segmentnr	original	folio	analyzed
PA_atk-s05_14a2:0	Namo tassa bhagavato arahato sammāsambuddhassa	0	
PA_atk-s05_14a2:1	Khuddakanikāye	0	
PA_atk-s05_14a2:2	Jātaka-aṭṭhakathā	0	
PA_atk-s05_14a2:3	(Chaṭṭho bhāgo)	0	
PA_atk-s05_14a2:4	22. Mahānipāto	0	
PA_atk-s05_14a2:6	[538] 1. Mūgapakkhajātakavaṇṇanā	0	
PA_atk-s05_14a2:7_0	Mā paṇḍiccayaṃ vibhāvayāti idaṃ satthā jetavane viharanto mahābhinikkhamanaṃ ārabbha	7	
PA_atk-s05_14a2:7_1	kathesi. Ekadivasañhi bhikkhū dhammasabhāyaṃ sannisinnā bhagavato nekkhammapāramiṃ	7	
PA_atk-s05_14a2:7_2	vaṇṇayantā nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti	7	
PA_atk-s05_14a2:7_3	pucchitvā “imāya nāmā”ti vutte “bhikkhave, idāni mama pūritapāramissa rajjaṃ chaḍḍetvā	7	
PA_atk-s05_14a2:7_4	mahābhinikkhamanaṃ nāma anacchariyaṃ. Ahañhi pubbe aparipakke ñāṇe pāramiyo pūrentopi	7	
PA_atk-s05_14a2:7_5	rajjaṃ chaḍḍetvā nikkhantoyevā”ti vatvā tehi yācito atītaṃ āhari.	7	
PA_atk-s05_14a2:8_0	Atīte kāsiraṭṭhe bārāṇasiyaṃ kāsirājā nāma dhammena rajjaṃ kāresi. Tassa soḷasasahassā	8	
PA_atk-s05_14a2:8_1	itthiyo ahesuṃ. Tāsu ekāpi puttaṃ vā dhītaraṃ vā na labhi. Nāgarā “amhākaṃ rañño	8	
PA_atk-s05_14a2:8_2	vaṃsānurakkhako ekopi putto natthī”ti rājaṅgaṇe sannipatitvā kusajātake āgatanayeneva	8	
PA_atk-s05_14a2:8_3	rājānaṃ evamāhaṃsu “deva, puttaṃ patthethā”ti. Rājā tesaṃ vacanaṃ sutvā soḷasasahassā	8	
PA_atk-s05_14a2:8_4	itthiyo “tumhe puttaṃ patthethā”ti āṇāpesi. Tā candādīnaṃ devatānaṃ āyācanaupaṭṭhānādīni	8	
PA_atk-s05_14a2:8_5	katvā patthentiyopi puttaṃ vā dhītaraṃ vā na labhiṃsu. Aggamahesī panassa maddarājadhītā	8	
PA_atk-s05_14a2:8_6	candādevī nāma sīlasampannā ahosi. Rājā “bhadde, tvampi puttaṃ patthehī”ti āha. Sā	8	
PA_atk-s05_14a2:8_7	puṇṇamadivase uposathaṃ samādiyitvā cūḷasayane nipannāva attano sīlaṃ āvajjetvā “sacāhaṃ	8	
PA_atk-s05_14a2:8_8	akhaṇḍasīlā iminā me saccena putto uppajjatū”ti saccakiriyaṃ akāsi.	8	
PA_atk-s05_14a2:9_0	Tassā sīlatejena sakkassa bhavanaṃ uṇhākāraṃ dassesi. Sakko āvajjento taṃ kāraṇaṃ	9	
PA_atk-s05_14a2:9_1	ñatvā “candādevī puttaṃ pattheti, handāhaṃ puttaṃ dassāmī”ti tassānucchavikaṃ puttaṃ	9	
PA_atk-s05_14a2:9_2	upadhārento bodhisattaṃ passi. Bodhisattopi tadāvīsativassāni bārāṇasiyaṃ rajjaṃ	9	
PA_atk-s05_14a2:9_3	kāretvā tato cuto ussadaniraye nibbattitvā asītivassasahassāni tattha paccitvā tato	9	
PA_atk-s05_14a2:9_4	cavitvā tāvatiṃsabhavane nibbatti. Tatthāpi yāvatāyukaṃ ṭhatvā tato cavitvā uparidevalokaṃ	9	
PA_atk-s05_14a2:9_5	gantukāmo ahosi. Sakko tassa santikaṃ gantvā “mārisa, tayi manussaloke uppanne pāramiyo	9	
PA_atk-s05_14a2:9_6	ca te pūrissanti, mahājanassa vuḍḍhi ca bhavissati, ayaṃ kāsirañño candādevī nāma	9	
PA_atk-s05_14a2:9_7	aggamahesī puttaṃ pattheti, tassā kucchiyaṃ uppajjāhī”ti vatvā aññesañca cavanadhammānaṃ	9	
PA_atk-s05_14a2:9_8	pañcasatānaṃ devaputtānaṃ paṭiññaṃ gahetvā sakaṭṭhānameva agamāsi. So “sādhū”ti sampaṭicchitvā	9	
PA_atk-s05_14a2:9_9	pañcahi devaputtasatehi saddhiṃ devalokato cavitvā sayaṃ candādeviyā kucchimhi paṭisandhiṃ	9	
PA_atk-s05_14a2:9_10	gaṇhi. Itare pana devaputtā amaccabhariyānaṃ kucchīsu paṭisandhiṃ gaṇhiṃsu.	91	
PA_atk-s05_14a2:10_0	Tadā candādeviyā kucchi vajirapuṇṇā viya ahosi. Sā gabbhassa patiṭṭhitabhāvaṃ ñatvā	10	
PA_atk-s05_14a2:10_1	rañño ārocesi. Taṃ sutvā rājā gabbhassa parihāraṃ dāpesi. Sā paripuṇṇagabbhā dasamāsaccayena	10	
PA_atk-s05_14a2:10_2	dhaññapuññalakkhaṇasampannaṃ puttaṃ vijāyi. Taṃ divasameva amaccagehesu pañca kumārasatāni	10	
PA_atk-s05_14a2:10_3	jāyiṃsu. Tasmiṃ khaṇe rājā amaccagaṇaparivuto mahātale nisinno ahosi. Athassa “putto,	10	
PA_atk-s05_14a2:10_4	te deva, jāto”ti ārocayiṃsu. Tesaṃ vacanaṃ sutvā rañño puttapemaṃ uppajjitvā chaviyādīni	10	
PA_atk-s05_14a2:10_5	chinditvā aṭṭhimiñjaṃ āhacca aṭṭhāsi, abbhantare pīti uppajji, hadayaṃ sītalaṃ jātaṃ.	10	
PA_atk-s05_14a2:10_6	So amacce pucchi “tuṭṭhā nu kho tumhe, mama putto jāto”ti? “Kiṃ kathetha, deva, mayaṃ	10	
PA_atk-s05_14a2:10_7	pubbe anāthā, idāni pana sanāthā jātā, sāmiko no laddho”ti āhaṃsu. Rājā mahāsenaguttaṃ	10	
PA_atk-s05_14a2:10_8	pakkosāpetvā āṇāpesi “mama puttassa parivāro laddhuṃ vaṭṭati, gaccha tvaṃ amaccagehesu	10	
PA_atk-s05_14a2:10_9	ajja jātā dārakā kittakā nāmāti olokehī”ti. So “sādhū”ti sampaṭicchitvā amaccagehāni	10	
PA_atk-s05_14a2:10_10	gantvā olokento pañca kumārasatāni disvā punāgantvā rañño ārocesi.	101	
PA_atk-s05_14a2:11_0	Rājā pañcannaṃ dārakasatānaṃ kumārapasādhanāni pesetvā puna pañca dhātisatāni ca	11	
PA_atk-s05_14a2:11_1	dāpesi. Mahāsattassa pana atidīghādidosavajjitā alambatthaniyo madhurathaññāyo catusaṭṭhi	11	
PA_atk-s05_14a2:11_2	dhātiyo adāsi. Atidīghāya hi itthiyā passe nisīditvā thaññaṃ pivato dārakassa gīvā	11	
PA_atk-s05_14a2:11_3	dīghā hoti, atirassāya passe nisīditvā thaññaṃ pivanto dārako nippīḷitakhandhaṭṭhiko	11	
PA_atk-s05_14a2:11_4	hoti, atikisāya passe nisīditvā thaññaṃ pivato dārakassa ūrū rujjanti, atithūlāya	11	
PA_atk-s05_14a2:11_5	passe nisīditvā thaññaṃ pivanto dārako pakkhapādo hoti, atikāḷikāya khīraṃ atisītalaṃ	11	
PA_atk-s05_14a2:11_6	hoti, atiodātāya khīraṃ atiuṇhaṃ hoti, lambatthaniyā passe nisīditvā thaññaṃ pivanto	11	
PA_atk-s05_14a2:11_7	dārako nippīḷitanāsiko hoti. Kāsānañca pana itthīnaṃ khīraṃ atiambilaṃ hoti, sāsānañca	11	
PA_atk-s05_14a2:11_8	pana itthīnaṃ khīraṃ atikaṭukādibhedaṃ hoti, tasmā te sabbepi dose vivajjetvā alambatthaniyo	11	
PA_atk-s05_14a2:11_9	madhurathaññāyo catusaṭṭhi dhātiyo datvā mahantaṃ sakkāraṃ katvā candādeviyāpi varaṃ	11	
PA_atk-s05_14a2:11_10	adāsi. Sāpi gahitakaṃ katvā ṭhapesi.	111	
PA_atk-s05_14a2:12_0	Rājā kumārassa nāmaggahaṇadivase lakkhaṇapāṭhake brāhmaṇe pakkosāpetvā tesaṃ mahantaṃ	12	
PA_atk-s05_14a2:12_1	sakkāraṃ katvā kumārassa antarāyābhāvaṃ pucchi. Te tassa lakkhaṇasampattiṃ disvā	12	
PA_atk-s05_14a2:12_2	“mahārāja, dhaññapuññalakkhaṇasampanno ayaṃ kumāro, tiṭṭhatu ekadīpo, dvisahassaparivārānaṃ	12	
PA_atk-s05_14a2:12_3	catunnampi mahādīpānaṃ rajjaṃ kāretuṃ samattho hoti, nāssa koci antarāyo paññāyatī”ti	12	
PA_atk-s05_14a2:12_4	vadiṃsu. Rājā tesaṃ vacanaṃ sutvā tussitvā kumārassa nāmaṃ karonto yasmā kumārassa	12	
PA_atk-s05_14a2:12_5	jātadivase sakalakāsiraṭṭhe devo vassi, yasmā ca rañño ceva amaccānañca hadayaṃ sītalaṃ	12	
PA_atk-s05_14a2:12_6	jātaṃ, yasmā ca temayamāno jāto, tasmā “temiyakumāro”tissa nāmaṃ akāsi. Atha naṃ	12	
PA_atk-s05_14a2:12_7	dhātiyo ekamāsikaṃ alaṅkaritvā rañño santikaṃ ānayiṃsu. Rājā piyaputtaṃ āliṅgitvā	12	
PA_atk-s05_14a2:12_8	sīse cumbitvā aṅke nisīdāpetvā ramayamāno nisīdi.	12	
PA_atk-s05_14a2:13_0	Tasmiṃ khaṇe cattāro corā ānītā. Rājā te disvā “tesu ekassa corassa sakaṇṭakāhi kasāhi	13	
PA_atk-s05_14a2:13_1	pahārasahassaṃ karotha, ekassa saṅkhalikāya bandhitvā bandhanāgārapavesanaṃ karotha,	13	
PA_atk-s05_14a2:13_2	ekassa sarīre sattipahāraṃ karotha, ekassa sūlāropanaṃ karothā”ti āṇāpesi. Atha mahāsatto	13	
PA_atk-s05_14a2:13_3	pitu vacanaṃ sutvā bhītatasito hutvā “aho mama pitā rajjaṃ nissāya atibhāriyaṃ nirayagāmikammaṃ	13	
PA_atk-s05_14a2:13_4	akāsī”ti cintesi. Punadivase pana taṃ setacchattassa heṭṭhā alaṅkatasirisayane nipajjāpesuṃ.	13	
PA_atk-s05_14a2:13_5	So thokaṃ niddāyitvā pabuddho akkhīni ummīletvā setacchattaṃ olokento mahantaṃ sirivibhavaṃ	13	
PA_atk-s05_14a2:13_6	passi. Athassa pakatiyāpi bhītatasitassa atirekataraṃ bhayaṃ uppajji. So “kuto nu	13	
PA_atk-s05_14a2:13_7	kho ahaṃ imaṃ coragehaṃ āgatomhī”ti upadhārento jātissarañāṇena devalokato āgatabhāvaṃ	13	
PA_atk-s05_14a2:13_8	ñatvā tato paraṃ olokento ussadaniraye pakkabhāvaṃ passi, tato paraṃ olokento tasmiṃyeva	13	
PA_atk-s05_14a2:13_9	nagare rājabhāvaṃ aññāsi.	13	
PA_atk-s05_14a2:14_0	Athassa “ahaṃ vīsativassāni bārāṇasiyaṃ rajjaṃ kāretvā asītivassasahassāni ussadaniraye	14	
PA_atk-s05_14a2:14_1	pacciṃ, idāni punapi imasmiṃyeva coragehe nibbattomhi, pitā me hiyyo catūsu coresu	14	
PA_atk-s05_14a2:14_2	ānītesu tathārūpaṃ pharusaṃ nirayasaṃvattanikaṃ kathaṃ kathesi, sacāhaṃ rajjaṃ kāressāmi,	14	
PA_atk-s05_14a2:14_3	punapi niraye nibbattitvā mahādukkhaṃ anubhavissāmī”ti āvajjentassa mahantaṃ bhayaṃ	14	
PA_atk-s05_14a2:14_4	uppajji. Bodhisattassa kañcanavaṇṇaṃ sarīraṃ hatthena parimadditaṃ padumaṃ viya milātaṃ	14	
PA_atk-s05_14a2:14_5	dubbaṇṇaṃ ahosi. So “kathaṃ nu kho imamhā coragehā mucceyya”nti cintento nipajji.	14	
PA_atk-s05_14a2:14_6	Atha naṃ ekasmiṃ attabhāve mātubhūtapubbā chatte adhivatthā devadhītā assāsetvā “tāta	14	
PA_atk-s05_14a2:14_7	temiyakumāra, mā bhāyi, mā soci, mā cintayi. Sace ito muccitukāmosi, tvaṃ apīṭhasappīpi	14	
PA_atk-s05_14a2:14_8	pīṭhasappī viya hohi, abadhiropi badhiro viya hohi, amūgopi mūgo viya hohi, imāni	14	
PA_atk-s05_14a2:14_9	tīṇi aṅgāni adhiṭṭhāya attano paṇḍitabhāvaṃ mā pakāsehī”ti vatvā paṭhamaṃ gāthamāha –	14	
PA_atk-s05_14a2:16	“Mā paṇḍiccayaṃ vibhāvaya, bālamato bhava sabbapāṇinaṃ;	1	
PA_atk-s05_14a2:17	Sabbo taṃ jano ocināyatu, evaṃ tava attho bhavissatī”ti.	1	
PA_atk-s05_14a2:18_0	Tattha paṇḍiccayanti paṇḍiccaṃ, ayameva vā pāṭho. Bālamatoti bālo iti sammato. Sabbo	18	
PA_atk-s05_14a2:18_1	janoti sakalo antojano ceva bahijano ca. Ocināyatūti “nīharathetaṃ kāḷakaṇṇi”nti	18	
PA_atk-s05_14a2:18_2	avamaññatu, avajānātūti attho.	18	
PA_atk-s05_14a2:19	So tassā vacanena assāsaṃ paṭilabhitvā –	1	
PA_atk-s05_14a2:21	“Karomi te taṃ vacanaṃ, yaṃ maṃ bhaṇasi devate;	2	
PA_atk-s05_14a2:22	Atthakāmāsi me amma, hitakāmāsi devate”ti. –	2	
PA_atk-s05_14a2:23_0	Imaṃ gāthaṃ vatvā tāni tīṇi aṅgāni adhiṭṭhāsi. Sā ca devadhītā antaradhāyi. Rājā	23	
PA_atk-s05_14a2:23_1	puttassa anukkaṇṭhanatthāya tāni pañca kumārasatāni tassa santikeyeva ṭhapesi. Te	23	
PA_atk-s05_14a2:23_2	dārakā thaññatthāya rodanti paridevanti. Mahāsatto pana nirayabhayatajjito “rajjato	23	
PA_atk-s05_14a2:23_3	me sussitvā matameva seyyo”ti na rodati na paridevati. Athassa dhātiyo taṃ pavattiṃ	23	
PA_atk-s05_14a2:23_4	ñatvā candādeviyā ārocayiṃsu. Sāpi rañño ārocesi. Rājā nemittake brāhmaṇe pakkosāpetvā	23	
PA_atk-s05_14a2:23_5	pucchi. Atha brāhmaṇā āhaṃsu “deva, kumārassa pakativelaṃ atikkamitvā thaññaṃ dātuṃ	23	
PA_atk-s05_14a2:23_6	vaṭṭati, evaṃ so rodamāno thanaṃ daḷhaṃ gahetvā sayameva pivissatī”ti. Tato paṭṭhāya	23	
PA_atk-s05_14a2:23_7	dhātiyo kumārassa pakativelaṃ atikkamitvā thaññaṃ denti. Dadamānā ca kadāci ekavāraṃ	23	
PA_atk-s05_14a2:23_8	atikkamitvā denti, kadāci sakaladivasaṃ khīraṃ na denti.	23	
PA_atk-s05_14a2:24	Vīmaṃsanakaṇḍaṃ	2	
PA_atk-s05_14a2:25_0	So nirayabhayatajjito sussantopi thaññatthāya na rodati, na paridevati. Atha naṃ	25	
PA_atk-s05_14a2:25_1	arodantampi disvā “putto me chāto”ti mātā vā thaññaṃ pāyeti, kadāci dhātiyo vā pāyenti.	25	
PA_atk-s05_14a2:25_2	Sesadārakā thaññaṃ aladdhavelāyameva rodanti paridevanti. Mahāsatto pana nirayabhayatajjito	25	
PA_atk-s05_14a2:25_3	na rodati, na paridevati, na niddāyati, na hatthapāde samiñjati, na saddaṃ karoti.	25	
PA_atk-s05_14a2:25_4	Athassa dhātiyo “pīṭhasappīnaṃ hatthapādā nāma na evarūpā honti, mūgānaṃ hanukapariyosānaṃ	25	
PA_atk-s05_14a2:25_5	nāma na evarūpaṃ hoti, badhirānaṃ kaṇṇasotāni nāma na evarūpāni honti, bhavitabbamettha	25	
PA_atk-s05_14a2:25_6	kāraṇena, vīmaṃsissāma na”nti cintetvā “khīrena tāva naṃ vīmaṃsissāmā”ti sakaladivasaṃ	25	
PA_atk-s05_14a2:25_7	khīraṃ na denti. So sussantopi khīratthāya saddaṃ na karoti. Athassa mātā “putto	25	
PA_atk-s05_14a2:25_8	me chāto”ti sayameva thaññaṃ pāyeti. Evaṃ antarantarā khīraṃ adatvā ekasaṃvaccharaṃ	25	
PA_atk-s05_14a2:25_9	vīmaṃsantāpissa antaraṃ na passiṃsu.	25	
PA_atk-s05_14a2:26_0	Tato amaccādayo rañño ārocesuṃ “ekavassikadārakā nāma pūvakhajjakaṃ piyāyanti, tena	26	
PA_atk-s05_14a2:26_1	naṃ vīmaṃsissāmā”ti pañca kumārasatāni tassa santikeyeva nisīdāpetvā nānāpūvakhajjakāni	26	
PA_atk-s05_14a2:26_2	upanāmetvā bodhisattassa avidūre ṭhapetvā “yathāruci tāni pūvakhajjakāni gaṇhathā”ti	26	
PA_atk-s05_14a2:26_3	paṭicchannaṭṭhāne tiṭṭhanti. Sesadārakā kalahaṃ karontā aññamaññaṃ paharantā taṃ	26	
PA_atk-s05_14a2:26_4	taṃ gahetvā khādanti. Mahāsatto pana attānaṃ ovaditvā “tāta temiyakumāra, nirayabhayaṃ	26	
PA_atk-s05_14a2:26_5	icchanto pūvakhajjakaṃ icchāhī”ti nirayabhayatajjito pūvakhajjakaṃ na olokesi. Evaṃ	26	
PA_atk-s05_14a2:26_6	pūvakhajjakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.	26	
PA_atk-s05_14a2:27_0	Tato “dvivassikadārakā nāma phalāphalaṃ piyāyanti, tena naṃ vīmaṃsissāmā”ti nānāphalāni	27	
PA_atk-s05_14a2:27_1	upanāmetvā bodhisattassa avidūre ṭhapetvā vīmaṃsiṃsu. Sesadārakā kalahaṃ katvā yujjhantā	27	
PA_atk-s05_14a2:27_2	taṃ taṃ gahetvā khādanti. So nirayabhayatajjito tampi na olokesi. Evaṃ phalāphalenapi	27	
PA_atk-s05_14a2:27_3	ekasaṃvaccharaṃ antarantarā vīmaṃsantāpissa neva antaraṃ passiṃsu.	27	
PA_atk-s05_14a2:28_0	Tato “tivassikadārakā nāma kīḷanabhaṇḍakaṃ piyāyanti, tena naṃ vīmaṃsissāmā”ti nānāsuvaṇṇamayāni	28	
PA_atk-s05_14a2:28_1	hatthiassarūpakādīni kārāpetvā bodhisattassa avidūre ṭhapesuṃ. Sesadārakā aññamaññaṃ	28	
PA_atk-s05_14a2:28_2	vilumpantā gaṇhiṃsu. Mahāsatto pana na kiñci olokesi. Evaṃ kīḷanabhaṇḍakenapi ekasaṃvaccharaṃ	28	
PA_atk-s05_14a2:28_3	antarantarā vīmaṃsantāpissa neva antaraṃ passiṃsu.	28	
PA_atk-s05_14a2:29_0	Tato “catuvassikadārakā nāma bhojanaṃ piyāyanti, tena naṃ vīmaṃsissāmā”ti nānābhojanāni	29	
PA_atk-s05_14a2:29_1	upanāmesuṃ. Sesadārakā taṃ piṇḍaṃ piṇḍaṃ katvā bhuñjanti. Mahāsatto pana attānaṃ	29	
PA_atk-s05_14a2:29_2	ovaditvā “tāta temiyakumāra, aladdhabhojanānaṃ te attabhāvānaṃ gaṇanā nāma natthī”ti	29	
PA_atk-s05_14a2:29_3	nirayabhayatajjito tampi na olokesi. Athassa mātā sayameva hadayena bhijjamānena	29	
PA_atk-s05_14a2:29_4	viya asahantena sahatthena bhojanaṃ bhojesi. Evaṃ bhojanenapi ekasaṃvaccharaṃ antarantarā	29	
PA_atk-s05_14a2:29_5	vīmaṃsantāpissa neva antaraṃ passiṃsu.	29	
PA_atk-s05_14a2:30_0	Tato “pañcavassikadārakā nāma aggino bhāyanti, tena naṃ vīmaṃsissāmā”ti rājaṅgaṇe	30	
PA_atk-s05_14a2:30_1	anekadvārayuttaṃ mahantaṃ gehaṃ kāretvā tālapaṇṇehi chādetvā taṃ sesadārakehi parivutaṃ	30	
PA_atk-s05_14a2:30_2	tassa majjhe nisīdāpetvā aggiṃ denti. Sesadārakā aggiṃ disvā viravantā palāyiṃsu.	30	
PA_atk-s05_14a2:30_3	Mahāsatto pana cintesi “nirayaaggisantāpanato idameva aggisantāpanaṃ sataguṇena sahassaguṇena	30	
PA_atk-s05_14a2:30_4	satasahassaguṇena varatara”nti nirodhasamāpanno mahāthero viya niccalova ahosi. Atha	30	
PA_atk-s05_14a2:30_5	naṃ aggimhi āgacchante gahetvā apanenti. Evaṃ aggināpi ekasaṃvaccharaṃ antarantarā	30	
PA_atk-s05_14a2:30_6	vīmaṃsantāpissa neva antaraṃ passiṃsu.	30	
PA_atk-s05_14a2:31_0	Tato “chavassikadārakā nāma mattahatthino bhāyanti, tena naṃ vīmaṃsissāmā”ti ekaṃ	31	
PA_atk-s05_14a2:31_1	hatthiṃ susikkhitaṃ sikkhāpetvā bodhisattaṃ sesadārakehi parivutaṃ rājaṅgaṇe nisīdāpetvā	31	
PA_atk-s05_14a2:31_2	taṃ hatthiṃ muñcanti. So koñcanādaṃ nadanto soṇḍāya bhūmiyaṃ pothento bhayaṃ dassento	31	
PA_atk-s05_14a2:31_3	āgacchati. Sesadārakā taṃ disvā maraṇabhayabhītā disāvidisāsu palāyiṃsu. Mahāsatto	31	
PA_atk-s05_14a2:31_4	pana mattahatthiṃ āgacchantaṃ disvā cintesi “caṇḍaniraye paccanato caṇḍahatthino	31	
PA_atk-s05_14a2:31_5	hatthe maraṇameva seyyo”ti nirayabhayatajjito tattheva nisīdi. Susikkhito hatthī	31	
PA_atk-s05_14a2:31_6	mahāsattaṃ pupphakalāpaṃ viya ukkhipitvā aparāparaṃ katvā akilametvāva gacchati.	31	
PA_atk-s05_14a2:31_7	Evaṃ hatthināpi ekasaṃvaccharaṃ antarantarā vīmaṃsantāpissa neva antaraṃ passiṃsu.	31	
PA_atk-s05_14a2:32_0	Tato “sattavassikadārakā nāma sappassa bhāyanti, tena naṃ vīmaṃsissāmā”ti bodhisattaṃ	32	
PA_atk-s05_14a2:32_1	sesadārakehi saddhiṃ rājaṅgaṇe nisīdāpetvā uddhaṭadāṭhe katamukhabandhe sappe vissajjesuṃ.	32	
PA_atk-s05_14a2:32_2	Sesadārakā te disvā viravantā palāyiṃsu. Mahāsatto pana nirayabhayaṃ āvajjetvā “caṇḍasappassa	32	
PA_atk-s05_14a2:32_3	mukhe vināsameva varatara”nti nirodhasamāpanno mahāthero viya niccalova ahosi. Athassa	32	
PA_atk-s05_14a2:32_4	sappo sakalasarīraṃ veṭhetvā matthake phaṇaṃ katvā acchi. Tadāpi so niccalova ahosi.	32	
PA_atk-s05_14a2:32_5	Evaṃ sappenapi ekasaṃvaccharaṃ antarantarā vīmaṃsantāpissa neva antaraṃ passiṃsu.	32	
PA_atk-s05_14a2:33_0	Tato “aṭṭhavassikadārakā nāma naṭasamajjaṃ piyāyanti, tena naṃ vīmaṃsissāmā”ti taṃ	33	
PA_atk-s05_14a2:33_1	pañcadārakasatehi saddhiṃ rājaṅgaṇe nisīdāpetvā naṭasamajjaṃ kārāpesuṃ. Sesadārakā	33	
PA_atk-s05_14a2:33_2	taṃ naṭasamajjaṃ disvā “sādhu sādhū”ti vadantā mahāhasitaṃ hasanti. Mahāsatto pana	33	
PA_atk-s05_14a2:33_3	“niraye nibbattakāle tava khaṇamattampi hāso vā somanassaṃ vā natthī”ti nirayabhayaṃ	33	
PA_atk-s05_14a2:33_4	āvajjetvā niccalova ahosi, taṃ na olokesi. Evaṃ naṭasamajjenapi ekasaṃvaccharaṃ antarantarā	33	
PA_atk-s05_14a2:33_5	vīmaṃsantāpissa neva antaraṃ passiṃsu.	33	
PA_atk-s05_14a2:34_0	Tato “navavassikadārakā nāma asino bhāyanti, tena naṃ vīmaṃsissāmā”ti taṃ pañcadārakasatehi	34	
PA_atk-s05_14a2:34_1	saddhiṃ rājaṅgaṇe nisīdāpetvā dārakānaṃ kīḷanakāle eko puriso phalikavaṇṇaṃ asiṃ	34	
PA_atk-s05_14a2:34_2	gahetvā paribbhamanto nadanto vagganto tāsento laṅghanto apphoṭento mahāsaddaṃ karonto	34	
PA_atk-s05_14a2:34_3	“kāsirañño kira kāḷakaṇṇī eko putto atthi, so kuhiṃ, sīsamassa chindissāmī”ti abhidhāvati.	34	
PA_atk-s05_14a2:34_4	Taṃ purisaṃ disvā sesadārakā bhītatasitā hutvā viravantā disāvidisāsu palāyiṃsu.	34	
PA_atk-s05_14a2:34_5	Mahāsatto pana nirayabhayaṃ āvajjetvā ajānanto viya nisīdi. Atha naṃ so puriso asinā	34	
PA_atk-s05_14a2:34_6	sīse parāmasitvā “sīsaṃ te chindissāmī”ti tāsentopi tāsetuṃ asakkonto apagami. Evaṃ	34	
PA_atk-s05_14a2:34_7	khaggenapi ekasaṃvaccharaṃ antarantarā vīmaṃsantāpissa neva antaraṃ passiṃsu.	34	
PA_atk-s05_14a2:35_0	Tato dasavassikakāle panassa badhirabhāvavīmaṃsanatthaṃ sirisayane nisīdāpetvā sāṇiyā	35	
PA_atk-s05_14a2:35_1	parikkhipāpetvā catūsu passesu chiddāni katvā tassa adassetvā heṭṭhāsayane saṅkhadhamake	35	
PA_atk-s05_14a2:35_2	nisīdāpetvā ekappahāreneva saṅkhe dhamāpenti, ekaninnādaṃ ahosi. Amaccā catūsu passesu	35	
PA_atk-s05_14a2:35_3	ṭhatvā sāṇiyā chiddehi olokentāpi mahāsattassa ekadivasampi satisammosaṃ vā hatthapādavikāraṃ	35	
PA_atk-s05_14a2:35_4	vā phandanamattaṃ vā na passiṃsu. Evaṃ ekasaṃvaccharaṃ saṅkhasaddenapi antarantarā	35	
PA_atk-s05_14a2:35_5	vīmaṃsantāpissa neva antaraṃ passiṃsu.	35	
PA_atk-s05_14a2:36	Tato parampi ekādasavassikakāle ekasaṃvaccharaṃ tatheva bherisaddena vīmaṃsantāpissa neva antaraṃ passiṃsu.	3	
PA_atk-s05_14a2:37_0	Tato dvādasavassikakāle “dīpena naṃ vīmaṃsissāmā”ti “rattibhāge andhakāre hatthaṃ	37	
PA_atk-s05_14a2:37_1	vā pādaṃ vā phandāpeti nu kho, no”ti ghaṭesu dīpe jāletvā sesadīpe nibbāpetvā thokaṃ	37	
PA_atk-s05_14a2:37_2	andhakāre sayāpetvā ghaṭehi dīpe ukkhipitvā ekappahāreneva ālokaṃ katvā iriyāpathaṃ	37	
PA_atk-s05_14a2:37_3	upadhārenti. Evaṃ dīpenapi ekasaṃvaccharaṃ antarantarā vīmaṃsantāpissa kiñci phandanamattampi na passiṃsu.	37	
PA_atk-s05_14a2:38_0	Tato terasavassikakāle “phāṇitena naṃ vīmaṃsissāmā”ti sakalasarīraṃ phāṇitena makkhetvā	38	
PA_atk-s05_14a2:38_1	bahumakkhike ṭhāne nipajjāpesuṃ. Makkhikā uṭṭhahanti, tā tassa sakalasarīraṃ parivāretvā	38	
PA_atk-s05_14a2:38_2	sūcīhi vijjhamānā viya khādanti. So nirodhasamāpanno mahāthero viya niccalova ahosi.	38	
PA_atk-s05_14a2:38_3	Evaṃ phāṇitenapi ekasaṃvaccharaṃ antarantarā vīmaṃsantāpissa kiñci phandanamattampi na passiṃsu.	38	
PA_atk-s05_14a2:39_0	Athassa cuddasavassikakāle “idāni panesa mahallako jāto sucikāmo asucijigucchako,	39	
PA_atk-s05_14a2:39_1	asucinā naṃ vīmaṃsissāmā”ti tato paṭṭhāya naṃ neva nhāpenti na ca ācamāpenti. So	39	
PA_atk-s05_14a2:39_2	uccārapassāvaṃ katvā tattheva palipanno sayati. Duggandhabhāvena panassa antarudhīnaṃ	39	
PA_atk-s05_14a2:39_3	nikkhamanakālo viya ahosi, asucigandhena makkhikā khādanti. So niccalova ahosi. Atha	39	
PA_atk-s05_14a2:39_4	naṃ parivāretvā ṭhitā dhātiyo āhaṃsu “tāta temiyakumāra, tvaṃ mahallako jāto, ko	39	
PA_atk-s05_14a2:39_5	taṃ sabbadā paṭijaggissati, kiṃ na lajjasi, kasmā nipannosi, uṭṭhāya te sarīraṃ paṭijaggāhī”ti	39	
PA_atk-s05_14a2:39_6	akkosanti paribhāsanti. So tathārūpe paṭikūle gūtharāsimhi nimuggopi duggandhabhāvena	39	
PA_atk-s05_14a2:39_7	yojanasatamatthake ṭhitānampi hadayuppatanasamatthassa gūthanirayassa duggandhabhāvaṃ	39	
PA_atk-s05_14a2:39_8	āvajjetvā niccalova ahosi. Evaṃ asucināpi ekasaṃvaccharaṃ antarantarā vīmaṃsantāpissa	39	
PA_atk-s05_14a2:39_9	neva antaraṃ passiṃsu.	39	
PA_atk-s05_14a2:40_0	Tato pannarasavassikakāle “aṅgārena naṃ vīmaṃsissāmā”ti athassa heṭṭhāmañcake aggikapallāni	40	
PA_atk-s05_14a2:40_1	ṭhapayiṃsu “appeva nāma uṇhena pīḷito dukkhavedanaṃ asahanto vipphandanākāraṃ dasseyyā”ti.	40	
PA_atk-s05_14a2:40_2	Athassa sarīre phoṭāni uṭṭhahanti. Mahāsatto “avīcinirayasantāpo yojanasatamatthake	40	
PA_atk-s05_14a2:40_3	pharati, tamhā dukkhato idaṃ dukkhaṃ sataguṇena sahassaguṇena satasahassaguṇena varatara”nti	40	
PA_atk-s05_14a2:40_4	adhivāsetvā niccalova ahosi. Athassa mātāpitaro bhijjamānahadayā viya manusse paṭikkamāpetvā	40	
PA_atk-s05_14a2:40_5	taṃ tato aggisantāpanato apanetvā “tāta temiyakumāra, mayaṃ tava apīṭhasappiādibhāvaṃ	40	
PA_atk-s05_14a2:40_6	jānāma. Na hi etesaṃ evarūpāni hatthapādakaṇṇasotāni honti, tvaṃ amhehi patthetvā	40	
PA_atk-s05_14a2:40_7	laddhaputtako, mā no nāsehi, sakalajambudīpe vasantānaṃ rājūnaṃ santike garahato	40	
PA_atk-s05_14a2:40_8	no mocehī”ti yāciṃsu. Evaṃ so tehi yācitopi asuṇanto viya hutvā niccalova nipajji.	40	
PA_atk-s05_14a2:40_9	Athassa mātāpitaro rodamānā paridevamānā paṭikkamanti. Ekadā mātā ekikā upasaṅkamitvā	40	
PA_atk-s05_14a2:40_10	yācati, ekadā pitā ekakova upasaṅkamitvā yācati. Evaṃ ekasaṃvaccharaṃ antarantarā	401	
PA_atk-s05_14a2:40_11	vīmaṃsantāpissa neva antaraṃ passiṃsu.	401	
PA_atk-s05_14a2:41_0	Athassa soḷasavassikakāle amaccabrāhmaṇādayo cintayiṃsu “pīṭhasappī vā hotu, mūgo	41	
PA_atk-s05_14a2:41_1	vā badhiro vā hotu, vaye pariṇate rajanīye arajjantā nāma natthi, dussanīye adussantā	41	
PA_atk-s05_14a2:41_2	nāma natthi, samaye sampatte pupphavikasanaṃ viya hi dhammatā esā, nāṭakānampissa	41	
PA_atk-s05_14a2:41_3	paccupaṭṭhāpetvā tāhi naṃ vīmaṃsissāmā”ti. Tato uttamarūpadharā devakaññāyo viya	41	
PA_atk-s05_14a2:41_4	vilāsasampannā nāṭakitthiyo pakkosāpetvā “yā kumāraṃ hasāpetuṃ vā kilesehi bandhituṃ	41	
PA_atk-s05_14a2:41_5	vā sakkoti, sā tassa aggamahesī bhavissatī”ti vatvā kumāraṃ gandhodakena nhāpetvā	41	
PA_atk-s05_14a2:41_6	devaputtaṃ viya alaṅkaritvā devavimānasadise sirigabbhe supaññatte sirisayane āropetvā	41	
PA_atk-s05_14a2:41_7	gandhadāmapupphadāmadhūmavāsacuṇṇādīhi antogabbhaṃ ekagandhasamodakaṃ katvā paṭikkamiṃsu.	41	
PA_atk-s05_14a2:41_8	Atha naṃ tā itthiyo parivāretvā naccagītehi ceva madhuravacanādīhi ca nānappakārehi	41	
PA_atk-s05_14a2:41_9	abhiramāpetuṃ vāyamiṃsu. So buddhisampannatāya tā itthiyo anoloketvā “imā itthiyo	41	
PA_atk-s05_14a2:41_10	mama sarīrasamphassaṃ mā vindantū”ti adhiṭṭhahitvā assāsapassāse sannirumbhi, athassa	411	
PA_atk-s05_14a2:41_11	sarīraṃ thaddhaṃ ahosi. Tā tassa sarīrasamphassaṃ avindantiyo hutvā “thaddhasarīro	411	
PA_atk-s05_14a2:41_12	esa, nāyaṃ manusso, yakkho bhavissatī”ti bhītatasitā hutvā attānaṃ sandhāretuṃ asakkontiyo	411	
PA_atk-s05_14a2:41_13	palāyiṃsu. Evaṃ nāṭakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.	411	
PA_atk-s05_14a2:42	Evaṃ soḷasa saṃvaccharāni soḷasahi mahāvīmaṃsāhi ceva anekāhi khuddakavīmaṃsāhi ca vīmaṃsamānāpi tassa cittaṃ pariggaṇhituṃ nāsakkhiṃsu.	4	
PA_atk-s05_14a2:43	Vīmaṃsanakaṇḍaṃ niṭṭhitaṃ.	4	
PA_atk-s05_14a2:44	Rajjayācanakaṇḍaṃ	4	
PA_atk-s05_14a2:45_0	Tato rājā vippaṭisārī hutvā lakkhaṇapāṭhake brāhmaṇe pakkosāpetvā “tumhe kumārassa	45	
PA_atk-s05_14a2:45_1	jātakāle ‘dhaññapuññalakkhaṇasampanno ayaṃ kumāro, nāssa koci antarāyo paññāyatī’ti	45	
PA_atk-s05_14a2:45_2	me kathayittha, idāni pana so pīṭhasappī mūgabadhiro jāto, kathā vo na sametī”ti	45	
PA_atk-s05_14a2:45_3	āha. Brāhmaṇā vadiṃsu “mahārāja, ācariyehi adiṭṭhakaṃ nāma natthi, apica kho pana,	45	
PA_atk-s05_14a2:45_4	deva, ‘rājakulehi patthetvā laddhaputtako kāḷakaṇṇī’ti vutte ‘tumhākaṃ domanassaṃ	45	
PA_atk-s05_14a2:45_5	siyā’ti na kathayimhā”ti. Atha ne rājā evamāha “idāni pana kiṃ kātuṃ vaṭṭatī”ti?	45	
PA_atk-s05_14a2:45_6	“Mahārāja, imasmiṃ kumāre imasmiṃ gehe vasante tayo antarāyā paññāyissanti – jīvitassa	45	
PA_atk-s05_14a2:45_7	vā antarāyo, setacchattassa vā antarāyo, aggamahesiyā vā antarāyo”ti. “Tasmā, deva,	45	
PA_atk-s05_14a2:45_8	papañcaṃ akatvā avamaṅgalarathe avamaṅgalaasse yojetvā tattha naṃ nipajjāpetvā pacchimadvārena	45	
PA_atk-s05_14a2:45_9	nīharitvā āmakasusāne catubbhittikaṃ āvāṭaṃ khaṇitvā nikhaṇituṃ vaṭṭatī”ti. Rājā	45	
PA_atk-s05_14a2:45_10	antarāyabhayena bhīto tesaṃ vacanaṃ “sādhū”ti sampaṭicchi.	451	
PA_atk-s05_14a2:46_0	Tadā candādevī taṃ pavattiṃ sutvā turitaturitāva ekikā rājānaṃ upasaṅkamitvā vanditvā	46	
PA_atk-s05_14a2:46_1	“deva, tumhehi mayhaṃ varo dinno, mayā ca gahitako katvā ṭhapito, idāni taṃ me dethā”ti	46	
PA_atk-s05_14a2:46_2	yāci. “Gaṇhāhi, devī”ti. “Deva, puttassa me rajjaṃ dethā”ti. “Na sakkā, devī”ti.	46	
PA_atk-s05_14a2:46_3	“Kiṃkāraṇā, devā”ti. “Putto, te devi, kāḷakaṇṇī”ti. “Tena hi, deva, yāvajīvaṃ adadantāpi	46	
PA_atk-s05_14a2:46_4	satta vassāni dethā”ti. “Na sakkā, devī”ti. “Tena hi, deva, cha vassāni dethā”ti.	46	
PA_atk-s05_14a2:46_5	“Na sakkā, devī”ti. “Tena hi, deva, pañca vassāni dethā”ti. “Na sakkā, devī”ti. “Tena	46	
PA_atk-s05_14a2:46_6	hi, deva, cattāri vassāni dethā”ti. “Na sakkā, devī”ti. “Tena hi, deva, tīṇi vassāni	46	
PA_atk-s05_14a2:46_7	dethā”ti. “Na sakkā, devī”ti. “Tena hi, deva, dve vassāni dethā”ti. “Na sakkā, devī”ti.	46	
PA_atk-s05_14a2:46_8	“Tena hi, deva, ekavassaṃ rajjaṃ dethā”ti. “Na sakkā, devī”ti. “Tena hi, deva, satta	46	
PA_atk-s05_14a2:46_9	māsāni rajjaṃ dethā”ti. “Na sakkā, devī”ti. “Tena hi, deva, cha māsāni rajjaṃ dethā”ti.	46	
PA_atk-s05_14a2:46_10	“Na sakkā, devī”ti. “Tena hi, deva, pañca māsāni rajjaṃ dethā”ti. “Na sakkā, devī”ti.	461	
PA_atk-s05_14a2:46_11	“Tena hi, deva, cattāri māsāni rajjaṃ dethā”ti. “Na sakkā, devī”ti. “Tena hi, deva,	461	
PA_atk-s05_14a2:46_12	tīṇi māsāni rajjaṃ dethā”ti. “Na sakkā, devī”ti. “Tena hi, deva, dve māsāni rajjaṃ	461	
PA_atk-s05_14a2:46_13	dethā”ti. “Na sakkā, devī”ti. “Tena hi, deva, ekamāsaṃ rajjaṃ dethā”ti. “Na sakkā,	461	
PA_atk-s05_14a2:46_14	devī”ti. “Tena hi, deva, aḍḍhamāsaṃ rajjaṃ dethā”ti. “Na sakkā, devī”ti. “Tena hi,	461	
PA_atk-s05_14a2:46_15	deva, satta divasāni rajjaṃ dethā”ti. Rājā “sādhu, devi, gaṇhāhī”ti āha. Sā tasmiṃ	461	
PA_atk-s05_14a2:46_16	khaṇe puttaṃ alaṅkārāpetvā “temiyakumārassa idaṃ rajja”nti nagare bheriṃ carāpetvā	461	
PA_atk-s05_14a2:46_17	sakalanagaraṃ alaṅkārāpetvā puttaṃ hatthikkhandhaṃ āropetvā setacchattaṃ tassa matthake	461	
PA_atk-s05_14a2:46_18	kārāpetvā nagaraṃ padakkhiṇaṃ katvā puna āgantvā antonagaraṃ pavesetvā taṃ sirisayane	461	
PA_atk-s05_14a2:46_19	nipajjāpetvā piyaputtaṃ sabbarattiṃ yāci “tāta temiyakumāra, taṃ nissāya soḷasa vassāni	461	
PA_atk-s05_14a2:46_20	niddaṃ alabhitvā rodamānāya me akkhīni upakkāni, sokena me hadayaṃ bhijjamānaṃ viya	462	
PA_atk-s05_14a2:46_21	ahosi, ahaṃ tava apīṭhasappiādibhāvaṃ jānāmi, mā maṃ anāthaṃ karī”ti. Sā iminā upāyeneva	462	
PA_atk-s05_14a2:46_22	punadivasepi punadivasepīti pañca divasāni yāci.	462	
PA_atk-s05_14a2:47	Rajjayācanakaṇḍaṃ niṭṭhitaṃ.	4	
PA_atk-s05_14a2:48_0	Atha chaṭṭhe divase rājā sunandaṃ nāma sārathiṃ pakkosāpetvā “tāta, sunandasārathi	48	
PA_atk-s05_14a2:48_1	sve pātova avamaṅgalarathe avamaṅgalaasse yojetvā kumāraṃ tattha nipajjāpetvā pacchimadvārena	48	
PA_atk-s05_14a2:48_2	nīharitvā āmakasusāne catubbhittikaṃ āvāṭaṃ khaṇitvā tattha naṃ pakkhipitvā kuddālapiṭṭhena	48	
PA_atk-s05_14a2:48_3	matthakaṃ bhinditvā jīvitakkhayaṃ pāpetvā upari paṃsuṃ datvā pathavivaḍḍhanakammaṃ	48	
PA_atk-s05_14a2:48_4	katvā nhatvā ehī”ti āṇāpesi. So “sādhu, devā”ti sampaṭicchi. Atha chaṭṭhampi rattiṃ	48	
PA_atk-s05_14a2:48_5	devī kumāraṃ yācitvā “tāta temiyakumāra, tava pitā kāsirājā taṃ sve pātova āmakasusāne	48	
PA_atk-s05_14a2:48_6	nikhaṇituṃ āṇāpesi, sve pātova maraṇaṃ pāpuṇissasi puttā”ti āha. Taṃ sutvā mahāsattassa	48	
PA_atk-s05_14a2:48_7	“tāta temiyakumāra, soḷasa vassāni tayā kato vāyāmo idāni matthakaṃ pakko”ti cintentassa	48	
PA_atk-s05_14a2:48_8	abbhantare pīti uppajji. Mātuyā panassa hadayaṃ bhijjamānaṃ viya ahosi, evaṃ santepi	48	
PA_atk-s05_14a2:48_9	“manoratho matthakaṃ pāpuṇissatī”ti mātuyā saddhiṃ nālapi.	48	
PA_atk-s05_14a2:49_0	Athassā rattiyā accayena pātova sunando sārathi rathaṃ yojento devatānubhāvena mahāsattassa	49	
PA_atk-s05_14a2:49_1	pāramitānubhāvena ca maṅgalarathe maṅgalaasse yojetvā rathaṃ rājadvāre ṭhapetvā mahātalaṃ	49	
PA_atk-s05_14a2:49_2	abhiruhitvā sirigabbhaṃ pavisitvā deviṃ vanditvā evamāha – “devi, mayhaṃ mā kujjha,	49	
PA_atk-s05_14a2:49_3	rañño āṇā”ti vatvā puttaṃ āliṅgitvā nipannaṃ deviṃ piṭṭhihatthena apanetvā pupphakalāpaṃ	49	
PA_atk-s05_14a2:49_4	viya kumāraṃ ukkhipitvā pāsādā otari. Tadā candādevī uraṃ paharitvā mahantena saddena	49	
PA_atk-s05_14a2:49_5	paridevitvā mahātale ohīyi. Atha naṃ mahāsatto oloketvā “mayi akathente mātā hadayena	49	
PA_atk-s05_14a2:49_6	phalitena marissatī”ti kathetukāmo hutvāpi “sace ahaṃ kathessāmi, soḷasa vassāni	49	
PA_atk-s05_14a2:49_7	kato vāyāmo me mogho bhavissati, akathento panāhaṃ attano ca mātāpitūnañca mahājanassa	49	
PA_atk-s05_14a2:49_8	ca paccayo bhavissāmī”ti adhivāsesi.	49	
PA_atk-s05_14a2:50_0	Atha naṃ sārathi rathaṃ āropetvā “pacchimadvārābhimukhaṃ rathaṃ pesessāmī”ti cintetvā	50	
PA_atk-s05_14a2:50_1	rathaṃ pesesi. Tadā mahāsattassa pāramitānubhāvena devatāviggahito hutvā rathaṃ nivattāpetvā	50	
PA_atk-s05_14a2:50_2	pācīnadvārābhimukhaṃ rathaṃ pesesi, atha rathacakkaṃ ummāre patihaññi. Mahāsattopi	50	
PA_atk-s05_14a2:50_3	tassa saddaṃ sutvā “manoratho me matthakaṃ patto”ti suṭṭhutaraṃ tuṭṭhacitto ahosi.	50	
PA_atk-s05_14a2:50_4	Ratho nagarā nikkhamitvā devatānubhāvena tiyojanikaṃ ṭhānaṃ gato. Tattha vanaghaṭaṃ	50	
PA_atk-s05_14a2:50_5	sārathissa āmakasusānaṃ viya upaṭṭhāsi. So “idaṃ ṭhānaṃ phāsuka”nti sallakkhetvā	50	
PA_atk-s05_14a2:50_6	rathaṃ maggā okkamāpetvā maggapasse ṭhapetvā rathā oruyha mahāsattassa ābharaṇabhaṇḍaṃ	50	
PA_atk-s05_14a2:50_7	omuñcitvā bhaṇḍikaṃ katvā ekamantaṃ ṭhapetvā kuddālaṃ ādāya rathassa avidūre ṭhāne	50	
PA_atk-s05_14a2:50_8	catubbhittikaṃ āvāṭaṃ khaṇituṃ ārabhi.	50	
PA_atk-s05_14a2:51_0	Tato bodhisatto cintesi “ayaṃ me vāyāmakālo, ahañhi soḷasa vassāni hatthapāde na	51	
PA_atk-s05_14a2:51_1	cālesiṃ, kiṃ nu kho me balaṃ atthi, udāhu no”ti. So uṭṭhāya vāmahatthena dakkhiṇahatthaṃ,	51	
PA_atk-s05_14a2:51_2	dakkhiṇahatthena vāmahatthaṃ parāmasanto ubhohi hatthehi pāde sambāhitvā rathā otarituṃ	51	
PA_atk-s05_14a2:51_3	cittaṃ uppādesi. Tāvadevassa pādapatitaṭṭhāne vātapuṇṇabhastacammaṃ viya mahāpathavī	51	
PA_atk-s05_14a2:51_4	abbhuggantvā rathassa pacchimantaṃ āhacca aṭṭhāsi. Mahāsatto rathā otaritvā katipaye	51	
PA_atk-s05_14a2:51_5	vāre aparāparaṃ caṅkamitvā “imināva niyāmena ekadivasaṃ yojanasatampi me gantuṃ balaṃ	51	
PA_atk-s05_14a2:51_6	atthī”ti ñatvā “sace, sārathi, mayā saddhiṃ virujjheyya, atthi nu kho me tena saha	51	
PA_atk-s05_14a2:51_7	paṭivirujjhituṃ bala”nti upadhārento rathassa pacchimantaṃ gahetvā kumārakānaṃ kīḷanayānakaṃ	51	
PA_atk-s05_14a2:51_8	viya ukkhipitvā rathaṃ paribbhamento aṭṭhāsi. Athassa “atthi me tena saha paṭivirujjhituṃ	51	
PA_atk-s05_14a2:51_9	bala”nti sallakkhetvā pasādhanatthāya cittaṃ uppajji.	51	
PA_atk-s05_14a2:52_0	Taṃkhaṇaññeva sakkassa bhavanaṃ uṇhākāraṃ dassesi. Sakko āvajjento taṃ kāraṇaṃ ñatvā	52	
PA_atk-s05_14a2:52_1	“temiyakumārassa manoratho matthakaṃ patto, idāni pasādhanatthāya cittaṃ uppannaṃ,	52	
PA_atk-s05_14a2:52_2	kiṃ etassa mānusakena pasādhanenā”ti dibbapasādhanaṃ gāhāpetvā vissakammadevaputtaṃ	52	
PA_atk-s05_14a2:52_3	pakkosāpetvā “tāta vissakamma devaputta, tvaṃ gaccha, kāsirājassa puttaṃ temiyakumāraṃ	52	
PA_atk-s05_14a2:52_4	alaṅkarohī”ti āṇāpesi. So “sādhū”ti sampaṭicchitvā tāvatiṃsabhavanato otaritvā tassa	52	
PA_atk-s05_14a2:52_5	santikaṃ gantvā dasahi dussasahassehi veṭhanaṃ katvā dibbehi ceva mānusakehi ca alaṅkārehi	52	
PA_atk-s05_14a2:52_6	sakkaṃ viya taṃ alaṅkaritvā sakaṭṭhānameva gato. So devarājalīlāya sārathissa khaṇanokāsaṃ	52	
PA_atk-s05_14a2:52_7	gantvā āvāṭatīre ṭhatvā pucchanto tatiyaṃ gāthamāha –	52	
PA_atk-s05_14a2:54	“Kiṃ nu santaramānova, kāsuṃ khaṇasi sārathi;	5	
PA_atk-s05_14a2:55	Puṭṭho me samma akkhāhi, kiṃ kāsuyā karissasī”ti.	5	
PA_atk-s05_14a2:56	Tattha kāsunti āvāṭaṃ.	5	
PA_atk-s05_14a2:57	Taṃ sutvā sārathi āvāṭaṃ khaṇanto uddhaṃ anoloketvāva catutthaṃ gāthāmāha –	5	
PA_atk-s05_14a2:59	“Rañño mūgo ca pakkho ca, putto jāto acetaso;	5	
PA_atk-s05_14a2:60	Somhi raññā samajjhiṭṭho, puttaṃ me nikhaṇaṃ vane”ti.	6	
PA_atk-s05_14a2:61_0	Tattha pakkhoti pīṭhasappī. “Mūgo”ti vacaneneva panassa badhirabhāvopi sijjhati badhirassa	61	
PA_atk-s05_14a2:61_1	hi paṭivacanaṃ kathetuṃ asakkuṇeyyattā. Acetasoti acittako viya jāto. Soḷasa vassāni	61	
PA_atk-s05_14a2:61_2	akathitattā evamāha. Samajjhiṭṭhoti āṇatto, pesitoti attho. Nikhaṇaṃ vaneti vane nikhaṇeyyāsi.	61	
PA_atk-s05_14a2:62	Atha naṃ mahāsatto āha –	6	
PA_atk-s05_14a2:64	“Na badhiro na mūgosmi, na pakkho na ca vīkalo;	6	
PA_atk-s05_14a2:65	Adhammaṃ sārathi kayirā, maṃ ce tvaṃ nikhaṇaṃ vane.	6	
PA_atk-s05_14a2:67	“Ūrū bāhuñca me passa, bhāsitañca suṇohi me;	6	
PA_atk-s05_14a2:68	Adhammaṃ sārathi kayirā, maṃ ce tvaṃ nikhaṇaṃ vane”ti.	6	
PA_atk-s05_14a2:69_0	Tattha na badhiroti samma sārathi, sace taṃ rājā evarūpaṃ puttaṃ mārāpetuṃ āṇāpesi,	69	
PA_atk-s05_14a2:69_1	ahaṃ pana evarūpo na bhavāmīti dīpetuṃ evamāha. Maṃ ce tvaṃ nikhaṇaṃ vaneti sace	69	
PA_atk-s05_14a2:69_2	badhirabhāvādivirahitaṃ evarūpaṃ maṃ vane nikhaṇeyyāsi, adhammaṃ kammaṃ kareyyāsīti	69	
PA_atk-s05_14a2:69_3	attho. “Ūrū”ti idaṃ so purimagāthaṃ sutvāpi naṃ anolokentameva disvā “alaṅkatasarīramassa	69	
PA_atk-s05_14a2:69_4	dassessāmī”ti cintetvā āha. Tassattho – samma sārathi, ime kañcanakadalikkhandhasadise	69	
PA_atk-s05_14a2:69_5	ūrū, kanakacchaviṃ bāhuñca me passa, madhuravacanañca me suṇāhīti.	69	
PA_atk-s05_14a2:70_0	Tato sārathi evaṃ cintesi “ko nu kho esa, āgatakālato paṭṭhāya attānameva vaṇṇetī”ti.	70	
PA_atk-s05_14a2:70_1	So āvāṭakhaṇanaṃ pahāya uddhaṃ olokento tassa rūpasampattiṃ disvā “ayaṃ puriso ko	70	
PA_atk-s05_14a2:70_2	nu kho, manusso vā devo vā”ti ajānanto imaṃ gāthamāha –	70	
PA_atk-s05_14a2:72	“Devatā nusi gandhabbo, adu sakko purindado;	7	
PA_atk-s05_14a2:73	Ko vā tvaṃ kassa vā putto, kathaṃ jānemu taṃ maya”nti.	7	
PA_atk-s05_14a2:74	Athassa mahāsatto attānaṃ ācikkhitvā dhammaṃ desento āha –	7	
PA_atk-s05_14a2:76	“Namhi devo na gandhabbo, namhi sakko purindado;	7	
PA_atk-s05_14a2:77	Kāsirañño ahaṃ putto, yaṃ kāsuyā nihaññasi.	7	
PA_atk-s05_14a2:79	“Tassa rañño ahaṃ putto, yaṃ tvaṃ sammūpajīvasi;	7	
PA_atk-s05_14a2:80	Adhammaṃ sārathi kayirā, maṃ ce tvaṃ nikhaṇaṃ vane.	8	
PA_atk-s05_14a2:82	“Yassa rukkhassa chāyāya, nisīdeyya sayeyya vā;	8	
PA_atk-s05_14a2:83	Na tassa sākhaṃ bhañjeyya, mittadubbho hi pāpako.	8	
PA_atk-s05_14a2:85	“Yathā rukkho tathā rājā, yathā sākhā tathā ahaṃ;	8	
PA_atk-s05_14a2:86	Yathā chāyūpago poso, evaṃ tvamasi sārathi;	8	
PA_atk-s05_14a2:87	Adhammaṃ sārathi kayirā, maṃ ce tvaṃ nikhaṇaṃ vane”ti.	8	
PA_atk-s05_14a2:88_0	Tattha nihaññasīti nihanissasi. Yaṃ tvaṃ ettha nihanissāmīti saññāya kāsuṃ khaṇasi,	88	
PA_atk-s05_14a2:88_1	so ahanti dīpeti. So “rājaputto aha”nti vuttepi na saddahatiyeva, madhurakathāya	88	
PA_atk-s05_14a2:88_2	panassa bajjhitvā dhammaṃ suṇanto aṭṭhāsi. Mittadubbhoti paribhuttachāyassa rukkhassa	88	
PA_atk-s05_14a2:88_3	pattaṃ vā sākhaṃ vā aṅkuraṃ vā bhañjanto mittaghātako hoti lāmakapuriso, kimaṅgaṃ	88	
PA_atk-s05_14a2:88_4	pana sāmiputtaghātako. Chāyūpagoti paribhogatthāya chāyaṃ upagato puriso viya rājānaṃ	88	
PA_atk-s05_14a2:88_5	nissāya jīvamāno tvanti vadati.	88	
PA_atk-s05_14a2:89_0	So evaṃ kathentepi bodhisatte na saddahatiyeva. Atha mahāsatto “saddahāpessāmi na”nti	89	
PA_atk-s05_14a2:89_1	devatānaṃ sādhukārena ceva attano ghosena ca vanaghaṭaṃ unnādento dasa mittapūjagāthā nāma ārabhi –	89	
PA_atk-s05_14a2:91	“Pahūtabhakkho bhavati, vippavuṭṭho sakaṃgharā;	9	
PA_atk-s05_14a2:92	Bahū naṃ upajīvanti, yo mittānaṃ na dubbhati.	9	
PA_atk-s05_14a2:94	“Yaṃ yaṃ janapadaṃ yāti, nigame rājadhāniyo;	9	
PA_atk-s05_14a2:95	Sabbattha pūjito hoti, yo mittānaṃ na dubbhati.	9	
PA_atk-s05_14a2:97	“Nāssa corā pasāhanti, nātimaññanti khattiyā;	9	
PA_atk-s05_14a2:98	Sabbe amitte tarati, yo mittānaṃ na dubbhati.	9	
PA_atk-s05_14a2:100	“Akkuddho sagharaṃ eti, sabhāyaṃ paṭinandito;	10	
PA_atk-s05_14a2:101	Ñātīnaṃ uttamo hoti, yo mittānaṃ na dubbhati.	10	
PA_atk-s05_14a2:103	“Sakkatvā sakkato hoti, garu hoti sagāravo;	10	
PA_atk-s05_14a2:104	Vaṇṇakittibhato hoti, yo mittānaṃ na dubbhati.	10	
PA_atk-s05_14a2:106	“Pūjako labhate pūjaṃ, vandako paṭivandanaṃ;	10	
PA_atk-s05_14a2:107	Yasokittiñca pappoti, yo mittānaṃ na dubbhati.	10	
PA_atk-s05_14a2:109	“Aggi yathā pajjalati, devatāva virocati;	10	
PA_atk-s05_14a2:110	Siriyā ajahito hoti, yo mittānaṃ na dubbhati.	11	
PA_atk-s05_14a2:112	“Gāvo tassa pajāyanti, khette vuttaṃ virūhati;	11	
PA_atk-s05_14a2:113	Vuttānaṃ phalamasnāti, yo mittānaṃ na dubbhati.	11	
PA_atk-s05_14a2:115	“Darito pabbatāto vā, rukkhato patito naro;	11	
PA_atk-s05_14a2:116	Cuto patiṭṭhaṃ labhati, yo mittānaṃ na dubbhati.	11	
PA_atk-s05_14a2:118	“Virūḷhamūlasantānaṃ, nigrodhamiva māluto;	11	
PA_atk-s05_14a2:119	Amittā nappasāhanti, yo mittānaṃ na dubbhatī”ti.	11	
PA_atk-s05_14a2:120_0	Tattha sakaṃ gharāti sakagharā, ayameva vā pāṭho. Na dubbhatīti na dussati. Mittānanti	120	
PA_atk-s05_14a2:120_1	buddhādīnaṃ kalyāṇamittānaṃ na dubbhati. “Sabbattha pūjito hotī”ti idaṃ sīvalivatthunā	120	
PA_atk-s05_14a2:120_2	vaṇṇetabbaṃ. Na pasāhantīti pasayhakāraṃ kātuṃ na sakkonti. Idaṃ saṃkiccasāmaṇeravatthunā	120	
PA_atk-s05_14a2:120_3	dīpetabbaṃ. “Nātimaññanti khattiyā”ti idaṃ jotikaseṭṭhivatthunā dīpetabbaṃ. Taratīti	120	
PA_atk-s05_14a2:120_4	atikkamati. Sagharanti attagharaṃ. Mittānaṃ dubbhanto attano gharaṃ āgacchantopi	120	
PA_atk-s05_14a2:120_5	ghaṭṭitacitto kuddhova āgacchati, ayaṃ pana akuddhova sakagharaṃ eti. Paṭinanditoti	120	
PA_atk-s05_14a2:120_6	bahūnaṃ sannipātaṭṭhāne amittadubbhino guṇakathaṃ kathenti, tāya so paṭinandito hoti pamuditacitto.	120	
PA_atk-s05_14a2:121_0	Sakkatvā sakkato hotīti paraṃ sakkatvā sayampi parehi sakkato hoti. Garu hoti sagāravoti	121	
PA_atk-s05_14a2:121_1	paresu sagāravo sayampi parehi garuko hoti. Vaṇṇakittibhatoti bhatavaṇṇakitti, guṇañceva	121	
PA_atk-s05_14a2:121_2	kittisaddañca ukkhipitvā caranto nāma hotīti attho. Pūjakoti mittānaṃ pūjako hutvā	121	
PA_atk-s05_14a2:121_3	sayampi pūjaṃ labhati. Vandakoti buddhādīnaṃ kalyāṇamittānaṃ vandako hutvā punabbhave	121	
PA_atk-s05_14a2:121_4	paṭivandanaṃ labhati. Yasokittiñcāti issariyaparivārañceva guṇakittiñca pappoti.	121	
PA_atk-s05_14a2:121_5	Imāya gāthāya cittagahapatino vatthu kathetabbaṃ.	121	
PA_atk-s05_14a2:122_0	Pajjalatīti issariyaparivārena pajjalati. Siriyā ajahito hotīti ettha anāthapiṇḍikassa	122	
PA_atk-s05_14a2:122_1	vatthu kathetabbaṃ. Asnātīti paribhuñjati. “Patiṭṭhaṃ labhatī”ti idaṃ cūḷapadumajātakena	122	
PA_atk-s05_14a2:122_2	dīpetabbaṃ. Virūḷhamūlasantānanti vaḍḍhitamūlapārohaṃ. Amittā nappasāhantīti ettha	122	
PA_atk-s05_14a2:122_3	kuraraghariyasoṇattherassa mātu gehaṃ paviṭṭhacoravatthu kathetabbaṃ.	122	
PA_atk-s05_14a2:123_0	Sunando sārathi ettakāhi gāthāhi dhammaṃ desentampi taṃ asañjānitvā “ko nu kho aya”nti	123	
PA_atk-s05_14a2:123_1	āvāṭakhaṇanaṃ pahāya rathasamīpaṃ gantvā tattha tañca pasādhanabhaṇḍañca ubhayaṃ	123	
PA_atk-s05_14a2:123_2	adisvā puna āgantvā olokento taṃ sañjānitvā tassa pādesu patitvā añjaliṃ paggayha	123	
PA_atk-s05_14a2:123_3	yācanto imaṃ gāthamāha –	123	
PA_atk-s05_14a2:125	“Ehi taṃ paṭinessāmi, rājaputta sakaṃ gharaṃ;	12	
PA_atk-s05_14a2:126	Rajjaṃ kārehi bhaddante, kiṃ araññe karissasī”ti.	12	
PA_atk-s05_14a2:127	Atha naṃ mahāsatto āha –	12	
PA_atk-s05_14a2:129	“Alaṃ me tena rajjena, ñātakehi dhanena vā;	12	
PA_atk-s05_14a2:130	Yaṃ me adhammacariyāya, rajjaṃ labbhetha sārathī”ti.	13	
PA_atk-s05_14a2:131	Tattha alanti paṭikkhepavacanaṃ.	13	
PA_atk-s05_14a2:132	Sārathi āha –	13	
PA_atk-s05_14a2:134	“Puṇṇapattaṃ maṃ lābhehi, rājaputta ito gato;	13	
PA_atk-s05_14a2:135	Pitā mātā ca me dajjuṃ, rājaputta tayī gate.	13	
PA_atk-s05_14a2:137	“Orodhā ca kumārā ca, vesiyānā ca brāhmaṇā;	13	
PA_atk-s05_14a2:138	Tepi attamanā dajjuṃ, rājaputta tayī gate.	13	
PA_atk-s05_14a2:140	“Hatthārohā anīkaṭṭhā, rathikā pattikārakā;	14	
PA_atk-s05_14a2:141	Tepi attamanā dajjuṃ, rājaputta tayī gate.	14	
PA_atk-s05_14a2:143	“Bahudhaññā jānapadā, negamā ca samāgatā;	14	
PA_atk-s05_14a2:144	Upāyanāni me dajjuṃ, rājaputta tayī gate”ti.	14	
PA_atk-s05_14a2:145_0	Tattha puṇṇapattanti tuṭṭhidāyaṃ. Dajjunti sattaratanavassaṃ vassantā viya mama ajjhāsayapūraṇaṃ	145	
PA_atk-s05_14a2:145_1	tuṭṭhidāyaṃ dadeyyuṃ. Idaṃ so “appeva nāma mayi anukampāya gaccheyyā”ti cintetvā	145	
PA_atk-s05_14a2:145_2	āha. Vesiyānā cāti vessā ca. Upāyanānīti paṇṇākārāni.	145	
PA_atk-s05_14a2:146	Atha naṃ mahāsatto āha –	14	
PA_atk-s05_14a2:148	“Pitu mātu cahaṃ catto, raṭṭhassa nigamassa ca;	14	
PA_atk-s05_14a2:149	Atho sabbakumārānaṃ, natthi mayhaṃ sakaṃ gharaṃ.	14	
PA_atk-s05_14a2:151	“Anuññāto ahaṃ matyā, sañcatto pitarā mahaṃ;	15	
PA_atk-s05_14a2:152	Ekoraññe pabbajito, na kāme abhipatthaye”ti.	15	
PA_atk-s05_14a2:153_0	Tattha pitu mātu cāti pitarā ca mātarā ca ahaṃ catto. Itaresupi eseva nayo. Matyāti	153	
PA_atk-s05_14a2:153_1	samma sārathi, ahaṃ sattāhaṃ rajjaṃ paricchinditvā varaṃ gaṇhantiyā mātarā anuññāto	153	
PA_atk-s05_14a2:153_2	nāma. Sañchattoti suṭṭhu catto. Pabbajitoti pabbajitvā araññe vasanatthāya nikkhantoti attho.	153	
PA_atk-s05_14a2:154	Evaṃ mahāsattassa attano guṇe kathentassa pīti uppajji, tato pītivegena udānaṃ udānento āha –	15	
PA_atk-s05_14a2:156	“Api ataramānānaṃ, phalāsāva samijjhati;	15	
PA_atk-s05_14a2:157	Vipakkabrahmacariyosmi, evaṃ jānāhi sārathi.	15	
PA_atk-s05_14a2:159	“Api ataramānānaṃ, sammadattho vipaccati;	15	
PA_atk-s05_14a2:160	Vipakkabrahmacariyosmi, nikkhanto akutobhayo”ti.	16	
PA_atk-s05_14a2:161_0	Tattha phalāsāvāti ataramānassa mama soḷasavassehi katavāyāmassa samiddhaṃ ajjhāsayaphalaṃ	161	
PA_atk-s05_14a2:161_1	dassetuṃ evamāha. Vipakkabrahmacariyosmīti niṭṭhappattamanoratho. Sammadattho vipaccatīti	161	
PA_atk-s05_14a2:161_2	sammā upāyena kāraṇena kattabbakiccaṃ sampajjati.	161	
PA_atk-s05_14a2:162	Sārathi āha –	16	
PA_atk-s05_14a2:164	“Evaṃ vaggukatho santo, visaṭṭhavacano casi;	16	
PA_atk-s05_14a2:165	Kasmā pitu ca mātucca, santike na bhaṇī tadā”ti.	16	
PA_atk-s05_14a2:166	Tattha vaggukathoti sakhilakatho.	16	
PA_atk-s05_14a2:167	Tato mahāsatto āha –	16	
PA_atk-s05_14a2:169	“Nāhaṃ asandhitā pakkho, na badhiro asotatā;	16	
PA_atk-s05_14a2:170	Nāhaṃ ajivhatā mūgo, mā maṃ mūgamadhārayi.	17	
PA_atk-s05_14a2:172	“Purimaṃ sarāmahaṃ jātiṃ, yattha rajjamakārayiṃ;	17	
PA_atk-s05_14a2:173	Kārayitvā tahiṃ rajjaṃ, pāpatthaṃ nirayaṃ bhusaṃ.	17	
PA_atk-s05_14a2:175	“Vīsatiñceva vassāni, tahiṃ rajjamakārayiṃ;	17	
PA_atk-s05_14a2:176	Asītivassasahassāni, nirayamhi apaccisaṃ.	17	
PA_atk-s05_14a2:178	“Tassa rajjassahaṃ bhīto, mā maṃ rajjābhisecayuṃ;	17	
PA_atk-s05_14a2:179	Tasmā pitu ca mātucca, santike na bhaṇiṃ tadā.	17	
PA_atk-s05_14a2:181	“Ucchaṅge maṃ nisādetvā, pitā atthānusāsati;	18	
PA_atk-s05_14a2:182	Ekaṃ hanatha bandhatha, ekaṃ khārāpatacchikaṃ;	18	
PA_atk-s05_14a2:183	Ekaṃ sūlasmiṃ uppetha, iccassa manusāsati.	18	
PA_atk-s05_14a2:185	“Tāyāhaṃ pharusaṃ sutvā, vācāyo samudīritā;	18	
PA_atk-s05_14a2:186	Amūgo mūgavaṇṇena, apakkho pakkhasammato;	18	
PA_atk-s05_14a2:187	Sake muttakarīsasmiṃ, acchāhaṃ samparipluto.	18	
PA_atk-s05_14a2:189	“Kasirañca parittañca, tañca dukkhena saṃyutaṃ;	18	
PA_atk-s05_14a2:190	Komaṃ jīvitamāgamma, veraṃ kayirātha kenaci.	19	
PA_atk-s05_14a2:192	“Paññāya ca alābhena, dhammassa ca adassanā;	19	
PA_atk-s05_14a2:193	Komaṃ jīvitamāgamma, veraṃ kayirātha kenaci.	19	
PA_atk-s05_14a2:195	“Api ataramānānaṃ, phalāsāva samijjhati;	19	
PA_atk-s05_14a2:196	Vipakkabrahmacariyosmi, evaṃ jānāhi sārathi.	19	
PA_atk-s05_14a2:198	“Api ataramānānaṃ, sammadattho vipaccati;	19	
PA_atk-s05_14a2:199	Vipakkabrahmacariyosmi, nikkhanto akutobhayo”ti.	19	
PA_atk-s05_14a2:200_0	Tattha asandhitāti sandhīnaṃ abhāvena. Asotatāti sotānaṃ abhāvena. Ajivhatāti samparivattanajivhāya	200	
PA_atk-s05_14a2:200_1	abhāvena mūgo ahaṃ na bhavāmi. Yatthāti yāya jātiyā bārāṇasinagare rajjaṃ akārayiṃ.	200	
PA_atk-s05_14a2:200_2	Pāpatthanti pāpataṃ. Patito asmīti vadati. Rajjābhisecayunti rajje abhisecayuṃ. Nisādetvāti	200	
PA_atk-s05_14a2:200_3	nisīdāpetvā. Atthānusāsatīti atthaṃ anusāsati. Khārāpatacchikanti sattīhi paharitvā	200	
PA_atk-s05_14a2:200_4	khārāhi patacchikaṃ karotha. Uppethāti āvunatha. Iccassa manusāsatīti evamassa atthaṃ	200	
PA_atk-s05_14a2:200_5	anusāsati. Tāyāhanti tāyo vācāyo ahaṃ. Pakkhasammatoti pakkho iti sammato ahosiṃ.	200	
PA_atk-s05_14a2:200_6	Acchāhanti acchiṃ ahaṃ, avasinti attho. Sampariplutoti samparikiṇṇo, nimuggo hutvāti attho.	200	
PA_atk-s05_14a2:201_0	Kasiranti dukkhaṃ. Parittanti appaṃ. Idaṃ vuttaṃ hoti – sammasārathi, sacepi sattānaṃ	201	
PA_atk-s05_14a2:201_1	jīvitaṃ dukkhampi samānaṃ bahuciraṭṭhitikaṃ bhaveyya, pattheyya, parittampi samānaṃ	201	
PA_atk-s05_14a2:201_2	sace sukhaṃ bhaveyya, pattheyya, idaṃ pana kasirañca parittañca sakalena vaṭṭadukkhena	201	
PA_atk-s05_14a2:201_3	saṃyuttaṃ sannihitaṃ omadditaṃ. Komanti ko imaṃ. Veranti pāṇātipātādipañcavidhaṃ	201	
PA_atk-s05_14a2:201_4	veraṃ. Kenacīti kenaci kāraṇena. Paññāyāti vipassanāpaññāya alābhena. Dhammassāti	201	
PA_atk-s05_14a2:201_5	sotāpattimaggassa adassanena. Puna udānagāthāyo agantukāmatāya thirabhāvadassanatthaṃ kathesi.	201	
PA_atk-s05_14a2:202_0	Taṃ sutvā sunando sārathi “ayaṃ kumāro evarūpaṃ rajjasiriṃ kuṇapaṃ viya chaḍḍetvā	202	
PA_atk-s05_14a2:202_1	attano adhiṭṭhānaṃ abhinditvā “pabbajissāmīti araññaṃ paviṭṭho, mama iminā dujjīvitena	202	
PA_atk-s05_14a2:202_2	ko attho, ahampi tena saddhiṃ pabbajissāmī”ti cintetvā imaṃ gāthamāha –	202	
PA_atk-s05_14a2:204	“Ahampi pabbajissāmi, rājaputta tavantike;	20	
PA_atk-s05_14a2:205	Avhāyassu maṃ bhaddante, pabbajjā mama ruccatī”ti.	20	
PA_atk-s05_14a2:206	Tattha tavantiketi tava santike. Avhāyassūti “ehi pabbajāhī”ti pakkosassu.	20	
PA_atk-s05_14a2:207_0	Evaṃ tena yācitopi mahāsatto “sacāhaṃ idāneva taṃ pabbājessāmi, mātāpitaro idha nāgacchissanti,	207	
PA_atk-s05_14a2:207_1	atha nesaṃ parihāni bhavissati, ime assā ca ratho ca pasādhanabhaṇḍañca idheva nassissanti,	207	
PA_atk-s05_14a2:207_2	‘yakkho so, khādito nu kho tena sārathī’ti garahāpi me uppajjissatī”ti cintetvā attano	207	
PA_atk-s05_14a2:207_3	ca garahāmocanatthaṃ mātāpitūnañca vuḍḍhiṃ sampassanto asse ca rathañca pasādhanabhaṇḍañca	207	
PA_atk-s05_14a2:207_4	tassa iṇaṃ katvā dassento imaṃ gāthamāha –	207	
PA_atk-s05_14a2:209	“Rathaṃ niyyādayitvāna, anaṇo ehi sārathi;	20	
PA_atk-s05_14a2:210	Anaṇassa hi pabbajjā, etaṃ isīhi vaṇṇita”nti.	21	
PA_atk-s05_14a2:211	Tattha etanti etaṃ pabbajjākaraṇaṃ buddhādīhi isīhi vaṇṇitaṃ pasatthaṃ thomitaṃ.	21	
PA_atk-s05_14a2:212_0	Taṃ sutvā sārathi “sace mayi nagaraṃ gate esa aññattha gaccheyya, pitā cassa imaṃ	212	
PA_atk-s05_14a2:212_1	pavattiṃ sutvā ‘puttaṃ me dassehī’ti puna āgato imaṃ na passeyya, rājadaṇḍaṃ me kareyya,	212	
PA_atk-s05_14a2:212_2	tasmā ahaṃ attano guṇaṃ kathetvā aññatthāgamanatthāya paṭiññaṃ gaṇhissāmī”ti cintento gāthādvayamāha –	212	
PA_atk-s05_14a2:214	“Yadeva tyāhaṃ vacanaṃ, akaraṃ bhaddamatthu te;	21	
PA_atk-s05_14a2:215	Tadeva me tvaṃ vacanaṃ, yācito kattumarahasi.	21	
PA_atk-s05_14a2:217	“Idheva tāva acchassu, yāva rājānamānaye;	21	
PA_atk-s05_14a2:218	Appeva te pitā disvā, patīto sumano siyā”ti.	21	
PA_atk-s05_14a2:219	Tato mahāsatto āha –	21	
PA_atk-s05_14a2:221	“Karomi te taṃ vacanaṃ, yaṃ maṃ bhaṇasi sārathi;	22	
PA_atk-s05_14a2:222	Ahampi daṭṭhukāmosmi, pitaraṃ me idhāgataṃ.	22	
PA_atk-s05_14a2:224	“Ehi samma nivattassu, kusalaṃ vajjāsi ñātinaṃ;	22	
PA_atk-s05_14a2:225	Mātaraṃ pitaraṃ mayhaṃ, vutto vajjāsi vandana”nti.	22	
PA_atk-s05_14a2:226_0	Tattha karomi tetanti karomi te etaṃ vacanaṃ. Ehi samma nivattassūti samma sārathi,	226	
PA_atk-s05_14a2:226_1	tattha gantvā ehi, ettova khippameva nivattassu. Vutto vajjāsīti mayā vutto hutvā	226	
PA_atk-s05_14a2:226_2	“putto vo temiyakumāro vandatī”ti vandanaṃ vadeyyāsīti attho.	226	
PA_atk-s05_14a2:227_0	Iti vatvā mahāsatto suvaṇṇakadali viya onamitvā pañcapatiṭṭhitena bārāṇasinagarābhimukho	227	
PA_atk-s05_14a2:227_1	mātāpitaro vanditvā sārathissa sāsanaṃ adāsi. So sāsanaṃ gahetvā kumāraṃ padakkhiṇaṃ	227	
PA_atk-s05_14a2:227_2	katvā rathamāruyha nagarābhimukho pāyāsi. Tamatthaṃ pakāsento satthā āha –	227	
PA_atk-s05_14a2:229	“Tassa pāde gahetvāna, katvā ca naṃ padakkhiṇaṃ;	22	
PA_atk-s05_14a2:230	Sārathi rathamāruyha, rājadvāraṃ upāgamī”ti.	23	
PA_atk-s05_14a2:231	Tassattho – bhikkhave, evaṃ vutto so sārathi, tassa kumārassa pāde gahetvā taṃ padakkhiṇaṃ katvā rathaṃ āruyha rājadvāraṃ upāgamīti.	23	
PA_atk-s05_14a2:232_0	Tasmiṃ khaṇe candādevī sīhapañjaraṃ vivaritvā “kā nu kho me puttassa pavattī”ti sārathissa	232	
PA_atk-s05_14a2:232_1	āgamanamaggaṃ olokentī taṃ ekakaṃ āgacchantaṃ disvā uraṃ paharitvā paridevi. Tamatthaṃ	232	
PA_atk-s05_14a2:232_2	pakāsento satthā āha –	232	
PA_atk-s05_14a2:234	“Suññaṃ mātā rathaṃ disvā, ekaṃ sārathimāgataṃ;	23	
PA_atk-s05_14a2:235	Assupuṇṇehi nettehi, rodantī naṃ udikkhati.	23	
PA_atk-s05_14a2:237	“Ayaṃ so sārathi eti, nihantvā mama atrajaṃ;	23	
PA_atk-s05_14a2:238	Nihato nūna me putto, pathabyā bhūmivaḍḍhano.	23	
PA_atk-s05_14a2:240	“Amittā nūna nandanti, patītā nūna verino;	24	
PA_atk-s05_14a2:241	Āgataṃ sārathiṃ disvā, nihantvā mama atrajaṃ.	24	
PA_atk-s05_14a2:243	“Suññaṃ mātā rathaṃ disvā, ekaṃ sārathimāgataṃ;	24	
PA_atk-s05_14a2:244	Assupuṇṇehi nettehi, rodantī paripucchi naṃ.	24	
PA_atk-s05_14a2:246	“Kiṃ nu mūgo kiṃnu pakkho, kiṃnu so vilapī tadā;	24	
PA_atk-s05_14a2:247	Nihaññamāno bhūmiyā, taṃ me akkhāhi sārathi.	24	
PA_atk-s05_14a2:249	“Kathaṃ hatthehi pādehi, mūgapakkho vivajjayi;	24	
PA_atk-s05_14a2:250	Nihaññamāno bhūmiyā, taṃ me akkhāhi pucchito”ti.	25	
PA_atk-s05_14a2:251_0	Tattha mātāti temiyakumārassa mātā. Pathabyā bhūmivaḍḍhanoti so mama putto bhūmivaḍḍhano	251	
PA_atk-s05_14a2:251_1	hutvā pathabyā nihato nūna. Rodantī paripucchi nanti taṃ rathaṃ ekamantaṃ ṭhapetvā	251	
PA_atk-s05_14a2:251_2	mahātalaṃ abhiruyha candādeviṃ vanditvā ekamante ṭhitaṃ sārathiṃ paripucchi. Kinnūti	251	
PA_atk-s05_14a2:251_3	kiṃ nu so mama putto mūgo eva pakkho eva. Tadāti yadā naṃ tvaṃ kāsuyaṃ pakkhipitvā	251	
PA_atk-s05_14a2:251_4	kuddālena matthake pahari, tadā. Nihaññamāno bhūmiyāti tayā bhūmiyaṃ nihaññamāno	251	
PA_atk-s05_14a2:251_5	kiṃ nu vilapi. Taṃ meti taṃ sabbaṃ aparihāpetvā me akkhāhi. Vivajjayīti “apehi sārathi,	251	
PA_atk-s05_14a2:251_6	mā maṃ mārehī”ti kathaṃ hatthehi pādehi ca phandanto taṃ apanudi, taṃ me kathehīti attho.	251	
PA_atk-s05_14a2:252	Tato sārathi āha –	25	
PA_atk-s05_14a2:254	“Akkheyyaṃ te ahaṃ ayye, dajjāsi abhayaṃ mama;	25	
PA_atk-s05_14a2:255	Yaṃ me sutaṃ vā diṭṭhaṃ vā, rājaputtassa santike”ti.	25	
PA_atk-s05_14a2:256_0	Tattha dajjāsīti sace abhayaṃ dadeyyāsi, so idaṃ “sacāhaṃ ‘tava putto neva mūgo na	256	
PA_atk-s05_14a2:256_1	pakkho madhurakatho dhammakathiko’ti vakkhāmi, atha ‘kasmā taṃ gahetvā nāgatosī’ti	256	
PA_atk-s05_14a2:256_2	rājā kuddho rājadaṇḍampi me kareyya, abhayaṃ tāva yācissāmī”ti cintetvā āha.	256	
PA_atk-s05_14a2:257	Atha naṃ candādevī āha –	25	
PA_atk-s05_14a2:259	“Abhayaṃ samma te dammi, abhīto bhaṇa sārathi;	25	
PA_atk-s05_14a2:260	Yaṃ te sutaṃ vā diṭṭhaṃ vā, rājaputtassa santike”ti.	26	
PA_atk-s05_14a2:261	Tato sārathi āha –	26	
PA_atk-s05_14a2:263	“Na so mūgo na so pakkho, visaṭṭhavacano ca so;	26	
PA_atk-s05_14a2:264	Rajjassa kira so bhīto, akarā ālaye bahū.	26	
PA_atk-s05_14a2:266	“Purimaṃ sarati so jātiṃ, yattha rajjamakārayi;	26	
PA_atk-s05_14a2:267	Kārayitvā tahiṃ rajjaṃ, pāpattha nirayaṃ bhusaṃ.	26	
PA_atk-s05_14a2:269	“Vīsatiñceva vassāni, tahiṃ rajjamakārayi;	26	
PA_atk-s05_14a2:270	Asītivassasahassāni, nirayamhi apacci so.	27	
PA_atk-s05_14a2:272	“Tassa rajjassa so bhīto, mā maṃ rajjābhisecayuṃ;	27	
PA_atk-s05_14a2:273	Tasmā pitu ca mātucca, santike na bhaṇī tadā.	27	
PA_atk-s05_14a2:275	“Aṅgapaccaṅgasampanno, ārohapariṇāhavā;	27	
PA_atk-s05_14a2:276	Visaṭṭhavacano pañño, magge saggassa tiṭṭhati.	27	
PA_atk-s05_14a2:278	“Sace tvaṃ daṭṭhukāmāsi, rājaputtaṃ tavatrajaṃ;	27	
PA_atk-s05_14a2:279	Ehi taṃ pāpayissāmi, yattha sammati temiyo”ti.	27	
PA_atk-s05_14a2:280_0	Tattha visaṭṭhavacanoti apalibuddhakatho. Akarā ālaye bahūti tumhākaṃ vañcanāni bahūni	280	
PA_atk-s05_14a2:280_1	akāsi. Paññoti paññavā. Sace tvanti rājānaṃ dhuraṃ katvā ubhopi te evamāha. Yattha	280	
PA_atk-s05_14a2:280_2	sammati temiyoti yattha vo putto mayā gahitapaṭiñño hutvā acchati, tattha pāpayissāmi,	280	
PA_atk-s05_14a2:280_3	idāni papañcaṃ akatvā lahuṃ gantuṃ vaṭṭatīti āha.	280	
PA_atk-s05_14a2:281_0	Kumāro pana sārathiṃ pesetvā pabbajitukāmo ahosi. Tadā sakko tassa manaṃ ñatvā tasmiṃ	281	
PA_atk-s05_14a2:281_1	khaṇe vissakammadevaputtaṃ pakkosāpetvā “tāta vissakammadevaputta, temiyakumāro pabbajitukāmo,	281	
PA_atk-s05_14a2:281_2	tvaṃ tassa paṇṇasālañca pabbajitaparikkhārañca māpetvā ehī”ti pesesi. So “sādhū”ti	281	
PA_atk-s05_14a2:281_3	sampaṭicchitvā vegena gantvā tiyojanike vanasaṇḍe attano iddhibalena ramaṇīyaṃ assamaṃ	281	
PA_atk-s05_14a2:281_4	māpetvā rattiṭṭhānadivāṭṭhānañca pokkharaṇiñca āvāṭañca akālaphalasampannaṃ rukkhañca	281	
PA_atk-s05_14a2:281_5	katvā paṇṇasālasamīpe catuvīsatihatthappamāṇaṃ caṅkamaṃ māpetvā antocaṅkame ca phalikavaṇṇaṃ	281	
PA_atk-s05_14a2:281_6	ruciraṃ vālukaṃ okiritvā sabbe pabbajitaparikkhāre māpetvā “ye pabbajitukāmā, te	281	
PA_atk-s05_14a2:281_7	ime gahetvā pabbajantū”ti bhittiyaṃ akkharāni likhitvā caṇḍavāḷe ca amanāpasadde	281	
PA_atk-s05_14a2:281_8	sabbe migapakkhino ca palāpetvā sakaṭṭhānameva gato.	281	
PA_atk-s05_14a2:282_0	Tasmiṃ khaṇe mahāsatto taṃ disvā sakkadattiyabhāvaṃ ñatvā, paṇṇasālaṃ pavisitvā vatthāni	282	
PA_atk-s05_14a2:282_1	apanetvā, rattavākacīraṃ nivāsetvā ekaṃ pārupitvā ajinacammaṃ ekaṃse katvā jaṭāmaṇḍalaṃ	282	
PA_atk-s05_14a2:282_2	bandhitvā kājaṃ aṃse katvā kattaradaṇḍamādāya paṇṇasālato nikkhamitvā pabbajitasiriṃ	282	
PA_atk-s05_14a2:282_3	samubbahanto aparāparaṃ caṅkamitvā “aho sukhaṃ, aho sukha”nti udānaṃ udānento paṇṇasālaṃ	282	
PA_atk-s05_14a2:282_4	pavisitvā kaṭṭhattharaṇe nisinno pañca abhiññā aṭṭha samāpattiyo ca nibbattetvā sāyanhasamaye	282	
PA_atk-s05_14a2:282_5	paṇṇasālato nikkhamitvā caṅkamanakoṭiyaṃ ṭhitakārarukkhato paṇṇāni gahetvā, sakkadattiyabhājane	282	
PA_atk-s05_14a2:282_6	aloṇake atakke nidhūpane udake sedetvā amataṃ viya paribhuñjitvā cattāro brahmavihāre	282	
PA_atk-s05_14a2:282_7	bhāvetvā tattha vāsaṃ kappesi.	282	
PA_atk-s05_14a2:283	Kāsirājāpi sunandasārathissa vacanaṃ sutvā mahāsenaguttaṃ pakkosāpetvā taramānarūpova gamanasajjaṃ kāretuṃ āha –	28	
PA_atk-s05_14a2:285	“Yojayantu rathe asse, kacchaṃ nāgāna bandhatha;	28	
PA_atk-s05_14a2:286	Udīrayantu saṅkhapaṇavā, vādantu ekapokkharā.	28	
PA_atk-s05_14a2:288	“Vādantu bherī sannaddhā, vaggū vādantu dundubhī;	28	
PA_atk-s05_14a2:289	Negamā ca maṃ anventu, gacchaṃ puttanivedako.	28	
PA_atk-s05_14a2:291	“Orodhā ca kumārā ca, vesiyānā ca brāhmaṇā;	29	
PA_atk-s05_14a2:292	Khippaṃ yānāni yojentu, gacchaṃ puttanivedako.	29	
PA_atk-s05_14a2:294	“Hatthārohā anīkaṭṭhā, rathikā pattikārakā;	29	
PA_atk-s05_14a2:295	Khippaṃ yānāni yojentu, gacchaṃ puttanivedako.	29	
PA_atk-s05_14a2:297	“Samāgatā jānapadā, negamā ca samāgatā;	29	
PA_atk-s05_14a2:298	Khippaṃ yānāni yojentu, gacchaṃ puttanivedako”ti.	29	
PA_atk-s05_14a2:299_0	Tattha udīrayantūti saddaṃ muñcantu. Vādantūti vajjantu. Ekapokkharāti ekamukhabheriyo.	299	
PA_atk-s05_14a2:299_1	Sannaddhāti suṭṭhu naddhā. Vaggūti madhurassarā. Gacchanti gamissāmi. Puttanivedakoti	299	
PA_atk-s05_14a2:299_2	puttassa nivedako ovādako hutvā gacchāmi. Taṃ ovaditvā mama vacanaṃ gāhāpetvā tattheva	299	
PA_atk-s05_14a2:299_3	taṃ ratanarāsimhi ṭhapetvā abhisiñcitvā ānetuṃ gacchāmīti adhippāyenevamāha. Negamāti	299	
PA_atk-s05_14a2:299_4	kuṭumbikajanā. Samāgatāti sannipatitā hutvā.	299	
PA_atk-s05_14a2:300	Evaṃ raññā āṇattā sārathino asse yojetvā rathe rājadvāre ṭhapetvā rañño ārocesuṃ. Tamatthaṃ pakāsento satthā āha –	30	
PA_atk-s05_14a2:302	“Asse ca sārathī yutte, sindhave sīghavāhane;	30	
PA_atk-s05_14a2:303	Rājadvāraṃ upāgacchuṃ, yuttā deva ime hayā”ti.	30	
PA_atk-s05_14a2:304_0	Tattha asseti sindhave sindhavajātike sīghavāhane javasampanne asse ādāya. Sārathīti	304	
PA_atk-s05_14a2:304_1	sārathino. Yutteti rathesu yojite. Upāgacchunti te rathesu yutte asse ādāya āgamaṃsu,	304	
PA_atk-s05_14a2:304_2	āgantvā ca pana “yuttā, deva, ime hayā”ti ārocesuṃ.	304	
PA_atk-s05_14a2:305	Tato sārathīnaṃ vacanaṃ sutvā rājā upaḍḍhagāthamāha –	30	
PA_atk-s05_14a2:307	“Thūlā javena hāyanti, kisā hāyanti thāmunā”ti.	30	
PA_atk-s05_14a2:308	Taṃ sutvā sārathinopi upaḍḍhagāthamāhaṃsu –	30	
PA_atk-s05_14a2:309	“Kise thūle vivajjetvā, saṃsaṭṭhā yojitā hayā”ti.	30	
PA_atk-s05_14a2:310	Tassattho – deva, kise ca thūle ca evarūpe asse aggaṇhitvā vayena vaṇṇena javena balena sadisā hayā yojitāti.	31	
PA_atk-s05_14a2:311_0	Atha rājā puttassa santikaṃ gacchanto cattāro vaṇṇe aṭṭhārasa seniyo sabbañca balakāyaṃ	311	
PA_atk-s05_14a2:311_1	sannipātāpesi. Tassa sannipātentasseva tayo divasā atikkantā. Atha catutthe divase	311	
PA_atk-s05_14a2:311_2	kāsirājā nagarato nikkhamitvā gahetabbayuttakaṃ gāhāpetvā assamapadaṃ gantvā puttena	311	
PA_atk-s05_14a2:311_3	saddhiṃ paṭinandito paṭisanthāramakāsi. Tamatthaṃ pakāsento satthā āha –	311	
PA_atk-s05_14a2:313	“Tato rājā taramāno, yuttamāruyha sandanaṃ;	31	
PA_atk-s05_14a2:314	Itthāgāraṃ ajjhabhāsi, sabbāva anuyātha maṃ.	31	
PA_atk-s05_14a2:316	“Vāḷabījanimuṇhīsaṃ, khaggaṃ chattañca paṇḍaraṃ;	31	
PA_atk-s05_14a2:317	Upādhī rathamāruyha, suvaṇṇehi alaṅkatā.	31	
PA_atk-s05_14a2:319	“Tato sa rājā pāyāsi, purakkhatvāna sārathiṃ;	31	
PA_atk-s05_14a2:320	Khippameva upāgacchi, yattha sammati temiyo.	32	
PA_atk-s05_14a2:322	“Tañca disvāna āyantaṃ, jalantamiva tejasā;	32	
PA_atk-s05_14a2:323	Khattasaṅghaparibyūḷhaṃ, temiyo etadabravi.	32	
PA_atk-s05_14a2:325	“Kacci nu tāta kusalaṃ, kacci tāta anāmayaṃ;	32	
PA_atk-s05_14a2:326	Sabbā ca rājakaññāyo, arogā mayha mātaro.	32	
PA_atk-s05_14a2:328	“Kusalañceva me putta, atho putta anāmayaṃ;	32	
PA_atk-s05_14a2:329	Sabbā ca rājakaññāyo, arogā tuyha mātaro.	32	
PA_atk-s05_14a2:331	“Kacci amajjapo tāta, kacci te suramappiyaṃ;	33	
PA_atk-s05_14a2:332	Kacci sacce ca dhamme ca, dāne te ramate mano.	33	
PA_atk-s05_14a2:334	“Amajjapo ahaṃ putta, atho me suramappiyaṃ;	33	
PA_atk-s05_14a2:335	Atho sacce ca dhamme ca, dāne me ramate mano.	33	
PA_atk-s05_14a2:337	“Kacci arogaṃ yoggaṃ te, kacci vahati vāhanaṃ;	33	
PA_atk-s05_14a2:338	Kacci te byādhayo natthi, sarīrassupatāpanā.	33	
PA_atk-s05_14a2:340	“Atho arogaṃ yoggaṃ me, atho vahati vāhanaṃ;	34	
PA_atk-s05_14a2:341	Atho me byādhayo natthi, sarīrassupatāpanā.	34	
PA_atk-s05_14a2:343	“Kacci antā ca te phītā, majjhe ca bahalā tava;	34	
PA_atk-s05_14a2:344	Koṭṭhāgārañca kosañca, kacci te paṭisanthataṃ.	34	
PA_atk-s05_14a2:346	“Atho antā ca me phītā, majjhe ca bahalā mama;	34	
PA_atk-s05_14a2:347	Koṭṭhāgārañca kosañca, sabbaṃ me paṭisanthataṃ.	34	
PA_atk-s05_14a2:349	“Svāgataṃ te mahārāja, atho te adurāgataṃ;	34	
PA_atk-s05_14a2:350	Patiṭṭhapentu pallaṅkaṃ, yattha rājā nisakkatī”ti.	35	
PA_atk-s05_14a2:351_0	Tattha upādhī rathamāruyhāti suvaṇṇapādukā ca rathaṃ āropentūti attho. Ime tayo pāde	351	
PA_atk-s05_14a2:351_1	puttassa tattheva abhisekakaraṇatthāya “pañca rājakakudhabhaṇḍāni gaṇhathā”ti āṇāpento	351	
PA_atk-s05_14a2:351_2	rājā āha. Suvaṇṇehi alaṅkatāti idaṃ pādukaṃ sandhāyāha. Upāgacchīti upāgato ahosi.	351	
PA_atk-s05_14a2:351_3	Kāya velāyāti? Mahāsattassa kārapaṇṇāni pacitvā nibbāpentassa nisinnavelāya. Jalantamiva	351	
PA_atk-s05_14a2:351_4	tejasāti rājatejena jalantaṃ viya. Khattasaṅghaparibyūḷhanti kathāphāsukena amaccasaṅghena	351	
PA_atk-s05_14a2:351_5	parivutaṃ, khattiyasamūhehi vā parivāritaṃ. Etadabravīti kāsirājānaṃ bahi khandhāvāraṃ	351	
PA_atk-s05_14a2:351_6	nivāsāpetvā padasāva paṇṇasālaṃ āgantvā taṃ vanditvā nisinnaṃ paṭisanthāraṃ karonto	351	
PA_atk-s05_14a2:351_7	etaṃ vacanaṃ abravi.	351	
PA_atk-s05_14a2:352_0	Kusalaṃ anāmayanti ubhayenapi padena ārogyameva pucchati. Kacci amajjapoti kacci	352	
PA_atk-s05_14a2:352_1	majjaṃ na pivasīti pucchati. “Appamatto”tipi pāṭho, kusaladhammesu nappamajjasīti	352	
PA_atk-s05_14a2:352_2	attho. Suramappiyanti surāpānaṃ appiyaṃ. “Suramappiyā”tipi pāṭho, surā appiyāti attho.	352	
PA_atk-s05_14a2:352_3	Dhammeti dasavidhe rājadhamme. Yogganti yuge yuñjitabbaṃ te tava assagoṇādikaṃ. Kacci	352	
PA_atk-s05_14a2:352_4	vahatīti kacci arogaṃ hutvā vahati. Vāhananti hatthiassādi sabbaṃ vāhanaṃ. Sarīrassupatāpanāti	352	
PA_atk-s05_14a2:352_5	sarīrassa upatāpakarā. Antāti paccantajanapadā. Phītāti iddhā subhikkhā, vatthābharaṇehi	352	
PA_atk-s05_14a2:352_6	vā annapānehi vā paripuṇṇā gāḷhavāsā. Majjhe cāti raṭṭhassa majjhe. Bahalāti gāmanigamā	352	
PA_atk-s05_14a2:352_7	ghanavāsā. Paṭisanthatanti paṭicchāditaṃ guttaṃ, paripuṇṇaṃ vā. Yattha rājā nisakkatīti	352	
PA_atk-s05_14a2:352_8	yasmiṃ pallaṅke rājā nisīdissati, taṃ paññāpentūti vadati.	352	
PA_atk-s05_14a2:353_0	Rājā mahāsatte gāravena pallaṅke na nisīdati. Atha mahāsatto “sace pallaṅke na nisīdati,	353	
PA_atk-s05_14a2:353_1	paṇṇasanthāraṃ paññāpethā”ti vatvā tasmiṃ paññatte nisīdanatthāya rājānaṃ nimantento gāthamāha –	353	
PA_atk-s05_14a2:355	“Idheva te nisīdassu, niyate paṇṇasanthare;	35	
PA_atk-s05_14a2:356	Etto udakamādāya, pāde pakkhālayassu te”ti.	35	
PA_atk-s05_14a2:357	Tattha niyateti susanthate. Ettoti paribhogaudakaṃ dassento āha.	35	
PA_atk-s05_14a2:358	Rājā mahāsatte gāravena paṇṇasanthārepi anisīditvā bhūmiyaṃ eva nisīdi. Mahāsattopi paṇṇasālaṃ pavisitvā taṃ kārapaṇṇakaṃ nīharitvā rājānaṃ tena nimantento gāthamāha –	35	
PA_atk-s05_14a2:360	“Idampi paṇṇakaṃ mayhaṃ, randhaṃ rāja aloṇakaṃ;	36	
PA_atk-s05_14a2:361	Paribhuñja mahārāja, pāhuno mesidhāgato”ti.	36	
PA_atk-s05_14a2:362	Atha naṃ rājā āha –	36	
PA_atk-s05_14a2:364	“Na cāhaṃ paṇṇaṃ bhuñjāmi, na hetaṃ mayha bhojanaṃ;	36	
PA_atk-s05_14a2:365	Sālīnaṃ odanaṃ bhuñje, suciṃ maṃsūpasecana”nti.	36	
PA_atk-s05_14a2:366	Tattha na cāhanti paṭikkhepavacanaṃ.	36	
PA_atk-s05_14a2:367_0	Rājā tathārūpaṃ attano rājabhojanaṃ vaṇṇetvā tasmiṃ mahāsatte gāravena thokaṃ paṇṇakaṃ	367	
PA_atk-s05_14a2:367_1	hatthatale ṭhapetvā “tāta, tvaṃ evarūpaṃ bhojanaṃ bhuñjasī”ti puttena saddhiṃ piyakathaṃ	367	
PA_atk-s05_14a2:367_2	kathento nisīdi. Tasmiṃ khaṇe candādevī orodhena parivutā ekamaggena āgantvā bodhisattassa	367	
PA_atk-s05_14a2:367_3	assamapadaṃ patvā piyaputtaṃ disvā tattheva patitvā visaññī ahosi. Tato paṭiladdhassāsā	367	
PA_atk-s05_14a2:367_4	patitaṭṭhānato uṭṭhahitvā āgantvā bodhisattassa pāde daḷhaṃ gahetvā vanditvā assupuṇṇehi	367	
PA_atk-s05_14a2:367_5	nettehi roditvā vandanaṭṭhānato uṭṭhāya ekamantaṃ nisīdi. Atha naṃ rājā “bhadde,	367	
PA_atk-s05_14a2:367_6	tava puttassa bhojanaṃ passāhī”ti vatvā thokaṃ paṇṇakaṃ tassā hatthe ṭhapetvā sesaitthīnampi	367	
PA_atk-s05_14a2:367_7	thokaṃ thokaṃ adāsi. Tā sabbāpi “sāmi, evarūpaṃ bhojanaṃ bhuñjasī”ti vadantiyo taṃ	367	
PA_atk-s05_14a2:367_8	gahetvā attano attano sīse katvā “atidukkaraṃ karosi, sāmī”ti vatvā namassamānā nisīdiṃsu.	367	
PA_atk-s05_14a2:367_9	Rājā puna “tāta, idaṃ mayhaṃ acchariyaṃ hutvā upaṭṭhātī”ti vatvā imaṃ gāthamāha –	367	
PA_atk-s05_14a2:369	“Accherakaṃ maṃ paṭibhāti, ekakampi rahogataṃ;	36	
PA_atk-s05_14a2:370	Edisaṃ bhuñjamānānaṃ, kena vaṇṇo pasīdatī”ti.	37	
PA_atk-s05_14a2:371_0	Tattha ekakanti tāta, taṃ ekakampi rahogataṃ iminā bhojanena yāpentaṃ disvā mama	371	
PA_atk-s05_14a2:371_1	acchariyaṃ hutvā upaṭṭhāti. Edisanti evarūpaṃ aloṇakaṃ atakkaṃ nidhūpanaṃ randhaṃ	371	
PA_atk-s05_14a2:371_2	pattaṃ bhuñjantānaṃ kena kāraṇena vaṇṇo pasīdatīti naṃ pucchi.	371	
PA_atk-s05_14a2:372	Athassa so ācikkhanto āha –	37	
PA_atk-s05_14a2:374	“Eko rāja nipajjāmi, niyate paṇṇasanthare;	37	
PA_atk-s05_14a2:375	Tāya me ekaseyyāya, rāja vaṇṇo pasīdati.	37	
PA_atk-s05_14a2:377	“Na ca nettiṃsabandhā me, rājarakkhā upaṭṭhitā;	37	
PA_atk-s05_14a2:378	Tāya me sukhaseyyāya, rājavaṇṇo pasīdati.	37	
PA_atk-s05_14a2:380	“Atītaṃ nānusocāmi, nappajappāmināgataṃ;	38	
PA_atk-s05_14a2:381	Paccuppannena yāpemi, tena vaṇṇo pasīdati.	38	
PA_atk-s05_14a2:383	“Anāgatappajappāya, atītassānusocanā;	38	
PA_atk-s05_14a2:384	Etena bālā sussanti, naḷova harito luto”ti.	38	
PA_atk-s05_14a2:385	Tattha nettiṃsabandhāti khaggabandhā. Rājarakkhāti rājānaṃ rakkhitā. Nappajappāmīti na patthemi. Haritoti haritavaṇṇo. Lutoti luñcitvā ātape khittanaḷo viya.	38	
PA_atk-s05_14a2:386	Atha rājā “idheva naṃ abhisiñcitvā ādāya gamissāmī”ti cintetvā rajjena nimantento āha –	38	
PA_atk-s05_14a2:388	“Hatthānīkaṃ rathānīkaṃ, asse pattī ca vammino;	38	
PA_atk-s05_14a2:389	Nivesanāni rammāni, ahaṃ putta dadāmi te.	38	
PA_atk-s05_14a2:391	“Itthāgārampi te dammi, sabbālaṅkārabhūsitaṃ;	39	
PA_atk-s05_14a2:392	Tā putta paṭipajjassu, tvaṃ no rājā bhavissasi.	39	
PA_atk-s05_14a2:394	“Kusalā naccagītassa, sikkhitā cāturitthiyo;	39	
PA_atk-s05_14a2:395	Kāme taṃ ramayissanti, kiṃ araññe karissasi.	39	
PA_atk-s05_14a2:397	“Paṭirājūhi te kaññā, ānayissaṃ alaṅkatā;	39	
PA_atk-s05_14a2:398	Tāsu putte janetvāna, atha pacchā pabbajissasi.	39	
PA_atk-s05_14a2:400	“Yuvā ca daharo cāsi, paṭhamuppattiko susu;	40	
PA_atk-s05_14a2:401	Rajjaṃ kārehi bhaddante, kiṃ araññe karissasī”ti.	40	
PA_atk-s05_14a2:402_0	Tattha hatthānīkanti dasahatthito paṭṭhāya hatthānīkaṃ nāma, tathā rathānīkaṃ. Vamminoti	402	
PA_atk-s05_14a2:402_1	vammabaddhasūrayodhe. Kusalāti chekā. Sikkhitāti aññesupi itthikiccesu sikkhitā.	402	
PA_atk-s05_14a2:402_2	Cāturitthiyoti caturā vilāsā itthiyo, atha vā caturā nāgarā itthiyo, atha vā caturā	402	
PA_atk-s05_14a2:402_3	nāma nāṭakitthiyo. Paṭirājūhi te kaññāti aññehi rājūhi tava rājakaññāyo ānayissāmi.	402	
PA_atk-s05_14a2:402_4	Yuvāti yobbanappatto. Daharoti taruṇo. Paṭhamuppattikoti paṭhamavayena uppattito	402	
PA_atk-s05_14a2:402_5	samuggato. Susūti atitaruṇo.	402	
PA_atk-s05_14a2:403	Ito paṭṭhāya bodhisattassa dhammakathā hoti –	40	
PA_atk-s05_14a2:405	“Yuvā care brahmacariyaṃ, brahmacārī yuvā siyā;	40	
PA_atk-s05_14a2:406	Daharassa hi pabbajjā, etaṃ isīhi vaṇṇitaṃ.	40	
PA_atk-s05_14a2:408	“Yuvā care brahmacariyaṃ, brahmacārī yuvā siyā;	40	
PA_atk-s05_14a2:409	Brahmacariyaṃ carissāmi, nāhaṃ rajjena matthiko.	40	
PA_atk-s05_14a2:411	“Passāmi vohaṃ daharaṃ, amma tāta vadantaraṃ;	41	
PA_atk-s05_14a2:412	Kicchāladdhaṃ piyaṃ puttaṃ, appatvāva jaraṃ mataṃ.	41	
PA_atk-s05_14a2:414	“Passāmi vohaṃ dahariṃ, kumāriṃ cārudassaniṃ;	41	
PA_atk-s05_14a2:415	Navavaṃsakaḷīraṃva, paluggaṃ jīvitakkhayaṃ.	41	
PA_atk-s05_14a2:417	“Daharāpi hi mīyanti, narā ca atha nāriyo;	41	
PA_atk-s05_14a2:418	Tattha ko vissase poso, ‘daharomhī’ti jīvite.	41	
PA_atk-s05_14a2:420	“Yassa ratyā vivasāne, āyu appataraṃ siyā;	42	
PA_atk-s05_14a2:421	Appodakeva macchānaṃ, kiṃ nu komārakaṃ tahiṃ.	42	
PA_atk-s05_14a2:423	“Niccamabbhāhato loko, niccañca parivārito;	42	
PA_atk-s05_14a2:424	Amoghāsu vajantīsu, kiṃ maṃ rajjebhisiñcasī”ti.	42	
PA_atk-s05_14a2:425	Kāsirājā āha –	42	
PA_atk-s05_14a2:427	“Kena mabbhāhato loko, kena ca parivārito;	42	
PA_atk-s05_14a2:428	Kāyo amoghā gacchanti, taṃ me akkhāhi pucchito”ti.	42	
PA_atk-s05_14a2:429	Bodhisatto āha –	42	
PA_atk-s05_14a2:431	“Maccunābbhāhato loko, jarāya parivārito;	43	
PA_atk-s05_14a2:432	Ratyo amoghā gacchanti, evaṃ jānāhi khattiya.	43	
PA_atk-s05_14a2:434	“Yathāpi tante vitate, yaṃ yadevūpavīyati;	43	
PA_atk-s05_14a2:435	Appakaṃ hoti vetabbaṃ, evaṃ maccāna jīvitaṃ.	43	
PA_atk-s05_14a2:437	“Yathā vārivaho pūro, gacchaṃ nupanivattati;	43	
PA_atk-s05_14a2:438	Evamāyu manussānaṃ, gacchaṃ nupanivattati.	43	
PA_atk-s05_14a2:440	“Yathā vārivaho pūro, vahe rukkhepakūlaje;	44	
PA_atk-s05_14a2:441	Evaṃ jarāmaraṇena, vuyhante sabbapāṇino”ti.	44	
PA_atk-s05_14a2:442_0	Tattha brahmacārī yuvā siyāti brahmacariyaṃ caranto yuvā bhaveyya. Isīhi vaṇṇitanti	442	
PA_atk-s05_14a2:442_1	buddhādīhi isīhi thomitaṃ pasatthaṃ. Nāhaṃ rajjena matthikoti ahaṃ rajjena atthiko	442	
PA_atk-s05_14a2:442_2	na homi. Amma tāta vadantaranti “amma, tātā”ti vadantaṃ. Palugganti maccunā luñcitvā	442	
PA_atk-s05_14a2:442_3	gahitaṃ. Yassa ratyā vivasāneti mahārāja, yassa mātukucchimhi paṭisandhiggahaṇakālato	442	
PA_atk-s05_14a2:442_4	paṭṭhāya rattidivātikkamena appataraṃ āyu hoti. Komārakaṃ tahinti tasmiṃ vaye taruṇabhāvo kiṃ karissati.	442	
PA_atk-s05_14a2:443_0	Kena mabbhāhatoti kena abbhāhato. Idaṃ rājā saṃkhittena bhāsitassa atthaṃ ajānantova	443	
PA_atk-s05_14a2:443_1	pucchati. Ratyoti rattiyo. Tā hi imesaṃ sattānaṃ āyuñca vaṇṇañca balañca khepentiyo	443	
PA_atk-s05_14a2:443_2	eva gacchantīti amoghā gacchanti nāmāti veditabbaṃ. Yaṃ yadevūpavīyatīti yaṃ yaṃ	443	
PA_atk-s05_14a2:443_3	tantaṃ upavīyati. Vetabbanti tantasmiṃ vīte sesaṃ vetabbaṃ yathā appakaṃ hoti, evaṃ	443	
PA_atk-s05_14a2:443_4	sattānaṃ jīvitaṃ. Nupanivattatīti tasmiṃ tasmiṃ khaṇe gataṃ gatameva hoti, na upanivattati.	443	
PA_atk-s05_14a2:443_5	Vahe rukkhepakūlajeti upakūlaje rukkhe vaheyya.	443	
PA_atk-s05_14a2:444_0	Rājā mahāsattassa dhammakathaṃ sutvā “kiṃ me gharāvāsenā”ti ativiya ukkaṇṭhito pabbajitukāmo	444	
PA_atk-s05_14a2:444_1	hutvā “nāhaṃ tāva puna nagaraṃ gamissāmi, idheva pabbajissāmi. Sace pana me putto	444	
PA_atk-s05_14a2:444_2	nagaraṃ gaccheyya, setacchattamassa dadeyya”nti cintetvā taṃ vīmaṃsituṃ puna rajjena nimantento āha –	444	
PA_atk-s05_14a2:446	“Hatthānīkaṃ rathānīkaṃ, asse pattī ca vammino;	44	
PA_atk-s05_14a2:447	Nivesanāni rammāni, ahaṃ putta dadāmi te.	44	
PA_atk-s05_14a2:449	“Itthāgārampi te dammi, sabbālaṅkārabhūsitaṃ;	44	
PA_atk-s05_14a2:450	Tā putta paṭipajjassu, tvaṃ no rājā bhavissasi.	45	
PA_atk-s05_14a2:452	“Kusalā naccagītassa, sikkhitā cāturitthiyo;	45	
PA_atk-s05_14a2:453	Kāme taṃ ramayissanti, kiṃ araññe karissasi.	45	
PA_atk-s05_14a2:455	“Paṭirājūhi te kaññā, ānayissaṃ alaṅkatā;	45	
PA_atk-s05_14a2:456	Tāsu putte janetvāna, atha pacchā pabbajissasi.	45	
PA_atk-s05_14a2:458	“Yuvā ca daharo cāsi, paṭhamuppattiko susu;	45	
PA_atk-s05_14a2:459	Rajjaṃ kārehi bhaddante, kiṃ araññe karissasi.	45	
PA_atk-s05_14a2:461	“Koṭṭhāgārañca kosañca, vāhanāni balāni ca;	46	
PA_atk-s05_14a2:462	Nivesanāni rammāni, ahaṃ putta dadāmi te.	46	
PA_atk-s05_14a2:464	“Gomaṇḍalaparibyūḷho, dāsisaṅghapurakkhato;	46	
PA_atk-s05_14a2:465	Rajjaṃ kārehi bhaddante, kiṃ araññe karissasī”ti.	46	
PA_atk-s05_14a2:466	Tattha gomaṇḍalaparibyūḷhoti subhaṅgīnaṃ rājakaññānaṃ maṇḍalena purakkhato.	46	
PA_atk-s05_14a2:467	Atha mahāsatto rajjena anatthikabhāvaṃ pakāsento āha –	46	
PA_atk-s05_14a2:469	“Kiṃ dhanena yaṃ khīyetha, kiṃ bhariyāya marissati;	46	
PA_atk-s05_14a2:470	Kiṃ yobbanena jiṇṇena, yaṃ jarāyābhibhuyyati.	47	
PA_atk-s05_14a2:472	“Tattha kā nandi kā khiḍḍā, kā ratī kā dhanesanā;	47	
PA_atk-s05_14a2:473	Kiṃ me puttehi dārehi, rāja muttosmi bandhanā.	47	
PA_atk-s05_14a2:475	“Yohaṃ evaṃ pajānāmi, maccu me nappamajjati;	47	
PA_atk-s05_14a2:476	Antakenādhipannassa, kā ratī kā dhanesanā.	47	
PA_atk-s05_14a2:478	“Phalānamiva pakkānaṃ, niccaṃ patanato bhayaṃ;	47	
PA_atk-s05_14a2:479	Evaṃ jātāna maccānaṃ, niccaṃ maraṇato bhayaṃ.	47	
PA_atk-s05_14a2:481	“Sāyameke na dissanti, pāto diṭṭhā bahū janā;	48	
PA_atk-s05_14a2:482	Pāto ete na dissanti, sāyaṃ diṭṭhā bahū janā.	48	
PA_atk-s05_14a2:484	“Ajjeva kiccaṃ ātapaṃ, ko jaññā maraṇaṃ suve;	48	
PA_atk-s05_14a2:485	Na hi no saṅgaraṃ tena, mahāsenena maccunā.	48	
PA_atk-s05_14a2:487	“Corā dhanassa patthenti, rāja muttosmi bandhanā;	48	
PA_atk-s05_14a2:488	Ehi rāja nivattassu, nāhaṃ rajjena matthiko”ti.	48	
PA_atk-s05_14a2:489_0	Tattha yaṃ khīyethāti mahārāja, kiṃ tvaṃ maṃ dhanena nimantesi, yaṃ khīyetha khayaṃ	489	
PA_atk-s05_14a2:489_1	gaccheyya. Dhanaṃ vā hi purisaṃ cajati, puriso vā taṃ dhanaṃ cajitvā gacchatīti sabbathāpi	489	
PA_atk-s05_14a2:489_2	khayagāmīyeva hoti, kiṃ tvaṃ maṃ tena dhanena nimantesi. Kiṃ bhariyāyāti bhariyāya	489	
PA_atk-s05_14a2:489_3	kiṃ karissāmi, yā mayi ṭhiteyeva marissati. Jiṇṇenāti jarāya anuparitena anubhūtena.	489	
PA_atk-s05_14a2:489_4	Abhibhuyyatīti abhibhaviyyati. Tatthāti tasmiṃ evaṃ jarāmaraṇadhamme lokasannivāse.	489	
PA_atk-s05_14a2:489_5	Kā nandīti kā nāma tuṭṭhi. Khiḍḍāti kīḷā. Ratīti pañcakāmaguṇarati. Bandhanāti kāmabandhanā	489	
PA_atk-s05_14a2:489_6	mutto asmi, mahārājāti jhānena vikkhambhitattā evamāha. Maccu meti mama maccu nappamajjati,	489	
PA_atk-s05_14a2:489_7	niccaṃ mama vadhāya appamatoyevāti. Yo ahaṃ evaṃ pajānāmi, tassa mama antakena adhipannassa	489	
PA_atk-s05_14a2:489_8	vadhitassa kā nāma rati, kā dhanesanāti. Niccanti jātakālato paṭṭhāya sadā jarāmaraṇato	489	
PA_atk-s05_14a2:489_9	bhayameva uppajjati.	489	
PA_atk-s05_14a2:490_0	Ātapanti kusalakammavīriyaṃ. Kiccanti kattabbaṃ. Ko jaññā maraṇaṃ suveti suve vā	490	
PA_atk-s05_14a2:490_1	parasuve vā maraṇaṃ vā jīvitaṃ vā ko jāneyya. Saṅgaranti saṅketaṃ. Mahāsenenāti pañcavīsatibhayabāttiṃsakammakaraṇachannavutirogappamukhādivasena	490	
PA_atk-s05_14a2:490_2	puthusenena. Corā dhanassāti dhanatthāya jīvitaṃ cajantā corā dhanassa patthenti	490	
PA_atk-s05_14a2:490_3	nāma, ahaṃ pana dhanapatthanāsaṅkhātā bandhanā mutto asmi, na me dhanenatthoti attho.	490	
PA_atk-s05_14a2:490_4	Nivattassūti mama vacanena sammā nivattassu, rajjaṃ pahāya nekkhammaṃ paṭisaraṇaṃ	490	
PA_atk-s05_14a2:490_5	katvā pabbajassu. Yaṃ pana cintesi “imaṃ rajje patiṭṭhāpessāmī”ti, taṃ mā cintayi,	490	
PA_atk-s05_14a2:490_6	nāhaṃ rajjena atthikoti. Iti mahāsattassa dhammadesanā sahānusandhinā matthakaṃ pattā.	490	
PA_atk-s05_14a2:491_0	Taṃ sutvā rājānañca candādeviñca ādiṃ katvā soḷasasahassā orodhā ca amaccādayo ca	491	
PA_atk-s05_14a2:491_1	sabbe pabbajitukāmā ahesuṃ. Rājāpi nagare bheriṃ carāpesi “ye mama puttassa santike	491	
PA_atk-s05_14a2:491_2	pabbajituṃ icchanti, te pabbajantū”ti. Sabbesañca suvaṇṇakoṭṭhāgārādīnaṃ dvārāni	491	
PA_atk-s05_14a2:491_3	vivarāpetvā “asukaṭṭhāne ca mahānidhikumbhiyo atthi, atthikā gaṇhantū”ti suvaṇṇapaṭṭe	491	
PA_atk-s05_14a2:491_4	akkharāni likhāpetvā mahāthambhe bandhāpesi. Te nāgarā yathāpasārite āpaṇe ca vivaṭadvārāni	491	
PA_atk-s05_14a2:491_5	gehāni ca pahāya nagarato nikkhamitvā rañño santikaṃ āgamiṃsu. Rājā mahājanena saddhiṃ	491	
PA_atk-s05_14a2:491_6	mahāsattassa santike pabbaji. Sakkadattiyaṃ tiyojanikaṃ assamapadaṃ paripuṇṇaṃ ahosi.	491	
PA_atk-s05_14a2:491_7	Mahāsatto paṇṇasālāyo vicāresi, majjhe ṭhitā paṇṇasālāyo itthīnaṃ dāpesi. Kiṃkāraṇā?	491	
PA_atk-s05_14a2:491_8	Bhīrukajātikā etāti. Purisānaṃ pana bahipaṇṇasālāyo dāpesi. Tā sabbāpi paṇṇasālāyo	491	
PA_atk-s05_14a2:491_9	vissakammadevaputtova māpesi. Te ca phaladhararukkhe vissakammadevaputtoyeva attano	491	
PA_atk-s05_14a2:491_10	iddhiyā māpesi. Te sabbe vissakammena nimmitesu phaladhararukkhesu uposathadivase	4911	
PA_atk-s05_14a2:491_11	bhūmiyaṃ patitapatitāni phalāni gahetvā paribhuñjitvā samaṇadhammaṃ karonti. Tesu	4911	
PA_atk-s05_14a2:491_12	yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, tassa manaṃ jānitvā	4911	
PA_atk-s05_14a2:491_13	mahāsatto ākāse nisīditvā madhuradhammaṃ kathesi. Te janā bodhisattassa madhuradhammaṃ	4911	
PA_atk-s05_14a2:491_14	sutvā ekaggacittā hutvā khippameva abhiññā ca samāpattiyo ca nibbattesuṃ.	4911	
PA_atk-s05_14a2:492_0	Tadā eko sāmantarājā “kāsirājā kira bārāṇasinagarato nikkhamitvā vanaṃ pavisitvā	492	
PA_atk-s05_14a2:492_1	pabbajito”ti sutvā “bārāṇasiṃ gaṇhissāmī”ti nagarā nikkhamitvā bārāṇasiṃ patvā nagaraṃ	492	
PA_atk-s05_14a2:492_2	pavisitvā alaṅkatanagaraṃ disvā rājanivesanaṃ āruyha sattavidhaṃ vararatanaṃ oloketvā	492	
PA_atk-s05_14a2:492_3	“kāsirañño imaṃ dhanaṃ nissāya ekena bhayena bhavitabba”nti cintento surāsoṇḍe pakkosāpetvā	492	
PA_atk-s05_14a2:492_4	pucchi “tumhākaṃ rañño idha nagare bhayaṃ uppannaṃ atthī”ti? “Natthi, devā”ti. “Kiṃ	492	
PA_atk-s05_14a2:492_5	kāraṇā”ti. “Amhākaṃ rañño putto temiyakumāro ‘bārāṇasiṃ rajjaṃ na karissāmī’ti amūgopi	492	
PA_atk-s05_14a2:492_6	mūgo viya hutvā imamhā nagarā nikkhamitvā vanaṃ pavisitvā isipabbajjaṃ pabbaji, tena	492	
PA_atk-s05_14a2:492_7	kāraṇena amhākaṃ rājā mahājanena saddhiṃ imamhā nagarā nikkhamitvā temiyakumārassa	492	
PA_atk-s05_14a2:492_8	santikaṃ gantvā pabbajito”ti ārocesuṃ. Sāmantarājā tesaṃ vacanaṃ sutvā tussitvā “ahampi	492	
PA_atk-s05_14a2:492_9	pabbajissāmī”ti cintetvā “tāta, tumhākaṃ rājā kataradvārena nikkhanto”ti pucchi.	492	
PA_atk-s05_14a2:492_10	“Deva, pācīnadvārenā”ti vutte attano parisāya saddhiṃ teneva pācīnadvārena nikkhamitvā nadītīrena pāyāsi.	4921	
PA_atk-s05_14a2:493_0	Mahāsattopi tassa āgamanaṃ ñatvā vanantaraṃ āgantvā ākāse nisīditvā madhuradhammaṃ	493	
PA_atk-s05_14a2:493_1	desesi. So parisāya saddhiṃ tassa santikeyeva pabbaji. Evaṃ aparepi satta rājāno	493	
PA_atk-s05_14a2:493_2	“bārāṇasinagaraṃ gaṇhissāmī”ti āgatā. Tepi rājāno satta rajjāni chaḍḍetvā bodhisattassa	493	
PA_atk-s05_14a2:493_3	santikeyeva pabbajiṃsu. Hatthīpi araññahatthī jātā, assāpi araññaassā jātā, rathāpi	493	
PA_atk-s05_14a2:493_4	araññeyeva vinaṭṭhā, bhaṇḍāgāresu kahāpaṇe assamapade vālukaṃ katvā vikiriṃsu. Sabbepi	493	
PA_atk-s05_14a2:493_5	abhiññāsamāpattiyo nibbattetvā jīvitapariyosāne brahmalokaparāyaṇā ahesuṃ. Tiracchānagatā	493	
PA_atk-s05_14a2:493_6	hatthiassāpi isigaṇe cittaṃ pasādetvā chakāmāvacaralokesu nibbattiṃsu.	493	
PA_atk-s05_14a2:494_0	Satthā imaṃ dhammadesanaṃ āharitvā saccāni pakāsetvā “na, bhikkhave, idāneva, pubbepi	494	
PA_atk-s05_14a2:494_1	rajjaṃ pahāya nikkhantoyevā”ti vatvā jātakaṃ samodhānesi – “tadā chatte adhivatthā	494	
PA_atk-s05_14a2:494_2	devadhītā uppalavaṇṇā ahosi, sunando sārathi sāriputto, mātāpitaro mahārājakulāni,	494	
PA_atk-s05_14a2:494_3	sesaparisā buddhaparisā, mūgapakkhapaṇḍito pana ahameva sammāsambuddho ahosi”nti.	494	
PA_atk-s05_14a2:495	Mūgapakkhajātakavaṇṇanā paṭhamā.	49	
PA_atk-s05_14a2:497	[539] 2. Mahājanakajātakavaṇṇanā	49	
PA_atk-s05_14a2:498_0	Koyaṃ majjhe samuddasminti idaṃ satthā jetavane viharanto mahābhinikkhamanaṃ ārabbha	498	
PA_atk-s05_14a2:498_1	kathesi. Ekadivasañhi bhikkhū dhammasabhāyaṃ sannisinnā tathāgatassa mahābhinikkhamanaṃ	498	
PA_atk-s05_14a2:498_2	vaṇṇayantā nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti	498	
PA_atk-s05_14a2:498_3	pucchitvā “imāya nāmā”ti vutte “na, bhikkhave, idāneva, pubbepi tathāgato mahābhinikkhamanaṃ	498	
PA_atk-s05_14a2:498_4	nikkhantoyevā”ti vatvā tehi yācito atītaṃ āhari.	498	
PA_atk-s05_14a2:499_0	Atīte videharaṭṭhe mithilāyaṃ mahājanako nāma rājā rajjaṃ kāresi. Tassa dve puttā	499	
PA_atk-s05_14a2:499_1	ahesuṃ ariṭṭhajanako ca polajanako cāti. Tesu rājā jeṭṭhaputtassa uparajjaṃ adāsi,	499	
PA_atk-s05_14a2:499_2	kaniṭṭhassa senāpatiṭṭhānaṃ adāsi. Aparabhāge mahājanako kālamakāsi. Tassa sarīrakiccaṃ	499	
PA_atk-s05_14a2:499_3	katvā rañño accayena ariṭṭhajanako rājā hutvā itarassa uparajjaṃ adāsi. Tasseko pādamūliko	499	
PA_atk-s05_14a2:499_4	amacco rañño santikaṃ gantvā “deva, uparājā tumhe ghātetukāmo”ti āha. Rājā tassa	499	
PA_atk-s05_14a2:499_5	punappunaṃ kathaṃ sutvā kaniṭṭhassa sinehaṃ bhinditvā polajanakaṃ saṅkhalikāhi bandhāpetvā	499	
PA_atk-s05_14a2:499_6	rājanivesanato avidūre ekasmiṃ gehe vasāpetvā ārakkhaṃ ṭhapesi. Kumāro “sacāhaṃ bhātu	499	
PA_atk-s05_14a2:499_7	verīmhi, saṅkhalikāpi me hatthapādā mā muccantu, dvārampi mā vivarīyatu, sace no	499	
PA_atk-s05_14a2:499_8	verīmhi, saṅkhalikāpi me hatthapādā muccantu, dvārampi vivarīyatū”ti saccakiriyamakāsi.	499	
PA_atk-s05_14a2:499_9	Tāvadeva saṅkhalikāpi khaṇḍākhaṇḍaṃ chijjiṃsu, dvārampi vivaṭaṃ. So nikkhamitvā ekaṃ	499	
PA_atk-s05_14a2:499_10	paccantagāmaṃ gantvā vāsaṃ kappesi.	4991	
PA_atk-s05_14a2:500_0	Paccantagāmavāsino taṃ sañjānitvā upaṭṭhahiṃsu. Rājāpi taṃ gāhāpetuṃ nāsakkhi. So	500	
PA_atk-s05_14a2:500_1	anupubbena paccantajanapadaṃ hatthagataṃ katvā mahāparivāro hutvā “ahaṃ pubbe bhātu	500	
PA_atk-s05_14a2:500_2	na verī, idāni pana verīmhī”ti mahājanaparivuto mithilaṃ gantvā bahinagare khandhāvāraṃ	500	
PA_atk-s05_14a2:500_3	katvā vāsaṃ kappesi. Nagaravāsino yodhā “kumāro kira āgato”ti sutvā yebhuyyena hatthiassavāhanādīni	500	
PA_atk-s05_14a2:500_4	gahetvā tasseva santikaṃ āgamiṃsu, aññepi nāgarā āgamiṃsu. So bhātu sāsanaṃ pesesi	500	
PA_atk-s05_14a2:500_5	“nāhaṃ pubbe tumhākaṃ verī, idāni pana verīmhi, chattaṃ vā me detha, yuddhaṃ vā”ti.	500	
PA_atk-s05_14a2:500_6	Rājā taṃ sutvā yuddhaṃ kātuṃ icchanto aggamahesiṃ āmantetvā “bhadde, yuddhe jayaparājayo	500	
PA_atk-s05_14a2:500_7	nāma na sakkā ñātuṃ, sace mama antarāyo hoti, tvaṃ gabbhaṃ rakkheyyāsī”ti vatvā mahatiyā	500	
PA_atk-s05_14a2:500_8	senāya parivuto nagarā nikkhami.	500	
PA_atk-s05_14a2:501_0	Atha naṃ yuddhe polajanakassa yodhā jīvitakkhayaṃ pāpesuṃ. Tadā “rājā mato”ti sakalanagare	501	
PA_atk-s05_14a2:501_1	ekakolāhalaṃ jātaṃ. Devīpi tassa matabhāvaṃ ñatvā sīghaṃ sīghaṃ suvaṇṇasārādīni gahetvā	501	
PA_atk-s05_14a2:501_2	pacchiyaṃ pakkhipitvā matthake kiliṭṭhapilotikaṃ attharitvā upari taṇḍule okiritvā	501	
PA_atk-s05_14a2:501_3	kiliṭṭhapilotikaṃ nivāsetvā sarīraṃ virūpaṃ katvā pacchiṃ sīse ṭhapetvā divā divasseva	501	
PA_atk-s05_14a2:501_4	nikkhami, na koci naṃ sañjāni. Sā uttaradvārena nikkhamitvā katthaci agatapubbattā	501	
PA_atk-s05_14a2:501_5	maggaṃ ajānantī disaṃ vavatthāpetuṃ asakkontī kevalaṃ “kālacampānagaraṃ nāma atthī”ti	501	
PA_atk-s05_14a2:501_6	sutattā “kālacampānagaraṃ gamikā nāma atthī”ti pucchamānā ekikā sālāyaṃ nisīdi. Kucchimhi	501	
PA_atk-s05_14a2:501_7	panassā nibbattasatto na yo vā so vā, pūritapāramī mahāsatto nibbatti.	501	
PA_atk-s05_14a2:502_0	Tassa tejena sakkassa bhavanaṃ kampi. Sakko āvajjento taṃ kāraṇaṃ ñatvā “tassā kucchiyaṃ	502	
PA_atk-s05_14a2:502_1	nibbattasatto mahāpuñño, mayā gantuṃ vaṭṭatī”ti cintetvā paṭicchannayoggaṃ māpetvā	502	
PA_atk-s05_14a2:502_2	tattha mañcaṃ paññāpetvā mahallakapuriso viya yoggaṃ pājento tāya nisinnasālāya dvāre	502	
PA_atk-s05_14a2:502_3	ṭhatvā “kālacampānagaraṃ gamikā nāma atthī”ti pucchi. “Ahaṃ, tāta, gamissāmī”ti.	502	
PA_atk-s05_14a2:502_4	“Tena hi yoggaṃ āruyha nisīda, ammā”ti. “Tāta, ahaṃ paripuṇṇagabbhā, na sakkā mayā	502	
PA_atk-s05_14a2:502_5	yoggaṃ abhiruhituṃ, pacchato pacchato gamissāmi, imissā pana me pacchiyā okāsaṃ dehī”ti.	502	
PA_atk-s05_14a2:502_6	“Amma, kiṃ vadesi, yoggaṃ pājetuṃ jānanasamattho nāma mayā sadiso natthi. Amma, mā	502	
PA_atk-s05_14a2:502_7	bhāyi, āruyha nisīdā”ti. Sā “tāta, sādhū”ti vadati. So tassā ārohanakāle attano ānubhāvena	502	
PA_atk-s05_14a2:502_8	vātapuṇṇabhastacammaṃ viya pathaviṃ unnāmetvā yoggassa pacchimante paharāpesi. Sā	502	
PA_atk-s05_14a2:502_9	abhiruyha sayane nipajjitvāva “ayaṃ devatā bhavissatī”ti aññāsi. Sā dibbasayane nipannamattāva niddaṃ okkami.	502	
PA_atk-s05_14a2:503_0	Atha naṃ sakko tiṃsayojanamatthake ekaṃ nadiṃ patvā pabodhetvā “amma, otaritvā nadiyaṃ	503	
PA_atk-s05_14a2:503_1	nhāyitvā ussīsake sāṭakayugaṃ atthi, taṃ nivāsehi, antoyogge puṭabhattaṃ atthi, taṃ	503	
PA_atk-s05_14a2:503_2	bhuñjāhī”ti āha. Sā tathā katvā puna nipajjitvā sāyanhasamaye kālacampānagaraṃ patvā	503	
PA_atk-s05_14a2:503_3	dvāraṭṭālakapākāre disvā “tāta, kiṃ nāma nagarameta”nti pucchi. “Kālacampānagaraṃ,	503	
PA_atk-s05_14a2:503_4	ammā”ti. “Kiṃ vadesi, tāta, nanu amhākaṃ nagarato kālacampānagaraṃ saṭṭhiyojanamatthake	503	
PA_atk-s05_14a2:503_5	hotī”ti? “Evaṃ, amma, ahaṃ pana ujumaggaṃ jānāmī”ti. Atha naṃ dakkhiṇadvārasamīpe	503	
PA_atk-s05_14a2:503_6	otāretvā “amma, amhākaṃ gāmo purato atthi, tvaṃ gantvā nagaraṃ pavisāhī”ti vatvā	503	
PA_atk-s05_14a2:503_7	purato gantvā viya sakko antaradhāyitvā sakaṭṭhānameva gato.	503	
PA_atk-s05_14a2:504_0	Devīpi ekikāva sālāyaṃ nisīdi. Tasmiṃ khaṇe eko disāpāmokkho ācariyo kālacampānagaravāsī	504	
PA_atk-s05_14a2:504_1	mantajjhāyako brāhmaṇo pañcahi māṇavakasatehi parivuto nhānatthāya gacchanto dūratova	504	
PA_atk-s05_14a2:504_2	oloketvā taṃ abhirūpaṃ sobhaggappattaṃ tattha nisinnaṃ disvā tassā kucchiyaṃ mahāsattassānubhāvena	504	
PA_atk-s05_14a2:504_3	saha dassaneneva kaniṭṭhabhaginisinehaṃ uppādetvā māṇavake bahi ṭhapetvā ekakova	504	
PA_atk-s05_14a2:504_4	sālaṃ pavisitvā “bhagini, kataragāmavāsikā tva”nti pucchi. “Tāta, mithilāyaṃ ariṭṭhajanakarañño	504	
PA_atk-s05_14a2:504_5	aggamahesīmhī”ti. “Amma, idha kasmā āgatāsī”ti? “Tāta, polajanakena rājā mārito,	504	
PA_atk-s05_14a2:504_6	athāhaṃ bhītā ‘gabbhaṃ anurakkhissāmī’ti āgatā”ti. “Amma, imasmiṃ pana te nagare	504	
PA_atk-s05_14a2:504_7	koci ñātako atthī”ti? “Natthi, tātā”ti. Tena hi mā cintayi, ahaṃ udiccabrāhmaṇo mahāsālo	504	
PA_atk-s05_14a2:504_8	disāpāmokkhaācariyo, ahaṃ taṃ bhaginiṭṭhāne ṭhapetvā paṭijaggissāmi, tvaṃ “bhātikā”ti	504	
PA_atk-s05_14a2:504_9	maṃ vatvā pādesu gahetvā paridevāti. Sā mahāsaddaṃ katvā tassa pādesu gahetvā paridevi.	504	
PA_atk-s05_14a2:504_10	Te dvepi aññamaññaṃ parideviṃsu.	5041	
PA_atk-s05_14a2:505_0	Athassa antevāsikā mahāsaddaṃ sutvā khippaṃ upadhāvitvā “ācariya, kiṃ te hotī”ti	505	
PA_atk-s05_14a2:505_1	pucchiṃsu. So āha – “kaniṭṭhabhaginī me esā, asukakāle nāma mayā vinā jātā”ti. Atha	505	
PA_atk-s05_14a2:505_2	māṇavā “tava bhaginiṃ diṭṭhakālato paṭṭhāya mā cintayittha ācariyā”ti āhaṃsu. So	505	
PA_atk-s05_14a2:505_3	māṇave paṭicchannayoggaṃ āharāpetvā taṃ tattha nisīdāpetvā “tātā, vo gantvā brāhmaṇiyā	505	
PA_atk-s05_14a2:505_4	mama kaniṭṭhabhaginibhāvaṃ kathetvā sabbakiccāni kātuṃ vadethā”ti vatvā gehaṃ pesesi.	505	
PA_atk-s05_14a2:505_5	Te gantvā brāhmaṇiyā kathesuṃ. Atha naṃ brāhmaṇīpi uṇhodakena nhāpetvā sayanaṃ paññāpetvā	505	
PA_atk-s05_14a2:505_6	nipajjāpesi. Atha brāhmaṇopi nhātvā āgato bhojanakāle “bhaginiṃ me pakkosathā”ti	505	
PA_atk-s05_14a2:505_7	pakkosāpetvā tāya saddhiṃ ekato bhuñjitvā antonivesaneyeva taṃ paṭijaggi.	505	
PA_atk-s05_14a2:506_0	Sā na cirasseva suvaṇṇavaṇṇaṃ puttaṃ vijāyi, “mahājanakakumāro”tissa ayyakasantakaṃ	506	
PA_atk-s05_14a2:506_1	nāmamakāsi. So vaḍḍhamāno dārakehi saddhiṃ kīḷanto ye taṃ rosenti, te asambhinnakhattiyakule	506	
PA_atk-s05_14a2:506_2	jātattā mahābalavatāya ceva mānathaddhatāya ca daḷhaṃ gahetvā paharati. Tadā te mahāsaddena	506	
PA_atk-s05_14a2:506_3	rodantā “kena pahaṭā”ti vutte “vidhavāputtenā”ti vadanti. Atha kumāro cintesi “ime	506	
PA_atk-s05_14a2:506_4	maṃ ‘vidhavāputto’ti abhiṇhaṃ vadanti, hotu, mama mātaraṃ pucchissāmī”ti. So ekadivasaṃ	506	
PA_atk-s05_14a2:506_5	mātaraṃ pucchi “amma, ko mayhaṃ pitā”ti? Atha naṃ mātā “tāta, brāhmaṇo te pitā”ti	506	
PA_atk-s05_14a2:506_6	vañcesi. So punadivasepi dārake paharanto “vidhavāputto”ti vutte “nanu brāhmaṇo me	506	
PA_atk-s05_14a2:506_7	pitā”ti vatvā “brāhmaṇo kiṃ te hotī”ti vutte cintesi “ime maṃ, brāhmaṇo te kiṃ hotī’ti	506	
PA_atk-s05_14a2:506_8	abhiṇhaṃ vadanti, mātā me idaṃ kāraṇaṃ yathābhūtaṃ na kathesi, sā attano manena me	506	
PA_atk-s05_14a2:506_9	na kathessati, hotu, kathāpessāmi na”nti. So thaññaṃ pivanto thanaṃ dantehi ḍaṃsitvā	506	
PA_atk-s05_14a2:506_10	“amma, me pitaraṃ kathehi, sace na kathessasi, thanaṃ te chindissāmī”ti āha. Sā puttaṃ	5061	
PA_atk-s05_14a2:506_11	vañcetuṃ asakkontī “tāta, tvaṃ mithilāyaṃ ariṭṭhajanakarañño putto, pitā te polajanakena	5061	
PA_atk-s05_14a2:506_12	mārito, ahaṃ taṃ anurakkhantī imaṃ nagaraṃ āgatā, ayaṃ brāhmaṇo maṃ bhaginiṭṭhāne	5061	
PA_atk-s05_14a2:506_13	ṭhapetvā paṭijaggatī”ti kathesi. So taṃ sutvā tato paṭṭhāya “vidhavāputto”ti vuttepi na kujjhi.	5061	
PA_atk-s05_14a2:507_0	So soḷasavassabbhantareyeva tayo vede ca sabbasippāni ca uggaṇhi, soḷasavassikakāle	507	
PA_atk-s05_14a2:507_1	pana uttamarūpadharo ahosi. Atha so “pitu santakaṃ rajjaṃ gaṇhissāmī”ti cintetvā	507	
PA_atk-s05_14a2:507_2	mātaraṃ pucchi “amma, kiñci dhanaṃ te hatthe atthi, udāhu no, ahaṃ vohāraṃ katvā	507	
PA_atk-s05_14a2:507_3	dhanaṃ uppādetvā pitu santakaṃ rajjaṃ gaṇhissāmī”ti. Atha naṃ mātā āha – “tāta, nāhaṃ	507	
PA_atk-s05_14a2:507_4	tucchahatthā āgatā, tayo me hatthe dhanasārā atthi, muttasāro, maṇisāro, vajirasāroti,	507	
PA_atk-s05_14a2:507_5	tesu ekeko rajjaggahaṇappamāṇo, taṃ gahetvā rajjaṃ gaṇha, mā vohāraṃ karī”ti. “Amma,	507	
PA_atk-s05_14a2:507_6	idampi dhanaṃ mayhameva upaḍḍhaṃ katvā dehi, taṃ pana gahetvā suvaṇṇabhūmiṃ gantvā	507	
PA_atk-s05_14a2:507_7	bahuṃ dhanaṃ āharitvā rajjaṃ gaṇhissāmī”ti. So upaḍḍhaṃ āharāpetvā bhaṇḍikaṃ katvā	507	
PA_atk-s05_14a2:507_8	suvaṇṇabhūmiṃ gamikehi vāṇijehi saddhiṃ nāvāya bhaṇḍaṃ āropetvā puna nivattitvā mātaraṃ	507	
PA_atk-s05_14a2:507_9	vanditvā “amma, ahaṃ suvaṇṇabhūmiṃ gamissāmī”ti āha. Atha naṃ mātā āha – “tāta, samuddo	507	
PA_atk-s05_14a2:507_10	nāma appasiddhiko bahuantarāyo, mā gaccha, rajjaggahaṇāya te dhanaṃ bahū”ti. So “gacchissāmeva	5071	
PA_atk-s05_14a2:507_11	ammā”ti mātaraṃ vanditvā gehā nikkhamma nāvaṃ abhiruhi.	5071	
PA_atk-s05_14a2:508_0	Taṃ divasameva polajanakassa sarīre rogo uppajji, anuṭṭhānaseyyaṃ sayi. Tadā satta	508	
PA_atk-s05_14a2:508_1	jaṅghasatāni nāvaṃ abhiruhiṃsu. Nāvā sattadivasehi satta yojanasatāni gatā. Sā aticaṇḍavegena	508	
PA_atk-s05_14a2:508_2	gantvā attānaṃ vahituṃ nāsakkhi, phalakāni bhinnāni, tato tato udakaṃ uggataṃ, nāvā	508	
PA_atk-s05_14a2:508_3	samuddamajjhe nimuggā. Mahājanā rodanti paridevanti, nānādevatāyo namassanti. Mahāsatto	508	
PA_atk-s05_14a2:508_4	pana neva rodati na paridevati, na devatāyo namassati, nāvāya pana nimujjanabhāvaṃ	508	
PA_atk-s05_14a2:508_5	ñatvā sappinā sakkharaṃ omadditvā kucchipūraṃ khāditvā dve maṭṭhakasāṭake telena	508	
PA_atk-s05_14a2:508_6	temetvā daḷhaṃ nivāsetvā kūpakaṃ nissāya ṭhito nāvāya nimujjanasamaye kūpakaṃ abhiruhi.	508	
PA_atk-s05_14a2:508_7	Mahājanā macchakacchapabhakkhā jātā, samantā udakaṃ aḍḍhūsabhamattaṃ lohitaṃ ahosi.	508	
PA_atk-s05_14a2:508_8	Mahāsatto kūpakamatthake ṭhitova “imāya nāma disāya mithilanagara”nti disaṃ vavatthapetvā	508	
PA_atk-s05_14a2:508_9	kūpakamatthakā uppatitvā macchakacchape atikkamma mahābalavatāya usabhamatthake pati.	508	
PA_atk-s05_14a2:508_10	Taṃ divasameva polajanako kālamakāsi. Tato paṭṭhāya mahāsatto maṇivaṇṇāsu ūmīsu parivattanto	5081	
PA_atk-s05_14a2:508_11	suvaṇṇakkhandho viya samuddaṃ tarati. So yathā ekadivasaṃ, evaṃ sattāhaṃ tarati,	5081	
PA_atk-s05_14a2:508_12	“idāni puṇṇamīdivaso”ti velaṃ pana oloketvā loṇodakena mukhaṃ vikkhāletvā uposathiko hoti.	5081	
PA_atk-s05_14a2:509_0	Tadā ca “ye mātupaṭṭhānādiguṇayuttā samudde marituṃ ananucchavikā sattā, te uddhārehī”ti	509	
PA_atk-s05_14a2:509_1	catūhi lokapālehi maṇimekhalā nāma devadhītā samuddarakkhikā ṭhapitā hoti. Sā satta	509	
PA_atk-s05_14a2:509_2	divasāni samuddaṃ na olokesi, dibbasampattiṃ anubhavantiyā kirassā sati pamuṭṭhā.	509	
PA_atk-s05_14a2:509_3	“Devasamāgamaṃ gatā”tipi vadanti. Atha sā “ajja me sattamo divaso samuddaṃ anolokentiyā,	509	
PA_atk-s05_14a2:509_4	kā nu kho pavattī”ti olokentī mahāsattaṃ disvā “sace mahājanakakumāro samudde nassissa,	509	
PA_atk-s05_14a2:509_5	devasamāgamapavesanaṃ na labhissa”nti cintetvā mahāsattassa avidūre alaṅkatena sarīrena	509	
PA_atk-s05_14a2:509_6	ākāse ṭhatvā mahāsattaṃ vīmaṃsamānā paṭhamaṃ gāthamāha –	509	
PA_atk-s05_14a2:511	“Koyaṃ majjhe samuddasmiṃ, apassaṃ tīramāyuhe;	51	
PA_atk-s05_14a2:512	Kaṃ tvaṃ atthavasaṃ ñatvā, evaṃ vāyamase bhusa”nti.	51	
PA_atk-s05_14a2:513	Tattha apassaṃ tīramāyuheti tīraṃ apassantova āyūhati vīriyaṃ karoti.	51	
PA_atk-s05_14a2:514	Atha mahāsatto tassā vacanaṃ sutvā “ajja me sattamo divaso samuddaṃ tarantassa, na me dutiyo satto diṭṭhapubbo, ko nu maṃ vadatī”ti ākāsaṃ olokento taṃ disvā dutiyaṃ gāthamāha –	51	
PA_atk-s05_14a2:516	“Nisamma vattaṃ lokassa, vāyāmassa ca devate;	51	
PA_atk-s05_14a2:517	Tasmā majjhe samuddasmiṃ, apassaṃ tīramāyuhe”ti.	51	
PA_atk-s05_14a2:518_0	Tattha nisamma vattaṃ lokassāti ahaṃ lokassa vattakiriyaṃ disvā upadhāretvā viharāmīti	518	
PA_atk-s05_14a2:518_1	attho. Vāyāmassa cāti vāyāmassa ca ānisaṃsaṃ nisāmetvā viharāmīti dīpeti. Tasmāti	518	
PA_atk-s05_14a2:518_2	yasmā nisamma viharāmi, “purisakāro nāma na nassati, sukhe patiṭṭhāpetī”ti jānāmi,	518	
PA_atk-s05_14a2:518_3	tasmā tīraṃ apassantopi āyūhāmi vīriyaṃ karomi, na ukkaṇṭhāmīti.	518	
PA_atk-s05_14a2:519	Sā tassa dhammakathaṃ sutvā uttari sotukāmā hutvā puna gāthamāha –	51	
PA_atk-s05_14a2:521	“Gambhīre appameyyasmiṃ, tīraṃ yassa na dissati;	52	
PA_atk-s05_14a2:522	Mogho te purisavāyāmo, appatvāva marissasī”ti.	52	
PA_atk-s05_14a2:523	Tattha appatvāti tīraṃ appatvāyeva.	52	
PA_atk-s05_14a2:524	Atha naṃ mahāsatto “devate, kiṃ nāmetaṃ kathesi, vāyāmaṃ katvā marantopi garahato muccissāmī”ti vatvā gāthamāha –	52	
PA_atk-s05_14a2:526	“Anaṇo ñātinaṃ hoti, devānaṃ pitunañca so;	52	
PA_atk-s05_14a2:527	Karaṃ purisakiccāni, na ca pacchānutappatī”ti.	52	
PA_atk-s05_14a2:528_0	Tattha anaṇoti vāyāmaṃ karonto ñātīnañceva devatānañca brahmānañca antare anaṇo hoti	528	
PA_atk-s05_14a2:528_1	agarahito anindito. Karaṃ purisakiccānīti yathā so puggalo purisehi kattabbāni kammāni	528	
PA_atk-s05_14a2:528_2	karaṃ pacchākāle na ca anutappati, yathā nānusocati, evāhampi vīriyaṃ karonto pacchākāle	528	
PA_atk-s05_14a2:528_3	nānutappāmi nānusocāmīti attho.	528	
PA_atk-s05_14a2:529	Atha naṃ devadhītā gāthamāha –	52	
PA_atk-s05_14a2:531	“Apāraneyyaṃ yaṃ kammaṃ, aphalaṃ kilamathuddayaṃ;	53	
PA_atk-s05_14a2:532	Tattha ko vāyāmenattho, maccu yassābhinippata”nti.	53	
PA_atk-s05_14a2:533	Tattha apāraneyyanti vāyāmena matthakaṃ apāpetabbaṃ. Maccu yassābhinippatanti yassa aṭṭhāne vāyāmakaraṇassa maraṇameva nipphannaṃ, tattha ko vāyāmenatthoti.	53	
PA_atk-s05_14a2:534	Evaṃ devadhītāya vutte taṃ appaṭibhānaṃ karonto mahāsatto uttari gāthā āha –	53	
PA_atk-s05_14a2:536	“Apāraneyyamaccantaṃ, yo viditvāna devate;	53	
PA_atk-s05_14a2:537	Na rakkhe attano pāṇaṃ, jaññā so yadi hāpaye.	53	
PA_atk-s05_14a2:539	“Adhippāyaphalaṃ eke, asmiṃ lokasmi devate;	53	
PA_atk-s05_14a2:540	Payojayanti kammāni, tāni ijjhanti vā na vā.	54	
PA_atk-s05_14a2:542	“Sandiṭṭhikaṃ kammaphalaṃ, nanu passasi devate;	54	
PA_atk-s05_14a2:543	Sannā aññe tarāmahaṃ, tañca passāmi santike.	54	
PA_atk-s05_14a2:545	“So ahaṃ vāyamissāmi, yathāsatti yathābalaṃ;	54	
PA_atk-s05_14a2:546	Gacchaṃ pāraṃ samuddassa, kassaṃ purisakāriya”nti.	54	
PA_atk-s05_14a2:547_0	Tattha accantanti yo “idaṃ kammaṃ vīriyaṃ katvā nipphādetuṃ na sakkā, accantameva	547	
PA_atk-s05_14a2:547_1	apāraneyya”nti viditvā caṇḍahatthiādayo apariharanto attano pāṇaṃ na rakkhati. Jaññā	547	
PA_atk-s05_14a2:547_2	so yadi hāpayeti so yadi tādisesu ṭhānesu vīriyaṃ hāpeyya, jāneyya tassa kusītabhāvassa	547	
PA_atk-s05_14a2:547_3	phalaṃ. Tvaṃ yaṃ vā taṃ vā niratthakaṃ vadasīti dīpeti. Pāḷiyaṃ pana “jaññā so yadi	547	
PA_atk-s05_14a2:547_4	hāpaya”nti likhitaṃ, taṃ aṭṭhakathāsu natthi. Adhippāyaphalanti attano adhippāyaphalaṃ	547	
PA_atk-s05_14a2:547_5	sampassamānā ekacce purisā kasivaṇijjādīni kammāni payojayanti, tāni ijjhanti vā	547	
PA_atk-s05_14a2:547_6	na vā ijjhanti. “Ettha gamissāmi, idaṃ uggahessāmī”ti pana kāyikacetasikavīriyaṃ	547	
PA_atk-s05_14a2:547_7	karontassa taṃ ijjhateva, tasmā taṃ kātuṃ vaṭṭatiyevāti dasseti. Sannā aññe tarāmahanti	547	
PA_atk-s05_14a2:547_8	aññe janā mahāsamudde sannā nimuggā vīriyaṃ akarontā macchakacchapabhakkhā jātā,	547	
PA_atk-s05_14a2:547_9	ahaṃ pana ekakova tarāmi. Tañca passāmi santiketi idaṃ me vīriyaphalaṃ passa, mayā	547	
PA_atk-s05_14a2:547_10	iminā attabhāvena devatā nāma na diṭṭhapubbā, sohaṃ tañca iminā dibbarūpena mama	5471	
PA_atk-s05_14a2:547_11	santike ṭhitaṃ passāmi. Yathāsatti yathābalanti attano sattiyā ca balassa ca anurūpaṃ. Kassanti karissāmi.	5471	
PA_atk-s05_14a2:548	Tato devatā tassa taṃ daḷhavacanaṃ sutvā thutiṃ karontī gāthamāha –	54	
PA_atk-s05_14a2:550	“Yo tvaṃ evaṃ gate oghe, appameyye mahaṇṇave;	55	
PA_atk-s05_14a2:551	Dhammavāyāmasampanno, kammunā nāvasīdasi;	55	
PA_atk-s05_14a2:552	So tvaṃ tattheva gacchāhi, yattha te nirato mano”ti.	55	
PA_atk-s05_14a2:553_0	Tattha evaṃ gateti evarūpe gambhīre vitthate mahāsamudde. Dhammavāyāmasampannoti	553	
PA_atk-s05_14a2:553_1	dhammavāyāmena samannāgato. Kammunāti attano purisakārakammena. Nāvasīdasīti na avasīdasi.	553	
PA_atk-s05_14a2:553_2	Yattha teti yasmiṃ ṭhāne tava mano nirato, tattheva gacchāhīti.	553	
PA_atk-s05_14a2:554_0	Sā evañca pana vatvā “paṇḍita mahāparakkama, kuhiṃ taṃ nemī”ti pucchi. “Mithilanagara”nti	554	
PA_atk-s05_14a2:554_1	vutte sā mahāsattaṃ pupphakalāpaṃ viya ukkhipitvā ubhohi hatthehi pariggayha ure	554	
PA_atk-s05_14a2:554_2	nipajjāpetvā piyaputtaṃ ādāya gacchantī viya ākāse pakkhandi. Mahāsatto sattāhaṃ	554	
PA_atk-s05_14a2:554_3	loṇodakena upakkasarīro hutvā dibbaphassena phuṭṭho niddaṃ okkami. Atha naṃ sā mithilaṃ	554	
PA_atk-s05_14a2:554_4	netvā ambavanuyyāne maṅgalasilāpaṭṭe dakkhiṇapassena nipajjāpetvā uyyānadevatāhi	554	
PA_atk-s05_14a2:554_5	tassa ārakkhaṃ gāhāpetvā sakaṭṭhānameva gatā.	554	
PA_atk-s05_14a2:555_0	Tadā polajanakassa putto natthi. Ekā panassa dhītā ahosi, sā sīvalidevī nāma paṇḍitā	555	
PA_atk-s05_14a2:555_1	byattā. Amaccā tamenaṃ maraṇamañce nipannaṃ pucchiṃsu “mahārāja, tumhesu divaṅgatesu	555	
PA_atk-s05_14a2:555_2	rajjaṃ kassa dassāmā”ti? Atha ne rājā “tātā, mama dhītaraṃ sīvalideviṃ ārādhetuṃ	555	
PA_atk-s05_14a2:555_3	samatthassa rajjaṃ detha, yo vā pana caturassapallaṅkassa ussīsakaṃ jānāti, yo vā	555	
PA_atk-s05_14a2:555_4	pana sahassathāmadhanuṃ āropetuṃ sakkoti, yo vā pana soḷasa mahānidhī nīharituṃ sakkoti,	555	
PA_atk-s05_14a2:555_5	tassa rajjaṃ dethā”ti āha. Amaccā “deva, tesaṃ no nidhīnaṃ uddānaṃ kathethā”ti āhaṃsu. Atha rājā –	555	
PA_atk-s05_14a2:556	“Sūriyuggamane nidhi, atho okkamane nidhi;	55	
PA_atk-s05_14a2:557	Anto nidhi bahi nidhi, na anto na bahi nidhi.	55	
PA_atk-s05_14a2:558	“Ārohane mahānidhi, atho orohane nidhi;	55	
PA_atk-s05_14a2:559	Catūsu mahāsālesu, samantā yojane nidhi.	55	
PA_atk-s05_14a2:560	“Dantaggesu mahānidhi, vālaggesu ca kepuke;	56	
PA_atk-s05_14a2:561	Rukkhaggesu mahānidhi, soḷasete mahānidhī.	56	
PA_atk-s05_14a2:562	“Sahassathāmo pallaṅko, sīvaliārādhanena cā”ti. –	56	
PA_atk-s05_14a2:563	Mahānidhīhi saddhiṃ itaresampi uddānaṃ kathesi. Rājā imaṃ kathaṃ vatvā kālamakāsi.	56	
PA_atk-s05_14a2:564_0	Amaccā rañño accayena tassa matakiccaṃ katvā sattame divase sannipatitvā mantayiṃsu	564	
PA_atk-s05_14a2:564_1	“ambho raññā ‘attano dhītaraṃ ārādhetuṃ samatthassa rajjaṃ dātabba’nti vuttaṃ, ko	564	
PA_atk-s05_14a2:564_2	taṃ ārādhetuṃ sakkhissatī”ti. Te “senāpati vallabho”ti vatvā tassa sāsanaṃ pesesuṃ.	564	
PA_atk-s05_14a2:564_3	So sāsanaṃ sutvā “sādhū”ti sampaṭicchitvā rajjatthāya rājadvāraṃ gantvā attano āgatabhāvaṃ	564	
PA_atk-s05_14a2:564_4	rājadhītāya ārocāpesi. Sā tassa āgatabhāvaṃ ñatvā “atthi nu khvassa setacchattasiriṃ	564	
PA_atk-s05_14a2:564_5	dhāretuṃ dhitī”ti tassa vīmaṃsanatthāya “khippaṃ āgacchatū”ti āha. So tassā sāsanaṃ	564	
PA_atk-s05_14a2:564_6	sutvā taṃ ārādhetukāmo sopānapādamūlato paṭṭhāya javenāgantvā tassā santike aṭṭhāsi.	564	
PA_atk-s05_14a2:564_7	Atha naṃ sā vīmaṃsamānā “mahātale javena dhāvā”ti āha. So “rājadhītaraṃ tosessāmī”ti	564	
PA_atk-s05_14a2:564_8	vegena pakkhandi. Atha naṃ “puna ehī”ti āha. So puna vegena āgato. Sā tassa dhitiyā	564	
PA_atk-s05_14a2:564_9	virahitabhāvaṃ ñatvā “ehi samma, pāde me sambāhā”ti āha. So tassā ārādhanatthaṃ nisīditvā	564	
PA_atk-s05_14a2:564_10	pāde sambāhi. Atha naṃ sā ure pādena paharitvā uttānakaṃ pātetvā “imaṃ andhabālapurisaṃ	5641	
PA_atk-s05_14a2:564_11	dhitivirahitaṃ pothetvā gīvāyaṃ gahetvā nīharathā”ti dāsīnaṃ saññaṃ adāsi. Tā tathā	5641	
PA_atk-s05_14a2:564_12	kariṃsu. So tehi “kiṃ senāpatī”ti puṭṭho “mā kathetha, sā neva manussitthī, yakkhinī”ti	5641	
PA_atk-s05_14a2:564_13	āha. Tato bhaṇḍāgāriko gato, tampi tatheva lajjāpesi. Tathā seṭṭhiṃ, chattaggāhaṃ,	5641	
PA_atk-s05_14a2:564_14	asiggāhanti sabbepi te lajjāpesiyeva.	5641	
PA_atk-s05_14a2:565_0	Atha amaccā sannipatitvā “rājadhītaraṃ ārādhetuṃ samattho nāma natthi, sahassathāmadhanuṃ	565	
PA_atk-s05_14a2:565_1	āropetuṃ samatthassa rajjaṃ dethā”ti āha, tampi koci āropetuṃ nāsakkhi. Tato “caturassapallaṅkassa	565	
PA_atk-s05_14a2:565_2	ussīsakaṃ jānantassa rajjaṃ dethā”ti āha, tampi koci na jānāti. Tato soḷasa mahānidhī	565	
PA_atk-s05_14a2:565_3	nīharituṃ samatthassa rajjaṃ dethā”ti āha, tepi koci nīharituṃ nāsakkhi. Tato “ambho	565	
PA_atk-s05_14a2:565_4	arājikaṃ nāma raṭṭhaṃ pāletuṃ na sakkā, kiṃ nu kho kātabba”nti mantayiṃsu. Atha ne	565	
PA_atk-s05_14a2:565_5	purohito āha – “bho tumhe mā cintayittha, phussarathaṃ nāma vissajjetuṃ vaṭṭati,	565	
PA_atk-s05_14a2:565_6	phussarathena hi laddharājā sakalajambudīpe rajjaṃ kāretuṃ samattho hotī”ti. Te “sādhū”ti	565	
PA_atk-s05_14a2:565_7	sampaṭicchitvā nagaraṃ alaṅkārāpetvā maṅgalarathe cattāro kumudavaṇṇe asse yojetvā	565	
PA_atk-s05_14a2:565_8	uttamapaccattharaṇaṃ attharitvā pañca rājakakudhabhaṇḍāni āropetvā caturaṅginiyā	565	
PA_atk-s05_14a2:565_9	senāya parivāresuṃ. “Sasāmikassa rathassa purato tūriyāni vajjanti, asāmikassa pacchato	565	
PA_atk-s05_14a2:565_10	vajjanti, tasmā sabbatūriyāni pacchato vādethā”ti vatvā suvaṇṇabhiṅkārena rathadhurañca	5651	
PA_atk-s05_14a2:565_11	patodañca abhisiñcitvā “yassa rajjaṃ kāretuṃ puññaṃ atthi, tassa santikaṃ gacchatū”ti	5651	
PA_atk-s05_14a2:565_12	rathaṃ vissajjesuṃ. Atha ratho rājagehaṃ padakkhiṇaṃ katvā vegena mahāvīthiṃ abhiruhi.	5651	
PA_atk-s05_14a2:566_0	Senāpatiādayo “phussaratho mama santikaṃ āgacchatū”ti cintayiṃsu. So sabbesaṃ gehāni	566	
PA_atk-s05_14a2:566_1	atikkamitvā nagaraṃ padakkhiṇaṃ katvā pācīnadvārena nikkhamitvā uyyānābhimukho pāyāsi.	566	
PA_atk-s05_14a2:566_2	Atha naṃ vegena gacchantaṃ disvā “nivattethā”ti āhaṃsu. Purohito “mā nivattayittha,	566	
PA_atk-s05_14a2:566_3	icchanto yojanasatampi gacchatu, mā nivārethā”ti āha. Ratho uyyānaṃ pavisitvā maṅgalasilāpaṭṭaṃ	566	
PA_atk-s05_14a2:566_4	padakkhiṇaṃ katvā ārohanasajjo hutvā aṭṭhāsi. Purohito mahāsattaṃ nipannakaṃ disvā	566	
PA_atk-s05_14a2:566_5	amacce āmantetvā “ambho eko silāpaṭṭe nipannako puriso dissati, setacchattānucchavikā	566	
PA_atk-s05_14a2:566_6	panassa dhiti atthīti vā natthīti vā na jānāma, sace esa puññavā bhavissati, amhe	566	
PA_atk-s05_14a2:566_7	na olokessati, kāḷakaṇṇisatto sace bhavissati, bhītatasito uṭṭhāya kampamāno olokessati,	566	
PA_atk-s05_14a2:566_8	tasmā khippaṃ sabbatūriyāni paggaṇhathā”ti āha. Tāvadeva anekasatāni tūriyāni paggaṇhiṃsu.	566	
PA_atk-s05_14a2:566_9	Tadā tūriyasaddo sāgaraghoso viya ahosi.	566	
PA_atk-s05_14a2:567_0	Mahāsatto tena saddena pabujjhitvā sīsaṃ vivaritvā olokento mahājanaṃ disvā “setacchattena	567	
PA_atk-s05_14a2:567_1	me āgatena bhavitabba”nti cintetvā puna sīsaṃ pārupitvā parivattitvā vāmapassena	567	
PA_atk-s05_14a2:567_2	nipajji. Purohito tassa pāde vivaritvā lakkhaṇāni olokento “tiṭṭhatu ayaṃ eko dīpo,	567	
PA_atk-s05_14a2:567_3	catunnampi mahādīpānaṃ rajjaṃ kāretuṃ samattho hotī”ti puna tūriyāni paggaṇhāpesi.	567	
PA_atk-s05_14a2:567_4	Atha mahāsatto mukhaṃ vivaritvā parivattitvā dakkhiṇapassena nipajjitvā mahājanaṃ	567	
PA_atk-s05_14a2:567_5	olokesi. Tadā purohito parisaṃ ussāretvā añjaliṃ paggayha avakujjo hutvā “uṭṭhehi,	567	
PA_atk-s05_14a2:567_6	deva, rajjaṃ te pāpuṇātī”ti āha. Atha naṃ mahāsatto “rājā vo kuhī”nti pucchitvā “kālakato	567	
PA_atk-s05_14a2:567_7	devā”ti vutte “tassa putto vā bhātā vā natthī”ti pucchitvā “natthi devā”ti vutte	567	
PA_atk-s05_14a2:567_8	“tena hi sādhu rajjaṃ kāressāmī”ti vatvā uṭṭhāya silāpaṭṭe pallaṅkena nisīdi. Atha	567	
PA_atk-s05_14a2:567_9	naṃ tattheva abhisiñciṃsu. So mahājanako nāma rājā ahosi. So rathavaraṃ abhiruyha	567	
PA_atk-s05_14a2:567_10	mahantena sirivibhavena nagaraṃ pavisitvā rājanivesanaṃ abhiruhanto “senāpatiādīnaṃ	5671	
PA_atk-s05_14a2:567_11	tāneva ṭhānāni hontū”ti vicāretvā mahātalaṃ abhiruhi.	5671	
PA_atk-s05_14a2:568_0	Rājadhītā pana purimasaññāya eva tassa vīmaṃsanatthaṃ ekaṃ purisaṃ āṇāpesi “tāta,	568	
PA_atk-s05_14a2:568_1	tvaṃ gaccha, rājānaṃ upasaṅkamitvā evaṃ vadehi ‘deva, sīvalidevī tumhe pakkosati,	568	
PA_atk-s05_14a2:568_2	khippaṃ kirāgacchatū”’ti. So gantvā tathā ārocesi. Rājā paṇḍito tassa vacanaṃ sutvāpi	568	
PA_atk-s05_14a2:568_3	assuṇanto viya “aho sobhano vatāyaṃ pāsādo”ti pāsādameva vaṇṇeti. So taṃ sāvetuṃ	568	
PA_atk-s05_14a2:568_4	asakkonto gantvā rājadhītāya taṃ pavattiṃ ārocesi “ayye, rājā tumhākaṃ vacanaṃ na	568	
PA_atk-s05_14a2:568_5	suṇāti, pāsādameva vaṇṇeti, tumhākaṃ vacanaṃ tiṇaṃ viya na gaṇetī”ti. Sā tassa vacanaṃ	568	
PA_atk-s05_14a2:568_6	sutvā “so mahajjhāsayo puriso bhavissatī”ti cintetvā dutiyampi tatiyampi pesesi.	568	
PA_atk-s05_14a2:568_7	Rājāpi attano ruciyā pakatigamanena sīho viya vijambhamāno pāsādaṃ abhiruhi. Tasmiṃ	568	
PA_atk-s05_14a2:568_8	upasaṅkamante rājadhītā tassa tejena sakabhāvena saṇṭhātuṃ asakkontī āgantvā hatthālambakaṃ adāsi.	568	
PA_atk-s05_14a2:569_0	So tassā hatthaṃ olambitvā mahātalaṃ abhiruhitvā samussitasetacchatte rājapallaṅke	569	
PA_atk-s05_14a2:569_1	nisīditvā amacce āmantetvā “ambho, atthi pana vo raññā kālaṃ karontena koci ovādo	569	
PA_atk-s05_14a2:569_2	dinno”ti pucchitvā “āma, devā”ti vutte “tena hi vadethā”ti āha. Deva “sīvalideviṃ	569	
PA_atk-s05_14a2:569_3	ārādhetuṃ samatthassa rajjaṃ dethā”ti tena vuttanti. Sīvalideviyā āgantvā hatthālambako	569	
PA_atk-s05_14a2:569_4	dinno, ayaṃ tāva ārādhitā nāma, aññaṃ vadethāti. Deva “caturassapallaṅkassa ussīsakaṃ	569	
PA_atk-s05_14a2:569_5	jānituṃ samatthassa rajjaṃ dethā”ti tena vuttanti. Rājā “idaṃ dujjānaṃ, upāyena sakkā	569	
PA_atk-s05_14a2:569_6	jānitu”nti cintetvā sīsato suvaṇṇasūciṃ nīharitvā sīvalideviyā hatthe ṭhapesi “imaṃ	569	
PA_atk-s05_14a2:569_7	ṭhapehī”ti. Sā taṃ gahetvā pallaṅkassa ussīsake ṭhapesi. “Khaggaṃ adāsī”tipi vadantiyeva.	569	
PA_atk-s05_14a2:569_8	So tāya saññāya “idaṃ ussīsaka”nti ñatvā tesaṃ kathaṃ assuṇanto viya “kiṃ kathethā”ti	569	
PA_atk-s05_14a2:569_9	vatvā puna tehi tathā vutte “idaṃ jānituṃ na garu, etaṃ ussīsaka”nti vatvā “aññaṃ	569	
PA_atk-s05_14a2:569_10	vadethā”ti āha. Deva, “sahassathāmadhanuṃ āropetuṃ samatthassa rajjaṃ dethā”ti tena	5691	
PA_atk-s05_14a2:569_11	vuttanti. “Tena hi āharatha na”nti āharāpetvā so dhanuṃ pallaṅke yathānisinnova itthīnaṃ	5691	
PA_atk-s05_14a2:569_12	kappāsaphoṭanadhanuṃ viya āropetvā “aññaṃ vadethā”ti āha. “Deva, soḷasa mahānidhī	5691	
PA_atk-s05_14a2:569_13	nīharituṃ samatthassa rajjaṃ dethā”ti tena vuttanti. “Tesaṃ kiñci uddānaṃ atthī”ti	5691	
PA_atk-s05_14a2:569_14	pucchitvā “āma, devā”ti vutte “tena hi naṃ kathethā”ti āha. Te “sūriyuggamane nidhī”ti	5691	
PA_atk-s05_14a2:569_15	uddānaṃ kathayiṃsu. Tassa taṃ suṇantasseva gaganatale puṇṇacando viya so attho pākaṭo ahosi.	5691	
PA_atk-s05_14a2:570_0	Atha ne rājā āha – “ajja, bhaṇe, velā natthi, sve nidhī gaṇhissāmī”ti. So punadivase	570	
PA_atk-s05_14a2:570_1	amacce sannipātetvā pucchi “tumhākaṃ rājā paccekabuddhe bhojesī”ti? “Āma, devā”ti.	570	
PA_atk-s05_14a2:570_2	So cintesi “sūriyoti nāyaṃ sūriyo, sūriyasadisattā pana paccekabuddhā sūriyā nāma,	570	
PA_atk-s05_14a2:570_3	tesaṃ paccuggamanaṭṭhāne nidhinā bhavitabba”nti. Tato rājā “tesu paccekabuddhesu	570	
PA_atk-s05_14a2:570_4	āgacchantesu paccuggamanaṃ karonto kataraṃ ṭhānaṃ gacchatī”ti pucchitvā “asukaṭṭhānaṃ	570	
PA_atk-s05_14a2:570_5	nāma devā”ti vutte “taṃ ṭhānaṃ khaṇitvā nidhiṃ nīharathā”ti nidhiṃ nīharāpesi. “Gamanakāle	570	
PA_atk-s05_14a2:570_6	anugacchanto kattha ṭhatvā uyyojesī”ti pucchitvā “asukaṭṭhāne nāmā”ti vutte “tatopi	570	
PA_atk-s05_14a2:570_7	nidhiṃ nīharathā”ti nidhiṃ nīharāpesi. Atha mahājanā ukkuṭṭhisahassāni pavattentā	570	
PA_atk-s05_14a2:570_8	“sūriyuggamane nidhī”ti vuttattā sūriyuggamanadisāyaṃ khaṇantā vicariṃsu. Atho “okkamane	570	
PA_atk-s05_14a2:570_9	nidhī”ti vuttattā sūriyatthaṅgamanadisāyaṃ khaṇantā vicariṃsu. “Idaṃ pana dhanaṃ	570	
PA_atk-s05_14a2:570_10	idheva hoti, aho acchariya”nti pītisomanassaṃ pavattayiṃsu. Antonidhīti rājagehe	5701	
PA_atk-s05_14a2:570_11	mahādvārassa antoummārā nidhiṃ nīharāpesi. Bahi nidhīti bahiummārā nidhiṃ nīharāpesi.	5701	
PA_atk-s05_14a2:570_12	Na anto na bahi nidhīti heṭṭhāummārato nidhiṃ nīharāpesi. Ārohane nidhīti maṅgalahatthiṃ	5701	
PA_atk-s05_14a2:570_13	ārohanakāle suvaṇṇanisseṇiyā attharaṇaṭṭhānato nidhiṃ nīharāpesi. Atho orohane nidhīti	5701	
PA_atk-s05_14a2:570_14	hatthikkhandhato orohanaṭṭhānato nidhiṃ nīharāpesi. Catūsu mahāsālesūti bhūmiyaṃ	5701	
PA_atk-s05_14a2:570_15	kataupaṭṭhānaṭṭhāne sirisayanassa cattāro mañcapādā sālamayā, tesaṃ heṭṭhā catasso	5701	
PA_atk-s05_14a2:570_16	nidhikumbhiyo nīharāpesi. Samantāyojane nidhīti yojanaṃ nāma rathayugapamāṇaṃ, sirisayanassa	5701	
PA_atk-s05_14a2:570_17	samantā rathayugappamāṇato nidhiṃ nīharāpesi. Dantaggesu mahānidhīti maṅgalahatthiṭṭhāne	5701	
PA_atk-s05_14a2:570_18	tassa dvinnaṃ dantānaṃ abhimukhaṭṭhānato nidhiṃ nīharāpesi. Vālaggesūti maṅgalahatthiṭṭhāne	5701	
PA_atk-s05_14a2:570_19	tassa vāladhisammukhaṭṭhānato nidhiṃ nīharāpesi. Kepuketi kepukaṃ vuccati udakaṃ,	5701	
PA_atk-s05_14a2:570_20	maṅgalapokkharaṇito udakaṃ nīharāpetvā nidhiṃ dassesi. Rukkhaggesu mahānidhīti uyyāne	5702	
PA_atk-s05_14a2:570_21	mahāsālarukkhamūle ṭhitamajjhanhikasamaye parimaṇḍalāya rukkhacchāyāya anto nidhiṃ	5702	
PA_atk-s05_14a2:570_22	nīharāpesi. Evaṃ soḷasa mahānidhayo nīharāpetvā “aññaṃ kiñci atthī”ti pucchi. “Natthi	5702	
PA_atk-s05_14a2:570_23	devā”ti vadiṃsu. Mahājano haṭṭhatuṭṭho ahosi.	5702	
PA_atk-s05_14a2:571_0	Atha rājā “idaṃ dhanaṃ dānamukhe vikirissāmī”ti nagaramajjhe ceva catūsu nagaradvāresu	571	
PA_atk-s05_14a2:571_1	cāti pañcasu ṭhānesu pañca dānasālāyo kārāpetvā mahādānaṃ paṭṭhapesi, kālacampānagarato	571	
PA_atk-s05_14a2:571_2	attano mātarañca brāhmaṇañca pakkosāpetvā mahantaṃ sakkāraṃ akāsi. Tassa taruṇarajjeyeva	571	
PA_atk-s05_14a2:571_3	sakalaṃ videharaṭṭhaṃ “ariṭṭhajanakarañño kira putto mahājanako nāma rājā rajjaṃ	571	
PA_atk-s05_14a2:571_4	kāreti, so kira paṇḍito upāyakusalo, passissāma na”nti dassanatthāya saṅkhubhitaṃ	571	
PA_atk-s05_14a2:571_5	ahosi. Tato tato bahuṃ paṇṇākāraṃ gahetvā āgamiṃsu, nāgarāpi mahāchaṇaṃ sajjayiṃsu.	571	
PA_atk-s05_14a2:571_6	Rājanivesane attharaṇādīni santharitvā gandhadāmamālādāmādīni osāretvā vippakiṇṇalājākusumavāsadhūmagandhākāraṃ	571	
PA_atk-s05_14a2:571_7	kāretvā nānappakāraṃ pānabhojanaṃ upaṭṭhāpesuṃ. Rañño paṇṇākāratthāya rajatasuvaṇṇabhājanādīsu	571	
PA_atk-s05_14a2:571_8	anekappakārāni khādanīyabhojanīyamadhuphāṇitaphalādīni gahetvā tattha tattha parivāretvā	571	
PA_atk-s05_14a2:571_9	aṭṭhaṃsu. Ekato amaccamaṇḍalaṃ nisīdi, ekato brāhmaṇagaṇo, ekato seṭṭhiādayo nisīdiṃsu,	571	
PA_atk-s05_14a2:571_10	ekato uttamarūpadharā nāṭakitthiyo nisīdiṃsu, brāhmaṇāpi sotthikārena mukhamaṅgalikāni	5711	
PA_atk-s05_14a2:571_11	kathenti, naccagītādīsu kusalā naccagītādīni pavattayiṃsu, anekasatāni tūriyāni pavajjiṃsū.	5711	
PA_atk-s05_14a2:571_12	Tadā rājanivesanaṃ yugandharavātavegena pahaṭā sāgarakucchi viya ekaninnādaṃ ahosi.	5711	
PA_atk-s05_14a2:571_13	Olokitolokitaṭṭhānaṃ kampati.	5711	
PA_atk-s05_14a2:572_0	Atha mahāsatto setacchattassa heṭṭhā rājāsane nisinnova sakkasirisadisaṃ mahantaṃ	572	
PA_atk-s05_14a2:572_1	sirivilāsaṃ oloketvā attano mahāsamudde katavāyāmaṃ anussari. Tassa “vīriyaṃ nāma	572	
PA_atk-s05_14a2:572_2	kattabbayuttakaṃ, sacāhaṃ mahāsamudde vīriyaṃ nākarissaṃ, na imaṃ sampattiṃ alabhissa”nti	572	
PA_atk-s05_14a2:572_3	taṃ vāyāmaṃ anussarantassa pīti uppajji. So pītivegena udānaṃ udānento āha –	572	
PA_atk-s05_14a2:574	“Āsīsetheva puriso, na nibbindeyya paṇḍito;	57	
PA_atk-s05_14a2:575	Passāmi vohaṃ attānaṃ, yathā icchiṃ tathā ahu.	57	
PA_atk-s05_14a2:577	“Āsīsetheva puriso, na nibbindeyya paṇḍito;	57	
PA_atk-s05_14a2:578	Passāmi vohaṃ attānaṃ, udakā thalamubbhataṃ.	57	
PA_atk-s05_14a2:580	“Vāyametheva puriso, na nibbindeyya paṇḍito;	58	
PA_atk-s05_14a2:581	Passāmi vohaṃ attānaṃ, yathā icchiṃ tathā ahu.	58	
PA_atk-s05_14a2:583	“Vāyametheva puriso, na nibbindeyya paṇḍito;	58	
PA_atk-s05_14a2:584	Passāmi vohaṃ attānaṃ, udakā thalamubbhataṃ.	58	
PA_atk-s05_14a2:586	“Dukkhūpanītopi naro sapañño, āsaṃ na chindeyya sukhāgamāya;	58	
PA_atk-s05_14a2:587	Bahū hi phassā ahitā hitā ca, avitakkitā maccumupabbajanti.	58	
PA_atk-s05_14a2:589	“Acintitampi bhavati, cintitampi vinassati;	58	
PA_atk-s05_14a2:590	Na hi cintāmayā bhogā, itthiyā purisassa vā”ti.	59	
PA_atk-s05_14a2:591_0	Tattha āsīsethevāti āsāchedakammaṃ akatvā attano kammaṃ āsaṃ karotheva. Na nibbindeyyāti	591	
PA_atk-s05_14a2:591_1	vīriyaṃ karonto na nibbindeyya na alaseyya. Yathā icchinti yathā rājabhāvaṃ icchiṃ,	591	
PA_atk-s05_14a2:591_2	tatheva rājā jātomhi. Ubbhatanti nīhaṭaṃ. Dukkhūpanītoti kāyikacetasikadukkhena phuṭṭhopīti	591	
PA_atk-s05_14a2:591_3	attho. Ahitā hitā cāti dukkhaphassā ahitā, sukhaphassā hitā. Avitakkitāti avitakkitāro	591	
PA_atk-s05_14a2:591_4	acintitāro. Idaṃ vuttaṃ hoti – tesu phassesu ahitaphassena phuṭṭhā sattā “hitaphassopi	591	
PA_atk-s05_14a2:591_5	atthīti vīriyaṃ karontā taṃ pāpuṇantī”ti acintetvā vīriyaṃ na karonti, te imassa	591	
PA_atk-s05_14a2:591_6	atthassa avitakkitāro hitaphassaṃ alabhitvāva maccumupabbajanti maraṇaṃ pāpuṇanti,	591	
PA_atk-s05_14a2:591_7	tasmā vīriyaṃ kattabbamevāti.	591	
PA_atk-s05_14a2:592_0	Acintitampīti imesaṃ sattānaṃ acintitampi hoti, cintitampi vinassati. Mayāpi hi “ayujjhitvāva	592	
PA_atk-s05_14a2:592_1	rajjaṃ labhissāmī”ti idaṃ acintitaṃ, “suvaṇṇabhūmito dhanaṃ āharitvā yujjhitvā pitu	592	
PA_atk-s05_14a2:592_2	santakaṃ rajjaṃ gaṇhissāmī”ti pana cintitaṃ, idāni me cintitaṃ naṭṭhaṃ, acintitaṃ	592	
PA_atk-s05_14a2:592_3	jātaṃ. Na hi cintāmayā bhogāti imesaṃ sattānañhi bhogā cintāya anipphajjanato cintāmayā	592	
PA_atk-s05_14a2:592_4	nāma na honti, tasmā vīriyameva kattabbaṃ. Vīriyavato hi acintitampi hotīti.	592	
PA_atk-s05_14a2:593_0	So tato paṭṭhāya dasa rājadhamme akopetvā dhammena samena rajjaṃ kāresi, paccekabuddhe	593	
PA_atk-s05_14a2:593_1	ca upaṭṭhāsi. Aparabhāge sīvalidevī dhaññapuññalakkhaṇasampannaṃ puttaṃ vijāyi, “dīghāvukumāro”tissa	593	
PA_atk-s05_14a2:593_2	nāmaṃ kariṃsu. Tassa vayappattassa rājā uparajjaṃ datvā sattavassasahassāni rajjaṃ	593	
PA_atk-s05_14a2:593_3	kāresi. So ekadivasaṃ uyyānapālena phalāphalesu ceva nānāpupphesu ca ābhatesu tāni	593	
PA_atk-s05_14a2:593_4	disvā tuṭṭho hutvā tassa sammānaṃ kāretvā “samma uyyānapāla, ahaṃ uyyānaṃ passissāmi,	593	
PA_atk-s05_14a2:593_5	tvaṃ alaṅkarohi na”nti āha. So “sādhu, devā”ti sampaṭicchitvā tathā katvā rañño paṭivedesi.	593	
PA_atk-s05_14a2:593_6	So hatthikkhandhavaragato mahantena parivārena nagarā nikkhamitvā uyyānadvāraṃ pāpuṇi.	593	
PA_atk-s05_14a2:593_7	Tatra ca dve ambā atthi nīlobhāsā. Eko aphalo, eko phaladharo. So pana atimadhuro,	593	
PA_atk-s05_14a2:593_8	raññā aggaphalassa aparibhuttattā tato koci phalaṃ gahetuṃ na ussahati. Rājā hatthikkhandhavaragatova	593	
PA_atk-s05_14a2:593_9	tato ekaṃ phalaṃ gahetvā paribhuñji, tassa taṃ jivhagge ṭhapitamattameva dibbojaṃ	593	
PA_atk-s05_14a2:593_10	viya upaṭṭhāsi. So “nivattanakāle bahū khādissāmī”ti cintesi. “Raññā aggaphalaṃ paribhutta”nti	5931	
PA_atk-s05_14a2:593_11	ñatvā uparājānaṃ ādiṃ katvā antamaso hatthimeṇḍaassameṇḍādayopi phalaṃ gahetvā paribhuñjiṃsu.	5931	
PA_atk-s05_14a2:593_12	Aññe phalaṃ alabhantā daṇḍehi sākhaṃ bhinditvā nipaṇṇamakaṃsu. Rukkho obhaggavibhaggo	5931	
PA_atk-s05_14a2:593_13	aṭṭhāsi, itaro pana maṇipabbato viya vilāsamāno ṭhito.	5931	
PA_atk-s05_14a2:594_0	Rājā uyyānā nikkhanto taṃ disvā “idaṃ ki”nti amacce pucchati. “Devena aggaphalaṃ	594	
PA_atk-s05_14a2:594_1	paribhuttanti mahājanena vilumpito devā”ti āhaṃsu. “Kiṃ nu kho bhaṇe, imassa pana	594	
PA_atk-s05_14a2:594_2	neva pattaṃ, na vaṇṇo khīṇo”ti? “Nipphalatāya na khīṇo, devā”ti. Taṃ sutvā rājā saṃvegaṃ	594	
PA_atk-s05_14a2:594_3	paṭilabhitvā “ayaṃ rukkho nipphalatāya nīlobhāso ṭhito, ayaṃ pana saphalatāya obhaggavibhaggo	594	
PA_atk-s05_14a2:594_4	ṭhito. Idampi rajjaṃ saphalarukkhasadisaṃ, pabbajjā pana nipphalarukkhasadisā. Sakiñcanasseva	594	
PA_atk-s05_14a2:594_5	bhayaṃ, nākiñcanassa. Tasmā ahaṃ phalarukkho viya ahutvā nipphalarukkhasadiso bhavissāmi,	594	
PA_atk-s05_14a2:594_6	imaṃ sampattiṃ cajitvā nikkhamma pabbajissāmī”ti daḷhaṃ samādānaṃ katvā manaṃ adhiṭṭhahitvā	594	
PA_atk-s05_14a2:594_7	nagaraṃ pavisitvā pāsādadvāre ṭhitova senāpatiṃ pakkosāpetvā “mahāsenāpati, ajja	594	
PA_atk-s05_14a2:594_8	me paṭṭhāya bhattahārakañceva mukhodakadantakaṭṭhadāyakañca ekaṃ upaṭṭhākaṃ ṭhapetvā	594	
PA_atk-s05_14a2:594_9	aññe maṃ daṭṭhuṃ mā labhantu, porāṇakavinicchayāmacce gahetvā rajjaṃ anusāsatha,	594	
PA_atk-s05_14a2:594_10	ahaṃ ito paṭṭhāya uparipāsādatale samaṇadhammaṃ karissāmī”ti vatvā pāsādamāruyha	5941	
PA_atk-s05_14a2:594_11	ekakova samaṇadhammaṃ akāsi. Evaṃ gate kāle mahājano rājaṅgaṇe sannipatitvā mahāsattaṃ	5941	
PA_atk-s05_14a2:594_12	adisvā “na no rājā porāṇako viya hotī”ti vatvā gāthādvayamāha –	5941	
PA_atk-s05_14a2:596	“Aporāṇaṃ vata bho rājā, sabbabhummo disampati;	59	
PA_atk-s05_14a2:597	Najja nacce nisāmeti, na gīte kurute mano.	59	
PA_atk-s05_14a2:599	“Na mige napi uyyāne, napi haṃse udikkhati;	59	
PA_atk-s05_14a2:600	Mūgova tuṇhimāsīno, na atthamanusāsatī”ti.	60	
PA_atk-s05_14a2:601_0	Tattha migeti sabbasaṅgāhikavacanaṃ, pubbe hatthī yujjhāpeti, meṇḍe yujjhāpeti, ajja	601	
PA_atk-s05_14a2:601_1	tepi na oloketīti attho. Uyyāneti uyyānakīḷampi nānubhoti. Haṃseti pañcapadumasañchannāsu	601	
PA_atk-s05_14a2:601_2	uyyānapokkharaṇīsu haṃsagaṇaṃ na oloketi. Mūgovāti bhattahārakañca upaṭṭhākañca pucchiṃsu	601	
PA_atk-s05_14a2:601_3	“bho rājā, tumhehi saddhiṃ kiñci atthaṃ mantetī”ti. Te “na mantetī”ti vadiṃsu. Tasmā evamāhaṃsu.	601	
PA_atk-s05_14a2:602_0	Rājā kāmesu anallīyantena vivekaninnena cittena attano kulūpakapaccekabuddhe anussaritvā	602	
PA_atk-s05_14a2:602_1	“ko nu kho me tesaṃ sīlādiguṇayuttānaṃ akiñcanānaṃ vasanaṭṭhānaṃ ācikkhissatī”ti	602	
PA_atk-s05_14a2:602_2	tīhi gāthāhi udānaṃ udānesi –	602	
PA_atk-s05_14a2:604	“Sukhakāmā rahosīlā, vadhabandhā upāratā;	60	
PA_atk-s05_14a2:605	Kassa nu ajja ārāme, daharā vuddhā ca acchare.	60	
PA_atk-s05_14a2:607	“Atikkantavanathā dhīrā, namo tesaṃ mahesinaṃ;	60	
PA_atk-s05_14a2:608	Ye ussukamhi lokamhi, viharanti manussukā.	60	
PA_atk-s05_14a2:610	“Te chetvā maccuno jālaṃ, tataṃ māyāvino daḷhaṃ;	61	
PA_atk-s05_14a2:611	Chinnālayattā gacchanti, ko tesaṃ gatimāpaye”ti.	61	
PA_atk-s05_14a2:612	Tattha sukhakāmāti nibbānasukhakāmā. Rahosīlāti paṭicchannasīlā na attano guṇappakāsanā. Daharā vuḍḍhā cāti daharā ceva mahallakā ca. Acchareti vasanti.	61	
PA_atk-s05_14a2:613_0	Tassevaṃ tesaṃ guṇe anussarantassa mahatī pīti uppajji. Atha mahāsatto pallaṅkato	613	
PA_atk-s05_14a2:613_1	uṭṭhāya uttarasīhapañjaraṃ vivaritvā uttaradisābhimukho sirasi añjaliṃ patiṭṭhāpetvā	613	
PA_atk-s05_14a2:613_2	“evarūpehi guṇehi samannāgatā paccekabuddhā”ti namassamāno “atikkantavanathā”tiādimāha.	613	
PA_atk-s05_14a2:613_3	Tattha atikkantavanathāti pahīnataṇhā. Mahesinanti mahante sīlakkhandhādayo guṇe	613	
PA_atk-s05_14a2:613_4	esitvā ṭhitānaṃ. Ussukamhīti rāgādīhi ussukkaṃ āpanne lokasmiṃ. Maccuno jālanti kilesamārena	613	
PA_atk-s05_14a2:613_5	pasāritaṃ taṇhājālaṃ. Tataṃ māyāvinoti atimāyāvino. Ko tesaṃ gatimāpayeti ko maṃ	613	
PA_atk-s05_14a2:613_6	tesaṃ paccekabuddhānaṃ nivāsaṭṭhānaṃ pāpeyya, gahetvā gaccheyyāti attho.	613	
PA_atk-s05_14a2:614_0	Tassa pāsādeyeva samaṇadhammaṃ karontassa cattāro māsā atītā. Athassa ativiya pabbajjāya	614	
PA_atk-s05_14a2:614_1	cittaṃ nami, agāraṃ lokantarikanirayo viya khāyi, tayo bhavā ādittā viya upaṭṭhahiṃsu.	614	
PA_atk-s05_14a2:614_2	So pabbajjābhimukhena cittena “kadā nu kho imaṃ sakkabhavanaṃ viya alaṅkatappaṭiyattaṃ	614	
PA_atk-s05_14a2:614_3	mithilaṃ pahāya himavantaṃ pavisitvā pabbajitavesagahaṇakālo mayhaṃ bhavissatī”ti	614	
PA_atk-s05_14a2:614_4	cintetvā mithilavaṇṇanaṃ nāma ārabhi –	614	
PA_atk-s05_14a2:616	“Kadāhaṃ mithilaṃ phītaṃ, vibhattaṃ bhāgaso mitaṃ;	61	
PA_atk-s05_14a2:617	Pahāya pabbajissāmi, taṃ kudāssu bhavissati.	61	
PA_atk-s05_14a2:619	“Kadāhaṃ mithilaṃ phītaṃ, visālaṃ sabbatopabhaṃ;	61	
PA_atk-s05_14a2:620	Pahāya pabbajissāmi, taṃ kudāssu bhavissati.	62	
PA_atk-s05_14a2:622	“Kadāhaṃ mithilaṃ phītaṃ, bahupākāratoraṇaṃ;	62	
PA_atk-s05_14a2:623	Pahāya pabbajissāmi, taṃ kudāssu bhavissati.	62	
PA_atk-s05_14a2:625	“Kadāhaṃ mithilaṃ phītaṃ, daḷhamaṭṭālakoṭṭhakaṃ;	62	
PA_atk-s05_14a2:626	Pahāya pabbajissāmi, taṃ kudāssu bhavissati.	62	
PA_atk-s05_14a2:628	“Kadāhaṃ mithilaṃ phītaṃ, suvibhattaṃ mahāpathaṃ;	62	
PA_atk-s05_14a2:629	Pahāya pabbajissāmi, taṃ kudāssu bhavissati.	62	
PA_atk-s05_14a2:631	“Kadāhaṃ mithilaṃ phītaṃ, suvibhattantarāpaṇaṃ;	63	
PA_atk-s05_14a2:632	Pahāya pabbajissāmi, taṃ kudāssu bhavissati.	63	
PA_atk-s05_14a2:634	“Kadāhaṃ mithilaṃ phītaṃ, gavāssarathapīḷitaṃ;	63	
PA_atk-s05_14a2:635	Pahāya pabbajissāmi, taṃ kudāssu bhavissati.	63	
PA_atk-s05_14a2:637	“Kadāhaṃ mithilaṃ phītaṃ, ārāmavanamāliniṃ;	63	
PA_atk-s05_14a2:638	Pahāya pabbajissāmi, taṃ kudāssu bhavissati.	63	
PA_atk-s05_14a2:640	“Kadāhaṃ mithilaṃ phītaṃ, uyyānavanamāliniṃ;	64	
PA_atk-s05_14a2:641	Pahāya pabbajissāmi, taṃ kudāssu bhavissati.	64	
PA_atk-s05_14a2:643	“Kadāhaṃ mithilaṃ phītaṃ, pāsādavanamāliniṃ;	64	
PA_atk-s05_14a2:644	Pahāya pabbajissāmi, taṃ kudāssu bhavissati.	64	
PA_atk-s05_14a2:646	“Kadāhaṃ mithilaṃ phītaṃ, tipuraṃ rājabandhuniṃ;	64	
PA_atk-s05_14a2:647	Māpitaṃ somanassena, vedehena yasassinā;	64	
PA_atk-s05_14a2:648	Pahāya pabbajissāmi, taṃ kudāssu bhavissati.	64	
PA_atk-s05_14a2:650	“Kadāhaṃ vedehe phīte, nicite dhammarakkhite;	65	
PA_atk-s05_14a2:651	Pahāya pabbajissāmi, taṃ kudāssu bhavissati.	65	
PA_atk-s05_14a2:653	“Kadāhaṃ vedehe phīte, ajeyye dhammarakkhite;	65	
PA_atk-s05_14a2:654	Pahāya pabbajissāmi, taṃ kudāssu bhavissati.	65	
PA_atk-s05_14a2:656	“Kadāhaṃ antepuraṃ rammaṃ, vibhattaṃ bhāgaso mitaṃ;	65	
PA_atk-s05_14a2:657	Pahāya pabbajissāmi, taṃ kudāssu bhavissati.	65	
PA_atk-s05_14a2:659	“Kadāhaṃ antepuraṃ rammaṃ, sudhāmattikalepanaṃ;	65	
PA_atk-s05_14a2:660	Pahāya pabbajissāmi, taṃ kudāssu bhavissati.	66	
PA_atk-s05_14a2:662	“Kadāhaṃ antepuraṃ rammaṃ, sucigandhaṃ manoramaṃ;	66	
PA_atk-s05_14a2:663	Pahāya pabbajissāmi, taṃ kudāssu bhavissati.	66	
PA_atk-s05_14a2:665	“Kadāhaṃ kūṭāgāre ca, vibhatte bhāgaso mite;	66	
PA_atk-s05_14a2:666	Pahāya pabbajissāmi, taṃ kudāssu bhavissati.	66	
PA_atk-s05_14a2:668	“Kadāhaṃ kūṭāgāre ca, sudhāmattikalepane;	66	
PA_atk-s05_14a2:669	Pahāya pabbajissāmi, taṃ kudāssu bhavissati.	66	
PA_atk-s05_14a2:671	“Kadāhaṃ kūṭāgāre ca, sucigandhe manorame;	67	
PA_atk-s05_14a2:672	Pahāya pabbajissāmi, taṃ kudāssu bhavissati.	67	
PA_atk-s05_14a2:674	“Kadāhaṃ kūṭāgāre ca, litte candanaphosite;	67	
PA_atk-s05_14a2:675	Pahāya pabbajissāmi, taṃ kudāssu bhavissati.	67	
PA_atk-s05_14a2:677	“Kadāhaṃ soṇṇapallaṅke, gonake cittasanthate;	67	
PA_atk-s05_14a2:678	Pahāya pabbajissāmi, taṃ kudāssu bhavissati.	67	
PA_atk-s05_14a2:680	“Kadāhaṃ maṇipallaṅke, gonake cittasanthate;	68	
PA_atk-s05_14a2:681	Pahāya pabbajissāmi, taṃ kudāssu bhavissati.	68	
PA_atk-s05_14a2:683	“Kadāhaṃ kappāsakoseyyaṃ, khomakoṭumbarāni ca;	68	
PA_atk-s05_14a2:684	Pahāya pabbajissāmi, taṃ kudāssu bhavissati.	68	
PA_atk-s05_14a2:686	“Kadāhaṃ pokkharaṇī rammā, cakkavākapakūjitā;	68	
PA_atk-s05_14a2:687	Mandālakehi sañchannā, padumuppalakehi ca;	68	
PA_atk-s05_14a2:688	Pahāya pabbajissāmi, taṃ kudāssu bhavissati.	68	
PA_atk-s05_14a2:690	“Kadāhaṃ hatthigumbe ca, sabbālaṅkārabhūsite;	69	
PA_atk-s05_14a2:691	Suvaṇṇakacche mātaṅge, hemakappanavāsase.	69	
PA_atk-s05_14a2:693	“Ārūḷhe gāmaṇīyehi, tomaraṅkusapāṇibhi;	69	
PA_atk-s05_14a2:694	Pahāya pabbajissāmi, taṃ kudāssu bhavissati.	69	
PA_atk-s05_14a2:696	“Kadāhaṃ assagumbe ca, sabbālaṅkārabhūsite;	69	
PA_atk-s05_14a2:697	Ājānīyeva jātiyā, sindhave sīghavāhane.	69	
PA_atk-s05_14a2:699	“Ārūḷhe gāmaṇīyehi, illiyācāpadhāribhi;	69	
PA_atk-s05_14a2:700	Pahāya pabbajissāmi, taṃ kudāssu bhavissati.	70	
PA_atk-s05_14a2:702	“Kadāhaṃ rathaseniyo, sannaddhe ussitaddhaje;	70	
PA_atk-s05_14a2:703	Dīpe athopi veyyagghe, sabbālaṅkārabhūsite.	70	
PA_atk-s05_14a2:705	“Ārūḷhe gāmaṇīyehi, cāpahatthehi vammibhi;	70	
PA_atk-s05_14a2:706	Pahāya pabbajissāmi, taṃ kudāssu bhavissati.	70	
PA_atk-s05_14a2:708	“Kadāhaṃ sovaṇṇarathe, sannaddhe ussitaddhaje;	70	
PA_atk-s05_14a2:709	Dīpe athopi veyyagghe, sabbālaṅkārabhūsite.	70	
PA_atk-s05_14a2:711	“Ārūḷhe gāmaṇīyehi, cāpahatthehi vammibhi;	71	
PA_atk-s05_14a2:712	Pahāya pabbajissāmi, taṃ kudāssu bhavissati.	71	
PA_atk-s05_14a2:714	“Kadāhaṃ sajjhurathe ca, sannaddhe ussitaddhaje;	71	
PA_atk-s05_14a2:715	Dīpe athopi veyyagghe, sabbālaṅkārabhūsite.	71	
PA_atk-s05_14a2:717	“Ārūḷhe gāmaṇīyehi, cāpahatthehi vammibhi;	71	
PA_atk-s05_14a2:718	Pahāya pabbajissāmi, taṃ kudāssu bhavissati.	71	
PA_atk-s05_14a2:720	“Kadāhaṃ assarathe ca, sannaddhe ussitaddhaje;	72	
PA_atk-s05_14a2:721	Dīpe athopi veyyagghe, sabbālaṅkārabhūsite.	72	
PA_atk-s05_14a2:723	“Ārūḷhe gāmaṇīyehi, cāpahatthehi vammibhi;	72	
PA_atk-s05_14a2:724	Pahāya pabbajissāmi, taṃ kudāssu bhavissati.	72	
PA_atk-s05_14a2:726	“Kadāhaṃ oṭṭharathe ca, sannaddhe ussitaddhaje;	72	
PA_atk-s05_14a2:727	Dīpe athopi veyyagghe, sabbālaṅkārabhūsite.	72	
PA_atk-s05_14a2:729	“Ārūḷhe gāmaṇīyehi, cāpahatthehi vammibhi;	72	
PA_atk-s05_14a2:730	Pahāya pabbajissāmi, taṃ kudāssu bhavissati.	73	
PA_atk-s05_14a2:732	“Kadāhaṃ goṇarathe ca, sannaddhe ussitaddhaje;	73	
PA_atk-s05_14a2:733	Dīpe athopi veyyagghe, sabbālaṅkārabhūsite.	73	
PA_atk-s05_14a2:735	“Ārūḷhe gāmaṇīyehi, cāpahatthehi vammibhi;	73	
PA_atk-s05_14a2:736	Pahāya pabbajissāmi, taṃ kudāssu bhavissati.	73	
PA_atk-s05_14a2:738	“Kadāhaṃ ajarathe ca, sannaddhe ussitaddhaje;	73	
PA_atk-s05_14a2:739	Dīpe athopi veyyagghe, sabbālaṅkārabhūsite.	73	
PA_atk-s05_14a2:741	“Ārūḷhe gāmaṇīyehi, cāpahatthehi vammibhi;	74	
PA_atk-s05_14a2:742	Pahāya pabbajissāmi, taṃ kudāssu bhavissati.	74	
PA_atk-s05_14a2:744	“Kadāhaṃ meṇḍarathe ca, sannaddhe ussitaddhaje;	74	
PA_atk-s05_14a2:745	Dīpe athopi veyyagghe, sabbālaṅkārabhūsite.	74	
PA_atk-s05_14a2:747	“Ārūḷhe gāmaṇīyehi, cāpahatthehi vammibhi;	74	
PA_atk-s05_14a2:748	Pahāya pabbajissāmi, taṃ kudāssu bhavissati.	74	
PA_atk-s05_14a2:750	“Kadāhaṃ migarathe ca, sannaddhe ussitaddhaje;	75	
PA_atk-s05_14a2:751	Dīpe athopi veyyagghe, sabbālaṅkārabhūsite.	75	
PA_atk-s05_14a2:753	“Ārūḷhe gāmaṇīyehi, cāpahatthehi vammibhi;	75	
PA_atk-s05_14a2:754	Pahāya pabbajissāmi, taṃ kudāssu bhavissati.	75	
PA_atk-s05_14a2:756	“Kadāhaṃ hatthārohe ca, sabbālaṅkārabhūsite;	75	
PA_atk-s05_14a2:757	Nīlavammadhare sūre, tomaraṅkusapāṇine;	75	
PA_atk-s05_14a2:758	Pahāya pabbajissāmi, taṃ kudāssu bhavissati.	75	
PA_atk-s05_14a2:760	“Kadāhaṃ assārohe ca, sabbālaṅkārabhūsite;	76	
PA_atk-s05_14a2:761	Nīlavammadhare sūre, illiyācāpadhārine;	76	
PA_atk-s05_14a2:762	Pahāya pabbajissāmi, taṃ kudāssu bhavissati.	76	
PA_atk-s05_14a2:764	“Kadāhaṃ rathārohe ca, sabbālaṅkārabhūsite;	76	
PA_atk-s05_14a2:765	Nīlavammadhare sūre, cāpahatthe kalāpine;	76	
PA_atk-s05_14a2:766	Pahāya pabbajissāmi, taṃ kudāssu bhavissati.	76	
PA_atk-s05_14a2:768	“Kadāhaṃ dhanuggahe ca, sabbālaṅkārabhūsite;	76	
PA_atk-s05_14a2:769	Nīlavammadhare sūre, cāpahatthe kalāpine;	76	
PA_atk-s05_14a2:770	Pahāya pabbajissāmi, taṃ kudāssu bhavissati.	77	
PA_atk-s05_14a2:772	“Kadāhaṃ rājaputte ca, sabbālaṅkārabhūsite;	77	
PA_atk-s05_14a2:773	Citravammadhare sūre, kañcanāveḷadhārine;	77	
PA_atk-s05_14a2:774	Pahāya pabbajissāmi, taṃ kudāssu bhavissati.	77	
PA_atk-s05_14a2:776	“Kadāhaṃ ariyagaṇe ca, vatavante alaṅkate;	77	
PA_atk-s05_14a2:777	Haricandanalittaṅge, kāsikuttamadhārine;	77	
PA_atk-s05_14a2:778	Pahāya pabbajissāmi, taṃ kudāssu bhavissati.	77	
PA_atk-s05_14a2:780	“Kadāhaṃ amaccagaṇe ca, sabbālaṅkārabhūsite;	78	
PA_atk-s05_14a2:781	Pītavammadhare sūre, purato gacchamāline;	78	
PA_atk-s05_14a2:782	Pahāya pabbajissāmi, taṃ kudāssu bhavissati.	78	
PA_atk-s05_14a2:784	“Kadāhaṃ sattasatā bhariyā, sabbālaṅkārabhūsitā;	78	
PA_atk-s05_14a2:785	Pahāya pabbajissāmi, taṃ kudāssu bhavissati.	78	
PA_atk-s05_14a2:787	“Kadāhaṃ sattasatā bhariyā, susaññā tanumajjhimā;	78	
PA_atk-s05_14a2:788	Pahāya pabbajissāmi, taṃ kudāssu bhavissati.	78	
PA_atk-s05_14a2:790	“Kadāhaṃ sattasatā bhariyā, assavā piyabhāṇinī;	79	
PA_atk-s05_14a2:791	Pahāya pabbajissāmi, taṃ kudāssu bhavissati.	79	
PA_atk-s05_14a2:793	“Kadāhaṃ satapalaṃ kaṃsaṃ, sovaṇṇaṃ satarājikaṃ;	79	
PA_atk-s05_14a2:794	Pahāya pabbajissāmi, taṃ kudāssu bhavissati.	79	
PA_atk-s05_14a2:796	“Kadāssu maṃ hatthigumbā, sabbālaṅkārabhūsitā;	79	
PA_atk-s05_14a2:797	Suvaṇṇakacchā mātaṅgā, hemakappanavāsasā.	79	
PA_atk-s05_14a2:799	“Ārūḷhā gāmaṇīyehi, tomaraṅkusapāṇibhi;	79	
PA_atk-s05_14a2:800	Yantaṃ maṃ nānuyissanti, taṃ kudāssu bhavissati.	80	
PA_atk-s05_14a2:802	“Kadāssu maṃ assagumbā, sabbālaṅkārabhūsitā;	80	
PA_atk-s05_14a2:803	Ājānīyāva jātiyā, sindhavā sīghavāhanā.	80	
PA_atk-s05_14a2:805	“Ārūḷhā gāmaṇīyehi, illiyācāpadhāribhi;	80	
PA_atk-s05_14a2:806	Yantaṃ maṃ nānuyissanti, taṃ kudāssu bhavissati.	80	
PA_atk-s05_14a2:808	“Kadāssu maṃ rathasenī, sannaddhā ussitaddhajā;	80	
PA_atk-s05_14a2:809	Dīpā athopi veyyagghā, sabbālaṅkārabhūsitā.	80	
PA_atk-s05_14a2:811	“Ārūḷhā gāmaṇīyehi, cāpahatthehi vammibhi;	81	
PA_atk-s05_14a2:812	Yantaṃ maṃ nānuyissanti, taṃ kudāssu bhavissati.	81	
PA_atk-s05_14a2:814	“Kadāssu maṃ soṇṇarathā, sannaddhā ussitaddhajā;	81	
PA_atk-s05_14a2:815	Dīpā athopi veyyagghā, sabbālaṅkārabhūsitā.	81	
PA_atk-s05_14a2:817	“Ārūḷhā gāmaṇīyehi, cāpahatthehi vammibhi;	81	
PA_atk-s05_14a2:818	Yantaṃ maṃ nānuyissanti, taṃ kudāssu bhavissati.	81	
PA_atk-s05_14a2:820	“Kadāssu maṃ sajjhurathā, sannaddhā ussitaddhajā;	82	
PA_atk-s05_14a2:821	Dīpā athopi veyyagghā, sabbālaṅkārabhūsitā.	82	
PA_atk-s05_14a2:823	“Ārūḷhā gāmaṇīyehi, cāpahatthehi vammibhi;	82	
PA_atk-s05_14a2:824	Yantaṃ maṃ nānuyissanti, taṃ kudāssu bhavissati.	82	
PA_atk-s05_14a2:826	“Kadāssu maṃ assarathā, sannaddhā ussitaddhajā;	82	
PA_atk-s05_14a2:827	Dīpā athopi veyyagghā, sabbālaṅkārabhūsitā.	82	
PA_atk-s05_14a2:829	“Ārūḷhā gāmaṇīyehi, cāpahatthehi vammibhi;	82	
PA_atk-s05_14a2:830	Yantaṃ maṃ nānuyissanti, taṃ kudāssu bhavissati.	83	
PA_atk-s05_14a2:832	“Kadāssu maṃ oṭṭharathā, sannaddhā ussitaddhajā;	83	
PA_atk-s05_14a2:833	Dīpā athopi veyyagghā, sabbālaṅkārabhūsitā.	83	
PA_atk-s05_14a2:835	“Ārūḷhā gāmaṇīyehi, cāpahatthehi vammibhi;	83	
PA_atk-s05_14a2:836	Yantaṃ maṃ nānuyissanti, taṃ kudāssu bhavissati.	83	
PA_atk-s05_14a2:838	“Kadāssu maṃ goṇarathā, sannaddhā ussitaddhajā;	83	
PA_atk-s05_14a2:839	Dīpā athopi veyyagghā, sabbālaṅkārabhūsitā.	83	
PA_atk-s05_14a2:841	“Ārūḷhā gāmaṇīyehi, cāpahatthehi vammibhi;	84	
PA_atk-s05_14a2:842	Yantaṃ maṃ nānuyissanti, taṃ kudāssu bhavissati.	84	
PA_atk-s05_14a2:844	“Kadāssu maṃ ajarathā, sannaddhā ussitaddhajā;	84	
PA_atk-s05_14a2:845	Dīpā athopi veyyagghā, sabbālaṅkārabhūsitā.	84	
PA_atk-s05_14a2:847	“Ārūḷhā gāmaṇīyehi, cāpahatthehi vammibhi;	84	
PA_atk-s05_14a2:848	Yantaṃ maṃ nānuyissanti, taṃ kudāssu bhavissati.	84	
PA_atk-s05_14a2:850	“Kadāssu maṃ meṇḍarathā, sannaddhā ussitaddhajā;	85	
PA_atk-s05_14a2:851	Dīpā athopi veyyagghā, sabbālaṅkārabhūsitā.	85	
PA_atk-s05_14a2:853	“Ārūḷhā gāmaṇīyehi, cāpahatthehi vammibhi;	85	
PA_atk-s05_14a2:854	Yantaṃ maṃ nānuyissanti, taṃ kudāssu bhavissati.	85	
PA_atk-s05_14a2:856	“Kadāssu maṃ migarathā, sannaddhā ussitaddhajā;	85	
PA_atk-s05_14a2:857	Dīpā athopi veyyagghā, sabbālaṅkārabhūsitā.	85	
PA_atk-s05_14a2:859	“Ārūḷhā gāmaṇīyehi, cāpahatthehi vammibhi;	85	
PA_atk-s05_14a2:860	Yantaṃ maṃ nānuyissanti, taṃ kudāssu bhavissati.	86	
PA_atk-s05_14a2:862	“Kadāssu maṃ hatthārohā, sabbālaṅkārabhūsitā;	86	
PA_atk-s05_14a2:863	Nīlavammadharā sūrā, tomaraṅkusapāṇino;	86	
PA_atk-s05_14a2:864	Yantaṃ maṃ nānuyissanti, taṃ kudāssu bhavissati.	86	
PA_atk-s05_14a2:866	“Kadāssu maṃ assārohā, sabbālaṅkārabhūsitā;	86	
PA_atk-s05_14a2:867	Nīlavammadharā sūrā, illiyācāpadhārino;	86	
PA_atk-s05_14a2:868	Yantaṃ maṃ nānuyissanti, taṃ kudāssu bhavissati.	86	
PA_atk-s05_14a2:870	“Kadāssu maṃ rathārohā, sabbālaṅkārabhūsitā;	87	
PA_atk-s05_14a2:871	Nīlavammadharā sūrā, cāpahatthā kalāpino;	87	
PA_atk-s05_14a2:872	Yantaṃ maṃ nānuyissanti, taṃ kudāssu bhavissati.	87	
PA_atk-s05_14a2:874	“Kadāssu maṃ dhanuggahā, sabbālaṅkārabhūsitā;	87	
PA_atk-s05_14a2:875	Nīlavammadharā sūrā, cāpahatthā kalāpino;	87	
PA_atk-s05_14a2:876	Yantaṃ maṃ nānuyissanti, taṃ kudāssu bhavissati.	87	
PA_atk-s05_14a2:878	“Kadāssu maṃ rājaputtā, sabbālaṅkārabhūsitā;	87	
PA_atk-s05_14a2:879	Citravammadharā sūrā, kañcanāveḷadhārino;	87	
PA_atk-s05_14a2:880	Yantaṃ maṃ nānuyissanti, taṃ kudāssu bhavissati.	88	
PA_atk-s05_14a2:882	“Kadāssu maṃ ariyagaṇā, vatavantā alaṅkatā;	88	
PA_atk-s05_14a2:883	Haricandanalittaṅgā, kāsikuttamadhārino;	88	
PA_atk-s05_14a2:884	Yantaṃ maṃ nānuyissanti, taṃ kudāssu bhavissati.	88	
PA_atk-s05_14a2:886	“Kadāssu maṃ amaccagaṇā, sabbālaṅkārabhūsitā;	88	
PA_atk-s05_14a2:887	Pītavammadharā sūrā, purato gacchamālino;	88	
PA_atk-s05_14a2:888	Yantaṃ maṃ nānuyissanti, taṃ kudāssu bhavissati.	88	
PA_atk-s05_14a2:890	“Kadāssu maṃ sattasatā bhariyā, sabbālaṅkārabhūsitā;	89	
PA_atk-s05_14a2:891	Yantaṃ maṃ nānuyissanti, taṃ kudāssu bhavissati.	89	
PA_atk-s05_14a2:893	“Kadāssu maṃ sattasatā bhariyā, susaññā tanumajjhimā;	89	
PA_atk-s05_14a2:894	Yantaṃ maṃ nānuyissanti, taṃ kudāssu bhavissati.	89	
PA_atk-s05_14a2:896	“Kadāssu maṃ sattasatā bhariyā, assavā piyabhāṇinī;	89	
PA_atk-s05_14a2:897	Yantaṃ maṃ nānuyissanti, taṃ kudāssu bhavissati.	89	
PA_atk-s05_14a2:899	“Kadāhaṃ pattaṃ gahetvāna, muṇḍo saṅghāṭipāruto;	89	
PA_atk-s05_14a2:900	Piṇḍikāya carissāmi, taṃ kudāssu bhavissati.	90	
PA_atk-s05_14a2:902	“Kadāhaṃ paṃsukūlānaṃ, ujjhitānaṃ mahāpathe;	90	
PA_atk-s05_14a2:903	Saṅghāṭiṃ dhārayissāmi, taṃ kudāssu bhavissati.	90	
PA_atk-s05_14a2:905	“Kadāhaṃ sattāhasammeghe, ovaṭṭho allacīvaro;	90	
PA_atk-s05_14a2:906	Piṇḍikāya carissāmi, taṃ kudāssu bhavissati.	90	
PA_atk-s05_14a2:908	“Kadāhaṃ sabbattha gantvā, rukkhā rukkhaṃ vanā vanaṃ;	90	
PA_atk-s05_14a2:909	Anapekkho gamissāmi, taṃ kudāssu bhavissati.	90	
PA_atk-s05_14a2:911	“Kadāhaṃ giriduggesu, pahīnabhayabheravo;	91	
PA_atk-s05_14a2:912	Adutiyo gamissāmi, taṃ kudāssu bhavissati.	91	
PA_atk-s05_14a2:914	“Kadāhaṃ vīṇaṃva rujjako, sattatantiṃ manoramaṃ;	91	
PA_atk-s05_14a2:915	Cittaṃ ujuṃ karissāmi, taṃ kudāssu bhavissati.	91	
PA_atk-s05_14a2:917	“Kadāhaṃ rathakārova, parikantaṃ upāhanaṃ;	91	
PA_atk-s05_14a2:918	Kāmasaññojane checchaṃ, ye dibbe ye ca mānuse”ti.	91	
PA_atk-s05_14a2:919_0	Tattha kadāti kālaparivitakko. Phītanti vatthālaṅkārādīhi supupphitaṃ. Vibhattaṃ	919	
PA_atk-s05_14a2:919_1	bhāgaso mitanti chekehi nagaramāpakehi rājanivesanādīnaṃ vasena vibhattaṃ dvāravīthīnaṃ	919	
PA_atk-s05_14a2:919_2	vasena koṭṭhāsato mitaṃ. Taṃ kudāssu bhavissatīti taṃ evarūpaṃ nagaraṃ pahāya pabbajanaṃ	919	
PA_atk-s05_14a2:919_3	kudā nāma me bhavissati. Sabbatopabhanti samantato alaṅkārobhāsena yuttaṃ. Bahupākāratoraṇanti	919	
PA_atk-s05_14a2:919_4	bahalena puthulena pākārena ceva dvāratoraṇehi ca samannāgataṃ. Daḷhamaṭṭālakoṭṭhakanti	919	
PA_atk-s05_14a2:919_5	daḷhehi aṭṭālakehi dvārakoṭṭhakehi ca samannāgataṃ. Pīḷitanti samākiṇṇaṃ. Tipuranti	919	
PA_atk-s05_14a2:919_6	tīhi purehi samannāgataṃ, tipākāranti attho. Atha vā tipuranti tikkhattuṃ puṇṇaṃ.	919	
PA_atk-s05_14a2:919_7	Rājabandhunīnti rājaññatakeheva puṇṇaṃ. Somanassenāti evaṃnāmakena videharājena.	919	
PA_atk-s05_14a2:920_0	Niciteti dhanadhaññanicayādinā sampanne. Ajeyyeti paccāmittehi ajetabbe. Candanaphositeti	920	
PA_atk-s05_14a2:920_1	lohitacandanena paripphosite. Koṭumbarānīti koṭumbararaṭṭhe uṭṭhitavatthāni. Hatthigumbeti	920	
PA_atk-s05_14a2:920_2	hatthighaṭāyo. Hemakappanavāsaseti hemamayena sīsālaṅkārasaṅkhātena kappanena ca	920	
PA_atk-s05_14a2:920_3	hemajālena ca samannāgate. Gāmaṇīyehīti hatthācariyehi. Ājānīyeva jātiyāti jātiyā	920	
PA_atk-s05_14a2:920_4	kāraṇākāraṇajānanatāya ājānīyeva, tādisānaṃ assānaṃ gumbe. Gāmaṇīyehīti assācariyehi.	920	
PA_atk-s05_14a2:920_5	Illiyācāpadhāribhīti illiyañca cāpañca dhārentehi. Rathaseniyoti rathaghaṭāyo. Sannandheti	920	
PA_atk-s05_14a2:920_6	suṭṭhu naddhe. Dīpe athopi veyyaggheti dīpibyagghacammaparikkhitte. Gāmaṇīyehīti	920	
PA_atk-s05_14a2:920_7	rathācariyehi. Sajjhuratheti rajatarathe. Ajarathameṇḍarathamigarathe sobhanatthāya yojenti.	920	
PA_atk-s05_14a2:921_0	Ariyagaṇeti brāhmaṇagaṇe. Te kira tadā ariyācārā ahesuṃ, tena te evamāha. Haricandanalittaṅgeti	921	
PA_atk-s05_14a2:921_1	kañcanavaṇṇena candanena littasarīre. Sattasatā bhariyāti piyabhariyāyeva sandhāyāha.	921	
PA_atk-s05_14a2:921_2	Susaññāti suṭṭhu saññitā. Assavāti sāmikassa vacanakārikā. Satapalanti palasatena	921	
PA_atk-s05_14a2:921_3	suvaṇṇena kāritaṃ. Kaṃsanti pātiṃ. Satarājikanti piṭṭhipasse rājisatena samannāgataṃ.	921	
PA_atk-s05_14a2:921_4	Yantaṃ manti anitthigandhavanasaṇḍe ekameva gacchantaṃ maṃ kadā nu te nānuyissanti.	921	
PA_atk-s05_14a2:921_5	Sattāhasammegheti sattāhaṃ samuṭṭhite mahāmeghe, sattāhavaddaliketi attho. Ovaṭṭhoti	921	
PA_atk-s05_14a2:921_6	onatasīso. Sabbatthāti sabbadisaṃ. Rujjakoti vīṇāvādako. Kāmasaṃyojaneti kāmasaṃyojanaṃ.	921	
PA_atk-s05_14a2:921_7	Dibbeti dibbaṃ. Mānuseti mānusaṃ.	921	
PA_atk-s05_14a2:922_0	So kira dasavassasahassāyukakāle nibbatto sattavassasahassāni rajjaṃ kāretvā tivassasahassāvasiṭṭhe	922	
PA_atk-s05_14a2:922_1	āyumhi pabbajito. Pabbajanto panesa uyyānadvāre ambarukkhassa diṭṭhakālato paṭṭhāya	922	
PA_atk-s05_14a2:922_2	cattāro māse agāre vasitvā “imamhā rājavesā pabbajitaveso varataro, pabbajissāmī”ti	922	
PA_atk-s05_14a2:922_3	cintetvā upaṭṭhākaṃ rahassena āṇāpesi “tāta, kañci ajānāpetvā antarāpaṇato kāsāyavatthāni	922	
PA_atk-s05_14a2:922_4	ceva mattikāpattañca kiṇitvā āharā”ti. So tathā akāsi. Rājā kappakaṃ pakkosāpetvā	922	
PA_atk-s05_14a2:922_5	kesamassuṃ ohārāpetvā kappakassa gāmavaraṃ datvā kappakaṃ uyyojetvā ekaṃ kāsāvaṃ	922	
PA_atk-s05_14a2:922_6	nivāsetvā ekaṃ pārupitvā ekaṃ aṃse katvā mattikāpattampi thavikāya osāretvā aṃse	922	
PA_atk-s05_14a2:922_7	laggesi. Tato kattaradaṇḍaṃ gahetvā mahātale katipaye vāre paccekabuddhalīlāya aparāparaṃ	922	
PA_atk-s05_14a2:922_8	caṅkami. So taṃ divasaṃ tattheva vasitvā punadivase sūriyuggamanavelāya pāsādā otarituṃ ārabhi.	922	
PA_atk-s05_14a2:923_0	Tadā sīvalidevī tā sattasatā vallabhitthiyo pakkosāpetvā “ciraṃ diṭṭho no rājā, cattāro	923	
PA_atk-s05_14a2:923_1	māsā atītā, ajja naṃ passissāma, sabbālaṅkārehi alaṅkaritvā yathābalaṃ itthikuttahāsavilāse	923	
PA_atk-s05_14a2:923_2	dassetvā kilesabandhanena bandhituṃ vāyameyyāthā”ti vatvā alaṅkatappaṭiyattāhi tāhi	923	
PA_atk-s05_14a2:923_3	saddhiṃ “rājānaṃ passissāmā”ti pāsādaṃ abhiruhantī taṃ otarantaṃ disvāpi na sañjāni.	923	
PA_atk-s05_14a2:923_4	“Rañño ovādaṃ dātuṃ āgato paccekabuddho bhavissatī”ti saññāya vanditvā ekamantaṃ	923	
PA_atk-s05_14a2:923_5	aṭṭhāsi. Mahāsattopi pāsādā otari. Itarāpi pāsādaṃ abhiruhitvā sirisayanapiṭṭhe bhamaravaṇṇakese	923	
PA_atk-s05_14a2:923_6	ca pasādhanabhaṇḍañca disvā “na so paccekabuddho, amhākaṃ piyasāmiko bhavissati,	923	
PA_atk-s05_14a2:923_7	etha naṃ yācitvā nivattāpessāmī”ti mahātalā otaritvā rājaṅgaṇaṃ sampāpuṇi. Pāpuṇitvā	923	
PA_atk-s05_14a2:923_8	ca pana sabbāhi tāhi saddhiṃ kese mocetvā piṭṭhiyaṃ vikiritvā ubhohi hatthehi uraṃ	923	
PA_atk-s05_14a2:923_9	saṃsumbhitvā “kasmā evarūpaṃ kammaṃ karotha, mahārājā”ti atikaruṇaṃ paridevamānā	923	
PA_atk-s05_14a2:923_10	rājānaṃ anubandhi, sakalanagaraṃ saṅkhubhitaṃ ahosi. Tepi “rājā kira no pabbajito,	9231	
PA_atk-s05_14a2:923_11	kuto pana evarūpaṃ dhammikarājānaṃ labhissāmā”ti rodamānā rājānaṃ anubandhiṃsu. Tatra	9231	
PA_atk-s05_14a2:923_12	tāsaṃ itthīnaṃ paridevanañceva paridevantiyopi tā pahāya rañño gamanañca āvikaronto satthā āha –	9231	
PA_atk-s05_14a2:925	“Tā ca sattasatā bhariyā, sabbālaṅkārabhūsitā;	92	
PA_atk-s05_14a2:926	Bāhā paggayha pakkanduṃ, kasmā no vijahissasi.	92	
PA_atk-s05_14a2:928	“Tā ca sattasatā bhariyā, susaññā tanumajjhimā;	92	
PA_atk-s05_14a2:929	Bāhā paggayha pakkanduṃ, kasmā no vijahissasi.	92	
PA_atk-s05_14a2:931	“Tā ca sattasatā bhariyā, assavā piyabhāṇinī;	93	
PA_atk-s05_14a2:932	Bāhā paggayha pakkanduṃ, kasmā no vijahissasi.	93	
PA_atk-s05_14a2:934	“Tā ca sattasatā bhariyā, sabbālaṅkārabhūsitā;	93	
PA_atk-s05_14a2:935	Hitvā sampaddavī rājā, pabbajjāya purakkhato.	93	
PA_atk-s05_14a2:937	“Tā ca sattasatā bhariyā, susaññā tanumajjhimā;	93	
PA_atk-s05_14a2:938	Hitvā sampaddavī rājā, pabbajjāya purakkhato.	93	
PA_atk-s05_14a2:940	“Tā ca sattasatā bhariyā, assavā piyabhāṇinī;	94	
PA_atk-s05_14a2:941	Hitvā sampaddavī rājā, pabbajjāya purakkhato.	94	
PA_atk-s05_14a2:943	“Hitvā satapalaṃ kaṃsaṃ, sovaṇṇaṃ satarājikaṃ;	94	
PA_atk-s05_14a2:944	Aggahī mattikaṃ pattaṃ, taṃ dutiyābhisecana”nti.	94	
PA_atk-s05_14a2:945_0	Tattha bāhā paggayhāti bāhā ukkhipitvā. Sampaddavīti bhikkhave, so mahājanako rājā,	945	
PA_atk-s05_14a2:945_1	tā ca sattasatā bhariyā “kiṃ no, deva, pahāya gacchasi, ko amhākaṃ doso”ti vilapantiyova	945	
PA_atk-s05_14a2:945_2	chaḍḍetvā sampaddavī gato, “pabbajjāya yāhī”ti codiyamāno viya purakkhato hutvā gatoti	945	
PA_atk-s05_14a2:945_3	attho. Taṃ dutiyābhisecananti bhikkhave, taṃ mattikāpattaggahaṇaṃ dutiyābhisecanaṃ	945	
PA_atk-s05_14a2:945_4	katvā so rājā nikkhantoti.	945	
PA_atk-s05_14a2:946_0	Sīvalidevīpi paridevamānā rājānaṃ nivattetuṃ asakkontī “attheso upāyo”ti cintetvā	946	
PA_atk-s05_14a2:946_1	mahāsenaguttaṃ pakkosāpetvā “tāta, rañño purato gamanadisābhāge jiṇṇagharajiṇṇasālādīsu	946	
PA_atk-s05_14a2:946_2	aggiṃ dehi, tiṇapaṇṇāni saṃharitvā tasmiṃ tasmiṃ ṭhāne dhūmaṃ kārehī”ti āṇāpesi.	946	
PA_atk-s05_14a2:946_3	So tathā kāresi. Sā rañño santikaṃ gantvā pādesu patitvā mithilāya ādittabhāvaṃ ārocentī gāthādvayamāha –	946	
PA_atk-s05_14a2:948	“Bhesmā aggisamā jālā, kosā ḍayhanti bhāgaso;	94	
PA_atk-s05_14a2:949	Rajataṃ jātarūpañca, muttā veḷuriyā bahū.	94	
PA_atk-s05_14a2:951	“Maṇayo saṅkhamuttā ca, vatthikaṃ haricandanaṃ;	95	
PA_atk-s05_14a2:952	Ajinaṃ dantabhaṇḍañca, lohaṃ kāḷāyasaṃ bahū;	95	
PA_atk-s05_14a2:953	Ehi rāja nivattassu, mā tetaṃ vinasā dhana”nti.	95	
PA_atk-s05_14a2:954_0	Tattha bhesmāti bhayānakā. Aggisamā jālāti tesaṃ tesaṃ manussānaṃ gehāni aggi gaṇhi,	954	
PA_atk-s05_14a2:954_1	so esa mahājāloti attho. Kosāti suvaṇṇarajatakoṭṭhāgārādīni. Bhāgasoti koṭṭhāsato	954	
PA_atk-s05_14a2:954_2	suvibhattāpi no ete agginā ḍayhanti, devāti. Lohanti tambalohādikaṃ. Mā tetaṃ vinasā	954	
PA_atk-s05_14a2:954_3	dhananti mā te etaṃ dhanaṃ vinassatu, ehi naṃ nibbāpeti, pacchā gamissasi, “mahājanako	954	
PA_atk-s05_14a2:954_4	nagaraṃ ḍayhamānaṃ anoloketvāva nikkhanto”ti tumhākaṃ garahā bhavissati, tāya te	954	
PA_atk-s05_14a2:954_5	lajjāpi vippaṭisāropi bhavissati, ehi amacce āṇāpetvā aggiṃ nibbāpehi, devāti.	954	
PA_atk-s05_14a2:955	Atha mahāsatto “devi, kiṃ kathesi, yesaṃ kiñcanaṃ atthi, tesaṃ taṃ ḍayhati, mayaṃ pana akiñcanā”ti dīpento gāthamāha –	95	
PA_atk-s05_14a2:957	“Susukhaṃ vata jīvāma, yesaṃ no natthi kiñcanaṃ;	95	
PA_atk-s05_14a2:958	Mithilā ḍayhamānāya, na me kiñci aḍayhathā”ti.	95	
PA_atk-s05_14a2:959_0	Tattha kiñcananti yesaṃ amhākaṃ palibuddhakilesasaṅkhātaṃ kiñcanaṃ natthi, te mayaṃ	959	
PA_atk-s05_14a2:959_1	tena akiñcanabhāvena susukhaṃ vata jīvāma. Teneva kāraṇena mithilāya ḍayhamānāya	959	
PA_atk-s05_14a2:959_2	na me kiñci aḍayhatha, appamattakampi attano bhaṇḍakaṃ ḍayhamānaṃ na passāmīti vadati.	959	
PA_atk-s05_14a2:960_0	Evañca pana vatvā mahāsatto uttaradvārena nikkhami. Tāpissa sattasatā bhariyā nikkhamiṃsu.	960	
PA_atk-s05_14a2:960_1	Puna sīvalidevī ekaṃ upāyaṃ cintetvā “gāmaghātaraṭṭhavilumpanākāraṃ viya dassethā”ti	960	
PA_atk-s05_14a2:960_2	amacce āṇāpesi. Taṃkhaṇaṃyeva āvudhahatthe purise tato tato ādhāvante paridhāvante	960	
PA_atk-s05_14a2:960_3	vilumpante viya sarīre lākhārasaṃ siñcitvā laddhappahāre viya phalake nipajjāpetvā	960	
PA_atk-s05_14a2:960_4	vuyhante mate viya ca rañño dassesuṃ. Mahājano upakkosi “mahārāja, tumhesu dharantesuyeva	960	
PA_atk-s05_14a2:960_5	raṭṭhaṃ vilumpanti, mahājanaṃ ghātentī”ti. Atha devīpi rājānaṃ vanditvā nivattanatthāya gāthamāha –	960	
PA_atk-s05_14a2:962	“Aṭaviyo samuppannā, raṭṭhaṃ viddhaṃsayanti taṃ;	96	
PA_atk-s05_14a2:963	Ehi rāja nivattassu, mā raṭṭhaṃ vinasā ida”nti.	96	
PA_atk-s05_14a2:964	Tattha aṭaviyoti mahārāja, tumhesu dharantesuyeva aṭavicorā samuppannā samuṭṭhitā, taṃ tayā dhammarakkhitaṃ tava raṭṭhaṃ viddhaṃsenti.	96	
PA_atk-s05_14a2:965	Taṃ sutvā rājā “mayi dharanteyeva corā uṭṭhāya raṭṭhaṃ viddhaṃsentā nāma natthi, sīvalideviyā kiriyā esā bhavissatī”ti cintetvā taṃ appaṭibhānaṃ karonto āha –	96	
PA_atk-s05_14a2:967	“Susukhaṃ vata jīvāma, yesaṃ no natthi kiñcanaṃ;	96	
PA_atk-s05_14a2:968	Raṭṭhe vilumpamānamhi, na me kiñci ahīratha.	96	
PA_atk-s05_14a2:970	“Susukhaṃ vata jīvāma, yesaṃ no natthi kiñcanaṃ;	97	
PA_atk-s05_14a2:971	Pītibhakkhā bhavissāma, devā ābhassarā yathā”ti.	97	
PA_atk-s05_14a2:972	Tattha vilumpamānamhīti viluppamāne. Ābhassarā yathāti yathā te brahmāno pītibhakkhā hutvā samāpattisukhena vītināmenti, tathā vītināmessāmāti.	97	
PA_atk-s05_14a2:973_0	Evaṃ vuttepi mahājano rājānaṃ anubandhiyeva. Athassa etadahosi “ayaṃ mahājano nivattituṃ	973	
PA_atk-s05_14a2:973_1	na icchati, nivattessāmi na”nti. So aḍḍhagāvutamattaṃ gatakāle nivattitvā mahāmagge	973	
PA_atk-s05_14a2:973_2	ṭhitova amacce “kassidaṃ rajja”nti pucchitvā “tumhākaṃ, devā”ti vutte “tena hi imaṃ	973	
PA_atk-s05_14a2:973_3	lekhaṃ antaraṃ karontassa rājadaṇḍaṃ karothā”ti kattaradaṇḍena tiriyaṃ lekhaṃ ākaḍḍhi.	973	
PA_atk-s05_14a2:973_4	Tena tejavatā raññā kataṃ lekhaṃ koci antaraṃ kātuṃ nāsakkhi. Mahājano lekhaṃ ussīsake	973	
PA_atk-s05_14a2:973_5	katvā bāḷhaparidevaṃ paridevi. Devīpi taṃ lekhaṃ antaraṃ kātuṃ asakkontī rājānaṃ	973	
PA_atk-s05_14a2:973_6	piṭṭhiṃ datvā gacchantaṃ disvā sokaṃ sandhāretuṃ asakkontī uraṃ paharitvā mahāmagge	973	
PA_atk-s05_14a2:973_7	tiriyaṃ patitvā parivattamānā agamāsi. Mahājano “lekhasāmikehi lekhā bhinnā”ti vatvā	973	
PA_atk-s05_14a2:973_8	deviyā gatamaggeneva gato. Atha mahāsattopi uttarahimavantābhimukho agamāsi. Devīpi	973	
PA_atk-s05_14a2:973_9	sabbaṃ senāvāhanaṃ ādāya tena saddhiṃyeva gatā. Rājā mahājanaṃ nivattetuṃ asakkontoyeva	973	
PA_atk-s05_14a2:973_10	saṭṭhiyojanamaggaṃ gato.	9731	
PA_atk-s05_14a2:974_0	Tadā nārado nāma tāpaso himavante suvaṇṇaguhāyaṃ vasitvā pañcābhiñño jhānasukhena	974	
PA_atk-s05_14a2:974_1	vītināmetvā sattāhaṃ atikkāmetvā jhānasukhato vuṭṭhāya “aho sukhaṃ, aho sukha”nti	974	
PA_atk-s05_14a2:974_2	udānaṃ udānesi. So “atthi nu kho koci jambudīpatale idaṃ sukhaṃ pariyesanto”ti dibbacakkhunā	974	
PA_atk-s05_14a2:974_3	olokento mahājanakabuddhaṅkuraṃ disvā “rājā mahābhinikkhamanaṃ nikkhantopi sīvalidevippamukhaṃ	974	
PA_atk-s05_14a2:974_4	mahājanaṃ nivattetuṃ na sakkoti, antarāyampissa kareyya, idāni gantvā bhiyyoso mattāya	974	
PA_atk-s05_14a2:974_5	daḷhasamādānatthaṃ ovādaṃ dassāmī”ti cintetvā iddhibalena gantvā rañño purato ākāse	974	
PA_atk-s05_14a2:974_6	ṭhitova tassa ussāhaṃ janetuṃ imaṃ gāthamāha –	974	
PA_atk-s05_14a2:976	“Kimheso mahato ghoso, kā nu gāmeva kīḷiyā;	97	
PA_atk-s05_14a2:977	Samaṇa teva pucchāma, kattheso abhisaṭo jano”ti.	97	
PA_atk-s05_14a2:978	Tassa taṃ sutvā rājā āha –	97	
PA_atk-s05_14a2:980	“Mamaṃ ohāya gacchantaṃ, ettheso abhisaṭo jano;	98	
PA_atk-s05_14a2:981	Sīmātikkamanaṃ yantaṃ, munimonassa pattiyā;	98	
PA_atk-s05_14a2:982	Missaṃ nandīhi gacchantaṃ, kiṃ jānamanupucchasī”ti.	98	
PA_atk-s05_14a2:983_0	Tattha kimhesoti kimhi kena kāraṇena eso hatthikāyādivasena mahato samūhassa ghoso.	983	
PA_atk-s05_14a2:983_1	Kā nu gāmeva kīḷiyāti kā nu esā tayā saddhiṃ āgacchantānaṃ gāme viya kīḷi. Katthesoti	983	
PA_atk-s05_14a2:983_2	kimatthaṃ esa mahājano abhisaṭo sannipatito, taṃ parivāretvā āgacchatīti pucchi.	983	
PA_atk-s05_14a2:983_3	Mamanti yo ahaṃ etaṃ janaṃ ohāya gacchāmi, taṃ maṃ ohāya gacchantaṃ. Etthāti etasmiṃ	983	
PA_atk-s05_14a2:983_4	ṭhāne eso mahājano abhisaṭo anubandhanto āgato. Sīmātikkamanaṃ yantanti tvaṃ pana	983	
PA_atk-s05_14a2:983_5	taṃ maṃ kilesasīmaṃ atikkamma anagāriyamuniñāṇasaṅkhātassa monassa pattiyā yantaṃ,	983	
PA_atk-s05_14a2:983_6	“pabbajito vatamhī”ti nandiṃ avijahitvā khaṇe khaṇe uppajjamānāhi nandīhi missameva	983	
PA_atk-s05_14a2:983_7	gacchantaṃ kiṃ jānanto pucchasi, udāhu ajānanto. Mahājanako kira videharaṭṭhaṃ chaḍḍetvā	983	
PA_atk-s05_14a2:983_8	pabbajitoti kiṃ na sutaṃ tayāti.	983	
PA_atk-s05_14a2:984	Athassa so daḷhasamādānatthāya puna gāthamāha –	98	
PA_atk-s05_14a2:986	“Māssu tiṇṇo amaññittha, sarīraṃ dhārayaṃ imaṃ;	98	
PA_atk-s05_14a2:987	Atīraṇeyya yamidaṃ, bahū hi paripanthayo”ti.	98	
PA_atk-s05_14a2:988_0	Tattha māssu tiṇṇo amaññitthāti imaṃ bhaṇḍukāsāvanivatthaṃ sarīraṃ dhārento “iminā	988	
PA_atk-s05_14a2:988_1	pabbajitaliṅgaggahaṇamatteneva kilesasīmaṃ tiṇṇo atikkantosmī”ti mā amaññittha. Atīraṇeyya	988	
PA_atk-s05_14a2:988_2	yamidanti idaṃ kilesajātaṃ nāma na ettakena tīretabbaṃ. Bahū hi paripanthayoti saggamaggaṃ	988	
PA_atk-s05_14a2:988_3	āvaritvā ṭhitā tava bahū kilesaparipanthāti.	988	
PA_atk-s05_14a2:989	Tato mahāsatto tassa vacanaṃ sutvā paripanthe pucchanto āha –	98	
PA_atk-s05_14a2:991	“Ko nu me paripanthassa, mamaṃ evaṃvihārino;	99	
PA_atk-s05_14a2:992	Yo neva diṭṭhe nādiṭṭhe, kāmānamabhipatthaye”ti.	99	
PA_atk-s05_14a2:993	Tattha yo neva diṭṭhe nādiṭṭheti yo ahaṃ neva diṭṭhe manussaloke, nādiṭṭhe devaloke kāmānaṃ abhipatthemi, tassa mama evaṃ ekavihārino ko nu paripantho assāti vadati.	99	
PA_atk-s05_14a2:994	Athassa so paripanthe dassento gāthamāha –	99	
PA_atk-s05_14a2:996	“Niddā tandī vijambhitā, aratī bhattasammado;	99	
PA_atk-s05_14a2:997	Āvasanti sarīraṭṭhā, bahū hi paripanthayo”ti.	99	
PA_atk-s05_14a2:998_0	Tattha niddāti kapiniddā. Tandīti ālasiyaṃ. Aratīti ukkaṇṭhitā. Bhattasammadoti bhattapariḷāho.	998	
PA_atk-s05_14a2:998_1	Idaṃ vuttaṃ hoti – “samaṇa, tvaṃ pāsādiko suvaṇṇavaṇṇo rajjaṃ pahāya pabbajito”ti	998	
PA_atk-s05_14a2:998_2	vutte tuyhaṃ paṇītaṃ ojavantaṃ piṇḍapātaṃ dassanti, so tvaṃ pattapūraṃ ādāya yāvadatthaṃ	998	
PA_atk-s05_14a2:998_3	paribhuñjitvā paṇṇasālaṃ pavisitvā kaṭṭhattharaṇe nipajjitvā kākacchamāno niddaṃ	998	
PA_atk-s05_14a2:998_4	okkamitvā antarā pabuddho aparāparaṃ parivattitvā hatthapāde pasāretvā uṭṭhāya cīvaravaṃsaṃ	998	
PA_atk-s05_14a2:998_5	gahetvā laggacīvaraṃ nivāsetvā ālasiyo hutvā neva sammajjaniṃ ādāya sammajjissasi,	998	
PA_atk-s05_14a2:998_6	na pānīyaṃ āharissasi, puna nipajjitvā niddāyissasi, kāmavitakkaṃ vitakkessasi, tadā	998	
PA_atk-s05_14a2:998_7	pabbajjāya ukkaṇṭhissasi, bhattapariḷāho te bhavissatīti. Āvasanti sarīraṭṭhāti ime	998	
PA_atk-s05_14a2:998_8	ettakā paripanthā tava sarīraṭṭhakā hutvā nivasanti, sarīreyeva te nibbattantīti dasseti.	998	
PA_atk-s05_14a2:999	Athassa mahāsatto thutiṃ karonto gāthamāha –	99	
PA_atk-s05_14a2:1001	“Kalyāṇaṃ vata maṃ bhavaṃ, brāhmaṇa manusāsati;	100	
PA_atk-s05_14a2:1002	Brāhmaṇa teva pucchāmi, ko nu tvamasi mārisā”ti.	100	
PA_atk-s05_14a2:1003	Tattha brāhmaṇa manusāsatīti brāhmaṇa, kalyāṇaṃ vata maṃ bhavaṃ anusāsati.	100	
PA_atk-s05_14a2:1004	Tato tāpaso āha –	100	
PA_atk-s05_14a2:1006	“Nārado iti me nāmaṃ, kassapo iti maṃ vidū;	100	
PA_atk-s05_14a2:1007	Bhoto sakāsamāgacchiṃ, sādhu sabbhi samāgamo.	100	
PA_atk-s05_14a2:1009	“Tassa te sabbo ānando, vihāro upavattatu;	100	
PA_atk-s05_14a2:1010	Yaṃ ūnaṃ taṃ paripūrehi, khantiyā upasamena ca.	101	
PA_atk-s05_14a2:1012	“Pasāraya sannatañca, unnatañca pasāraya;	101	
PA_atk-s05_14a2:1013	Kammaṃ vijjañca dhammañca, sakkatvāna paribbajā”ti.	101	
PA_atk-s05_14a2:1014_0	Tattha vidūti gottena maṃ “kassapo”ti jānanti. Sabbhīti paṇḍitehi saddhiṃ samāgamo	1014	
PA_atk-s05_14a2:1014_1	nāma sādhu hotīti āgatomhi. Ānandoti tassa tava imissā pabbajjāya ānando tuṭṭhi somanassameva	1014	
PA_atk-s05_14a2:1014_2	hotu mā ukkaṇṭhi. Vihāroti catubbidho brahmavihāro. Upavattatūti nibbattatu. Yaṃ	1014	
PA_atk-s05_14a2:1014_3	ūnaṃ tanti yaṃ te sīlena kasiṇaparikammena jhānena ca ūnaṃ, taṃ etehi sīlādīhi pūraya.	1014	
PA_atk-s05_14a2:1014_4	Khantiyā upasamena cāti “ahaṃ rājapabbajito”ti mānaṃ akatvā adhivāsanakhantiyā ca	1014	
PA_atk-s05_14a2:1014_5	kilesūpasamena ca samannāgato hohi. Pasārayāti mā ukkhipa mā patthara, pajahāti attho.	1014	
PA_atk-s05_14a2:1014_6	Sannatañca unnatañcāti “ko nāmāha”ntiādinā nayena pavattaṃ omānañca “ahamasmi jātisampanno”tiādinā	1014	
PA_atk-s05_14a2:1014_7	nayena pavattaṃ atimānañca. Kammanti dasakusalakammapathaṃ. Vijjanti pañcaabhiññā-aṭṭhasamāpattiñāṇaṃ.	1014	
PA_atk-s05_14a2:1014_8	Dhammanti kasiṇaparikammasaṅkhātaṃ samaṇadhammaṃ. Sakkatvāna paribbajāti ete guṇe	1014	
PA_atk-s05_14a2:1014_9	sakkatvā vattassu, ete vā guṇe sakkatvā daḷhaṃ samādāya paribbaja, pabbajjaṃ pālehi,	1014	
PA_atk-s05_14a2:1014_10	mā ukkaṇṭhīti attho.	10141	
PA_atk-s05_14a2:1015_0	Evaṃ so mahāsattaṃ ovaditvā ākāsena sakaṭṭhānameva gato. Tasmiṃ gate aparopi migājino	1015	
PA_atk-s05_14a2:1015_1	nāma tāpaso tatheva samāpattito vuṭṭhāya olokento bodhisattaṃ disvā “mahājanaṃ nivattanatthāya	1015	
PA_atk-s05_14a2:1015_2	tassa ovādaṃ dassāmī”ti tatthevāgantvā ākāse attānaṃ dassento āha –	1015	
PA_atk-s05_14a2:1017	“Bahū hatthī ca asse ca, nagare janapadāni ca;	101	
PA_atk-s05_14a2:1018	Hitvā janaka pabbajito, kapāle ratimajjhagā.	101	
PA_atk-s05_14a2:1020	“Kacci nu te jānapadā, mittāmaccā ca ñātakā;	102	
PA_atk-s05_14a2:1021	Dubbhimakaṃsu janaka, kasmā tetaṃ aruccathā”ti.	102	
PA_atk-s05_14a2:1022_0	Tattha kapāleti mattikāpattaṃ sandhāyāha. Idaṃ vuttaṃ hoti – mahārāja, tvaṃ evarūpaṃ	1022	
PA_atk-s05_14a2:1022_1	issariyādhipaccaṃ chaḍḍetvā pabbajito imasmiṃ kapāle ratiṃ ajjhagā adhigatoti pabbajjākāraṇaṃ	1022	
PA_atk-s05_14a2:1022_2	pucchanto evamāha. Dubbhinti kiṃ nu ete tava antare kiñci aparādhaṃ kariṃsu, kasmā	1022	
PA_atk-s05_14a2:1022_3	tava evarūpaṃ issariyasukhaṃ pahāya etaṃ kapālameva aruccitthāti.	1022	
PA_atk-s05_14a2:1023	Tato mahāsatto āha –	102	
PA_atk-s05_14a2:1025	“Na migājina jātucche, ahaṃ kañci kudācanaṃ;	102	
PA_atk-s05_14a2:1026	Adhammena jine ñātiṃ, na cāpi ñātayo mama”nti.	102	
PA_atk-s05_14a2:1027_0	Tattha na migājināti ambho migājina jātucche ekaṃseneva ahaṃ kañci ñātiṃ kudācanaṃ	1027	
PA_atk-s05_14a2:1027_1	kismiñci kāle adhammena na jināmi. Tepi ca ñātayo maṃ adhammena na jinanteva, iti	1027	
PA_atk-s05_14a2:1027_2	na koci mayi dubbhiṃ nāma akāsīti attho.	1027	
PA_atk-s05_14a2:1028	Evamassa pañhaṃ paṭikkhipitvā idāni yena kāraṇena pabbajito, taṃ dassento āha –	102	
PA_atk-s05_14a2:1030	“Disvāna lokavattantaṃ, khajjantaṃ kaddamīkataṃ;	103	
PA_atk-s05_14a2:1031	Haññare bajjhare cettha, yattha sanno puthujjano;	103	
PA_atk-s05_14a2:1032	Etāhaṃ upamaṃ katvā, bhikkhakosmi migājinā”ti.	103	
PA_atk-s05_14a2:1033_0	Tattha disvāna lokavattantanti vaṭṭānugatassa bālalokassa vattaṃ tantiṃ paveṇiṃ ahamaddasaṃ,	1033	
PA_atk-s05_14a2:1033_1	taṃ disvā pabbajitomhīti dīpeti. Khajjantaṃ kaddamīkatanti kilesehi khajjantaṃ teheva	1033	
PA_atk-s05_14a2:1033_2	ca kaddamīkataṃ lokaṃ disvā. Yattha sanno puthujjanoti yamhi kilesavatthumhi sanno	1033	
PA_atk-s05_14a2:1033_3	laggo puthujjano, tattha laggā bahū sattā haññanti ceva andubandhanādīhi ca bajjhanti.	1033	
PA_atk-s05_14a2:1033_4	Etāhanti ahampi sace ettha bajjhissāmi, ime sattā viya haññissāmi ceva bajjhissāmi	1033	
PA_atk-s05_14a2:1033_5	cāti evaṃ etadeva kāraṇaṃ attano upamaṃ katvā kaddamīkataṃ lokaṃ disvā bhikkhako	1033	
PA_atk-s05_14a2:1033_6	jātoti attho. Migājināti taṃ nāmena ālapati. Kathaṃ pana tena tassa nāmaṃ ñātanti?	1033	
PA_atk-s05_14a2:1033_7	Paṭisanthārakāle paṭhamameva pucchitattā.	1033	
PA_atk-s05_14a2:1034	Tāpaso taṃ kāraṇaṃ vitthārato sotukāmo hutvā gāthamāha –	103	
PA_atk-s05_14a2:1036	“Ko nu te bhagavā satthā, kassetaṃ vacanaṃ suci;	103	
PA_atk-s05_14a2:1037	Na hi kappaṃ vā vijjaṃ vā, paccakkhāya rathesabha;	103	
PA_atk-s05_14a2:1038	Samaṇaṃ āhu vattantaṃ, yathā dukkhassatikkamo”ti.	103	
PA_atk-s05_14a2:1039_0	Tattha kassetanti etaṃ tayā vuttaṃ sucivacanaṃ kassa vacanaṃ nāma. Kappanti kappetvā	1039	
PA_atk-s05_14a2:1039_1	kappetvā pavattitānaṃ abhiññāsamāpattīnaṃ lābhiṃ kammavādiṃ tāpasaṃ. Vijjanti āsavakkhayañāṇavijjāya	1039	
PA_atk-s05_14a2:1039_2	samannāgataṃ paccekabuddhaṃ. Idaṃ vuttaṃ hoti – rathesabha mahārāja, na hi kappasamaṇaṃ	1039	
PA_atk-s05_14a2:1039_3	vā vijjāsamaṇaṃ vā paccakkhāya tassovādaṃ vinā evaṃ paṭipajjituṃ sakkā. Yathā dukkhassa	1039	
PA_atk-s05_14a2:1039_4	atikkamo hoti, evaṃ vattantaṃ samaṇaṃ āhu. Tesaṃ pana vacanaṃ sutvā sakkā evaṃ paṭipajjituṃ,	1039	
PA_atk-s05_14a2:1039_5	tasmā vadehi, ko nu te bhagavā satthāti.	1039	
PA_atk-s05_14a2:1040	Mahāsatto āha –	104	
PA_atk-s05_14a2:1042	“Na migājina jātucche, ahaṃ kañci kudācanaṃ;	104	
PA_atk-s05_14a2:1043	Samaṇaṃ brāhmaṇaṃ vāpi, sakkatvā anupāvisi”nti.	104	
PA_atk-s05_14a2:1044_0	Tattha sakkatvāti pabbajjāya guṇapucchanatthāya pūjetvā. Anupāvisinti na kañci anupaviṭṭhapubbosmi,	1044	
PA_atk-s05_14a2:1044_1	na mayā añño koci samaṇo pucchitapubboti vadati. Iminā hi paccekabuddhānaṃ santike	1044	
PA_atk-s05_14a2:1044_2	dhammaṃ suṇantenapi na kadāci odissakavasena pabbajjāya guṇo pucchitapubbo, tasmā evamāha.	1044	
PA_atk-s05_14a2:1045	Evañca pana vatvā yena kāraṇena pabbajito, taṃ ādito paṭṭhāya dīpento āha –	104	
PA_atk-s05_14a2:1047	“Mahatā cānubhāvena, gacchanto siriyā jalaṃ;	104	
PA_atk-s05_14a2:1048	Gīyamānesu gītesu, vajjamānesu vaggusu.	104	
PA_atk-s05_14a2:1050	“Tūriyatāḷasaṅghuṭṭhe, sammatālasamāhite;	105	
PA_atk-s05_14a2:1051	Sa migājina maddakkhiṃ, phaliṃ ambaṃ tirocchadaṃ;	105	
PA_atk-s05_14a2:1052	Haññamānaṃ manussehi, phalakāmehi jantubhi.	105	
PA_atk-s05_14a2:1054	“So khohaṃ taṃ siriṃ hitvā, orohitvā migājina;	105	
PA_atk-s05_14a2:1055	Mūlaṃ ambassupāgacchiṃ, phalino nipphalassa ca.	105	
PA_atk-s05_14a2:1057	“Phaliṃ ambaṃ hataṃ disvā, viddhastaṃ vinaḷīkataṃ;	105	
PA_atk-s05_14a2:1058	Athekaṃ itaraṃ ambaṃ, nīlobhāsaṃ manoramaṃ.	105	
PA_atk-s05_14a2:1060	“Evameva nūnamhepi, issare bahukaṇṭake;	106	
PA_atk-s05_14a2:1061	Amittā no vadhissanti, yathā ambo phalī hato.	106	
PA_atk-s05_14a2:1063	“Ajinamhi haññate dīpi, nāgo dantehi haññate;	106	
PA_atk-s05_14a2:1064	Dhanamhi dhanino hanti, aniketamasanthavaṃ;	106	
PA_atk-s05_14a2:1065	Phalī ambo aphalo ca, te satthāro ubho mamā”ti.	106	
PA_atk-s05_14a2:1066_0	Tattha vaggusūti madhurassaresu tūriyesu vajjamānesu. Tūriyatāḷasaṅghuṭṭheti tūriyānaṃ	1066	
PA_atk-s05_14a2:1066_1	tāḷitehi saṅghuṭṭhe uyyāne. Sammatālasamāhiteti sammehi ca tālehi ca samannāgate.	1066	
PA_atk-s05_14a2:1066_2	Sa migājināti migājina, so ahaṃ adakkhiṃ. Phaliṃ ambanti phalitaṃ ambarukkhanti attho.	1066	
PA_atk-s05_14a2:1066_3	Tirocchadanti tiropākāraṃ uyyānassa antoṭhitaṃ bahipākāraṃ nissāya jātaṃ ambarukkhaṃ.	1066	
PA_atk-s05_14a2:1066_4	Haññamānanti pothiyamānaṃ. Orohitvāti hatthikkhandhā otaritvā. Vinaḷīkatanti nipattanaḷaṃ kataṃ.	1066	
PA_atk-s05_14a2:1067_0	Evamevāti evaṃ eva. Phalīti phalasampanno. Ajinamhīti cammatthāya cammakāraṇā. Dantehīti	1067	
PA_atk-s05_14a2:1067_1	attano dantehi, haññate dantanimittaṃ haññateti attho. Hantīti haññati. Aniketamasanthavanti	1067	
PA_atk-s05_14a2:1067_2	yo pana niketaṃ pahāya pabbajitattā aniketo nāma sattasaṅkhāravatthukassa taṇhāsanthavassa	1067	
PA_atk-s05_14a2:1067_3	abhāvā asanthavo nāma, taṃ aniketaṃ asanthavaṃ ko hanissatīti adhippāyo. Te satthāroti	1067	
PA_atk-s05_14a2:1067_4	te dve rukkhā mama satthāro ahesunti vadati.	1067	
PA_atk-s05_14a2:1068	Taṃ sutvā migājino “appamatto hohī”ti rañño ovādaṃ datvā sakaṭṭhānameva gato. Tasmiṃ gate sīvalidevī rañño pādamūle patitvā āha –	106	
PA_atk-s05_14a2:1070	“Sabbo jano pabyathito, rājā pabbajito iti;	107	
PA_atk-s05_14a2:1071	Hatthārohā anīkaṭṭhā, rathikā pattikārakā.	107	
PA_atk-s05_14a2:1073	“Assāsayitvā janataṃ, ṭhapayitvā paṭicchadaṃ;	107	
PA_atk-s05_14a2:1074	Puttaṃ rajje ṭhapetvāna, atha pacchā pabbajissasī”ti.	107	
PA_atk-s05_14a2:1075_0	Tattha pabyathitoti bhīto utrasto. Paṭicchadanti amhe ḍayhamānepi viluppamānepi rājā	1075	
PA_atk-s05_14a2:1075_1	na oloketīti pabyathitassa mahājanassa āvaraṇaṃ rakkhaṃ ṭhapetvā puttaṃ dīghāvukumāraṃ	1075	
PA_atk-s05_14a2:1075_2	rajje ṭhapetvā abhisiñcitvā pacchā pabbajissasīti attho.	1075	
PA_atk-s05_14a2:1076	Tato bodhisatto āha –	107	
PA_atk-s05_14a2:1078	“Cattā mayā jānapadā, mittāmaccā ca ñātakā;	107	
PA_atk-s05_14a2:1079	Santi puttā videhānaṃ, dīghāvu raṭṭhavaḍḍhano;	107	
PA_atk-s05_14a2:1080	Te rajjaṃ kārayissanti, mithilāyaṃ pajāpatī”ti.	108	
PA_atk-s05_14a2:1081	Tattha santi puttāti sīvali samaṇānaṃ puttā nāma natthi, videharaṭṭhavāsīnaṃ pana puttā dīghāvu atthi, te rajjaṃ kārayissanti. Pajāpatīti deviṃ ālapati.	108	
PA_atk-s05_14a2:1082	Devī āha “deva, tumhesu tāva pabbajitesu ahaṃ kiṃ karomī”ti. Atha naṃ so “bhadde, ahaṃ taṃ anusikkhāmi, vacanaṃ me karohī”ti vatvā gāthamāha –	108	
PA_atk-s05_14a2:1084	“Ehi taṃ anusikkhāmi, yaṃ vākyaṃ mama ruccati;	108	
PA_atk-s05_14a2:1085	Rajjaṃ tuvaṃ kārayasi, pāpaṃ duccaritaṃ bahuṃ;	108	
PA_atk-s05_14a2:1086	Kāyena vācā manasā, yena gacchasi duggatiṃ.	108	
PA_atk-s05_14a2:1088	“Paradinnakena paraniṭṭhitena, piṇḍena yāpehi sa dhīradhammo”ti.	108	
PA_atk-s05_14a2:1089_0	Tattha tuvanti tvaṃ puttassa chattaṃ ussāpetvā “mama puttassa rajja”nti rajjaṃ anusāsamānā	1089	
PA_atk-s05_14a2:1089_1	bahuṃ pāpaṃ karissasi. Gacchasīti yena kāyādīhi katena bahupāpena duggatiṃ gamissasi.	1089	
PA_atk-s05_14a2:1089_2	Sa dhīradhammoti piṇḍiyālopena yāpetabbaṃ, esa paṇḍitānaṃ dhammoti.	1089	
PA_atk-s05_14a2:1090_0	Evaṃ mahāsatto tassā ovādaṃ adāsi. Tesaṃ aññamaññaṃ sallapantānaṃ gacchantānaññeva	1090	
PA_atk-s05_14a2:1090_1	sūriyo atthaṅgato. Devī patirūpe ṭhāne khandhāvāraṃ nivāsāpesi. Mahāsattopi ekaṃ	1090	
PA_atk-s05_14a2:1090_2	rukkhamūlaṃ upagato. So tattha rattiṃ vasitvā punadivase sarīrapaṭijagganaṃ katvā	1090	
PA_atk-s05_14a2:1090_3	maggaṃ paṭipajji. Devīpi “senā pacchatova āgacchatū”ti vatvā tassa pacchatova ahosi.	1090	
PA_atk-s05_14a2:1090_4	Te bhikkhācāravelāyaṃ thūṇaṃ nāma nagaraṃ pāpuṇiṃsu. Tasmiṃ khaṇe antonagare eko	1090	
PA_atk-s05_14a2:1090_5	puriso sūṇato mahantaṃ maṃsakhaṇḍaṃ kiṇitvā sūlena aṅgāresu pacāpetvā nibbāpanatthāya	1090	
PA_atk-s05_14a2:1090_6	phalakakoṭiyaṃ ṭhapetvā aṭṭhāsi. Tassa aññavihitassa eko sunakho taṃ ādāya palāyi.	1090	
PA_atk-s05_14a2:1090_7	So ñatvā taṃ anubandhanto yāva bahidakkhiṇadvāraṃ gantvā nibbindo nivatti. Rājā ca	1090	
PA_atk-s05_14a2:1090_8	devī ca sunakhassa purato gacchantā dvidhā ahesuṃ. So bhayena maṃsakhaṇḍaṃ chaḍḍetvā palāyi.	1090	
PA_atk-s05_14a2:1091_0	Mahāsatto taṃ disvā cintesi “ayaṃ sunakho chaḍḍetvā anapekkho palāto, aññopissa sāmiko	1091	
PA_atk-s05_14a2:1091_1	na paññāyati, evarūpo anavajjo paṃsukūlapiṇḍapāto nāma natthi, paribhuñjissāmi na”nti.	1091	
PA_atk-s05_14a2:1091_2	So mattikāpattaṃ nīharitvā taṃ maṃsakhaṇḍaṃ ādāya puñchitvā patte pakkhipitvā udakaphāsukaṭṭhānaṃ	1091	
PA_atk-s05_14a2:1091_3	gantvā paribhuñjituṃ ārabhi. Tato devī “sace esa rajjenatthiko bhaveyya, evarūpaṃ	1091	
PA_atk-s05_14a2:1091_4	jegucchaṃ paṃsumakkhitaṃ sunakhucchiṭṭhakaṃ na khādeyya. Sace khādeyya, idānesa amhākaṃ	1091	
PA_atk-s05_14a2:1091_5	sāmiko na bhavissatī”ti cintetvā “mahārāja, evarūpaṃ jegucchaṃ khādasī”ti āha. “Devi,	1091	
PA_atk-s05_14a2:1091_6	tvaṃ andhabālatāya imassa piṇḍapātassa visesaṃ na jānāsī”ti vatvā tasseva patitaṭṭhānaṃ	1091	
PA_atk-s05_14a2:1091_7	paccavekkhitvā amataṃ viya paribhuñjitvā mukhaṃ vikkhāletvā hatthe dhovati. Tasmiṃ	1091	
PA_atk-s05_14a2:1091_8	khaṇe devī nindamānā āha –	1091	
PA_atk-s05_14a2:1093	“Yopi catutthe bhattakāle na bhuñje, ajuṭṭhamārīva khudāya miyye;	109	
PA_atk-s05_14a2:1094	Na tveva piṇḍaṃ luḷitaṃ anariyaṃ, kulaputtarūpo sappuriso na seve;	109	
PA_atk-s05_14a2:1095	Tayidaṃ na sādhu tayidaṃ na suṭṭhu, sunakhucchiṭṭhakaṃ janaka bhuñjase tuva”nti.	109	
PA_atk-s05_14a2:1096_0	Tattha ajuṭṭhamārīvāti anāthamaraṇameva. Luḷitanti paṃsumakkhitaṃ. Anariyanti asundaraṃ.	1096	
PA_atk-s05_14a2:1096_1	Na seveti na-kāro paripucchanatthe nipāto. Idaṃ vuttaṃ hoti – sace catutthepi bhattakāle	1096	
PA_atk-s05_14a2:1096_2	na bhuñjeyya, khudāya mareyya, nanu evaṃ santepi kulaputtarūpo sappuriso evarūpaṃ	1096	
PA_atk-s05_14a2:1096_3	piṇḍaṃ na tveva seveyyāti. Tayidanti taṃ idaṃ.	1096	
PA_atk-s05_14a2:1097	Mahāsatto āha –	109	
PA_atk-s05_14a2:1099	“Na cāpi me sīvali so abhakkho, yaṃ hoti cattaṃ gihino sunassa vā;	109	
PA_atk-s05_14a2:1100	Ye keci bhogā idha dhammaladdhā, sabbo so bhakkho anavayoti vutto”ti.	110	
PA_atk-s05_14a2:1101_0	Tattha abhakkhoti so piṇḍapāto mama abhakkho nāma na hoti. Yaṃ hotīti yaṃ gihino	1101	
PA_atk-s05_14a2:1101_1	vā sunassa vā cattaṃ hoti, taṃ paṃsukūlaṃ nāma asāmikattā anavajjameva hoti. Ye kecīti	1101	
PA_atk-s05_14a2:1101_2	tasmā aññepi ye keci dhammena laddhā bhogā, sabbo so bhakkho. Anavayoti anuavayo,	1101	
PA_atk-s05_14a2:1101_3	anupunappunaṃ olokiyamānopi avayo paripuṇṇaguṇo anavajjo, adhammaladdhaṃ pana sahassagghanakampi jigucchanīyamevāti.	1101	
PA_atk-s05_14a2:1102_0	Evaṃ te aññamaññaṃ kathentāva thūṇanagaradvāraṃ sampāpuṇiṃsu. Tatra dārikāsu kīḷantīsu	1102	
PA_atk-s05_14a2:1102_1	ekā kumārikā khuddakakullakena vālukaṃ papphoṭeti. Tassā ekasmiṃ hatthe ekaṃ valayaṃ,	1102	
PA_atk-s05_14a2:1102_2	ekasmiṃ dve valayāni. Tāni aññamaññaṃ saṅghaṭṭenti, itaraṃ nissaddaṃ. Rājā taṃ kāraṇaṃ	1102	
PA_atk-s05_14a2:1102_3	ñatvā “sīvalidevī mama pacchato carati, itthī ca nāma pabbajitassa malaṃ, ‘ayaṃ pabbajitvāpi	1102	
PA_atk-s05_14a2:1102_4	bhariyaṃ jahituṃ na sakkotī’ti garahissanti maṃ. Sacāyaṃ kumārikā paṇḍitā bhavissati,	1102	
PA_atk-s05_14a2:1102_5	sīvalideviyā nivattanakāraṇaṃ kathessati, imissā kathaṃ sutvā sīvalideviṃ uyyojessāmī”ti cintetvā āha –	1102	
PA_atk-s05_14a2:1104	“Kumārike upaseniye, niccaṃ niggaḷamaṇḍite;	110	
PA_atk-s05_14a2:1105	Kasmā te eko bhujo janati, eko te na janatī bhujo”ti.	110	
PA_atk-s05_14a2:1106	Tattha upaseniyeti mātaraṃ upagantvā senike. Niggaḷamaṇḍiteti agalitamaṇḍanena maṇḍanasīliketi vadati. Janatīti saddaṃ karoti.	110	
PA_atk-s05_14a2:1107	Kumārikā āha –	110	
PA_atk-s05_14a2:1109	“Imasmiṃ me samaṇa hatthe, paṭimukkā dunīvarā;	110	
PA_atk-s05_14a2:1110	Saṅghātā jāyate saddo, dutiyasseva sā gati.	111	
PA_atk-s05_14a2:1112	“Imasmiṃ me samaṇa hatthe, paṭimukko ekanīvaro;	111	
PA_atk-s05_14a2:1113	So adutiyo na janati, munibhūtova tiṭṭhati.	111	
PA_atk-s05_14a2:1115	“Vivādappatto dutiyo, keneko vivadissati;	111	
PA_atk-s05_14a2:1116	Tassa te saggakāmassa, ekattamuparocata”nti.	111	
PA_atk-s05_14a2:1117_0	Tattha dunīvarāti dve valayāni. Saṅghātāti saṃhananato saṅghaṭṭanatoti attho. Gatīti	1117	
PA_atk-s05_14a2:1117_1	nibbatti. Dutiyasseva hi evarūpā nibbatti hotīti attho. Soti so nīvaro. Munibhūtovāti	1117	
PA_atk-s05_14a2:1117_2	pahīnasabbakileso ariyapuggalo viya tiṭṭhati. Vivādappattoti samaṇa dutiyako nāma	1117	
PA_atk-s05_14a2:1117_3	vivādamāpanno hoti, kalahaṃ karoti, nānāgāhaṃ gaṇhāti. Kenekoti ekako pana kena saddhiṃ	1117	
PA_atk-s05_14a2:1117_4	vivadissati. Ekattamuparocatanti ekībhāvo te ruccatu. Samaṇā nāma bhaginimpi ādāya	1117	
PA_atk-s05_14a2:1117_5	na caranti, kiṃ pana tvaṃ evarūpaṃ uttamarūpadharaṃ bhariyaṃ ādāya vicarasi, ayaṃ	1117	
PA_atk-s05_14a2:1117_6	te antarāyaṃ karissati, imaṃ nīharitvā ekakova samaṇakammaṃ karohīti naṃ ovadati.	1117	
PA_atk-s05_14a2:1118	So tassā kumārikāya vacanaṃ sutvā paccayaṃ labhitvā deviyā saddhiṃ kathento āha –	111	
PA_atk-s05_14a2:1120	“Suṇāsi sīvali kathā, kumāriyā paveditā;	112	
PA_atk-s05_14a2:1121	Pesiyā maṃ garahittho, dutiyasseva sā gati.	112	
PA_atk-s05_14a2:1123	“Ayaṃ dvedhāpatho bhadde, anuciṇṇo pathāvihi;	112	
PA_atk-s05_14a2:1124	Tesaṃ tvaṃ ekaṃ gaṇhāhi, ahamekaṃ punāparaṃ.	112	
PA_atk-s05_14a2:1126	“Māvaca maṃ tvaṃ ‘pati me’ti, nāhaṃ ‘bhariyā’ti vā punā”ti.	112	
PA_atk-s05_14a2:1127_0	Tattha kumāriyā paveditāti kumārikāya kathitā. Pesiyāti sacāhaṃ rajjaṃ kāreyyaṃ,	1127	
PA_atk-s05_14a2:1127_1	esā me pesiyā vacanakārikā bhaveyya, oloketumpi maṃ na visaheyya. Idāni pana attano	1127	
PA_atk-s05_14a2:1127_2	pesiyaṃ viya ca maññati, “dutiyasseva sā gatī”ti maṃ ovadati. Anuciṇṇoti anusañcarito.	1127	
PA_atk-s05_14a2:1127_3	Pathāvihīti pathikehi. Ekanti tava ruccanakaṃ ekaṃ maggaṃ gaṇha, ahaṃ pana tayā gahitāvasesaṃ	1127	
PA_atk-s05_14a2:1127_4	aparaṃ gaṇhissāmi. Māvaca maṃ tvanti sīvali ito paṭṭhāya puna maṃ “pati me”ti mā	1127	
PA_atk-s05_14a2:1127_5	avaca, ahaṃ vā tvaṃ “bhariyā me”ti nāvacaṃ.	1127	
PA_atk-s05_14a2:1128_0	Sā tassa vacanaṃ sutvā “deva, tumhe uttamā, dakkhiṇamaggaṃ gaṇhatha, ahaṃ vāmamaggaṃ	1128	
PA_atk-s05_14a2:1128_1	gaṇhissāmī”ti vatvā thokaṃ gantvā sokaṃ sandhāretuṃ asakkontī punāgantvā raññā saddhiṃ	1128	
PA_atk-s05_14a2:1128_2	kathentī ekatova nagaraṃ pāvisi. Tamatthaṃ pakāsento satthā upaḍḍhagāthamāha –	1128	
PA_atk-s05_14a2:1129	“Imameva kathayantā, thūṇaṃ nagarupāgamu”nti.	112	
PA_atk-s05_14a2:1130	Tattha nagarupāgamunti nagaraṃ paviṭṭhā.	113	
PA_atk-s05_14a2:1131_0	Pavisitvā ca pana mahāsatto piṇḍatthāya caranto usukārassa gehadvāraṃ patto. Sīvalidevīpi	1131	
PA_atk-s05_14a2:1131_1	ekamantaṃ aṭṭhāsi. Tasmiṃ samaye usukāro aṅgārakapalle usuṃ tāpetvā kañjiyena temetvā	1131	
PA_atk-s05_14a2:1131_2	ekaṃ akkhiṃ nimīletvā ekena akkhinā olokento ujuṃ karoti. Taṃ disvā mahāsatto cintesi	1131	
PA_atk-s05_14a2:1131_3	“sacāyaṃ paṇḍito bhavissati, mayhaṃ ekaṃ kāraṇaṃ kathessati, pucchissāmi na”nti.	1131	
PA_atk-s05_14a2:1131_4	So upasaṅkamitvā pucchati. Tamatthaṃ pakāsento satthā āha –	1131	
PA_atk-s05_14a2:1133	“Koṭṭhake usukārassa, bhattakāle upaṭṭhite;	113	
PA_atk-s05_14a2:1134	Tatrā ca so usukāro, ekaṃ daṇḍaṃ ujuṃ kataṃ;	113	
PA_atk-s05_14a2:1135	Ekañca cakkhuṃ niggayha, jimhamekena pekkhatī”ti.	113	
PA_atk-s05_14a2:1136_0	Tattha koṭṭhaketi bhikkhave, so rājā attano bhattakāle upaṭṭhite usukārassa koṭṭhake	1136	
PA_atk-s05_14a2:1136_1	aṭṭhāsi. Tatrā cāti tasmiñca koṭṭhake. Niggayhāti nimīletvā. Jimhamekenāti ekena	1136	
PA_atk-s05_14a2:1136_2	akkhinā vaṅkaṃ saraṃ pekkhati.	1136	
PA_atk-s05_14a2:1137	Atha naṃ mahāsatto āha –	113	
PA_atk-s05_14a2:1139	“Evaṃ no sādhu passasi, usukāra suṇohi me;	113	
PA_atk-s05_14a2:1140	Yadekaṃ cakkhuṃ niggayha, jimhamekena pekkhasī”ti.	114	
PA_atk-s05_14a2:1141	Tassattho – samma usukāra, evaṃ nu tvaṃ sādhu passasi, yaṃ ekaṃ cakkhuṃ nimīletvā ekena cakkhunā vaṅkaṃ saraṃ pekkhasīti.	114	
PA_atk-s05_14a2:1142	Athassa so kathento āha –	114	
PA_atk-s05_14a2:1144	“Dvīhi samaṇa cakkhūhi, visālaṃ viya khāyati;	114	
PA_atk-s05_14a2:1145	Asampatvā paramaṃ liṅgaṃ, nujubhāvāya kappati.	114	
PA_atk-s05_14a2:1147	“Ekañca cakkhuṃ niggayha, jimhamekena pekkhato;	114	
PA_atk-s05_14a2:1148	Sampatvā paramaṃ liṅgaṃ, ujubhāvāya kappati.	114	
PA_atk-s05_14a2:1150	“Vivādappatto dutiyo, keneko vivadissati;	115	
PA_atk-s05_14a2:1151	Tassa te saggakāmassa, ekattamuparocata”nti.	115	
PA_atk-s05_14a2:1152_0	Tattha visālaṃ viyāti vitthiṇṇaṃ viya hutvā khāyati. Asampatvā paramaṃ liṅganti parato	1152	
PA_atk-s05_14a2:1152_1	vaṅkaṭṭhānaṃ appatvā. Nujubhāvāyāti na ujubhāvāya. Idaṃ vuttaṃ hoti – visāle khāyamāne	1152	
PA_atk-s05_14a2:1152_2	parato ujuṭṭhānaṃ vā vaṅkaṭṭhānaṃ vā na pāpuṇeyya, tasmiṃ asampatte adissamāne ujubhāvāya	1152	
PA_atk-s05_14a2:1152_3	kiccaṃ na kappati na sampajjatīti. Sampatvāti cakkhunā patvā, disvāti attho. Vivādappattoti	1152	
PA_atk-s05_14a2:1152_4	yathā dutiye akkhimhi ummīlite liṅgaṃ na paññāyati, vaṅkaṭṭhānampi ujukaṃ paññāyati,	1152	
PA_atk-s05_14a2:1152_5	ujuṭṭhānampi vaṅkaṃ paññāyatīti vivādo hoti, evaṃ samaṇassapi dutiyo nāma vivādamāpanno	1152	
PA_atk-s05_14a2:1152_6	hoti, kalahaṃ karoti, nānāgāhaṃ gaṇhāti. Kenekoti eko pana kena saddhiṃ vivadissati.	1152	
PA_atk-s05_14a2:1152_7	Ekattamuparocatanti ekībhāvo te ruccatu. Samaṇā nāma bhaginimpi ādāya na caranti,	1152	
PA_atk-s05_14a2:1152_8	kiṃ pana tvaṃ evarūpaṃ uttamarūpadharaṃ bhariyaṃ ādāya vicarasi. Ayaṃ te antarāyaṃ	1152	
PA_atk-s05_14a2:1152_9	karissati, imaṃ nīharitvā ekakova samaṇadhammaṃ karohīti so taṃ ovadati.	1152	
PA_atk-s05_14a2:1153_0	Evamassa so ovādaṃ datvā tuṇhī ahosi. Mahāsattopi piṇḍāya caritvā missakabhattaṃ	1153	
PA_atk-s05_14a2:1153_1	saṃkaḍḍhitvā nagarā nikkhamitvā udakaphāsukaṭṭhāne nisīditvā katabhattakicco mukhaṃ	1153	
PA_atk-s05_14a2:1153_2	vikkhāletvā pattaṃ thavikāya osāretvā sīvalideviṃ āmantetvā āha –	1153	
PA_atk-s05_14a2:1155	“Suṇāsi sīvali kathā, usukārena veditā;	115	
PA_atk-s05_14a2:1156	Pesiyā maṃ garahittho, dutiyasseva sā gati.	115	
PA_atk-s05_14a2:1158	“Ayaṃ dvedhāpatho bhadde, anuciṇṇo pathāvihi;	115	
PA_atk-s05_14a2:1159	Tesaṃ tvaṃ ekaṃ gaṇhāhi, ahamekaṃ punāparaṃ.	115	
PA_atk-s05_14a2:1161	“Māvaca maṃ tvaṃ ‘pati me’ti, nāhaṃ ‘bhariyā’ti vā punā”ti.	116	
PA_atk-s05_14a2:1162	Tattha suṇāsīti suṇa, tvaṃ kathā. “Pesiyā ma”nti idaṃ pana kumārikāya ovādameva sandhāyāha.	116	
PA_atk-s05_14a2:1163_0	Sā kira “māvaca maṃ tvaṃ ‘pati me’ti” vuttāpi mahāsattaṃ anubandhiyeva. Rājā naṃ	1163	
PA_atk-s05_14a2:1163_1	nivattetuṃ na sakkoti. Mahājanopi anubandhi. Tato pana aṭavī avidūre hoti. Mahāsatto	1163	
PA_atk-s05_14a2:1163_2	nīlavanarājiṃ disvā taṃ nivattetukāmo hutvā gacchantoyeva maggasamīpe muñjatiṇaṃ	1163	
PA_atk-s05_14a2:1163_3	addasa. So tato īsikaṃ luñcitvā “passasi sīvali, ayaṃ idha puna ghaṭetuṃ na sakkā,	1163	
PA_atk-s05_14a2:1163_4	evameva puna mayhaṃ tayā saddhiṃ saṃvāso nāma ghaṭetuṃ na sakkā”ti vatvā imaṃ upaḍḍhagāthamāha –	1163	
PA_atk-s05_14a2:1164	“Muñjāvesikā pavāḷhā, ekā vihara sīvalī”ti.	116	
PA_atk-s05_14a2:1165	Tattha ekā viharāti ahaṃ ekībhāvena viharissāmi, tvampi ekā viharāhīti tassā ovādamadāsi.	116	
PA_atk-s05_14a2:1166_0	Taṃ sutvā sīvalidevī “itodāni paṭṭhāya natthi mayhaṃ mahājanakanarindena saddhiṃ	1166	
PA_atk-s05_14a2:1166_1	saṃvāso”ti sokaṃ sandhāretuṃ asakkontī ubhohi hatthehi uraṃ paharitvā mahāmagge pati.	1166	
PA_atk-s05_14a2:1166_2	Mahāsatto tassā visaññibhāvaṃ ñatvā padaṃ vikopetvā araññaṃ pāvisi. Amaccā āgantvā	1166	
PA_atk-s05_14a2:1166_3	tassā sarīraṃ udakena siñcitvā hatthapāde parimajjitvā saññaṃ labhāpesuṃ. Sā “tātā,	1166	
PA_atk-s05_14a2:1166_4	kuhiṃ rājā”ti pucchi. “Nanu tumheva jānāthā”ti? “Upadhāretha tātā”ti. Te ito cito	1166	
PA_atk-s05_14a2:1166_5	dhāvitvā vicinantāpi mahāsattaṃ na passiṃsu. Devī mahāparidevaṃ paridevitvā rañño	1166	
PA_atk-s05_14a2:1166_6	ṭhitaṭṭhāne cetiyaṃ kāretvā gandhamālādīhi pūjetvā nivatti. Mahāsattopi himavantaṃ	1166	
PA_atk-s05_14a2:1166_7	pavisitvā sattāhabbhantareyeva pañca abhiññā ca, aṭṭha samāpattiyo ca nibbattetvā	1166	
PA_atk-s05_14a2:1166_8	puna manussapathaṃ nāgami. Devīpi usukārena saddhiṃ kathitaṭṭhāne, kumārikāya saddhiṃ	1166	
PA_atk-s05_14a2:1166_9	kathitaṭṭhāne, maṃsaparibhogaṭṭhāne, migājinena saddhiṃ kathitaṭṭhāne, nāradena saddhiṃ	1166	
PA_atk-s05_14a2:1166_10	kathitaṭṭhāne cāti sabbaṭṭhānesu cetiyāni kāretvā gandhamālādīhi pūjetvā senaṅgaparivutā	11661	
PA_atk-s05_14a2:1166_11	mithilaṃ patvā ambavanuyyāne puttassa abhisekaṃ kāretvā taṃ senaṅgaparivutaṃ nagaraṃ	11661	
PA_atk-s05_14a2:1166_12	pesetvā sayaṃ isipabbajjaṃ pabbajitvā tattheva uyyāne vasantī kasiṇaparikammaṃ katvā	11661	
PA_atk-s05_14a2:1166_13	jhānaṃ nibbattetvā brahmalokaparāyaṇā ahosi. Mahāsattopi aparihīnajjhāno hutvā brahmalokaparāyaṇo ahosi.	11661	
PA_atk-s05_14a2:1167_0	Satthā imaṃ dhammadesanaṃ āharitvā “na, bhikkhave, idāneva, pubbepi tathāgato mahābhinikkhamanaṃ	1167	
PA_atk-s05_14a2:1167_1	nikkhantoyevā”ti vatvā jātakaṃ samodhānesi – “tadā samuddarakkhikā devadhītā uppalavaṇṇā	1167	
PA_atk-s05_14a2:1167_2	ahosi, nārado sāriputto, migājino moggallāno, kumārikā khemā bhikkhunī, usukāro ānando,	1167	
PA_atk-s05_14a2:1167_3	sīvalidevī rāhulamātā, dīghāvukumāro rāhulo, mātāpitaro mahārājakulāni, mahājanakanarindo	1167	
PA_atk-s05_14a2:1167_4	pana ahameva sammāsambuddho ahosi”nti.	1167	
PA_atk-s05_14a2:1168	Mahājanakajātakavaṇṇanā dutiyā.	116	
PA_atk-s05_14a2:1170	[540] 3. Suvaṇṇasāmajātakavaṇṇanā	117	
PA_atk-s05_14a2:1171_0	Ko nu maṃ usunā vijjhīti idaṃ satthā jetavane viharanto ekaṃ mātuposakabhikkhuṃ ārabbha	1171	
PA_atk-s05_14a2:1171_1	kathesi. Sāvatthiyaṃ kira aṭṭhārasakoṭivibhavassa ekassa seṭṭhikulassa ekaputtako	1171	
PA_atk-s05_14a2:1171_2	ahosi mātāpitūnaṃ piyo manāpo. So ekadivasaṃ pāsādavaragato sīhapañjaraṃ ugghāṭetvā	1171	
PA_atk-s05_14a2:1171_3	vīthiṃ olokento gandhamālādihatthaṃ mahājanaṃ dhammassavanatthāya jetavanaṃ gacchantaṃ	1171	
PA_atk-s05_14a2:1171_4	disvā “ahampi dhammaṃ suṇissāmī”ti mātāpitaro vanditvā gandhamālādīni gāhāpetvā vihāraṃ	1171	
PA_atk-s05_14a2:1171_5	gantvā vatthabhesajjapānakādīni bhikkhusaṅghassa dāpetvā gandhamālādīhi ca bhagavantaṃ	1171	
PA_atk-s05_14a2:1171_6	pūjetvā ekamantaṃ nisinno dhammaṃ sutvā kāmesu ādīnavaṃ disvā pabbajjāya ca ānisaṃsaṃ	1171	
PA_atk-s05_14a2:1171_7	sallakkhetvā parisāya vuṭṭhitāya bhagavantaṃ pabbajjaṃ yācitvā “mātāpitūhi ananuññātaṃ	1171	
PA_atk-s05_14a2:1171_8	puttaṃ tathāgatā nāma na pabbājentī”ti sutvā bhagavantaṃ vanditvā puna gehaṃ gantvā	1171	
PA_atk-s05_14a2:1171_9	sagāravena mātāpitaro vanditvā evamāha – “ammatātā, ahaṃ tathāgatassa santike pabbajissāmī”ti.	1171	
PA_atk-s05_14a2:1171_10	Athassa mātāpitaro tassa vacanaṃ sutvā ekaputtakabhāvena sattadhā bhijjamānahadayā	11711	
PA_atk-s05_14a2:1171_11	viya puttasinehena kampamānā evamāhaṃsu “tāta piyaputtaka, tāta kulaṅkura, tāta nayana,	11711	
PA_atk-s05_14a2:1171_12	tāta hadaya, tāta pāṇasadisa, tayā vinā kathaṃ jīvāma, tayi paṭibaddhaṃ no jīvitaṃ.	11711	
PA_atk-s05_14a2:1171_13	Mayañhi tāta, jarājiṇṇā vuḍḍhā mahallakā, ajja vā suve vā parasuve vā maraṇaṃ pāpuṇissāma,	11711	
PA_atk-s05_14a2:1171_14	tasmā mā amhe ohāya gacchasi. Tāta, pabbajjā nāma atidukkarā, sītena atthe sati uṇhaṃ	11711	
PA_atk-s05_14a2:1171_15	labhati, uṇhena atthe sati sītaṃ labhati, tasmā tāta, mā pabbajāhī”ti.	11711	
PA_atk-s05_14a2:1172_0	Taṃ sutvā kulaputto dukkhī dummano onatasīso pajjhāyantova nisīdi sattāhaṃ nirāhāro.	1172	
PA_atk-s05_14a2:1172_1	Athassa mātāpitaro evaṃ cintesuṃ “sace no putto ananuññāto, addhā marissati, puna	1172	
PA_atk-s05_14a2:1172_2	na passissāma, pabbajjāya jīvamānaṃ puna naṃ passissāmā”ti. Cintetvā ca pana “tāta	1172	
PA_atk-s05_14a2:1172_3	piyaputtaka, taṃ pabbajjāya anujānāma, pabbajāhī”ti anujāniṃsu. Taṃ sutvā kulaputto	1172	
PA_atk-s05_14a2:1172_4	tuṭṭhamānaso hutvā attano sakalasarīraṃ oṇāmetvā mātāpitaro vanditvā vihāraṃ gantvā	1172	
PA_atk-s05_14a2:1172_5	bhagavantaṃ pabbajjaṃ yāci. Satthā ekaṃ bhikkhuṃ pakkosāpetvā “imaṃ kumāraṃ pabbājehī”ti	1172	
PA_atk-s05_14a2:1172_6	āṇāpesi. So taṃ pabbājesi. Tassa pabbajitakālato paṭṭhāya mahālābhasakkāro nibbatti.	1172	
PA_atk-s05_14a2:1172_7	So ācariyupajjhāye ārādhetvā laddhūpasampado pañca vassāni dhammaṃ pariyāpuṇitvā	1172	
PA_atk-s05_14a2:1172_8	“ahaṃ idha ākiṇṇo viharāmi, na me idaṃ patirūpa”nti vipassanādhuraṃ pūretukāmo hutvā	1172	
PA_atk-s05_14a2:1172_9	upajjhāyassa santike kammaṭṭhānaṃ gahetvā upajjhāyaṃ vanditvā jetavanā nikkhamitvā	1172	
PA_atk-s05_14a2:1172_10	ekaṃ paccantagāmaṃ nissāya araññe vihāsi. So tattha vipassanaṃ vaḍḍhetvā dvādasa	11721	
PA_atk-s05_14a2:1172_11	vassāni ghaṭento vāyamantopi visesaṃ nibbattetuṃ nāsakkhi. Mātāpitaropissa gacchante	11721	
PA_atk-s05_14a2:1172_12	gacchante kāle duggatā ahesuṃ. Ye hi tesaṃ khettaṃ vā vaṇijjaṃ vā payojesuṃ, te “imasmiṃ	11721	
PA_atk-s05_14a2:1172_13	kule putto vā bhātā vā iṇaṃ codetvā gaṇhanto nāma natthī”ti attano attano hatthagataṃ	11721	
PA_atk-s05_14a2:1172_14	gahetvā yathāruci palāyiṃsu. Gehe dāsakammakarādayopi hiraññasuvaṇṇādīni gahetvā palāyiṃsu.	11721	
PA_atk-s05_14a2:1173_0	Aparabhāge dve janā kapaṇā hutvā hatthe udakasiñcanampi alabhitvā gehaṃ vikkiṇitvā	1173	
PA_atk-s05_14a2:1173_1	agharā hutvā kāruññabhāvaṃ pattā pilotikaṃ nivāsetvā kapālahatthā bhikkhāya cariṃsu.	1173	
PA_atk-s05_14a2:1173_2	Tasmiṃ kāle eko bhikkhu jetavanato nikkhamitvā anupubbena tassa vasanaṭṭhānaṃ agamāsi.	1173	
PA_atk-s05_14a2:1173_3	So tassa āgantukavattaṃ katvā sukhanisinnakāle “bhante, kuto āgatatthā”ti pucchitvā	1173	
PA_atk-s05_14a2:1173_4	“jetavanā āgato āvuso”ti vutte satthuno ceva mahāsāvakādīnañca ārogyaṃ pucchitvā	1173	
PA_atk-s05_14a2:1173_5	mātāpitūnañca pavattiṃ pucchi “kiṃ, bhante, sāvatthiyaṃ asukassa nāma seṭṭhikulassa	1173	
PA_atk-s05_14a2:1173_6	ārogya”nti? “Āvuso, mā tassa kulassa pavattiṃ pucchā”ti. “Kiṃ bhante”ti. “Āvuso,	1173	
PA_atk-s05_14a2:1173_7	tassa kira kulassa eko putto atthi, so buddhasāsane pabbajito, tassa pabbajitakālato	1173	
PA_atk-s05_14a2:1173_8	paṭṭhāya etaṃ kulaṃ parikkhīṇaṃ, idāni dve janā paramakāruññabhāvaṃ pattā bhikkhāya	1173	
PA_atk-s05_14a2:1173_9	carantī”ti. So tassa vacanaṃ sutvā sakabhāvena saṇṭhātuṃ asakkonto assupuṇṇehi nettehi	1173	
PA_atk-s05_14a2:1173_10	rodituṃ ārabhi. “Āvuso, kiṃ rodasī”ti? “Bhante, te mayhaṃ mātāpitaro, ahaṃ tesaṃ	11731	
PA_atk-s05_14a2:1173_11	putto”ti. “Āvuso, tava mātāpitaro taṃ nissāya vināsaṃ pattā, gaccha, te paṭijaggāhī”ti.	11731	
PA_atk-s05_14a2:1174_0	So “ahaṃ dvādasa vassāni ghaṭento vāyamantopi maggaṃ vā phalaṃ vā nibbattetuṃ nāsakkhiṃ,	1174	
PA_atk-s05_14a2:1174_1	abhabbo bhavissāmi, kiṃ me pabbajjāya, gihī hutvā mātāpitaro posetvā dānaṃ datvā	1174	
PA_atk-s05_14a2:1174_2	saggaparāyaṇo bhavissāmī”ti cintetvā araññāvāsaṃ tassa therassa niyyādetvā punadivase	1174	
PA_atk-s05_14a2:1174_3	araññā nikkhamitvā anupubbena gacchanto sāvatthito avidūre jetavanapiṭṭhivihāraṃ	1174	
PA_atk-s05_14a2:1174_4	pāpuṇi. Tattha dve maggā ahesuṃ. Tesu eko maggo jetavanaṃ gacchati, eko sāvatthiṃ.	1174	
PA_atk-s05_14a2:1174_5	So tattheva ṭhatvā “kiṃ nu kho paṭhamaṃ mātāpitaro passāmi, udāhu dasabala”nti cintetvā	1174	
PA_atk-s05_14a2:1174_6	“mayā mātāpitaro ciraṃ diṭṭhapubbā, ito paṭṭhāya pana me buddhadassanaṃ dullabhaṃ	1174	
PA_atk-s05_14a2:1174_7	bhavissati, tasmā ajjameva sammāsambuddhaṃ disvā dhammaṃ sutvā sve pātova mātāpitaro	1174	
PA_atk-s05_14a2:1174_8	passissāmī”ti sāvatthimaggaṃ pahāya sāyanhasamaye jetavanaṃ pāvisi. Taṃ divasaṃ pana	1174	
PA_atk-s05_14a2:1174_9	satthā paccūsakāle lokaṃ olokento imassa kulaputtassa upanissayasampattiṃ addasa.	1174	
PA_atk-s05_14a2:1174_10	So tassāgamanakāle mātuposakasuttena mātāpitūnaṃ guṇaṃ vaṇṇesi. So pana bhikkhu parisapariyante	11741	
PA_atk-s05_14a2:1174_11	ṭhatvā satthussa dhammakathaṃ suṇanto cintesi “ahaṃ gihī hutvā mātāpitaro paṭijaggituṃ	11741	
PA_atk-s05_14a2:1174_12	sakkomīti cintesiṃ, satthā pana ‘pabbajitova samāno paṭijaggito upakārako mātāpitūna’nti	11741	
PA_atk-s05_14a2:1174_13	vadati. Sacāhaṃ satthāraṃ adisvā gato, evarūpāya pabbajjāya parihīno bhaveyyaṃ. Idāni	11741	
PA_atk-s05_14a2:1174_14	pana gihī ahutvā pabbajitova samāno mātāpitaro posessāmī”ti.	11741	
PA_atk-s05_14a2:1175_0	So salākaggaṃ gantvā salākabhattañceva salākayāguñca gaṇhitvā dvādasa vassāni araññe	1175	
PA_atk-s05_14a2:1175_1	vutthabhikkhu pārājikappatto viya ahosi. So pātova sāvatthiyaṃ pavisitvā “kiṃ nu	1175	
PA_atk-s05_14a2:1175_2	kho paṭhamaṃ yāguṃ gaṇhissāmi, udāhu mātāpitaro passissāmī”ti cintetvā “kapaṇānaṃ	1175	
PA_atk-s05_14a2:1175_3	mātāpitūnaṃ santikaṃ tucchahatthena gantuṃ ayutta”nti cintetvā yāguṃ gahetvā etesaṃ	1175	
PA_atk-s05_14a2:1175_4	porāṇakagehadvāraṃ gato. Mātāpitaropissa yāgubhikkhaṃ caritvā parabhittiṃ nissāya	1175	
PA_atk-s05_14a2:1175_5	viharanti. So upagantvā nisinnake disvā uppannasoko assupuṇṇehi nettehi tesaṃ avidūre	1175	
PA_atk-s05_14a2:1175_6	aṭṭhāsi. Te taṃ disvāpi na sañjāniṃsu. Atha mātā “bhikkhatthāya ṭhito bhavissatī”ti	1175	
PA_atk-s05_14a2:1175_7	saññāya “bhante, tumhākaṃ dātabbayuttakaṃ natthi, aticchathā”ti āha. So tassā kathaṃ	1175	
PA_atk-s05_14a2:1175_8	sutvā hadayapūraṃ sokaṃ gahetvā assupuṇṇehi nettehi tattheva aṭṭhāsi. Dutiyampi tatiyampi	1175	
PA_atk-s05_14a2:1175_9	“aticchathā”ti vuccamānopi aṭṭhāsiyeva. Athassa pitā mātaraṃ āha – “gaccha, bhadde,	1175	
PA_atk-s05_14a2:1175_10	jānāhi, putto nu kho no eso”ti. Sā uṭṭhāya upagantvā olokentī sañjānitvā pādamūle	11751	
PA_atk-s05_14a2:1175_11	patitvā paridevi, pitāpissa tatheva akāsi, mahantaṃ kāruññaṃ ahosi.	11751	
PA_atk-s05_14a2:1176_0	Sopi mātāpitaro disvā sakabhāvena saṇṭhātuṃ asakkonto assūni pavattesi. So sokaṃ	1176	
PA_atk-s05_14a2:1176_1	adhivāsetvā “ammatātā, mā cintayittha, ahaṃ vo posessāmī”ti mātāpitaro assāsetvā	1176	
PA_atk-s05_14a2:1176_2	yāguṃ pāyetvā ekamante nisīdāpetvā puna bhikkhaṃ āharitvā te bhojetvā attano atthāya	1176	
PA_atk-s05_14a2:1176_3	bhikkhaṃ pariyesitvā tesaṃ santikaṃ gantvā puna bhattenāpucchitvā pacchā sayaṃ paribhuñjati.	1176	
PA_atk-s05_14a2:1176_4	So tato paṭṭhāya iminā niyāmena mātāpitaro paṭijaggati. Attanā laddhāni pakkhikabhattādīni	1176	
PA_atk-s05_14a2:1176_5	tesaṃyeva datvā sayaṃ piṇḍāya caritvā labhamāno bhuñjati, alabhamāno na bhuñjati,	1176	
PA_atk-s05_14a2:1176_6	vassāvāsikampi aññampi yaṃ kiñci labhitvā tesaṃyeva deti. Tehi paribhuttaṃ jiṇṇapilotikaṃ	1176	
PA_atk-s05_14a2:1176_7	gahetvā aggaḷaṃ datvā rajitvā sayaṃ paribhuñjati. Bhikkhalabhanadivasehi panassa	1176	
PA_atk-s05_14a2:1176_8	alabhanadivasā bahū ahesuṃ. Athassa nivāsanapārupanaṃ atilūkhaṃ hoti.	1176	
PA_atk-s05_14a2:1177_0	Iti so mātāpitaro paṭijaggantoyeva aparabhāge kiso uppaṇḍuppaṇḍukajāto dhamanisanthatagatto	1177	
PA_atk-s05_14a2:1177_1	ahosi. Atha naṃ sandiṭṭhasambhattā bhikkhū pucchiṃsu “āvuso, pubbe tava sarīravaṇṇo	1177	
PA_atk-s05_14a2:1177_2	sobhati, idāni pana kiso uppaṇḍuppaṇḍukajāto dhamanisanthatagatto, byādhi te nu kho	1177	
PA_atk-s05_14a2:1177_3	uppanno”ti. So “natthi me, āvuso, byādhi, apica pana palibodho me atthī”ti taṃ pavattiṃ	1177	
PA_atk-s05_14a2:1177_4	ārocesi. Atha naṃ te bhikkhū āhaṃsu “āvuso, bhagavā saddhādeyyaṃ vinipātetuṃ na deti,	1177	
PA_atk-s05_14a2:1177_5	tvaṃ pana saddhādeyyaṃ gahetvā gihīnaṃ dadamāno ayuttaṃ karosī”ti. So tesaṃ kathaṃ	1177	
PA_atk-s05_14a2:1177_6	sutvā lajjito olīyi. Te ettakenapi asantuṭṭhā bhagavato santikaṃ gantvā “bhante,	1177	
PA_atk-s05_14a2:1177_7	asuko nāma bhikkhu saddhādeyyaṃ vinipātetvā gihī posetī”ti satthu ārocesuṃ. Satthā	1177	
PA_atk-s05_14a2:1177_8	taṃ bhikkhuṃ pakkosāpetvā “saccaṃ kira tvaṃ bhikkhu saddhādeyyaṃ gahetvā gihī posesī”ti	1177	
PA_atk-s05_14a2:1177_9	pucchitvā “saccaṃ, bhante”ti vutte taṃ kiriyaṃ vaṇṇetukāmo attano ca pubbacariyaṃ	1177	
PA_atk-s05_14a2:1177_10	pakāsetukāmo “bhikkhu, gihī posento ke posesī”ti pucchi. “Mātāpitaro me, bhante”ti	11771	
PA_atk-s05_14a2:1177_11	vutte satthā tassa ussāhaṃ janetuṃ “sādhu sādhu, bhikkhū”ti tikkhattuṃ sādhukāraṃ	11771	
PA_atk-s05_14a2:1177_12	datvā “tvaṃ mama gatamagge ṭhito, ahampi pubbacariyaṃ caranto mātāpitaro posesi”nti	11771	
PA_atk-s05_14a2:1177_13	āha. So assāsaṃ paṭilabhi. Satthā tāya pubbacariyāya āvikaraṇatthaṃ tehi bhikkhūhi	11771	
PA_atk-s05_14a2:1177_14	yācito atītaṃ āhari.	11771	
PA_atk-s05_14a2:1178_0	Atīte bārāṇasinagarato avidūre nadiyā orimatīre eko nesādagāmo ahosi, pārimatīre	1178	
PA_atk-s05_14a2:1178_1	eko nesādagāmo. Ekekasmiṃ gāme pañca pañca kulasatāni vasanti. Dvīsupi gāmesu dve	1178	
PA_atk-s05_14a2:1178_2	nesādajeṭṭhakā sahāyakā ahesuṃ. Te daharakāleyeva katikavattaṃ kariṃsu “sace amhesu	1178	
PA_atk-s05_14a2:1178_3	ekassa dhītā hoti, ekassa putto hoti, tesaṃ āvāhavivāhaṃ karissāmā”ti. Atha orimatīre	1178	
PA_atk-s05_14a2:1178_4	gāmajeṭṭhakassa gehe putto jāyi, jātakkhaṇeyeva dukūlena paṭiggahitattā “dukūlo”tvevassa	1178	
PA_atk-s05_14a2:1178_5	nāmaṃ kariṃsu. Itarassa gehe dhītā jāyi, tassā paratīre jātattā “pārikā”ti nāmaṃ	1178	
PA_atk-s05_14a2:1178_6	kariṃsu. Te ubhopi abhirūpā pāsādikā ahesuṃ suvaṇṇavaṇṇā. Te nesādakule jātāpi pāṇātipātaṃ nāma na kariṃsu.	1178	
PA_atk-s05_14a2:1179_0	Aparabhāge soḷasavassuddesikaṃ dukūlakumāraṃ mātāpitaro āhaṃsu “putta, kumārikaṃ	1179	
PA_atk-s05_14a2:1179_1	te ānayissāmā”ti. So pana brahmalokato āgato suddhasatto ubho kaṇṇe pidhāya “na me	1179	
PA_atk-s05_14a2:1179_2	gharāvāsenattho ammatātā, mā evarūpaṃ avacutthā”ti vatvā yāvatatiyaṃ vuccamānopi	1179	
PA_atk-s05_14a2:1179_3	na icchiyeva. Pārikāpi mātāpitūhi “amma, amhākaṃ sahāyakassa putto atthi, so abhirūpo	1179	
PA_atk-s05_14a2:1179_4	suvaṇṇavaṇṇo, tassa taṃ dassāmā”ti vuttā tatheva vatvā ubho kaṇṇe pidahi. Sāpi brāhmalokato	1179	
PA_atk-s05_14a2:1179_5	āgatā gharāvāsaṃ na icchi. Dukūlakumāro pana tassā rahassena sāsanaṃ pahiṇi “sace	1179	
PA_atk-s05_14a2:1179_6	pārike methunadhammena atthikā, aññassa gehaṃ gacchatu, mayhaṃ methunadhamme chando	1179	
PA_atk-s05_14a2:1179_7	natthī”ti. Sāpi tassa tatheva sāsanaṃ pesesi.	1179	
PA_atk-s05_14a2:1180_0	Atha mātāpitaro tesaṃ anicchamānānaññeva āvāhavivāhaṃ kariṃsu. Te ubhopi kilesasamuddaṃ	1180	
PA_atk-s05_14a2:1180_1	anotaritvā dve mahābrahmāno viya ekatova vasiṃsu. Dukūlakumāro pana macchaṃ vā migaṃ	1180	
PA_atk-s05_14a2:1180_2	vā na māreti, antamaso āhaṭamaṃsampi na vikkiṇāti. Atha naṃ mātāpitaro vadiṃsu “tāta,	1180	
PA_atk-s05_14a2:1180_3	tvaṃ nesādakule nibbattitvāpi neva gharāvāsaṃ icchasi, na pāṇavadhaṃ karosi, kiṃ	1180	
PA_atk-s05_14a2:1180_4	nāma kammaṃ karissasī”ti? “Ammatātā, tumhesu anujānantesu mayaṃ pabbajissāmā”ti.	1180	
PA_atk-s05_14a2:1180_5	Taṃ sutvā mātāpitaro “tena hi pabbajathā”ti dve jane anujāniṃsu. Te tuṭṭhahaṭṭhā	1180	
PA_atk-s05_14a2:1180_6	mātāpitaro vanditvā gāmato nikkhamitvā anupubbena gaṅgātīrena himavantaṃ pavisitvā	1180	
PA_atk-s05_14a2:1180_7	yasmiṃ ṭhāne migasammatā nāma nadī himavantato otaritvā gaṅgaṃ pattā, taṃ ṭhānaṃ	1180	
PA_atk-s05_14a2:1180_8	gantvā gaṅgaṃ pahāya migasammatābhimukhā abhiruhiṃsu.	1180	
PA_atk-s05_14a2:1181_0	Tasmiṃ khaṇe sakkassa bhavanaṃ uṇhākāraṃ dassesi. Sakko olokento taṃ kāraṇaṃ ñatvā	1181	
PA_atk-s05_14a2:1181_1	vissakammaṃ āmantetvā “tāta vissakamma, dve mahāpurisā gāmā nikkhamitvā himavantaṃ	1181	
PA_atk-s05_14a2:1181_2	paviṭṭhā, tesaṃ nivāsaṭṭhānaṃ laddhuṃ vaṭṭati, migasammatānadiyā aḍḍhakosantare etesaṃ	1181	
PA_atk-s05_14a2:1181_3	paṇṇasālañca pabbajitaparikkhāre ca māpetvā ehī”ti āha. So “sādhū”ti sampaṭicchitvā	1181	
PA_atk-s05_14a2:1181_4	mūgapakkhajātake vuttanayeneva sabbaṃ saṃvidahitvā amanāpasadde migapakkhino palāpetvā	1181	
PA_atk-s05_14a2:1181_5	ekapadikaṃ jaṅghamaggaṃ māpetvā sakaṭṭhānameva gato. Tepi taṃ maggaṃ disvā tena maggena	1181	
PA_atk-s05_14a2:1181_6	gantvā taṃ assamapadaṃ pāpuṇiṃsu. Dukūlapaṇḍito paṇṇasālaṃ pavisitvā pabbajitaparikkhāre	1181	
PA_atk-s05_14a2:1181_7	disvā “sakkena mayhaṃ dinnā”ti sakkadattiyabhāvaṃ ñatvā sāṭakaṃ omuñcitvā rattavākacīraṃ	1181	
PA_atk-s05_14a2:1181_8	nivāsetvā ekaṃ pārupitvā ajinacammaṃ aṃse katvā jaṭāmaṇḍalaṃ bandhitvā isivesaṃ gahetvā	1181	
PA_atk-s05_14a2:1181_9	pārikāyapi pabbajjaṃ adāsi. Ubhopi kāmāvacaramettaṃ bhāvetvā tattha vasiṃsu. Tesaṃ	1181	
PA_atk-s05_14a2:1181_10	mettānubhāvena sabbepi migapakkhino aññamaññaṃ mettacittameva paṭilabhiṃsu, na koci	11811	
PA_atk-s05_14a2:1181_11	kañci viheṭhesi. Pārikā tato paṭṭhāya pānīyaṃ paribhojanīyaṃ āharati, assamapadaṃ	11811	
PA_atk-s05_14a2:1181_12	sammajjati, sabbakiccāni karoti. Ubhopi phalāphalāni āharitvā paribhuñjitvā attano	11811	
PA_atk-s05_14a2:1181_13	attano paṇṇasālaṃ pavisitvā samaṇadhammaṃ karontā tattha vāsaṃ kappayiṃsu.	11811	
PA_atk-s05_14a2:1182_0	Sakko tesaṃ upaṭṭhānaṃ āgacchati. So ekadivasaṃ anuolokento “imesaṃ cakkhūni parihāyissantī”ti	1182	
PA_atk-s05_14a2:1182_1	antarāyaṃ disvā dukūlapaṇḍitaṃ upasaṅkamitvā vanditvā ekamantaṃ nisīditvā evamāha	1182	
PA_atk-s05_14a2:1182_2	– “bhante, tumhākaṃ antarāyo paññāyati, paṭijagganakaṃ puttaṃ laddhuṃ vaṭṭati, lokadhammaṃ	1182	
PA_atk-s05_14a2:1182_3	paṭisevathā”ti. Atha naṃ dukūlapaṇḍito āha – “sakka, kinnāmetaṃ kathesi, mayaṃ agāramajjhe	1182	
PA_atk-s05_14a2:1182_4	vasantāpi etaṃ lokadhammaṃ puḷavakagūtharāsiṃ viya jigucchimhā, idāni pana araññaṃ	1182	
PA_atk-s05_14a2:1182_5	pavisitvā isipabbajjaṃ pabbajitvā kathaṃ evarūpaṃ karissāmā”ti. Atha sakko taṃ āha	1182	
PA_atk-s05_14a2:1182_6	– “bhante, sace evaṃ na karotha, pārikāya tāpasiyā utunikāle nābhiṃ hatthena parāmaseyyāthā”ti.	1182	
PA_atk-s05_14a2:1182_7	Dukūlapaṇḍito “idaṃ sakkā kātu”nti sampaṭicchi. Sakko taṃ vanditvā sakaṭṭhānameva gato.	1182	
PA_atk-s05_14a2:1183_0	Dukūlapaṇḍitopi taṃ kāraṇaṃ pārikāya ācikkhitvā assā utunikāle nābhiṃ hatthena parāmasi.	1183	
PA_atk-s05_14a2:1183_1	Tadā bodhisatto devalokato cavitvā tassā kucchimhi paṭisandhiṃ gaṇhi. Sā dasamāsaccayena	1183	
PA_atk-s05_14a2:1183_2	suvaṇṇavaṇṇaṃ puttaṃ vijāyi, tenevassa “suvaṇṇasāmo”ti nāmaṃ kariṃsu. Pārikāya phalāphalatthāya	1183	
PA_atk-s05_14a2:1183_3	vanaṃ gatakāle pabbatantare kinnariyo dhātikiccaṃ kariṃsu. Te ubhopi bodhisattaṃ	1183	
PA_atk-s05_14a2:1183_4	nhāpetvā paṇṇasālāyaṃ nipajjāpetvā phalāphalatthāya araññaṃ gacchanti. Tasmiṃ khaṇe	1183	
PA_atk-s05_14a2:1183_5	kinnarā kumāraṃ gahetvā girikandarādīsu nhāpetvā pabbatamatthakaṃ āruyha nānāpupphehi	1183	
PA_atk-s05_14a2:1183_6	alaṅkaritvā haritālamanosilādīni silāyaṃ ghaṃsitvā nalāṭe tilake katvā puna ānetvā	1183	
PA_atk-s05_14a2:1183_7	paṇṇasālāyaṃ nipajjāpesuṃ. Pārikāpi āgantvā puttaṃ thaññaṃ pāyesi. Taṃ aparabhāge	1183	
PA_atk-s05_14a2:1183_8	vaḍḍhitvā soḷasavassuddesikampi anurakkhantā mātāpitaro paṇṇasālāyaṃ nisīdāpetvā	1183	
PA_atk-s05_14a2:1183_9	sayameva vanamūlaphalāphalatthāya vanaṃ gacchanti. Mahāsatto “mama mātāpitūnaṃ kadāci	1183	
PA_atk-s05_14a2:1183_10	kocideva antarāyo bhaveyyā”ti cintetvā tesaṃ gatamaggaṃ sallakkhesi.	11831	
PA_atk-s05_14a2:1184_0	Athekadivasaṃ tesaṃ vanamūlaphalāphalaṃ ādāya sāyanhasamaye nivattantānaṃ assamapadato	1184	
PA_atk-s05_14a2:1184_1	avidūre mahāmegho uṭṭhahi. Te ekaṃ rukkhamūlaṃ pavisitvā vammikamatthake aṭṭhaṃsu.	1184	
PA_atk-s05_14a2:1184_2	Tassa ca abbhantare āsīviso atthi. Tesaṃ sarīrato sedagandhamissakaṃ udakaṃ otaritvā	1184	
PA_atk-s05_14a2:1184_3	tassa nāsāpuṭaṃ pāvisi. So kujjhitvā nāsāvātena pahari. Dvepi andhā hutvā aññamaññaṃ	1184	
PA_atk-s05_14a2:1184_4	na passiṃsu. Dukūlapaṇḍito pārikaṃ āmantetvā “pārike mama cakkhūni parihīnāni, ahaṃ	1184	
PA_atk-s05_14a2:1184_5	taṃ na passāmī”ti āha. Sāpi tatheva āha. Te “natthi no idāni jīvita”nti maggaṃ apassantā	1184	
PA_atk-s05_14a2:1184_6	paridevamānā aṭṭhaṃsu. “Kiṃ pana tesaṃ pubbakamma”nti? Te kira pubbe vejjakule ahesuṃ.	1184	
PA_atk-s05_14a2:1184_7	Atha so vejjo ekassa mahādhanassa purisassa akkhirogaṃ paṭijaggi. So tassa kiñci	1184	
PA_atk-s05_14a2:1184_8	dhanaṃ na adāsi. Atha vejjo kujjhitvā attano gehaṃ gantvā bhariyāya ārocetvā “bhadde,	1184	
PA_atk-s05_14a2:1184_9	ahaṃ tassa akkhirogaṃ paṭijaggāmi, idāni mayhaṃ dhanaṃ na deti, kiṃ karomā”ti āha.	1184	
PA_atk-s05_14a2:1184_10	Sāpi kujjhitvā “na no tassa santakenattho, bhesajjaṃ tassa ekayogaṃ datvā akkhīni	11841	
PA_atk-s05_14a2:1184_11	kāṇāni karohī”ti āha. So “sādhū”ti sampaṭicchitvā tassa santikaṃ gantvā tathā akāsi.	11841	
PA_atk-s05_14a2:1184_12	So nacirasseva andho hoti. Tesaṃ ubhinnampi iminā kammena cakkhūni andhāni jāyiṃsu.	11841	
PA_atk-s05_14a2:1185_0	Atha mahāsatto “mama mātāpitaro aññesu divasesu imāya velāya āgacchanti, idāni tesaṃ	1185	
PA_atk-s05_14a2:1185_1	pavattiṃ na jānāmi, paṭimaggaṃ gamissāmī”ti cintetvā maggaṃ gantvā saddamakāsi. Te	1185	
PA_atk-s05_14a2:1185_2	tassa saddaṃ sañjānitvā paṭisaddaṃ karitvā puttasinehena “tāta suvaṇṇasāma, idha	1185	
PA_atk-s05_14a2:1185_3	paripantho atthi, mā āgamī”ti vadiṃsu. Atha nesaṃ “tena hi imaṃ laṭṭhikoṭiṃ gahetvā	1185	
PA_atk-s05_14a2:1185_4	mama santikaṃ ethā”ti dīghalaṭṭhiṃ adāsi. Te laṭṭhikoṭiṃ gahetvā tassa santikaṃ āgamiṃsu.	1185	
PA_atk-s05_14a2:1185_5	Atha ne “kena kāraṇena vo cakkhūni vinaṭṭhānī”ti pucchi. Atha naṃ mātāpitaro āhaṃsu	1185	
PA_atk-s05_14a2:1185_6	“tāta, mayaṃ deve vassante idha rukkhamūle vammikamatthake ṭhitā, tena kāraṇenā”ti.	1185	
PA_atk-s05_14a2:1185_7	So mātāpitūnaṃ kathaṃ sutvāva aññāsi “tattha āsīvisena bhavitabbaṃ, tena kuddhena	1185	
PA_atk-s05_14a2:1185_8	nāsāvāto vissaṭṭho bhavissatī”ti. So mātāpitaro disvā rodi ceva hasi ca. Atha naṃ	1185	
PA_atk-s05_14a2:1185_9	te pucchiṃsu “kasmā, tāta, rodasi ceva hasasi cā”ti? Ammatātā, “tumhākaṃ daharakāleyeva	1185	
PA_atk-s05_14a2:1185_10	evaṃ cakkhūni vinaṭṭhānī”ti rodiṃ, “idāni paṭijaggituṃ labhissāmī”ti hasiṃ. Ammatātā,	11851	
PA_atk-s05_14a2:1185_11	tumhe mā cintayittha, ahaṃ vo paṭijaggissāmīti.	11851	
PA_atk-s05_14a2:1186_0	So mātāpitaro assāsetvā assamapadaṃ ānetvā tesaṃ rattiṭṭhānadivāṭṭhānesu caṅkame	1186	
PA_atk-s05_14a2:1186_1	paṇṇasālāyaṃ vaccaṭṭhāne passāvaṭṭhāne cāti sabbaṭṭhānesu rajjuke bandhi, tato paṭṭhāya	1186	
PA_atk-s05_14a2:1186_2	te assamapade ṭhapetvā sayaṃ vanamūlaphalādīni āharitvā paṇṇasālāyaṃ ṭhapetvā pātova	1186	
PA_atk-s05_14a2:1186_3	tesaṃ vasanaṭṭhānaṃ sammajjitvā mātāpitaro vanditvā ghaṭaṃ ādāya migasammatānadiṃ	1186	
PA_atk-s05_14a2:1186_4	gantvā pānīyaparibhojanīyaṃ āharitvā upaṭṭhāpeti, dantakaṭṭhamukhodakādīni datvā	1186	
PA_atk-s05_14a2:1186_5	madhuraphalāphalaṃ deti, tehi bhuñjitvā mukhe vikkhālite sayaṃ khāditvā mātāpitaro	1186	
PA_atk-s05_14a2:1186_6	vanditvā migagaṇaparivuto phalāphalatthāya araññaṃ pāvisi. Pabbatapāde kinnaraparivāro	1186	
PA_atk-s05_14a2:1186_7	phalāphalaṃ gahetvā sāyanhasamaye āgantvā ghaṭena udakaṃ āharitvā uṇhodakena tesaṃ	1186	
PA_atk-s05_14a2:1186_8	yathāruci nhāpanaṃ pādadhovanaṃ vā katvā aṅgārakapallaṃ upanetvā hatthapāde sedetvā	1186	
PA_atk-s05_14a2:1186_9	tesaṃ nisinnānaṃ phalāphalaṃ datvā khādāpetvā pariyosāne sayaṃ khāditvā sesakaṃ ṭhapesi.	1186	
PA_atk-s05_14a2:1186_10	Iminā niyāmeneva mātāpitaro paṭijaggi.	11861	
PA_atk-s05_14a2:1187_0	Tasmiṃ samaye bārāṇasiyaṃ pīḷiyakkho nāma rājā rajjaṃ kāresi. So migamaṃsalobhena	1187	
PA_atk-s05_14a2:1187_1	mātaraṃ rajjaṃ paṭicchāpetvā sannaddhapañcāvudho himavantaṃ pavisitvā mige vadhitvā	1187	
PA_atk-s05_14a2:1187_2	maṃsaṃ khādanto migasammatānadiṃ patvā anupubbena sāmassa pānīyaggahaṇatitthaṃ sampatto	1187	
PA_atk-s05_14a2:1187_3	migapadavalañjaṃ disvā maṇivaṇṇāhi sākhāhi koṭṭhakaṃ katvā dhanuṃ ādāya visapītaṃ	1187	
PA_atk-s05_14a2:1187_4	saraṃ sannahitvā nilīnova acchi. Mahāsattopi sāyanhasamaye phalāphalaṃ āharitvā assamapade	1187	
PA_atk-s05_14a2:1187_5	ṭhapetvā mātāpitaro vanditvā “pānīyaṃ āharissāmī”ti ghaṭaṃ gahetvā migagaṇaparivuto	1187	
PA_atk-s05_14a2:1187_6	dvepi mige ekato katvā tesaṃ piṭṭhiyaṃ pānīyaghaṭaṃ ṭhapetvā hatthena gahetvā nadītitthaṃ	1187	
PA_atk-s05_14a2:1187_7	agamāsi. Rājā koṭṭhake ṭhitova taṃ tathā āgacchantaṃ disvā “mayā ettakaṃ kālaṃ evaṃ	1187	
PA_atk-s05_14a2:1187_8	vicarantenapi manusso nāma na diṭṭhapubbo, devo nu kho esa nāgo nu kho, sace panāhaṃ	1187	
PA_atk-s05_14a2:1187_9	etaṃ upasaṅkamitvā pucchissāmi. Devo ce bhavissati, ākāsaṃ uppatissati. Nāgo ce,	1187	
PA_atk-s05_14a2:1187_10	bhūmiyaṃ pavisissati. Na kho panāhaṃ sabbakālaṃ himavanteyeva vicarissāmi, bārāṇasiṃ	11871	
PA_atk-s05_14a2:1187_11	gamissāmi. Tatra maṃ pucchissanti ‘api nu kho te, mahārāja, himavante vasantena kiñci	11871	
PA_atk-s05_14a2:1187_12	achariyaṃ diṭṭhapubba’nti? Tatrāhaṃ ‘evarūpo me satto diṭṭhapubbo’ti vakkhāmi. ‘Ko	11871	
PA_atk-s05_14a2:1187_13	nāmeso’ti vutte sace ‘na jānāmī’ti vakkhāmi, atha garahissanti maṃ, tasmā etaṃ vijjhitvā	11871	
PA_atk-s05_14a2:1187_14	dubbalaṃ katvā pucchissāmī”ti cintesi.	11871	
PA_atk-s05_14a2:1188_0	Atha tesu migesu paṭhamameva otaritvā pānīyaṃ pivitvā uttiṇṇesu bodhisatto uggahitavatto	1188	
PA_atk-s05_14a2:1188_1	mahāthero viya saṇikaṃ otaritvā passaddhadaratho paccuttaritvā rattavākacīraṃ nivāsetvā	1188	
PA_atk-s05_14a2:1188_2	ekaṃ pārupitvā ajinacammaṃ aṃse katvā pānīyaghaṭaṃ ukkhipitvā udakaṃ puñchitvā vāmaaṃsakūṭe	1188	
PA_atk-s05_14a2:1188_3	ṭhapesi. Tasmiṃ kāle “idāni vijjhituṃ samayo”ti rājā visapītaṃ saraṃ ukkhipitvā mahāsattaṃ	1188	
PA_atk-s05_14a2:1188_4	dakkhiṇapasse vijjhi, saro vāmapassena nikkhami. Tassa viddhabhāvaṃ ñatvā migagaṇā	1188	
PA_atk-s05_14a2:1188_5	bhītā palāyiṃsu. Suvaṇṇasāmapaṇḍito pana viddhopi pānīyaghaṭaṃ yathā vā tathā vā	1188	
PA_atk-s05_14a2:1188_6	anavasumbhitvā satiṃ paccupaṭṭhāpetvā saṇikaṃ otāretvā vālukaṃ viyūhitvā ṭhapetvā	1188	
PA_atk-s05_14a2:1188_7	disaṃ vavatthapetvā mātāpitūnaṃ vasanaṭṭhānadisābhāgena sīsaṃ katvā rajatapaṭṭavaṇṇāya	1188	
PA_atk-s05_14a2:1188_8	vālukāya suvaṇṇapaṭimā viya nipajjitvā satiṃ paccupaṭṭhāpetvā “imasmiṃ himavantappadese	1188	
PA_atk-s05_14a2:1188_9	mama verī nāma natthi, mayhaṃ mātāpitūnañca verī nāma natthī”ti mukhena lohitaṃ chaḍḍetvā	1188	
PA_atk-s05_14a2:1188_10	rājānaṃ adisvāva paṭhamaṃ gāthamāha –	11881	
PA_atk-s05_14a2:1190	“Ko nu maṃ usunā vijjhi, pamattaṃ udahārakaṃ;	119	
PA_atk-s05_14a2:1191	Khattiyo brāhmaṇo vesso, ko maṃ viddhā nilīyasī”ti.	119	
PA_atk-s05_14a2:1192	Tattha pamattanti mettābhāvanāya anupaṭṭhitasatiṃ. Idañhi so sandhāya tasmiṃ khaṇe attānaṃ pamattaṃ nāma akāsi. Viddhāti vijjhitvā.	119	
PA_atk-s05_14a2:1193	Evañca pana vatvā puna attano sarīramaṃsassa abhakkhasammatabhāvaṃ dassetuṃ dutiyaṃ gāthamāha –	119	
PA_atk-s05_14a2:1195	“Na me maṃsāni khajjāni, cammenattho na vijjati;	119	
PA_atk-s05_14a2:1196	Atha kena nu vaṇṇena, viddheyyaṃ maṃ amaññathā”ti.	119	
PA_atk-s05_14a2:1197	Dutiyagāthaṃ vatvā tameva nāmādivasena pucchanto āha –	119	
PA_atk-s05_14a2:1199	“Ko vā tvaṃ kassa vā putto, kathaṃ jānemu taṃ mayaṃ;	119	
PA_atk-s05_14a2:1200	Puṭṭho me samma akkhāhi, kiṃ maṃ viddhā nilīyasī”ti.	120	
PA_atk-s05_14a2:1201	Tattha amaññathāti ayaṃ puriso kena kāraṇena maṃ vijjhitabbanti amaññitthāti attho.	120	
PA_atk-s05_14a2:1202_0	Evañca pana vatvā tuṇhī ahosi. Taṃ sutvā rājā “ayaṃ mayā visapītena sallena vijjhitvā	1202	
PA_atk-s05_14a2:1202_1	pātitopi neva maṃ akkosati na paribhāsati, mama hadayaṃ sambāhanto viya piyavacanena	1202	
PA_atk-s05_14a2:1202_2	samudācarati, gacchissāmissa santika”nti cintetvā gantvā tassa santike ṭhitova dve gāthā abhāsi –	1202	
PA_atk-s05_14a2:1204	“Rājāhamasmi kāsīnaṃ, pīḷiyakkhoti maṃ vidū;	120	
PA_atk-s05_14a2:1205	Lobhā raṭṭhaṃ pahitvāna, migamesaṃ carāmahaṃ.	120	
PA_atk-s05_14a2:1207	“Issatthe casmi kusalo, daḷhadhammoti vissuto;	120	
PA_atk-s05_14a2:1208	Nāgopi me na mucceyya, āgato usupātana”nti.	120	
PA_atk-s05_14a2:1209_0	Tattha rājāhamasmīti evaṃ kirassa vitakko ahosi “devāpi nāgāpi manussabhāsāya kathentiyeva,	1209	
PA_atk-s05_14a2:1209_1	ahametaṃ devoti vā nāgoti vā manussoti vā na jānāmi. Sace kujjheyya, nāseyya maṃ,	1209	
PA_atk-s05_14a2:1209_2	‘rājā’ti vutte pana abhāyanto nāma natthī”ti. Tasmā attano rājabhāvaṃ jānāpetuṃ paṭhamaṃ	1209	
PA_atk-s05_14a2:1209_3	“rājāhamasmī”ti āha. Lobhāti migamaṃsalobhena. Migamesanti migaṃ esanto. Carāmahanti	1209	
PA_atk-s05_14a2:1209_4	carāmi ahaṃ. Dutiyaṃ gāthaṃ pana attano balaṃ dīpetukāmo evamāha. Tattha issattheti	1209	
PA_atk-s05_14a2:1209_5	dhanusippe. Daḷhadhammoti daḷhadhanuṃ sahassatthāmadhanuṃ oropetuñca āropetuñca samattho.	1209	
PA_atk-s05_14a2:1210	Iti rājā attano balaṃ vaṇṇetvā tassa nāmagottaṃ pucchanto āha –	121	
PA_atk-s05_14a2:1212	“Ko vā tvaṃ kassa vā putto, kathaṃ jānemu taṃ mayaṃ;	121	
PA_atk-s05_14a2:1213	Pituno attano cāpi, nāmagottaṃ pavedayā”ti.	121	
PA_atk-s05_14a2:1214	Tattha pavedayāti kathaya.	121	
PA_atk-s05_14a2:1215	Taṃ sutvā mahāsatto “sacāhaṃ ‘devanāgakinnarakhattiyādīsu aññatarohamasmī’ti katheyyaṃ, saddaheyyeva esa, saccameva panassa kathetuṃ vaṭṭatī”ti cintetvā evamāha –	121	
PA_atk-s05_14a2:1217	“Nesādaputto bhaddante, sāmo iti maṃ ñātayo;	121	
PA_atk-s05_14a2:1218	Āmantayiṃsu jīvantaṃ, svajjevāhaṃ gato saye.	121	
PA_atk-s05_14a2:1220	“Viddhosmi puthusallena, savisena yathā migo;	122	
PA_atk-s05_14a2:1221	Sakamhi lohite rāja, passa semi paripluto.	122	
PA_atk-s05_14a2:1223	“Paṭivāmagataṃ sallaṃ, passa dhimhāmi lohitaṃ;	122	
PA_atk-s05_14a2:1224	Āturo tyānupucchāmi, kiṃ maṃ viddhā nilīyasi.	122	
PA_atk-s05_14a2:1226	“Ajinamhi haññate dīpi, nāgo dantehi haññate;	122	
PA_atk-s05_14a2:1227	Atha kena nu vaṇṇena, viddheyyaṃ maṃ amaññathā”ti.	122	
PA_atk-s05_14a2:1228_0	Tattha jīvantanti maṃ ito pubbe jīvamānaṃ “ehi sāma, yāhi sāmā”ti ñātayo āmantayiṃsu.	1228	
PA_atk-s05_14a2:1228_1	Svajjevāhaṃ gatoti so ahaṃ ajja evaṃ gato maraṇamukhe sampatto, paviṭṭhoti attho.	1228	
PA_atk-s05_14a2:1228_2	Sayeti sayāmi. Pariplutoti nimuggo. Paṭivāmagatanti dakkhiṇapassena pavisitvā vāmapassena	1228	
PA_atk-s05_14a2:1228_3	niggatanti attho. Passāti olokehi maṃ. Dhimhāmīti niṭṭhubhāmi, idaṃ so satiṃ paccupaṭṭhāpetvā	1228	
PA_atk-s05_14a2:1228_4	avikampamānova lohitaṃ mukhena chaḍḍetvā āha. Āturo tyānupucchāmī”ti bāḷhagilāno	1228	
PA_atk-s05_14a2:1228_5	hutvā ahaṃ taṃ anupucchāmi. Nilīyasīti etasmiṃ vanagumbe nilīno acchasi. Viddheyyanti	1228	
PA_atk-s05_14a2:1228_6	vijjhitabbaṃ. Amaññathāti amaññittha.	1228	
PA_atk-s05_14a2:1229	Rājā tassa vacanaṃ sutvā yathābhūtaṃ anācikkhitvā musāvādaṃ kathento āha –	122	
PA_atk-s05_14a2:1231	“Migo upaṭṭhito āsi, āgato usupātanaṃ;	123	
PA_atk-s05_14a2:1232	Taṃ disvā ubbijī sāma, tena kodho mamāvisī”ti.	123	
PA_atk-s05_14a2:1233	Tattha āvisīti ajjhotthari. Tena kāraṇena me kodho uppannoti dīpeti.	123	
PA_atk-s05_14a2:1234	Atha naṃ mahāsatto “kiṃ vadesi, mahārāja, imasmiṃ himavante maṃ disvā palāyanamigo nāma natthī”ti vatvā āha –	123	
PA_atk-s05_14a2:1236	“Yato sarāmi attānaṃ, yato pattosmi viññutaṃ;	123	
PA_atk-s05_14a2:1237	Na maṃ migā uttasanti, araññe sāpadānipi.	123	
PA_atk-s05_14a2:1239	“Yato nidhiṃ parihariṃ, yato pattosmi yobbanaṃ;	123	
PA_atk-s05_14a2:1240	Na maṃ migā uttasanti, araññe sāpadānipi.	124	
PA_atk-s05_14a2:1242	“Bhīrū kimpurisā rāja, pabbate gandhamādane;	124	
PA_atk-s05_14a2:1243	Sammodamānā gacchāma, pabbatāni vanāni ca.	124	
PA_atk-s05_14a2:1245	“Na maṃ migā uttasanti, araññe sāpadānipi;	124	
PA_atk-s05_14a2:1246	Atha kena nu vaṇṇena, utrāsanti migā mama”nti.	124	
PA_atk-s05_14a2:1247_0	Tattha na maṃ migāti bho mahārāja, yato kālato paṭṭhāya ahaṃ attānaṃ sarāmi, yato	1247	
PA_atk-s05_14a2:1247_1	kālato paṭṭhāya ahaṃ viññubhāvaṃ patto asmi bhavāmi, tato kālato paṭṭhāya maṃ disvā	1247	
PA_atk-s05_14a2:1247_2	migā nāma na uttasanti. Sāpadānipīti vāḷamigāpi. Yato nidhinti yato kālato paṭṭhāya	1247	
PA_atk-s05_14a2:1247_3	ahaṃ vākacīraṃ parihariṃ. Bhīrū kimpurisāti mahārāja, migā tāva tiṭṭhantu, kimpurisā	1247	
PA_atk-s05_14a2:1247_4	nāma atibhīrukā honti. Ye imasmiṃ gandhamādanapabbate viharanti, tepi maṃ disvā na	1247	
PA_atk-s05_14a2:1247_5	uttasanti, atha kho mayaṃ aññamaññaṃ sammodamānā gacchāma. Utrāsanti migā mamanti	1247	
PA_atk-s05_14a2:1247_6	mamaṃ disvā migā utrāseyyuṃ, kena kāraṇena tvaṃ maṃ saddahāpessasīti dīpeti.	1247	
PA_atk-s05_14a2:1248	Taṃ sutvā rājā “mayā imaṃ niraparādhaṃ vijjhitvā musāvādo kathito, saccameva kathayissāmī”ti cintetvā āha –	124	
PA_atk-s05_14a2:1250	“Na taṃ tasa migo sāma, kiṃ tāhaṃ alikaṃ bhaṇe;	125	
PA_atk-s05_14a2:1251	Kodhalobhābhibhūtāhaṃ, usuṃ te taṃ avassaji”nti.	125	
PA_atk-s05_14a2:1252_0	Tattha na taṃ tasāti na taṃ disvā migo tasa, na bhītoti attho. Kiṃ tāhanti kiṃ te	1252	
PA_atk-s05_14a2:1252_1	evaṃ kalyāṇadassanassa santike ahaṃ alikaṃ bhaṇissāmi. Kodhalobhābhibhūtāhanti kodhena	1252	
PA_atk-s05_14a2:1252_2	ca lobhena ca abhibhūto hutvā ahaṃ. So hi paṭhamameva migesu uppannena kodhena “mige	1252	
PA_atk-s05_14a2:1252_3	vijjhissāmī”ti dhanuṃ āropetvā ṭhito pacchā bodhisattaṃ disvā tassa devatādīsu aññatarabhāvaṃ	1252	
PA_atk-s05_14a2:1252_4	ajānanto “pucchissāmi na”nti lobhaṃ uppādesi, tasmā evamāha.	1252	
PA_atk-s05_14a2:1253	Evañca pana vatvā “nāyaṃ suvaṇṇasāmo imasmiṃ araññe ekakova vasissati, ñātakehipissa bhavitabbaṃ, pucchissāmi na”nti cintetvā itaraṃ gāthamāha –	125	
PA_atk-s05_14a2:1255	“Kuto nu sāma āgamma, kassa vā pahito tuvaṃ;	125	
PA_atk-s05_14a2:1256	‘Udahāro nadiṃ gaccha’, āgato migasammata”nti.	125	
PA_atk-s05_14a2:1257_0	Tattha sāmāti mahāsattaṃ ālapati. Āgammāti kuto desā imaṃ vanaṃ āgamitvā “amhākaṃ	1257	
PA_atk-s05_14a2:1257_1	udahāro udakaṃ āharituṃ nadiṃ gacchā”ti kassa vā pahitokena puggalena pesito hutvā	1257	
PA_atk-s05_14a2:1257_2	tuvaṃ imaṃ migasammataṃ āgatoti attho.	1257	
PA_atk-s05_14a2:1258	So tassa kathaṃ sutvā mahantaṃ dukkhavedanaṃ adhivāsetvā mukhena lohitaṃ chaḍḍetvā gāthamāha –	125	
PA_atk-s05_14a2:1260	“Andhā mātāpitā mayhaṃ, te bharāmi brahāvane;	126	
PA_atk-s05_14a2:1261	Tesāhaṃ udakāhāro, āgato migasammata”nti.	126	
PA_atk-s05_14a2:1262	Tattha bharāmīti mūlaphalādīni āharitvā posemi.	126	
PA_atk-s05_14a2:1263	Evañca pana vatvā mahāsatto mātāpitaro ārabbha vilapanto āha –	126	
PA_atk-s05_14a2:1265	“Atthi nesaṃ usāmattaṃ, atha sāhassa jīvitaṃ;	126	
PA_atk-s05_14a2:1266	Udakassa alābhena, maññe andhā marissare.	126	
PA_atk-s05_14a2:1268	“Na me idaṃ tathā dukkhaṃ, labbhā hi pumunā idaṃ;	126	
PA_atk-s05_14a2:1269	Yañca ammaṃ na passāmi, taṃ me dukkhataraṃ ito.	126	
PA_atk-s05_14a2:1271	“Na me idaṃ tathā dukkhaṃ, labbhā hi pumunā idaṃ;	127	
PA_atk-s05_14a2:1272	Yañca tātaṃ na passāmi, taṃ me dukkhataraṃ ito.	127	
PA_atk-s05_14a2:1274	“Sā nūna kapaṇā ammā, cirarattāya rucchati;	127	
PA_atk-s05_14a2:1275	Aḍḍharatteva ratte vā, nadīva avasucchati.	127	
PA_atk-s05_14a2:1277	“So nūna kapaṇo tāto, cirarattāya rucchati;	127	
PA_atk-s05_14a2:1278	Aḍḍharatteva ratte vā, nadīva avasucchati.	127	
PA_atk-s05_14a2:1280	“Uṭṭhānapādacariyāya, pādasambāhanassa ca;	128	
PA_atk-s05_14a2:1281	Sāma tātavilapantā, hiṇḍissanti brahāvane.	128	
PA_atk-s05_14a2:1283	Idampi dutiyaṃ sallaṃ, kampeti hadayaṃ mamaṃ;	128	
PA_atk-s05_14a2:1284	Yañca andhe na passāmi, maññe hissāmi jīvita”nti.	128	
PA_atk-s05_14a2:1285_0	Tattha usāmattanti bhojanamattaṃ. “Usā”ti hi bhojanassa nāmaṃ tassa ca atthitāya.	1285	
PA_atk-s05_14a2:1285_1	Sāhassa jīvitanti chadivasamattaṃ jīvitanti attho. Idaṃ āharitvā ṭhapitaṃ phalāphalaṃ	1285	
PA_atk-s05_14a2:1285_2	sandhāyāha. Atha vā usāti usmā. Tenetaṃ dasseti – tesaṃ sarīre usmāmattaṃ atthi,	1285	
PA_atk-s05_14a2:1285_3	atha mayā ābhatena phalāphalena sāhassa jīvitaṃ atthīti. Marissareti marissantīti	1285	
PA_atk-s05_14a2:1285_4	maññāmi. Pumunāti purisena, evarūpañhi dukkhaṃ purisena labhitabbamevāti attho. Cirarattāya	1285	
PA_atk-s05_14a2:1285_5	rucchatīti cirarattaṃ rodissati. Aḍḍharatte vāti majjhimaratte vā. Ratte vāti pacchimaratte	1285	
PA_atk-s05_14a2:1285_6	vā. Avasucchatīti kunnadī viya sussissatīti attho. Uṭṭhānapādacariyāyāti mahārāja,	1285	
PA_atk-s05_14a2:1285_7	ahaṃ rattimpi divāpi dve tayo vāre uṭṭhāya attano uṭṭhānavīriyena tesaṃ pādacariyaṃ	1285	
PA_atk-s05_14a2:1285_8	karomi, hatthapāde sambāhāmi, idāni maṃ adisvā mamatthāya te parihīnacakkhukā “sāmatātā”ti	1285	
PA_atk-s05_14a2:1285_9	vilapantā kaṇṭakehi vijjhiyamānā viya imasmiṃ vanappadese hiṇḍissanti vicarissantīti	1285	
PA_atk-s05_14a2:1285_10	attho. Dutiyaṃ sallanti paṭhamaviddhavisapītasallato sataguṇena sahassaguṇena satasahassaguṇena	12851	
PA_atk-s05_14a2:1285_11	dukkhataraṃ idaṃ dutiyaṃ tesaṃ adassanasokasallaṃ.	12851	
PA_atk-s05_14a2:1286_0	Rājā tassa vilāpaṃ sutvā “ayaṃ accantaṃ brahmacārī dhamme ṭhito mātāpitaro bharati,	1286	
PA_atk-s05_14a2:1286_1	idāni evaṃ dukkhappattopi tesaṃyeva vilapati, evaṃ guṇasampanne nāma mayā aparādho	1286	
PA_atk-s05_14a2:1286_2	kato, kathaṃ nu kho imaṃ samassāseyya”nti cintetvā “niraye paccanakāle rajjaṃ kiṃ	1286	
PA_atk-s05_14a2:1286_3	karissati, iminā paṭijaggitaniyāmenevassa mātāpitaro paṭijaggissāmi, imassa maraṇampi	1286	
PA_atk-s05_14a2:1286_4	amaraṇaṃ viya bhavissatī”ti sanniṭṭhānaṃ katvā āha –	1286	
PA_atk-s05_14a2:1288	“Mā bāḷhaṃ paridevesi, sāma kalyāṇadassana;	128	
PA_atk-s05_14a2:1289	Ahaṃ kammakaro hutvā, bharissaṃ te brahāvane.	128	
PA_atk-s05_14a2:1291	“Issatthe casmi kusalo, daḷhadhammoti vissuto;	129	
PA_atk-s05_14a2:1292	Ahaṃ kammakaro hutvā, bharissaṃ te brahāvane.	129	
PA_atk-s05_14a2:1294	“Migānaṃ vighāsamanvesaṃ, vanamūlaphalāni ca;	129	
PA_atk-s05_14a2:1295	Ahaṃ kammakaro hutvā, bharissaṃ te brahāvane.	129	
PA_atk-s05_14a2:1297	“Katamaṃ taṃ vanaṃ sāma, yattha mātāpitā tava;	129	
PA_atk-s05_14a2:1298	Ahaṃ te tathā bharissaṃ, yathā te abharī tuva”nti.	129	
PA_atk-s05_14a2:1299_0	Tattha bharissaṃ teti te tava mātāpitaro bharissāmi. Migānanti sīhādīnaṃ migānaṃ	1299	
PA_atk-s05_14a2:1299_1	vighāsaṃ anvesanto. Idaṃ so “issatthe casmi kusaloti thūlathūle mige vadhitvā madhuramaṃsena	1299	
PA_atk-s05_14a2:1299_2	tava mātāpitaro bharissāmī”ti vatvā “mā, mahārāja, amhe nissāya pāṇavadhaṃ karī”ti	1299	
PA_atk-s05_14a2:1299_3	vutte evamāha. Yathā teti yathā tvaṃ te abhari, tathevāhampi bharissāmīti.	1299	
PA_atk-s05_14a2:1300	Athassa mahāsatto “sādhu, mahārāja, tena hi me mātāpitaro bharassū”ti vatvā maggaṃ ācikkhanto āha –	130	
PA_atk-s05_14a2:1302	“Ayaṃ ekapadī rāja, yoyaṃ ussīsake mama;	130	
PA_atk-s05_14a2:1303	Ito gantvā aḍḍhakosaṃ, tattha nesaṃ agārakaṃ;	130	
PA_atk-s05_14a2:1304	Yattha mātāpitā mayhaṃ, te bharassu ito gato”ti.	130	
PA_atk-s05_14a2:1305	Tattha ekapadīti ekapadamaggo. Ussīsaketi yo esa mama matthakaṭṭhāne. Aḍḍhakosanti aḍḍhakosantare.	130	
PA_atk-s05_14a2:1306	Evaṃ so tassa maggaṃ ācikkhitvā mātāpitūsu balavasinehena tathārūpaṃ vedanaṃ adhivāsetvā tesaṃ bharaṇatthāya añjaliṃ paggayha yācanto puna evamāha –	130	
PA_atk-s05_14a2:1308	“Namo te kāsirājatthu, namo te kāsivaḍḍhana;	130	
PA_atk-s05_14a2:1309	Andhā mātāpitā mayhaṃ, te bharassu brahāvane.	130	
PA_atk-s05_14a2:1311	“Añjaliṃ te paggaṇhāmi, kāsirāja namatthu te;	131	
PA_atk-s05_14a2:1312	Mātaraṃ pitaraṃ mayhaṃ, vutto vajjāsi vandana”nti.	131	
PA_atk-s05_14a2:1313_0	Tattha vutto vajjāsīti “putto vo suvaṇṇasāmo nadītīrevisapītena sallena viddho rajatapaṭṭasadise	1313	
PA_atk-s05_14a2:1313_1	vālukāpuline dakkhiṇapassena nipanno añjaliṃ paggayha tumhākaṃ pāde vandatī”ti evaṃ	1313	
PA_atk-s05_14a2:1313_2	mahārāja, mayā vutto hutvā mātāpitūnaṃ me vandanaṃ vadeyyāsīti attho.	1313	
PA_atk-s05_14a2:1314	Rājā “sādhū”ti sampaṭicchi. Mahāsattopi mātāpitūnaṃ vandanaṃ pesetvā visaññitaṃ pāpuṇi. Tamatthaṃ pakāsento satthā āha –	131	
PA_atk-s05_14a2:1316	“Idaṃ vatvāna so sāmo, yuvā kalyāṇadassano;	131	
PA_atk-s05_14a2:1317	Mucchito visavegena, visaññī samapajjathā”ti.	131	
PA_atk-s05_14a2:1318	Tattha samapajjathāti visaññī jāto.	131	
PA_atk-s05_14a2:1319_0	So hi heṭṭhā ettakaṃ kathento nirassāso viya ahosi. Idāni panassa visavegena madditā	1319	
PA_atk-s05_14a2:1319_1	bhavaṅgacittasantati hadayarūpaṃ nissāya pavatti, kathā pacchijji, mukhaṃ pihitaṃ,	1319	
PA_atk-s05_14a2:1319_2	akkhīni nimīlitāni, hatthapādā thaddhabhāvaṃ pattā, sakalasarīraṃ lohitena makkhitaṃ.	1319	
PA_atk-s05_14a2:1319_3	Rājā “ayaṃ idāneva mayā saddhiṃ kathesi, kiṃ nu kho”ti tassa assāsapassāse upadhāresi.	1319	
PA_atk-s05_14a2:1319_4	Te pana niruddhā, sarīraṃ thaddhaṃ jātaṃ. So taṃ disvā “niruddho dāni sāmo”ti sokaṃ	1319	
PA_atk-s05_14a2:1319_5	saddhāretuṃ asakkonto ubho hatthe matthake ṭhapetvā mahāsaddena paridevi. Tamatthaṃ	1319	
PA_atk-s05_14a2:1319_6	pakāsento satthā āha –	1319	
PA_atk-s05_14a2:1321	“Sa rājā paridevesi, bahuṃ kāruññasañhitaṃ;	132	
PA_atk-s05_14a2:1322	Ajarāmarohaṃ āsiṃ, ajjetaṃ ñāmi no pure;	132	
PA_atk-s05_14a2:1323	Sāmaṃ kālaṅkataṃ disvā, natthi maccussa nāgamo.	132	
PA_atk-s05_14a2:1325	“Yassu maṃ paṭimanteti, savisena samappito;	132	
PA_atk-s05_14a2:1326	Svajja evaṃ gate kāle, na kiñci mabhibhāsati.	132	
PA_atk-s05_14a2:1328	“Nirayaṃ nūna gacchāmi, ettha me natthi saṃsayo;	132	
PA_atk-s05_14a2:1329	Tadā hi pakataṃ pāpaṃ, cirarattāya kibbisaṃ.	132	
PA_atk-s05_14a2:1331	“Bhavanti tassa vattāro, gāme kibbisakārako;	133	
PA_atk-s05_14a2:1332	Araññe nimmanussamhi, ko maṃ vattumarahati.	133	
PA_atk-s05_14a2:1334	“Sārayanti hi kammāni, gāme saṃgaccha māṇavā;	133	
PA_atk-s05_14a2:1335	Araññe nimmanussamhi, ko nu maṃ sārayissatī”ti.	133	
PA_atk-s05_14a2:1336_0	Tattha āsinti ahaṃ ettakaṃ kālaṃ ajarāmaromhīti saññī ahosiṃ. Ajjetanti ajja ahaṃ	1336	
PA_atk-s05_14a2:1336_1	imaṃ sāmaṃ kālakataṃ disvā mamañceva aññesañca natthi maccussa nāgamoti taṃ maccussa	1336	
PA_atk-s05_14a2:1336_2	āgamanaṃ ajja jānāmi, ito pubbe na jānāmīti vilapati. Svajja evaṃ gate kāleti yo	1336	
PA_atk-s05_14a2:1336_3	savisena sallena samappito idāneva maṃ paṭimanteti, so ajja evaṃ gate kāle evaṃ maraṇakāle	1336	
PA_atk-s05_14a2:1336_4	sampatte kiñci appamattakampi na bhāsati. Tadā hīti tasmiṃ khaṇe sāmaṃ vijjhantena	1336	
PA_atk-s05_14a2:1336_5	mayā pāpaṃ kataṃ. Cirarattāya kibbisanti taṃ pana cirarattaṃ vipaccanasamatthaṃ dāruṇaṃ pharusaṃ.	1336	
PA_atk-s05_14a2:1337_0	Tassāti tassa evarūpaṃ pāpakammaṃ katvā vicarantassa. Vattāroti ninditāro bhavanti	1337	
PA_atk-s05_14a2:1337_1	“kuhiṃ gāme kinti kibbisakārako”ti. Imasmiṃ pana araññe nimmanussamhi ko maṃ vattumarahati,	1337	
PA_atk-s05_14a2:1337_2	sace hi bhaveyya, vadeyyāti vilapati. Sārayantīti gāme vā nigamādīsu vā saṃgaccha	1337	
PA_atk-s05_14a2:1337_3	māṇavā tattha tattha bahū purisā sannipatitvā “ambho purisaghātaka, dāruṇaṃ te kammaṃ	1337	
PA_atk-s05_14a2:1337_4	kataṃ, asukadaṇḍaṃ patto nāma tva”nti evaṃ kammāni sārenti codenti. Imasmiṃ pana	1337	
PA_atk-s05_14a2:1337_5	nimmanusse araññe maṃ ko sārayissatīti attānaṃ codento vilapati.	1337	
PA_atk-s05_14a2:1338_0	Tadā bahusundarī nāma devadhītā gandhamādanavāsinī mahāsattassa sattame attabhāve	1338	
PA_atk-s05_14a2:1338_1	mātubhūtapubbā. Sā puttasinehena bodhisattaṃ niccaṃ āvajjeti, taṃ divasaṃ pana dibbasampattiṃ	1338	
PA_atk-s05_14a2:1338_2	anubhavamānā na taṃ āvajjeti. “Devasamāgamaṃ gatā”tipi vadantiyeva. Sā tassa visaññibhūtakāle	1338	
PA_atk-s05_14a2:1338_3	“kiṃ nu kho me puttassa pavattī”ti āvajjamānā addasa “ayaṃ pīḷiyakkho nāma rājā mama	1338	
PA_atk-s05_14a2:1338_4	puttaṃ visapītena sallena vijjhitvā migasammatānadītīre vālukāpuline ghātetvā mahantena	1338	
PA_atk-s05_14a2:1338_5	saddena paridevati. Sacāhaṃ na gamissāmi, mama putto suvaṇṇasāmo ettheva marissati,	1338	
PA_atk-s05_14a2:1338_6	raññopi hadayaṃ phalissati, sāmassa mātāpitaropi nirāhārā pānīyampi alabhantā sussitvā	1338	
PA_atk-s05_14a2:1338_7	marissanti. Mayi pana gatāya rājā pānīyaghaṭaṃ ādāya tassa mātāpitūnaṃ santikaṃ gamissati,	1338	
PA_atk-s05_14a2:1338_8	gantvā ca pana “putto vo mayā hato’ti kathessati. Evañca vatvā tesaṃ vacanaṃ sutvā	1338	
PA_atk-s05_14a2:1338_9	te puttassa santikaṃ ānayissati. Atha kho te ca ahañca saccakiriyaṃ karissāma, saccabalena	1338	
PA_atk-s05_14a2:1338_10	sāmassa visaṃ vinassissati. Evaṃ me putto jīvitaṃ labhissati, mātāpitaro ca cakkhūni	13381	
PA_atk-s05_14a2:1338_11	labhissanti, rājā ca sāmassa dhammadesanaṃ sutvā nagaraṃ gantvā mahādānaṃ datvā saggaparāyaṇo	13381	
PA_atk-s05_14a2:1338_12	bhavissati, tasmā gacchāmahaṃ tatthā”ti. Sā gantvā migasammatānadītīre adissamānena	13381	
PA_atk-s05_14a2:1338_13	kāyena ākāse ṭhatvā raññā saddhiṃ kathesi. Tamatthaṃ pakāsento satthā āha –	13381	
PA_atk-s05_14a2:1340	“Sā devatā antarahitā, pabbate gandhamādane;	134	
PA_atk-s05_14a2:1341	Raññova anukampāya, imā gāthā abhāsatha.	134	
PA_atk-s05_14a2:1343	“Āguṃ kira mahārāja, akari kammadukkaṭaṃ;	134	
PA_atk-s05_14a2:1344	Adūsakā pitāputtā, tayo ekūsunā hatā.	134	
PA_atk-s05_14a2:1346	“Ehi taṃ anusikkhāmi, yathā te sugatī siyā;	134	
PA_atk-s05_14a2:1347	Dhammenandhe vane posa, maññehaṃ sugatī tayā”ti.	134	
PA_atk-s05_14a2:1348_0	Tattha raññovāti raññoyeva. Āguṃ kirāti mahārāja, tvaṃ mahāparādhaṃ mahāpāpaṃ akari.	1348	
PA_atk-s05_14a2:1348_1	Dukkaṭanti yaṃ kataṃ dukkaṭaṃ hoti, taṃ lāmakakammaṃ akari. Adūsakāti niddosā. Pitāputtāti	1348	
PA_atk-s05_14a2:1348_2	mātā ca pitā ca putto ca ime tayo janā ekausunā hatā. Tasmiñhi hate tappaṭibaddhā	1348	
PA_atk-s05_14a2:1348_3	tassa mātāpitaropi hatāva honti. Anusikkhāmīti sikkhāpemi anusāsāmi. Posāti sāmassa	1348	
PA_atk-s05_14a2:1348_4	ṭhāne ṭhatvā sinehaṃ paccupaṭṭhāpetvā sāmo viya te ubho andhe posehi. Maññehaṃ sugatī	1348	
PA_atk-s05_14a2:1348_5	tayāti evaṃ tayā sugatiyeva gantabbā bhavissatīti ahaṃ maññāmi.	1348	
PA_atk-s05_14a2:1349_0	So devatāya vacanaṃ sutvā “ahaṃ kira tassa mātāpitaro posetvā saggaṃ gamissāmī”ti	1349	
PA_atk-s05_14a2:1349_1	saddahitvā “kiṃ me rajjena, teyeva posessāmī”ti daḷhaṃ adhiṭṭhāya balavaparidevaṃ	1349	
PA_atk-s05_14a2:1349_2	paridevanto sokaṃ tanukaṃ katvā “suvaṇṇasāmo mato bhavissatī”ti nānāpupphehi tassa	1349	
PA_atk-s05_14a2:1349_3	sarīraṃ pūjetvā udakena siñcitvā tikkhattuṃ padakkhiṇaṃ katvā catūsu ṭhānesu vanditvā	1349	
PA_atk-s05_14a2:1349_4	tena pūritaṃ udakaghaṭaṃ ādāya domanassappatto dakkhiṇadisābhimukho agamāsi. Tamatthaṃ	1349	
PA_atk-s05_14a2:1349_5	pakāsento satthā āha –	1349	
PA_atk-s05_14a2:1351	“Sa rājā paridevitvā, bahuṃ kāruññasañhitaṃ;	135	
PA_atk-s05_14a2:1352	Udakakumbhamādāya, pakkāmi dakkhiṇāmukho”ti.	135	
PA_atk-s05_14a2:1353_0	Pakatiyāpi mahāthāmo rājā pānīyaghaṭaṃ ādāya gacchanto assamapadaṃ koṭṭento viya	1353	
PA_atk-s05_14a2:1353_1	pavisitvā dukūlapaṇḍitassa paṇṇasālādvāraṃ sampāpuṇi. Dukūlapaṇḍito anto nisinnova	1353	
PA_atk-s05_14a2:1353_2	tassa padasaddaṃ sutvā “nāyaṃ sāmassa padasaddo, kassa nu kho”ti pucchanto gāthādvayamāha –	1353	
PA_atk-s05_14a2:1355	“Kassa nu eso padasaddo, manussasseva āgato;	135	
PA_atk-s05_14a2:1356	Neso sāmassa nigghoso, ko nu tvamasi mārisa.	135	
PA_atk-s05_14a2:1358	“Santañhi sāmo vajati, santaṃ pādāni neyati;	135	
PA_atk-s05_14a2:1359	Neso sāmassa nigghoso, ko nu tvamasi mārisā”ti.	135	
PA_atk-s05_14a2:1360_0	Tattha manussassevāti nāyaṃ sīhabyagghadīpiyakkhanāgakinnarānaṃ, āgacchato pana manussassevāyaṃ	1360	
PA_atk-s05_14a2:1360_1	padasaddo, neso sāmassāti. Santaṃ hīti upasamayuttaṃ eva. Vajatīti caṅkamati. Neyatīti patiṭṭhāpeti.	1360	
PA_atk-s05_14a2:1361_0	Taṃ sutvā rājā “sacāhaṃ attano rājabhāvaṃ akathetvā ‘mayā tumhākaṃ putto mārito’ti	1361	
PA_atk-s05_14a2:1361_1	vakkhāmi, ime kujjhitvā mayā saddhiṃ pharusaṃ kathessanti. Evaṃ me tesu kodho uppajjissati,	1361	
PA_atk-s05_14a2:1361_2	atha ne viheṭhessāmi, taṃ mama akusalaṃ bhavissati, ‘rājā’ti pana vutte abhāyantā	1361	
PA_atk-s05_14a2:1361_3	nāma natthi, tasmā rājabhāvaṃ tāva kathessāmī”ti cintetvā pānīyamāḷake pānīyaghaṭaṃ	1361	
PA_atk-s05_14a2:1361_4	ṭhapetvā paṇṇasālādvāre ṭhatvā āha –	1361	
PA_atk-s05_14a2:1363	“Rājāhamasmi kāsīnaṃ, pīḷiyakkhoti maṃ vidū;	136	
PA_atk-s05_14a2:1364	Lobhā raṭṭhaṃ pahitvāna, migamesaṃ carāmahaṃ.	136	
PA_atk-s05_14a2:1366	“Issatthe casmi kusalo, daḷhadhammoti vissuto;	136	
PA_atk-s05_14a2:1367	Nāgopi me na mucceyya, āgato usupātana”nti.	136	
PA_atk-s05_14a2:1368	Dukūlapaṇḍitopi tena saddhiṃ paṭisanthāraṃ karonto āha –	136	
PA_atk-s05_14a2:1370	“Svāgataṃ te mahārāja, atho te adurāgataṃ;	137	
PA_atk-s05_14a2:1371	Issarosi anuppatto, yaṃ idhatthi pavedaya.	137	
PA_atk-s05_14a2:1373	“Tindukāni piyālāni, madhuke kāsumāriyo;	137	
PA_atk-s05_14a2:1374	Phalāni khuddakappāni, bhuñja rāja varaṃ varaṃ.	137	
PA_atk-s05_14a2:1376	“Idampi pānīyaṃ sītaṃ, ābhataṃ girigabbharā;	137	
PA_atk-s05_14a2:1377	Tato piva mahārāja, sace tvaṃ abhikaṅkhasī”ti;	137	
PA_atk-s05_14a2:1378	Tassattho sattigumbajātake kathito. Idha pana “girigabbharā”ti migasammataṃ sandhāya vuttaṃ. Sā hi nadī girigabbharā nikkhantattā “girigabbharā” tveva jātā.	137	
PA_atk-s05_14a2:1379	Evaṃ tena paṭisanthāre kate rājā “putto vo mayā mārito”ti paṭhamameva vattuṃ ayuttaṃ, ajānanto viya kathaṃ samuṭṭhāpetvā kathessāmī”ti cintetvā āha –	137	
PA_atk-s05_14a2:1381	“Nālaṃ andhā vane daṭṭhuṃ, ko nu vo phalamāhari;	138	
PA_atk-s05_14a2:1382	Anandhassevayaṃ sammā, nivāpo mayha khāyatī”ti.	138	
PA_atk-s05_14a2:1383_0	Tattha nālanti tumhe andhā imasmiṃ vane kiñci daṭṭhuṃ na samatthā. Ko nu vo phalamāharīti	1383	
PA_atk-s05_14a2:1383_1	ko nu tumhākaṃ imāni phalāphalāni āhari. Nivāpoti ayaṃ sammā nayena upāyena kāraṇena	1383	
PA_atk-s05_14a2:1383_2	kato khāditabbayuttakānaṃ parisuddhānaṃ phalāphalānaṃ nivāpo sannicayo anandhassa	1383	
PA_atk-s05_14a2:1383_3	viya mayhaṃ khāyati paññāyati upaṭṭhāti.	1383	
PA_atk-s05_14a2:1384	Taṃ sutvā dukūlapaṇḍito “mahārāja, na mayaṃ phalāphalāni āharāma, putto pana no āharatī”ti dassento gāthādvayamāha –	138	
PA_atk-s05_14a2:1386	“Daharo yuvā nātibrahā, sāmo kalyāṇadassano;	138	
PA_atk-s05_14a2:1387	Dīghassa kesā asitā, atho sūnaggavellitā.	138	
PA_atk-s05_14a2:1389	“So have phalamāharitvā, ito ādāya kamaṇḍaluṃ;	138	
PA_atk-s05_14a2:1390	Nadiṃ gato udahāro, maññe na dūramāgato”ti.	139	
PA_atk-s05_14a2:1391_0	Tattha nātibrahāti nātidīgho nātirasso. Sūnaggavellitāti sūnasaṅkhātāya maṃsakoṭṭanapotthaniyā	1391	
PA_atk-s05_14a2:1391_1	aggaṃ viya vinatā. Kamaṇḍalunti ghaṭaṃ. Na dūramāgatoti idāni na dūraṃ āgato, āsannaṭṭhānaṃ	1391	
PA_atk-s05_14a2:1391_2	āgato bhavissatīti maññāmīti attho.	1391	
PA_atk-s05_14a2:1392	Taṃ sutvā rājā āha –	139	
PA_atk-s05_14a2:1394	“Ahaṃ taṃ avadhiṃ sāmaṃ, yo tuyhaṃ paricārako;	139	
PA_atk-s05_14a2:1395	Yaṃ kumāraṃ pavedetha, sāmaṃ kalyāṇadassanaṃ.	139	
PA_atk-s05_14a2:1397	“Dīghassa kesā asitā, atho sūnaggavellitā;	139	
PA_atk-s05_14a2:1398	Tesu lohitalittesu, seti sāmo mahā hato”ti.	139	
PA_atk-s05_14a2:1399	Tattha avadhinti visapītena sarena vijjhitvā māresiṃ. Pavedethāti kathetha. Setīti migasammatānadītīre vālukāpuline sayati.	139	
PA_atk-s05_14a2:1400_0	Dukūlapaṇḍitassa pana avidūre pārikāya paṇṇasālā hoti. Sā tattha nisinnāva rañño	1400	
PA_atk-s05_14a2:1400_1	vacanaṃ sutvā taṃ pavattiṃ sotukāmā attano paṇṇasālato nikkhamitvā rajjukasaññāya	1400	
PA_atk-s05_14a2:1400_2	dukūlapaṇḍitassa santikaṃ gantvā āha –	1400	
PA_atk-s05_14a2:1402	“Kena dukūla mantesi, ‘hato sāmo’ti vādinā;	140	
PA_atk-s05_14a2:1403	‘Hato sāmo’ti sutvāna, hadayaṃ me pavedhati.	140	
PA_atk-s05_14a2:1405	“Assatthasseva taruṇaṃ, pavāḷaṃ māluteritaṃ;	140	
PA_atk-s05_14a2:1406	‘Hato sāmo’ti sutvāna, hadayaṃ me pavedhatī”ti.	140	
PA_atk-s05_14a2:1407	Tattha vādināti “mayā sāmo hato”ti vadantena. Pavāḷanti pallavaṃ. Māluteritanti vātena pahaṭaṃ.	140	
PA_atk-s05_14a2:1408	Dukūlapaṇḍito ovadanto āha –	140	
PA_atk-s05_14a2:1410	“Pārike kāsirājāyaṃ, so sāmaṃ migasammate;	141	
PA_atk-s05_14a2:1411	Kodhasā usunā vijjhi, tassa mā pāpamicchimhā”ti.	141	
PA_atk-s05_14a2:1412	Tattha migasammateti migasammatānadītīre. Kodhasāti migesu uppannena kodhena. Mā pāpamicchimhāti tassa mayaṃ ubhopi pāpaṃ mā icchimhā.	141	
PA_atk-s05_14a2:1413	Puna pārikā āha –	141	
PA_atk-s05_14a2:1415	“Kicchā laddho piyo putto, yo andhe abharī vane;	141	
PA_atk-s05_14a2:1416	Taṃ ekaputtaṃ ghātimhi, kathaṃ cittaṃ na kopaye”ti.	141	
PA_atk-s05_14a2:1417	Tattha ghātimhīti ghātake.	141	
PA_atk-s05_14a2:1418	Dukūlapaṇḍito āha –	141	
PA_atk-s05_14a2:1420	“Kicchā laddho piyo putto, yo andhe abharī vane;	142	
PA_atk-s05_14a2:1421	Taṃ ekaputtaṃ ghātimhi, akkodhaṃ āhu paṇḍitā”ti.	142	
PA_atk-s05_14a2:1422	Tattha akkodhanti kodho nāma nirayasaṃvattaniko, tasmā taṃ kodhaṃ akatvā puttaghātakamhi akkodho eva kattabboti paṇḍitā āhu kathenti.	142	
PA_atk-s05_14a2:1423	Evañca pana vatvā te ubhohi hatthehi uraṃ paharitvā mahāsattassa guṇe vaṇṇetvā bhusaṃ parideviṃsu. Atha ne rājā samassāsento āha –	142	
PA_atk-s05_14a2:1425	“Mā bāḷhaṃ paridevetha, ‘hato sāmo’ti vādinā;	142	
PA_atk-s05_14a2:1426	Ahaṃ kammakaro hutvā, bharissāmi brahāvane.	142	
PA_atk-s05_14a2:1428	“Issatthe casmi kusalo, daḷhadhammoti vissuto;	142	
PA_atk-s05_14a2:1429	Ahaṃ kammakaro hutvā, bharissāmi brahāvane.	142	
PA_atk-s05_14a2:1431	“Migānaṃ vighāsamanvesaṃ, vanamūlaphalāni ca;	143	
PA_atk-s05_14a2:1432	Ahaṃ kammakaro hutvā, bharissāmi brahāvane”ti.	143	
PA_atk-s05_14a2:1433_0	Tattha vādināti tumhe “sāmo hato”ti vadantena mayā saddhiṃ “tayā no evaṃ guṇasampanno	1433	
PA_atk-s05_14a2:1433_1	putto mārito, idāni ko amhe bharissatī”tiādīni vatvā mā bāḷhaṃ paridevetha, ahaṃ	1433	
PA_atk-s05_14a2:1433_2	tumhākaṃ kammakaro hutvā sāmo viya tumhe bharissāmīti.	1433	
PA_atk-s05_14a2:1434	Evaṃ rājā “tumhe mā cintayittha, na mayhaṃ rajjenattho, ahaṃ vo yāvajīvaṃ bharissāmī”ti te assāsesi. Te tena saddhiṃ sallapantā āhaṃsu –	143	
PA_atk-s05_14a2:1436	“Nesa dhammo mahārāja, netaṃ amhesu kappati;	143	
PA_atk-s05_14a2:1437	Rājā tvamasi amhākaṃ, pāde vandāma te maya”nti.	143	
PA_atk-s05_14a2:1438_0	Tattha dhammoti sabhāvo kāraṇaṃ vā. Netaṃ amhesu kappatīti etaṃ tava kammakaraṇaṃ	1438	
PA_atk-s05_14a2:1438_1	amhesu na kappati na sobhati. “Pāde vandāma te maya”nti idaṃ pana te pabbajitaliṅge	1438	
PA_atk-s05_14a2:1438_2	ṭhitāpi puttasokena samabbhāhatāya ceva nihatamānatāya ca vadiṃsu. “Rañño vissāsaṃ	1438	
PA_atk-s05_14a2:1438_3	uppādetuṃ evamāhaṃsū”tipi vadanti.	1438	
PA_atk-s05_14a2:1439	Taṃ sutvā rājā ativiya tussitvā “aho acchariyaṃ, evaṃ dosakārake nāma mayi pharusavacanamattampi natthi, paggaṇhantiyeva mama”nti cintetvā gāthamāha –	143	
PA_atk-s05_14a2:1441	“Dhammaṃ nesādā bhaṇatha, katā apacitī tayā;	144	
PA_atk-s05_14a2:1442	Pitā tvamasi amhākaṃ, mātā tvamasi pārike”ti.	144	
PA_atk-s05_14a2:1443_0	Tattha tayāti ekekaṃ vadanto evamāha. Pitāti dukūlapaṇḍita, ajja paṭṭhāya tvaṃ mayhaṃ	1443	
PA_atk-s05_14a2:1443_1	pituṭṭhāne tiṭṭha, amma pārike, tvampi me mātuṭṭhāne tiṭṭha, ahaṃ pana vo puttassa	1443	
PA_atk-s05_14a2:1443_2	sāmassa ṭhāne ṭhatvā pādadhovanādīni sabbakiccāni karissāmi, maṃ rājāti asallakkhetvā	1443	
PA_atk-s05_14a2:1443_3	sāmoti sallakkhethāti.	1443	
PA_atk-s05_14a2:1444	Te añjaliṃ paggayha vanditvā “mahārāja, tava amhākaṃ kammakaraṇakiccaṃ natthi, apica kho pana laṭṭhikoṭiyā no gahetvā ānetvā sāmaṃ dassehī”ti yācantā gāthādvayamāhaṃsu –	144	
PA_atk-s05_14a2:1446	“Namo te kāsirājatthu, namo te kāsivaḍḍhana;	144	
PA_atk-s05_14a2:1447	Añjaliṃ te paggaṇhāma, yāva sāmānupāpaya.	144	
PA_atk-s05_14a2:1449	“Tassa pāde samajjantā, mukhañca bhujadassanaṃ;	144	
PA_atk-s05_14a2:1450	Saṃsumbhamānā attānaṃ, kālamāgamayāmase”ti.	145	
PA_atk-s05_14a2:1451	Tattha yāva sāmānupāpayāti yāva sāmo yattha, tattha amhe anupāpaya. Bhujadassananti kalyāṇadassanaṃ abhirūpaṃ. Saṃsumbhamānāti pothentā. Kālamāgamayāmaseti kālakiriyaṃ āgamessāma.	145	
PA_atk-s05_14a2:1452_0	Tesaṃ evaṃ kathentānaññeva sūriyo atthaṅgato. Atha rājā “sacāhaṃ idāneva ime tattha	1452	
PA_atk-s05_14a2:1452_1	nessāmi, taṃ disvāva nesaṃ hadayaṃ phalissati, iti tiṇṇampi etesaṃ matakāle ahaṃ	1452	
PA_atk-s05_14a2:1452_2	niraye uppajjantoyeva nāma, tasmā tesaṃ gantuṃ na dassāmī”ti cintetvā catasso gāthāyo ajjhabhāsi –	1452	
PA_atk-s05_14a2:1454	“Brahā vāḷamigākiṇṇaṃ, ākāsantaṃva dissati;	145	
PA_atk-s05_14a2:1455	Yattha sāmo hato seti, candova patito chamā.	145	
PA_atk-s05_14a2:1457	“Brahā vāḷamigākiṇṇaṃ, ākāsantaṃva dissati;	145	
PA_atk-s05_14a2:1458	Yattha sāmo hato seti, sūriyova patito chamā.	145	
PA_atk-s05_14a2:1460	“Brahā vāḷamigākiṇṇaṃ, ākāsantaṃva dissati;	146	
PA_atk-s05_14a2:1461	Yattha sāmo hato seti, paṃsunā patikunthito.	146	
PA_atk-s05_14a2:1463	“Brahā vāḷamigākiṇṇaṃ, ākāsantaṃva dissati;	146	
PA_atk-s05_14a2:1464	Yattha sāmo hato seti, idheva vasathassame”ti.	146	
PA_atk-s05_14a2:1465_0	Tattha brahāti accuggataṃ. Ākāsantaṃvāti etaṃ vanaṃ ākāsassa anto viya hutvā dissati.	1465	
PA_atk-s05_14a2:1465_1	Atha vā ākāsantanti ākāsamānaṃ, pakāsamānanti attho. Chamāti chamāyaṃ, pathaviyanti	1465	
PA_atk-s05_14a2:1465_2	attho. “Chama”ntipi pāṭho, pathaviṃ patito viyāti attho. Patikunthitoti parikiṇṇo,	1465	
PA_atk-s05_14a2:1465_3	paliveṭhitoti attho.	1465	
PA_atk-s05_14a2:1466	Atha te attano vāḷamigabhayābhāvaṃ dassetuṃ gāthamāhaṃsu –	146	
PA_atk-s05_14a2:1468	“Yadi tattha sahassāni, satāni niyutāni ca;	146	
PA_atk-s05_14a2:1469	Nevamhākaṃ bhayaṃ koci, vane vāḷesu vijjatī”ti.	146	
PA_atk-s05_14a2:1470	Tattha kocīti imasmiṃ vane katthaci ekasmiṃ padesepi amhākaṃ vāḷesu bhayaṃ nāma natthi.	147	
PA_atk-s05_14a2:1471	Rājā te paṭibāhituṃ asakkonto hatthesu gahetvā tattha nesi. Tamatthaṃ pakāsento satthā āha –	147	
PA_atk-s05_14a2:1473	“Tato andhānamādāya, kāsirājā brahāvane;	147	
PA_atk-s05_14a2:1474	Hatthe gahetvā pakkāmi, yattha sāmo hato ahū”ti.	147	
PA_atk-s05_14a2:1475	Tattha tatoti tadā. Andhānanti andhe. Ahūti ahosi. Yatthāti yasmiṃ ṭhāne so nipanno, tattha nesīti attho.	147	
PA_atk-s05_14a2:1476_0	So ānetvā ca pana sāmassa santike ṭhapetvā “ayaṃ vo putto”ti ācikkhi. Athassa pitā	1476	
PA_atk-s05_14a2:1476_1	sīsaṃ ukkhipitvā mātā pāde gahetvā ūrūsu ṭhapetvā nisīditvā vilapiṃsu. Tamatthaṃ	1476	
PA_atk-s05_14a2:1476_2	pakāsento satthā āha –	1476	
PA_atk-s05_14a2:1478	“Disvāna patitaṃ sāmaṃ, puttakaṃ paṃsukunthitaṃ;	147	
PA_atk-s05_14a2:1479	Apaviddhaṃ brahāraññe, candaṃva patitaṃ chamā.	147	
PA_atk-s05_14a2:1481	“Disvāna patitaṃ sāmaṃ, puttakaṃ paṃsukunthitaṃ;	148	
PA_atk-s05_14a2:1482	Apaviddhaṃ brahāraññe, sūriyaṃva patitaṃ chamā.	148	
PA_atk-s05_14a2:1484	“Disvāna patitaṃ sāmaṃ, puttakaṃ paṃsukunthitaṃ;	148	
PA_atk-s05_14a2:1485	Apaviddhaṃ brahāraññe, kalūnaṃ paridevayuṃ.	148	
PA_atk-s05_14a2:1487	“Disvāna patitaṃ sāmaṃ, puttakaṃ paṃsukunthitaṃ;	148	
PA_atk-s05_14a2:1488	Bāhā paggayha pakkanduṃ, ‘adhammo kira bho’iti.	148	
PA_atk-s05_14a2:1490	“Bāḷhaṃ kho tvaṃ pamattosi, sāma kalyāṇadassana;	149	
PA_atk-s05_14a2:1491	Yo ajjevaṃ gate kāle, na kiñci mabhibhāsasi.	149	
PA_atk-s05_14a2:1493	“Bāḷhaṃ kho tvaṃ padittosi, sāma kalyāṇadassana;	149	
PA_atk-s05_14a2:1494	Yo ajjevaṃ gate kāle, na kiñci mabhibhāsasi.	149	
PA_atk-s05_14a2:1496	“Bāḷhaṃ kho tvaṃ pakuddhosi, sāma kalyāṇadassana;	149	
PA_atk-s05_14a2:1497	Yo ajjevaṃ gate kāle, na kiñci mabhibhāsati.	149	
PA_atk-s05_14a2:1499	“Bāḷhaṃ kho tvaṃ pasuttosi, sāma kalyāṇadassana;	149	
PA_atk-s05_14a2:1500	Yo ajjevaṃ gate kāle, na kiñci mabhibhāsasi.	150	
PA_atk-s05_14a2:1502	“Bāḷhaṃ kho tvaṃ vimanosi, sāma kalyāṇadassana;	150	
PA_atk-s05_14a2:1503	Yo ajjevaṃ gate kāle, na kiñci mabhibhāsasi.	150	
PA_atk-s05_14a2:1505	“Jaṭaṃ valinaṃ paṃsugataṃ, kodāni saṇṭhapessati;	150	
PA_atk-s05_14a2:1506	Sāmo ayaṃ kālakato, andhānaṃ paricārako.	150	
PA_atk-s05_14a2:1508	“Ko me sammajjamādāya, sammajjissati assamaṃ;	150	
PA_atk-s05_14a2:1509	Sāmo ayaṃ kālakato, andhānaṃ paricārako.	150	
PA_atk-s05_14a2:1511	“Kodāni nhāpayissati, sītenuṇhodakena ca;	151	
PA_atk-s05_14a2:1512	Sāmo ayaṃ kālakato, andhānaṃ paricārako.	151	
PA_atk-s05_14a2:1514	“Kodāni bhojayissati, vanamūlaphalāni ca;	151	
PA_atk-s05_14a2:1515	Sāmo ayaṃ kālakato, andhānaṃ paricārako”ti.	151	
PA_atk-s05_14a2:1516_0	Tattha apaviddhanti raññā niratthakaṃ chaḍḍitaṃ. Adhammo kira bho itīti ayuttaṃ kira	1516	
PA_atk-s05_14a2:1516_1	bho, ajja imasmiṃ loke vattati. Pamattoti tikhiṇasuraṃ pivitvā viya matto pamatto	1516	
PA_atk-s05_14a2:1516_2	pamādaṃ āpanno. Padittoti dappito. “Pakuddhosi vimanosī”ti sabbaṃ vilāpavasena bhaṇanti.	1516	
PA_atk-s05_14a2:1516_3	Jaṭanti tāta, amhākaṃ jaṭāmaṇḍalaṃ. Valinaṃ paṃsugatanti yadā ākulaṃ malaggahitaṃ	1516	
PA_atk-s05_14a2:1516_4	bhavissati. Kodānīti idāni ko saṇṭhapessati, sodhetvā ujuṃ karissatīti.	1516	
PA_atk-s05_14a2:1517_0	Athassa mātā bahuṃ vilapitvā tassa ure hatthaṃ ṭhapetvā santāpaṃ upadhārentī “puttassa	1517	
PA_atk-s05_14a2:1517_1	me santāpo pavattatiyeva, visavegena visaññitaṃ āpanno bhavissati, nibbisabhāvatthāya	1517	
PA_atk-s05_14a2:1517_2	cassa saccakiriyaṃ karissāmī”ti cintetvā saccakiriyamakāsi. Tamatthaṃ pakāsento satthā āha –	1517	
PA_atk-s05_14a2:1519	“Disvāna patitaṃ sāmaṃ, puttakaṃ paṃsukunthitaṃ;	151	
PA_atk-s05_14a2:1520	Aṭṭitā puttasokena, mātā saccaṃ abhāsatha.	152	
PA_atk-s05_14a2:1522	“Yena saccenayaṃ sāmo, dhammacārī pure ahu;	152	
PA_atk-s05_14a2:1523	Etena saccavajjena, visaṃ sāmassa haññatu.	152	
PA_atk-s05_14a2:1525	“Yena saccenayaṃ sāmo, brahmacārī pure ahu;	152	
PA_atk-s05_14a2:1526	Etena saccavajjena, visaṃ sāmassa haññatu.	152	
PA_atk-s05_14a2:1528	“Yena saccenayaṃ sāmo, saccavādī pure ahu;	152	
PA_atk-s05_14a2:1529	Etena saccavajjena, visaṃ sāmassa haññatu.	152	
PA_atk-s05_14a2:1531	“Yena saccenayaṃ sāmo, mātāpettibharo ahu;	153	
PA_atk-s05_14a2:1532	Etena saccavajjena, visaṃ sāmassa haññatu.	153	
PA_atk-s05_14a2:1534	“Yena saccenayaṃ sāmo, kule jeṭṭhāpacāyiko;	153	
PA_atk-s05_14a2:1535	Etena saccavajjena, visaṃ sāmassa haññatu.	153	
PA_atk-s05_14a2:1537	“Yena saccenayaṃ sāmo, pāṇā piyataro mama;	153	
PA_atk-s05_14a2:1538	Etena saccavajjena, visaṃ sāmassa haññatu.	153	
PA_atk-s05_14a2:1540	“Yaṃ kiñcitthi kataṃ puññaṃ, mayhañceva pitucca te;	154	
PA_atk-s05_14a2:1541	Sabbena tena kusalena, visaṃ sāmassa haññatū”ti.	154	
PA_atk-s05_14a2:1542_0	Tattha yena saccenāti yena bhūtena sabhāvena. Dhammacārīti dasakusalakammapathadhammacārī.	1542	
PA_atk-s05_14a2:1542_1	Saccavādīti hasitavasenapi musāvādaṃ na vadati. Mātāpettibharoti analaso hutvā rattindivaṃ	1542	
PA_atk-s05_14a2:1542_2	mātāpitaro bhari. Kule jeṭṭhāpacāyikoti jeṭṭhānaṃ mātāpitūnaṃ sakkārakārako hoti.	1542	
PA_atk-s05_14a2:1543_0	Evaṃ mātarā sattahi gāthāhi saccakiriyāya katāya sāmo parivattitvā nipajji. Athassa	1543	
PA_atk-s05_14a2:1543_1	pitā “jīvati me putto, ahampissa saccakiriyaṃ karissāmī”ti tatheva saccakiriyamakāsi.	1543	
PA_atk-s05_14a2:1543_2	Tamatthaṃ pakāsento satthā āha –	1543	
PA_atk-s05_14a2:1545	“Disvāna patitaṃ sāmaṃ, puttakaṃ paṃsukunthitaṃ;	154	
PA_atk-s05_14a2:1546	Aṭṭito puttasokena, pitā saccaṃ abhāsatha.	154	
PA_atk-s05_14a2:1548	“Yena saccenayaṃ sāmo, dhammacārī pure ahu;	154	
PA_atk-s05_14a2:1549	Etena saccavajjena, visaṃ sāmassa haññatu.	154	
PA_atk-s05_14a2:1551	“Yena saccenayaṃ sāmo, brahmacārī pure ahu;	155	
PA_atk-s05_14a2:1552	Etena saccavajjena, visaṃ sāmassa haññatu.	155	
PA_atk-s05_14a2:1554	“Yena saccenayaṃ sāmo, saccavādī pure ahu;	155	
PA_atk-s05_14a2:1555	Etena saccavajjena, visaṃ sāmassa haññatu.	155	
PA_atk-s05_14a2:1557	“Yena saccenayaṃ sāmo, mātāpettibharo ahu;	155	
PA_atk-s05_14a2:1558	Etena saccavajjena, visaṃ sāmassa haññatu.	155	
PA_atk-s05_14a2:1560	“Yena saccenayaṃ sāmo, kule jeṭṭhāpacāyiko;	156	
PA_atk-s05_14a2:1561	Etena saccavajjena, visaṃ sāmassa haññatu.	156	
PA_atk-s05_14a2:1563	“Yena saccenayaṃ sāmo, pāṇā piyataro mama;	156	
PA_atk-s05_14a2:1564	Etena saccavajjena, visaṃ sāmassa haññatu.	156	
PA_atk-s05_14a2:1566	“Yaṃ kiñcitthi kataṃ puññaṃ, mayhañceva mātucca te;	156	
PA_atk-s05_14a2:1567	Sabbena tena kusalena, visaṃ sāmassa haññatū”ti.	156	
PA_atk-s05_14a2:1568	Evaṃ pitari saccakiriyaṃ karonte mahāsatto parivattitvā itarena passena nipajji. Athassa tatiyaṃ saccakiriyaṃ devatā akāsi. Tamatthaṃ pakāsento satthā aha –	156	
PA_atk-s05_14a2:1570	“Sā devatā antarahitā, pabbate gandhamādane;	157	
PA_atk-s05_14a2:1571	Sāmassa anukampāya, imaṃ saccaṃ abhāsatha.	157	
PA_atk-s05_14a2:1573	“Pabbatyāhaṃ gandhamādane, cirarattanivāsinī;	157	
PA_atk-s05_14a2:1574	Na me piyataro koci, añño sāmena vijjati;	157	
PA_atk-s05_14a2:1575	Etena saccavajjena, visaṃ sāmassa haññatu.	157	
PA_atk-s05_14a2:1577	“Sabbe vanā gandhamayā, pabbate gandhamādane;	157	
PA_atk-s05_14a2:1578	Etena saccavajjena, visaṃ sāmassa haññatu.	157	
PA_atk-s05_14a2:1580	“Tesaṃ lālappamānānaṃ, bahuṃ kāruññasañhitaṃ;	158	
PA_atk-s05_14a2:1581	Khippaṃ sāmo samuṭṭhāsi, yuvā kalyāṇadassano”ti.	158	
PA_atk-s05_14a2:1582_0	Tattha pabbatyāhanti pabbate ahaṃ. Sabbe vanā gandhamayāti sabbe rukkhā gandhamayā.	1582	
PA_atk-s05_14a2:1582_1	Na hi tattha agandho nāma koci rukkho atthi. Tesanti bhikkhave, tesaṃ ubhinnaṃ lālappamānānaññeva	1582	
PA_atk-s05_14a2:1582_2	devatāya saccakiriyāya pariyosāne khippaṃ sāmo uṭṭhāsi, padumapattato udakaṃ viyassa	1582	
PA_atk-s05_14a2:1582_3	visaṃ vinivattetvā ābādho vigato, idha nu kho viddho, ettha nu kho viddhoti viddhaṭṭhānampi na paññāyi.	1582	
PA_atk-s05_14a2:1583_0	Iti mahāsattassa nirogabhāvo, mātāpitūnañca cakkhupaṭilābho, aruṇuggamanañca, devatānubhāvena	1583	
PA_atk-s05_14a2:1583_1	tesaṃ catunnaṃ assameyeva pākaṭabhāvo cāti sabbaṃ ekakkhaṇeyeva ahosi. Mātāpitaro	1583	
PA_atk-s05_14a2:1583_2	“cakkhūni no laddhāni, suvaṇṇasāmo ca arogo jāto”ti atirekataraṃ tussiṃsu. Atha ne	1583	
PA_atk-s05_14a2:1583_3	sāmapaṇḍito gāthaṃ abhāsi –	1583	
PA_atk-s05_14a2:1585	“Sāmohamasmi bhaddaṃ vo, sotthināmhi samuṭṭhito;	158	
PA_atk-s05_14a2:1586	Mā bāḷhaṃ paridevetha, mañcunābhivadetha ma”nti.	158	
PA_atk-s05_14a2:1587	Tattha sotthināmhi samuṭṭhitoti sotthinā sukhena uṭṭhito amhi bhavāmi. Mañjunāti madhurassarena maṃ abhivadetha.	158	
PA_atk-s05_14a2:1588	Atha so rājānaṃ disvā paṭisanthāraṃ karonto āha –	158	
PA_atk-s05_14a2:1590	“Svāgataṃ te mahārāja, atho te adurāgataṃ;	159	
PA_atk-s05_14a2:1591	Issarosi anuppatto, yaṃ idhatthi pavedaya.	159	
PA_atk-s05_14a2:1593	“Tindukāni piyālāni, madhuke kāsumāriyo;	159	
PA_atk-s05_14a2:1594	Phalāni khuddakappāni, bhuñja rāja varaṃ varaṃ.	159	
PA_atk-s05_14a2:1596	“Atthi me pānīyaṃ sītaṃ, ābhataṃ girigabbharā;	159	
PA_atk-s05_14a2:1597	Tato piva mahārāja, sace tvaṃ abhikaṅkhasī”ti.	159	
PA_atk-s05_14a2:1598	Rājāpi taṃ acchariyaṃ disvā āha –	159	
PA_atk-s05_14a2:1600	“Sammuyhāmi pamuyhāmi, sabbā muyhanti me disā;	160	
PA_atk-s05_14a2:1601	Petaṃ taṃ sāma maddakkhiṃ, ko nu tvaṃ sāma jīvasī”ti.	160	
PA_atk-s05_14a2:1602	Tattha petanti sāma ahaṃ taṃ mataṃ addasaṃ. Ko nu tvanti kathaṃ nu tvaṃ jīvitaṃ paṭilabhasīti pucchi.	160	
PA_atk-s05_14a2:1603	Mahāsatto “ayaṃ rājā maṃ ‘mato’ti sallakkhesi, amatabhāvamassa pakāsessāmī”ti cintetvā āha –	160	
PA_atk-s05_14a2:1605	“Api jīvaṃ mahārāja, purisaṃ gāḷhavedanaṃ;	160	
PA_atk-s05_14a2:1606	Upanītamanasaṅkappaṃ, jīvantaṃ maññate mataṃ.	160	
PA_atk-s05_14a2:1608	“Api jīvaṃ mahārāja, purisaṃ gāḷhavedanaṃ;	160	
PA_atk-s05_14a2:1609	Taṃ nirodhagataṃ santaṃ, jīvantaṃ maññate mata”nti.	160	
PA_atk-s05_14a2:1610_0	Tattha api jīvanti jīvamānaṃ api. Upanītamanasaṅkappanti bhavaṅgaotiṇṇacittācāraṃ.	1610	
PA_atk-s05_14a2:1610_1	Jīvantanti jīvamānameva “eso mato”ti maññati. Nirodhagatanti assāsapassāsanirodhaṃ	1610	
PA_atk-s05_14a2:1610_2	samāpannaṃ santaṃ vijjamānaṃ maṃ evaṃ loko mataṃ viya jīvantameva maññati.	1610	
PA_atk-s05_14a2:1611	Evañca pana vatvā mahāsatto rājānaṃ atthe yojetukāmo dhammaṃ desento puna dve gāthā abhāsi –	161	
PA_atk-s05_14a2:1613	“Yo mātaraṃ pitaraṃ vā, macco dhammena posati;	161	
PA_atk-s05_14a2:1614	Devāpi naṃ tikicchanti, mātāpettibharaṃ naraṃ.	161	
PA_atk-s05_14a2:1616	“Yo mātaraṃ pitaraṃ vā, macco dhammena posati;	161	
PA_atk-s05_14a2:1617	Idheva naṃ pasaṃsanti, pecca sagge pamodatī”ti.	161	
PA_atk-s05_14a2:1618	Taṃ sutvā rājā “acchariyaṃ vata, bho, mātāpettibharassa jantuno uppannarogaṃ devatāpi tikicchanti, ativiya ayaṃ sāmo sobhatī”ti añjaliṃ paggayha yācanto āha –	161	
PA_atk-s05_14a2:1620	“Esa bhiyyo pamuyhāmi, sabbā muyhanti me disā;	162	
PA_atk-s05_14a2:1621	Saraṇaṃ taṃ sāma gacchāmi, tvañca me saraṇaṃ bhavā”ti.	162	
PA_atk-s05_14a2:1622_0	Tattha bhiyyoti yasmā tādise parisuddhasīlaguṇasampanne tayi aparajjhiṃ, tasmā atirekataraṃ	1622	
PA_atk-s05_14a2:1622_1	sammuyhāmi. Tvañca me saraṇaṃ bhavāti saraṇaṃ gacchantassa me tvaṃ saraṇaṃ bhava,	1622	
PA_atk-s05_14a2:1622_2	patiṭṭhā hohi, devalokagāmimaggaṃ karohīti.	1622	
PA_atk-s05_14a2:1623_0	Atha naṃ mahāsatto “sacepi, mahārāja, devalokaṃ gantukāmosi, mahantaṃ dibbasampattiṃ	1623	
PA_atk-s05_14a2:1623_1	paribhuñjitukāmosi, imāsu dasarājadhammacariyāsu vattassū”ti tassa dhammaṃ desento	1623	
PA_atk-s05_14a2:1623_2	dasa rājadhammacariyagāthā abhāsi –	1623	
PA_atk-s05_14a2:1625	“Dhammaṃ cara mahārāja, mātāpitūsu khattiya;	162	
PA_atk-s05_14a2:1626	Idha dhammaṃ caritvāna, rāja saggaṃ gamissasi.	162	
PA_atk-s05_14a2:1628	“Dhammaṃ cara mahārāja, puttadāresu khattiya;	162	
PA_atk-s05_14a2:1629	Idha dhammaṃ caritvāna, rāja saggaṃ gamissasi.	162	
PA_atk-s05_14a2:1631	“Dhammaṃ cara mahārāja, mittāmaccesu khattiya;	163	
PA_atk-s05_14a2:1632	Idha dhammaṃ caritvāna, rāja saggaṃ gamissasi.	163	
PA_atk-s05_14a2:1634	“Dhammaṃ cara mahārāja, vāhanesu balesu ca;	163	
PA_atk-s05_14a2:1635	Idha dhammaṃ caritvāna, rāja saggaṃ gamissasi.	163	
PA_atk-s05_14a2:1637	“Dhammaṃ cara mahārāja, gāmesu nigamesu ca;	163	
PA_atk-s05_14a2:1638	Idha dhammaṃ caritvāna, rāja saggaṃ gamissasi.	163	
PA_atk-s05_14a2:1640	“Dhammaṃ cara mahārāja, raṭṭhesu janapadesu ca;	164	
PA_atk-s05_14a2:1641	Idha dhammaṃ caritvāna, rāja saggaṃ gamissasi.	164	
PA_atk-s05_14a2:1643	“Dhammaṃ cara mahārāja, samaṇabrāhmaṇesu ca;	164	
PA_atk-s05_14a2:1644	Idha dhammaṃ caritvāna, rāja saggaṃ gamissasi.	164	
PA_atk-s05_14a2:1646	“Dhammaṃ cara mahārāja, migapakkhīsu khattiya;	164	
PA_atk-s05_14a2:1647	Idha dhammaṃ caritvāna, rāja saggaṃ gamissasi.	164	
PA_atk-s05_14a2:1649	“Dhammaṃ cara mahārāja, dhammo ciṇṇo sukhāvaho;	164	
PA_atk-s05_14a2:1650	Idha dhammaṃ caritvāna, rāja saggaṃ gamissasi.	165	
PA_atk-s05_14a2:1652	“Dhammaṃ cara mahārāja, saindā devā sabrahmakā;	165	
PA_atk-s05_14a2:1653	Suciṇṇena divaṃ pattā, mā dhammaṃ rāja pāmado”ti.	165	
PA_atk-s05_14a2:1654_0	Tāsaṃ attho tesakuṇajātake vitthāritova. Evaṃ mahāsatto tassa dasa rājadhamme desetvā	1654	
PA_atk-s05_14a2:1654_1	uttaripi ovaditvā pañca sīlāni adāsi. So tassa ovādaṃ sirasā sampaṭicchitvā mahāsattaṃ	1654	
PA_atk-s05_14a2:1654_2	vanditvā khamāpetvā bārāṇasiṃ gantvā dānādīni puññāni katvā saggaparāyaṇo ahosi.	1654	
PA_atk-s05_14a2:1654_3	Bodhisattopi yāvajīvaṃ mātāpitaro paricaritvā mātāpitūhi saddhiṃ pañca abhiññā ca	1654	
PA_atk-s05_14a2:1654_4	aṭṭha samāpattiyo ca nibbattetvā brahmalokūpago ahosi.	1654	
PA_atk-s05_14a2:1655_0	Satthā idaṃ dhammadesanaṃ āharitvā “bhikkhave, mātāpitūnaṃ posanaṃ nāma paṇḍitānaṃ	1655	
PA_atk-s05_14a2:1655_1	vaṃso”ti vatvā saccāni pakāsetvā jātakaṃ samodhānesi, saccapariyosāne mātuposakabhikkhu	1655	
PA_atk-s05_14a2:1655_2	sotāpattiphalaṃ pāpuṇi.	1655	
PA_atk-s05_14a2:1656	Tadā rājā ānando ahosi, devadhītā uppalavaṇṇā, sakko anuruddho, dukūlapaṇḍito mahākassapo, pārikā bhaddakāpilānī bhikkhunī, suvaṇṇasāmapaṇḍito pana ahameva sammāsambuddho ahosinti.	165	
PA_atk-s05_14a2:1657	Suvaṇṇasāmajātakavaṇṇanā tatiyā.	165	
PA_atk-s05_14a2:1659	[541] 4. Nimijātakavaṇṇanā	165	
PA_atk-s05_14a2:1660_0	Accheraṃ vata lokasminti idaṃ satthā mithilaṃ upanissāya maghadevaambavane viharanto	1660	
PA_atk-s05_14a2:1660_1	sitapātukammaṃ ārabbha kathesi. Ekadivasañhi satthā sāyanhasamaye sambahulehi bhikkhūhi	1660	
PA_atk-s05_14a2:1660_2	saddhiṃ tasmiṃ ambavane cārikaṃ caramāno ekaṃ ramaṇīyaṃ bhūmippadesaṃ disvā attano	1660	
PA_atk-s05_14a2:1660_3	pubbacariyaṃ kathetukāmo hutvā sitapātukammaṃ katvā āyasmatā ānandattherena sitapātukammakāraṇaṃ	1660	
PA_atk-s05_14a2:1660_4	puṭṭho “ānanda, ayaṃ bhūmippadeso pubbe mayā maghadevarājakāle jhānakīḷhaṃ kīḷantena	1660	
PA_atk-s05_14a2:1660_5	ajjhāvuṭṭhapubbo”ti vatvā tena yācito paññattāsane nisīditvā atītaṃ āhari.	1660	
PA_atk-s05_14a2:1661_0	Atīte videharaṭṭhe mithilanagare maghadevo nāma rājā rajjaṃ kāresi. So caturāsītivassasahassāni	1661	
PA_atk-s05_14a2:1661_1	kumārakīḷhaṃ kīḷi, caturāsītivassasahassāni uparajjaṃ kāresi, caturāsītivassasahassāni	1661	
PA_atk-s05_14a2:1661_2	rajjaṃ kārento “yadā me samma kappaka, sirasmiṃ palitāni passeyyāsi, tadā me āroceyyāsī”ti	1661	
PA_atk-s05_14a2:1661_3	āha. Aparabhāge kappako palitāni disvā rañño ārocesi. Rājā palitaṃ suvaṇṇasaṇḍāsena	1661	
PA_atk-s05_14a2:1661_4	uddharāpetvā hatthatale patiṭṭhāpetvā palitaṃ oloketvā maccurājena āgantvā nalāṭe	1661	
PA_atk-s05_14a2:1661_5	laggaṃ viya maraṇaṃ sampassamāno “idāni me pabbajitakālo”ti kappakassa gāmavaraṃ	1661	
PA_atk-s05_14a2:1661_6	datvā jeṭṭhaputtaṃ pakkosāpetvā “tāta, rajjaṃ paṭiccha, ahaṃ pabbajissāmī”ti vatvā	1661	
PA_atk-s05_14a2:1661_7	“kiṃ kāraṇā devā”ti vutte –	1661	
PA_atk-s05_14a2:1662	“Uttamaṅgaruhā mayhaṃ, ime jātā vayoharā;	166	
PA_atk-s05_14a2:1663	Pātubhūtā devadūtā, pabbajjāsamayo mamā”ti. –	166	
PA_atk-s05_14a2:1664_0	Vatvā puttaṃ rajje abhisiñcitvā “tāta, tvampi evarūpaṃ palitaṃ disvāva pabbajeyyāsī”ti	1664	
PA_atk-s05_14a2:1664_1	taṃ ovaditvā nagarā nikkhamitvā ambavane isipabbajjaṃ pabbajitvā caturāsītivassasahassāni	1664	
PA_atk-s05_14a2:1664_2	cattāro brahmavihāre bhāvetvā brahmaloke nibbatti. Puttopissa eteneva upāyena pabbajitvā	1664	
PA_atk-s05_14a2:1664_3	brahmalokaparāyaṇo ahosi. Tathā tassa putto, tathā tassa puttoti evaṃ dvīhi ūnāni	1664	
PA_atk-s05_14a2:1664_4	caturāsītikhattiyasahassāni sīse palitaṃ disvāva imasmiṃ ambavane pabbajitvā cattāro	1664	
PA_atk-s05_14a2:1664_5	brahmavihāre bhāvetvā brahmaloke nibbattiṃsu.	1664	
PA_atk-s05_14a2:1665_0	Tesaṃ sabbapaṭhamaṃ nibbatto maghadevarājā brahmaloke ṭhitova attano vaṃsaṃ olokento	1665	
PA_atk-s05_14a2:1665_1	dvīhi ūnāni caturāsītikhattiyasahassāni pabbajitāni disvā tuṭṭhamānaso hutvā “ito	1665	
PA_atk-s05_14a2:1665_2	nu kho paraṃ pavattissati, na pavattissatī”ti olokento appavattanabhāvaṃ ñatvā “mama	1665	
PA_atk-s05_14a2:1665_3	vaṃsaṃ ahameva ghaṭessāmī”ti cintetvā tato cavitvā mithilanagare rañño aggamahesiyā	1665	
PA_atk-s05_14a2:1665_4	kucchimhi paṭisandhiṃ gaṇhitvā dasamāsaccayena mātu kucchito nikkhami. Rājā tassa	1665	
PA_atk-s05_14a2:1665_5	nāmaggahaṇadivase nemittake brāhmaṇe pakkosāpetvā pucchi. Te tassa lakkhaṇāni oloketvā	1665	
PA_atk-s05_14a2:1665_6	“mahārāja, ayaṃ kumāro tumhākaṃ vaṃsaṃ ghaṭento uppanno. Tumhākañhi vaṃso pabbajitavaṃso,	1665	
PA_atk-s05_14a2:1665_7	imassa parato nāgamissatī”ti vadiṃsu. Taṃ sutvā rājā “ayaṃ kumāro rathacakkanemi	1665	
PA_atk-s05_14a2:1665_8	viya mama vaṃsaṃ ghaṭento jāto, tasmā tassa ‘nimikumāro’ti nāmaṃ karissāmī”ti cintetvā	1665	
PA_atk-s05_14a2:1665_9	“nimikumāro”tissa nāmaṃ akāsi.	1665	
PA_atk-s05_14a2:1666_0	So daharakālato paṭṭhāya dāne sīle uposathakamme ca abhirato ahosi. Athassa pitā	1666	
PA_atk-s05_14a2:1666_1	purimanayeneva palitaṃ disvā kappakassa gāmavaraṃ datvā puttassa rajjaṃ niyyādetvā	1666	
PA_atk-s05_14a2:1666_2	ambavane pabbajitvā brahmalokaparāyaṇo ahosi. Nimirājā pana dānajjhāsayatāya catūsu	1666	
PA_atk-s05_14a2:1666_3	nagaradvāresu nagaramajjhe cāti pañcasu ṭhānesu pañca dānasālāyo kārāpetvā mahādānaṃ	1666	
PA_atk-s05_14a2:1666_4	pavattesi. Ekekāya dānasālāya satasahassaṃ satasahassaṃ katvā devasikaṃ pañca pañca	1666	
PA_atk-s05_14a2:1666_5	kahāpaṇasatasahassāni pariccaji, niccaṃ pañca sīlāni rakkhi, pakkhadivasesu uposathaṃ	1666	
PA_atk-s05_14a2:1666_6	samādiyi, mahājanampi dānādīsu puññesu samādapesi, saggamaggaṃ ācikkhitvā nirayabhayena	1666	
PA_atk-s05_14a2:1666_7	tajjetvā dhammaṃ desesi. Tassa ovāde ṭhitā manussā dānādīni puññāni katvā tato cutā	1666	
PA_atk-s05_14a2:1666_8	devaloke nibbattiṃsu, devaloko paripūri, nirayo tuccho viya ahosi. Tadā tāvatiṃsabhavane	1666	
PA_atk-s05_14a2:1666_9	devasaṅghā sudhammāyaṃ devasabhāyaṃ sannipatitvā “aho, vata amhākaṃ ācariyo nimirājā,	1666	
PA_atk-s05_14a2:1666_10	taṃ nissāya mayaṃ imaṃ buddhaññaṇenapi aparicchindanīyaṃ dibbasampattiṃ anubhavāmā”ti	16661	
PA_atk-s05_14a2:1666_11	vatvā mahāsattassa guṇe vaṇṇayiṃsu. Manussalokepi mahāsamuddapiṭṭhe āsittatelaṃ viya	16661	
PA_atk-s05_14a2:1666_12	mahāsattassa guṇakathā patthari. Satthā tamatthaṃ āvibhūtaṃ katvā bhikkhusaṅghassa kathento āha –	16661	
PA_atk-s05_14a2:1668	“Accheraṃ vata lokasmiṃ, uppajjanti vicakkhaṇā;	166	
PA_atk-s05_14a2:1669	Yadā ahu nimirājā, paṇḍito kusalatthiko.	166	
PA_atk-s05_14a2:1671	“Rājā sabbavidehānaṃ, adā dānaṃ arindamo;	167	
PA_atk-s05_14a2:1672	Tassa taṃ dadato dānaṃ, saṅkappo udapajjatha;	167	
PA_atk-s05_14a2:1673	Dānaṃ vā brahmacariyaṃ vā, katamaṃ su mahapphala”nti.	167	
PA_atk-s05_14a2:1674_0	Tattha yadā ahūti bhikkhave, yadā paṇḍito attano ca paresañca kusalatthiko nimirājā	1674	
PA_atk-s05_14a2:1674_1	ahosi, tadā devamanussā “accheraṃ vata, bho, evarūpāpi nāma anuppanne buddhañāṇe	1674	
PA_atk-s05_14a2:1674_2	mahājanassa buddhakiccaṃ sādhayamānā lokasmiṃ vicakkhaṇā uppajjantī”ti evaṃ tassa	1674	
PA_atk-s05_14a2:1674_3	guṇakathaṃ kathesunti attho. “Yathā ahū”tipi pāṭho. Tassattho – yathā ahu nimirājā	1674	
PA_atk-s05_14a2:1674_4	paṇḍito kusalatthikoyeva, tathārūpā mahājanassa buddhakiccaṃ sādhayamānā uppajjanti	1674	
PA_atk-s05_14a2:1674_5	vicakkhaṇā. Yaṃ tesaṃ uppannaṃ, taṃ accheraṃ vata lokasminti. Iti satthā sayameva	1674	
PA_atk-s05_14a2:1674_6	acchariyajāto evamāha. Sabbavidehānanti sabbavideharaṭṭhavāsīnaṃ. Katamaṃ sūti etesu	1674	
PA_atk-s05_14a2:1674_7	dvīsu katamaṃ nu kho mahapphalanti attho.	1674	
PA_atk-s05_14a2:1675_0	So kira pannarasīuposathadivase uposathiko hutvā sabbābharaṇāni omuñcitvā sirisayanapiṭṭhe	1675	
PA_atk-s05_14a2:1675_1	nipannova dve yāme niddaṃ okkamitvā pacchimayāme pabuddho pallaṅkaṃ ābhujitvā “ahaṃ	1675	
PA_atk-s05_14a2:1675_2	mahājanassa aparimāṇaṃ dānampi demi, sīlampi rakkhāmi, dānassa nu kho mahantaṃ phalaṃ,	1675	
PA_atk-s05_14a2:1675_3	udāhu brahmacariyassā”ti cintetvā attano kaṅkhaṃ chindituṃ nāsakkhi. Tasmiṃ khaṇe	1675	
PA_atk-s05_14a2:1675_4	sakkassa bhavanaṃ uṇhākāraṃ dassesi. Sakko āvajjento taṃ tathā vitakkentaṃ disvā	1675	
PA_atk-s05_14a2:1675_5	“kaṅkhamassa chindissāmī”ti ekakova sīghaṃ āgantvā sakalanivesanaṃ ekobhāsaṃ katvā	1675	
PA_atk-s05_14a2:1675_6	sirigabbhaṃ pavisitvā obhāsaṃ pharitvā ākāse ṭhatvā tena puṭṭho byākāsi. Tamatthaṃ	1675	
PA_atk-s05_14a2:1675_7	pakāsento satthā āha –	1675	
PA_atk-s05_14a2:1677	“Tassa saṅkappamaññāya, maghavā devakuñjaro;	167	
PA_atk-s05_14a2:1678	Sahassanetto pāturahu, vaṇṇena vihanaṃ tamaṃ.	167	
PA_atk-s05_14a2:1680	“Salomahaṭṭho manujindo, vāsavaṃ avacā nimi;	168	
PA_atk-s05_14a2:1681	Devatā nusi gandhabbo, adu sakko purindado.	168	
PA_atk-s05_14a2:1683	“Na ca me tādiso vaṇṇo, diṭṭho vā yadi vā suto;	168	
PA_atk-s05_14a2:1684	Ācikkha me tvaṃ bhaddante, kathaṃ jānemu taṃ mayaṃ.	168	
PA_atk-s05_14a2:1686	“Salomahaṭṭhaṃ ñatvāna, vāsavo avacā nimiṃ;	168	
PA_atk-s05_14a2:1687	Sakkohamasmi devindo, āgatosmi tavantike;	168	
PA_atk-s05_14a2:1688	Alomahaṭṭho manujinda, puccha pañhaṃ yamicchasi.	168	
PA_atk-s05_14a2:1690	“So ca tena katokāso, vāsavaṃ avacā nimi;	169	
PA_atk-s05_14a2:1691	Pucchāmi taṃ mahārāja, sabbabhūtānamissara;	169	
PA_atk-s05_14a2:1692	‘Dānaṃ vā brahmacariyaṃ vā, katamaṃsu mahapphalaṃ’.	169	
PA_atk-s05_14a2:1694	“So puṭṭho naradevena, vāsavo avacā nimiṃ;	169	
PA_atk-s05_14a2:1695	Vipākaṃ brahmacariyassa, jānaṃ akkhāsijānato.	169	
PA_atk-s05_14a2:1697	“Hīnena brahmacariyena, khattiye upapajjati;	169	
PA_atk-s05_14a2:1698	Majjhimena ca devattaṃ, uttamena visujjhati.	169	
PA_atk-s05_14a2:1700	“Na hete sulabhā kāyā, yācayogena kenaci;	170	
PA_atk-s05_14a2:1701	Ye kāye upapajjanti, anāgārā tapassino”ti.	170	
PA_atk-s05_14a2:1702_0	Tattha salomahaṭṭhoti bhikkhave, so nimirājā obhāsaṃ disvā ākāsaṃ olokento taṃ dibbābharaṇapaṭimaṇḍitaṃ	1702	
PA_atk-s05_14a2:1702_1	disvāva bhayena lomahaṭṭho hutvā “devatā nusi gandhabbo”tiādinā pucchi. Alomahaṭṭhoti	1702	
PA_atk-s05_14a2:1702_2	nibbhayo ahaṭṭhalomo hutvā puccha, mahārājāti. Vāsavaṃ avacāti tuṭṭhamānaso hutvā	1702	
PA_atk-s05_14a2:1702_3	sakkaṃ avoca. Jānaṃ akkhāsijānatoti bhikkhave, so sakko atīte attanā paccakkhato	1702	
PA_atk-s05_14a2:1702_4	diṭṭhapubbaṃ brahmacariyassa vipākaṃ jānanto tassa ajānato akkhāsi.	1702	
PA_atk-s05_14a2:1703_0	Hīnenātiādīsu puthutitthāyatane methunaviratimattaṃ sīlaṃ hīnaṃ nāma, tena khattiyakule	1703	
PA_atk-s05_14a2:1703_1	upapajjati. Jhānassa upacāramattaṃ majjhimaṃ nāma, tena devattaṃ upapajjati. Aṭṭhasamāpattinibbattanaṃ	1703	
PA_atk-s05_14a2:1703_2	pana uttamaṃ nāma, tena brahmaloke nibbattati, taṃ bāhirakā nibbānanti kathenti.	1703	
PA_atk-s05_14a2:1703_3	Tenāha “visujjhatī”ti. Imasmiṃ pana buddhasāsane parisuddhasīlassa bhikkhuno aññataraṃ	1703	
PA_atk-s05_14a2:1703_4	devanikāyaṃ patthentassa brahmacariyacetanā hīnatāya hīnaṃ nāma, tena yathāpatthite	1703	
PA_atk-s05_14a2:1703_5	devaloke nibbattati. Parisuddhasīlassa bhikkhuno aṭṭhasamāpattinibbattanaṃ majjhimaṃ	1703	
PA_atk-s05_14a2:1703_6	nāma, tena brahmaloke nibbattati. Parisuddhasīlassa vipassanaṃ vaḍḍhetvā arahattuppatti	1703	
PA_atk-s05_14a2:1703_7	uttamaṃ nāma, tena visujjhatīti. Iti sakko “mahārāja, dānato sataguṇena sahassaguṇena	1703	
PA_atk-s05_14a2:1703_8	satasahassaguṇena brahmacariyavāsova mahapphalo”ti vaṇṇeti. Kāyāti brahmaghaṭā. Yācayogenāti	1703	
PA_atk-s05_14a2:1703_9	yācanayuttakena yaññayuttakena vāti ubhayatthāpi dāyakassevetaṃ nāmaṃ. Tapassinoti tapanissitakā.	1703	
PA_atk-s05_14a2:1704	Imāya gāthāya brahmacariyavāsasseva mahapphalabhāvaṃ dīpetvā idāni ye atīte mahādānaṃ datvā kāmāvacaraṃ atikkamituṃ nāsakkhiṃsu, te rājāno dassento āha –	170	
PA_atk-s05_14a2:1706	“Dudīpo sāgaro selo, mujakindo bhagīraso;	170	
PA_atk-s05_14a2:1707	Usindaro kassapo ca, asako ca puthujjano.	170	
PA_atk-s05_14a2:1709	“Ete caññe ca rājāno, khattiyā brāhmaṇā bahū;	170	
PA_atk-s05_14a2:1710	Puthuyaññaṃ yajitvāna, petattaṃ nātivattisu”nti.	171	
PA_atk-s05_14a2:1711_0	Tassattho – mahārāja, pubbe bārāṇasiyaṃ dudīpo nāma rājā dānaṃ datvā maraṇacakkena	1711	
PA_atk-s05_14a2:1711_1	chinno kāmāvacareyeva nibbatti. Tathā sāgarādayo aṭṭhāti ete ca aññe ca bahū rājāno	1711	
PA_atk-s05_14a2:1711_2	ceva khattiyā brāhmaṇā ca puthuyaññaṃ yajitvāna anekappakāraṃ dānaṃ datvā kāmāvacarabhūmisaṅkhātaṃ	1711	
PA_atk-s05_14a2:1711_3	petattaṃ nātivattiṃsūti attho. Kāmāvacaradevatā hi rūpādino kilesavatthussa kāraṇā	1711	
PA_atk-s05_14a2:1711_4	paraṃ paccāsīsanato kapaṇatāya “petā”ti vuccanti. Vuttampi cetaṃ –	1711	
PA_atk-s05_14a2:1712	“Ye adutiyā na ramanti ekikā, vivekajaṃ ye na labhanti pītiṃ;	171	
PA_atk-s05_14a2:1713	Kiñcāpi te indasamānabhogā, te ve parādhīnasukhā varākā”ti.	171	
PA_atk-s05_14a2:1714	Evampi dānaphalato brahmacariyaphalasseva mahantabhāvaṃ dassetvā idāni brahmacariyavāsena petabhavanaṃ atikkamitvā brahmaloke nibbattatāpase dassento āha –	171	
PA_atk-s05_14a2:1716	“Atha yīme avattiṃsu, anāgārā tapassino;	171	
PA_atk-s05_14a2:1717	Sattisayo yāmahanu, somayāmo manojavo.	171	
PA_atk-s05_14a2:1719	“Samuddo māgho bharato ca, isi kālapurakkhato;	171	
PA_atk-s05_14a2:1720	Aṅgīraso kassapo ca, kisavaccho akatti cā”ti.	172	
PA_atk-s05_14a2:1721_0	Tattha avattiṃsūti kāmāvacaraṃ atikkamiṃsu. Tapassinoti sīlatapañceva samāpattitapañca	1721	
PA_atk-s05_14a2:1721_1	nissitā. Sattisayoti yāmahanuādayo satta bhātarova sandhāyāha. Aṅgīrasādīhi catūhi	1721	
PA_atk-s05_14a2:1721_2	saddhiṃ ekādasete avattiṃsu atikkamiṃsūti attho.	1721	
PA_atk-s05_14a2:1722	Evaṃ tāva sutavaseneva dānaphalato brahmacariyavāsasseva mahapphalataṃ vaṇṇetvā idāni attanā diṭṭhapubbaṃ āharanto āha –	172	
PA_atk-s05_14a2:1724	“Uttarena nadī sīdā, gambhīrā duratikkamā;	172	
PA_atk-s05_14a2:1725	Naḷaggivaṇṇā jotanti, sadā kañcanapabbatā.	172	
PA_atk-s05_14a2:1727	“Parūḷhakacchā tagarā, rūḷhakacchā vanā nagā;	172	
PA_atk-s05_14a2:1728	Tatrāsuṃ dasasahassā, porāṇā isayo pure.	172	
PA_atk-s05_14a2:1730	“Ahaṃ seṭṭhosmi dānena, saṃyamena damena ca;	173	
PA_atk-s05_14a2:1731	Anuttaraṃ vataṃ katvā, pakiracārī samāhite.	173	
PA_atk-s05_14a2:1733	“Jātimantaṃ ajaccañca, ahaṃ ujugataṃ naraṃ;	173	
PA_atk-s05_14a2:1734	Ativelaṃ namassissaṃ, kammabandhū hi māṇavā.	173	
PA_atk-s05_14a2:1736	“Sabbe vaṇṇā adhammaṭṭhā, patanti nirayaṃ adho;	173	
PA_atk-s05_14a2:1737	Sabbe vaṇṇā visujjhanti, caritvā dhammamuttama”nti.	173	
PA_atk-s05_14a2:1738_0	Tattha uttarenāti mahārāja, atīte uttarahimavante dvinnaṃ suvaṇṇapabbatānaṃ antare	1738	
PA_atk-s05_14a2:1738_1	pavattā sīdā nāma nadī gambhīrā nāvāhipi duratikkamā ahosi. Kiṃ kāraṇā? Sā hi atisukhumodakā,	1738	
PA_atk-s05_14a2:1738_2	sukhumattā udakassa antamaso morapiñcha-mattampi tattha patitaṃ naṃ saṇṭhāti, osīditvā	1738	
PA_atk-s05_14a2:1738_3	heṭṭhātalameva gacchati. Teneva sā sīdā nāma ahosi. Te pana tassā tīresu kañcanapabbatā	1738	
PA_atk-s05_14a2:1738_4	sadā naḷaggivaṇṇā hutvā jotanti obhāsanti. Parūḷhakacchā tagarāti tassā pana nadiyā	1738	
PA_atk-s05_14a2:1738_5	tīre kacchā parūḷhatagarā ahesuṃ tagaragandhasugandhino. Rūḷhakacchā vanā nagāti	1738	
PA_atk-s05_14a2:1738_6	ye tattha aññepi pabbatā, tesampi antare kacchā rūḷhavanā ahesuṃ, pupphaphalūpagarukkhasañchannāti	1738	
PA_atk-s05_14a2:1738_7	attho. Tatrāsunti tasmiṃ evaṃ ramaṇīye bhūmibhāge dasasahassā isayo ahesuṃ. Te sabbepi	1738	
PA_atk-s05_14a2:1738_8	abhiññāsamāpattilābhinova. Tesu bhikkhācāravelāya keci uttarakuruṃ gacchanti, keci	1738	
PA_atk-s05_14a2:1738_9	mahājambudīpe jambuphalaṃ āharanti, keci himavanteyeva madhuraphalāphalāni āharitvā	1738	
PA_atk-s05_14a2:1738_10	khādanti, keci jambudīpatale taṃ taṃ nagaraṃ gacchanti. Ekopi rasataṇhābhibhūto natthi,	17381	
PA_atk-s05_14a2:1738_11	jhānasukheneva vītināmenti. Tadā eko tāpaso ākāsena bārāṇasiṃ gantvā sunivattho supāruto	17381	
PA_atk-s05_14a2:1738_12	piṇḍāya caranto purohitassa gehadvāraṃ pāpuṇi. So tassa upasame pasīditvā antonivesanaṃ	17381	
PA_atk-s05_14a2:1738_13	ānetvā bhojetvā katipāhaṃ paṭijagganto vissāse uppanne “bhante, tumhe kuhiṃ vasathā”ti	17381	
PA_atk-s05_14a2:1738_14	pucchi. “Asukaṭṭhāne nāmāvuso”ti. “Kiṃ pana tumhe ekakova tattha vasatha, udāhu aññepi	17381	
PA_atk-s05_14a2:1738_15	atthī”ti? “Kiṃ vadesi, āvuso, tasmiṃ padese dasasahassā isayo vasanti, sabbeva abhiññāsamāpattilābhino”ti.	17381	
PA_atk-s05_14a2:1738_16	Tassa tesaṃ guṇaṃ sutvā pabbajjāya cittaṃ nami. Atha naṃ so āha – “bhante, mampi	17381	
PA_atk-s05_14a2:1738_17	tattha netvā pabbājethā”ti. “Āvuso, tvaṃ rājapuriso, na taṃ sakkā pabbājetu”nti.	17381	
PA_atk-s05_14a2:1738_18	“Tena hi, bhante, ajjāhaṃ rājānaṃ āpucchissāmi, tumhe svepi āgaccheyyāthā”ti. So adhivāsesi.	17381	
PA_atk-s05_14a2:1739_0	Itaropi bhuttapātarāso rājānaṃ upasaṅkamitvā “icchāmahaṃ, deva, pabbajitu”nti āha.	1739	
PA_atk-s05_14a2:1739_1	“Kiṃ kāraṇā pabbajissasī”ti? “Kāmesu dosaṃ nekkhamme ca ānisaṃsaṃ disvā”ti. “Tena	1739	
PA_atk-s05_14a2:1739_2	hi pabbajāhi, pabbajitopi maṃ dasseyyāsī”ti. So “sādhū”ti sampaṭicchitvā attano gehaṃ	1739	
PA_atk-s05_14a2:1739_3	gantvā puttadāraṃ anusāsitvā sabbaṃ sāpateyyaṃ dassetvā attano pabbajitaparikkhāraṃ	1739	
PA_atk-s05_14a2:1739_4	gahetvā tāpasassa āgamanamaggaṃ olokentova nisīdi. Tāpasopi tatheva ākāsenāgantvā	1739	
PA_atk-s05_14a2:1739_5	antonagaraṃ pavisitvā tassa gehaṃ pāvisi. So taṃ sakkaccaṃ parivisitvā “bhante, mayā	1739	
PA_atk-s05_14a2:1739_6	kathaṃ kātabba”nti āha. So taṃ bahinagaraṃ netvā hatthe ādāya attano ānubhāvena tattha	1739	
PA_atk-s05_14a2:1739_7	netvā pabbājetvā punadivase taṃ tattheva ṭhapetvā bhattaṃ āharitvā datvā kasiṇaparikammaṃ	1739	
PA_atk-s05_14a2:1739_8	ācikkhi. So katipāheneva abhiññāsamāpattiyo nibbattetvā sayameva piṇḍāya carati.	1739	
PA_atk-s05_14a2:1740_0	So aparabhāge “ahaṃ rañño attānaṃ dassetuṃ paṭiññaṃ adāsiṃ, dassessāmassa attāna”nti	1740	
PA_atk-s05_14a2:1740_1	cintetvā tāpase vanditvā ākāsena bārāṇasiṃ gantvā bhikkhaṃ caranto rājadvāraṃ pāpuṇi.	1740	
PA_atk-s05_14a2:1740_2	Rājā taṃ disvā sañjānitvā antonivesanaṃ pavesetvā sakkāraṃ katvā “bhante, kuhiṃ vasathā”ti	1740	
PA_atk-s05_14a2:1740_3	pucchi. “Uttarahimavantapadese kañcanapabbatantare pavattāya sīdānadiyā tīre, mahārājā”ti.	1740	
PA_atk-s05_14a2:1740_4	“Kiṃ pana, bhante, ekakova tattha vasatha, udāhu aññepi atthī”ti. “Kiṃ vadesi, mahārāja,	1740	
PA_atk-s05_14a2:1740_5	tattha dasasahassā isayo vasanti, sabbeva abhiññāsamāpattilābhino”ti? Rājā tesaṃ	1740	
PA_atk-s05_14a2:1740_6	guṇaṃ sutvā sabbesaṃ bhikkhaṃ dātukāmo ahosi. Atha naṃ rājā āha – “bhante, ahaṃ tesaṃ	1740	
PA_atk-s05_14a2:1740_7	isīnaṃ bhikkhaṃ dātukāmomhi, kiṃ karomī”ti? “Mahārāja, te isayo jivhāviññeyyarase	1740	
PA_atk-s05_14a2:1740_8	agiddhā, na sakkā idhānetu”nti. “Bhante, tumhe nissāya te bhojessāmi, upāyaṃ me ācikkhathā”ti.	1740	
PA_atk-s05_14a2:1740_9	“Tena hi, mahārāja, sace tesaṃ dānaṃ dātukāmosi, ito nikkhamitvā sīdānadītīre vasanto	1740	
PA_atk-s05_14a2:1740_10	tesaṃ dānaṃ dehī”ti.	17401	
PA_atk-s05_14a2:1741_0	So “sādhū”ti sampaṭicchitvā sabbūpakaraṇāni gāhāpetvā caturaṅginiyā senāya saddhiṃ	1741	
PA_atk-s05_14a2:1741_1	nikkhamitvā attano rajjasīmaṃ pāpuṇi. Atha naṃ tāpaso attano ānubhāvena saddhiṃ senāya	1741	
PA_atk-s05_14a2:1741_2	sīdānadītīraṃ netvā nadītīre khandhāvāraṃ kārāpetvā ākāsena attano vasanaṭṭhānaṃ	1741	
PA_atk-s05_14a2:1741_3	gantvā punadivase paccāgami. Atha naṃ rājā sakkaccaṃ bhojetvā “sve, bhante, dasasahasse	1741	
PA_atk-s05_14a2:1741_4	isayo ādāya idheva āgacchathā”ti āha. So “sādhū”ti sampaṭicchitvā gantvā punadivase	1741	
PA_atk-s05_14a2:1741_5	bhikkhācāravelāya tesaṃ isīnaṃ ārocesi “mārisā, bārāṇasirājā ‘tumhākaṃ bhikkhaṃ dassāmī’ti	1741	
PA_atk-s05_14a2:1741_6	āgantvā sīdānadītīre nisinno sve vo nimanteti, tassānukampāya khandhāvāraṃ gantvā	1741	
PA_atk-s05_14a2:1741_7	bhikkhaṃ gaṇhathā”ti. Te “sādhū”ti sampaṭicchitvā ākāsena gantvā khandhāvārassa avidūre	1741	
PA_atk-s05_14a2:1741_8	otariṃsu. Rājā te disvā paccuggamanaṃ katvā khandhāvāraṃ pavesetvā paññattāsanesu	1741	
PA_atk-s05_14a2:1741_9	nisīdāpetvā isigaṇaṃ paṇītenāhārena santappetvā tesaṃ iriyāpathe pasanno svātanāyapi	1741	
PA_atk-s05_14a2:1741_10	nimantesi. Etenupāyena dasannaṃ tāpasasahassānaṃ dasavassasahassāni dānaṃ adāsi.	17411	
PA_atk-s05_14a2:1741_11	Dadanto ca tasmiṃyeva padese nagaraṃ māpetvā sassakammaṃ kāresi. Na kho pana, mahārāja,	17411	
PA_atk-s05_14a2:1741_12	tadā so rājā añño ahosi, atha kho ahaṃ seṭṭhosmi dānena, ahameva hi tadā dānena seṭṭho	17411	
PA_atk-s05_14a2:1741_13	hutvā taṃ mahādānaṃ datvā imaṃ petalokaṃ atikkamitvā brahmaloke nibbattituṃ nāsakkhiṃ.	17411	
PA_atk-s05_14a2:1741_14	Mayā dinnaṃ pana dānaṃ bhuñjitvā sabbeva te tāpasā kāmāvacaraṃ atikkamitvā brahmaloke	17411	
PA_atk-s05_14a2:1741_15	nibbattā, imināpetaṃ veditabbaṃ “brahmacariyavāsova mahapphalo”ti.	17411	
PA_atk-s05_14a2:1742_0	Evaṃ dānena attano seṭṭhabhāvaṃ pakāsetvā itarehi tīhi padehi tesaṃ isīnaṃ guṇaṃ	1742	
PA_atk-s05_14a2:1742_1	pakāseti. Tattha saṃyamenāti sīlena. Damenāti indriyadamena. Anuttaranti etehi guṇehi	1742	
PA_atk-s05_14a2:1742_2	nirantaraṃ uttamaṃ vataṃ samādānaṃ caritvā. Pakiracārīti gaṇaṃ pakiritvā paṭikkhipitvā	1742	
PA_atk-s05_14a2:1742_3	pahāya ekacārike, ekībhāvaṃ gateti attho. Samāhiteti upacārappanāsamādhīhi samāhitacitte.	1742	
PA_atk-s05_14a2:1742_4	Evarūpe ahaṃ tapassino upaṭṭhahinti dasseti. Ahaṃ ujugatanti ahaṃ, mahārāja, tesaṃ	1742	
PA_atk-s05_14a2:1742_5	dasasahassānaṃ isīnaṃ antare kāyavaṅkādīnaṃ abhāvena ujugataṃ ekampi naraṃ hīnajacco	1742	
PA_atk-s05_14a2:1742_6	vā hotu jātisampanno vā, jātiṃ avicāretvā tesaṃ guṇesu pasannamānaso hutvā sabbameva	1742	
PA_atk-s05_14a2:1742_7	ativelaṃ namassissaṃ, niccakālameva namassissanti vadati. Kiṃ kāraṇā? Kammabandhū	1742	
PA_atk-s05_14a2:1742_8	hi māṇavāti, sattā hi nāmete kammabandhū kammapaṭisaraṇā, teneva kāraṇena sabbe vaṇṇāti veditabbā.	1742	
PA_atk-s05_14a2:1743_0	Evañca pana vatvā “kiñcāpi, mahārāja, dānato brahmacariyameva mahapphalaṃ, dvepi	1743	
PA_atk-s05_14a2:1743_1	panete mahāpurisavitakkāva, tasmā dvīsupi appamattova hutvā dānañca dehi, sīlañca	1743	
PA_atk-s05_14a2:1743_2	rakkhāhī”ti taṃ ovaditvā sakaṭṭhānameva gato. Tamatthaṃ pakāsento satthā āha –	1743	
PA_atk-s05_14a2:1745	“Idaṃ vatvāna maghavā, devarājā sujampati;	174	
PA_atk-s05_14a2:1746	Vedehamanusāsitvā, saggakāyaṃ apakkamī”ti.	174	
PA_atk-s05_14a2:1747	Tattha apakkamīti pakkami, sudhammādevasabhāyaṃ nisinnameva attānaṃ dassesīti attho.	174	
PA_atk-s05_14a2:1748_0	Atha naṃ devagaṇā āhaṃsu “mahārāja, nanu na paññāyittha, kuhiṃ gatatthā”ti? “Mārisā	1748	
PA_atk-s05_14a2:1748_1	mithilāyaṃ nimirañño ekā kaṅkhā uppajji, tassa pañhaṃ kathetvā taṃ rājānaṃ nikkaṅkhaṃ	1748	
PA_atk-s05_14a2:1748_2	katvā āgatomhī”ti vatvā puna taṃ kāraṇaṃ gāthāya kathetuṃ āha –	1748	
PA_atk-s05_14a2:1750	“Imaṃ bhonto nisāmetha, yāvantettha samāgatā;	175	
PA_atk-s05_14a2:1751	Dhammikānaṃ manussānaṃ, vaṇṇaṃ uccāvacaṃ bahuṃ.	175	
PA_atk-s05_14a2:1753	“Yathā ayaṃ nimirājā, paṇḍito kusalatthiko;	175	
PA_atk-s05_14a2:1754	Rājā sabbavidehānaṃ, adā dānaṃ arindamo.	175	
PA_atk-s05_14a2:1756	“Tassa taṃ dadato dānaṃ, saṅkappo udapajjatha;	175	
PA_atk-s05_14a2:1757	Dānaṃ vā brahmacariyaṃ vā, katamaṃ su mahapphala”nti.	175	
PA_atk-s05_14a2:1758_0	Tattha imanti dhammikānaṃ kalyāṇadhammānaṃ manussānaṃ mayā vuccamānaṃ sīlavasena	1758	
PA_atk-s05_14a2:1758_1	uccaṃ dānavasena avacaṃ bahuṃ imaṃ vaṇṇaṃ nisāmetha suṇāthāti attho. Yathā ayanti	1758	
PA_atk-s05_14a2:1758_2	ayaṃ nimirājā yathā ativiya paṇḍitoti.	1758	
PA_atk-s05_14a2:1759_0	Iti so aparihāpetvā rañño vaṇṇaṃ kathesi. Taṃ sutvā devasaṅghā rājānaṃ daṭṭhukāmā	1759	
PA_atk-s05_14a2:1759_1	hutvā “amhākaṃ nimirājā ācariyo, tassovāde ṭhatvā taṃ nissāya amhehi ayaṃ dibbasampatti	1759	
PA_atk-s05_14a2:1759_2	laddhā, mayaṃ daṭṭhukāmamhā, taṃ pakkosāpehi, mahārājā”ti vadiṃsu. Sakko “sādhū”ti	1759	
PA_atk-s05_14a2:1759_3	sampaṭicchitvā mātaliṃ pakkosāpetvā “samma mātali, vejayantarathaṃ yojetvā mithilaṃ	1759	
PA_atk-s05_14a2:1759_4	gantvā nimirājānaṃ dibbayāne āropetvā ānehī”ti āha. So “sādhū”ti sampaṭicchitvā rathaṃ	1759	
PA_atk-s05_14a2:1759_5	yojetvā pāyāsi. Sakkassa pana devehi saddhiṃ kathentassa mātaliṃ āṇāpentassa ca rathaṃ	1759	
PA_atk-s05_14a2:1759_6	yojentassa ca manussagaṇanāya māso atikkanto. Iti nimirañño puṇṇamāyaṃ uposathikassa	1759	
PA_atk-s05_14a2:1759_7	pācīnasīhapañjaraṃ vivaritvā mahātale nisīditvā amaccagaṇaparivutassa sīlaṃ paccavekkhantassa	1759	
PA_atk-s05_14a2:1759_8	pācīnalokadhātuto uggacchantena candamaṇḍalena saddhiṃyeva so ratho paññāyati. Manussā	1759	
PA_atk-s05_14a2:1759_9	bhuttasāyamāsā gharadvāresu nisīditvā sukhakathaṃ kathentā “ajja dve candā uggatā”ti	1759	
PA_atk-s05_14a2:1759_10	āhaṃsu. Atha nesaṃ sallapantānaññeva ratho pākaṭo ahosi. Mahājano “nāyaṃ, cando,	17591	
PA_atk-s05_14a2:1759_11	ratho”ti vatvā anukkamena sindhavasahassayutte mātalisaṅgāhake vejayantarathe ca	17591	
PA_atk-s05_14a2:1759_12	pākaṭe jāte “kassa nu kho idaṃ dibbayānaṃ āgacchatī”ti cintetvā “na kassaci aññassa,	17591	
PA_atk-s05_14a2:1759_13	amhākaṃ rājā dhammiko, sakkena vejayantaratho pesito bhavissati, amhākaṃ raññova	17591	
PA_atk-s05_14a2:1759_14	anucchaviko”ti tuṭṭhappahaṭṭho gāthamāha –	17591	
PA_atk-s05_14a2:1761	“Abbhuto vata lokasmiṃ, uppajji lomahaṃsano;	176	
PA_atk-s05_14a2:1762	Dibbo ratho pāturahu, vedehassa yasassino”ti.	176	
PA_atk-s05_14a2:1763	Tattha abbhutoti abhūtapubbo. Acchariyoti te vimhayavasenevamāhaṃsu.	176	
PA_atk-s05_14a2:1764_0	Tassa pana mahājanassa evaṃ kathentasseva mātali vātavegena āgantvā rathaṃ nivattetvā	1764	
PA_atk-s05_14a2:1764_1	sīhapañjaraummāre pacchābhāgena ṭhapetvā ārohaṇasajjaṃ katvā ārohaṇatthāya rājānaṃ	1764	
PA_atk-s05_14a2:1764_2	nimantesi. Tamatthaṃ pakāsento satthā āha –	1764	
PA_atk-s05_14a2:1766	“Devaputto mahiddhiko, mātali devasārathi;	176	
PA_atk-s05_14a2:1767	Nimantayittha rājānaṃ, vedehaṃ mithilaggahaṃ.	176	
PA_atk-s05_14a2:1769	“Ehimaṃ rathamāruyha, rājaseṭṭha disampati;	176	
PA_atk-s05_14a2:1770	Devā dassanakāmā te, tāvatiṃsā saindakā;	177	
PA_atk-s05_14a2:1771	Saramānā hi te devā, sudhammāyaṃ samacchare”ti.	177	
PA_atk-s05_14a2:1772	Tattha mithilaggahanti mithilāyaṃ patiṭṭhitagehaṃ, catūhi vā saṅgahavatthūhi mithilāyaṃ saṅgāhakaṃ. Samacchareti taveva guṇakathaṃ kathentā nisinnāti.	177	
PA_atk-s05_14a2:1773_0	Taṃ sutvā rājā “adiṭṭhapubbaṃ devalokañca passissāmi, mātalissa ca me saṅgaho kato	1773	
PA_atk-s05_14a2:1773_1	bhavissati, gacchissāmī”ti cintetvā antepurañca mahājanañca āmantetvā “ahaṃ nacirasseva	1773	
PA_atk-s05_14a2:1773_2	āgamissāmi, tumhe appamattā dānādīni puññāni karothā”ti vatvā rathaṃ abhiruhi. Tamatthaṃ	1773	
PA_atk-s05_14a2:1773_3	pakāsento satthā āha –	1773	
PA_atk-s05_14a2:1775	“Tato rājā taramāno, vedeho mithilaggaho;	177	
PA_atk-s05_14a2:1776	Āsanā vuṭṭhahitvāna, pamukho rathamāruhi.	177	
PA_atk-s05_14a2:1778	“Abhirūḷhaṃ rathaṃ dibbaṃ, mātali etadabravi;	177	
PA_atk-s05_14a2:1779	Kena taṃ nemi maggena, rājaseṭṭha disampati;	177	
PA_atk-s05_14a2:1780	Yena vā pāpakammantā, puññakammā ca ye narā”ti.	178	
PA_atk-s05_14a2:1781_0	Tattha pamukhoti uttamo, abhimukho vā, mahājanassa piṭṭhiṃ datvā ārūḷhoti attho.	1781	
PA_atk-s05_14a2:1781_1	Yena vāti yena maggena gantvā yattha pāpakammantā vasanti, taṃ ṭhānaṃ sakkā daṭṭhuṃ,	1781	
PA_atk-s05_14a2:1781_2	yena vā gantvā ye puññakammā narā vasanti, tesaṃ ṭhānaṃ sakkā daṭṭhuṃ, etesu dvīsu	1781	
PA_atk-s05_14a2:1781_3	kena maggena taṃ nemi. Idaṃ so sakkena anāṇattopi attano dūtavisesadassanatthaṃ āha.	1781	
PA_atk-s05_14a2:1782	Atha naṃ rājā “mayā dve ṭhānāni adiṭṭhapubbāni, dvepi passissāmī”ti cintetvā āha –	178	
PA_atk-s05_14a2:1784	“Ubhayeneva maṃ nehi, mātali devasārathi;	178	
PA_atk-s05_14a2:1785	Yena vā pāpakammantā, puññakammā ca ye narā”ti.	178	
PA_atk-s05_14a2:1786	Tato mātali “dvepi ekapahāreneva na sakkā dassetuṃ, pucchissāmi na”nti pucchanto puna gāthamāha –	178	
PA_atk-s05_14a2:1788	“Kena taṃ paṭhamaṃ nemi, rājaseṭṭha disampati;	178	
PA_atk-s05_14a2:1789	Yena vā pāpakammantā, puññakammā ca ye narā”ti.	178	
PA_atk-s05_14a2:1790	Nirayakaṇḍaṃ	179	
PA_atk-s05_14a2:1791	Tato rājā “ahaṃ avassaṃ devalokaṃ gamissāmi, nirayaṃ tāva passissāmī”ti cintetvā anantaraṃ gāthamāha –	179	
PA_atk-s05_14a2:1793	“Niraye tāva passāmi, āvāse pāpakamminaṃ;	179	
PA_atk-s05_14a2:1794	Ṭhānāni luddakammānaṃ, dussīlānañca yā gatī”ti.	179	
PA_atk-s05_14a2:1795	Tattha yā gatīti yā etesaṃ nibbatti, tañca passāmīti.	179	
PA_atk-s05_14a2:1796	Athassa vetaraṇiṃ nadiṃ tāva dassesi. Tamatthaṃ pakāsento satthā āha –	179	
PA_atk-s05_14a2:1798	“Dassesi mātali rañño, duggaṃ vetaraṇiṃ nadiṃ;	179	
PA_atk-s05_14a2:1799	Kuthitaṃ khārasaṃyuttaṃ, tattaṃ aggisikhūpama”nti.	179	
PA_atk-s05_14a2:1800_0	Tattha vetaraṇinti bhikkhave, mātali rañño kathaṃ sutvā nirayābhimukhaṃ rathaṃ pesetvā	1800	
PA_atk-s05_14a2:1800_1	kammapaccaye utunā samuṭṭhitaṃ vetaraṇiṃ nadiṃ tāva dassesi. Tattha nirayapālā jalitāni	1800	
PA_atk-s05_14a2:1800_2	asisattitomarabhindivālamuggarādīni āvudhāni gahetvā nerayikasatte paharanti vijjhanti	1800	
PA_atk-s05_14a2:1800_3	viheṭhenti. Te taṃ dukkhaṃ asahantā vetaraṇiyaṃ patanti. Sā upari bhindivālappamāṇāhi	1800	
PA_atk-s05_14a2:1800_4	sakaṇṭakāhi vettalatāhi sañchannā. Te tattha bahūni vassasahassāni pacciṃsu. Tesu	1800	
PA_atk-s05_14a2:1800_5	pajjalantesu khuradhārātikhiṇesu kaṇṭakesu khaṇḍākhaṇḍikā honti. Tesaṃ heṭṭhā tālakkhandhappamāṇāni	1800	
PA_atk-s05_14a2:1800_6	pajjalitaayasūlāni uṭṭhahanti. Nerayikasattā bahuṃ addhānaṃ vītināmetvā vettalatāhi	1800	
PA_atk-s05_14a2:1800_7	gaḷitvā sūlesu patitvā viddhasarīrā sūlesu āvuṇitamacchā viya ciraṃ paccanti. Tāni	1800	
PA_atk-s05_14a2:1800_8	sūlānipi pajjalanti, nerayikasattāpi pajjalanti. Sūlānaṃ heṭṭhā udakapiṭṭhe jalitāni	1800	
PA_atk-s05_14a2:1800_9	khuradhārāsadisāni tikhiṇāni ayopokkharapattāni honti. Te sūlehi gaḷitvā ayapokkharapattesu	1800	
PA_atk-s05_14a2:1800_10	patitvā ciraṃ dukkhavedanaṃ anubhavanti. Tato khārodake patanti, udakaṃ pajjalati,	18001	
PA_atk-s05_14a2:1800_11	nerayikasattāpi pajjalanti, dhūmopi uṭṭhahati. Udakassa pana heṭṭhā nadītalaṃ khuradhārāhi	18001	
PA_atk-s05_14a2:1800_12	sañchannaṃ. Te “heṭṭhā nu kho kīdisa”nti udake nimujjitvā khuradhārāsu khaṇḍākhaṇḍikā	18001	
PA_atk-s05_14a2:1800_13	honti. Te taṃ mahādukkhaṃ adhivāsetuṃ asakkontā mahantaṃ bheravaṃ viravantā vicaranti.	18001	
PA_atk-s05_14a2:1800_14	Kadāci anusotaṃ vuyhanti, kadāci paṭisotaṃ. Atha ne tīre ṭhitā nirayapālā ususattitomarādīni	18001	
PA_atk-s05_14a2:1800_15	ukkhipitvā macche viya vijjhanti. Te dukkhavedanāppattā mahāviravaṃ ravanti. Atha	18001	
PA_atk-s05_14a2:1800_16	ne pajjalitehi ayabaḷisehi uddharitvā parikaḍḍhitvā pajjalitaayapathaviyaṃ nipajjāpetvā	18001	
PA_atk-s05_14a2:1800_17	tesaṃ mukhe tattaṃ ayoguḷhaṃ pakkhipanti.	18001	
PA_atk-s05_14a2:1801_0	Iti nimirājā vetaraṇiyaṃ mahādukkhapīḷite nerayikasatte disvā bhītatasito saṅkampitahadayo	1801	
PA_atk-s05_14a2:1801_1	hutvā “kiṃ nāmete sattā pāpakammaṃ akaṃsū”ti mātaliṃ pucchi. Sopissa byākāsi. Tamatthaṃ pakāsento āha –	1801	
PA_atk-s05_14a2:1803	“Nimī have mātalimajjhabhāsatha, disvā janaṃ patamānaṃ vidugge;	180	
PA_atk-s05_14a2:1804	Bhayañhi maṃ vindati sūta disvā, pucchāmi taṃ mātali devasārathi;	180	
PA_atk-s05_14a2:1805	Ime nu maccā kimakaṃsu pāpaṃ, yeme janā vetaraṇiṃ patanti.	180	
PA_atk-s05_14a2:1807	“Tassa puṭṭho viyākāsi, mātali devasārathi;	180	
PA_atk-s05_14a2:1808	Vipākaṃ pāpakammānaṃ, jānaṃ akkhāsijānato.	180	
PA_atk-s05_14a2:1810	“Ye dubbale balavantā jīvaloke, hiṃ santi rosenti supāpadhammā;	181	
PA_atk-s05_14a2:1811	Te luddakammā pasavetva pāpaṃ, teme janā vetaraṇiṃ patantī”ti.	181	
PA_atk-s05_14a2:1812_0	Tattha vindatīti ahaṃ attano anissaro hutvā bhayasantako viya jāto. Disvāti patamānaṃ	1812	
PA_atk-s05_14a2:1812_1	disvā. Jānanti bhikkhave, so mātali sayaṃ jānanto tassa ajānato akkhāsi. Dubbaleti	1812	
PA_atk-s05_14a2:1812_2	sarīrabalabhogabalaāṇābalavirahite. Balavantāti tehi balehi samannāgatā. Hiṃsantīti	1812	
PA_atk-s05_14a2:1812_3	pāṇippahārādīhi kilamenti. Rosentīti nānappakārehi akkosavatthūhi akkosanti ghaṭenti.	1812	
PA_atk-s05_14a2:1812_4	Pasavetvāti janetvā, katvāti attho.	1812	
PA_atk-s05_14a2:1813_0	Evaṃ mātali tassa pañhaṃ byākaritvā raññā vetaraṇiniraye diṭṭhe taṃ padesaṃ antaradhāpetvā	1813	
PA_atk-s05_14a2:1813_1	purato rathaṃ pesetvā sunakhādīhi khādanaṭṭhānaṃ dassetvā taṃ disvā bhītena raññā	1813	
PA_atk-s05_14a2:1813_2	pañhaṃ puṭṭho byākāsi. Tamatthaṃ pakāsento satthā āha –	1813	
PA_atk-s05_14a2:1815	“Sāmā ca soṇā sabalā ca gijjhā, kākolasaṅghā adanti bheravā;	181	
PA_atk-s05_14a2:1816	Bhayañhi maṃ vindati sūta disvā, pucchāmi taṃ mātali devasārathi;	181	
PA_atk-s05_14a2:1817	Ime nu maccā kiṃmakaṃsu pāpaṃ, yeme jane kākolasaṅghā adanti.	181	
PA_atk-s05_14a2:1819	“Tassa puṭṭho viyākāsi, mātali devasārathi;	181	
PA_atk-s05_14a2:1820	Vipākaṃ pāpakammānaṃ, jānaṃ akkhāsijānato.	182	
PA_atk-s05_14a2:1822	“Ye kecime maccharino kadariyā, paribhāsakā samaṇabrāhmaṇānaṃ;	182	
PA_atk-s05_14a2:1823	Hiṃ santi rosenti supāpadhammā, te luddakammā pasavetva pāpaṃ;	182	
PA_atk-s05_14a2:1824	Teme jane kākolasaṅghā adantī”ti.	182	
PA_atk-s05_14a2:1825_0	Ito paresu pañhesu ceva byākaraṇesu ca eseva nayo. Tattha sāmāti rattavaṇṇā. Soṇāti	1825	
PA_atk-s05_14a2:1825_1	sunakhā. Sabalā cāti kabaravaṇṇā ca, setakāḷapītalohitavaṇṇā cāti evaṃ pañcavaṇṇasunakhe	1825	
PA_atk-s05_14a2:1825_2	dasseti. Te kira mahāhatthippamāṇā jalitaayapathaviyaṃ nerayikasatte mige viya anubandhitvā	1825	
PA_atk-s05_14a2:1825_3	piṇḍikamaṃsesu ḍaṃsitvā tesaṃ tigāvutappamāṇaṃ sarīraṃ jalitaayapathaviyaṃ pātetvā	1825	
PA_atk-s05_14a2:1825_4	mahāravaṃ ravantānaṃ dvīhi purimapādehi uraṃ akkamitvā aṭṭhimeva sesetvā maṃsaṃ luñcitvā	1825	
PA_atk-s05_14a2:1825_5	khādanti. Gijjhāti mahābhaṇḍasakaṭappamāṇā lohatuṇḍā gijjhā. Ete tesaṃ kaṇayasadisehi	1825	
PA_atk-s05_14a2:1825_6	tuṇḍehi aṭṭhīni bhinditvā aṭṭhimiñjaṃ khādanti. Kākolasaṅghāti lohatuṇḍakākagaṇā.	1825	
PA_atk-s05_14a2:1825_7	Te ativiya bhayānakā diṭṭhe diṭṭhe khādanti. Yeme janeti ye ime nerayikasatte kākolasaṅghā	1825	
PA_atk-s05_14a2:1825_8	khādanti, ime nu maccā kiṃ nāma pāpaṃ akaṃsūti pucchi. Maccharinoti aññesaṃ adāyakā.	1825	
PA_atk-s05_14a2:1825_9	Kadariyāti pare dentepi paṭisedhakā thaddhamaccharino. Samaṇabrāhmaṇānanti samitabāhitapāpānaṃ.	1825	
PA_atk-s05_14a2:1827	“Sajotibhūtā pathaviṃ kamanti, tattehi khandhehi ca pothayanti;	182	
PA_atk-s05_14a2:1828	Bhayañhi maṃ vindati sūta disvā, pucchāmi taṃ mātali devasārathi;	182	
PA_atk-s05_14a2:1829	Ime nu maccā kimakaṃsu pāpaṃ, yeme janā khandhahatā sayanti.	182	
PA_atk-s05_14a2:1831	“Tassa puṭṭho viyākāsi, mātali devasārathi;	183	
PA_atk-s05_14a2:1832	Vipākaṃ pāpakammānaṃ, jānaṃ akkhāsijānato.	183	
PA_atk-s05_14a2:1834	“Ye jīvalokasmi supāpadhammino, narañca nāriñca apāpadhammaṃ;	183	
PA_atk-s05_14a2:1835	Hiṃ santi rosenti supāpadhammā, te luddakammā pasavetva pāpaṃ;	183	
PA_atk-s05_14a2:1836	Teme janā khandhahatā sayantī”ti.	183	
PA_atk-s05_14a2:1837_0	Tattha sajotibhūtāti pajjalitasarīrā. Pathavinti pajjalitaṃ navayojanabahalaṃ ayapathaviṃ.	1837	
PA_atk-s05_14a2:1837_1	Kamantīti akkamanti. Khandhehi ca pothayantīti nirayapālā anubandhitvā tālappamāṇehi	1837	
PA_atk-s05_14a2:1837_2	jalitaayakkhandhehi jaṅghādīsu paharitvā pātetvā teheva khandhehi pothayanti, cuṇṇavicuṇṇaṃ	1837	
PA_atk-s05_14a2:1837_3	karonti. Supāpadhamminoti attanā suṭṭhu pāpadhammā hutvā. Apāpadhammanti sīlācārādisampannaṃ, niraparādhaṃ vā.	1837	
PA_atk-s05_14a2:1839	“Aṅgārakāsuṃ apare phuṇanti, narā rudantā paridaḍḍhagattā;	183	
PA_atk-s05_14a2:1840	Bhayañhi maṃ vindati sūta disvā, pucchāmi taṃ mātali devasārathi;	184	
PA_atk-s05_14a2:1841	Ime nu maccā kiṃ makaṃsu pāpaṃ, yeme janā aṅgārakāsuṃ phuṇanti.	184	
PA_atk-s05_14a2:1843	“Tassa puṭṭho viyākāsi, mātali devasārathi;	184	
PA_atk-s05_14a2:1844	Vipākaṃ pāpakammānaṃ, jānaṃ akkhāsijānato.	184	
PA_atk-s05_14a2:1846	“Ye keci pūgāya dhanassa hetu, sakkhiṃ karitvā iṇaṃ jāpayanti;	184	
PA_atk-s05_14a2:1847	Te jāpayitvā janataṃ janinda, te luddakammā pasavetva pāpaṃ;	184	
PA_atk-s05_14a2:1848	Teme janā aṅgārakāsuṃ phuṇantī”ti.	184	
PA_atk-s05_14a2:1849_0	Tattha aṅgārakāsunti samma mātali, ke nāmete apare vajaṃ apavisantiyo gāvo viya samparivāretvā	1849	
PA_atk-s05_14a2:1849_1	nirayapālehi jalitaayaguḷehi pothiyamānā aṅgārakāsuṃ patanti. Tatra ca nesaṃ yāva	1849	
PA_atk-s05_14a2:1849_2	kaṭippamāṇā nimuggānaṃ mahatīhi ayapacchīhi ādāya upariaṅgāre okiranti, atha ne aṅgāre	1849	
PA_atk-s05_14a2:1849_3	sampaṭicchituṃ asakkontā rodantā daḍḍhagattā phuṇanti vidhunanti, kammabalena vā	1849	
PA_atk-s05_14a2:1849_4	attano sīse aṅgāre phuṇanti okirantīti attho. Pūgāya dhanassāti okāse sati dānaṃ	1849	
PA_atk-s05_14a2:1849_5	vā dassāma, pūjaṃ vā pavattessāma, vihāraṃ vā karissāmāti saṃkaḍḍhitvā ṭhapitassa	1849	
PA_atk-s05_14a2:1849_6	pūgasantakassa dhanassa hetu. Jāpayantīti taṃ dhanaṃ yathāruci khāditvā gaṇajeṭṭhakānaṃ	1849	
PA_atk-s05_14a2:1849_7	lañjaṃ datvā “asukaṭṭhāne ettakaṃ vayakaraṇaṃ gataṃ, asukaṭṭhāne amhehi ettakaṃ dinna”nti	1849	
PA_atk-s05_14a2:1849_8	kūṭasakkhiṃ karitvā taṃ iṇaṃ jāpayanti vināsenti.	1849	
PA_atk-s05_14a2:1851	“Sajotibhūtā jalitā padittā, padissati mahatī lohakumbhī;	185	
PA_atk-s05_14a2:1852	Bhayañhi maṃ vindati sūta disvā, pucchāmi taṃ mātali devasārathi;	185	
PA_atk-s05_14a2:1853	Ime nu maccā kimakaṃsu pāpaṃ, yeme janā avaṃsirā lohakumbhiṃ patanti.	185	
PA_atk-s05_14a2:1855	“Tassa puṭṭho viyākāsi, mātali devasārathi;	185	
PA_atk-s05_14a2:1856	Vipākaṃ pāpakammānaṃ, jānaṃ akkhāsijānato.	185	
PA_atk-s05_14a2:1858	“Ye sīlavantaṃ samaṇaṃ brāhmaṇaṃ vā, hiṃsanti rosenti supāpadhammā;	185	
PA_atk-s05_14a2:1859	Te luddakammā pasavetva pāpaṃ, teme janā avaṃsirā lohakumbhiṃ patantī”ti.	185	
PA_atk-s05_14a2:1860_0	Tattha padittātiādittā. Mahatīti pabbatappamāṇā kappena saṇṭhitaloharasena sampuṇṇā.	1860	
PA_atk-s05_14a2:1860_1	Avaṃsirāti bhayānakehi nirayapālehi uddhaṃpāde adhosire katvā khipiyamānā taṃ lohakumbhiṃ	1860	
PA_atk-s05_14a2:1860_2	patanti. Sīlavantanti sīlaācāraguṇasampannaṃ.	1860	
PA_atk-s05_14a2:1862	“Luñcanti gīvaṃ atha veṭhayitvā, uṇhodakasmiṃ pakiledayitvā;	186	
PA_atk-s05_14a2:1863	Bhayañhi maṃ vindati sūta disvā, pucchāmi taṃ mātali devasārathi;	186	
PA_atk-s05_14a2:1864	Ime nu maccā kimakaṃsu pāpaṃ, yeme janā luttasirā sayanti.	186	
PA_atk-s05_14a2:1866	“Tassa puṭṭho viyākāsi, mātali devasārathi;	186	
PA_atk-s05_14a2:1867	Vipākaṃ pāpakammānaṃ, jānaṃ akkhāsijānato.	186	
PA_atk-s05_14a2:1869	“Ye jīvalokasmi supāpadhammino, pakkhī gahetvāna viheṭhayanti te;	186	
PA_atk-s05_14a2:1870	Viheṭhayitvā sakuṇaṃ janinda, te luddakammā pasavetva pāpaṃ;	187	
PA_atk-s05_14a2:1871	Teme janā luttasirā saya”nti.	187	
PA_atk-s05_14a2:1872_0	Tattha luñcantīti uppāṭenti. Atha veṭhayitvāti jalitalohayottehi adhomukhaṃ veṭhayitvā.	1872	
PA_atk-s05_14a2:1872_1	Uṇhodakasminti kappena saṇṭhitalohaudakasmiṃ. Pakiledayitvāti temetvā khipitvā. Idaṃ	1872	
PA_atk-s05_14a2:1872_2	vuttaṃ hoti – samma mātali, yesaṃ ime nirayapālā jalitalohayottehi gīvaṃ veṭhetvā	1872	
PA_atk-s05_14a2:1872_3	tigāvutappamāṇaṃ sarīraṃ onāmetvā taṃ gīvaṃ samparivattakaṃ luñcitvā jalitaayadaṇḍehi	1872	
PA_atk-s05_14a2:1872_4	ādāya ekasmiṃ jalitaloharase pakkhipitvā tuṭṭhahaṭṭhā honti, tāya ca gīvāya luñcitāya	1872	
PA_atk-s05_14a2:1872_5	puna sīsena saddhiṃ gīvā uppajjatiyeva. Kiṃ nāmete kammaṃ kariṃsu? Ete hi me disvā	1872	
PA_atk-s05_14a2:1872_6	bhayaṃ uppajjatīti. Pakkhī gahetvāna viheṭhayantīti mahārāja, ye jīvalokasmiṃ sakuṇe	1872	
PA_atk-s05_14a2:1872_7	gahetvā pakkhe luñcitvā gīvaṃ veṭhetvā jīvitakkhayaṃ pāpetvā khādanti vā vikkiṇanti	1872	
PA_atk-s05_14a2:1872_8	vā, te ime luttasirā sayantīti.	1872	
PA_atk-s05_14a2:1874	“Pahūtatoyā anigādhakūlā, nadī ayaṃ sandati suppatitthā;	187	
PA_atk-s05_14a2:1875	Ghammābhitattā manujā pivanti, pītañca tesaṃ bhusa hoti pāni.	187	
PA_atk-s05_14a2:1877	“Bhayañhi maṃ vindati sūta disvā, pucchāmi taṃ mātali devasārathi;	187	
PA_atk-s05_14a2:1878	Ime nu maccā kimakaṃsu pāpaṃ, pītañca tesaṃ bhusa hoti pāni.	187	
PA_atk-s05_14a2:1880	“Tassa puṭṭho viyākāsi, mātali devasārathi;	188	
PA_atk-s05_14a2:1881	Vipākaṃ pāpakammānaṃ, jānaṃ akkhāsijānato.	188	
PA_atk-s05_14a2:1883	“Ye suddhadhaññaṃ palāsena missaṃ, asuddhakammā kayino dadanti;	188	
PA_atk-s05_14a2:1884	Ghammābhitattāna pipāsitānaṃ, pītañca tesaṃ bhusa hoti pānī”ti.	188	
PA_atk-s05_14a2:1885_0	Tattha anigādhakūlāti agambhīratīrā. Suppatitthāti sobhanehi titthehi upetā. Bhusa	1885	
PA_atk-s05_14a2:1885_1	hotīti vīhibhusaṃ sampajjati. Pānīti pānīyaṃ. Tasmiṃ kira padese pahūtasalilā ramaṇīyā	1885	
PA_atk-s05_14a2:1885_2	nadī sandati, nerayikasattā aggisantāpena tattā pipāsaṃ sandhāretuṃ asakkontā bāhā	1885	
PA_atk-s05_14a2:1885_3	paggayha jalitalohapathaviṃ maddantā taṃ nadiṃ otaranti, taṅkhaṇaññeva tīrā pajjalanti,	1885	
PA_atk-s05_14a2:1885_4	pānīyaṃ bhusapalāsabhāvaṃ āpajjitvā pajjalati. Te pipāsaṃ sandhāretuṃ asakkontā taṃ	1885	
PA_atk-s05_14a2:1885_5	jalitaṃ bhusapalāsaṃ khādanti. Taṃ tesaṃ sakalasarīraṃ jhāpetvā adhobhāgena nikkhamati.	1885	
PA_atk-s05_14a2:1885_6	Te taṃ dukkhaṃ adhivāsetuṃ asakkontā bāhā paggayha kandanti. Suddhadhaññanti vīhiādisattavidhaṃ	1885	
PA_atk-s05_14a2:1885_7	parisuddhadhaññaṃ. Palāsena missanti palāsena vā bhusena vā vālukāmattikādīhi vā	1885	
PA_atk-s05_14a2:1885_8	missakaṃ katvā. Asuddhakammāti kiliṭṭhakāyavacīmanokammā. Kayinoti “suddhadhaññaṃ	1885	
PA_atk-s05_14a2:1885_9	dassāmī”ti kayikassa hatthato mūlaṃ gahetvā tathārūpaṃ asuddhadhaññaṃ dadanti.	1885	
PA_atk-s05_14a2:1887	“Usūhi sattīhi ca tomarehi, dubhayāni passāni tudanti kandataṃ;	188	
PA_atk-s05_14a2:1888	Bhayañhi maṃ vindati sūta disvā, pucchāmi taṃ mātali devasārathi;	188	
PA_atk-s05_14a2:1889	Ime nu maccā kimakaṃsu pāpaṃ, yeme janā sattihatā sayanti.	188	
PA_atk-s05_14a2:1891	“Tassa puṭṭho viyākāsi, mātali devasārathi;	189	
PA_atk-s05_14a2:1892	Vipākaṃ pāpakammānaṃ, jānaṃ akkhāsijānato.	189	
PA_atk-s05_14a2:1894	“Ye jīvalokasmiṃ asādhukammino, adinnamādāya karonti jīvikaṃ;	189	
PA_atk-s05_14a2:1895	Dhaññaṃ dhanaṃ rajataṃ jātarūpaṃ, ajeḷakañcāpi pasuṃ mahiṃsaṃ;	189	
PA_atk-s05_14a2:1896	Te luddakammā pasavetva pāpaṃ, teme janā sattihatā sayantī”ti.	189	
PA_atk-s05_14a2:1897_0	Tattha dubhayānīti ubhayāni. Tudantīti vijjhanti. Kandatanti kandantānaṃ. Pharusā	1897	
PA_atk-s05_14a2:1897_1	nirayapālā araññe luddā migaṃ viya samparivāretvā usuādīhi nānāvudhehi dve passāni	1897	
PA_atk-s05_14a2:1897_2	tudanti, sarīraṃ chiddāvachiddaṃ purāṇapaṇṇaṃ viya khāyati. Adinnamādāyātiparasantakaṃ	1897	
PA_atk-s05_14a2:1897_3	saviññāṇakāviññāṇakaṃ sandhicchedādīhi ceva vañcanāya ca gahetvā jīvikaṃ kappenti.	1897	
PA_atk-s05_14a2:1899	“Gīvāya baddhā kissa ime puneke, aññe vikantā bilakatā sayanti;	189	
PA_atk-s05_14a2:1900	Bhayañhi maṃ vindati sūta disvā, pucchāmi taṃ mātali devasārathi;	190	
PA_atk-s05_14a2:1901	Ime nu maccā kimakaṃsu pāpaṃ, yeme janā bilakatā sayanti.	190	
PA_atk-s05_14a2:1903	“Tassa puṭṭho viyākāsi, mātali devasārathi;	190	
PA_atk-s05_14a2:1904	Vipākaṃ pāpakammānaṃ, jānaṃ akkhāsijānato.	190	
PA_atk-s05_14a2:1906	“Orabbhikā sūkarikā ca macchikā, pasuṃ mahiṃsañca ajeḷakañca;	190	
PA_atk-s05_14a2:1907	Hantvāna sūnesu pasārayiṃsu, te luddakammā pasavetva pāpaṃ;	190	
PA_atk-s05_14a2:1908	Teme janā bilakatā sayantī”ti.	190	
PA_atk-s05_14a2:1909_0	Tattha gīvāya baddhāti mahantehi jalitalohayottehi gīvāya bandhitvā ākaḍḍhitvā ayapathaviyaṃ	1909	
PA_atk-s05_14a2:1909_1	pātetvā nānāvudhehi koṭṭiyamāne disvā pucchi. Aññe vikantāti aññe pana khaṇḍākhaṇḍikaṃ	1909	
PA_atk-s05_14a2:1909_2	chinnā. Bilakatāti jalitesu ayaphalakesu ṭhapetvā maṃsaṃ viya potthaniyā koṭṭetvā	1909	
PA_atk-s05_14a2:1909_3	puñjakatā hutvā sayanti. Macchikāti macchaghātakā. Pasunti gāviṃ. Sūnesu pasārayiṃsūti	1909	
PA_atk-s05_14a2:1909_4	maṃsaṃ vikkiṇitvā jīvikakappanatthaṃ sūnāpaṇesu ṭhapesuṃ.	1909	
PA_atk-s05_14a2:1911	“Rahado ayaṃ muttakarīsapūro, duggandharūpo asuci pūti vāti;	191	
PA_atk-s05_14a2:1912	Khudāparetā manujā adanti, bhayañhi maṃ vindati sūta disvā;	191	
PA_atk-s05_14a2:1913	Pucchāmi taṃ mātali devasārathi, ime nu maccā kimakaṃsu pāpaṃ;	191	
PA_atk-s05_14a2:1914	Yeme janā muttakarīsabhakkhā.	191	
PA_atk-s05_14a2:1916	“Tassa puṭṭho viyākāsi, mātali devasārathi;	191	
PA_atk-s05_14a2:1917	Vipākaṃ pāpakammānaṃ, jānaṃ akkhāsi jānato.	191	
PA_atk-s05_14a2:1919	“Ye kecime kāraṇikā virosakā, paresaṃ hiṃsāya sadā niviṭṭhā;	191	
PA_atk-s05_14a2:1920	Te luddakammā pasavetva pāpaṃ, mittadduno mīḷhamadanti bālā”ti;	192	
PA_atk-s05_14a2:1921_0	Tattha khudāparetā manujā adantīti ete nerayikā sattā chātakena phuṭṭhā khudaṃ sahituṃ	1921	
PA_atk-s05_14a2:1921_1	asakkontā pakkuthitaṃ dhūmāyantaṃ pajjalantaṃ kappena saṇṭhitaṃ purāṇamīḷhaṃ piṇḍaṃ	1921	
PA_atk-s05_14a2:1921_2	piṇḍaṃ katvā adanti khādanti. Kāraṇikāti kāraṇakārakā. Virosakāti mittasuhajjānampi	1921	
PA_atk-s05_14a2:1921_3	viheṭhakā. Mittaddunoti ye tesaññeva gehe khāditvā bhuñjitvā paññattāsane nisīditvā	1921	
PA_atk-s05_14a2:1921_4	sayitvā puna māsakahāpaṇaṃ nāma āharāpenti, lañjaṃ gaṇhanti, te mittadūsakā bālā	1921	
PA_atk-s05_14a2:1921_5	evarūpaṃ mīḷhaṃ khādanti, mahārājāti.	1921	
PA_atk-s05_14a2:1923	“Rahado ayaṃ lohitapubbapūro, duggandharūpo asuci pūti vāti;	192	
PA_atk-s05_14a2:1924	Ghammābhitattā manujā pivanti, bhayañhi maṃ vindati sūta disvā;	192	
PA_atk-s05_14a2:1925	Pucchāmi taṃ mātali devasārathi, ime nu maccā kimakaṃsu pāpaṃ;	192	
PA_atk-s05_14a2:1926	Yeme janā lohitapubbabhakkhā.	192	
PA_atk-s05_14a2:1928	“Tassa puṭṭho viyākāsi, mātali devasārathi;	192	
PA_atk-s05_14a2:1929	Vipākaṃ pāpakammānaṃ, jānaṃ akkhāsijānato.	192	
PA_atk-s05_14a2:1931	“Ye mātaraṃ vā pitaraṃ vā jīvaloke, pārājikā arahante hananti;	193	
PA_atk-s05_14a2:1932	Te luddakammā pasavetva pāpaṃ, teme janā lohitapubbabhakkhā”ti.	193	
PA_atk-s05_14a2:1933_0	Tattha ghammābhitattāti santāpena pīḷitā. Pārājikāti parājitā jarājiṇṇe mātāpitaro	1933	
PA_atk-s05_14a2:1933_1	ghātetvā gihibhāveyeva pārājikaṃ pattā. Arahanteti pūjāvisesassa anucchavike. Hanantīti	1933	
PA_atk-s05_14a2:1933_2	dukkarakārake mātāpitaro mārenti. Apica “arahante”ti padena buddhasāvakepi saṅgaṇhāti.	1933	
PA_atk-s05_14a2:1934_0	Aparasmimpi ussadaniraye nirayapālā nerayikānaṃ tālappamāṇena jalitaayabaḷisena jivhaṃ	1934	
PA_atk-s05_14a2:1934_1	vijjhitvā ākaḍḍhitvā te satte jalitaayapathaviyaṃ pātetvā usabhacammaṃ viya pattharitvā	1934	
PA_atk-s05_14a2:1934_2	saṅkusatena hananti. Te thale khittamacchā viya phandanti, tañca dukkhaṃ sahituṃ	1934	
PA_atk-s05_14a2:1934_3	asakkontā rodantā paridevantā mukhena kheḷaṃ muñcanti. Tasmiṃ rājā mātalinā dassite āha –	1934	
PA_atk-s05_14a2:1936	“Jivha ca passa baḷisena viddhaṃ, vihataṃ yathā saṅkusatena cammaṃ;	193	
PA_atk-s05_14a2:1937	Phandanti macchāva thalamhi khittā, muñcanti kheḷaṃ rudamānā kimete.	193	
PA_atk-s05_14a2:1939	“Bhayañhi maṃ vindati sūta disvā, pucchāmi taṃ mātali devasārathi;	193	
PA_atk-s05_14a2:1940	Ime nu maccā kimakaṃsu pāpaṃ, yeme janā vaṅkaghastā sayantī”ti.	194	
PA_atk-s05_14a2:1942	“Tassa puṭṭho viyākāsi, mātali devasārathi;	194	
PA_atk-s05_14a2:1943	Vipākaṃ pāpakammānaṃ, jānaṃ akkhāsijānato.	194	
PA_atk-s05_14a2:1945	“Ye keci sandhānagatā manussā, agghena agghaṃ kayaṃ hāpayanti;	194	
PA_atk-s05_14a2:1946	Kūṭena kūṭaṃ dhanalobhahetu, channaṃ yathā vāricaraṃ vadhāya.	194	
PA_atk-s05_14a2:1948	“Na hi kūṭakārissa bhavanti tāṇā, sakehi kammehi purakkhatassa;	194	
PA_atk-s05_14a2:1949	Te luddakammā pasavetva pāpaṃ, teme janā vaṅkaghastā sayantī”ti.	194	
PA_atk-s05_14a2:1950_0	Tattha kimeteti kiṃkāraṇā ete. Vaṅkaghastāti gilitabaḷisā. Sandhānagatāti sandhānaṃ	1950	
PA_atk-s05_14a2:1950_1	mariyādaṃ gatā, agghāpanakaṭṭhāne ṭhitāti attho. Agghena agghanti taṃ taṃ agghaṃ	1950	
PA_atk-s05_14a2:1950_2	lañjaṃ gahetvā hatthiassādīnaṃ vā jātarūparajatādīnaṃ vā tesaṃ tesaṃ saviññāṇakāviññāṇakānaṃ	1950	
PA_atk-s05_14a2:1950_3	agghaṃ hāpenti. Kayanti taṃ hāpentā kāyikānaṃ kayaṃ hāpenti, sate dātabbe paṇṇāsaṃ	1950	
PA_atk-s05_14a2:1950_4	dāpenti, itaraṃ tehi saddhiṃ vibhajitvā gaṇhanti. Kūṭena kūṭanti tulākūṭādīsu taṃ	1950	
PA_atk-s05_14a2:1950_5	taṃ kūṭaṃ. Dhanalobhahetūti dhanalobhena etaṃ kūṭakammaṃ karonti. Channaṃ yathā vāricaraṃ	1950	
PA_atk-s05_14a2:1950_6	vadhāyāti taṃ pana kammaṃ karontāpi madhuravācāya tathā katabhāvaṃ paṭicchannaṃ katvā	1950	
PA_atk-s05_14a2:1950_7	yathā vāricaraṃ macchaṃ vadhāya upagacchantā baḷisaṃ āmisena paṭicchannaṃ katvā taṃ	1950	
PA_atk-s05_14a2:1950_8	vadhenti, evaṃ paṭicchannaṃ katvā taṃ kammaṃ karonti. Na hi kūṭakārissāti paṭicchannaṃ	1950	
PA_atk-s05_14a2:1950_9	mama kammaṃ, na taṃ koci jānātīti maññamānassa hi kūṭakārissa tāṇā nāma na honti.	1950	
PA_atk-s05_14a2:1950_10	So tehi kammehi purakkhato patiṭṭhaṃ na labhati.	19501	
PA_atk-s05_14a2:1952	“Nārī imā samparibhinnagattā, paggayha kandanti bhuje dujaccā;	195	
PA_atk-s05_14a2:1953	Sammakkhitā lohitapubbalittā, gāvo yathā āghātane vikantā;	195	
PA_atk-s05_14a2:1954	Tā bhūmibhāgasmiṃ sadā nikhātā, khandhātivattanti sajotibhūtā.	195	
PA_atk-s05_14a2:1956	“Bhayañhi maṃ vindati sūta disvā, pucchāmi taṃ mātali devasārathi;	195	
PA_atk-s05_14a2:1957	Imā nu nāriyo kimakaṃsu pāpaṃ, yā bhūmibhāgasmiṃ sadā nikhātā;	195	
PA_atk-s05_14a2:1958	Khandhātivattanti sajotibhūtā.	195	
PA_atk-s05_14a2:1960	“Tassa puṭṭho viyākāsi, mātali devasārathi;	196	
PA_atk-s05_14a2:1961	Vipākaṃ pāpakammānaṃ, jānaṃ akkhāsijānato.	196	
PA_atk-s05_14a2:1963	“Kolitthiyāyo idha jīvaloke, asuddhakammā asataṃ acāruṃ;	196	
PA_atk-s05_14a2:1964	Tā dittarūpā pati vippahāya, aññaṃ acāruṃ ratikhiḍḍahetu;	196	
PA_atk-s05_14a2:1965	Tā jīvalokasmiṃ ramāpayitvā, khandhātivattanti sajotibhūtā”ti.	196	
PA_atk-s05_14a2:1966_0	Tattha nārīti itthiyo. Samparibhinnagattāti suṭṭhu samantato bhinnasarīrā. Dujaccāti	1966	
PA_atk-s05_14a2:1966_1	dujjātikā virūpā jegucchā. Āghātaneti gāvaghātaṭṭhāne. Vikantāti chinnasīsā gāvo	1966	
PA_atk-s05_14a2:1966_2	viya pubbalohitalittā hutvā. Sadā nikhātāti niccaṃ jalitaayapathaviyaṃ kaṭimattaṃ	1966	
PA_atk-s05_14a2:1966_3	pavesetvā nikhaṇitvā ṭhapitā viya ṭhitā. Khandhātivattantīti samma mātali, tā nāriyo	1966	
PA_atk-s05_14a2:1966_4	ete pabbatakkhandhā atikkamanti. Tāsaṃ kira evaṃ kaṭippamāṇaṃ pavisitvā ṭhitakāle	1966	
PA_atk-s05_14a2:1966_5	puratthimāya disāya jalitaayapabbato samuṭṭhahitvā asani viya viravanto āgantvā sarīraṃ	1966	
PA_atk-s05_14a2:1966_6	saṇhakaraṇī viya pisanto gacchati. Tasmiṃ ativattitvā pacchimapasse ṭhite puna ca	1966	
PA_atk-s05_14a2:1966_7	tāsaṃ sarīraṃ pātu bhavati. Tā dukkhaṃ adhivāsetuṃ asakkontiyo bāhā paggayha kandanti.	1966	
PA_atk-s05_14a2:1966_8	Sesadisāsu vuṭṭhitesu jalitapabbatesupi eseva nayo. Dve pabbatā samuṭṭhāya ucchughaṭikaṃ	1966	
PA_atk-s05_14a2:1966_9	viya pīḷenti, lohitaṃ pakkuthitaṃ sandati. Kadāci tayo pabbatā samuṭṭhāya pīḷenti.	1966	
PA_atk-s05_14a2:1966_10	Kadāci cattāro pabbatā samuṭṭhāya tāsaṃ sarīraṃ pīḷenti. Tenāha “khandhātivattantī”ti.	19661	
PA_atk-s05_14a2:1967_0	Kolitthiyāyoti kule patiṭṭhitā kuladhītaro. Asataṃ acārunti asaññatakammaṃ kariṃsu.	1967	
PA_atk-s05_14a2:1967_1	Dittarūpāti saṭharūpā dhuttajātikā hutvā. Pati vippahāyāti attano patiṃ pajahitvā.	1967	
PA_atk-s05_14a2:1967_2	Acārunti agamaṃsu. Ratikhiḍḍahetūti kāmaratihetu ceva khiḍḍāhetu ca. Ramāpayitvāti	1967	
PA_atk-s05_14a2:1967_3	parapurisehi saddhiṃ attano cittaṃ ramāpayitvā idha upapannā. Atha tāsaṃ sarīraṃ	1967	
PA_atk-s05_14a2:1967_4	ime khandhātivattanti sajotibhūtāti.	1967	
PA_atk-s05_14a2:1969	“Pāde gahetvā kissa ime puneke, avaṃsirā narake pātayanti;	196	
PA_atk-s05_14a2:1970	Bhayañhi maṃ vindati sūta disvā, pucchāmi taṃ mātali devasārathi;	197	
PA_atk-s05_14a2:1971	Ime nu maccā kimakaṃsu pāpaṃ, yeme janā avaṃsirā narake pātayanti.	197	
PA_atk-s05_14a2:1973	“Tassa puṭṭho viyākāsi, mātali devasārathi;	197	
PA_atk-s05_14a2:1974	Vipākaṃ pāpakammānaṃ, jānaṃ akkhāsijānato.	197	
PA_atk-s05_14a2:1976	“Ye jīvalokasmiṃ asādhukammino, parassa dārāni atikkamanti;	197	
PA_atk-s05_14a2:1977	Te tādisā uttamabhaṇḍathenā, teme janā avaṃsirā narake pātayanti.	197	
PA_atk-s05_14a2:1979	“Te vassapūgāni bahūni tattha, nirayesu dukkhaṃ vedanaṃ vedayanti;	197	
PA_atk-s05_14a2:1980	Na hi pāpakārissa bhavanti tāṇā, sakehi kammehi purakkhatassa;	198	
PA_atk-s05_14a2:1981	Te luddakammā pasavetva pāpaṃ, teme janā avaṃsirā narake pātayantī”ti.	198	
PA_atk-s05_14a2:1982_0	Tattha naraketi jalitaaṅgārapuṇṇe mahāāvāṭe. Te kira vajaṃ apavisantiyo gāvo viya	1982	
PA_atk-s05_14a2:1982_1	nirayapālehi nānāvudhāni gahetvā vijjhiyamānā pothiyamānā yadā taṃ narakaṃ upagacchanti,	1982	
PA_atk-s05_14a2:1982_2	atha te nirayapālā uddhaṃpāde katvā tattha pātayanti khipanti. Evaṃ te pātiyamāne	1982	
PA_atk-s05_14a2:1982_3	disvā pucchanto evamāha. Uttamabhaṇḍathenāti manussehi piyāyitassa varabhaṇḍassa thenakā.	1982	
PA_atk-s05_14a2:1983	Evañca pana vatvā mātalisaṅgāhako taṃ nirayaṃ antaradhāpetvā rathaṃ purato pesetvā micchādiṭṭhikānaṃ paccanaṭṭhānaṃ nirayaṃ dassesi. Tena puṭṭho cassa viyākāsi.	198	
PA_atk-s05_14a2:1985	“Uccāvacāme vividhā upakkamā, nirayesu dissanti sughorarūpā;	198	
PA_atk-s05_14a2:1986	Bhayañhi maṃ vindati sūta disvā, pucchāmi taṃ mātali devasārathi;	198	
PA_atk-s05_14a2:1987	Ime nu maccā kimakaṃsu pāpaṃ, yeme janā adhimattā dukkhā tibbā;	198	
PA_atk-s05_14a2:1988	Kharā kaṭukā vedanā vedayanti.	198	
PA_atk-s05_14a2:1990	“Tassa puṭṭho viyākāsi, mātali devasārathi;	199	
PA_atk-s05_14a2:1991	Vipākaṃ pāpakammānaṃ, jānaṃ akkhāsijānato.	199	
PA_atk-s05_14a2:1993	“Ye jīvalokasmiṃ supāpadiṭṭhino, vissāsakammāni karonti mohā;	199	
PA_atk-s05_14a2:1994	Parañca diṭṭhīsu samādapenti, te pāpadiṭṭhiṃ pasavetva pāpaṃ;	199	
PA_atk-s05_14a2:1995	Teme janā adhimattā dukkhā tibbā, kharā kaṭukā vedanā vedayantī”ti.	199	
PA_atk-s05_14a2:1996_0	Tattha uccāvacāmeti uccā avacā ime, khuddakā ca mahantā cāti attho. Upakkamāti kāraṇappayogā.	1996	
PA_atk-s05_14a2:1996_1	Supāpadiṭṭhinoti “natthi dinna”ntiādikāya dasavatthukāya micchādiṭṭhiyā suṭṭhu pāpadiṭṭhino.	1996	
PA_atk-s05_14a2:1996_2	Vissāsakammānīti tāya diṭṭhiyā vissāsena tannissitā hutvā nānāvidhāni pāpakammāni	1996	
PA_atk-s05_14a2:1996_3	karonti. Temeti te ime janā evarūpaṃ dukkhaṃ anubhavanti.	1996	
PA_atk-s05_14a2:1997_0	Iti rañño micchādiṭṭhikānaṃ paccananirayaṃ ācikkhi. Devalokepi devagaṇā rañño āgamanamaggaṃ	1997	
PA_atk-s05_14a2:1997_1	olokayamānā sudhammāyaṃ devasabhāyaṃ nisīdiṃsuyeva. Sakkopi “kiṃ nu kho, mātali,	1997	
PA_atk-s05_14a2:1997_2	cirāyatī”ti upadhārento taṃ kāraṇaṃ ñatvā “mātali, attano dūtavisesaṃ dassetuṃ ‘mahārāja,	1997	
PA_atk-s05_14a2:1997_3	asukakammaṃ katvā asukaniraye nāma paccantī’ti niraye dassento vicarati, nimirañño	1997	
PA_atk-s05_14a2:1997_4	pana appameva āyu khīyetha, nirayadassanaṃ nāssa pariyantaṃ gaccheyyā”ti ekaṃ mahājavaṃ	1997	
PA_atk-s05_14a2:1997_5	devaputtaṃ pesesi “tvaṃ ‘sīghaṃ rājānaṃ gahetvā āgacchatū’ti mātalissa vadehī”ti.	1997	
PA_atk-s05_14a2:1997_6	So “sādhū”ti sampaṭicchitvā javena gantvā ārocesi. Mātali, tassa vacanaṃ sutvā “na	1997	
PA_atk-s05_14a2:1997_7	sakkā cirāyitu”nti rañño ekapahāreneva catūsu disāsu bahū niraye dassetvā gāthamāha –	1997	
PA_atk-s05_14a2:1999	“Viditāni te mahārāja, āvāsaṃ pāpakamminaṃ;	199	
PA_atk-s05_14a2:2000	Ṭhānāni luddakammānaṃ, dussīlānañca yā gati;	200	
PA_atk-s05_14a2:2001	Uyyāhi dāni rājīsi, devarājassa santike”ti.	200	
PA_atk-s05_14a2:2002_0	Tassattho – mahārāja, imaṃ pāpakammīnaṃ sattānaṃ āvāsaṃ disvā luddakammānañca ṭhānāni	2002	
PA_atk-s05_14a2:2002_1	tayā viditāni. Dussīlānañca yā gati nibbatti, sāpi te viditā. Idāni devarājassa santike	2002	
PA_atk-s05_14a2:2002_2	dibbasampattiṃ dassanatthaṃ uyyāhi gacchāhi, mahārājāti.	2002	
PA_atk-s05_14a2:2003	Nirayakaṇḍaṃ niṭṭhitaṃ.	200	
PA_atk-s05_14a2:2004	Saggakaṇḍaṃ	200	
PA_atk-s05_14a2:2005_0	Evañca pana vatvā mātali devalokābhimukhaṃ rathaṃ pesesi. Rājā devalokaṃ gacchanto	2005	
PA_atk-s05_14a2:2005_1	dvādasayojanikaṃ maṇimayaṃ pañcathūpikaṃ sabbālaṅkārapaṭimaṇḍitaṃ uyyānapokkharaṇisampannaṃ	2005	
PA_atk-s05_14a2:2005_2	kapparukkhaparivutaṃ bīraṇiyā devadhītāya ākāsaṭṭhakavimānaṃ disvā, tañca devadhītaraṃ	2005	
PA_atk-s05_14a2:2005_3	antokūṭāgāre sayanapiṭṭhe nisinnaṃ accharāsahassaparivutaṃ maṇisīhapañjaraṃ vivaritvā	2005	
PA_atk-s05_14a2:2005_4	olokentiṃ disvā mātaliṃ pucchanto gāthamāha. Itaropissa byākāsi.	2005	
PA_atk-s05_14a2:2007	“Pañcathūpaṃ dissatidaṃ vimānaṃ, mālāpiḷandhā sayanassa majjhe;	200	
PA_atk-s05_14a2:2008	Tatthacchati nārī mahānubhāvā, uccāvacaṃ iddhi vikubbamānā.	200	
PA_atk-s05_14a2:2010	“Vittī hi maṃ vindati sūta disvā, pucchāmi taṃ mātali devasārathi;	201	
PA_atk-s05_14a2:2011	Ayaṃ nu nārī kimakāsi sādhuṃ, yā modati saggapattā vimāne.	201	
PA_atk-s05_14a2:2013	“Tassa puṭṭho viyākāsi, mātali devasārathi;	201	
PA_atk-s05_14a2:2014	Vipākaṃ puññakammānaṃ, jānaṃ akkhāsijānato.	201	
PA_atk-s05_14a2:2016	“Yadi te sutā bīraṇī jīvaloke, āmāyadāsī ahu brāhmaṇassa;	201	
PA_atk-s05_14a2:2017	Sā pattakālaṃ atithiṃ viditvā, mātāva puttaṃ sakimābhinandī;	201	
PA_atk-s05_14a2:2018	Saṃyamā saṃvibhāgā ca, sā vimānasmi modatī”ti.	201	
PA_atk-s05_14a2:2019_0	Tattha pañcathūpanti pañcahi kūṭāgārehi samannāgataṃ. Mālāpiḷandhāti mālādīhi sabbābharaṇehi	2019	
PA_atk-s05_14a2:2019_1	paṭimaṇḍitāti attho. Tatthacchatīti tasmiṃ vimāne acchati. Uccāvacaṃ iddhi vikubbamānāti	2019	
PA_atk-s05_14a2:2019_2	nānappakāraṃ deviddhiṃ dassayamānā. Disvāti etaṃ disvā ṭhitaṃ maṃ vitti vindati paṭilabhati,	2019	
PA_atk-s05_14a2:2019_3	vittisantako viya homi tuṭṭhiyā atibhūtattāti attho. Āmāyadāsīti gehadāsiyā kucchimhi	2019	
PA_atk-s05_14a2:2019_4	jātadāsī. Ahu brāhmaṇassāti sā kira kassapadasabalassa kāle ekassa brāhmaṇassa dāsī	2019	
PA_atk-s05_14a2:2019_5	ahosi. Sā pattakālanti tena brāhmaṇena aṭṭha salākabhattāni saṅghassa pariccattāni	2019	
PA_atk-s05_14a2:2019_6	ahesuṃ. So gehaṃ gantvā “sve paṭṭhāya ekekassa bhikkhussa ekekaṃ kahāpaṇagghanakaṃ	2019	
PA_atk-s05_14a2:2019_7	katvā aṭṭha salākabhattāni sampādeyyāsī”ti brāhmaṇiṃ āha. Sā “sāmi, bhikkhu nāma	2019	
PA_atk-s05_14a2:2019_8	dhutto, nāhaṃ sakkhissāmī”ti paṭikkhipi. Dhītaropissa paṭikkhipiṃsu. So dāsiṃ “sakkhissasi	2019	
PA_atk-s05_14a2:2019_9	ammā”ti āha. Sā “sakkhissāmi ayyā”ti sampaṭicchitvā sakkaccaṃ yāgukhajjakabhattādīni	2019	
PA_atk-s05_14a2:2019_10	sampādetvā salākaṃ labhitvā āgataṃ pattakālaṃ atithiṃ viditvā haritagomayupalitte	20191	
PA_atk-s05_14a2:2019_11	katapupphupahāre supaññattāsane nisīdāpetvā yathā nāma vippavāsā āgataṃ puttaṃ mātā	20191	
PA_atk-s05_14a2:2019_12	sakiṃ abhinandati, tathā niccakālaṃ abhinandati, sakkaccaṃ parivisati, attano santakampi	20191	
PA_atk-s05_14a2:2019_13	kiñci deti. Saṃyamā saṃvibhāgā cāti sā sīlavatī ahosi cāgavatī ca, tasmā tena sīlena	20191	
PA_atk-s05_14a2:2019_14	ceva cāgena ca imasmiṃ vimāne modati. Atha vā saṃyamāti indriyadamanā.	20191	
PA_atk-s05_14a2:2020_0	Evañca pana vatvā mātali purato rathaṃ pesetvā soṇadinnadevaputtassa satta kanakavimānāni	2020	
PA_atk-s05_14a2:2020_1	dassesi. So tāni ca tassa ca sirisampattiṃ disvā tena katakammaṃ pucchi. Itaropissa byākāsi.	2020	
PA_atk-s05_14a2:2022	“Daddallamānā ābhenti, vimānā satta nimmitā;	202	
PA_atk-s05_14a2:2023	Tattha yakkho mahiddhiko, sabbābharaṇabhūsito;	202	
PA_atk-s05_14a2:2024	Samantā anupariyāti, nārīgaṇapurakkhato.	202	
PA_atk-s05_14a2:2026	“Vittī hi maṃ vindati sūta disvā, pucchāmi taṃ mātali devasārathi;	202	
PA_atk-s05_14a2:2027	Ayaṃ nu macco kimakāsi sādhuṃ, yo modati saggapatto vimāne.	202	
PA_atk-s05_14a2:2029	“Tassa puṭṭho viyākāsi, mātali devasārathi;	202	
PA_atk-s05_14a2:2030	Vipākaṃ puññakammānaṃ, jānaṃ akkhāsijānato.	203	
PA_atk-s05_14a2:2032	“Soṇadinno gahapati, esa dānapatī ahu;	203	
PA_atk-s05_14a2:2033	Esa pabbajituddissa, vihāre satta kārayi.	203	
PA_atk-s05_14a2:2035	“Sakkaccaṃ te upaṭṭhāsi, bhikkhavo tattha vāsike;	203	
PA_atk-s05_14a2:2036	Acchādanañca bhattañca, senāsanaṃ padīpiyaṃ;	203	
PA_atk-s05_14a2:2037	Adāsi ujubhūtesu, vippasannena cetasā.	203	
PA_atk-s05_14a2:2039	“Cātuddasiṃ pañcadasiṃ, yā ca pakkhassa aṭṭhamī;	203	
PA_atk-s05_14a2:2040	Pāṭihāriyapakkhañca, aṭṭhaṅgasusamāgataṃ.	204	
PA_atk-s05_14a2:2042	“Uposathaṃ upavasī, sadā sīlesu saṃvuto;	204	
PA_atk-s05_14a2:2043	Saṃyamā saṃvibhāgā ca, so vimānasmi modatī”ti.	204	
PA_atk-s05_14a2:2044_0	Tattha daddallamānāti jalamānā. Ābhentīti taruṇasūriyo viya obhāsanti. Tatthāti tesu	2044	
PA_atk-s05_14a2:2044_1	paṭipāṭiyā ṭhitesu sattasu vimānesu. Yakkhoti eko devaputto. Soṇadinnoti mahārāja,	2044	
PA_atk-s05_14a2:2044_2	ayaṃ pubbe kassapadasabalassa kāle kāsiraṭṭhe aññatarasmiṃ nigame soṇadinno nāma	2044	
PA_atk-s05_14a2:2044_3	gahapati dānapati ahosi. So pabbajite uddissa satta vihārakuṭiyo kāretvā tattha vāsike	2044	
PA_atk-s05_14a2:2044_4	bhikkhū catūhi paccayehi sakkaccaṃ upaṭṭhāsi, uposathañca upavasi, niccaṃ sīlesu	2044	
PA_atk-s05_14a2:2044_5	ca saṃvuto ahosi. So tato cavitvā idhūpapanno modatīti attho. Ettha ca pāṭihāriyapakkhanti	2044	
PA_atk-s05_14a2:2044_6	idaṃ pana aṭṭhamīuposathassa paccuggamanānugamanavasena sattaminavamiyo, cātuddasīpannarasīnaṃ	2044	
PA_atk-s05_14a2:2044_7	paccuggamanānugamanavasena terasīpāṭipade ca sandhāya vuttaṃ.	2044	
PA_atk-s05_14a2:2045_0	Evaṃ soṇadinnassa katakammaṃ kathetvā purato rathaṃ pesetvā phalikavimānaṃ dassesi.	2045	
PA_atk-s05_14a2:2045_1	Taṃ ubbedhato pañcavīsatiyojanaṃ anekasatehi sattaratanamayatthambhehi samannāgataṃ,	2045	
PA_atk-s05_14a2:2045_2	anekasatakūṭāgārapaṭimaṇḍitaṃ, kiṅkiṇikajālāparikkhittaṃ, samussitasuvaṇṇarajatamayadhajaṃ,	2045	
PA_atk-s05_14a2:2045_3	nānāpupphavicittauyyānavanavibhūsitaṃ, ramaṇīyapokkharaṇisamannāgataṃ, naccagītavāditādīsu	2045	
PA_atk-s05_14a2:2045_4	chekāhi accharāhi samparikiṇṇaṃ. Taṃ disvā rājā tāsaṃ accharānaṃ katakammaṃ pucchi, itaropissa byākāsi.	2045	
PA_atk-s05_14a2:2047	“Pabhāsati midaṃ byamhaṃ, phalikāsu sunimmitaṃ;	204	
PA_atk-s05_14a2:2048	Nārīvaragaṇākiṇṇaṃ, kūṭāgāravarocitaṃ;	204	
PA_atk-s05_14a2:2049	Upetaṃ annapānehi, naccagītehi cūbhayaṃ.	204	
PA_atk-s05_14a2:2051	“Vittī hi maṃ vindati sūta disvā, pucchāmi taṃ mātali devasārathi;	205	
PA_atk-s05_14a2:2052	Ime nu maccā kimakaṃsu sādhuṃ, yā modare saggapattā vimāne.	205	
PA_atk-s05_14a2:2054	“Tassa puṭṭho viyākāsi, mātali devasārathi;	205	
PA_atk-s05_14a2:2055	Vipākaṃ puññakammānaṃ, jānaṃ akkhāsijānato.	205	
PA_atk-s05_14a2:2057	“Yā kāci nāriyo idha jīvaloke, sīlavantiyo upāsikā;	205	
PA_atk-s05_14a2:2058	Dāne ratā niccaṃ pasannacittā, sacce ṭhitā uposathe appamattā;	205	
PA_atk-s05_14a2:2059	Saṃyamā saṃvibhāgā ca, tā vimānasmi modare”ti.	205	
PA_atk-s05_14a2:2060_0	Tattha byamhanti vimānaṃ, pāsādoti vuttaṃ hoti. Phalikāsūti phalikabhittīsu. Nārīvaragaṇākiṇṇanti	2060	
PA_atk-s05_14a2:2060_1	varanārigaṇehi ākiṇṇaṃ. Kūṭāgāravarocitanti varakūṭāgārehi ocitaṃ samocitaṃ, vaḍḍhitanti	2060	
PA_atk-s05_14a2:2060_2	attho. Ubhayanti ubhayehi. “Yā kācī”ti idaṃ kiñcāpi aniyametvā vuttaṃ, tā pana kassapabuddhasāsane	2060	
PA_atk-s05_14a2:2060_3	bārāṇasiyaṃ upāsikā hutvā gaṇabandhanena etāni vuttappakārāni puññāni katvā taṃ dibbasampattiṃ pattāti veditabbā.	2060	
PA_atk-s05_14a2:2061_0	Athassa so purato rathaṃ pesetvā ekaṃ ramaṇīyaṃ maṇivimānaṃ dassesi. Taṃ same bhūmibhāge	2061	
PA_atk-s05_14a2:2061_1	patiṭṭhitaṃ ubbedhasampannaṃ maṇipabbato viya obhāsamānaṃ tiṭṭhati, dibbagītavāditaninnāditaṃ	2061	
PA_atk-s05_14a2:2061_2	bahūhi devaputtehi samparikiṇṇaṃ. Taṃ disvā rājā tesaṃ devaputtānaṃ katakammaṃ pucchi, itaropissa byākāsi.	2061	
PA_atk-s05_14a2:2063	“Pabhāsati midaṃ byamhaṃ, veḷuriyāsu nimmitaṃ;	206	
PA_atk-s05_14a2:2064	Upetaṃ bhūmibhāgehi, vibhattaṃ bhāgaso mitaṃ.	206	
PA_atk-s05_14a2:2066	“Āḷambarā mudiṅgā ca, naccagītā suvāditā;	206	
PA_atk-s05_14a2:2067	Dibbā saddā niccharanti, savanīyā manoramā.	206	
PA_atk-s05_14a2:2069	“Nāhaṃ evaṃgataṃ jātu, evaṃsuruciraṃ pure;	206	
PA_atk-s05_14a2:2070	Saddaṃ samabhijānāmi, diṭṭhaṃ vā yadi vā sutaṃ.	207	
PA_atk-s05_14a2:2072	“Vittī hi maṃ vindati sūta disvā, pucchāmi taṃ mātali devasārathi;	207	
PA_atk-s05_14a2:2073	Ime nu maccā kimakaṃsu sādhuṃ, ye modare saggapattā vimāne.	207	
PA_atk-s05_14a2:2075	“Tassa puṭṭho viyākāsi, mātali devasārathi;	207	
PA_atk-s05_14a2:2076	Vipākaṃ puññakammānaṃ, jānaṃ akkhāsijānato.	207	
PA_atk-s05_14a2:2078	“Ye keci maccā idha jīvaloke, sīlavantā upāsakā;	207	
PA_atk-s05_14a2:2079	Ārāme udapāne ca, papā saṅkamanāni ca;	207	
PA_atk-s05_14a2:2080	Arahante sītibhūte, sakkaccaṃ paṭipādayuṃ.	208	
PA_atk-s05_14a2:2082	“Cīvaraṃ piṇḍapātañca, paccayaṃ sayanāsanaṃ;	208	
PA_atk-s05_14a2:2083	Adaṃsu ujubhūtesu, vippasannena cetasā.	208	
PA_atk-s05_14a2:2085	“Cātuddasiṃ pañcadasiṃ, yā ca pakkhassa aṭṭhamī;	208	
PA_atk-s05_14a2:2086	Pāṭihāriyapakkhañca, aṭṭhaṅgasusamāgataṃ.	208	
PA_atk-s05_14a2:2088	“Uposathaṃ upavasuṃ, sadā sīlesu saṃvutā;	208	
PA_atk-s05_14a2:2089	Saṃyamā saṃvibhāgā ca, te vimānasmi modare”ti.	208	
PA_atk-s05_14a2:2090_0	Tattha veḷuriyāsūti veḷuriyabhittīsu. Bhūmibhāgehīti ramaṇīyehi bhūmibhāgehi upetaṃ.	2090	
PA_atk-s05_14a2:2090_1	Āḷambarā mudiṅgā cāti ete dve ettha vajjanti. Naccagītā suvāditāti nānappakārāni	2090	
PA_atk-s05_14a2:2090_2	naccāni ceva gītāni ca aparesampi tūriyānaṃ suvāditāni cettha pavattanti. Evaṃgatanti	2090	
PA_atk-s05_14a2:2090_3	evaṃ manoramabhāvaṃ gataṃ. “Ye kecī”ti idampi kāmaṃ aniyametvā vuttaṃ, te pana kassapabuddhakāle	2090	
PA_atk-s05_14a2:2090_4	bārāṇasivāsino upāsakā hutvā gaṇabandhanena etāni puññāni katvā taṃ sampattiṃ pattāti	2090	
PA_atk-s05_14a2:2090_5	veditabbā. Tattha paṭipādayunti paṭipādayiṃsu, tesaṃ adaṃsūti attho. Paccayanti gilānapaccayaṃ.	2090	
PA_atk-s05_14a2:2090_6	Adaṃsūti evaṃ nānappakārakaṃ dānaṃ adaṃsūti.	2090	
PA_atk-s05_14a2:2091_0	Itissa so tesaṃ katakammaṃ ācikkhitvā purato rathaṃ pesetvā aparampi phalikavimānaṃ	2091	
PA_atk-s05_14a2:2091_1	dassesi. Taṃ anekakūṭāgārapaṭimaṇḍitaṃ, nānākusumasañchannadibbataruṇavanapaṭimaṇḍitatīrāya,	2091	
PA_atk-s05_14a2:2091_2	vividhavihaṅgamaninnāditāya nimmalasalilāya nadiyā parikkhittaṃ, accharāgaṇaparivutassekassa	2091	
PA_atk-s05_14a2:2091_3	puññavato nivāsabhūtaṃ. Taṃ disvā rājā tassa katakammaṃ pucchi, itaropissa byākāsi.	2091	
PA_atk-s05_14a2:2093	“Pabhāsati midaṃ byamhaṃ, phalikāsu sunimmitaṃ;	209	
PA_atk-s05_14a2:2094	Nārīvaragaṇākiṇṇaṃ, kūṭāgāravarocitaṃ.	209	
PA_atk-s05_14a2:2096	“Upetaṃ annapānehi, naccagītehi cūbhayaṃ;	209	
PA_atk-s05_14a2:2097	Najjo cānupariyāti, nānāpupphadumāyutā.	209	
PA_atk-s05_14a2:2099	“Vittī hi maṃ vindati sūta disvā, pucchāmi taṃ mātali devasārathi;	209	
PA_atk-s05_14a2:2100	Ayaṃ nu macco kiṃmakāsi sādhuṃ, yo modatī saggapatto vimāne.	210	
PA_atk-s05_14a2:2102	“Tassa puṭṭho viyākāsi, mātali devasārathi;	210	
PA_atk-s05_14a2:2103	Vipākaṃ puññakammānaṃ, jānaṃ akkhāsijānato.	210	
PA_atk-s05_14a2:2105	“Mithilāyaṃ gahapati, esa dānapatī ahu;	210	
PA_atk-s05_14a2:2106	Ārāme udapāne ca, papā saṅkamanāni ca;	210	
PA_atk-s05_14a2:2107	Arahante sītibhūte, sakkaccaṃ paṭipādayi.	210	
PA_atk-s05_14a2:2109	“Cīvaraṃ piṇḍapātañca, paccayaṃ sayanāsanaṃ;	210	
PA_atk-s05_14a2:2110	Adāsi ujubhūtesu, vippasannena cetasā.	211	
PA_atk-s05_14a2:2112	“Cātuddasiṃ pañcadasiṃ, yā ca pakkhassa aṭṭhamī;	211	
PA_atk-s05_14a2:2113	Pāṭihāriyapakkhañca, aṭṭhaṅgasusamāgataṃ.	211	
PA_atk-s05_14a2:2115	“Uposathaṃ upavasī, sadā sīlesu saṃvuto;	211	
PA_atk-s05_14a2:2116	Saṃyamā saṃvibhāgā ca, so vimānasmi modatī”ti.	211	
PA_atk-s05_14a2:2117_0	Tattha najjoti vacanavipallāso, ekā nadī taṃ vimānaṃ parikkhipitvā gatāti attho.	2117	
PA_atk-s05_14a2:2117_1	Nānāpupphadumāyutāti sā nadī nānāpupphehi dumehi āyutā. Mithilāyanti esa mahārāja,	2117	
PA_atk-s05_14a2:2117_2	kassapabuddhakāle mithilanagare eko gahapati dānapati ahosi. So etāni ārāmaropanādīni	2117	
PA_atk-s05_14a2:2117_3	puññāni katvā imaṃ sampattiṃ pattoti.	2117	
PA_atk-s05_14a2:2118_0	Evamassa tena katakammaṃ ācikkhitvā purato rathaṃ pesetvā aparampi phalikavimānaṃ	2118	
PA_atk-s05_14a2:2118_1	dassesi. Taṃ purimavimānato atirekāya nānāpupphaphalasañchannāya taruṇavanaghaṭāya	2118	
PA_atk-s05_14a2:2118_2	samannāgataṃ. Taṃ disvā rājā tāya sampattiyā samannāgatassa devaputtassa katakammaṃ	2118	
PA_atk-s05_14a2:2118_3	pucchi, itaropissa byākāsi.	2118	
PA_atk-s05_14a2:2120	“Pabhāsati midaṃ byamhaṃ, phalikāsu sunimmitaṃ;	212	
PA_atk-s05_14a2:2121	Nārīvaragaṇākiṇṇaṃ, kūṭāgāravarocitaṃ.	212	
PA_atk-s05_14a2:2123	“Upetaṃ annapānehi, naccagītehi cūbhayaṃ;	212	
PA_atk-s05_14a2:2124	Najjo cānupariyāti, nānāpupphadumāyutā.	212	
PA_atk-s05_14a2:2126	“Rājāyatanā kapitthā ca, ambā sālā ca jambuyo;	212	
PA_atk-s05_14a2:2127	Tindukā ca piyālā ca, dumā niccaphalā bahū.	212	
PA_atk-s05_14a2:2129	“Vittī hi maṃ vindati sūta disvā, pucchāmi taṃ mātali devasārathi;	212	
PA_atk-s05_14a2:2130	Ayaṃ nu macco kimakāsi sādhuṃ, yo modatī saggapatto vimāne.	213	
PA_atk-s05_14a2:2132	“Tassa puṭṭho viyākāsi, mātali devasārathi;	213	
PA_atk-s05_14a2:2133	Vipākaṃ puññakammānaṃ, jānaṃ akkhāsijānato.	213	
PA_atk-s05_14a2:2135	“Mithilāyaṃ gahapati, esa dānapatī ahu;	213	
PA_atk-s05_14a2:2136	Ārāme udapāne ca, papā saṅkamanāni ca;	213	
PA_atk-s05_14a2:2137	Arahante sītibhūte, sakkaccaṃ paṭipādayi.	213	
PA_atk-s05_14a2:2139	“Cīvaraṃ piṇḍapātañca, paccayaṃ sayanāsanaṃ;	213	
PA_atk-s05_14a2:2140	Adāsi ujubhūtesu, vippasannena cetasā.	214	
PA_atk-s05_14a2:2142	“Cātuddasiṃ pañcadasiṃ, yā ca pakkhassa aṭṭhamī;	214	
PA_atk-s05_14a2:2143	Pāṭihāriyapakkhañca, aṭṭhaṅgasusamāgataṃ.	214	
PA_atk-s05_14a2:2145	“Uposathaṃ upavasī, sadā sīlesu saṃvuto;	214	
PA_atk-s05_14a2:2146	Saṃyamā saṃvibhāgā ca, so vimānasmi modatī”ti.	214	
PA_atk-s05_14a2:2147	Tattha mithilāyanti esa, mahārāja, kassapabuddhakāle videharaṭṭhe mithilanagare eko gahapati dānapati ahosi. So etāni puññāni katvā imaṃ sampattiṃ pattoti.	214	
PA_atk-s05_14a2:2148	Evamassa tena katakammaṃ ācikkhitvā purato rathaṃ pesetvā purimasadisameva aparampi veḷuriyavimānaṃ dassetvā tattha sampattiṃ anubhavantassa devaputtassa katakammaṃ puṭṭho ācikkhi.	214	
PA_atk-s05_14a2:2150	“Pabhāsati midaṃ byamhaṃ, veḷuriyāsu nimmitaṃ;	215	
PA_atk-s05_14a2:2151	Upetaṃ bhūmibhāgehi, vibhattaṃ bhāgaso mitaṃ.	215	
PA_atk-s05_14a2:2153	“Āḷambarā mudiṅgā ca, naccagītā suvāditā;	215	
PA_atk-s05_14a2:2154	Dibyā saddā niccharanti, savanīyā manoramā.	215	
PA_atk-s05_14a2:2156	“Nāhaṃ evaṃgataṃ jātu, evaṃsuruciraṃ pure;	215	
PA_atk-s05_14a2:2157	Saddaṃ samabhijānāmi, diṭṭhaṃ vā yadi vā sutaṃ.	215	
PA_atk-s05_14a2:2159	“Vittī hi maṃ vindati sūta disvā, pucchāmi taṃ mātali devasārathi;	215	
PA_atk-s05_14a2:2160	Ayaṃ nu macco kimakāsi sādhuṃ, yo modatī saggapatto vimāne.	216	
PA_atk-s05_14a2:2162	“Tassa puṭṭho viyākāsi, mātali devasārathi;	216	
PA_atk-s05_14a2:2163	Vipākaṃ puññakammānaṃ, jānaṃ akkhāsijānato.	216	
PA_atk-s05_14a2:2165	“Bārāṇasiyaṃ gahapati, esa dānapatī ahu;	216	
PA_atk-s05_14a2:2166	Ārāme udapāne ca, papā saṅkamanāni ca;	216	
PA_atk-s05_14a2:2167	Arahante sītibhūte, sakkaccaṃ paṭipādayi.	216	
PA_atk-s05_14a2:2169	“Cīvaraṃ piṇḍapātañca, paccayaṃ sayanāsanaṃ;	216	
PA_atk-s05_14a2:2170	Adāsi ujubhūtesu, vippasannena cetasā.	217	
PA_atk-s05_14a2:2172	“Cātuddasiṃ pañcadasiṃ, yā ca pakkhassa aṭṭhamī;	217	
PA_atk-s05_14a2:2173	Pāṭihāriyapakkhañca, aṭṭhaṅgasusamāgataṃ.	217	
PA_atk-s05_14a2:2175	“Uposathaṃ upavasī, sadā sīlesu saṃvuto;	217	
PA_atk-s05_14a2:2176	Saṃyamā saṃvibhāgā ca, so vimānasmi modatī”ti.	217	
PA_atk-s05_14a2:2177	Athassa purato rathaṃ pesetvā bālasūriyasannibhaṃ kanakavimānaṃ dassetvā tattha nivāsino devaputtassa sampattiṃ puṭṭho ācikkhi.	217	
PA_atk-s05_14a2:2179	“Yathā udayamādicco, hoti lohitako mahā;	217	
PA_atk-s05_14a2:2180	Tathūpamaṃ idaṃ byamhaṃ, jātarūpassa nimmitaṃ.	218	
PA_atk-s05_14a2:2182	“Vittī hi maṃ vindati sūta disvā, pucchāmi taṃ mātali devasārathi;	218	
PA_atk-s05_14a2:2183	Ayaṃ nu macco kimakāsi sādhuṃ, yo modatī saggapatto vimāne.	218	
PA_atk-s05_14a2:2185	“Tassa puṭṭho viyākāsi, mātali devasārathi;	218	
PA_atk-s05_14a2:2186	Vipākaṃ puññakammānaṃ, jānaṃ akkhāsijānato.	218	
PA_atk-s05_14a2:2188	“Sāvatthiyaṃ gahapati, esa dānapatī ahu;	218	
PA_atk-s05_14a2:2189	Ārāme udapāne ca, papā saṅkamanāni ca;	218	
PA_atk-s05_14a2:2190	Arahante sītibhūte, sakkaccaṃ paṭipādayi.	219	
PA_atk-s05_14a2:2192	“Cīvaraṃ piṇḍapātañca, paccayaṃ sayanāsanaṃ;	219	
PA_atk-s05_14a2:2193	Adāsi ujubhūtesu, vippasannena cetasā.	219	
PA_atk-s05_14a2:2195	“Cātuddasiṃ pañcadasiṃ, yā ca pakkhassa aṭṭhamī;	219	
PA_atk-s05_14a2:2196	Pāṭihāriyapakkhañca, aṭṭhaṅgasusamāgataṃ.	219	
PA_atk-s05_14a2:2198	“Uposathaṃ upavasī, sadā sīlesu saṃvuto;	219	
PA_atk-s05_14a2:2199	Saṃyamā saṃvibhāgā ca, so vimānasmi modatī”ti.	219	
PA_atk-s05_14a2:2200	Tattha udayamādiccoti uggacchanto ādicco. Sāvatthiyanti kassapabuddhakāle sāvatthinagare eko gahapati dānapati ahosi. So etāni puññāni katvā imaṃ sampattiṃ pattoti.	220	
PA_atk-s05_14a2:2201_0	Evaṃ tena imesaṃ aṭṭhannaṃ vimānānaṃ kathitakāle sakko devarājā “mātali, ativiya	2201	
PA_atk-s05_14a2:2201_1	cirāyatī”ti aparampi javanadevaputtaṃ pesesi. So vegena gantvā ārocesi. So tassa	2201	
PA_atk-s05_14a2:2201_2	vacanaṃ sutvā “na sakkā idāni cirāyitu”nti catūsu disāsu ekappahāreneva bahūni vimānāni	2201	
PA_atk-s05_14a2:2201_3	dassesi. Raññā ca tattha sampattiṃ anubhavantānaṃ devaputtānaṃ katakammaṃ puṭṭho ācikkhi.	2201	
PA_atk-s05_14a2:2203	“Vehāyasāme bahukā, jātarūpassa nimmitā;	220	
PA_atk-s05_14a2:2204	Daddallamānā ābhenti, vijjuvabbhaghanantare.	220	
PA_atk-s05_14a2:2206	“Vittī hi maṃ vindati sūta disvā, pucchāmi taṃ mātali devasārathi;	220	
PA_atk-s05_14a2:2207	Ime nu maccā kimakaṃsu sādhuṃ, ye modare saggapattā vimāne.	220	
PA_atk-s05_14a2:2209	“Tassa puṭṭho viyākāsi, mātali devasārathi;	220	
PA_atk-s05_14a2:2210	Vipākaṃ puññakammānaṃ, jānaṃ akkhāsijānato.	221	
PA_atk-s05_14a2:2212	“Saddhāya suniviṭṭhāya, saddhamme suppavedite;	221	
PA_atk-s05_14a2:2213	Akaṃsu satthu vacanaṃ, sammāsambuddhasāsane;	221	
PA_atk-s05_14a2:2214	Tesaṃ etāni ṭhānāni, yāni tvaṃ rāja passasī”ti.	221	
PA_atk-s05_14a2:2215_0	Tattha vehāyasāmeti vehāyasā ime ākāseyeva saṇṭhitā. Ākāsaṭṭhakavimānā imeti vadati.	2215	
PA_atk-s05_14a2:2215_1	Vijjuvabbhaghanantareti ghanavalāhakantare jalamānā vijju viya. Suniviṭṭhāyāti maggena	2215	
PA_atk-s05_14a2:2215_2	āgatattā suppatiṭṭhitāya. Idaṃ vuttaṃ hoti – mahārāja, ete pure niyyānike kassapabuddhasāsane	2215	
PA_atk-s05_14a2:2215_3	pabbajitvā parisuddhasīlā samaṇadhammaṃ karontā sotāpattiphalaṃ sacchikatvā arahattaṃ	2215	
PA_atk-s05_14a2:2215_4	nibbattetuṃ asakkontā tato cutā imesu kanakavimānesu uppannā. Etesaṃ kassapabuddhasāvakānaṃ	2215	
PA_atk-s05_14a2:2215_5	tāni ṭhānāni, yāni tvaṃ, mahārāja, passasīti.	2215	
PA_atk-s05_14a2:2216	Evamassa ākāsaṭṭhakavimānāni dassetvā sakkassa santikaṃ gamanatthāya ussāhaṃ karonto āha –	221	
PA_atk-s05_14a2:2218	“Viditāni te mahārāja, āvāsaṃ pāpakamminaṃ;	221	
PA_atk-s05_14a2:2219	Atho kalyāṇakammānaṃ, ṭhānāni viditāni te;	221	
PA_atk-s05_14a2:2220	Uyyāhi dāni rājīsi, devarājassa santike”ti.	222	
PA_atk-s05_14a2:2221_0	Tattha āvāsanti mahārāja, tayā paṭhamameva nerayikānaṃ āvāsaṃ disvā pāpakammānaṃ	2221	
PA_atk-s05_14a2:2221_1	ṭhānāni viditāni, idāni pana ākāsaṭṭhakavimānāni passantena atho kalyāṇakammānaṃ	2221	
PA_atk-s05_14a2:2221_2	ṭhānāni viditāni, idāni devarājassa santike sampattiṃ daṭṭhuṃ uyyāhi gacchāhīti.	2221	
PA_atk-s05_14a2:2222	Evañca pana vatvā purato rathaṃ pesetvā sineruṃ parivāretvā ṭhite satta paribhaṇḍapabbate dassesi. Te disvā raññā mātalissa puṭṭhabhāvaṃ āvikaronto satthā āha –	222	
PA_atk-s05_14a2:2224	“Sahassayuttaṃ hayavāhiṃ, dibbayānamadhiṭṭhito;	222	
PA_atk-s05_14a2:2225	Yāyamāno mahārājā, addā sīdantare nage;	222	
PA_atk-s05_14a2:2226	Disvānāmantayī sūtaṃ, ime ke nāma pabbatā”ti.	222	
PA_atk-s05_14a2:2227_0	Tattha hayavāhinti hayehi vāhiyamānaṃ. Dibbayānamadhiṭṭhitoti dibbayāne ṭhito hutvā.	2227	
PA_atk-s05_14a2:2227_1	Addāti addasa. Sīdantareti sīdāmahāsamuddassa antare. Tasmiṃ kira mahāsamudde udakaṃ	2227	
PA_atk-s05_14a2:2227_2	sukhumaṃ, morapiñchamattampi pakkhittaṃ patiṭṭhātuṃ na sakkoti sīdateva, tasmā so	2227	
PA_atk-s05_14a2:2227_3	“sīdāmahāsamuddo”ti vuccati. Tassa antare. Nageti pabbate. Ke nāmāti ke nāma nāmena ime pabbatāti.	2227	
PA_atk-s05_14a2:2228	Evaṃ nimiraññā puṭṭho mātali devaputto āha –	222	
PA_atk-s05_14a2:2230	“Sudassano karavīko, īsadharo yugandharo;	223	
PA_atk-s05_14a2:2231	Nemindharo vinatako, assakaṇṇo girī brahā.	223	
PA_atk-s05_14a2:2233	“Ete sīdantare nagā, anupubbasamuggatā;	223	
PA_atk-s05_14a2:2234	Mahārājānamāvāsā, yāni tvaṃ rāja passasī”ti.	223	
PA_atk-s05_14a2:2235_0	Tattha sudassanoti ayaṃ, mahārāja, etesaṃ sabbabāhiro sudassano pabbato nāma, tadanantare	2235	
PA_atk-s05_14a2:2235_1	karavīko nāma, so sudassanato uccataro. Ubhinnampi pana tesaṃ antare ekopi sīdantaramahāsamuddo.	2235	
PA_atk-s05_14a2:2235_2	Karavīkassa anantare īsadharo nāma, so karavīkato uccataro. Tesampi antare eko sīdantaramahāsamuddo.	2235	
PA_atk-s05_14a2:2235_3	Īsadharassa anantare yugandharo nāma, so īsadharato uccataro. Tesampi antare eko	2235	
PA_atk-s05_14a2:2235_4	sīdantaramahāsamuddo. Yugandharassa anantare nemindharo nāma, so yugandharato uccataro.	2235	
PA_atk-s05_14a2:2235_5	Tesampi antare eko sīdantaramahāsamuddo. Nemindharassa anantare vinatako nāma, so	2235	
PA_atk-s05_14a2:2235_6	nemindharato uccataro. Tesampi antare eko sīdantaramahāsamuddo. Vinatakassa anantare	2235	
PA_atk-s05_14a2:2235_7	assakaṇṇo nāma, so vinatakato uccataro. Tesampi antare eko sīdantaramahāsamuddo.	2235	
PA_atk-s05_14a2:2235_8	Anupubbasamuggatāti ete sīdantaramahāsamudde satta pabbatā anupaṭipāṭiyā samuggatā	2235	
PA_atk-s05_14a2:2235_9	sopānasadisā hutvā ṭhitā. Yānīti ye tvaṃ, mahārāja, ime pabbate passasi, ete catuṇṇaṃ	2235	
PA_atk-s05_14a2:2235_10	mahārājānaṃ āvāsāti.	22351	
PA_atk-s05_14a2:2236_0	Evamassa cātumahārājikadevalokaṃ dassetvā purato rathaṃ pesetvā tāvatiṃsabhavanassa	2236	
PA_atk-s05_14a2:2236_1	cittakūṭadvārakoṭṭhakaṃ parivāretvā ṭhitā indapaṭimā dassesi. Taṃ disvā rājā pucchi, itaropissa byākāsi.	2236	
PA_atk-s05_14a2:2238	“Anekarūpaṃ ruciraṃ, nānācitraṃ pakāsati;	223	
PA_atk-s05_14a2:2239	Ākiṇṇaṃ indasadisehi, byaggheheva surakkhitaṃ.	223	
PA_atk-s05_14a2:2241	“Vittī hi maṃ vindati sūta disvā, pucchāmi taṃ mātali devasārathi;	224	
PA_atk-s05_14a2:2242	Imaṃ nu dvāraṃ kimabhaññamāhu, manoramaṃ dissati dūratova.	224	
PA_atk-s05_14a2:2244	“Tassa puṭṭho viyākāsi, mātali devasārathi;	224	
PA_atk-s05_14a2:2245	Vipākaṃ puññakammānaṃ, jānaṃ akkhāsijānato.	224	
PA_atk-s05_14a2:2247	“‘Citrakūṭo’ti yaṃ āhu, devarājapavesanaṃ;	224	
PA_atk-s05_14a2:2248	Sudassanassa girino, dvārañhetaṃ pakāsati.	224	
PA_atk-s05_14a2:2250	“Anekarūpaṃ ruciraṃ, nānācitraṃ pakāsati;	225	
PA_atk-s05_14a2:2251	Ākiṇṇaṃ indasadisehi, byaggheheva surakkhitaṃ;	225	
PA_atk-s05_14a2:2252	Pavisetena rājīsi, arajaṃ bhūmimakkamā”ti.	225	
PA_atk-s05_14a2:2253_0	Tattha anekarūpanti anekajātikaṃ. Nānācitranti nānāratanacitraṃ. Pakāsatīti kiṃ nāma	2253	
PA_atk-s05_14a2:2253_1	etaṃ paññāyati. Ākiṇṇanti samparipuṇṇaṃ. Byaggheheva surakkhitanti yathā nāma byagghehi	2253	
PA_atk-s05_14a2:2253_2	vā sīhehi vā mahāvanaṃ, evaṃ indasadiseheva surakkhitaṃ. Tāsañca pana indapaṭimānaṃ	2253	
PA_atk-s05_14a2:2253_3	ārakkhaṇatthāya ṭhapitabhāvo ekakanipāte kulāvakajātake vuttanayena gahetabbo. Kiṃmabhaññamāhūti	2253	
PA_atk-s05_14a2:2253_4	kinnāmaṃ vadanti. Pavesananti nikkhamanappavesanatthāya nimmitaṃ. Sudassanassāti	2253	
PA_atk-s05_14a2:2253_5	sobhanadassanassa sinerugirino. Dvāraṃ hetanti etaṃ sinerumatthake patiṭṭhitassa	2253	
PA_atk-s05_14a2:2253_6	dasasahassayojanikassa devanagarassa dvāraṃ pakāsati, dvārakoṭṭhako paññāyatīti attho.	2253	
PA_atk-s05_14a2:2253_7	Pavisetenāti etena dvārena devanagaraṃ pavisa. Arajaṃ bhūmimakkamāti arajaṃ suvaṇṇarajatamaṇimayaṃ	2253	
PA_atk-s05_14a2:2253_8	nānāpupphehi samākiṇṇaṃ dibbabhūmiṃ dibbayānena akkama, mahārājāti.	2253	
PA_atk-s05_14a2:2254	Evañca pana vatvā mātali rājānaṃ devanagaraṃ pavesesi. Tena vuttaṃ –	225	
PA_atk-s05_14a2:2256	“Sahassayuttaṃ hayavāhiṃ, dibbayānamadhiṭṭhito;	225	
PA_atk-s05_14a2:2257	Yāyamāno mahārājā, addā devasabhaṃ ida”nti.	225	
PA_atk-s05_14a2:2258	So dibbayāne ṭhitova gacchanto sudhammādevasabhaṃ disvā mātaliṃ pucchi, sopissa ācikkhi.	225	
PA_atk-s05_14a2:2260	“Yathā sarade ākāse, nīlobhāso padissati;	226	
PA_atk-s05_14a2:2261	Tathūpamaṃ idaṃ byamhaṃ, veḷuriyāsu nimmitaṃ.	226	
PA_atk-s05_14a2:2263	“Vittī hi maṃ vindati sūta disvā, pucchāmi taṃ mātali devasārathi;	226	
PA_atk-s05_14a2:2264	Imaṃ nu byamhaṃ kimabhaññamāhu, manoramaṃ dissati dūratova.	226	
PA_atk-s05_14a2:2266	“Tassa puṭṭho viyākāsi, mātali devasārathi;	226	
PA_atk-s05_14a2:2267	Vipākaṃ puññakammānaṃ, jānaṃ akkhāsijānato.	226	
PA_atk-s05_14a2:2269	“‘Sudhammā’ iti yaṃ āhu, passesā dissate sabhā;	226	
PA_atk-s05_14a2:2270	Veḷuriyārucirā citrā, dhārayanti sunimmitā.	227	
PA_atk-s05_14a2:2272	“Aṭṭhaṃsā sukatā thambhā, sabbe veḷuriyāmayā;	227	
PA_atk-s05_14a2:2273	Yattha devā tāvatiṃsā, sabbe indapurohitā.	227	
PA_atk-s05_14a2:2275	“Atthaṃ devamanussānaṃ, cintayantā samacchare;	227	
PA_atk-s05_14a2:2276	Pavisetena rājīsi, devānaṃ anumodananti.	227	
PA_atk-s05_14a2:2277_0	Tattha idanti nipātamattaṃ, devasabhaṃ addasāti attho. Passesāti passa esā. Veḷuriyā	2277	
PA_atk-s05_14a2:2277_1	rucirāti ruciraveḷuriyā. Citrāti nānāratanavicitrā. Dhārayantīti imaṃ sabhaṃ ete	2277	
PA_atk-s05_14a2:2277_2	aṭṭhaṃsādibhedā sukatā thambhā dhārayanti. Indapurohitāti indaṃ purohitaṃ purecārikaṃ	2277	
PA_atk-s05_14a2:2277_3	katvā parivāretvā ṭhitā devamanussānaṃ atthaṃ cintayantā acchanti. Pavisetenāti iminā	2277	
PA_atk-s05_14a2:2277_4	maggena yattha devā aññamaññaṃ anumodantā acchanti, taṃ ṭhānaṃ devānaṃ anumodanaṃ pavisa.	2277	
PA_atk-s05_14a2:2278_0	Devāpi kho tassāgamanamaggaṃ olokentāva nisīdiṃsu. Te “rājā āgato”ti sutvā dibbagandhavāsapupphahatthā	2278	
PA_atk-s05_14a2:2278_1	yāva cittakūṭadvārakoṭṭhakā paṭimaggaṃ gantvā mahāsattaṃ dibbagandhamālādīhi pūjayantā	2278	
PA_atk-s05_14a2:2278_2	sudhammādevasabhaṃ ānayiṃsu. Rājā rathā otaritvā devasabhaṃ pāvisi. Devā āsanena	2278	
PA_atk-s05_14a2:2278_3	nimantayiṃsu. Sakkopi āsanena ceva kāmehi ca nimantesi. Tamatthaṃ pakāsento satthā āha –	2278	
PA_atk-s05_14a2:2280	“Taṃ devā paṭinandiṃsu, disvā rājānamāgataṃ;	228	
PA_atk-s05_14a2:2281	Svāgataṃ te mahārāja, atho te adurāgataṃ;	228	
PA_atk-s05_14a2:2282	Nisīda dāni rājīsi, devarājassa santike.	228	
PA_atk-s05_14a2:2284	“Sakkopi paṭinandittha, vedehaṃ mithilaggahaṃ;	228	
PA_atk-s05_14a2:2285	Nimantayittha kāmehi, āsanena ca vāsavo.	228	
PA_atk-s05_14a2:2287	“Sādhu khosi anuppatto, āvāsaṃ vasavattinaṃ;	228	
PA_atk-s05_14a2:2288	Vasa devesu rājīsi, sabbakāmasamiddhisu;	228	
PA_atk-s05_14a2:2289	Tāvatiṃsesu devesu, bhuñja kāme amānuse”ti.	228	
PA_atk-s05_14a2:2290	Tattha paṭinandiṃsūti sampiyāyiṃsu, haṭṭhatuṭṭhāva hutvā sampaṭicchiṃsu. Sabbakāmasamiddhisūti sabbesaṃ kāmānaṃ samiddhiyuttesu.	229	
PA_atk-s05_14a2:2291	Evaṃ sakkena dibbakāmehi ceva āsanena ca nimantito rājā paṭikkhipanto āha –	229	
PA_atk-s05_14a2:2293	“Yathā yācitakaṃ yānaṃ, yathā yācitakaṃ dhanaṃ;	229	
PA_atk-s05_14a2:2294	Evaṃ sampadamevetaṃ, yaṃ parato dānapaccayā.	229	
PA_atk-s05_14a2:2296	“Na cāhametamicchāmi, yaṃ parato dānapaccayā;	229	
PA_atk-s05_14a2:2297	Sayaṃkatāni puññāni, taṃ me āveṇikaṃ dhanaṃ.	229	
PA_atk-s05_14a2:2299	“Sohaṃ gantvā manussesu, kāhāmi kusalaṃ bahuṃ;	229	
PA_atk-s05_14a2:2300	Dānena samacariyāya, saṃyamena damena ca;	230	
PA_atk-s05_14a2:2301	Yaṃ katvā sukhito hoti, na ca pacchānutappatī”ti.	230	
PA_atk-s05_14a2:2302_0	Tattha yaṃ parato dānapaccayāti yaṃ parato tassa parassa dānapaccayā tena dinnattā	2302	
PA_atk-s05_14a2:2302_1	labbhati, taṃ yācitakasadisaṃ hoti, tasmā nāhaṃ etaṃ icchāmi. Sayaṃkatānīti yāni	2302	
PA_atk-s05_14a2:2302_2	pana mayā attanā katāni puññāni, tameva mama parehi asādhāraṇattā āveṇikaṃ dhanaṃ	2302	
PA_atk-s05_14a2:2302_3	anugāmiyadhanaṃ. Samacariyāyāti tīhi dvārehi samacariyāya. Saṃyamenāti sīlarakkhaṇena.	2302	
PA_atk-s05_14a2:2302_4	Damenāti indriyadamena.	2302	
PA_atk-s05_14a2:2303_0	Evaṃ mahāsatto devānaṃ madhurasaddena dhammaṃ desesi. Dhammaṃ desentoyeva manussagaṇanāya	2303	
PA_atk-s05_14a2:2303_1	satta divasāni ṭhatvā devagaṇaṃ kosetvā devagaṇamajjhe ṭhitova mātalissa guṇaṃ kathento āha –	2303	
PA_atk-s05_14a2:2305	“Bahūpakāro no bhavaṃ, mātali devasārathi;	230	
PA_atk-s05_14a2:2306	Yo me kalyāṇakammānaṃ, pāpānaṃ paṭidassayī”ti.	230	
PA_atk-s05_14a2:2307	Tattha yo me kalyāṇakammānaṃ, pāpānaṃ paṭidassayīti yo esa mayhaṃ kalyāṇakammānaṃ devānañca ṭhānāni pāpakammānaṃ nerayikānañca pāpāni ṭhānāni dassesīti attho.	230	
PA_atk-s05_14a2:2308	Saggakaṇḍaṃ niṭṭhitaṃ.	230	
PA_atk-s05_14a2:2309_0	Atha rājā sakkaṃ āmantetvā “icchāmahaṃ, mahārāja, manussalokaṃ gantu”nti āha. Sakko	2309	
PA_atk-s05_14a2:2309_1	“tena hi, samma mātali, nimirājānaṃ tattheva mithilaṃ nehī”ti āha. So “sādhū”ti sampaṭicchitvā	2309	
PA_atk-s05_14a2:2309_2	rathaṃ upaṭṭhāpesi. Rājā devagaṇehi saddhiṃ sammoditvā deve nivattāpetvā rathaṃ abhiruhi.	2309	
PA_atk-s05_14a2:2309_3	Mātali rathaṃ pesento pācīnadisābhāgena mithilaṃ pāpuṇi. Mahājano dibbarathaṃ disvā	2309	
PA_atk-s05_14a2:2309_4	“rājā no āgato”ti pamudito ahosi. Mātali mithilaṃ padakkhiṇaṃ katvā tasmiṃyeva sīhapañjare	2309	
PA_atk-s05_14a2:2309_5	mahāsattaṃ otāretvā “gacchāmahaṃ, mahārājā”ti āpucchitvā sakaṭṭhānameva gato. Mahājanopi	2309	
PA_atk-s05_14a2:2309_6	rājānaṃ parivāretvā “kīdiso, deva, devaloko”ti pucchi. Rājā devatānañca sakkassa	2309	
PA_atk-s05_14a2:2309_7	ca devarañño sampattiṃ vaṇṇetvā “tumhepi dānādīni puññāni karotha, evaṃ tasmiṃ devaloke	2309	
PA_atk-s05_14a2:2309_8	nibbattissathā”ti mahājanassa dhammaṃ desesi.	2309	
PA_atk-s05_14a2:2310_0	So aparabhāge kappakena palitassa jātabhāve ārocite palitaṃ suvaṇṇasaṇḍāsena uddharāpetvā	2310	
PA_atk-s05_14a2:2310_1	hatthe ṭhapetvā kappakassa gāmavaraṃ datvā pabbajitukāmo hutvā puttassa rajjaṃ paṭicchāpesi.	2310	
PA_atk-s05_14a2:2310_2	Tena ca “kasmā, deva, pabbajissasī”ti vutte –	2310	
PA_atk-s05_14a2:2311	“Uttamaṅgaruhā mayhaṃ, ime jātā vayoharā;	231	
PA_atk-s05_14a2:2312	Pāhubhūtā devadūtā, pabbajjāsamayo mamā”ti. –	231	
PA_atk-s05_14a2:2313_0	Gāthaṃ vatvā purimarājāno viya pabbajitvā tasmiṃyeva ambavane viharanto cattāro brahmavihāre	2313	
PA_atk-s05_14a2:2313_1	bhāvetvā brahmalokūpago ahosi. Tassevaṃ pabbajitabhāvaṃ āvikaronto satthā osānagāthamāha –	2313	
PA_atk-s05_14a2:2315	“Idaṃ vatvā nimirājā, vedeho mithilaggaho;	231	
PA_atk-s05_14a2:2316	Puthuyaññaṃ yajitvāna, saṃyamaṃ ajjhupāgamī”ti.	231	
PA_atk-s05_14a2:2317	Tattha idaṃ vatvāti “uttamaṅgaruhā mayha”nti imaṃ gāthaṃ vatvā. Puthuyaññaṃ yajitvānāti mahādānaṃ datvā. Saṃyamaṃ ajjhupāgamīti sīlasaṃyamaṃ upagato.	231	
PA_atk-s05_14a2:2318	Putto panassa kāḷārajanako nāma taṃ vaṃsaṃ upacchindi.	231	
PA_atk-s05_14a2:2319_0	Satthā imaṃ dhammadesanaṃ āharitvā “na, bhikkhave, idāneva, pubbepi tathāgato mahābhinikkhamanaṃ	2319	
PA_atk-s05_14a2:2319_1	nikkhantoyevā”ti vatvā jātakaṃ samodhānesi “tadā sakko anuruddho ahosi, mātali ānando,	2319	
PA_atk-s05_14a2:2319_2	caturāsīti khattiyasahassāni buddhaparisā, nimirājā pana ahameva sammāsambuddho ahosi”nti.	2319	
PA_atk-s05_14a2:2320	Nimijātakavaṇṇanā catutthā.	232	
PA_atk-s05_14a2:2322	[542] 5. Umaṅgajātakavaṇṇanā	232	
PA_atk-s05_14a2:2323_0	Pañcālo sabbasenāyāti idaṃ satthā jetavane viharanto paññāpāramiṃ ārabbha kathesi.	2323	
PA_atk-s05_14a2:2323_1	Ekadivasañhi bhikkhū dhammasabhāyaṃ sannisinnā tathāgatassa paññāpāramiṃ vaṇṇayantā	2323	
PA_atk-s05_14a2:2323_2	nisīdiṃsu “mahāpañño, āvuso, tathāgato puthupañño gambhīrapañño hāsapañño javanapañño	2323	
PA_atk-s05_14a2:2323_3	tikkhapañño nibbedhikapañño parappavādamaddano, attano paññānubhāvena kūṭadantādayo	2323	
PA_atk-s05_14a2:2323_4	brāhmaṇe, sabhiyādayo paribbājake, aṅgulimālādayo core, āḷavakādayo yakkhe, sakkādayo	2323	
PA_atk-s05_14a2:2323_5	deve, bakādayo brahmāno ca dametvā nibbisevane akāsi, bahujanakāye pabbajjaṃ datvā	2323	
PA_atk-s05_14a2:2323_6	maggaphalesu patiṭṭhāpesi, evaṃ mahāpañño, āvuso, satthā”ti. Satthā āgantvā “kāya	2323	
PA_atk-s05_14a2:2323_7	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,	2323	
PA_atk-s05_14a2:2323_8	bhikkhave, tathāgato idāneva paññavā, atītepi aparipakke ñāṇe bodhiñāṇatthāya cariyaṃ	2323	
PA_atk-s05_14a2:2323_9	carantopi paññavāyevā”ti vatvā tehi yācito atītaṃ āhari.	2323	
PA_atk-s05_14a2:2324_0	Atīte videharaṭṭhe mithilāyaṃ vedeho nāma rājā rajjaṃ kāresi. Tassa atthadhammānusāsakā	2324	
PA_atk-s05_14a2:2324_1	cattāro paṇḍitā ahesuṃ senako, pukkuso, kāmindo, devindo cāti. Tadā rājā bodhisattassa	2324	
PA_atk-s05_14a2:2324_2	paṭisandhiggahaṇadivase paccūsakāle evarūpaṃ supinaṃ addasa – rājaṅgaṇe catūsu koṇesu	2324	
PA_atk-s05_14a2:2324_3	cattāro aggikkhandhā mahāpākārappamāṇā uṭṭhāya pajjalanti. Tesaṃ majjhe khajjopanakappamāṇo	2324	
PA_atk-s05_14a2:2324_4	aggikkhando uṭṭhahitvā taṅkhaṇaññeva cattāro aggikkhandhe atikkamitvā yāva brahmalokā	2324	
PA_atk-s05_14a2:2324_5	uṭṭhāya sakalacakkavāḷaṃ obhāsetvā ṭhito, bhūmiyaṃ patito sāsapabījamattampi paññāyati.	2324	
PA_atk-s05_14a2:2324_6	Taṃ sadevakā lokā samārakā sabrahmakā gandhamālādīhi pūjenti, mahājano jālantareneva	2324	
PA_atk-s05_14a2:2324_7	carati, lomakūpamattampi uṇhaṃ na gaṇhāti. Rājā imaṃ supinaṃ disvā bhītatasito uṭṭhāya	2324	
PA_atk-s05_14a2:2324_8	“kiṃ nu kho me bhavissatī”ti cintento nisinnakova aruṇaṃ uṭṭhāpesi.	2324	
PA_atk-s05_14a2:2325_0	Cattāropi paṇḍitā pātovāgantvā “kacci, deva, sukhaṃ sayitthā”ti sukhaseyyaṃ pucchiṃsu.	2325	
PA_atk-s05_14a2:2325_1	So “kuto me sukhaseyyaṃ laddha”nti vatvā “evarūpo me supino diṭṭho”ti sabbaṃ kathesi.	2325	
PA_atk-s05_14a2:2325_2	Atha naṃ senakapaṇḍito “mā bhāyi, mahārāja, maṅgalasupino esa, vuddhi vo bhavissatī”ti	2325	
PA_atk-s05_14a2:2325_3	vatvā “kiṃ kāraṇā ācariyā”ti vutte “mahārāja, amhe cattāro paṇḍite abhibhavitvā añño	2325	
PA_atk-s05_14a2:2325_4	vo pañcamo paṇḍito uppajjissati, mayañhi cattāro paṇḍitā cattāro aggikkhandhā viya,	2325	
PA_atk-s05_14a2:2325_5	tesaṃ majjhe uppanno aggikkhandho viya añño pañcamo paṇḍito uppajjissati, so sadevake	2325	
PA_atk-s05_14a2:2325_6	loke asadiso bhavissatī”ti vatvā “idāni panesa kuhi”nti vutte “mahārāja, ajja tassa	2325	
PA_atk-s05_14a2:2325_7	paṭisandhiggahaṇena vā mātukucchito nikkhamanena vā bhavitabba”nti attano sippabalena	2325	
PA_atk-s05_14a2:2325_8	dibbacakkhunā diṭṭho viya byākāsi. Rājāpi tato paṭṭhāya taṃ vacanaṃ anussari.	2325	
PA_atk-s05_14a2:2326_0	Mithilāyaṃ pana catūsu dvāresu pācīnayavamajjhako, dakkhiṇayavamajjhako, pacchimayavamajjhako,	2326	
PA_atk-s05_14a2:2326_1	uttarayavamajjhakoti cattāro gāmā ahesuṃ. Tesu pācīnayavamajjhake sirivaḍḍhano nāma	2326	
PA_atk-s05_14a2:2326_2	seṭṭhi paṭivasati, sumanadevī nāmassa bhariyā ahosi. Mahāsatto taṃ divasaṃ raññā	2326	
PA_atk-s05_14a2:2326_3	supinassa diṭṭhavelāya tāvatiṃsabhavanato cavitvā tassā kucchimhi paṭisandhiṃ gaṇhi.	2326	
PA_atk-s05_14a2:2326_4	Tasmiṃyeva kāle aparepi devaputtasahassā tāvatiṃsabhavanato cavitvā tasmiṃyeva gāme	2326	
PA_atk-s05_14a2:2326_5	seṭṭhānuseṭṭhīnaṃ kulesu paṭisandhiṃ gaṇhiṃsu. Sumanadevīpi dasamāsaccayena suvaṇṇavaṇṇaṃ	2326	
PA_atk-s05_14a2:2326_6	puttaṃ vijāyi. Tasmiṃ khaṇe sakko manussalokaṃ olokento mahāsattassa mātukucchito	2326	
PA_atk-s05_14a2:2326_7	nikkhamanabhāvaṃ ñatvā “imaṃ buddhaṅkuraṃ sadevake loke pākaṭaṃ kātuṃ vaṭṭatī”ti	2326	
PA_atk-s05_14a2:2326_8	mahāsattassa mātukucchito nikkhantakkhaṇe adissamānakāyena gantvā tassa hatthe ekaṃ	2326	
PA_atk-s05_14a2:2326_9	osadhaghaṭikaṃ ṭhapetvā sakaṭṭhānameva gato. Mahāsatto taṃ muṭṭhiṃ katvā gaṇhi. Tasmiṃ	2326	
PA_atk-s05_14a2:2326_10	pana mātukucchito nikkhante mātu appamattakampi dukkhaṃ nāhosi, dhamakaraṇato udakamiva sukhena nikkhami.	23261	
PA_atk-s05_14a2:2327_0	Sā tassa hatthe osadhaghaṭikaṃ disvā “tāta, kiṃ te laddha”nti āha. “Osadhaṃ, ammā”ti	2327	
PA_atk-s05_14a2:2327_1	dibbosadhaṃ mātu hatthe ṭhapesi. Ṭhapetvā ca pana “amma, idaṃ osadhaṃ yena kenaci	2327	
PA_atk-s05_14a2:2327_2	ābādhena ābādhikānaṃ dethā”ti āha. Sā tuṭṭhapahaṭṭhā sirivaḍḍhanaseṭṭhino ārocesi.	2327	
PA_atk-s05_14a2:2327_3	Tassa pana sattavassiko sīsābādho atthi. So tuṭṭhapahaṭṭho hutvā “ayaṃ mātukucchito	2327	
PA_atk-s05_14a2:2327_4	jāyamāno osadhaṃ gahetvā āgato, jātakkhaṇeyeva mātarā saddhiṃ kathesi, evarūpena	2327	
PA_atk-s05_14a2:2327_5	puññavatā dinnaṃ osadhaṃ mahānubhāvaṃ bhavissatī”ti cintetvā taṃ osadhaṃ gahetvā	2327	
PA_atk-s05_14a2:2327_6	nisadāyaṃ ghaṃsitvā thokaṃ nalāṭe makkhesi. Tasmiṃ khaṇe tassa sattavassiko sīsābādho	2327	
PA_atk-s05_14a2:2327_7	padumapattato udakaṃ viya nivattitvā gato. So “mahānubhāvaṃ osadha”nti somanassappatto	2327	
PA_atk-s05_14a2:2327_8	ahosi. Mahāsattassa osadhaṃ gahetvā āgatabhāvo sabbattha pākaṭo jāto. Ye keci ābādhikā,	2327	
PA_atk-s05_14a2:2327_9	sabbe seṭṭhissa gehaṃ gantvā osadhaṃ yācanti. Sabbesaṃ nisadāyaṃ ghaṃsitvā thokaṃ	2327	
PA_atk-s05_14a2:2327_10	gahetvā udakena āḷoletvā deti. Dibbosadhena sarīre makkhitamatteyeva sabbābādhā vūpasammanti.	23271	
PA_atk-s05_14a2:2327_11	Sukhitā manussā “sirivaḍḍhanaseṭṭhino gehe osadhassa mahanto ānubhāvo”ti vaṇṇayantā	23271	
PA_atk-s05_14a2:2327_12	pakkamiṃsu. Mahāsattassa pana nāmaggahaṇadivase mahāseṭṭhi “mama puttassa ayyakādīnaṃ	23271	
PA_atk-s05_14a2:2327_13	na nāmena attho atthi, jāyamānassa osadhaṃ gahetvā āgatattā osadhanāmakova hotū”ti	23271	
PA_atk-s05_14a2:2327_14	vatvā “mahosadhakumāro”tvevassa nāmamakāsi.	23271	
PA_atk-s05_14a2:2328_0	Idañcassa ahosi “mama putto mahāpuñño, na ekakova nibbattissati, iminā saddhiṃ jātadārakehi	2328	
PA_atk-s05_14a2:2328_1	bhavitabba”nti. So olokāpento dārakasahassānaṃ nibbattabhāvaṃ sutvā sabbesampi kumārakānaṃ	2328	
PA_atk-s05_14a2:2328_2	piḷandhanāni datvā dhātiyo dāpesi “puttassa me upaṭṭhākā bhavissantī”ti. Bodhisattena	2328	
PA_atk-s05_14a2:2328_3	saddhiṃyeva tesaṃ maṅgalaṭṭhāne maṅgalaṃ kāresi. Dārake alaṅkaritvā mahāsattassa	2328	
PA_atk-s05_14a2:2328_4	upaṭṭhātuṃ ānenti. Bodhisatto tehi saddhiṃ kīḷanto vaḍḍhitvā sattavassikakāle suvaṇṇapaṭimā	2328	
PA_atk-s05_14a2:2328_5	viya abhirūpo ahosi. Athassa gāmamajjhe tehi saddhiṃ kīḷantassa hatthiassādīsu āgacchantesu	2328	
PA_atk-s05_14a2:2328_6	kīḷāmaṇḍalaṃ bhijjati. Vātātapapaharaṇakāle dārakā kilamanti. Ekadivasañca tesaṃ	2328	
PA_atk-s05_14a2:2328_7	kīḷantānaṃyeva akālamegho uṭṭhahi. Taṃ disvā nāgabalo bodhisatto dhāvitvā ekasālaṃ	2328	
PA_atk-s05_14a2:2328_8	pāvisi. Itare dārakā pacchato dhāvantā aññamaññassa pādesu paharitvā upakkhalitvā	2328	
PA_atk-s05_14a2:2328_9	patitā jaṇṇukabhedādīni pāpuṇiṃsu. Bodhisattopi “imasmiṃ ṭhāne kīḷāsālaṃ kātuṃ vaṭṭati,	2328	
PA_atk-s05_14a2:2328_10	evaṃ vāte vā vasse vā ātape vā āgate na kilamissāmā”ti cintetvā te dārake āha – “sammā,	23281	
PA_atk-s05_14a2:2328_11	imasmiṃ ṭhāne vāte vā vasse vā ātape vā āgate ṭhānanisajjasayanakkhamaṃ ekaṃ sālaṃ	23281	
PA_atk-s05_14a2:2328_12	kāressāma, ekekaṃ kahāpaṇaṃ āharathā”ti. Te tathā kariṃsu.	23281	
PA_atk-s05_14a2:2329_0	Mahāsatto mahāvaḍḍhakiṃ pakkosāpetvā “imasmiṃ ṭhāne sālaṃ karohī”ti sahassaṃ adāsi.	2329	
PA_atk-s05_14a2:2329_1	So “sādhū”ti sampaṭicchitvā sahassaṃ gahetvā khāṇukaṇṭake koṭṭetvā bhūmiṃ samaṃ kāretvā	2329	
PA_atk-s05_14a2:2329_2	suttaṃ pasāresi. Mahāsatto tassa suttapasāraṇavidhānaṃ anārādhento “ācariya, evaṃ	2329	
PA_atk-s05_14a2:2329_3	apasāretvā sādhukaṃ pasārehī”ti āha. Sāmi, ahaṃ attano sippānurūpena pasāresiṃ, ito	2329	
PA_atk-s05_14a2:2329_4	aññaṃ na jānāmīti. ‘Ettakaṃ ajānanto tvaṃ amhākaṃ dhanaṃ gahetvā sālaṃ kathaṃ karissasi,	2329	
PA_atk-s05_14a2:2329_5	āhara, suttaṃ pasāretvā te dassāmī”ti āharāpetvā sayaṃ suttaṃ pasāresi. Taṃ vissakammadevaputtassa	2329	
PA_atk-s05_14a2:2329_6	pasāritaṃ viya ahosi. Tato vaḍḍhakiṃ āha “evaṃ pasāretuṃ sakkhissasī”ti? “Na sakkhissāmī”ti.	2329	
PA_atk-s05_14a2:2329_7	“Mama vicāraṇāya pana kātuṃ sakkhissasī”ti. “Sakkhissāmi, sāmī”ti. Mahāsatto yathā	2329	
PA_atk-s05_14a2:2329_8	tassā sālāya ekasmiṃ padese anāthānaṃ vasanaṭṭhānaṃ hoti, ekasmiṃ anāthānaṃ itthīnaṃ	2329	
PA_atk-s05_14a2:2329_9	vijāyanaṭṭhānaṃ, ekasmiṃ āgantukasamaṇabrāhmaṇānaṃ vasanaṭṭhānaṃ, ekasmiṃ āgantukamanussānaṃ	2329	
PA_atk-s05_14a2:2329_10	vasanaṭṭhānaṃ, ekasmiṃ āgantukavāṇijānaṃ bhaṇḍaṭṭhapanaṭṭhānaṃ hoti, tathā sabbāni	23291	
PA_atk-s05_14a2:2329_11	ṭhānāni bahimukhāni katvā sālaṃ vicāresi. Tattheva kīḷāmaṇḍalaṃ, tattheva vinicchayaṃ,	23291	
PA_atk-s05_14a2:2329_12	tattheva dhammasabhaṃ kāresi. Katipāheneva niṭṭhitāya sālāya cittakāre pakkosāpetvā	23291	
PA_atk-s05_14a2:2329_13	sayaṃ vicāretvā ramaṇīyaṃ cittakammaṃ kāresi. Sālā sudhammādevasabhāpaṭibhāgā ahosi.	23291	
PA_atk-s05_14a2:2330_0	Tato “na ettakena sālā sobhati, pokkharaṇiṃ pana kāretuṃ vaṭṭatī”ti pokkharaṇiṃ khaṇāpetvā	2330	
PA_atk-s05_14a2:2330_1	iṭṭhakavaḍḍhakiṃ pakkosāpetvā sayaṃ vicāretvā sahassavaṅkaṃ satatitthaṃ pokkharaṇiṃ	2330	
PA_atk-s05_14a2:2330_2	kāresi. Sā pañcavidhapadumasañchannā nandāpokkharaṇī viya ahosi. Tassā tīre pupphaphaladhare	2330	
PA_atk-s05_14a2:2330_3	nānārukkhe ropāpetvā nandanavanakappaṃ uyyānaṃ kāresi. Tameva ca sālaṃ nissāya dhammikasamaṇabrāhmaṇānañceva	2330	
PA_atk-s05_14a2:2330_4	āgantukagamikādīnañca dānavattaṃ paṭṭhapesi. Tassa sā kiriyā sabbattha pākaṭā ahosi.	2330	
PA_atk-s05_14a2:2330_5	Bahū manussā osaranti. Mahāsatto sālāya nisīditvā sampattasampattānaṃ kāraṇākāraṇaṃ	2330	
PA_atk-s05_14a2:2330_6	yuttāyuttaṃ kathesi, vinicchayaṃ ṭhapesi, buddhuppādakālo viya ahosi.	2330	
PA_atk-s05_14a2:2331_0	Vedeharājāpi sattavassaccayena “cattāro paṇḍitā ‘amhe abhibhavitvā pañcamo paṇḍito	2331	
PA_atk-s05_14a2:2331_1	uppajjissatī’ti me kathayiṃsu, kattha so etarahī”ti saritvā “tassa vasanaṭṭhānaṃ	2331	
PA_atk-s05_14a2:2331_2	jānāthā”ti catūhi dvārehi cattāro amacce pesesi. Sesadvārehi nikkhantā amaccā mahāsattaṃ	2331	
PA_atk-s05_14a2:2331_3	na passiṃsu. Pācīnadvārena nikkhanto amacco pana sālādīni disvā “paṇḍitena nāma imissā	2331	
PA_atk-s05_14a2:2331_4	sālāya kārakena vā kārāpakena vā bhavitabba”nti cintetvā manusse pucchi “ayaṃ sālā	2331	
PA_atk-s05_14a2:2331_5	kataravaḍḍhakinā katā”ti? Manussā “nāyaṃ vaḍḍhakinā katā, sirivaḍḍhanaseṭṭhiputtena	2331	
PA_atk-s05_14a2:2331_6	mahosadhapaṇḍitena attano paññābalena vicāretvā katā”ti vadiṃsu. “Kativasso pana	2331	
PA_atk-s05_14a2:2331_7	paṇḍito”ti? “Paripuṇṇasattavasso”ti. Amacco raññā diṭṭhasupinadivasato paṭṭhāya vassaṃ	2331	
PA_atk-s05_14a2:2331_8	gaṇetvā “rañño diṭṭhasupinena sameti, ayameva so paṇḍito”ti rañño dūtaṃ pesesi “deva,	2331	
PA_atk-s05_14a2:2331_9	pācīnayavamajjhakagāme sirivaḍḍhanaseṭṭhiputto mahosadhapaṇḍito nāma sattavassikova	2331	
PA_atk-s05_14a2:2331_10	samāno evarūpaṃ nāma sālaṃ vicāresi, pokkharaṇiṃ uyyānañca kāresi, imaṃ paṇḍitaṃ	23311	
PA_atk-s05_14a2:2331_11	gahetvā ānemī”ti. Rājā taṃ kathaṃ sutvāva tuṭṭhacitto hutvā senakaṃ pakkosāpetvā	23311	
PA_atk-s05_14a2:2331_12	tamatthaṃ ārocetvā “kiṃ, ācariya, ānema paṇḍita”nti pucchi. So lābhaṃ maccharāyanto	23311	
PA_atk-s05_14a2:2331_13	“mahārāja, sālādīnaṃ kārāpitamattena paṇḍito nāma na hoti, yo koci etāni kāreti,	23311	
PA_atk-s05_14a2:2331_14	appamattakaṃ eta”nti āha. So tassa kathaṃ sutvā “bhavitabbamettha kāraṇenā”ti tuṇhī	23311	
PA_atk-s05_14a2:2331_15	hutvā “tattheva vasanto paṇḍitaṃ vīmaṃsatū”ti amaccassa dūtaṃ paṭipesesi. Taṃ sutvā	23311	
PA_atk-s05_14a2:2331_16	amacco tattheva vasanto paṇḍitaṃ vīmaṃsi.	23311	
PA_atk-s05_14a2:2332	Sattadārakapañho	233	
PA_atk-s05_14a2:2333	Tatridaṃ vīmaṃsanuddānaṃ –	233	
PA_atk-s05_14a2:2334	“Maṃsaṃ goṇo ganthi suttaṃ, putto goto rathena ca;	233	
PA_atk-s05_14a2:2335	Daṇḍo sīsaṃ ahī ceva, kukkuṭo maṇi vijāyanaṃ;	233	
PA_atk-s05_14a2:2336	Odanaṃ vālukañcāpi, taḷākuyyānaṃ gadrabho maṇī”ti.	233	
PA_atk-s05_14a2:2337_0	Tattha maṃsanti ekadivasaṃ bodhisatte kīḷāmaṇḍalaṃ gacchante eko seno sūnaphalakato	2337	
PA_atk-s05_14a2:2337_1	maṃsapesiṃ gahetvā ākāsaṃ pakkhandi. Taṃ disvā dārakā “maṃsapesiṃ chaḍḍāpessāmā”ti	2337	
PA_atk-s05_14a2:2337_2	senaṃ anubandhiṃsu. Seno ito cito ca dhāvati. Te uddhaṃ oloketvā tassa pacchato pacchato	2337	
PA_atk-s05_14a2:2337_3	gacchantā pāsāṇādīsu upakkhalitvā kilamanti. Atha ne paṇḍito āha “chaḍḍāpessāmi na”nti.	2337	
PA_atk-s05_14a2:2337_4	“Chaḍḍāpehi sāmī”ti. “Tena hi passathā”ti so uddhaṃ anoloketvāva vātavegena dhāvitvā	2337	
PA_atk-s05_14a2:2337_5	senassa chāyaṃ akkamitvā pāṇiṃ paharitvā mahāravaṃ ravi. Tassa tejena so saddo senassa	2337	
PA_atk-s05_14a2:2337_6	kucchiyaṃ vinivijjhitvā nicchārito viya ahosi. So bhīto maṃsaṃ chaḍḍesi. Mahāsatto	2337	
PA_atk-s05_14a2:2337_7	chaḍḍitabhāvaṃ ñatvā chāyaṃ olokentova bhūmiyaṃ patituṃ adatvā ākāseyeva sampaṭicchi.	2337	
PA_atk-s05_14a2:2337_8	Taṃ acchariyaṃ disvā mahājano nadanto vagganto apphoṭento mahāsaddaṃ akāsi. Amacco	2337	
PA_atk-s05_14a2:2337_9	taṃ pavattiṃ ñatvā rañño dūtaṃ pesesi “paṇḍito iminā upāyena maṃsapesiṃ chaḍḍāpesi,	2337	
PA_atk-s05_14a2:2337_10	idaṃ devo jānātū”ti. Taṃ sutvā rājā senakaṃ pucchi “kiṃ, senaka, ānema paṇḍita”nti?	23371	
PA_atk-s05_14a2:2337_11	So cintesi “tassa idhāgatakālato paṭṭhāya mayaṃ nippabhā bhavissāma, atthibhāvampi	23371	
PA_atk-s05_14a2:2337_12	no rājā na jānissati, na taṃ ānetuṃ vaṭṭatī”ti. So balavalābhamacchariyatāya “mahārāja,	23371	
PA_atk-s05_14a2:2337_13	ettakena paṇḍito nāma na hoti, appamattakaṃ kiñci eta”nti āha. Rājā majjhattova hutvā	23371	
PA_atk-s05_14a2:2337_14	“tattheva naṃ vīmaṃsatū”ti puna pesesi.	23371	
PA_atk-s05_14a2:2338_0	Goṇoti eko pācīnayavamajjhakagāmavāsī puriso “vasse patite kasissāmī”ti gāmantarato	2338	
PA_atk-s05_14a2:2338_1	goṇe kiṇitvā ānetvā gehe vasāpetvā punadivase gocaratthāya tiṇabhūmiṃ ānetvā goṇapiṭṭhe	2338	
PA_atk-s05_14a2:2338_2	nisinno kilantarūpo otaritvā rukkhamūle nipannova niddaṃ okkami. Tasmiṃ khaṇe eko	2338	
PA_atk-s05_14a2:2338_3	coro goṇe gahetvā palāyi. So pabujjhitvā goṇe apassanto ito cito ca oloketvā goṇe	2338	
PA_atk-s05_14a2:2338_4	gahetvā palāyantaṃ coraṃ disvā vegena pakkhanditvā “kuhiṃ me goṇe nesī”ti āha. “Mama	2338	
PA_atk-s05_14a2:2338_5	goṇe attano icchitaṭṭhānaṃ nemī”ti. Tesaṃ vivādaṃ sutvā mahājano sannipati. Paṇḍito	2338	
PA_atk-s05_14a2:2338_6	tesaṃ sālādvārena gacchantānaṃ saddaṃ sutvā ubhopi pakkosāpetvā tesaṃ kiriyaṃ disvāva	2338	
PA_atk-s05_14a2:2338_7	“ayaṃ coro, ayaṃ goṇasāmiko”ti jānāti. Jānantopi “kasmā vivadathā”ti pucchi. Goṇasāmiko	2338	
PA_atk-s05_14a2:2338_8	āha – “sāmi, ime ahaṃ asukagāmato asukassa nāma hatthato kiṇitvā ānetvā gehe vasāpetvā	2338	
PA_atk-s05_14a2:2338_9	gocaratthāya tiṇabhūmiṃ nesiṃ, tattha mama pamādaṃ disvā ayaṃ goṇe gahetvā palāyi.	2338	
PA_atk-s05_14a2:2338_10	Svāhaṃ ito cito ca olokento imaṃ disvā anubandhitvā gaṇhiṃ, asukagāmavāsino mayā	23381	
PA_atk-s05_14a2:2338_11	etesaṃ kiṇitvā gahitabhāvaṃ jānantī”ti. Coro pana “mamete gharajātikā, ayaṃ musā bhaṇatī”ti āha.	23381	
PA_atk-s05_14a2:2339_0	Atha ne paṇḍito “ahaṃ vo aḍḍaṃ dhammena vinicchinissāmi, ṭhassatha me vinicchaye”ti	2339	
PA_atk-s05_14a2:2339_1	pucchitvā “āma, sāmi, ṭhassāmā”ti vutte “mahājanassa manaṃ gaṇhituṃ vaṭṭatī”ti paṭhamaṃ	2339	
PA_atk-s05_14a2:2339_2	coraṃ pucchi “tayā ime goṇā kiṃ khādāpitā kiṃ pāyitā”ti? “Yāguṃ pāyitā tilapiṭṭhañca	2339	
PA_atk-s05_14a2:2339_3	māse ca khādāpitā”ti. Tato goṇasāmikaṃ pucchi. So āha – “sāmi, kuto me duggatassa	2339	
PA_atk-s05_14a2:2339_4	yāguādīni laddhāni, tiṇameva khādāpitā”ti. Paṇḍito tesaṃ kathaṃ parisaṃ gāhāpetvā	2339	
PA_atk-s05_14a2:2339_5	piyaṅgupattāni āharāpetvā koṭṭāpetvā udakena maddāpetvā goṇe pāyesi. Goṇā tiṇameva	2339	
PA_atk-s05_14a2:2339_6	chaḍḍayiṃsu. Paṇḍito “passatheta”nti mahājanassa dassetvā coraṃ pucchi “tvaṃ corosi,	2339	
PA_atk-s05_14a2:2339_7	na corosī”ti? So “coromhī”ti āha. “Tena hi tvaṃ ito paṭṭhāya mā evarūpamakāsī”ti	2339	
PA_atk-s05_14a2:2339_8	ovadi. Bodhisattassa parisā pana taṃ hatthapādehi koṭṭetvā dubbalamakāsi. Atha naṃ	2339	
PA_atk-s05_14a2:2339_9	paṇḍito “diṭṭhadhammeyeva tāva imaṃ dukkhaṃ labhasi, samparāye pana nirayādīsu mahādukkhaṃ	2339	
PA_atk-s05_14a2:2339_10	anubhavissasi, samma, tvaṃ ito paṭṭhāya pajahetaṃ kamma”nti vatvā tassa pañca sīlāni	23391	
PA_atk-s05_14a2:2339_11	adāsi. Amacco taṃ pavattiṃ yathābhūtaṃ rañño ārocāpesi. Rājā senakaṃ pucchi “kiṃ,	23391	
PA_atk-s05_14a2:2339_12	senaka, ānema paṇḍita”nti. “Goṇaaḍḍaṃ nāma, mahārāja, ye keci vinicchinanti, āgamehi	23391	
PA_atk-s05_14a2:2339_13	tāvā”ti vutte rājā majjhatto hutvā puna tatheva sāsanaṃ pesesi. Sabbaṭṭhānesupi evaṃ	23391	
PA_atk-s05_14a2:2339_14	veditabbaṃ. Ito paraṃ pana uddānamattameva vibhajitvā dassayissāmāti.	23391	
PA_atk-s05_14a2:2340_0	Ganthīti ekā duggatitthī nānāvaṇṇehi suttehi ganthike bandhitvā kataṃ suttaganthitapiḷandhanaṃ	2340	
PA_atk-s05_14a2:2340_1	gīvato mocetvā sāṭakassa upari ṭhapetvā nhāyituṃ paṇḍitena kāritapokkharaṇiṃ otari.	2340	
PA_atk-s05_14a2:2340_2	Aparā taruṇitthī taṃ disvā lobhaṃ uppādetvā ukkhipitvā “amma, ativiya sobhanaṃ idaṃ	2340	
PA_atk-s05_14a2:2340_3	kittakena te kataṃ, ahampi attano evarūpaṃ karissāmi, gīvāya piḷandhitvā pamāṇaṃ	2340	
PA_atk-s05_14a2:2340_4	tāvassa upadhāremī”ti vatvā tāya ujucittatāya “upadhārehī”ti vutte gīvāya piḷandhitvā	2340	
PA_atk-s05_14a2:2340_5	pakkāmi. Itarā taṃ disvā sīghaṃ uttaritvā sāṭakaṃ nivāsetvā upadhāvitvā “kahaṃ me	2340	
PA_atk-s05_14a2:2340_6	piḷandhanaṃ gahetvā palāyissasī”ti sāṭake gaṇhi. Itarā “nāhaṃ tava santakaṃ gaṇhāmi,	2340	
PA_atk-s05_14a2:2340_7	mama gīvāyameva piḷandhana”nti āha. Mahājano taṃ sutvā sannipati. Paṇḍito dārakehi	2340	
PA_atk-s05_14a2:2340_8	saddhiṃ kīḷanto tāsaṃ kalahaṃ katvā sālādvārena gacchantīnaṃ saddaṃ sutvā “kiṃ saddo	2340	
PA_atk-s05_14a2:2340_9	eso”ti pucchitvā ubhinnaṃ kalahakāraṇaṃ sutvā pakkosāpetvā ākāreneva coriñca acoriñca	2340	
PA_atk-s05_14a2:2340_10	ñatvāpi tamatthaṃ pucchitvā “ahaṃ vo dhammena vinicchinissāmi, mama vinicchaye ṭhassathā”ti	23401	
PA_atk-s05_14a2:2340_11	vatvā “āma, ṭhassāma, sāmī”ti vutte paṭhamaṃ coriṃ pucchi “tvaṃ imaṃ piḷandhanaṃ	23401	
PA_atk-s05_14a2:2340_12	piḷandhantī kataragandhaṃ vilimpasī”ti? “Ahaṃ niccaṃ sabbasaṃhārakaṃ vilimpāmī”ti.	23401	
PA_atk-s05_14a2:2340_13	Sabbasaṃhārako nāma sabbagandhehi yojetvā katagandho. Tato itaraṃ pucchi. Sā āha	23401	
PA_atk-s05_14a2:2340_14	“kuto, sāmi, laddho duggatāya mayhaṃ sabbasaṃhārako, ahaṃ niccaṃ piyaṅgupupphagandhameva	23401	
PA_atk-s05_14a2:2340_15	vilimpāmī”ti. Paṇḍito udakapātiṃ āharāpetvā taṃ piḷandhanaṃ tattha pakkhipāpetvā	23401	
PA_atk-s05_14a2:2340_16	gandhikaṃ pakkosāpetvā “etaṃ gandhaṃ upasiṅghitvā asukagandhabhāvaṃ jānāhī”ti āha.	23401	
PA_atk-s05_14a2:2340_17	So upasiṅghanto piyaṅgupupphabhāvaṃ ñatvā imaṃ ekakanipāte gāthamāha –	23401	
PA_atk-s05_14a2:2341	“Sabbasaṃhārako natthi, suddhaṃ kaṅgu pavāyati;	234	
PA_atk-s05_14a2:2342	Alikaṃ bhāsatiyaṃ dhuttī, saccamāhu mahallikā”ti. ;	234	
PA_atk-s05_14a2:2343	Tattha dhuttīti dhuttikā. Āhūti āha, ayameva vā pāṭho.	234	
PA_atk-s05_14a2:2344	Evaṃ mahāsatto taṃ kāraṇaṃ mahājanaṃ jānāpetvā “tvaṃ corīsi, na corīsī”ti pucchitvā coribhāvaṃ paṭijānāpesi. Tato paṭṭhāya mahāsattassa paṇḍitabhāvo pākaṭo jāto.	234	
PA_atk-s05_14a2:2345_0	Suttanti ekā kappāsakkhettarakkhikā itthī kappāsakkhettaṃ rakkhantī tattheva parisuddhaṃ	2345	
PA_atk-s05_14a2:2345_1	kappāsaṃ gahetvā sukhumasuttaṃ kantitvā guḷaṃ katvā ucchaṅge ṭhapetvā gāmaṃ āgacchantī	2345	
PA_atk-s05_14a2:2345_2	“paṇḍitassa pokkharaṇiyaṃ nhāyissāmī”ti tīraṃ gantvā sāṭakaṃ muñcitvā sāṭakassa upari	2345	
PA_atk-s05_14a2:2345_3	suttaguḷaṃ ṭhapetvā otaritvā pokkharaṇiyaṃ nhāyati. Aparā taṃ disvā luddhacittatāya	2345	
PA_atk-s05_14a2:2345_4	taṃ gahetvā “aho manāpaṃ suttaṃ, amma, tayā kata”nti accharaṃ paharitvā olokentī	2345	
PA_atk-s05_14a2:2345_5	viya ucchaṅge katvā pakkāmi. Sesaṃ purimanayeneva vitthāretabbaṃ. Paṇḍito paṭhamaṃ	2345	
PA_atk-s05_14a2:2345_6	coriṃ pucchi “tvaṃ guḷaṃ karontī anto kiṃ pakkhipitvā akāsī”ti? “Kappāsaphalaṭṭhimeva	2345	
PA_atk-s05_14a2:2345_7	sāmī”ti. Tato itaraṃ pucchi. Sā “sāmi timbaruaṭṭhi”nti āha. So ubhinnaṃ vacanaṃ parisaṃ	2345	
PA_atk-s05_14a2:2345_8	gāhāpetvā suttaguḷaṃ nibbeṭhāpetvā timbaruaṭṭhiṃ disvā taṃ coribhāvaṃ saṃpaṭicchāpesi.	2345	
PA_atk-s05_14a2:2345_9	Mahājano haṭṭhatuṭṭho “suvinicchito aḍḍo”ti sādhukārasahassāni pavattesi.	2345	
PA_atk-s05_14a2:2346_0	Puttoti ekadivasaṃ ekā itthī puttaṃ ādāya mukhadhovanatthāya paṇḍitassa pokkharaṇiṃ	2346	
PA_atk-s05_14a2:2346_1	gantvā puttaṃ nhāpetvā attano sāṭake nisīdāpetvā attano mukhaṃ dhovituṃ otari. Tasmiṃ	2346	
PA_atk-s05_14a2:2346_2	khaṇe ekā yakkhinī taṃ dārakaṃ disvā khāditukāmā hutvā itthivesaṃ gahetvā “sahāyike,	2346	
PA_atk-s05_14a2:2346_3	sobhati vatāyaṃ dārako, taveso putto”ti pucchitvā “āmā”ti vutte “pāyemi na”nti vatvā	2346	
PA_atk-s05_14a2:2346_4	“pāyehī”ti vuttā taṃ gahetvā thokaṃ kīḷāpetvā ādāya palāyi. Itarā taṃ disvā dhāvitvā	2346	
PA_atk-s05_14a2:2346_5	“kuhiṃ me puttaṃ nesī”ti gaṇhi. Yakkhinī “kuto tayā putto laddho, mameso putto”ti	2346	
PA_atk-s05_14a2:2346_6	āha. Tā kalahaṃ karontiyo sālādvārena gacchanti. Paṇḍito taṃ kalahasaddaṃ sutvā pakkosāpetvā	2346	
PA_atk-s05_14a2:2346_7	“kimeta”nti pucchi. Tā tassa etamatthaṃ ārocesuṃ. Taṃ sutvā mahāsatto akkhīnaṃ animisatāya	2346	
PA_atk-s05_14a2:2346_8	ceva rattatāya ca nirāsaṅkatāya ca chāyāya abhāvatāya ca “ayaṃ yakkhinī”ti ñatvāpi	2346	
PA_atk-s05_14a2:2346_9	“mama vinicchaye ṭhassathā”ti vatvā “āma, ṭhassāmā”ti vutte bhūmiyaṃ lekhaṃ kaḍḍhayitvā	2346	
PA_atk-s05_14a2:2346_10	lekhāmajjhe dārakaṃ nipajjāpetvā yakkhiniṃ hatthesu, mātaraṃ pādesu gāhāpetvā “dvepi	23461	
PA_atk-s05_14a2:2346_11	kaḍḍhitvā gaṇhatha, kaḍḍhituṃ sakkontiyā eva putto”ti āha.	23461	
PA_atk-s05_14a2:2347_0	Tā ubhopi kaḍḍhiṃsu. Dārako kaḍḍhiyamāno dukkhappatto hutvā viravi. Mātā hadayena	2347	
PA_atk-s05_14a2:2347_1	phalitena viya hutvā puttaṃ muñcitvā rodamānā aṭṭhāsi. Paṇḍito mahājanaṃ pucchi “ambho,	2347	
PA_atk-s05_14a2:2347_2	dārake, mātu hadayaṃ mudukaṃ hoti, udāhu amātū”ti. “Mātu hadayaṃ mudukaṃ hotī”ti.	2347	
PA_atk-s05_14a2:2347_3	“Kiṃ dāni dārakaṃ gahetvā ṭhitā mātā hoti, udāhu vissajjetvā ṭhitā”ti? “Vissajjetvā	2347	
PA_atk-s05_14a2:2347_4	ṭhitā paṇḍitā”ti. “Imaṃ pana dārakacoriṃ tumhe jānāthā”ti? “Na jānāma, paṇḍitā”ti.	2347	
PA_atk-s05_14a2:2347_5	Atha ne paṇḍito āha – “yakkhinī esā, etaṃ khādituṃ gaṇhī”ti. “Kathaṃ jānāsi, paṇḍitā”ti.	2347	
PA_atk-s05_14a2:2347_6	“Akkhīnaṃ animisatāya ceva rattatāya ca nirāsaṅkatāya ca chāyāya abhāvena ca nikkaruṇatāya	2347	
PA_atk-s05_14a2:2347_7	cā”ti. Atha naṃ pucchi “kāsi tva”nti? “Yakkhinīmhi sāmī”ti. “Kasmā imaṃ dārakaṃ gaṇhī”ti?	2347	
PA_atk-s05_14a2:2347_8	“Khādituṃ gaṇhāmi, sāmī”ti. “Andhabāle, tvaṃ pubbepi pāpakammaṃ katvā yakkhinī jātāsi,	2347	
PA_atk-s05_14a2:2347_9	idāni punapi pāpaṃ karosi, aho andhabālāsī”ti vatvā taṃ pañcasīlesu patiṭṭhāpetvā	2347	
PA_atk-s05_14a2:2347_10	“ito paṭṭhāya evarūpaṃ pāpakammaṃ mā akāsī”ti vatvā taṃ uyyojesi. Dārakamātāpi dārakaṃ	23471	
PA_atk-s05_14a2:2347_11	labhitvā “ciraṃ jīvatu sāmī”ti paṇḍitaṃ thometvā puttaṃ ādāya pakkāmi.	23471	
PA_atk-s05_14a2:2348_0	Gototi eko kira lakuṇḍakattā goto, kāḷavaṇṇatā ca kāḷoti gotakāḷo nāma puriso sattasaṃvaccharāni	2348	
PA_atk-s05_14a2:2348_1	kammaṃ katvā bhariyaṃ labhi. Sā nāmena dīghatālā nāma. So ekadivasaṃ taṃ āmantetvā	2348	
PA_atk-s05_14a2:2348_2	“bhadde, pūvakhādanīyaṃ pacāhi, mātāpitaro daṭṭhuṃ gamissāmā”ti vatvā “kiṃ te mātāpitūhī”ti	2348	
PA_atk-s05_14a2:2348_3	tāya paṭikkhittopi yāvatatiyaṃ vatvā pūvakhādanīyaṃ pacāpetvā pātheyyañceva paṇṇākārañca	2348	
PA_atk-s05_14a2:2348_4	ādāya tāya saddhiṃ maggaṃ paṭipanno antarāmagge uttānavāhiniṃ ekaṃ nadiṃ addasa.	2348	
PA_atk-s05_14a2:2348_5	Te pana dvepi udakabhīrukajātikāva, tasmā taṃ uttarituṃ avisahantā tīre aṭṭhaṃsu.	2348	
PA_atk-s05_14a2:2348_6	Tadā dīghapiṭṭhi nāmeko duggatapuriso anuvicaranto taṃ ṭhānaṃ pāpuṇi. Atha naṃ te	2348	
PA_atk-s05_14a2:2348_7	disvā pucchiṃsu “samma, ayaṃ nadī gambhīrā uttānā”ti. So tesaṃ kathaṃ sutvā udakabhīrukabhāvaṃ	2348	
PA_atk-s05_14a2:2348_8	ñatvā “samma, ayaṃ nadī gambhīrā bahucaṇḍamacchākiṇṇā”ti āha. “Samma, kathaṃ tvaṃ	2348	
PA_atk-s05_14a2:2348_9	gamissasī”ti? So āha – “saṃsumāramakarānaṃ amhehi paricayo atthi, tena te amhe na	2348	
PA_atk-s05_14a2:2348_10	viheṭhentī”ti. “Tena hi, samma, amhepi nehī”ti. So “sādhū”ti sampaṭicchi. Athassa	23481	
PA_atk-s05_14a2:2348_11	te khajjabhojanaṃ adaṃsu. So katabhattakicco “samma, kaṃ paṭhamaṃ nemī”ti pucchi.	23481	
PA_atk-s05_14a2:2348_12	So āha – “tava sahāyikaṃ paṭhamaṃ nehi, maṃ pacchā nehī”ti. So “sādhū”ti sampaṭicchitvā	23481	
PA_atk-s05_14a2:2348_13	taṃ khandhe katvā pātheyyañceva paṇṇākārañca gahetvā nadiṃ otaritvā thokaṃ gantvā	23481	
PA_atk-s05_14a2:2348_14	ukkuṭiko nisīditvā pakkāmi.	23481	
PA_atk-s05_14a2:2349_0	Gotakāḷo tīre ṭhitova “gambhīrāvatāyaṃ nadī, evaṃ dīghassapi nāma evarūpā, mayhaṃ	2349	
PA_atk-s05_14a2:2349_1	pana apasayhāva bhavissatī”ti cintesi. Itaropi taṃ nadīmajjhaṃ netvā “bhadde, ahaṃ	2349	
PA_atk-s05_14a2:2349_2	taṃ posessāmi, sampannavatthālaṅkārā dāsidāsaparivutā vicarissasi, kiṃ te ayaṃ lakuṇḍakavāmanako	2349	
PA_atk-s05_14a2:2349_3	karissati, mama vacanaṃ karohī”ti āha. Sā tassa vacanaṃ sutvāva attano sāmike sinehaṃ	2349	
PA_atk-s05_14a2:2349_4	bhinditvā taṃkhaṇaññeva tasmiṃ paṭibaddhacittā hutvā “sāmi, sace maṃ na chaḍḍessasi,	2349	
PA_atk-s05_14a2:2349_5	karissāmi te vacana”nti sampaṭicchi. “Bhadde, kiṃ vadesi, ahaṃ taṃ posessāmī”ti.	2349	
PA_atk-s05_14a2:2349_6	Te paratīraṃ gantvā ubhopi samaggā sammodamānā “gotakāḷaṃ pahāya tiṭṭha tva”nti vatvā	2349	
PA_atk-s05_14a2:2349_7	tassa passantasseva khādanīyaṃ khādantā pakkamiṃsu. So disvā “ime ekato hutvā maṃ	2349	
PA_atk-s05_14a2:2349_8	chaḍḍetvā palāyanti maññe”ti aparāparaṃ dhāvanto thokaṃ otaritvā bhayena nivattitvā	2349	
PA_atk-s05_14a2:2349_9	puna tesu kopena “jīvāmi vā marāmi vā”ti ullaṅghitvā nadiyaṃ patito uttānabhāvaṃ	2349	
PA_atk-s05_14a2:2349_10	ñatvā nadiṃ uttaritvā vegena taṃ pāpuṇitvā “ambho duṭṭhacora, kuhiṃ me bhariyaṃ nesī”ti	23491	
PA_atk-s05_14a2:2349_11	āha. Itaropi taṃ “are duṭṭhavāmanaka, kuto tava bhariyā, mamesā bhariyā”ti vatvā	23491	
PA_atk-s05_14a2:2349_12	gīvāyaṃ gahetvā khipi. So dīghatālaṃ hatthe gahetvā”tiṭṭha tvaṃ kuhiṃ gacchasi, satta	23491	
PA_atk-s05_14a2:2349_13	saṃvaccharāni kammaṃ katvā laddhabhariyā mesī”ti vatvā tena saddhiṃ kalahaṃ karonto	23491	
PA_atk-s05_14a2:2349_14	sālāya santikaṃ pāpuṇi. Mahājano sannipati.	23491	
PA_atk-s05_14a2:2350_0	Paṇḍito “kiṃ saddo nāmeso”ti pucchitvā te ubhopi pakkosāpetvā vacanappaṭivacanaṃ	2350	
PA_atk-s05_14a2:2350_1	sutvā “mama vinicchaye ṭhassathā”ti vatvā “āma, ṭhassāmā”ti vutte paṭhamaṃ dīghapiṭṭhiṃ	2350	
PA_atk-s05_14a2:2350_2	pakkosāpetvā “tvaṃ konāmosī”ti pucchi. “Dīghapiṭṭhiko nāma, sāmī”ti. “Bhariyā te	2350	
PA_atk-s05_14a2:2350_3	kā nāmā”ti? So tassā nāmaṃ ajānanto aññaṃ kathesi. “Mātāpitaro te ke nāmā”ti? “Asukā	2350	
PA_atk-s05_14a2:2350_4	nāmā”ti. “Bhariyāya pana te mātāpitaro ke nāmā”ti? So ajānitvā aññaṃ kathesi. Tassa	2350	
PA_atk-s05_14a2:2350_5	kathaṃ parisaṃ gāhāpetvā taṃ apanetvā itaraṃ pakkosāpetvā purimanayeneva sabbesaṃ	2350	
PA_atk-s05_14a2:2350_6	nāmāni pucchi. So yathābhūtaṃ jānanto avirajjhitvā kathesi. Tampi apanetvā dīghatālaṃ	2350	
PA_atk-s05_14a2:2350_7	pakkosāpetvā “tvaṃ kā nāmā”ti pucchi. “Dīghatālā nāma sāmī”ti. “Sāmiko te konāmo”ti?	2350	
PA_atk-s05_14a2:2350_8	Sā ajānantī aññaṃ kathesi. “Mātāpitaro te ke nāmā”ti. “Asukā nāma sāmī”ti. “Sāmikassa	2350	
PA_atk-s05_14a2:2350_9	pana te mātāpitaro ke nāmā”ti? Sāpi vilapantī aññaṃ kathesi. Itare dve pakkosāpetvā	2350	
PA_atk-s05_14a2:2350_10	mahājanaṃ pucchi “kiṃ imissā dīghapiṭṭhissa vacanena sameti, udāhu gotakāḷassā”ti.	23501	
PA_atk-s05_14a2:2350_11	“Gotakāḷassa paṇḍitā”ti. “Ayaṃ etissā sāmiko, itaro coro”ti. Atha naṃ “corosi, na	23501	
PA_atk-s05_14a2:2350_12	corosī”ti pucchi. “Āma, sāmi, coromhī”ti corabhāvaṃ sampaṭicchi. Paṇḍitassa vinicchayena	23501	
PA_atk-s05_14a2:2350_13	gotakāḷo attano bhariyaṃ labhitvā mahāsattaṃ thometvā taṃ ādāya pakkāmi. Paṇḍito	23501	
PA_atk-s05_14a2:2350_14	dīghapiṭṭhimāha “mā puna evamakāsī”ti.	23501	
PA_atk-s05_14a2:2351_0	Rathena cāti ekadivasaṃ eko pana puriso rathe nisīditvā mukhadhovanatthāya nikkhami.	2351	
PA_atk-s05_14a2:2351_1	Tasmiṃ khaṇe sakko āvajjento paṇḍitaṃ disvā “mahosadhabuddhaṅkurassa paññānubhāvaṃ	2351	
PA_atk-s05_14a2:2351_2	pākaṭaṃ karissāmī”ti cintetvā manussavesenāgantvā rathassa pacchābhāgaṃ gahetvā pāyāsi.	2351	
PA_atk-s05_14a2:2351_3	Rathe nisinno puriso “tāta, kenatthenāgatosī”ti pucchitvā “tumhe upaṭṭhātu”nti vutte	2351	
PA_atk-s05_14a2:2351_4	“sādhū”ti sampaṭicchitvā yānā oruyha sarīrakiccatthāya gato. Tasmiṃ khaṇe sakko rathaṃ	2351	
PA_atk-s05_14a2:2351_5	abhiruhitvā vegena pājesi. Rathasāmiko pana sarīrakiccaṃ katvā nikkhanto sakkaṃ rathaṃ	2351	
PA_atk-s05_14a2:2351_6	gahetvā palāyantaṃ disvā vegena gantvā “tiṭṭha tiṭṭha, kuhiṃ me rathaṃ nesī”ti vatvā	2351	
PA_atk-s05_14a2:2351_7	“tava ratho añño bhavissati, ayaṃ pana mama ratho”ti vutte tena saddhiṃ kalahaṃ karonto	2351	
PA_atk-s05_14a2:2351_8	sālādvāraṃ patto. Paṇḍito “kiṃ nāmeta”nti pucchitvā te pakkosāpetvā āgacchante disvā	2351	
PA_atk-s05_14a2:2351_9	nibbhayatāya ceva akkhīnaṃ animisatāya ca “ayaṃ sakko, ayaṃ rathasāmiko”ti aññāsi,	2351	
PA_atk-s05_14a2:2351_10	evaṃ santepi vivādakāraṇaṃ pucchitvā “mama vinicchaye ṭhassathā”ti vatvā “āma, ṭhassāmā”ti	23511	
PA_atk-s05_14a2:2351_11	vutte “ahaṃ rathaṃ pājessāmi, tumhe dvepi rathaṃ pacchato gahetvā gacchatha, rathasāmiko	23511	
PA_atk-s05_14a2:2351_12	na vissajjessati, itaro vissajjessatī”ti vatvā purisaṃ āṇāpesi “rathaṃ pājehī”ti. So tathā akāsi.	23511	
PA_atk-s05_14a2:2352_0	Itarepi dve pacchato gahetvā gacchanti. Rathasāmiko thokaṃ gantvā vissajjetvā ṭhito,	2352	
PA_atk-s05_14a2:2352_1	sakko pana rathena saddhiṃ gantvā ratheneva saddhiṃ nivatti. Paṇḍito manusse ācikkhi	2352	
PA_atk-s05_14a2:2352_2	“ayaṃ puriso thokaṃ gantvā rathaṃ vissajjetvā ṭhito, ayaṃ pana rathena saddhiṃ dhāvitvā	2352	
PA_atk-s05_14a2:2352_3	ratheneva saddhiṃ nivatti, nevassa sarīre sedabindumattampi atthi, assāsapassāsopi	2352	
PA_atk-s05_14a2:2352_4	natthi, abhīto animisanetto, esa sakko devarājā”ti. Atha naṃ “sakko devarājāsī”ti	2352	
PA_atk-s05_14a2:2352_5	pucchitvā “āma, paṇḍitā”ti vutte “kasmā āgatosī”ti vatvā “taveva paññāpakāsanatthaṃ	2352	
PA_atk-s05_14a2:2352_6	paṇḍitā”ti vutte “tena hi mā puna evamakāsī”ti ovadati. Sakkopi sakkānubhāvaṃ dassento	2352	
PA_atk-s05_14a2:2352_7	ākāse ṭhatvā “suvinicchito paṇḍitena aḍḍo”ti paṇḍitassa thutiṃ katvā sakaṭṭhānameva	2352	
PA_atk-s05_14a2:2352_8	gato. Tadā so amacco sayameva rañño santikaṃ gantvā “mahārāja, paṇḍitena evaṃ rathaaḍḍo	2352	
PA_atk-s05_14a2:2352_9	suvinicchito, sakkopi tena parājito, kasmā purisavisesaṃ na jānāsi, devā”ti āha.	2352	
PA_atk-s05_14a2:2352_10	Rājā senakaṃ pucchi “kiṃ, senaka, ānema paṇḍita”nti. So lābhamaccharena “mahārāja,	23521	
PA_atk-s05_14a2:2352_11	ettakena paṇḍito nāma na hoti, āgametha tāva vīmaṃsitvā jānissāmā”ti āha.	23521	
PA_atk-s05_14a2:2353	Sattadārakapañho niṭṭhito.	235	
PA_atk-s05_14a2:2354	Gadrabhapañho	235	
PA_atk-s05_14a2:2355_0	Daṇḍoti athekadivasaṃ rājā “paṇḍitaṃ vīmaṃsissāmā”ti khadiradaṇḍaṃ āharāpetvā tato	2355	
PA_atk-s05_14a2:2355_1	vidatthiṃ gahetvā cundakāre pakkosāpetvā suṭṭhu likhāpetvā pācīnayavamajjhakagāmaṃ	2355	
PA_atk-s05_14a2:2355_2	pesesi “pācīnayavamajjhakagāmavāsino kira paṇḍitā, ‘imassa khadiradaṇḍassa idaṃ aggaṃ,	2355	
PA_atk-s05_14a2:2355_3	idaṃ mūla’nti jānantu, ajānantānaṃ sahassadaṇḍo”ti. Gāmavāsino sannipatitvā jānituṃ	2355	
PA_atk-s05_14a2:2355_4	asakkontā seṭṭhino kathayiṃsu “kadāci mahosadhapaṇḍito jāneyya, pakkosāpetvā taṃ	2355	
PA_atk-s05_14a2:2355_5	pucchathā”ti. Seṭṭhi paṇḍitaṃ kīḷāmaṇḍalā pakkosāpetvā tamatthaṃ ārocetvā “tāta,	2355	
PA_atk-s05_14a2:2355_6	mayaṃ jānituṃ na sakkoma, api nu tvaṃ sakkhissasī”ti pucchi. Taṃ sutvā paṇḍito cintesi	2355	
PA_atk-s05_14a2:2355_7	“rañño imassa aggena vā mūlena vā payojanaṃ natthi, mama vīmaṃsanatthāya pesitaṃ	2355	
PA_atk-s05_14a2:2355_8	bhavissatī”ti. Cintetvā ca pana “āharatha, tāta, jānissāmī”ti āharāpetvā hatthena	2355	
PA_atk-s05_14a2:2355_9	gahetvāva “idaṃ aggaṃ idaṃ mūla”nti ñatvāpi mahājanassa hadayaggahaṇatthaṃ udakapātiṃ	2355	
PA_atk-s05_14a2:2355_10	āharāpetvā khadiradaṇḍakassa majjhe suttena bandhitvā suttakoṭiyaṃ gahetvā khadiradaṇḍakaṃ	23551	
PA_atk-s05_14a2:2355_11	udakapiṭṭhe ṭhapesi. Mūlaṃ bhāriyatāya paṭhamaṃ udake nimujji. Tato mahājanaṃ pucchi	23551	
PA_atk-s05_14a2:2355_12	“rukkhassa nāma mūlaṃ bhāriyaṃ hoti, udāhu agga”nti? “Mūlaṃ paṇḍitā”ti. Tena hi imassa	23551	
PA_atk-s05_14a2:2355_13	paṭhamaṃ nimuggaṃ passatha, etaṃ mūlanti imāya saññāya aggañca mūlañca ācikkhi. Gāmavāsino	23551	
PA_atk-s05_14a2:2355_14	“idaṃ aggaṃ idaṃ mūla”nti rañño pahiṇiṃsu. Rājā “ko imaṃ jānātī”ti pucchitvā “sirivaḍḍhanaseṭṭhino	23551	
PA_atk-s05_14a2:2355_15	putto mahosadhapaṇḍito”ti sutvā “kiṃ, senaka, ānema paṇḍita”nti pucchi. Adhivāsehi,	23551	
PA_atk-s05_14a2:2355_16	deva, aññenapi upāyena naṃ vīmaṃsissāmāti.	23551	
PA_atk-s05_14a2:2356_0	Sīsanti athekadivasaṃ itthiyā ca purisassa cāti dve sīsāni āharāpetvā “idaṃ itthisīsaṃ,	2356	
PA_atk-s05_14a2:2356_1	idaṃ purisasīsanti jānantu, ajānantānaṃ sahassadaṇḍo”ti pahiṇiṃsu. Gāmavāsino ajānantā	2356	
PA_atk-s05_14a2:2356_2	paṇḍitaṃ pucchiṃsu. So disvāva aññāsi. Kathaṃ jānāti? Purisasīse kira sibbinī ujukāva	2356	
PA_atk-s05_14a2:2356_3	hoti, itthisīse sibbinī vaṅkā hoti, parivattitvā gacchati. So iminā abhiññāṇena “idaṃ	2356	
PA_atk-s05_14a2:2356_4	itthiyā sīsaṃ, idaṃ purisassa sīsa”nti ācikkhi. Gāmavāsinopi rañño pahiṇiṃsu. Sesaṃ purimasadisameva.	2356	
PA_atk-s05_14a2:2357_0	Ahīti athekadivasaṃ sappañca sappiniñca āharāpetvā “ayaṃ sappo, ayaṃ sappinīti jānantu,	2357	
PA_atk-s05_14a2:2357_1	ajānantānaṃ sahassadaṇḍo”ti vatvā gāmavāsīnaṃ pesesuṃ. Gāmavāsino ajānantā paṇḍitaṃ	2357	
PA_atk-s05_14a2:2357_2	pucchiṃsu. So disvāva jānāti. Sappassa hi naṅguṭṭhaṃ thūlaṃ hoti, sappiniyā tanukaṃ	2357	
PA_atk-s05_14a2:2357_3	hoti, sappassa sīsaṃ puthulaṃ hoti, sappiniyā tanukaṃ hoti, sappassa akkhīni mahantāni,	2357	
PA_atk-s05_14a2:2357_4	sappiniyā khuddakāni, sappassa sovattiko parābaddho hoti, sappiniyā vicchinnako.	2357	
PA_atk-s05_14a2:2357_5	So imehi abhiññāṇehi “ayaṃ sappo, ayaṃ sappinī”ti ācikkhi. Sesaṃ vuttanayameva.	2357	
PA_atk-s05_14a2:2358_0	Kukkuṭoti athekadivasaṃ “pācīnayavamajjhakagāmavāsino amhākaṃ sabbasetaṃ pādavisāṇaṃ	2358	
PA_atk-s05_14a2:2358_1	sīsakakudhaṃ tayo kāle anatikkamitvā nadantaṃ usabhaṃ pesentu, no ce pesenti, sahassadaṇḍo”ti	2358	
PA_atk-s05_14a2:2358_2	pahiṇiṃsu. Te ajānantā paṇḍitaṃ pucchiṃsu. So āha – “rājā vo sabbasetaṃ kukkuṭaṃ	2358	
PA_atk-s05_14a2:2358_3	āharāpesi, so hi pādanakhasikhatāya pādavisāṇo nāma, sīsacūḷatāya sīsakakudho nāma,	2358	
PA_atk-s05_14a2:2358_4	tikkhattuṃ vassanato tayo kāle anatikkamitvā nadati nāma, tasmā evarūpaṃ kukkuḷaṃ	2358	
PA_atk-s05_14a2:2358_5	pesethā”ti āha. Te pesayiṃsu.	2358	
PA_atk-s05_14a2:2359_0	Maṇīti sakkena kusarañño dinno maṇikkhandho aṭṭhasu ṭhānesu vaṅko hoti. Tassa purāṇasuttaṃ	2359	
PA_atk-s05_14a2:2359_1	chinnaṃ, koci purāṇasuttaṃ nīharitvā navasuttaṃ pavesetuṃ na sakkoti, tasmā ekadivasaṃ	2359	
PA_atk-s05_14a2:2359_2	“imasmā maṇikkhandhā purāṇasuttaṃ nīharitvā navasuttaṃ pavesentū”ti pesayiṃsu. Gāmavāsino	2359	
PA_atk-s05_14a2:2359_3	purāṇasuttaṃ nīharitvā navasuttaṃ pavesetuṃ asakkontā paṇḍitassa ācikkhiṃsu. So “mā	2359	
PA_atk-s05_14a2:2359_4	cintayittha, madhuṃ āharathā”ti āharāpetvā maṇino dvīsu passesu madhunā chiddaṃ makkhetvā	2359	
PA_atk-s05_14a2:2359_5	kambalasuttaṃ vaṭṭetvā koṭiyaṃ madhunā makkhetvā thokaṃ chidde pavesetvā kipillikānaṃ	2359	
PA_atk-s05_14a2:2359_6	nikkhamanaṭṭhāne ṭhapesi. Kipillikā madhugandhena nikkhamitvā maṇimhi purāṇasuttaṃ	2359	
PA_atk-s05_14a2:2359_7	khādamānā gantvā kambalasuttakoṭiyaṃ ḍaṃsitvā kaḍḍhantā ekena passena nīhariṃsu.	2359	
PA_atk-s05_14a2:2359_8	Paṇḍito pavesitabhāvaṃ ñatvā “rañño dethā”ti gāmavāsīnaṃ adāsi. Te rañño pesayiṃsu.	2359	
PA_atk-s05_14a2:2359_9	So pavesitaupāyaṃ sutvā tussi.	2359	
PA_atk-s05_14a2:2360_0	Vijāyananti athekadivasaṃ rañño maṅgalausabhaṃ bahū māse khādāpetvā mahodaraṃ katvā	2360	
PA_atk-s05_14a2:2360_1	visāṇāni dhovitvā telena makkhetvā haliddiyā nhāpetvā gāmavāsīnaṃ pahiṇiṃsu “tumhe	2360	
PA_atk-s05_14a2:2360_2	kira paṇḍitā, ayañca rañño maṅgalausabho patiṭṭhitagabbho, etaṃ vijāyāpetvā savacchakaṃ	2360	
PA_atk-s05_14a2:2360_3	pesetha, apesentānaṃ sahassadaṇḍo”ti. Gāmavāsino “na sakkā idaṃ kātuṃ, kiṃ nu kho	2360	
PA_atk-s05_14a2:2360_4	karissāmā”ti paṇḍitaṃ pucchiṃsu. So “iminā ekena pañhapaṭibhāgena bhavitabba”nti	2360	
PA_atk-s05_14a2:2360_5	cintetvā “sakkhissatha panekaṃ raññā saddhiṃ kathanasamatthaṃ visāradaṃ purisaṃ laddhu”nti	2360	
PA_atk-s05_14a2:2360_6	pucchi. “Na garu etaṃ, paṇḍitā”ti. “Tena hi naṃ pakkosathā”ti. Te pakkosiṃsu. Atha	2360	
PA_atk-s05_14a2:2360_7	naṃ mahāsatto “ehi, bho purisa, tvaṃ tava kese piṭṭhiyaṃ vikiritvā nānappakāraṃ balavaparidevaṃ	2360	
PA_atk-s05_14a2:2360_8	paridevanto rājadvāraṃ gaccha, aññehi pucchitopi kiñci avatvāva parideva, raññā pana	2360	
PA_atk-s05_14a2:2360_9	pakkosāpetvā paridevakāraṇaṃ pucchitova samāno ‘pitā me deva vijāyituṃ na sakkoti,	2360	
PA_atk-s05_14a2:2360_10	ajja sattamo divaso, paṭisaraṇaṃ me hohi, vijāyanupāyamassa karohī’ti vatvā raññā	23601	
PA_atk-s05_14a2:2360_11	‘kiṃ vilapasi aṭṭhānametaṃ, purisā nāma vijāyantā natthī’ti vutte ‘sace deva, evaṃ	23601	
PA_atk-s05_14a2:2360_12	natthi, atha kasmā pācīnayavamajjhakagāmavāsino kathaṃ maṅgalausabhaṃ vijāyāpessantī’ti	23601	
PA_atk-s05_14a2:2360_13	vadeyyāsī”ti āha. So “sādhū”ti sampaṭicchitvā tathā akāsi. Rājā “kenidaṃ pañhapaṭibhāgaṃ	23601	
PA_atk-s05_14a2:2360_14	cintita”nti pucchitvā “mahosadhapaṇḍitenā”ti sutvā tussi.	23601	
PA_atk-s05_14a2:2361_0	Odananti aparasmiṃ divase “paṇḍitaṃ vīmaṃsissāmā”ti “pācīnayavamajjhakagāmavāsino	2361	
PA_atk-s05_14a2:2361_1	amhākaṃ aṭṭhaṅgasamannāgataṃ ambilodanaṃ pacitvā pesentu. Tatrimāni aṭṭhaṅgāni –	2361	
PA_atk-s05_14a2:2361_2	na taṇḍulehi, na udakena, na ukkhaliyā, na uddhanena, na agginā, na dārūhi, na itthiyā	2361	
PA_atk-s05_14a2:2361_3	na purisena, na maggenāti. Apesentānaṃ sahassadaṇḍo”ti pahiṇiṃsu. Gāmavāsino taṃ	2361	
PA_atk-s05_14a2:2361_4	kāraṇaṃ ajānantā paṇḍitaṃ pucchiṃsu. So “mā cintayitthā”ti vatvā “na taṇḍulehīti	2361	
PA_atk-s05_14a2:2361_5	kaṇikaṃ gāhāpetvā, na udakenāti himaṃ gāhāpetvā, na ukkhaliyāti aññaṃ navamattikābhājanaṃ	2361	
PA_atk-s05_14a2:2361_6	gāhāpetvā, na uddhanenāti khāṇuke koṭṭāpetvā, na aggināti pakatiaggiṃ pahāya araṇiaggiṃ	2361	
PA_atk-s05_14a2:2361_7	gāhāpetvā, na dārūhīti paṇṇāni gāhāpetvā ambilodanaṃ pacāpetvā navabhājane pakkhipitvā	2361	
PA_atk-s05_14a2:2361_8	lañchitvā, na itthiyā na purisenāti paṇḍakena ukkhipāpetvā, na maggenāti mahāmaggaṃ	2361	
PA_atk-s05_14a2:2361_9	pahāya jaṅghamaggena rañño pesethā”ti āha. Te tathā kariṃsu. Rājā “kena panesa pañho	2361	
PA_atk-s05_14a2:2361_10	ñāto”ti pucchitvā “mahosadhapaṇḍitenā”ti sutvā tussi.	23611	
PA_atk-s05_14a2:2362_0	Vālukanti aparasmiṃ divase paṇḍitassa vīmaṃsanatthaṃ gāmavāsīnaṃ pahiṇiṃsu “rājā	2362	
PA_atk-s05_14a2:2362_1	dolāya kīḷitukāmo, rājakule purāṇayottaṃ chinnaṃ, ekaṃ vālukayottaṃ vaṭṭetvā pesentu,	2362	
PA_atk-s05_14a2:2362_2	apesentānaṃ sahassadaṇḍo”ti. Te paṇḍitaṃ pucchiṃsu. Paṇḍito “imināpi pañhapaṭibhāgeneva	2362	
PA_atk-s05_14a2:2362_3	bhavitabba”nti gāmavāsino assāsetvā vacanakusale dve tayo purise pakkosāpetvā “gacchatha	2362	
PA_atk-s05_14a2:2362_4	tumhe, rājānaṃ vadetha ‘deva, gāmavāsino tassa yottassa tanukaṃ vā thūlaṃ vā pamāṇaṃ	2362	
PA_atk-s05_14a2:2362_5	na jānanti, purāṇavālukayottato vidatthimattaṃ vā caturaṅgulamattaṃ vā khaṇḍaṃ pesetha,	2362	
PA_atk-s05_14a2:2362_6	taṃ oloketvā tena pamāṇena vaṭṭessantī’ti. Sace, vo rājā ‘amhākaṃ ghare vālukayottaṃ	2362	
PA_atk-s05_14a2:2362_7	nāma na kadāci sutapubba’nti vadati, atha naṃ ‘sace, mahārāja, vo evarūpaṃ na sakkā	2362	
PA_atk-s05_14a2:2362_8	kātuṃ, pācīnayavamajjhakagāmavāsino kathaṃ karissantī’ti vadeyyāthā”ti pesesi. Te	2362	
PA_atk-s05_14a2:2362_9	tathā kariṃsu. Rājā “kena cintitaṃ pañhapaṭibhāga”nti pucchitvā “mahosadhapaṇḍitenā”ti sutvā tussi.	2362	
PA_atk-s05_14a2:2363_0	Taḷākanti aparasmiṃ divase paṇḍitassa vīmaṃsanatthaṃ “rājā udakakīḷaṃ kīḷitukāmo,	2363	
PA_atk-s05_14a2:2363_1	pañcavidhapadumasacchannaṃ pokkharaṇiṃ pesentu, apesentānaṃ sahassadaṇḍo”ti gāmavāsīnaṃ	2363	
PA_atk-s05_14a2:2363_2	pesayiṃsu. Te paṇḍitassa ārocesuṃ. So “imināpi pañhapaṭibhāgeneva bhavitabba”nti	2363	
PA_atk-s05_14a2:2363_3	cintetvā vacanakusale katipaye manusse pakkosāpetvā “etha tumhe udakakīḷaṃ kīḷitvā	2363	
PA_atk-s05_14a2:2363_4	akkhīni rattāni katvā allakesā allavatthā kaddamamakkhitasarīrā yottadaṇḍaleḍḍuhatthā	2363	
PA_atk-s05_14a2:2363_5	rājadvāraṃ gantvā dvāre ṭhitabhāvaṃ rañño ārocāpetvā katokāsā pavisitvā ‘mahārāja,	2363	
PA_atk-s05_14a2:2363_6	tumhehi kira pācīnayavamajjhakagāmavāsino pokkharaṇiṃ pesentūti pahitā mayaṃ tumhākaṃ	2363	
PA_atk-s05_14a2:2363_7	anucchavikaṃ mahantaṃ pokkharaṇiṃ ādāya āgatā. Sā pana araññavāsikattā nagaraṃ disvā	2363	
PA_atk-s05_14a2:2363_8	dvārapākāraparikhāaṭṭālakādīni oloketvā bhītatasitā yottāni chinditvā palāyitvā araññameva	2363	
PA_atk-s05_14a2:2363_9	paviṭṭhā, mayaṃ leḍḍudaṇḍādīhi pothentāpi nivattetuṃ na sakkhimhā, tumhākaṃ araññā	2363	
PA_atk-s05_14a2:2363_10	ānītaṃ purāṇapokkharaṇiṃ pesetha, tāya saddhiṃ yojetvā harissāmā’ti vatvā raññāna	23631	
PA_atk-s05_14a2:2363_11	kadāci mama araññato ānītapokkharaṇī nāma bhūtapubbā, na ca mayā kassaci yojetvā	23631	
PA_atk-s05_14a2:2363_12	āharaṇatthāya pokkharaṇī pesitapubbā’ti vutte ‘sace, deva, vo evaṃ na sakkā kātuṃ,	23631	
PA_atk-s05_14a2:2363_13	pācīnayavamajjhakagāmavāsino kathaṃ pokkharaṇiṃ pesessantī’ti vadeyyāthā”ti vatvā	23631	
PA_atk-s05_14a2:2363_14	pesesi. Te tathā kariṃsu. Rājā paṇḍitena ñātabhāvaṃ sutvā tussi.	23631	
PA_atk-s05_14a2:2364_0	Uyyānanti punekadivasaṃ “mayaṃ uyyānakīḷaṃ kīḷitukāmā, amhākañca purāṇauyyānaṃ parijiṇṇaṃ,	2364	
PA_atk-s05_14a2:2364_1	obhaggaṃ jātaṃ, pācīnayavamajjhakagāmavāsino supupphitataruṇarukkhasañchannaṃ navauyyānaṃ	2364	
PA_atk-s05_14a2:2364_2	pesentū”ti pahiṇiṃsu. Gāmavāsino paṇḍitassa ārocesuṃ. Paṇḍito “imināpi pañhapaṭibhāgeneva	2364	
PA_atk-s05_14a2:2364_3	bhavitabba”nti te samassāsetvā manusse pesetvā purimanayeneva kathāpesi.	2364	
PA_atk-s05_14a2:2365_0	Tadāpi rājā tussitvā senakaṃ pucchi “kiṃ, senaka, ānema paṇḍita”nti. So lābhamacchariyena	2365	
PA_atk-s05_14a2:2365_1	“ettakena paṇḍito nāma na hoti, āgametha, devā”ti āha. Tassa taṃ vacanaṃ sutvā rājā	2365	
PA_atk-s05_14a2:2365_2	cintesi “mahosadhapaṇḍito sattadārakapañhehi mama manaṃ gaṇhi, evarūpesupissa guyhapañhavissajjanesu	2365	
PA_atk-s05_14a2:2365_3	ceva pañhapaṭibhāgesu ca buddhassa viya byākaraṇaṃ, senako evarūpaṃ paṇḍitaṃ ānetuṃ	2365	
PA_atk-s05_14a2:2365_4	na deti, kiṃ me senakena, ānessāmi na”nti. So mahantena parivārena taṃ gāmaṃ pāyāsi.	2365	
PA_atk-s05_14a2:2365_5	Tassa maṅgalaassaṃ abhiruhitvā gacchantassa assassa pādo phalitabhūmiyā antaraṃ pavisitvā	2365	
PA_atk-s05_14a2:2365_6	bhijji. Rājā tatova nivattitvā nagaraṃ pāvisi. Atha naṃ senako upasaṅkamitvā pucchi	2365	
PA_atk-s05_14a2:2365_7	“mahārāja, paṇḍitaṃ kiṃ ānetuṃ pācīnayavamajjhakagāmaṃ agamitthā”ti. “Āma, paṇḍitā”ti.	2365	
PA_atk-s05_14a2:2365_8	“Mahārāja, tumhe maṃ anatthakāmaṃ katvā passatha, ‘āgametha tāvā’ti vuttepi atituritā	2365	
PA_atk-s05_14a2:2365_9	nikkhamittha, paṭhamagamaneneva maṅgalaassassa pādo bhinno”ti.	2365	
PA_atk-s05_14a2:2366_0	So tassa vacanaṃ sutvā tuṇhī hutvā punekadivasaṃ tena saddhiṃ mantesi “kiṃ, senaka,	2366	
PA_atk-s05_14a2:2366_1	ānema paṇḍita”nti. Deva, sayaṃ agantvā dūtaṃ pesetha “paṇḍita, amhākaṃ tava santikaṃ	2366	
PA_atk-s05_14a2:2366_2	āgacchantānaṃ assassa pādo bhinno, assataraṃ vā no pesetu seṭṭhataraṃ vā”ti. “Yadi	2366	
PA_atk-s05_14a2:2366_3	assataraṃ pesessati, sayaṃ āgamissati. Seṭṭhataraṃ pesento pitaraṃ pesessati, ayameko	2366	
PA_atk-s05_14a2:2366_4	no pañho bhavissatī”ti. Rājā “sādhū”ti sampaṭicchitvā tathā katvā dūtaṃ pesesi. Paṇḍito	2366	
PA_atk-s05_14a2:2366_5	dūtassa vacanaṃ sutvā “rājā mamañceva pitarañca passitukāmo”ti cintetvā pitu santikaṃ	2366	
PA_atk-s05_14a2:2366_6	gantvā vanditvā “tāta, rājā tumhe ceva mamañca daṭṭhukāmo, tumhe paṭhamataraṃ seṭṭhisahassaparivutā	2366	
PA_atk-s05_14a2:2366_7	gacchatha, gacchantā ca tucchahatthā agantvā navasappipūraṃ candanakaraṇḍakaṃ ādāya	2366	
PA_atk-s05_14a2:2366_8	gacchatha. Rājā tumhehi saddhiṃ paṭisanthāraṃ katvā ‘gahapati patirūpaṃ āsanaṃ ñatvā	2366	
PA_atk-s05_14a2:2366_9	nisīdāhī’ti vakkhati, atha tumhe tathārūpaṃ āsanaṃ ñatvā nisīdeyyātha. Tumhākaṃ nisinnakāle	2366	
PA_atk-s05_14a2:2366_10	ahaṃ āgamissāmi, rājā mayāpi saddhiṃ paṭisanthāraṃ katvā ‘paṇḍita, tavānurūpaṃ āsanaṃ	23661	
PA_atk-s05_14a2:2366_11	ñatvā nisīdā’ti vakkhati, athāhaṃ tumhe olokessāmi, tumhe tāya saññāya āsanā vuṭṭhāya	23661	
PA_atk-s05_14a2:2366_12	‘tāta mahosadha, imasmiṃ āsane nisīdā’ti vadeyyātha, ajja no eko pañho matthakaṃ	23661	
PA_atk-s05_14a2:2366_13	pāpuṇissatī”ti āha. So “sādhū”ti sampaṭicchitvā vuttanayeneva gantvā attano dvāre	23661	
PA_atk-s05_14a2:2366_14	ṭhitabhāvaṃ rañño ārocāpetvā “pavisatū”ti vutte pavisitvā rājānaṃ vanditvā ekamantaṃ aṭṭhāsi.	23661	
PA_atk-s05_14a2:2367_0	Rājā tena saddhiṃ paṭisanthāraṃ katvā “gahapati, tavaputto mahosadhapaṇḍito kuhi”nti	2367	
PA_atk-s05_14a2:2367_1	pucchi. “Pacchato āgacchati, devā”ti. Rājā “pacchato āgacchatī”ti sutvā tuṭṭhamānaso	2367	
PA_atk-s05_14a2:2367_2	hutvā “mahāseṭṭhi attano yuttāsanaṃ ñatvā nisīdā”ti āha. So attano yuttāsanaṃ ñatvā	2367	
PA_atk-s05_14a2:2367_3	ekamantaṃ nisīdi. Mahāsattopi alaṅkatapaṭiyatto dārakasahassaparivuto alaṅkatarathe	2367	
PA_atk-s05_14a2:2367_4	nisīditvā nagaraṃ pavisanto parikhāpiṭṭhe caramānaṃ ekaṃ gadrabhaṃ disvā thāmasampanne	2367	
PA_atk-s05_14a2:2367_5	māṇave pesesi “ambho, etaṃ gadrabhaṃ anubandhitvā yathā saddaṃ na karoti, evamassa	2367	
PA_atk-s05_14a2:2367_6	mukhabandhanaṃ katvā kilañjena veṭhetvā tasmiṃ ekenattharaṇena paṭicchādetvā aṃsenādāya	2367	
PA_atk-s05_14a2:2367_7	āgacchathā”ti. Te tathā kariṃsu. Bodhisattopi mahantena parivārena nagaraṃ pāvisi.	2367	
PA_atk-s05_14a2:2367_8	Mahājano “esa kira sirivaḍḍhanaseṭṭhino putto mahosadhapaṇḍito nāma, esa kira jāyamāno	2367	
PA_atk-s05_14a2:2367_9	osadhaghaṭikaṃ hatthena gahetvā jāto, iminā kira ettakānaṃ vīmaṃsanapañhānaṃ pañhapaṭibhāgo	2367	
PA_atk-s05_14a2:2367_10	ñāto”ti mahāsattaṃ abhitthavanto olokentopi tittiṃ na gacchati. So rājadvāraṃ gantvā	23671	
PA_atk-s05_14a2:2367_11	paṭivedesi. Rājā sutvāva haṭṭhatuṭṭho “mama putto mahosadhapaṇḍito khippaṃ āgacchatū”ti	23671	
PA_atk-s05_14a2:2367_12	āha. So dārakasahassaparivuto pāsādaṃ abhiruhitvā rājānaṃ vanditvā ekamantaṃ aṭṭhāsi.	23671	
PA_atk-s05_14a2:2367_13	Rājā taṃ disvāva somanassappatto hutvā madhurapaṭisanthāraṃ katvā “paṇḍita, patirūpaṃ	23671	
PA_atk-s05_14a2:2367_14	āsanaṃ ñatvā nisīdā”ti āha. Atha so pitaraṃ olokesi. Athassa pitāpi olokitasaññāya	23671	
PA_atk-s05_14a2:2367_15	uṭṭhāya “paṇḍita, imasmiṃ āsane nisīdā”ti āha. So tasmiṃ āsane nisīdi.	23671	
PA_atk-s05_14a2:2368_0	Taṃ tattha nisinnaṃ disvāva senakapukkusakāmindadevindā ceva aññe ca andhabālā pāṇiṃ	2368	
PA_atk-s05_14a2:2368_1	paharitvā mahāhasitaṃ hasitvā “imaṃ andhabālaṃ ‘paṇḍito’ti vadiṃsu, so pitaraṃ āsanā	2368	
PA_atk-s05_14a2:2368_2	vuṭṭhāpetvā sayaṃ nisīdati, imaṃ ‘paṇḍito’ti vattuṃ ayutta”nti parihāsaṃ kariṃsu.	2368	
PA_atk-s05_14a2:2368_3	Rājāpi dummukho anattamano ahosi. Atha naṃ mahāsatto pucchi “kiṃ, mahārāja, dummukhatthā”ti?	2368	
PA_atk-s05_14a2:2368_4	“Āma paṇḍita, dummukhomhi, savanameva te manāpaṃ, dassanaṃ pana amanāpaṃ jāta”nti.	2368	
PA_atk-s05_14a2:2368_5	“Kiṃ kāraṇā, mahārājā”ti? “Pitaraṃ āsanā vuṭṭhāpetvā nisinnattā”ti. “Kiṃ pana tvaṃ,	2368	
PA_atk-s05_14a2:2368_6	mahārāja, ‘sabbaṭṭhānesu puttehi pitarova uttamā’ti maññasī”ti. “Āma, paṇḍitā”ti.	2368	
PA_atk-s05_14a2:2368_7	Atha mahāsatto “nanu, mahārāja, tumhehi amhākaṃ ‘assataraṃ vā pesetu seṭṭhataraṃ	2368	
PA_atk-s05_14a2:2368_8	vā’ti sāsanaṃ pahita”nti vatvā āsanā vuṭṭhāya te māṇave oloketvā “tumhehi gahitaṃ	2368	
PA_atk-s05_14a2:2368_9	gadrabhaṃ ānethā”ti āṇāpetvā rañño pādamūle nipajjāpetvā “mahārāja, ayaṃ gadrabho	2368	
PA_atk-s05_14a2:2368_10	kiṃ agghatī”ti pucchi. “Paṇḍita, sace upakārako, aṭṭha kahāpaṇe agghatī”ti. “Imaṃ	23681	
PA_atk-s05_14a2:2368_11	paṭicca jāto ājānīyavaḷavāya kucchimhi vuṭṭhaassataro kiṃ agghatī”ti? “Anaggho paṇḍitā”ti.	23681	
PA_atk-s05_14a2:2368_12	“Deva, kasmā evaṃ kathetha, nanu tumhehi idāneva vuttaṃ ‘sabbaṭṭhānesu puttehi pitarova	23681	
PA_atk-s05_14a2:2368_13	uttamā’ti. Sace taṃ saccaṃ, tumhākaṃ vāde assatarato gadrabhova uttamo hoti, kiṃ	23681	
PA_atk-s05_14a2:2368_14	pana, mahārāja, tumhākaṃ paṇḍitā ettakampi jānituṃ asakkontā pāṇiṃ paharitvā hasanti,	23681	
PA_atk-s05_14a2:2368_15	aho tumhākaṃ paṇḍitānaṃ paññāsampatti, kuto vo ete laddhā”ti cattāro paṇḍite parihasitvā	23681	
PA_atk-s05_14a2:2368_16	rājānaṃ imāya ekakanipāte gāthāya ajjhabhāsi –	23681	
PA_atk-s05_14a2:2369	“Haṃci tuvaṃ evamaññasi ‘seyyo, puttena pitā’ti rājaseṭṭha;	236	
PA_atk-s05_14a2:2370	Handassatarassa te ayaṃ, assatarassa hi gadrabho pitā”ti. ;	237	
PA_atk-s05_14a2:2371	Tassattho – yadi, tvaṃ rājaseṭṭha, sabbaṭṭhānesu seyyo puttena pitāti evaṃ maññasi, tava assataratopi ayaṃ gadrabho seyyo hotu. Kiṃ kāraṇā? Assatarassa hi gadrabho pitāti.	237	
PA_atk-s05_14a2:2372_0	Evañca pana vatvā mahāsatto āha – “mahārāja, sace puttato pitā seyyo, mama pitaraṃ	2372	
PA_atk-s05_14a2:2372_1	gaṇhatha. Sace pitito putto seyyo, maṃ gaṇhatha tumhākaṃ atthāyā”ti. Rājā somanassappatto	2372	
PA_atk-s05_14a2:2372_2	ahosi. Sabbā rājaparisāpi “sukathito paṇḍitena pañho”ti unnadantā sādhukārasahassāni	2372	
PA_atk-s05_14a2:2372_3	adaṃsu, aṅguliphoṭā ceva celukkhepā ca pavattiṃsu. Cattāro paṇḍitāpi dummukhā pajjhāyantāva	2372	
PA_atk-s05_14a2:2372_4	ahesuṃ. Nanu mātāpitūnaṃ guṇaṃ jānanto bodhisattena sadiso nāma natthi, atha so kasmā	2372	
PA_atk-s05_14a2:2372_5	evamakāsīti? Na so pitu avamānanatthāya, raññā pana “assataraṃ vā pesetu seṭṭhataraṃ	2372	
PA_atk-s05_14a2:2372_6	vā”ti pesitaṃ, tasmā tasseva pañhassa āvibhāvatthaṃ attano ca paṇḍitabhāvassa ñāpanatthaṃ	2372	
PA_atk-s05_14a2:2372_7	catunnañca paṇḍitānaṃ appaṭibhānakaraṇatthaṃ evamakāsīti.	2372	
PA_atk-s05_14a2:2373	Gadrabhapañho niṭṭhito.	237	
PA_atk-s05_14a2:2374	Ekūnavīsatimapañho	237	
PA_atk-s05_14a2:2375_0	Rājā tussitvā gandhodakapuṇṇaṃ suvaṇṇabhiṅkāraṃ ādāya “pācīnayavamajjhakagāmaṃ rājabhogena	2375	
PA_atk-s05_14a2:2375_1	paribhuñjatū”ti seṭṭhissa hatthe udakaṃ pātetvā “sesaseṭṭhino etasseva upaṭṭhākā	2375	
PA_atk-s05_14a2:2375_2	hontū”ti vatvā bodhisattassa mātu ca sabbālaṅkāre pesetvā gadrabhapañhe pasanno bodhisattaṃ	2375	
PA_atk-s05_14a2:2375_3	puttaṃ katvā gaṇhituṃ seṭṭhiṃ avoca – “gahapati, mahosadhapaṇḍitaṃ mama puttaṃ katvā	2375	
PA_atk-s05_14a2:2375_4	dehī”ti. “Deva, atitaruṇo ayaṃ, ajjāpissa mukhe khīragandho vāyati, mahallakakāle	2375	
PA_atk-s05_14a2:2375_5	tumhākaṃ santike bhavissatī”ti. “Gahapati, tvaṃ ito paṭṭhāya etasmiṃ nirālayo hohi,	2375	
PA_atk-s05_14a2:2375_6	ayaṃ ajjatagge mama putto, ahaṃ mama puttaṃ posetuṃ sakkhissāmi, gaccha tva”nti taṃ	2375	
PA_atk-s05_14a2:2375_7	uyyojesi. So rājānaṃ vanditvā paṇḍitaṃ āliṅgitvā ure nipajjāpetvā sīse cumbitvā “tāta,	2375	
PA_atk-s05_14a2:2375_8	appamatto hohī”ti ovādamassa adāsi. Sopi pitaraṃ vanditvā “tāta, mā cintayitthā”ti	2375	
PA_atk-s05_14a2:2375_9	assāsetvā pitaraṃ uyyojesi. Rājā paṇḍitaṃ pucchi “tāta, antobhattiko bhavissasi,	2375	
PA_atk-s05_14a2:2375_10	udāhu bahibhattiko”ti. So “mahā me parivāro, tasmā bahibhattikena mayā bhavituṃ vaṭṭatī”ti	23751	
PA_atk-s05_14a2:2375_11	cintetvā “bahibhattiko bhavissāmi, devā”ti āha. Athassa rājā anurūpaṃ gehaṃ dāpetvā	23751	
PA_atk-s05_14a2:2375_12	dārakasahassaṃ ādiṃ katvā paribbayaṃ dāpetvā sabbaparibhoge dāpesi. So tato paṭṭhāya rājānaṃ upaṭṭhāsi.	23751	
PA_atk-s05_14a2:2376_0	Rājāpi naṃ vīmaṃsitukāmo ahosi. Tadā ca nagarassa dakkhiṇadvārato avidūre pokkharaṇitīre	2376	
PA_atk-s05_14a2:2376_1	ekasmiṃ tālarukkhe kākakulāvake maṇiratanaṃ ahosi. Tassa chāyā pokkharaṇiyaṃ paññāyi.	2376	
PA_atk-s05_14a2:2376_2	Mahājano “pokkharaṇiyaṃ maṇi atthī”ti rañño ārocesi. So senakaṃ āmantetvā “pokkharaṇiyaṃ	2376	
PA_atk-s05_14a2:2376_3	kira maṇiratanaṃ paññāyati, kathaṃ taṃ gaṇhāpessāmā”ti pucchitvā “mahārāja, udakaṃ	2376	
PA_atk-s05_14a2:2376_4	nīharāpetvā gaṇhituṃ vaṭṭatī”ti vutte “tena hi, ācariya, evaṃ karohī”ti tasseva bhāramakāsi.	2376	
PA_atk-s05_14a2:2376_5	So bahū manusse sannipātāpetvā udakañca kaddamañca nīharāpetvā bhūmiṃ bhinditvāpi	2376	
PA_atk-s05_14a2:2376_6	maṇiṃ nāddasa. Puna puṇṇāya pokkharaṇiyā maṇicchāyā paññāyi. So punapi tathā katvā	2376	
PA_atk-s05_14a2:2376_7	na ca addasa. Tato rājā paṇḍitaṃ āmantetvā “tāta, pokkharaṇiyaṃ eko maṇi paññāyati,	2376	
PA_atk-s05_14a2:2376_8	senako udakañca kaddamañca nīharāpetvā bhūmiṃ bhinditvāpi nāddasa, puna puṇṇāya pokkharaṇiyā	2376	
PA_atk-s05_14a2:2376_9	paññāyati, sakkhissasi taṃ maṇiṃ gaṇhāpetu”nti pucchi. So “netaṃ, mahārāja, garu,	2376	
PA_atk-s05_14a2:2376_10	etha dassessāmī”ti āha. Rājā tassa vacanaṃ tussitvā “passissāmi ajja paṇḍitassa ñāṇabala”nti	23761	
PA_atk-s05_14a2:2376_11	mahājanaparivuto pokkharaṇitīraṃ gato.	23761	
PA_atk-s05_14a2:2377_0	Mahāsatto tīre ṭhatvā maṇiṃ olokento “nāyaṃ maṇi pokkharaṇiyaṃ, tālarukkhe kākakulāvake	2377	
PA_atk-s05_14a2:2377_1	maṇinā bhavitabba”nti ñatvā “natthi, deva, pokkharaṇiyaṃ maṇī”ti vatvā “nanu udake	2377	
PA_atk-s05_14a2:2377_2	paññāyatī”ti vutte “tena hi udakapātiṃ āharā”ti udakapātiṃ āharāpetvā “passatha,	2377	
PA_atk-s05_14a2:2377_3	deva, nāyaṃ maṇi pokkharaṇiyaṃyeva paññāyati, pātiyampi paññāyatī”ti vatvā “paṇḍita,	2377	
PA_atk-s05_14a2:2377_4	kattha pana maṇinā bhavitabba”nti vutte “deva, pokkharaṇiyampi pātiyampi chāyāva	2377	
PA_atk-s05_14a2:2377_5	paññāyati, na maṇi, maṇi pana tālarukkhe kākakulāvake atthi, purisaṃ āṇāpetvā āharāpehī”ti	2377	
PA_atk-s05_14a2:2377_6	āha. Rājā tathā katvā maṇiṃ āharāpesi. So āharitvā paṇḍitassa adāsi. Paṇḍito taṃ	2377	
PA_atk-s05_14a2:2377_7	gahetvā rañño hatthe ṭhapesi. Taṃ disvā mahājano paṇḍitassa sādhukāraṃ datvā senakaṃ	2377	
PA_atk-s05_14a2:2377_8	paribhāsanto “maṇiratanaṃ tālarukkhe kākakulāvake atthi, senakabālo bahū manusse	2377	
PA_atk-s05_14a2:2377_9	pokkharaṇimeva bhindāpesi, paṇḍitena nāma mahosadhasadisena bhavitabba”nti mahāsattassa	2377	
PA_atk-s05_14a2:2377_10	thutimakāsi. Rājāpissa tuṭṭho attano gīvāya piḷandhanaṃ muttāhāraṃ datvā dārakasahassānampi	23771	
PA_atk-s05_14a2:2377_11	muttāvaliyo dāpesi. Bodhisattassa ca parivārassa ca iminā parihārena upaṭṭhānaṃ anujānīti.	23771	
PA_atk-s05_14a2:2378	Ekūnavīsatimapañho niṭṭhito.	237	
PA_atk-s05_14a2:2379	Kakaṇṭakapañho	237	
PA_atk-s05_14a2:2380_0	Punekadivasaṃ rājā paṇḍitena saddhiṃ uyyānaṃ agamāsi. Tadā eko kakaṇṭako toraṇagge	2380	
PA_atk-s05_14a2:2380_1	vasati. So rājānaṃ āgacchantaṃ disvā otaritvā bhūmiyaṃ nipajji. Rājā tassa taṃ kiriyaṃ	2380	
PA_atk-s05_14a2:2380_2	oloketvā “paṇḍita, ayaṃ kakaṇṭako kiṃ karotī”ti pucchi. Mahāsatto “mahārāja, tumhe	2380	
PA_atk-s05_14a2:2380_3	sevatī”ti āha. “Sace evaṃ amhākaṃ sevati, etassa mā nipphalo hotu, bhogamassa dāpehī”ti.	2380	
PA_atk-s05_14a2:2380_4	“Deva, tassa bhogena kiccaṃ natthi, khādanīyamattaṃ alametassā”ti. “Kiṃ panesa, khādatī”ti?	2380	
PA_atk-s05_14a2:2380_5	“Maṃsaṃ devā”ti. “Kittakaṃ laddhuṃ vaṭṭatī”ti? “Kākaṇikamattagghanakaṃ devā”ti. Rājā	2380	
PA_atk-s05_14a2:2380_6	ekaṃ purisaṃ āṇāpesi “rājadāyo nāma kākaṇikamattaṃ na vaṭṭati, imassa nibaddhaṃ aḍḍhamāsagghanakaṃ	2380	
PA_atk-s05_14a2:2380_7	maṃsaṃ āharitvā dehī”ti. So “sādhū”ti sampaṭicchitvā tato paṭṭhāya tathā akāsi. So	2380	
PA_atk-s05_14a2:2380_8	ekadivasaṃ uposathe māghāte maṃsaṃ alabhitvā tameva aḍḍhamāsakaṃ vijjhitvā suttena	2380	
PA_atk-s05_14a2:2380_9	āvunitvā tassa gīvāyaṃ piḷandhi. Athassa taṃ nissāya māno uppajji. Taṃ divasameva	2380	
PA_atk-s05_14a2:2380_10	rājā puna mahosadhena saddhiṃ uyyānaṃ agamāsi. So rājānaṃ āgacchantaṃ disvāpi dhanaṃ	23801	
PA_atk-s05_14a2:2380_11	nissāya uppannamānavasena “vedeha, tvaṃ nu kho mahaddhano, ahaṃ nu kho”ti raññā saddhiṃ	23801	
PA_atk-s05_14a2:2380_12	attānaṃ samaṃ karonto anotaritvā toraṇaggeyeva sīsaṃ cālento nipajji. Rājā tassa	23801	
PA_atk-s05_14a2:2380_13	taṃ kiriyaṃ oloketvā “paṇḍita, esa pubbe viya ajja na otarati, kiṃ nu kho kāraṇa”nti	23801	
PA_atk-s05_14a2:2380_14	pucchanto imaṃ gāthamāha –	23801	
PA_atk-s05_14a2:2381	“Nāyaṃ pure unnamati, toraṇagge kakaṇṭako;	238	
PA_atk-s05_14a2:2382	Mahosadha vijānāhi, kena thaddho kakaṇṭako”ti. ;	238	
PA_atk-s05_14a2:2383	Tattha unnamatīti yathā ajja anotaritvā toraṇaggeyeva sīsaṃ cālento unnamati, evaṃ pure na unnamati. Kena thaddhoti kena kāraṇena thaddhabhāvaṃ āpannoti.	238	
PA_atk-s05_14a2:2384	Paṇḍito tassa vacanaṃ sutvā “mahārāja, uposathe māghāte maṃsaṃ alabhantena rājapurisena gīvāya baddhaṃ aḍḍhamāsakaṃ nissāya tassa mānena bhavitabba”nti ñatvā imaṃ gāthamāha –	238	
PA_atk-s05_14a2:2385	“Aladdhapubbaṃ laddhāna, aḍḍhamāsaṃ kakaṇṭako;	238	
PA_atk-s05_14a2:2386	Atimaññati rājānaṃ, vedehaṃ mithilaggaha”nti. ;	238	
PA_atk-s05_14a2:2387_0	Rājā tassa vacanaṃ sutvā taṃ purisaṃ pakkosāpetvā pucchi. So yathābhūtaṃ rañño ārocesi.	2387	
PA_atk-s05_14a2:2387_1	Rājā taṃ kathaṃ sutvā “kañci apucchitvāva sabbaññubuddhena viya paṇḍitena kakaṇṭakassa	2387	
PA_atk-s05_14a2:2387_2	ajjhāsayo ñāto”ti ativiya pasīditvā paṇḍitassa catūsu dvāresu suṅkaṃ dāpesi. Kakaṇṭakassa	2387	
PA_atk-s05_14a2:2387_3	pana kujjhitvā vattaṃ hāretuṃ ārabhi. Paṇḍito pana “mā hārehi mahārājā”ti taṃ nivāresi.	2387	
PA_atk-s05_14a2:2388	Kakaṇṭakapañho niṭṭhito.	238	
PA_atk-s05_14a2:2389	Sirikāḷakaṇṇipañho	238	
PA_atk-s05_14a2:2390_0	Atheko mithilavāsī piṅguttaro nāma māṇavo takkasilaṃ gantvā disāpāmokkhācariyassa	2390	
PA_atk-s05_14a2:2390_1	santike sippaṃ sikkhanto khippameva sikkhi. So anuyogaṃ datvā “gacchāmaha”nti ācariyaṃ	2390	
PA_atk-s05_14a2:2390_2	āpucchi. Tasmiṃ pana kule “sace vayappattā dhītā hoti, jeṭṭhantevāsikassa dātabbā”ti	2390	
PA_atk-s05_14a2:2390_3	vattaṃva, tasmā tassa ācariyassa vayappattā ekā dhītā atthi, sā abhirūpā devaccharāpaṭibhāgā.	2390	
PA_atk-s05_14a2:2390_4	Atha naṃ ācariyo “dhītaraṃ te, tāta, dassāmi, taṃ ādāya gamissasī”ti āha. So pana	2390	
PA_atk-s05_14a2:2390_5	māṇavo dubbhago kāḷakaṇṇī, kumārikā pana mahāpuññā. Tassa taṃ disvā cittaṃ na allīyati.	2390	
PA_atk-s05_14a2:2390_6	So taṃ arocentopi “ācariyassa vacanaṃ na bhindissāmī”ti sampaṭicchi. Ācariyo dhītaraṃ	2390	
PA_atk-s05_14a2:2390_7	tassa adāsi. So rattibhāge alaṅkatasirisayane nipanno tāya āgantvā sayanaṃ abhiruḷhamattāya	2390	
PA_atk-s05_14a2:2390_8	aṭṭīyamāno harāyamāno jigucchamāno pakampamāno otaritvā bhūmiyaṃ nipajji. Sāpi otaritvā	2390	
PA_atk-s05_14a2:2390_9	tassa santikaṃ gantvā nipajji, so uṭṭhāya sayanaṃ abhiruhi. Sāpi puna sayanaṃ abhiruhi,	2390	
PA_atk-s05_14a2:2390_10	so puna sayanā otaritvā bhūmiyaṃ nipajji. Kāḷakaṇṇī nāma siriyā saddhiṃ na sameti.	23901	
PA_atk-s05_14a2:2390_11	Kumārikā sayaneyeva nipajji, so bhūmiyaṃ sayi.	23901	
PA_atk-s05_14a2:2391_0	Evaṃ sattāhaṃ vītināmetvā taṃ ādāya ācariyaṃ vanditvā nikkhami, antarāmagge ālāpasallāpamattampi	2391	
PA_atk-s05_14a2:2391_1	natthi. Anicchamānāva ubhopi mithilaṃ sampattā. Atha piṅguttaro nagarā avidūre phalasampannaṃ	2391	
PA_atk-s05_14a2:2391_2	udumbararukkhaṃ disvā khudāya pīḷito taṃ abhiruhitvā phalāni khādi. Sāpi chātajjhattā	2391	
PA_atk-s05_14a2:2391_3	rukkhamūlaṃ gantvā “sāmi, mayhampi phalāni pātethā”ti āha. Kiṃ tava hatthapādā natthi,	2391	
PA_atk-s05_14a2:2391_4	sayaṃ abhiruhitvā khādāti. Sā abhiruhitvā khādi. So tassā abhiruḷhabhāvaṃ ñatvā khippaṃ	2391	
PA_atk-s05_14a2:2391_5	otaritvā rukkhaṃ kaṇṭakehi parikkhipitvā “muttomhi kāḷakaṇṇiyā”ti vatvā palāyi. Sāpi	2391	
PA_atk-s05_14a2:2391_6	otarituṃ asakkontī tattheva nisīdi. Atha rājā uyyāne kīḷitvā hatthikkhandhe nisinno	2391	
PA_atk-s05_14a2:2391_7	sāyanhasamaye nagaraṃ pavisanto taṃ disvā paṭibaddhacitto hutvā “sapariggahā, apariggahā”ti	2391	
PA_atk-s05_14a2:2391_8	pucchāpesi. Sāpi “atthi me, sāmi, kuladattiko pati, so pana maṃ idha nisīdāpetvā	2391	
PA_atk-s05_14a2:2391_9	chaḍḍetvā palāto”ti āha. Amacco taṃ kāraṇaṃ rañño ārocesi. Rājā “asāmikabhaṇḍaṃ nāma	2391	
PA_atk-s05_14a2:2391_10	rañño pāpuṇātī”ti taṃ otāretvā hatthikkhandhaṃ āropetvā nivesanaṃ netvā abhisiñcitvā	23911	
PA_atk-s05_14a2:2391_11	aggamahesiṭṭhāne ṭhapesi. Sā tassa piyā ahosi manāpā. Udumbararukkhe laddhattā “udumbaradevī”tvevassā nāmaṃ sañjāniṃsu.	23911	
PA_atk-s05_14a2:2392_0	Athekadivasaṃ rañño uyyānagamanatthāya dvāragāmavāsikehi maggaṃ paṭijaggāpesuṃ. Piṅguttaropi	2392	
PA_atk-s05_14a2:2392_1	bhatiṃ karonto kacchaṃ bandhitvā kuddālena maggaṃ tacchi. Magge aniṭṭhiteyeva rājā	2392	
PA_atk-s05_14a2:2392_2	udumbaradeviyā saddhiṃ rathe nisīditvā nikkhami. Udumbaradevī kāḷakaṇṇiṃ maggaṃ tacchantaṃ	2392	
PA_atk-s05_14a2:2392_3	disvā “evarūpaṃ siriṃ dhāretuṃ nāsakkhi ayaṃ kāḷakaṇṇī”ti taṃ olokentī hasi. Rājā	2392	
PA_atk-s05_14a2:2392_4	hasamānaṃ disvā kujjhitvā “kasmā hasī”ti pucchi. Deva, ayaṃ maggatacchako puriso	2392	
PA_atk-s05_14a2:2392_5	mayhaṃ porāṇakasāmiko, esa maṃ udumbararukkhaṃ āropetvā kaṇṭakehi parikkhipitvā gato,	2392	
PA_atk-s05_14a2:2392_6	imāhaṃ oloketvā “evarūpaṃ siriṃ dhāretuṃ nāsakkhi kāḷakaṇṇī aya”nti cintetvā hasinti.	2392	
PA_atk-s05_14a2:2392_7	Rājā “tvaṃ musāvādaṃ kathesi, aññaṃ kañci purisaṃ disvā tayā hasitaṃ bhavissati,	2392	
PA_atk-s05_14a2:2392_8	taṃ māressāmī”ti asiṃ aggahesi. Sā bhayappattā “deva, paṇḍite tāva pucchathā”ti āha.	2392	
PA_atk-s05_14a2:2392_9	Rājā senakaṃ pucchi “senaka, imissā vacanaṃ tvaṃ saddahasī”ti. “Na saddahāmi, deva,	2392	
PA_atk-s05_14a2:2392_10	ko nāma evarūpaṃ itthiratanaṃ pahāya gamissatī”ti. Sā tassa kathaṃ sutvā atirekataraṃ	23921	
PA_atk-s05_14a2:2392_11	bhītā ahosi. Atha rājā “senako kiṃ jānāti, paṇḍitaṃ pucchissāmī”ti cintetvā taṃ pucchanto imaṃ gāthamāha –	23921	
PA_atk-s05_14a2:2393	“Itthī siyā rūpavatī, sā ca sīlavatī siyā;	239	
PA_atk-s05_14a2:2394	Puriso taṃ na iccheyya, saddahāsi mahosadhā”ti. ;	239	
PA_atk-s05_14a2:2395	Tattha sīlavatīti ācāraguṇasampannā.	239	
PA_atk-s05_14a2:2396	Taṃ sutvā paṇḍito gāthamāha –	239	
PA_atk-s05_14a2:2397	“Saddahāmi mahārāja, puriso dubbhago siyā;	239	
PA_atk-s05_14a2:2398	Sirī ca kāḷakaṇṇī ca, na samenti kudācana”nti. ;	239	
PA_atk-s05_14a2:2399	Tattha na samentīti samuddassa orimatīrapārimatīrāni viya ca gaganatalapathavitalāni viya ca na samāgacchanti.	239	
PA_atk-s05_14a2:2400_0	Rājā tassa vacanena taṃ kāraṇaṃ sutvā tassā na kujjhi, hadayamassa nibbāyi. So tassa	2400	
PA_atk-s05_14a2:2400_1	tussitvā “sace paṇḍito nābhavissa, ajjāhaṃ bālasenakassa kathāya evarūpaṃ itthiratanaṃ	2400	
PA_atk-s05_14a2:2400_2	hīno assaṃ, taṃ nissāya mayā esā laddhā”ti satasahassena pūjaṃ kāresi. Devīpi rājānaṃ	2400	
PA_atk-s05_14a2:2400_3	vanditvā “deva, paṇḍitaṃ nissāya mayā jīvitaṃ laddhaṃ, imāhaṃ kaniṭṭhabhātikaṭṭhāne	2400	
PA_atk-s05_14a2:2400_4	ṭhapetuṃ varaṃ yācāmī”ti āha. “Sādhu, devi, gaṇhāhi, dammi te vara”nti. “Deva, ajja	2400	
PA_atk-s05_14a2:2400_5	paṭṭhāya mama kaniṭṭhaṃ vinā kiñci madhurarasaṃ na khādissāmi, ito paṭṭhāya velāya	2400	
PA_atk-s05_14a2:2400_6	vā avelāya vā dvāraṃ vivarāpetvā imassa madhurarasaṃ pesetuṃ labhanakavaraṃ gaṇhāmī”ti.	2400	
PA_atk-s05_14a2:2400_7	“Sādhu, bhadde, imañca varaṃ gaṇhāhī”ti.	2400	
PA_atk-s05_14a2:2401	Sirikāḷakaṇṇipañho niṭṭhito.	240	
PA_atk-s05_14a2:2402	Meṇḍakapañho	240	
PA_atk-s05_14a2:2403_0	Aparasmiṃ divase rājā katapātarāso pāsādassa dīghantare caṅkamanto vātapānantarena	2403	
PA_atk-s05_14a2:2403_1	olokento ekaṃ eḷakañca sunakhañca mittasanthavaṃ karontaṃ addasa. So kira eḷako hatthisālaṃ	2403	
PA_atk-s05_14a2:2403_2	gantvā hatthissa purato khittaṃ anāmaṭṭhatiṇaṃ khādi. Atha naṃ hatthigopakā pothetvā	2403	
PA_atk-s05_14a2:2403_3	nīhariṃsu. So viravitvā palāyi. Atha naṃ eko puriso vegenāgantvā piṭṭhiyaṃ daṇḍena	2403	
PA_atk-s05_14a2:2403_4	tiriyaṃ pahari. So piṭṭhiṃ onāmetvā vedanāppatto hutvā gantvā rājagehassa mahābhittiṃ	2403	
PA_atk-s05_14a2:2403_5	nissāya piṭṭhikāya nipajji. Taṃ divasameva rañño mahānase aṭṭhicammādīni khāditvā	2403	
PA_atk-s05_14a2:2403_6	vaḍḍhitasunakho bhattakārake bhattaṃ sampādetvā bahi ṭhatvā sarīre sedaṃ nibbāpente	2403	
PA_atk-s05_14a2:2403_7	macchamaṃsagandhaṃ ghāyitvā taṇhaṃ adhivāsetuṃ asakkonto mahānasaṃ pavisitvā bhājanapidhānaṃ	2403	
PA_atk-s05_14a2:2403_8	pātetvā maṃsaṃ khādi. Atha bhattakārako bhājanasaddena pavisitvā taṃ disvā dvāraṃ	2403	
PA_atk-s05_14a2:2403_9	pidahitvā taṃ leḍḍudaṇḍādīhi pothesi. So khāditamaṃsaṃ mukheneva chaḍḍetvā viravitvā	2403	
PA_atk-s05_14a2:2403_10	nikkhami. Bhattakārakopi tassa nikkhantabhāvaṃ ñatvā anubandhitvā piṭṭhiyaṃ daṇḍena	24031	
PA_atk-s05_14a2:2403_11	tiriyaṃ pahari. So vedanāppatto piṭṭhiṃ onāmetvā ekaṃ pādaṃ ukkhipitvā eḷakassa nipannaṭṭhānameva	24031	
PA_atk-s05_14a2:2403_12	pāvisi. Atha naṃ eḷako “samma, kiṃ piṭṭhiṃ onāmetvā āgacchasi, kiṃ te vāto vijjhatī”ti	24031	
PA_atk-s05_14a2:2403_13	pucchi. Sunakhopi “tvampi piṭṭhiṃ onāmetvā nipannosi, kiṃ te vāto vijjhatī”ti pucchi.	24031	
PA_atk-s05_14a2:2403_14	Te aññamaññaṃ attano pavattiṃ ārocesuṃ.	24031	
PA_atk-s05_14a2:2404_0	Atha naṃ eḷako pucchi “kiṃ pana tvaṃ puna bhattagehaṃ gantuṃ sakkhissasi sammā”ti?	2404	
PA_atk-s05_14a2:2404_1	“Na sakkhissāmi, samma, gatassa me jīvitaṃ natthī”ti. “Tvaṃ pana puna hatthisālaṃ	2404	
PA_atk-s05_14a2:2404_2	gantuṃ sakkhissasī”ti. “Mayāpi tattha gantuṃ na sakkā, gatassa me jīvitaṃ natthī”ti.	2404	
PA_atk-s05_14a2:2404_3	Te “kathaṃ nu kho mayaṃ idāni jīvissāmā”ti upāyaṃ cintesuṃ. Atha naṃ eḷako āha –	2404	
PA_atk-s05_14a2:2404_4	“sace mayaṃ samaggavāsaṃ vasituṃ sakkoma, attheko upāyo”ti. “Tena hi kathehī”ti.	2404	
PA_atk-s05_14a2:2404_5	“Samma, tvaṃ ito paṭṭhāya hatthisālaṃ yāhi, “nāyaṃ tiṇaṃ khādatī”ti tayi hatthigopakā	2404	
PA_atk-s05_14a2:2404_6	āsaṅkaṃ na karissanti, tvaṃ mama tiṇaṃ āhareyyāsi. Ahampi bhattagehaṃ pavisissāmi,	2404	
PA_atk-s05_14a2:2404_7	“nāyaṃ maṃsakhādako”ti bhattakārako mayi āsaṅkaṃ na karissati, ahaṃ te maṃsaṃ āharissāmī”ti.	2404	
PA_atk-s05_14a2:2404_8	Te “sundaro upāyo”ti ubhopi sampaṭicchiṃsu. Sunakho hatthisālaṃ gantvā tiṇakalāpaṃ	2404	
PA_atk-s05_14a2:2404_9	ḍaṃsitvā āgantvā mahābhittipiṭṭhikāya ṭhapesi. Itaropi bhattagehaṃ gantvā maṃsakhaṇḍaṃ	2404	
PA_atk-s05_14a2:2404_10	mukhapūraṃ ḍaṃsitvā ānetvā tattheva ṭhapesi. Sunakho maṃsaṃ khādi, eḷako tiṇaṃ khādi.	24041	
PA_atk-s05_14a2:2404_11	Te iminā upāyena samaggā sammodamānā mahābhittipiṭṭhikāya vasanti. Rājā tesaṃ mittasanthavaṃ	24041	
PA_atk-s05_14a2:2404_12	disvā cintesi “adiṭṭhapubbaṃ vata me kāraṇaṃ diṭṭhaṃ, ime paccāmittā hutvāpi samaggavāsaṃ	24041	
PA_atk-s05_14a2:2404_13	vasanti. Idaṃ kāraṇaṃ gahetvā pañhaṃ katvā pañca paṇḍite pucchissāmi, imaṃ pañhaṃ	24041	
PA_atk-s05_14a2:2404_14	ajānantaṃ raṭṭhā pabbājessāmi, taṃ jānantassa ‘evarūpo paṇḍito natthī’ti mahāsakkāraṃ	24041	
PA_atk-s05_14a2:2404_15	karissāmi. Ajja tāva avelā, sve upaṭṭhānaṃ āgatakāle pucchissāmī”ti. So punadivase	24041	
PA_atk-s05_14a2:2404_16	paṇḍitesu āgantvā nisinnesu pañhaṃ pucchanto imaṃ gāthamāha –	24041	
PA_atk-s05_14a2:2405	“Yesaṃ na kadāci bhūtapubbaṃ, sakhyaṃ sattapadampimasmi loke;	240	
PA_atk-s05_14a2:2406	Jātā amittā duve sahāyā, paṭisandhāya caranti kissa hetū”ti. ;	240	
PA_atk-s05_14a2:2407	Tattha paṭisandhāyāti saddahitvā ghaṭitā hutvā.	240	
PA_atk-s05_14a2:2408	Idañca pana vatvā puna evamāha –	240	
PA_atk-s05_14a2:2409	“Yadi me ajja pātarāsakāle, pañhaṃ na sakkuṇeyyātha vattumetaṃ;	240	
PA_atk-s05_14a2:2410	Raṭṭhā pabbājayissāmi vo sabbe, na hi mattho duppaññajātikehī”ti. ;	241	
PA_atk-s05_14a2:2411_0	Tadā pana senako aggāsane nisinno ahosi, paṇḍito pana pariyante nisinno. So taṃ pañhaṃ	2411	
PA_atk-s05_14a2:2411_1	upadhārento tamatthaṃ adisvā cintesi “ayaṃ rājā dandhadhātuko imaṃ pañhaṃ cintetvā	2411	
PA_atk-s05_14a2:2411_2	saṅkharituṃ asamattho, kiñcideva, tena diṭṭhaṃ bhavissati, ekadivasaṃ okāsaṃ labhanto	2411	
PA_atk-s05_14a2:2411_3	imaṃ pañhaṃ nīharissāmi, senako kenaci upāyena ajjekadivasamattaṃ adhivāsāpetū”ti.	2411	
PA_atk-s05_14a2:2411_4	Itarepi cattāro paṇḍitā andhakāragabbhaṃ paviṭṭhā viya na kiñci passiṃsu. Senako	2411	
PA_atk-s05_14a2:2411_5	“kā nu kho mahosadhassa pavattī”ti bodhisattaṃ olokesi. Sopi taṃ olokesi. Senako	2411	
PA_atk-s05_14a2:2411_6	bodhisattassa olokitākāreneva tassa adhippāyaṃ ñatvā “paṇḍitassapi na upaṭṭhāti,	2411	
PA_atk-s05_14a2:2411_7	tenekadivasaṃ okāsaṃ icchati, pūressāmissa manoratha”nti cintetvā raññā saddhiṃ vissāsena	2411	
PA_atk-s05_14a2:2411_8	mahāhasitaṃ hasitvā “kiṃ, mahārāja, sabbeva amhe pañhaṃ kathetuṃ asakkonte raṭṭhā	2411	
PA_atk-s05_14a2:2411_9	pabbājessasi, etampi ‘eko gaṇṭhipañho’ti tvaṃ sallakkhesi, na mayaṃ etaṃ kathetuṃ	2411	
PA_atk-s05_14a2:2411_10	na sakkoma, apica kho thokaṃ adhivāsehi. Gaṇṭhipañho esa, na sakkoma mahājanamajjhe	24111	
PA_atk-s05_14a2:2411_11	kathetuṃ, ekamante cintetvā pacchā tumhākaṃ kathessāma, okāsaṃ no dehī”ti mahāsattaṃ	24111	
PA_atk-s05_14a2:2411_12	oloketvā imaṃ gāthādvayamāha –	24111	
PA_atk-s05_14a2:2412	“Mahājanasamāgamamhi ghore, janakolāhalasaṅgamamhi jāte;	241	
PA_atk-s05_14a2:2413	Vikkhittamanā anekacittā, pañhaṃ na sakkuṇoma vattumetaṃ.	241	
PA_atk-s05_14a2:2414	“Ekaggacittāva ekamekā, rahasi gatā atthaṃ nicintayitvā;	241	
PA_atk-s05_14a2:2415	Paviveke sammasitvāna dhīrā, atha vakkhanti janinda etamattha”nti. ;	241	
PA_atk-s05_14a2:2416	Tattha sammasitvānāti kāyacittaviveke ṭhitā ime dhīrā imaṃ pañhaṃ sammasitvā atha vo etaṃ atthaṃ vakkhanti.	241	
PA_atk-s05_14a2:2417_0	Rājā tassa kathaṃ sutvā anattamano hutvāpi “sādhu cintetvā kathetha, akathente pana	2417	
PA_atk-s05_14a2:2417_1	vo pabbājessāmī”ti tajjesiyeva. Cattāro paṇḍitā pāsādā otariṃsu. Senako itare āha	2417	
PA_atk-s05_14a2:2417_2	– “sammā, rājā sukhumapañhaṃ pucchi, akathite mahantaṃ bhayaṃ bhavissati, sappāyabhojanaṃ	2417	
PA_atk-s05_14a2:2417_3	bhuñjitvā sammā upadhārethā”ti. Te attano attano gehaṃ gatā. Paṇḍitopi uṭṭhāya udumbaradeviyā	2417	
PA_atk-s05_14a2:2417_4	santikaṃ gantvā “devi, ajja vā hiyyo vā rājā kattha ciraṃ aṭṭhāsī”ti pucchi. “Tāta,	2417	
PA_atk-s05_14a2:2417_5	dīghantare vātapānena olokento caṅkamatī”ti. Tato paṇḍito cintesi “raññā iminā passena	2417	
PA_atk-s05_14a2:2417_6	kiñci diṭṭhaṃ bhavissatī”ti. So tattha gantvā bahi olokento eḷakasunakhānaṃ kiriyaṃ	2417	
PA_atk-s05_14a2:2417_7	disvā “ime disvā raññā pañho abhisaṅkhato”ti sanniṭṭhānaṃ katvā gehaṃ gato. Itarepi	2417	
PA_atk-s05_14a2:2417_8	tayo cintetvā kiñci adisvā senakassa santikaṃ agamaṃsu. So te pucchi “diṭṭho vo pañho”ti.	2417	
PA_atk-s05_14a2:2417_9	“Na diṭṭho ācariyā”ti. “Yadi evaṃ rājā vo pabbājessati, kiṃ karissathā”ti? “Tumhehi	2417	
PA_atk-s05_14a2:2417_10	pana diṭṭho”ti? “Ahampi na passāmī”ti. “Tumhesu apassantesu mayaṃ kiṃ passāma, rañño	24171	
PA_atk-s05_14a2:2417_11	pana santike ‘cintetvā kathessāmā’ti sīhanādaṃ naditvā āgatamhā, akathite amhe rājā	24171	
PA_atk-s05_14a2:2417_12	kujjhissati, kiṃ karoma, ayaṃ pañho na sakkā amhehi daṭṭhuṃ, paṇḍitena pana sataguṇaṃ	24171	
PA_atk-s05_14a2:2417_13	sahassaguṇaṃ satasahassaguṇaṃ katvā cintito bhavissati, etha tassa santikaṃ gacchāmā”ti	24171	
PA_atk-s05_14a2:2417_14	te cattāro paṇḍitā bodhisattassa gharadvāraṃ āgatabhāvaṃ ārocāpetvā “pavisantu paṇḍitā”ti	24171	
PA_atk-s05_14a2:2417_15	vutte gehaṃ pavisitvā paṭisanthāraṃ katvā ekamantaṃ ṭhitā mahāsattaṃ pucchiṃsu “kiṃ	24171	
PA_atk-s05_14a2:2417_16	pana, paṇḍita, cintito pañho”ti? “Āma, cintito, mayi acintente añño ko cintayissatī”ti.	24171	
PA_atk-s05_14a2:2417_17	“Tena hi paṇḍita amhākampi kathethā”ti.	24171	
PA_atk-s05_14a2:2418_0	Paṇḍito “sacāhaṃ etesaṃ na kathessāmi, rājā te raṭṭhā pabbājessati, maṃ pana sattahi	2418	
PA_atk-s05_14a2:2418_1	ratanehi pūjessati, ime andhabālā mā vinassantu, kathessāmi tesa”nti cintetvā te	2418	
PA_atk-s05_14a2:2418_2	cattāropi nīcāsane nisīdāpetvā añjaliṃ paggaṇhāpetvā raññā diṭṭhataṃ ajānāpetvā “raññā	2418	
PA_atk-s05_14a2:2418_3	pucchitakāle evaṃ katheyyāthā”ti catunnampi catasso gāthāyo bandhitvā pāḷimeva uggaṇhāpetvā	2418	
PA_atk-s05_14a2:2418_4	uyyojesi. Te dutiyadivase rājupaṭṭhānaṃ gantvā paññattāsane nisīdiṃsu. Rājā senakaṃ	2418	
PA_atk-s05_14a2:2418_5	pucchi “ñāto te, senaka, pañho”ti? “Mahārāja, mayi ajānante añño ko jānissatī”ti.	2418	
PA_atk-s05_14a2:2418_6	“Tena hi kathehī”ti. “Suṇātha devā”ti so uggahitaniyāmeneva gāthamāha –	2418	
PA_atk-s05_14a2:2419	“Uggaputtarājaputtiyānaṃ, urabbhassa maṃsaṃ piyaṃ manāpaṃ;	241	
PA_atk-s05_14a2:2420	Na sunakhassa te adenti maṃsaṃ, atha meṇḍassa suṇena sakhyamassā”ti. ;	242	
PA_atk-s05_14a2:2421	Tattha uggaputtarājaputtiyānanti uggatānaṃ amaccaputtānañceva rājaputtānañca.	242	
PA_atk-s05_14a2:2422_0	Gāthaṃ vatvāpi senako atthaṃ na jānāti. Rājā pana attano diṭṭhabhāvena pajānāti,	2422	
PA_atk-s05_14a2:2422_1	tasmā “senakena tāva ñāto”ti pukkusaṃ pucchi. Sopissa “kiṃ ahampi apaṇḍito”ti vatvā	2422	
PA_atk-s05_14a2:2422_2	uggahitaniyāmeneva gāthamāha –	2422	
PA_atk-s05_14a2:2423	“Cammaṃ vihananti eḷakassa, assapiṭṭhattharassukhassa hetu;	242	
PA_atk-s05_14a2:2424	Na ca te sunakhassa attharanti, atha meṇḍassa suṇena sakhyamassā”ti. ;	242	
PA_atk-s05_14a2:2425	Tassapi attho apākaṭoyeva. Rājā pana attano pākaṭattā “imināpi pukkusena ñāto”ti kāmindaṃ pucchi. Sopi uggahitaniyāmeneva gāthamāha –	242	
PA_atk-s05_14a2:2426	“Āvellitasiṅgiko hi meṇḍo, na ca sunakhassa visāṇakāni atthi;	242	
PA_atk-s05_14a2:2427	Tiṇabhakkho maṃsabhojano ca, atha meṇḍassa suṇena sakhyamassā”ti. ;	242	
PA_atk-s05_14a2:2428	Rājā “imināpi ñāto”ti devindaṃ pucchi. Sopi uggahitaniyāmeneva gāthamāha –	242	
PA_atk-s05_14a2:2429	“Tiṇamāsi palāsamāsi meṇḍo, na ca sunakho tiṇamāsi no palāsaṃ;	242	
PA_atk-s05_14a2:2430	Gaṇheyya suṇo sasaṃ biḷāraṃ, atha meṇḍassa suṇena sakhyamassā”ti. ;	243	
PA_atk-s05_14a2:2431	Tattha tiṇamāsi palāsamāsīti tiṇakhādako ceva paṇṇakhādako ca. No palāsanti paṇṇampi na khādati.	243	
PA_atk-s05_14a2:2432_0	Atha rājā paṇḍitaṃ pucchi – “tāta, tvampi imaṃ pañhaṃ jānāsī”ti? “Mahārāja, avīcito	2432	
PA_atk-s05_14a2:2432_1	yāva bhavaggā maṃ ṭhapetvā ko añño etaṃ jānissatī”ti. “Tena hi kathehī”ti. “Suṇa	2432	
PA_atk-s05_14a2:2432_2	mahārājā”ti tassa pañhassa attano pākaṭabhāvaṃ pakāsento gāthādvayamāha –	2432	
PA_atk-s05_14a2:2433	“Aṭṭhaḍḍhapado catuppadassa, meṇḍo aṭṭhanakho adissamāno;	243	
PA_atk-s05_14a2:2434	Chādiyamāharatī ayaṃ imassa, maṃsaṃ āharatī ayaṃ amussa.	243	
PA_atk-s05_14a2:2435	“Pāsādavaragato videhaseṭṭho, vītihāraṃ aññamaññabhojanānaṃ;	243	
PA_atk-s05_14a2:2436	Addakkhi kira sakkhikaṃ janindo, bubhukkassa puṇṇaṃmukhassa ceta”nti. ;	243	
PA_atk-s05_14a2:2437_0	Tattha aṭṭhaḍḍhapadoti byañjanakusalatāya eḷakassa catuppādaṃ sandhāyāha. Meṇḍoti	2437	
PA_atk-s05_14a2:2437_1	eḷako. Aṭṭhanakhoti ekekasmiṃ pāde dvinnaṃ dvinnaṃ khurānaṃ vasenetaṃ vuttaṃ. Adissamānoti	2437	
PA_atk-s05_14a2:2437_2	maṃsaṃ āharaṇakāle apaññāyamāno. Chādiyanti gehacchadanaṃ. Tiṇanti attho. Ayaṃ imassāti	2437	
PA_atk-s05_14a2:2437_3	sunakho eḷakassa. Vītihāranti vītiharaṇaṃ. Aññamaññabhojanānanti aññamaññassa bhojanānaṃ.	2437	
PA_atk-s05_14a2:2437_4	Meṇḍo hi sunakhassa bhojanaṃ harati, so tassa vītiharati, sunakhopi tassa harati,	2437	
PA_atk-s05_14a2:2437_5	itaro vītiharati. Addakkhīti taṃ tesaṃ aññamaññabhojanānaṃ vītiharaṇaṃ sakkhikaṃ	2437	
PA_atk-s05_14a2:2437_6	attano paccakkhaṃ katvā addasa. Bubhukkassāti bhubhūti saddakaraṇasunakhassa. Puṇṇaṃmukhassāti	2437	
PA_atk-s05_14a2:2437_7	meṇḍassa. Imesaṃ etaṃ mittasanthavaṃ rājā sayaṃ passīti.	2437	
PA_atk-s05_14a2:2438	Rājā itarehi bodhisattaṃ nissāya ñātabhāvaṃ ajānanto “pañca paṇḍitā attano attano ñāṇabalena jāniṃsū”ti maññamāno somanassappatto hutvā imaṃ gāthamāha –	243	
PA_atk-s05_14a2:2439	“Lābhā vata me anapparūpā, yassa medisā paṇḍitā kulamhi;	243	
PA_atk-s05_14a2:2440	Pañhassa gambhīragataṃ nipuṇamatthaṃ, paṭivijjhanti subhāsitena dhīrā”ti. ;	244	
PA_atk-s05_14a2:2441	Tattha paṭivijjhantīti subhāsitena te viditvā kathenti.	244	
PA_atk-s05_14a2:2442	Atha nesaṃ “tuṭṭhena nāma tuṭṭhākāro kattabbo”ti taṃ karonto imaṃ gāthamāha –	244	
PA_atk-s05_14a2:2443	“Assatarirathañca ekamekaṃ, phītaṃ gāmavarañca ekamekaṃ;	244	
PA_atk-s05_14a2:2444	Sabbesaṃ vo dammi paṇḍitānaṃ, paramappatītamano subhāsitenā”ti. ;	244	
PA_atk-s05_14a2:2445	Iti vatvā tesaṃ taṃ sabbaṃ dāpesi.	244	
PA_atk-s05_14a2:2446	Dvādasanipāte meṇḍakapañho niṭṭhito.	244	
PA_atk-s05_14a2:2447	Sirimantapañho	244	
PA_atk-s05_14a2:2448_0	Udumbaradevī pana itarehi paṇḍitaṃ nissāya pañhassa ñātabhāvaṃ ñatvā “raññā muggaṃ	2448	
PA_atk-s05_14a2:2448_1	māsena nibbisesakaṃ karontena viya pañcannaṃ samakova sakkāro kato, nanu mayhaṃ kaniṭṭhassa	2448	
PA_atk-s05_14a2:2448_2	visesaṃ sakkāraṃ kātuṃ vaṭṭatī”ti cintetvā rañño santikaṃ gantvā pucchi “deva, kena	2448	
PA_atk-s05_14a2:2448_3	vo pañho kathito”ti? “Pañcahi paṇḍitehi, bhadde”ti. “Deva, cattāro janā taṃ pañhaṃ	2448	
PA_atk-s05_14a2:2448_4	kaṃ nissāya jāniṃsū”ti? “Na jānāmi, bhadde”ti. “Mahārāja, kiṃ te jānanti, paṇḍito	2448	
PA_atk-s05_14a2:2448_5	pana ‘mā nassantu ime bālā’ti pañhaṃ uggaṇhāpesi, tumhe sabbesaṃ samakaṃ sakkāraṃ	2448	
PA_atk-s05_14a2:2448_6	karotha, ayuttametaṃ, paṇḍitassa visesakaṃ kātuṃ vaṭṭatī”ti. Rājā “attānaṃ nissāya	2448	
PA_atk-s05_14a2:2448_7	ñātabhāvaṃ na kathesī”ti paṇḍitassa tussitvā atirekataraṃ sakkāraṃ kātukāmo cintesi	2448	
PA_atk-s05_14a2:2448_8	“hotu mama puttaṃ ekaṃ pañhaṃ pucchitvā kathitakāle mahantaṃ sakkāraṃ karissāmī”ti.	2448	
PA_atk-s05_14a2:2448_9	So pañhaṃ cintento sirimantapañhaṃ cintetvā ekadivasaṃ pañcannaṃ paṇḍitānaṃ upaṭṭhānaṃ	2448	
PA_atk-s05_14a2:2448_10	āgantvā sukhanisinnakāle senakaṃ āha – “senaka, pañhaṃ pucchissāmī”ti. “Puccha devā”ti.	24481	
PA_atk-s05_14a2:2448_11	Rājā sirimantapañhe paṭhamaṃ gāthamāha –	24481	
PA_atk-s05_14a2:2449	“Paññāyupetaṃ siriyā vihīnaṃ, yasassinaṃ vāpi apetapaññaṃ;	244	
PA_atk-s05_14a2:2450	Pucchāmi taṃ senaka etamatthaṃ, kamettha seyyo kusalā vadantī”ti. ;	245	
PA_atk-s05_14a2:2451	Tattha kamettha seyyoti imesu dvīsu kataraṃ paṇḍitā seyyoti vadanti.	245	
PA_atk-s05_14a2:2452	Ayañca kira pañho senakassa vaṃsānugato, tena naṃ khippameva kathesi –	245	
PA_atk-s05_14a2:2453	“Dhīrā ca bālā ca have janinda, sippūpapannā ca asippino ca;	245	
PA_atk-s05_14a2:2454	Sujātimantopi ajātimassa, yasassino pesakarā bhavanti;	245	
PA_atk-s05_14a2:2455	Etampi disvāna ahaṃ vadāmi, pañño nihīno sirīmāva seyyo”ti. ;	245	
PA_atk-s05_14a2:2456	Tattha pañño nihīnoti paññavā nihīno, issarova uttamoti attho.	245	
PA_atk-s05_14a2:2457	Rājā tassa vacanaṃ sutvā itare tayo apucchitvā saṅghanavakaṃ hutvā nisinnaṃ mahosadhapaṇḍitaṃ āha –	245	
PA_atk-s05_14a2:2458	“Tuvampi pucchāmi anomapañña, mahosadha kevaladhammadassi;	245	
PA_atk-s05_14a2:2459	Bālaṃ yasassiṃ paṇḍitaṃ appabhogaṃ, kamettha seyyo kusalā vadantī”ti. ;	245	
PA_atk-s05_14a2:2460	Tattha kevaladhammadassīti sabbadhammadassi.	246	
PA_atk-s05_14a2:2461	Athassa mahāsatto “suṇa, mahārājā”ti vatvā kathesi –	246	
PA_atk-s05_14a2:2462	“Pāpāni kammāni karoti bālo, idhameva seyyo iti maññamāno;	246	
PA_atk-s05_14a2:2463	Idhalokadassī paralokamadassī, ubhayattha bālo kalimaggahesi;	246	
PA_atk-s05_14a2:2464	Etampi disvāna ahaṃ vadāmi, paññova seyyo na yasassi bālo”ti. ;	246	
PA_atk-s05_14a2:2465_0	Tattha idhameva seyyoti idhaloke issariyameva mayhaṃ seṭṭhanti maññamāno. Kalimaggahesīti	2465	
PA_atk-s05_14a2:2465_1	bālo issariyamānena pāpakammaṃ katvā nirayādiṃ upapajjanto paraloke ca puna tato	2465	
PA_atk-s05_14a2:2465_2	āgantvā nīcakule dukkhabhāvaṃ patvā nibbattamāno idhaloke cāti ubhayattha parājayameva	2465	
PA_atk-s05_14a2:2465_3	gaṇhāti. Etampi kāraṇaṃ ahaṃ disvā paññāsampannova uttamo, issaro pana bālo na uttamoti vadāmi.	2465	
PA_atk-s05_14a2:2466_0	Evaṃ vutte rājā senakaṃ oloketvā “nanu mahosadho paññavantameva uttamoti vadatī”ti	2466	
PA_atk-s05_14a2:2466_1	āha. Senako “mahārāja, mahosadho daharo, ajjāpissa mukhe khīragandho vāyati, kimesa	2466	
PA_atk-s05_14a2:2466_2	jānātī”ti vatvā imaṃ gāthamāha –	2466	
PA_atk-s05_14a2:2467	“Nisippametaṃ vidadhāti bhogaṃ, na bandhuvā na sarīravaṇṇo yo;	246	
PA_atk-s05_14a2:2468	Passeḷamūgaṃ sukhamedhamānaṃ, sirī hi naṃ bhajate goravindaṃ;	246	
PA_atk-s05_14a2:2469	Etampi disvāna ahaṃ vadāmi, pañño nihīno sirīmāva seyyo”ti.	246	
PA_atk-s05_14a2:2470_0	Tattha eḷamūganti paggharitalālamukhaṃ. Goravindanti so kira tasmiṃyeva nagare asītikoṭivibhavo	2470	
PA_atk-s05_14a2:2470_1	seṭṭhi virūpo. Nāssa putto na ca dhītā, na kiñci sippaṃ jānāti. Kathentassapissa	2470	
PA_atk-s05_14a2:2470_2	hanukassa ubhohipi passehi lālādhārā paggharati. Devaccharā viya dve itthiyo sabbālaṅkārehi	2470	
PA_atk-s05_14a2:2470_3	vibhūsitā supupphitāni nīluppalāni gahetvā ubhosu passesu ṭhitā taṃ lālaṃ nīluppalehi	2470	
PA_atk-s05_14a2:2470_4	sampaṭicchitvā nīluppalāni vātapānena chaḍḍenti. Surāsoṇḍāpi pānāgāraṃ pavisantā	2470	
PA_atk-s05_14a2:2470_5	nīluppalehi atthe sati tassa gehadvāraṃ gantvā “sāmi goravinda, seṭṭhī”ti vadanti.	2470	
PA_atk-s05_14a2:2470_6	So tesaṃ saddaṃ sutvā vātapāne ṭhatvā “kiṃ, tātā”ti vadati. Athassa lālādhārā paggharati.	2470	
PA_atk-s05_14a2:2470_7	Tā itthiyo taṃ nīluppalehi sampaṭicchitvā nīluppalāni antaravīthiyaṃ khipanti. Surādhuttā	2470	
PA_atk-s05_14a2:2470_8	tāni gahetvā udakena vikkhāletvā piḷandhitvā pānāgāraṃ pavisanti. Evaṃ sirisampanno	2470	
PA_atk-s05_14a2:2470_9	ahosi. Senako taṃ udāharaṇaṃ katvā dassento evamāha.	2470	
PA_atk-s05_14a2:2471_0	Taṃ sutvā rājā “kīdisaṃ, tāta, mahosadhapaṇḍitā”ti āha. Paṇḍito “deva, kiṃ senako	2471	
PA_atk-s05_14a2:2471_1	jānāti, odanasitthaṭṭhāne kāko viya dadhiṃ pātuṃ āraddhasunakho viya ca yasameva	2471	
PA_atk-s05_14a2:2471_2	passati, sīse patantaṃ mahāmuggaraṃ na passati, suṇa, devā”ti vatvā imaṃ gāthamāha –	2471	
PA_atk-s05_14a2:2472	“Laddhā sukhaṃ majjati appapañño, dukkhena phuṭṭhopi pamohameti;	247	
PA_atk-s05_14a2:2473	Āgantunā dukkhasukhena phuṭṭho, pavedhati vāricarova ghamme;	247	
PA_atk-s05_14a2:2474	Etampi disvāna ahaṃ vadāmi, paññova seyyo na yasassi bālo”ti. ;	247	
PA_atk-s05_14a2:2475_0	Tattha sukhanti issariyasukhaṃ labhitvā bālo pamajjati, pamatto samāno pāpaṃ karoti.	2475	
PA_atk-s05_14a2:2475_1	Dukkhenāti kāyikacetasikadukkhena. Āgantunāti na ajjhattikena. Sattānañhi sukhampi	2475	
PA_atk-s05_14a2:2475_2	dukkhampi āgantukameva, na niccapavattaṃ. Ghammeti udakā uddharitvā ātape khittamaccho viya.	2475	
PA_atk-s05_14a2:2476_0	Taṃ sutvā rājā “kīdisaṃ ācariyā”ti āha. Senako “deva, kimesa jānāti, tiṭṭhantu tāva	2476	
PA_atk-s05_14a2:2476_1	manussā, araññe jātarukkhesupi phalasampannameva bahū vihaṅgamā bhajantī”ti vatvā imaṃ gāthamāha –	2476	
PA_atk-s05_14a2:2477	“Dumaṃ yathā sāduphalaṃ araññe, samantato samabhisaranti pakkhī;	247	
PA_atk-s05_14a2:2478	Evampi aḍḍhaṃ sadhanaṃ sabhogaṃ, bahujjano bhajati atthahetu;	247	
PA_atk-s05_14a2:2479	Etampi disvāna ahaṃ vadāmi, pañño nihīno sirīmāva seyyo”ti. ;	247	
PA_atk-s05_14a2:2480	Tattha bahujjanoti mahājano.	248	
PA_atk-s05_14a2:2481	Taṃ sutvā rājā “kīdisaṃ tātā”ti āha. Paṇḍito “kimesa mahodaro jānāti, suṇa, devā”ti vatvā imaṃ gāthamāha –	248	
PA_atk-s05_14a2:2482	“Na sādhu balavā bālo, sāhasā vindate dhanaṃ;	248	
PA_atk-s05_14a2:2483	Kandantametaṃ dummedhaṃ, kaḍḍhanti nirayaṃ bhusaṃ;	248	
PA_atk-s05_14a2:2484	Etampi disvāna ahaṃ vadāmi, paññova seyyo na yasassi bālo”ti. ;	248	
PA_atk-s05_14a2:2485	Tattha sāhasāti sāhasena sāhasikakammaṃ katvā janaṃ pīḷetvā dhanaṃ vindati. Atha naṃ nirayapālā kandantameva dummedhaṃ balavavedanaṃ nirayaṃ kaḍḍhanti.	248	
PA_atk-s05_14a2:2486	Puna raññā “kiṃ senakā”ti vutte senako imaṃ gāthamāha –	248	
PA_atk-s05_14a2:2487	“Yā kāci najjo gaṅgamabhissavanti, sabbāva tā nāmagottaṃ jahanti;	248	
PA_atk-s05_14a2:2488	Gaṅgā samuddaṃ paṭipajjamānā, na khāyate iddhiṃ paññopi loke;	248	
PA_atk-s05_14a2:2489	Etampi disvāna ahaṃ vadāmi, pañño nihīno sirīmāva seyyo”ti. ;	248	
PA_atk-s05_14a2:2490_0	Tattha najjoti ninnā hutvā sandamānā antamaso kunnadiyopi gaṅgaṃ abhissavanti. Jahantīti	2490	
PA_atk-s05_14a2:2490_1	gaṅgātveva saṅkhyaṃ gacchanti, attano nāmagottaṃ jahanti. Na khāyateti sāpi gaṅgā	2490	
PA_atk-s05_14a2:2490_2	samuddaṃ paṭipajjamānā na paññāyati, samuddotveva nāmaṃ labhati. Evameva mahāpaññopi	2490	
PA_atk-s05_14a2:2490_3	issarasantikaṃ patto na khāyati na paññāyati,samuddaṃ paviṭṭhagaṅgā viya hoti.	2490	
PA_atk-s05_14a2:2491	Puna rājā “kiṃ paṇḍitā”ti āha. So “suṇa, mahārājā”ti vatvā imaṃ gāthādvayamāha –	249	
PA_atk-s05_14a2:2492	“Yametamakkhā udadhiṃ mahantaṃ, savanti najjo sabbakālamasaṅkhyaṃ;	249	
PA_atk-s05_14a2:2493	So sāgaro niccamuḷāravego, velaṃ na acceti mahāsamuddo.	249	
PA_atk-s05_14a2:2494	“Evampi bālassa pajappitāni, paññaṃ na acceti sirī kadāci;	249	
PA_atk-s05_14a2:2495	Etampi disvāna ahaṃ vadāmi, paññova seyyo na yasassi bālo”ti. ;	249	
PA_atk-s05_14a2:2496_0	Tattha yametamakkhāti yaṃ etaṃ akkhāsi vadesi. Asaṅkhyanti agaṇanaṃ. Velaṃ na accetīti	2496	
PA_atk-s05_14a2:2496_1	uḷāravegopi hutvā ūmisahassaṃ ukkhipitvāpi velaṃ atikkamituṃ na sakkoti, velaṃ patvā	2496	
PA_atk-s05_14a2:2496_2	avassaṃ sabbā ūmiyo bhijjanti. Evampi bālassa pajappitānīti bālassa vacanānipi evameva	2496	
PA_atk-s05_14a2:2496_3	paññavantaṃ atikkamituṃ na sakkonti, taṃ patvāva bhijjanti. Paññaṃ na accetīti paññavantaṃ	2496	
PA_atk-s05_14a2:2496_4	sirimā nāma nātikkamati. Na hi koci manujo atthānatthe uppannakaṅkho taṃchindanatthāya	2496	
PA_atk-s05_14a2:2496_5	paññavantaṃ atikkamitvā bālassa issarassa pādamūlaṃ gacchati, paññavantassa pana	2496	
PA_atk-s05_14a2:2496_6	pādamūleyeva vinicchayo nāma labbhatīti.	2496	
PA_atk-s05_14a2:2497	Taṃ sutvā rājā “kathaṃ senakā”ti āha. So “suṇa, devā”ti vatvā imaṃ gāthamāha –	249	
PA_atk-s05_14a2:2498	“Asaññato cepi paresamatthaṃ, bhaṇāti sandhānagato yasassī;	249	
PA_atk-s05_14a2:2499	Tasseva taṃ rūhati ñātimajjhe, sirī hi naṃ kārayate na paññā;	249	
PA_atk-s05_14a2:2500	Etampi disvāna ahaṃ vadāmi, pañño nihīno sirīmāva seyyo”ti. ;	250	
PA_atk-s05_14a2:2501_0	Tattha asaññato cepīti issaro hi sacepi kāyādīhi asaññato dussīlo. Sandhānagatoti	2501	
PA_atk-s05_14a2:2501_1	vinicchaye ṭhito hutvā paresaṃ atthaṃ bhaṇati, tasmiṃ vinicchayamaṇḍale mahāparivāraparivutassa	2501	
PA_atk-s05_14a2:2501_2	musāvādaṃ vatvā sāmikampi assāmikaṃ karontassa tasseva taṃ vacanaṃ ruhati. Sirī hi	2501	
PA_atk-s05_14a2:2501_3	naṃ tathā kārayate na paññā, tasmā pañño nihīno, sirimāva seyyoti vadāmi.	2501	
PA_atk-s05_14a2:2502	Puna raññā “kiṃ, tātā”ti vutte paṇḍito “suṇa, deva, bālasenako kiṃ jānātī”ti vatvā imaṃ gāthamāha –	250	
PA_atk-s05_14a2:2503	“Parassa vā attano vāpi hetu, bālo musā bhāsati appapañño;	250	
PA_atk-s05_14a2:2504	So nindito hoti sabhāya majjhe, pacchāpi so duggatigāmī hoti;	250	
PA_atk-s05_14a2:2505	Etampi disvāna ahaṃ vadāmi, paññova seyyo na yasassi bālo”ti. ;	250	
PA_atk-s05_14a2:2506	Tato senako imaṃ gāthamāha –	250	
PA_atk-s05_14a2:2507	“Atthampi ce bhāsati bhūripañño, anāḷhiyo appadhano daliddo;	250	
PA_atk-s05_14a2:2508	Na tassa taṃ rūhati ñātimajjhe, sirī ca paññāṇavato na hoti;	250	
PA_atk-s05_14a2:2509	Etampi disvāna ahaṃ vadāmi, pañño nihīno sirīmāva seyyo”ti. ;	250	
PA_atk-s05_14a2:2510_0	Tattha atthampīti kāraṇampi ce bhāsati. Ñātimajjheti parisamajjhe. Paññāṇavatoti	2510	
PA_atk-s05_14a2:2510_1	mahārāja, paññāṇavantassa sirisobhaggappattassa santikaṃ gantvā pakatiyā vijjamānāpi	2510	
PA_atk-s05_14a2:2510_2	sirī nāma na hoti. So hi tassa santike sūriyuggamane khajjopanako viya khāyatīti dasseti.	2510	
PA_atk-s05_14a2:2511	Puna raññā “kīdisaṃ, tātā”ti vutte paṇḍito “kiṃ jānāti, senako, idhalokamattameva oloketi, na paraloka”nti vatvā imaṃ gāthamāha –	251	
PA_atk-s05_14a2:2512	“Parassa vā attano vāpi hetu, na bhāsati alikaṃ bhūripañño;	251	
PA_atk-s05_14a2:2513	So pūjito hoti sabhāya majjhe, pacchāpi so suggatigāmī hoti;	251	
PA_atk-s05_14a2:2514	Etampi disvāna ahaṃ vadāmi, paññova seyyo na yasassi bālo”ti. ;	251	
PA_atk-s05_14a2:2515	Tato senako gāthamāha –	251	
PA_atk-s05_14a2:2516	“Hatthī gavāssā maṇikuṇḍalā ca, thiyo ca iddhesu kulesu jātā;	251	
PA_atk-s05_14a2:2517	Sabbāva tā upabhogā bhavanti, iddhassa posassa aniddhimanto;	251	
PA_atk-s05_14a2:2518	Etampi disvāna ahaṃ vadāmi, pañño nihīno sirīmāva seyyo”ti. ;	251	
PA_atk-s05_14a2:2519	Tattha iddhassāti issarassa. Aniddhimantoti na kevalaṃ tā nāriyova, atha kho sabbe aniddhimantopi sattā tassa upabhogā bhavanti.	251	
PA_atk-s05_14a2:2520	Tato paṇḍito “kiṃ esa jānātī”ti vatvā ekaṃ kāraṇaṃ āharitvā dassento imaṃ gāthamāha –	252	
PA_atk-s05_14a2:2521	“Asaṃvihitakammantaṃ, bālaṃ dummedhamantinaṃ;	252	
PA_atk-s05_14a2:2522	Sirī jahati dummedhaṃ, jiṇṇaṃva urago tacaṃ;	252	
PA_atk-s05_14a2:2523	Etampi disvāna ahaṃ vadāmi;	252	
PA_atk-s05_14a2:2524	Paññova seyyo na yasassi bālo”ti. ;	252	
PA_atk-s05_14a2:2525	Tattha “sirī jahatī”ti padassa cetiyajātakena attho vaṇṇetabbo.	252	
PA_atk-s05_14a2:2526	Atha senako raññā “kīdisa”nti vutte “deva, kiṃ esa taruṇadārako jānāti, suṇāthā”ti vatvā “paṇḍitaṃ appaṭibhānaṃ karissāmī”ti cintetvā imaṃ gāthamāha –	252	
PA_atk-s05_14a2:2527	“Pañca paṇḍitā mayaṃ bhaddante, sabbe pañjalikā upaṭṭhitā;	252	
PA_atk-s05_14a2:2528	Tvaṃ no abhibhuyya issarosi, sakkova bhūtapati devarājā;	252	
PA_atk-s05_14a2:2529	Etampi disvāna ahaṃ vadāmi, pañño nihīno sirīmāva seyyo”ti. ;	252	
PA_atk-s05_14a2:2530_0	Idaṃ kira sutvā rājā “sādhurūpaṃ senakena kāraṇaṃ ābhataṃ, sakkhissati nu kho me	2530	
PA_atk-s05_14a2:2530_1	putto imassa vādaṃ bhinditvā aññaṃ kāraṇaṃ āharitu”nti cintetvā “kīdisaṃ paṇḍitā”ti	2530	
PA_atk-s05_14a2:2530_2	āha. Senakena kira imasmiṃ kāraṇe ābhate ṭhapetvā bodhisattaṃ añño taṃ vādaṃ bhindituṃ	2530	
PA_atk-s05_14a2:2530_3	samattho nāma natthi, tasmā mahāsatto attano ñāṇabalena tassa vādaṃ bhindanto “mahārāja,	2530	
PA_atk-s05_14a2:2530_4	kimesa bālo jānāti, yasameva oloketi, paññāya visesaṃ na jānāti, suṇāthā”ti vatvā imaṃ gāthamāha –	2530	
PA_atk-s05_14a2:2531	“Dāsova paññassa yasassi bālo, atthesu jātesu tathāvidhesu;	253	
PA_atk-s05_14a2:2532	Yaṃ paṇḍito nipuṇaṃ saṃvidheti, sammohamāpajjati tattha bālo;	253	
PA_atk-s05_14a2:2533	Etampi disvāna ahaṃ vadāmi, paññova seyyo na yasassi bālo”ti. ;	253	
PA_atk-s05_14a2:2534	Tattha atthesūti kiccesu jātesu. Saṃvidhetīti saṃvidahati.	253	
PA_atk-s05_14a2:2535_0	Iti mahāsatto sinerupādato suvaṇṇavālukaṃ uddharanto viya gaganatale puṇṇacandaṃ	2535	
PA_atk-s05_14a2:2535_1	uṭṭhāpento viya ca nayakāraṇaṃ dassesi. Evaṃ mahāsattena paññānubhāvaṃ dassetvā kathite	2535	
PA_atk-s05_14a2:2535_2	rājā senakaṃ āha – “kīdisaṃ, senaka, sakkonto uttaripi kathehī”ti. So koṭṭhe ṭhapitadhaññaṃ	2535	
PA_atk-s05_14a2:2535_3	viya uggahitakaṃ khepetvā appaṭibhāno maṅkubhūto pajjhāyanto nisīdi. Sace hi so aññaṃ	2535	
PA_atk-s05_14a2:2535_4	kāraṇaṃ āhareyya, na gāthāsahassenapi imaṃ jātakaṃ niṭṭhāyetha. Tassa pana appaṭibhānassa	2535	
PA_atk-s05_14a2:2535_5	ṭhitakāle gambhīraṃ oghaṃ ānento viya mahāsatto uttaripi paññameva vaṇṇento imaṃ gāthamāha –	2535	
PA_atk-s05_14a2:2536	“Addhā hi paññāva sataṃ pasatthā, kantā sirī bhogaratā manussā;	253	
PA_atk-s05_14a2:2537	Ñāṇañca buddhānamatulyarūpaṃ, paññaṃ na acceti sirī kadācī”ti. ;	253	
PA_atk-s05_14a2:2538_0	Tattha satanti buddhādīnaṃ sappurisānaṃ. Bhogaratāti mahārāja, yasmā andhabālamanussā	2538	
PA_atk-s05_14a2:2538_1	bhogaratāva, tasmā tesaṃ sirī kantā. Yaso nāmesa paṇḍitehi garahito bālānaṃ kantoti	2538	
PA_atk-s05_14a2:2538_2	cāyaṃ attho bhisajātakena vaṇṇetabbo. Buddhānanti sabbaññubuddhānañca ñāṇaṃ. Kadācīti	2538	
PA_atk-s05_14a2:2538_3	kismiñci kāle ñāṇavantaṃ sirī nāma nātikkamati, devāti.	2538	
PA_atk-s05_14a2:2539	Taṃ sutvā rājā mahāsattassa pañhabyākaraṇena tuṭṭho ghanavassaṃ vassento viya mahāsattaṃ dhanena pūjento imaṃ gāthamāha –	253	
PA_atk-s05_14a2:2540	“Yaṃ taṃ apucchimha akittayī no, mahosadha kevaladhammadassī;	254	
PA_atk-s05_14a2:2541	Gavaṃ sahassaṃ usabhañca nāgaṃ, ājaññayutte ca rathe dasa ime;	254	
PA_atk-s05_14a2:2542	Pañhassa veyyākaraṇena tuṭṭho, dadāmi te gāmavarāni soḷasā”ti. ;	254	
PA_atk-s05_14a2:2543	Tattha usabhañca nāganti tassa gavaṃ sahassassa usabhaṃ katvā alaṅkatapaṭiyattaṃ ārohanīyaṃ nāgaṃ dammīti.	254	
PA_atk-s05_14a2:2544	Vīsatinipāte sirimantapañho niṭṭhito.	254	
PA_atk-s05_14a2:2545	Channapathapañho	254	
PA_atk-s05_14a2:2546_0	Tato paṭṭhāya bodhisattassa yaso mahā ahosi. Taṃ sabbaṃ udumbaradevīyeva vicāresi.	2546	
PA_atk-s05_14a2:2546_1	Sā tassa soḷasavassikakāle cintesi “mama kaniṭṭho mahallako jāto, yasopissa mahā	2546	
PA_atk-s05_14a2:2546_2	ahosi, āvāhamassa kātuṃ vaṭṭatī”ti. Sā rañño tamatthaṃ ārocesi. Rājā “sādhu jānāpehi	2546	
PA_atk-s05_14a2:2546_3	na”nti āha. Sā taṃ jānāpetvā tena sampaṭicchite “tena hi, tāta, te kumārikaṃ ānemī”ti	2546	
PA_atk-s05_14a2:2546_4	āha. Atha mahāsatto “kadāci imehi ānītā mama na rucceyya, sayameva tāva upadhāremī”ti	2546	
PA_atk-s05_14a2:2546_5	cintetvā evamāha – “devi, katipāhaṃ mā kiñci rañño vadetha, ahaṃ ekaṃ kumārikaṃ sayaṃ	2546	
PA_atk-s05_14a2:2546_6	pariyesitvā mama cittarucitaṃ tumhākaṃ ācikkhissāmī”ti. “Evaṃ karohi, tātā”ti. So	2546	
PA_atk-s05_14a2:2546_7	deviṃ vanditvā attano gharaṃ gantvā sahāyakānaṃ saññaṃ datvā aññātakavesena tunnavāyaupakaraṇāni	2546	
PA_atk-s05_14a2:2546_8	gahetvā ekakova uttaradvārena nikkhamitvā uttarayavamajjhakaṃ pāyāsi. Tadā pana tattha	2546	
PA_atk-s05_14a2:2546_9	ekaṃ porāṇaseṭṭhikulaṃ parikkhīṇaṃ ahosi. Tassa kulassa dhītā amarādevī nāma abhirūpā	2546	
PA_atk-s05_14a2:2546_10	dassanīyā pāsādikā sabbalakkhaṇasampannā puññavatī. Sā taṃ divasaṃ pātova yāguṃ pacitvā	25461	
PA_atk-s05_14a2:2546_11	ādāya “pitu kasanaṭṭhānaṃ gamissāmī”ti nikkhamitvā tameva maggaṃ paṭipajji. Mahāsatto	25461	
PA_atk-s05_14a2:2546_12	taṃ āgacchantiṃ disvā “sabbalakkhaṇasampannāyaṃ itthī, sace apariggahā, imāya me	25461	
PA_atk-s05_14a2:2546_13	pādaparicārikāya bhavituṃ vaṭṭatī”ti cintesi.	25461	
PA_atk-s05_14a2:2547	Sāpi taṃ disvāva “sace evarūpassa purisassa gehe bhaveyyaṃ, sakkā mayā kuṭumbaṃ saṇṭhāpetu”nti cintesi.	254	
PA_atk-s05_14a2:2548_0	Atha mahāsatto – “imissā sapariggahāpariggahabhāvaṃ na jānāmi, hatthamuṭṭhiyā naṃ	2548	
PA_atk-s05_14a2:2548_1	pucchissāmi, sace esā paṇḍitā bhavissati, jānissati. No ce, na jānissati, idheva	2548	
PA_atk-s05_14a2:2548_2	naṃ chaḍḍetvā gacchāmī”ti cintetvā dūre ṭhitova hatthamuṭṭhimakāsi. Sāpi “ayaṃ mama	2548	
PA_atk-s05_14a2:2548_3	sasāmikāsāmikabhāvaṃ pucchatī”ti ñatvā hatthaṃ pasāresi. So apariggahabhāvaṃ ñatvā	2548	
PA_atk-s05_14a2:2548_4	samīpaṃ gantvā “bhadde, kā nāma tva”nti pucchi. “Sāmi, ahaṃ atīte vā anāgate vā etarahi	2548	
PA_atk-s05_14a2:2548_5	vā yaṃ natthi, tannāmikā”ti. “Bhadde, loke amarā nāma natthi, tvaṃ amarā nāma bhavissasī”ti.	2548	
PA_atk-s05_14a2:2548_6	“Evaṃ, sāmī”ti. “Bhadde, kassa yāguṃ harissasī”ti? “Pubbadevatāya, sāmī”ti. “Bhadde,	2548	
PA_atk-s05_14a2:2548_7	pubbadevatā nāma mātāpitaro, tava pitu yāguṃ harissasi maññe”ti. “Evaṃ, sāmī”ti.	2548	
PA_atk-s05_14a2:2548_8	“Bhadde, tava pitā kiṃ karotī”ti? “Sāmi, ekaṃ dvidhā karotī”ti. “Ekassa dvidhākaraṇaṃ	2548	
PA_atk-s05_14a2:2548_9	nāma kasanaṃ, tava pitā kasatī”ti. “Evaṃ, sāmī”ti. “Katarasmiṃ pana ṭhāne te pitā	2548	
PA_atk-s05_14a2:2548_10	kasatī”ti? “Yattha sakiṃ gatā na enti, tasmiṃ ṭhāne, sāmī”ti. “Sakiṃ gatānaṃ na paccāgamanaṭṭhānaṃ	25481	
PA_atk-s05_14a2:2548_11	nāma susānaṃ, susānasantike kasati, bhadde”ti. “Evaṃ, sāmī”ti. “Bhadde, ajjeva essasī”ti.	25481	
PA_atk-s05_14a2:2548_12	“Sace essati, na essā”mi. “No ce essati, essāmi, sāmī”ti. “Bhadde, pitā te maññe	25481	
PA_atk-s05_14a2:2548_13	nadīpāre kasati, udake ente na essasi, anente essasī”ti. “Evaṃ, sāmī”ti. Ettakaṃ	25481	
PA_atk-s05_14a2:2548_14	nāma mahāsatto ālāpasallāpaṃ karoti.	25481	
PA_atk-s05_14a2:2549_0	Atha naṃ amarādevī “yāguṃ pivissasi, sāmī”ti nimantesi. Mahāsatto “paṭhamameva paṭikkhipanaṃ	2549	
PA_atk-s05_14a2:2549_1	nāma avamaṅgala”nti cintetvā “āma, pivissāmī”ti āha. Sā pana yāgughaṭaṃ otāresi.	2549	
PA_atk-s05_14a2:2549_2	Mahāsatto cintesi “sace pātiṃ adhovitvā hatthadhovanaṃ adatvā dassati, ettheva naṃ	2549	
PA_atk-s05_14a2:2549_3	pahāya gamissāmī”ti. Sā pana pātiṃ dhovitvā pātiyā udakaṃ āharitvā hatthadhovanaṃ	2549	
PA_atk-s05_14a2:2549_4	datvā tucchapātiṃ hatthe aṭṭhapetvā bhūmiyaṃ ṭhapetvā ghaṭaṃ āluḷetvā yāguyā pūresi,	2549	
PA_atk-s05_14a2:2549_5	tattha pana sitthāni mahantāni. Atha naṃ mahāsatto āha “kiṃ, bhadde, atibahalā yāgū”ti.	2549	
PA_atk-s05_14a2:2549_6	“Udakaṃ na laddhaṃ, sāmī”ti. “Kedāre udakaṃ na laddhaṃ bhavissati maññe”ti. “Evaṃ,	2549	
PA_atk-s05_14a2:2549_7	sāmī”ti. Sā pitu yāguṃ ṭhapetvā bodhisattassa adāsi. So yāguṃ pivitvā mukhaṃ vikkhāletvā	2549	
PA_atk-s05_14a2:2549_8	“bhadde, tuyhaṃ mātu gehaṃ gamissāmi, maggaṃ me ācikkhā”ti āha. Sā “sādhū”ti vatvā	2549	
PA_atk-s05_14a2:2549_9	maggaṃ ācikkhantī ekakanipāte imaṃ gāthamāha –	2549	
PA_atk-s05_14a2:2550	“Yena sattubilaṅgā ca, diguṇapalāso ca pupphito;	255	
PA_atk-s05_14a2:2551	Yena dadāmi tena vadāmi, yena na dadāmi na tena vadāmi;	255	
PA_atk-s05_14a2:2552	Esa maggo yavamajjhakassa, etaṃ annapathaṃ vijānāhī”ti. ;	255	
PA_atk-s05_14a2:2553_0	Tassattho – “sāmi, antogāmaṃ pavisitvā ekaṃ sattuāpaṇaṃ passissasi, tato kañjikāpaṇaṃ,	2553	
PA_atk-s05_14a2:2553_1	tesaṃ purato diguṇapaṇṇo koviḷāro supupphito, tasmā tvaṃ yena sattubilaṅgā ca koviḷāro	2553	
PA_atk-s05_14a2:2553_2	ca pupphito, tena gantvā koviḷāramūle ṭhatvā dakkhiṇaṃ gaṇha vāmaṃ muñca, esa maggo	2553	
PA_atk-s05_14a2:2553_3	yavamajjhakassa yavamajjhakagāme ṭhitassa amhākaṃ gehassa, etaṃ evaṃ paṭicchādetvā	2553	
PA_atk-s05_14a2:2553_4	mayā vuttaṃ channapathaṃ paṭicchannapathaṃ channapathaṃ vā paṭicchannakāraṇaṃ vijānāhī”ti.	2553	
PA_atk-s05_14a2:2553_5	Ettha hi yena dadāmīti yena hatthena dadāmi, idaṃ dakkhiṇahatthaṃ sandhāya vuttaṃ,	2553	
PA_atk-s05_14a2:2553_6	itaraṃ vāmahatthaṃ. Evaṃ sā tassa maggaṃ ācikkhitvā pitu yāguṃ gahetvā agamāsi.	2553	
PA_atk-s05_14a2:2554	Channapathapañho niṭṭhito.	255	
PA_atk-s05_14a2:2555	Amarādevipariyesanā	255	
PA_atk-s05_14a2:2556_0	Sopi tāya kathitamaggeneva taṃ gehaṃ gato. Atha naṃ amarādeviyā mātā disvā āsanaṃ	2556	
PA_atk-s05_14a2:2556_1	datvā “yāguṃ pivissasi, sāmī”ti āha. “Amma, kaniṭṭhabhaginiyā me amarādeviyā thokā	2556	
PA_atk-s05_14a2:2556_2	yāgu me dinnā”ti. Taṃ sutvā sā “dhītu me atthāya āgato bhavissatī”ti aññāsi. Mahāsatto	2556	
PA_atk-s05_14a2:2556_3	tesaṃ duggatabhāvaṃ jānantopi “amma, ahaṃ tunnavāyo, kiñci sibbitabbayuttakaṃ atthī”ti	2556	
PA_atk-s05_14a2:2556_4	pucchi. “Atthi, sāmi, mūlaṃ pana natthī”ti? “Amma mūlena kammaṃ natthi, ānehi, sibbissāmi	2556	
PA_atk-s05_14a2:2556_5	na”nti. Sā jiṇṇasāṭakāni āharitvā adāsi. Bodhisatto āhaṭāhaṭaṃ niṭṭhāpesiyeva. Puññavato	2556	
PA_atk-s05_14a2:2556_6	hi kiriyā nāma samijjhatiyeva. Atha naṃ āha “amma, vīthibhāgena āroceyyāsī”ti. Sā	2556	
PA_atk-s05_14a2:2556_7	sakalagāmaṃ ārocesi. Mahāsatto tunnavāyakammaṃ katvā ekāheneva sahassaṃ kahāpaṇaṃ	2556	
PA_atk-s05_14a2:2556_8	uppādesi. Mahallikāpissa pātarāsabhattaṃ pacitvā datvā “tāta, sāyamāsaṃ kittakaṃ	2556	
PA_atk-s05_14a2:2556_9	pacāmī”ti āha. “Amma, yattakā imasmiṃ gehe bhuñjanti, tesaṃ pamāṇenā”ti. Sā anekasūpabyañjanaṃ	2556	
PA_atk-s05_14a2:2556_10	bahubhattaṃ paci. Amarādevīpi sāyaṃ sīsena dārukalāpaṃ, ucchaṅgena paṇṇaṃ ādāya araññato	25561	
PA_atk-s05_14a2:2556_11	āgantvā puragehadvāre dārukalāpaṃ nikkhipitvā pacchimadvārena gehaṃ pāvisi. Pitāpissā	25561	
PA_atk-s05_14a2:2556_12	sāyataraṃ āgamāsi. Mahāsatto nānaggarasabhojanaṃ bhuñji. Itarā mātāpitaro bhojetvā	25561	
PA_atk-s05_14a2:2556_13	pacchā sayaṃ bhuñjitvā mātāpitūnaṃ pāde dhovitvā mahāsattassa pāde dhovi.	25561	
PA_atk-s05_14a2:2557_0	So taṃ pariggaṇhanto katipāhaṃ tattheva vasi. Atha naṃ vīmaṃsanto ekadivasaṃ āha	2557	
PA_atk-s05_14a2:2557_1	– “bhadde, aḍḍhanāḷikataṇḍule gahetvā tato mayhaṃ yāguñca pūvañca bhattañca pacāhī”ti.	2557	
PA_atk-s05_14a2:2557_2	Sā “sādhū”ti sampaṭicchitvā taṇḍule koṭṭetvā mūlataṇḍulehi bhattaṃ, majjhimataṇḍulehi	2557	
PA_atk-s05_14a2:2557_3	yāguṃ, kaṇakāhi pūvaṃ pacitvā tadanurūpaṃ sūpabyañjanaṃ sampādetvā mahāsattassa sabyañjanaṃ	2557	
PA_atk-s05_14a2:2557_4	yāguṃ adāsi. Sā yāgu mukhe ṭhapitamattāva satta rasaharaṇisahassāni pharitvā aṭṭhāsi.	2557	
PA_atk-s05_14a2:2557_5	So tassā vīmaṃsanatthameva “bhadde, yāguṃ pacituṃ ajānantī kimatthaṃ mama taṇḍule	2557	
PA_atk-s05_14a2:2557_6	nāsesī”ti kuddho viya saha kheḷena niṭṭhubhitvā bhūmiyaṃ pātesi. Sā tassa akujjhitvāva	2557	
PA_atk-s05_14a2:2557_7	“sāmi, sace yāgu na sundarā, pūvaṃ khādā”ti pūvaṃ adāsi. Tampi tatheva akāsi. “Sace,	2557	
PA_atk-s05_14a2:2557_8	sāmi, pūvaṃ na sundaraṃ, bhattaṃ bhuñjā”ti bhattaṃ adāsi. Bhattampi tatheva katvā	2557	
PA_atk-s05_14a2:2557_9	“bhadde, tvaṃ pacituṃ ajānantī mama santakaṃ kimatthaṃ nāsesī”ti kuddho viya tīṇipi	2557	
PA_atk-s05_14a2:2557_10	ekato madditvā sīsato paṭṭhāya sakalasarīraṃ limpitvā “gaccha, dvāre nisīdāhī”ti	25571	
PA_atk-s05_14a2:2557_11	āha. Sā akujjhitvāva “sādhu, sāmī”ti gantvā tathā akāsi. So tassā nihatamānabhāvaṃ	25571	
PA_atk-s05_14a2:2557_12	ñatvā “bhadde, ehī”ti āha. Sā akujjhitvā ekavacaneneva āgatā. Mahāsatto pana āgacchanto	25571	
PA_atk-s05_14a2:2557_13	kahāpaṇasahassena saddhiṃ ekasāṭakayugaṃ tambūlapasibbake ṭhapetvā āgato. Atha so	25571	
PA_atk-s05_14a2:2557_14	taṃ sāṭakaṃ nīharitvā tassā hatthe ṭhapetvā “bhadde, tava sahāyikāhi saddhiṃ nhāyitvā	25571	
PA_atk-s05_14a2:2557_15	imaṃ sāṭakaṃ nivāsetvā ehī”ti āha. Sā tathā akāsi.	25571	
PA_atk-s05_14a2:2558_0	Paṇḍito uppāditadhanañca, ābhatadhanañca sabbaṃ tassā mātāpitūnaṃ datvā samassāsetvā	2558	
PA_atk-s05_14a2:2558_1	sasure āpucchitvā taṃ ādāya nagarābhimukho agamāsi. Antarāmagge tassā vīmaṃsanatthāya	2558	
PA_atk-s05_14a2:2558_2	chattañca upāhanañca datvā evamāha – “bhadde, imaṃ chattaṃ gahetvā attānaṃ dhārehi,	2558	
PA_atk-s05_14a2:2558_3	upāhanaṃ abhiruhitvā yāhī”ti. Sā taṃ gahetvā tathā akatvā abbhokāse sūriyasantāpe	2558	
PA_atk-s05_14a2:2558_4	chattaṃ adhāretvā vanante dhāretvā gacchati, thalaṭṭhāne upāhanaṃ paṭimuñcitvā udakaṭṭhānaṃ	2558	
PA_atk-s05_14a2:2558_5	sampattakāle abhiruhitvā gacchati. Bodhisatto taṃ kāraṇaṃ disvā pucchi “kiṃ, bhadde,	2558	
PA_atk-s05_14a2:2558_6	thalaṭṭhāne upāhanaṃ paṭimuñcitvā udakaṭṭhāne abhiruhitvā gacchasi, sūriyasantāpe	2558	
PA_atk-s05_14a2:2558_7	chattaṃ adhāretvā vanante dhāretvā”ti? Sā āha – “sāmi, thalaṭṭhāne kaṇṭakādīni passāmi,	2558	
PA_atk-s05_14a2:2558_8	udakaṭṭhāne macchakacchapakaṇṭakādīni na passāmi, tesu pāde paviṭṭhesu dukkhavedanā	2558	
PA_atk-s05_14a2:2558_9	bhaveyya, abbhokāse sukkharukkhakaṇṭakādīni natthi, vanantaraṃ paviṭṭhānaṃ pana sukkharukkhadaṇḍādikesu	2558	
PA_atk-s05_14a2:2558_10	matthake patitesu dukkhavedanā bhaveyya, tasmā tāni paṭighātanatthāya evaṃ karomī”ti.	25581	
PA_atk-s05_14a2:2559_0	Bodhisatto dvīhi kāraṇehi tassā kathaṃ sutvā tussitvā gacchanto ekasmiṃ ṭhāne phalasampannaṃ	2559	
PA_atk-s05_14a2:2559_1	ekaṃ badararukkhaṃ disvā badararukkhamūle nisīdi. Sā badararukkhamūle nisinnaṃ mahāsattaṃ	2559	
PA_atk-s05_14a2:2559_2	disvā “sāmi, abhiruhitvā badaraphalaṃ gahetvā khādāhi, mayhampi dehī”ti āha. “Bhadde,	2559	
PA_atk-s05_14a2:2559_3	ahaṃ kilamāmi, abhiruhituṃ na sakkomi, tvameva abhiruhā”ti. Sā tassa vacanaṃ sutvā	2559	
PA_atk-s05_14a2:2559_4	badararukkhaṃ abhiruyha sākhantare nisīditvā phalaṃ ocini. Bodhisatto taṃ āha – “bhadde,	2559	
PA_atk-s05_14a2:2559_5	phalaṃ mayhaṃ dehī”ti. Sā “ayaṃ puriso paṇḍito vā apaṇḍito vā vīmaṃsissāmī”ti cintetvā	2559	
PA_atk-s05_14a2:2559_6	taṃ āha “sāmi, uṇhaphalaṃ khādissasi, udāhu sītaphala”nti? So taṃ kāraṇaṃ ajānanto	2559	
PA_atk-s05_14a2:2559_7	viya evamāha – “bhadde, uṇhaphalena me attho”ti. Sā phalāni bhūmiyaṃ khipitvā “sāmi,	2559	
PA_atk-s05_14a2:2559_8	khādā”ti āha. Bodhisatto taṃ gahetvā dhamento khādi. Puna vīmaṃsamāno naṃ evamāha	2559	
PA_atk-s05_14a2:2559_9	– “bhadde, sītalaṃ me dehī”ti. Atha sā badaraphalāni tiṇabhūmiyā upari khipi. So	2559	
PA_atk-s05_14a2:2559_10	taṃ gahetvā khāditvā “ayaṃ dārikā ativiya paṇḍitā”ti cintetvā tussi. Atha mahāsatto	25591	
PA_atk-s05_14a2:2559_11	taṃ āha – “bhadde, badararukkhato otarāhī”ti. Sā mahāsattassa vacanaṃ sutvā rukkhato	25591	
PA_atk-s05_14a2:2559_12	otaritvā ghaṭaṃ gahetvā nadiṃ gantvā udakaṃ ānetvā mahāsattassa adāsi. Mahāsatto	25591	
PA_atk-s05_14a2:2559_13	pivitvā mukhaṃ vikkhāletvā tato uṭṭhāya gacchanto nagarameva sampatto.	25591	
PA_atk-s05_14a2:2560_0	Atha so taṃ vīmaṃsanatthāya dovārikassa gehe ṭhapetvā dovārikassa bhariyāya ācikkhitvā	2560	
PA_atk-s05_14a2:2560_1	attano nivesanaṃ gantvā purise āmantetvā “asukagehe itthiṃ ṭhapetvā āgatomhi, imaṃ	2560	
PA_atk-s05_14a2:2560_2	sahassaṃ ādāya gantvā taṃ vīmaṃsathā”ti sahassaṃ datvā pesesi. Te tathā kariṃsu.	2560	
PA_atk-s05_14a2:2560_3	Sā āha – “idaṃ mama sāmikassa pādarajampi na agghatī”ti. Te āgantvā paṇḍitassa ārocesuṃ.	2560	
PA_atk-s05_14a2:2560_4	Punapi yāvatatiyaṃ pesetvā catutthe vāre mahāsatto teyeva “tena hi naṃ hatthe gahetvā	2560	
PA_atk-s05_14a2:2560_5	kaḍḍhantā ānethā”ti āha. Te tathā kariṃsu. Sā mahāsattaṃ mahāsampattiyaṃ ṭhitaṃ na	2560	
PA_atk-s05_14a2:2560_6	sañjāni, naṃ oloketvā ca pana hasi ceva rodi ca. So ubhayakāraṇaṃ pucchi. Atha naṃ	2560	
PA_atk-s05_14a2:2560_7	sā āha – “sāmi, ahaṃ hasamānā tava sampattiṃ oloketvā ‘ayaṃ akāraṇena na laddhā,	2560	
PA_atk-s05_14a2:2560_8	purimabhave kusalaṃ katvā laddhā, aho puññānaṃ phalaṃ nāmā’ti hasiṃ. Rodamānā pana	2560	
PA_atk-s05_14a2:2560_9	‘idāni parassa rakkhitagopitavatthumhi aparajjhitvā nirayaṃ gamissatī’ti tayi kāruññena rodi”nti.	2560	
PA_atk-s05_14a2:2561_0	So taṃ vīmaṃsitvā suddhabhāvaṃ ñatvā “gacchatha naṃ tattheva nethā”ti vatvā pesetvā	2561	
PA_atk-s05_14a2:2561_1	puna tunnavāyavesaṃ gahetvā gantvā tāya saddhiṃ sayitvā punadivase pātova rājakulaṃ	2561	
PA_atk-s05_14a2:2561_2	pavisitvā udumbaradeviyā ārocesi. Sā rañño ārocetvā amarādeviṃ sabbālaṅkārehi alaṅkaritvā	2561	
PA_atk-s05_14a2:2561_3	mahāyogge nisīdāpetvā mahantena sakkārena mahāsattassa gehaṃ netvā maṅgalaṃ kāresi.	2561	
PA_atk-s05_14a2:2561_4	Rājā bodhisattassa sahassamūlaṃ paṇṇākāraṃ pesesi. Dovārike ādiṃ katvā sakalanagaravāsino	2561	
PA_atk-s05_14a2:2561_5	paṇṇākāre pahiṇiṃsu. Amarādevīpi raññā pahitaṃ paṇṇākāraṃ dvidhā bhinditvā ekaṃ koṭṭhāsaṃ	2561	
PA_atk-s05_14a2:2561_6	rañño pesesi. Etenupāyena sakalanagaravāsīnampi paṇṇākāraṃ pesetvā nagaraṃ saṅgaṇhi.	2561	
PA_atk-s05_14a2:2561_7	Tato paṭṭhāya mahāsatto tāya saddhiṃ samaggavāsaṃ vasanto rañño atthañca dhammañca anusāsi.	2561	
PA_atk-s05_14a2:2562	Amarādevipariyesanā niṭṭhitā.	256	
PA_atk-s05_14a2:2563	Sabbaratanathenavaṇṇanā	256	
PA_atk-s05_14a2:2564_0	Athekadivasaṃ senako itare tayo attano santikaṃ āgate āmantesi “ambho, mayaṃ gahapatiputtassa	2564	
PA_atk-s05_14a2:2564_1	mahosadhasseva nappahoma, idāni pana tena attanā byattatarā bhariyā ānītā, kinti	2564	
PA_atk-s05_14a2:2564_2	naṃ rañño antare paribhindeyyāmā”ti. “Ācariya, mayaṃ kiṃ jānāma, tvaṃyeva jānāhī”ti.	2564	
PA_atk-s05_14a2:2564_3	“Hotu mā cintayittha, attheko upāyo, ahaṃ rañño cūḷāmaṇiṃ thenetvā āharissāmi, pukkusa,	2564	
PA_atk-s05_14a2:2564_4	tvaṃ suvaṇṇamālaṃ āhara, kāminda, tvaṃ kambalaṃ, devinda, tvaṃ suvaṇṇapādukanti evaṃ	2564	
PA_atk-s05_14a2:2564_5	mayaṃ cattāropi upāyena tāni āharissāma, tato amhākaṃ gehe aṭṭhapetvā gahapatiputtassa	2564	
PA_atk-s05_14a2:2564_6	gehaṃ pesessāmā”ti. Atha kho te cattāropi tathā kariṃsu. Tesu senako tāva cūḷāmaṇiṃ	2564	
PA_atk-s05_14a2:2564_7	takkaghaṭe pakkhipitvā dāsiyā hatthe ṭhapetvā pesesi “imaṃ takkaghaṭaṃ aññesaṃ gaṇhantānaṃ	2564	
PA_atk-s05_14a2:2564_8	adatvā sace mahosadhassa gehe gaṇhāti, ghaṭeneva saddhiṃ dehī”ti. Sā paṇḍitassa gharadvāraṃ	2564	
PA_atk-s05_14a2:2564_9	gantvā “takkaṃ gaṇhatha, takkaṃ gaṇhathā”ti aparāparaṃ carati.	2564	
PA_atk-s05_14a2:2565_0	Amarādevī dvāre ṭhitā tassā kiriyaṃ disvā “ayaṃ aññattha na gacchati, bhavitabbamettha	2565	
PA_atk-s05_14a2:2565_1	kāraṇenā”ti iṅgitasaññāya dāsiyo paṭikkamāpetvā sayameva “amma, ehi takkaṃ gaṇhissāmī”ti	2565	
PA_atk-s05_14a2:2565_2	pakkositvā tassā āgatakāle dāsīnaṃ saññaṃ datvā tāsu anāgacchantīsu “gaccha, amma,	2565	
PA_atk-s05_14a2:2565_3	dāsiyo pakkosāhī”ti tameva pesetvā takkaghaṭe hatthaṃ otāretvā maṇiṃ disvā taṃ dāsiṃ	2565	
PA_atk-s05_14a2:2565_4	pucchi “amma, tvaṃ kassa santakā”ti? “Ayye, senakapaṇḍitassa dāsīmhī”ti. Tato tassā	2565	
PA_atk-s05_14a2:2565_5	nāmaṃ tassā ca mātuyā nāmaṃ pucchitvā “asukā nāmā”ti vutte “amma, imaṃ takkaṃ katimūla”nti	2565	
PA_atk-s05_14a2:2565_6	pucchi. “Ayye, catunāḷika”nti. “Tena hi, amma, imaṃ takkaṃ me dehī”ti vatvā “ayye,	2565	
PA_atk-s05_14a2:2565_7	tumhesu gaṇhantīsu mūlena me ko attho, ghaṭeneva saddhiṃ gaṇhathā”ti vutte “tena	2565	
PA_atk-s05_14a2:2565_8	hi yāhī”ti taṃ uyyojetvā sā “asukamāse asukadivase senakācariyo asukāya nāma dāsiyā	2565	
PA_atk-s05_14a2:2565_9	dhītāya asukāya nāma hatthe rañño cūḷāmaṇiṃ pahenakatthāya pahiṇī”ti paṇṇe likhitvā	2565	
PA_atk-s05_14a2:2565_10	takkaṃ gaṇhi. Pukkusopi suvaṇṇamālaṃ sumanapupphacaṅkoṭake ṭhapetvā sumanapupphena	25651	
PA_atk-s05_14a2:2565_11	paṭicchādetvā tatheva pesesi. Kāmindopi kambalaṃ paṇṇapacchiyaṃ ṭhapetvā paṇṇehi	25651	
PA_atk-s05_14a2:2565_12	chādetvā pesesi. Devindopi suvaṇṇapādukaṃ yavakalāpantare bandhitvā pesesi. Sā sabbānipi	25651	
PA_atk-s05_14a2:2565_13	tāni gahetvā paṇṇe akkharāni āropetvā mahāsattassa ācikkhitvā ṭhapesi.	25651	
PA_atk-s05_14a2:2566_0	Tepi cattāro paṇḍitā rājakulaṃ gantvā “kiṃ, deva, tumhe cūḷāmaṇiṃ na piḷandhathā”ti	2566	
PA_atk-s05_14a2:2566_1	āhaṃsu. Rājā “piḷandhissāmi āharathā”ti purise āha. Te maṇiṃ na passiṃsu, itarānipi	2566	
PA_atk-s05_14a2:2566_2	na passiṃsuyeva. Atha te cattāro paṇḍitā “deva, tumhākaṃ ābharaṇāni mahosadhassa	2566	
PA_atk-s05_14a2:2566_3	gehe atthi, so tāni sayaṃ vaḷañjeti, paṭisattu te mahārāja, gahapatiputto”ti taṃ	2566	
PA_atk-s05_14a2:2566_4	bhindiṃsu. Athassa atthacarakā manussā sīghaṃ gantvā ārocesuṃ. So “rājānaṃ disvā	2566	
PA_atk-s05_14a2:2566_5	jānissāmī”ti rājupaṭṭhānaṃ agamāsi. Rājā kujjhitvā “ko jānissati, kiṃ bhavissati	2566	
PA_atk-s05_14a2:2566_6	kiṃ karissatī”ti attānaṃ passituṃ nādāsi. Paṇḍito rañño kuddhabhāvaṃ ñatvā attano	2566	
PA_atk-s05_14a2:2566_7	nivesanameva gato. Rājā “naṃ gaṇhathā”ti āṇāpesi. Paṇḍito atthacarakānaṃ vacanaṃ	2566	
PA_atk-s05_14a2:2566_8	sutvā “mayā apagantuṃ vaṭṭatī”ti amarādeviyā saññaṃ datvā aññātakavesena nagarā nikkhamitvā	2566	
PA_atk-s05_14a2:2566_9	dakkhiṇayavamajjhakagāmaṃ gantvā tasmiṃ kumbhakārakammaṃ akāsi. Nagare “paṇḍito palāto”ti ekakolāhalaṃ jātaṃ.	2566	
PA_atk-s05_14a2:2567_0	Senakādayopi cattāro janā tassa palātabhāvaṃ ñatvā “mā cintayittha, mayaṃ kiṃ apaṇḍitā”ti	2567	
PA_atk-s05_14a2:2567_1	aññamaññaṃ ajānāpetvāva amarādeviyā paṇṇākāraṃ pahiṇiṃsu sā tehi catūhi pesitapaṇṇākāraṃ	2567	
PA_atk-s05_14a2:2567_2	gahetvā “asuka-asukavelāya āgacchatū”ti vatvā ekaṃ kūpaṃ khaṇāpetvā gūtharāsino saha	2567	
PA_atk-s05_14a2:2567_3	udakena tattha pūretvā gūthakūpassa uparitale yantaphalakāhi pidahitvā kiḷañjena	2567	
PA_atk-s05_14a2:2567_4	paṭicchādetvā sabbaṃ niṭṭhāpesi. Atha senako sāyanhasamaye nhatvā attānaṃ alaṅkaritvā	2567	
PA_atk-s05_14a2:2567_5	nānaggarasabhojanaṃ bhuñjitvā bodhisattassa gehaṃ agamāsi. So gharadvāre ṭhatvā attano	2567	
PA_atk-s05_14a2:2567_6	āgatabhāvaṃ jānāpesi. Sā “ehi, ācariyā”ti āha. So gantvā tassā santike aṭṭhāsi. Sā	2567	
PA_atk-s05_14a2:2567_7	evamāha – “sāmi, idāni ahaṃ tava vasaṃ gatā, attano sarīraṃ anhāyitvā sayituṃ ayutta”nti.	2567	
PA_atk-s05_14a2:2567_8	So tassā vacanaṃ sutvā “sādhū”ti sampaṭicchi. Sā nikkhamitvā udakapūraṃ ghaṭaṃ gahetvā	2567	
PA_atk-s05_14a2:2567_9	āsittā viya “ehi, ācariya, nhānatthāya phalakāni āruhā”ti vatvā tassa phalakāni abhiruyha	2567	
PA_atk-s05_14a2:2567_10	ṭhitakāle gehaṃ pavisitvā phalakakoṭiyaṃ akkamitvā gūthakūpe pātesi.	25671	
PA_atk-s05_14a2:2568_0	Pukkusopi sāyanhasamaye nhatvā alaṅkaritvā nānaggarasabhojanaṃ bhuñjitvā bodhisattassa	2568	
PA_atk-s05_14a2:2568_1	gehaṃ gantvā gharadvāre ṭhatvā attano āgatabhāvaṃ jānāpesi. Ekā paricārikā itthī	2568	
PA_atk-s05_14a2:2568_2	amarādeviyā ārocesi. Sā tassā vacanaṃ sutvā “ehi, ācariya, attano sarīraṃ anhāyitvā	2568	
PA_atk-s05_14a2:2568_3	sayituṃ ayutta”nti āha. So “sādhū”ti sampaṭicchi. Sā nikkhamitvā udakapūraṃ ghaṭaṃ	2568	
PA_atk-s05_14a2:2568_4	gahetvā āsiñcamānā viya “ehi, ācariya, nhānatthāya phalakāni abhiruhā”ti āha. Tassa	2568	
PA_atk-s05_14a2:2568_5	phalakāni abhiruyha ṭhitakāle sā gehaṃ pavisitvā phalakāni ākaḍḍhitvā gūthakūpe pātesi.	2568	
PA_atk-s05_14a2:2568_6	Pukkusaṃ senako “ko eso”ti pucchi. “Ahaṃ pukkuso”ti. “Tvaṃ ko nāma manusso”ti? “Ahaṃ	2568	
PA_atk-s05_14a2:2568_7	senako”ti aññamaññaṃ pucchitvā aṭṭhaṃsu. Tathā itare dvepi tattheva pātesi. Sabbepi	2568	
PA_atk-s05_14a2:2568_8	te jegucche gūthakūpe aṭṭhaṃsu. Sā vibhātāya rattiyā tato ukkhipāpetvā, cattāropi	2568	
PA_atk-s05_14a2:2568_9	jane khuramuṇḍe kārāpetvā taṇḍulāni gāhāpetvā udakena temetvā koṭṭāpetvā cuṇṇaṃ bahalayāguṃ	2568	
PA_atk-s05_14a2:2568_10	pacāpetvā madditvā sīsato paṭṭhāya sakalasarīraṃ vilimpāpetvā tūlapicūni gāhāpetvā	25681	
PA_atk-s05_14a2:2568_11	tatheva sīsato paṭṭhāya okirāpetvā mahādukkhaṃ pāpetvā kilañjakucchiyaṃ nipajjāpetvā	25681	
PA_atk-s05_14a2:2568_12	veṭhetvā rañño ārocetukāmā hutvā tehi saddhiṃ cattāri ratanāni gāhāpetvā rañño santikaṃ	25681	
PA_atk-s05_14a2:2568_13	gantvā rājānaṃ vanditvā ekamantaṃ nisīditvā – “deva, setavānaraṃ nāma mahāpaṇṇākāraṃ	25681	
PA_atk-s05_14a2:2568_14	paṭiggaṇhathā”ti vatvā cattāri kilañjāni rañño pādamūle ṭhapāpesi. Atha rājā vivarāpetvā	25681	
PA_atk-s05_14a2:2568_15	setamakkaṭasadise cattāropi jane passi. Atha sabbe manussā “aho adiṭṭhapubbā, aho	25681	
PA_atk-s05_14a2:2568_16	mahāsetavānarā”ti vatvā mahāhasitaṃ hasiṃsu. Te cattāropi mahālajjā ahesuṃ.	25681	
PA_atk-s05_14a2:2569_0	Atha amarādevī attano sāmino niddosabhāvaṃ kathentī rājānaṃ āha – “deva, mahosadhapaṇḍito	2569	
PA_atk-s05_14a2:2569_1	na coro, ime cattārova corā. Etesu hi senako maṇicoro, pukkuso suvaṇṇamālācoro, kāmindo	2569	
PA_atk-s05_14a2:2569_2	kambalacoro, devindo suvaṇṇapādukācoro. Ime corā asukamāse asukadivase asukadāsidhītānaṃ	2569	
PA_atk-s05_14a2:2569_3	asukadāsīnaṃ hatthe imāni ratanāni pahiṇanti. Imaṃ paṇṇaṃ passatha, attano santakañca	2569	
PA_atk-s05_14a2:2569_4	gaṇhatha, core ca, deva, paṭicchathā”ti. Sā cattāropi jane mahāvippakāraṃ pāpetvā	2569	
PA_atk-s05_14a2:2569_5	rājānaṃ vanditvā attano gehameva gatā. Rājā bodhisattassa palātabhāvena tasmiṃ āsaṅkāya	2569	
PA_atk-s05_14a2:2569_6	ca aññesaṃ paṇḍitapatimantīnaṃ abhāvena ca tesaṃ kiñci avatvā “paṇḍitā nhāpetvā attano	2569	
PA_atk-s05_14a2:2569_7	gehāni gacchathā”ti pesesi. Cattāro janā mahāvippakāraṃ patvā rājānaṃ vanditvā attano gehameva gatā.	2569	
PA_atk-s05_14a2:2570	Sabbaratanathenā niṭṭhitā.	257	
PA_atk-s05_14a2:2571	Khajjopanakapañho	257	
PA_atk-s05_14a2:2572_0	Athassa chatte adhivatthā devatā bodhisattassa dhammadesanaṃ assuṇantī “kiṃ nu kho	2572	
PA_atk-s05_14a2:2572_1	kāraṇa”nti āvajjamānā taṃ kāraṇaṃ ñatvā “paṇḍitassa ānayanakāraṇaṃ karissāmī”ti cintetvā	2572	
PA_atk-s05_14a2:2572_2	rattibhāge chattapiṇḍikaṃ vivaritvā rājānaṃ catukkanipāte devatāya pucchitapañhe	2572	
PA_atk-s05_14a2:2572_3	āgate “hanti hatthehi pādehī”tiādike cattāro pañhe pucchi. Rājā ajānanto “ahaṃ na	2572	
PA_atk-s05_14a2:2572_4	jānāmi, aññe paṇḍite pucchissāmī”ti ekadivasaṃ okāsaṃ yācitvā punadivase “āgacchantū”ti	2572	
PA_atk-s05_14a2:2572_5	catunnaṃ paṇḍitānaṃ sāsanaṃ pesesi. Tehi “mayaṃ khuramuṇḍā vīthiṃ otarantā lajjāmā”ti	2572	
PA_atk-s05_14a2:2572_6	vutte rājā cattāro nāḷipaṭṭe pesesi “ime sīsesu katvā āgacchantū”ti. Tadā kira te	2572	
PA_atk-s05_14a2:2572_7	nāḷipaṭṭā uppannā. Te āgantvā paññattāsane nisīdiṃsu. Atha rājā “senaka, ajja rattibhāge	2572	
PA_atk-s05_14a2:2572_8	chatte adhivatthā devatā maṃ cattāro pañhe pucchi, ahaṃ pana ajānanto ‘paṇḍite pucchissāmī’ti	2572	
PA_atk-s05_14a2:2572_9	avacaṃ, kathehi me te pañhe”ti vatvā imaṃ gāthamāha –	2572	
PA_atk-s05_14a2:2573	“Hanti hatthehi pādehi, mukhañca parisumbhati;	257	
PA_atk-s05_14a2:2574	Sa ve rāja piyo hoti, kaṃ tena tvābhipassasī”ti. ;	257	
PA_atk-s05_14a2:2575_0	Senako ajānanto “kiṃ hanti, kathaṃ hantī”ti taṃ taṃ vilapitvā neva antaṃ passi, na	2575	
PA_atk-s05_14a2:2575_1	koṭiṃ passi. Sesāpi appaṭibhānā ahesuṃ. Atha rājā vippaṭisārī hutvā puna rattibhāge	2575	
PA_atk-s05_14a2:2575_2	devatāya “pañho te ñāto”ti puṭṭho “mayā cattāro paṇḍitā puṭṭhā, tepi na jāniṃsū”ti	2575	
PA_atk-s05_14a2:2575_3	āha. Devatā “kiṃ te jānissanti, ṭhapetvā mahosadhapaṇḍitaṃ añño koci ete pañhe kathetuṃ	2575	
PA_atk-s05_14a2:2575_4	samattho nāma natthi. Sace taṃ pakkosāpetvā ete pañhe na kathāpessasi, iminā te jalitena	2575	
PA_atk-s05_14a2:2575_5	ayakūṭena sīsaṃ bhindissāmī”ti rājānaṃ tajjetvā “mahārāja, agginā atthe sati khajjopanakaṃ	2575	
PA_atk-s05_14a2:2575_6	dhamituṃ na vaṭṭati, khīrena atthe sati visāṇaṃ duhituṃ na vaṭṭatī”ti vatvā imaṃ	2575	
PA_atk-s05_14a2:2575_7	pañcakanipāte khajjopanakapañhaṃ udāhari –	2575	
PA_atk-s05_14a2:2576	“Ko nu santamhi pajjote, aggipariyesanaṃ caraṃ;	257	
PA_atk-s05_14a2:2577	Addakkhi ratti khajjotaṃ, jātavedaṃ amaññatha.	257	
PA_atk-s05_14a2:2578	“Svassa gomayacuṇṇāni, abhimatthaṃ tiṇāni ca;	257	
PA_atk-s05_14a2:2579	Viparītāya saññāya, nāsakkhi pajjaletave.	257	
PA_atk-s05_14a2:2580	“Evampi anupāyena, atthaṃ na labhate migo;	258	
PA_atk-s05_14a2:2581	Visāṇato gavaṃ dohaṃ, yattha khīraṃ na vindati.	258	
PA_atk-s05_14a2:2582	“Vividhehi upāyehi, atthaṃ papponti māṇavā;	258	
PA_atk-s05_14a2:2583	Niggahena amittānaṃ, mittānaṃ paggahena ca.	258	
PA_atk-s05_14a2:2584	“Senāmokkhapalābhena, vallabhānaṃ nayena ca;	258	
PA_atk-s05_14a2:2585	Jagatiṃ jagatipālā, āvasanti vasundhara”nti. ;	258	
PA_atk-s05_14a2:2586_0	Tattha santamhi pajjoteti aggimhi sante. Caranti caranto. Addakkhīti passi, disvā	2586	
PA_atk-s05_14a2:2586_1	ca pana vaṇṇasāmaññatāya khajjopanakaṃ “jātavedo ayaṃ bhavissatī”ti amaññittha. Svassāti	2586	
PA_atk-s05_14a2:2586_2	so assa khajjopanakassa upari sukhumāni gomayacuṇṇāni ceva tiṇāni ca. Abhimatthanti	2586	
PA_atk-s05_14a2:2586_3	hatthehi ghaṃsitvā ākiranto jaṇṇukehi bhūmiyaṃ patiṭṭhāya mukhena dhamanto jālessāmi	2586	
PA_atk-s05_14a2:2586_4	nanti viparītāya saññāya vāyamantopi jāletuṃ nāsakkhi. Migoti migasadiso andhabālo	2586	
PA_atk-s05_14a2:2586_5	evaṃ anupāyena pariyesanto atthaṃ na labhati. Yatthāti yasmiṃ visāṇe khīrameva natthi,	2586	
PA_atk-s05_14a2:2586_6	tato gāviṃ duhanto viya ca atthaṃ na vindati. Senāmokkhapalābhenāti senāmokkhānaṃ	2586	
PA_atk-s05_14a2:2586_7	amaccānaṃ lābhena. Vallabhānanti piyamanāpānaṃ vissāsikānaṃ amaccānaṃ nayena ca.	2586	
PA_atk-s05_14a2:2586_8	Vasundharanti vasusaṅkhātānaṃ ratanānaṃ dhāraṇato vasundharanti laddhanāmaṃ jagatiṃ	2586	
PA_atk-s05_14a2:2586_9	jagatipālā rājāno āvasanti.	2586	
PA_atk-s05_14a2:2587_0	Na te tayā sadisā hutvā aggimhi vijjamāneyeva khajjopanakaṃ dhamanti. Mahārāja, tvaṃ	2587	
PA_atk-s05_14a2:2587_1	pana aggimhi sati khajjopanakaṃ dhamanto viya, tulaṃ chaḍḍetvā hatthena tulayanto	2587	
PA_atk-s05_14a2:2587_2	viya, khīrena atthe jāte visāṇato duhanto viya ca, senakādayo pucchasi, ete kiṃ jānanti.	2587	
PA_atk-s05_14a2:2587_3	Khajjopanakasadisā hete. Aggikkhandhasadiso mahosadho paññāya jalati, taṃ pakkosāpetvā	2587	
PA_atk-s05_14a2:2587_4	puccha. Ime te pañhe ajānantassa jīvitaṃ natthīti rājānaṃ tajjetvā antaradhāyi.	2587	
PA_atk-s05_14a2:2588	Khajjopanakapañho niṭṭhito.	258	
PA_atk-s05_14a2:2589	Bhūripañho	258	
PA_atk-s05_14a2:2590_0	Atha rājā maraṇabhayatajjito punadivase cattāro amacce pakkosāpetvā “tātā, tumhe	2590	
PA_atk-s05_14a2:2590_1	cattāro catūsu rathesu ṭhatvā catūhi nagaradvārehi nikkhamitvā yattha mama puttaṃ	2590	
PA_atk-s05_14a2:2590_2	mahosadhapaṇḍitaṃ passatha, tatthevassa sakkāraṃ katvā khippaṃ ānethā”ti āṇāpesi.	2590	
PA_atk-s05_14a2:2590_3	Tepi cattāro ekekena dvārena nikkhamiṃsu. Tesu tayo janā paṇḍitaṃ na passiṃsu. Dakkhiṇadvārena	2590	
PA_atk-s05_14a2:2590_4	nikkhanto pana dakkhiṇayavamajjhakagāme mahāsattaṃ mattikaṃ āharitvā ācariyassa cakkaṃ	2590	
PA_atk-s05_14a2:2590_5	vaṭṭetvā mattikāmakkhitasarīraṃ palālapiṭṭhake nisīditvā muṭṭhiṃ muṭṭhiṃ katvā appasūpaṃ	2590	
PA_atk-s05_14a2:2590_6	yavabhattaṃ bhuñjamānaṃ passi. Kasmā panesa etaṃ kammaṃ akāsīti? Rājā kira “nissaṃsayaṃ	2590	
PA_atk-s05_14a2:2590_7	paṇḍito rajjaṃ gaṇhissatī”ti āsaṅkati. “So ‘kumbhakārakammena jīvatī’ti sutvā nirāsaṅko	2590	
PA_atk-s05_14a2:2590_8	bhavissatī”ti cintetvā evamakāsīti. So amaccaṃ disvā attano santikaṃ āgatabhāvaṃ	2590	
PA_atk-s05_14a2:2590_9	ñatvā “ajja mayhaṃ yaso puna pākatiko bhavissati, amarādeviyā sampāditaṃ nānaggarasabhojanameva	2590	
PA_atk-s05_14a2:2590_10	bhuñjissāmī”ti cintetvā gahitaṃ yavabhattapiṇḍaṃ chaḍḍetvā uṭṭhāya mukhaṃ vikkhāletvā	25901	
PA_atk-s05_14a2:2590_11	nisīdi. Tasmiṃ khaṇe so amacco taṃ upasaṅkami. So pana senakapakkhiko, tasmā naṃ	25901	
PA_atk-s05_14a2:2590_12	ghaṭento “paṇḍita, ācariyasenakassa vacanaṃ niyyānikaṃ, tava nāma yase parihīne tathārūpā	25901	
PA_atk-s05_14a2:2590_13	paññā patiṭṭhā hotuṃ nāsakkhi, idāni mattikāmakkhito palālapiṭṭhe nisīditvā evarūpaṃ	25901	
PA_atk-s05_14a2:2590_14	bhattaṃ bhuñjasī”ti vatvā dasakanipāte bhūripañhe paṭhamaṃ gāthamāha –	25901	
PA_atk-s05_14a2:2591	“Saccaṃ kira, tvaṃ api bhūripañña, yā tādisī sirī dhitī matī ca;	259	
PA_atk-s05_14a2:2592	Na tāyatebhāvavasūpanitaṃ, yo yavakaṃ bhuñjasi appasūpa”nti. ;	259	
PA_atk-s05_14a2:2593_0	Tattha saccaṃ kirāti yaṃ ācariyasenako āha, taṃ kira saccameva. Sirīti issariyaṃ.	2593	
PA_atk-s05_14a2:2593_1	Dhitīti abbhocchinnavīriyaṃ. Na tāyatebhāvavasūpanitanti abhāvassa avuḍḍhiyā vasaṃ	2593	
PA_atk-s05_14a2:2593_2	upanītaṃ taṃ na rakkhati na gopeti, patiṭṭhā hotuṃ na sakkoti. Yavakanti yavabhattaṃ.	2593	
PA_atk-s05_14a2:2594	Atha naṃ mahāsatto “andhabāla, ahaṃ attano paññābalena puna taṃ yasaṃ pākatikaṃ kātukāmo evaṃ karomī”ti vatvā imaṃ gāthādvayamāha –	259	
PA_atk-s05_14a2:2595	“Sukhaṃ dukkhena paripācayanto, kālākālaṃ vicinaṃ chandachanno;	259	
PA_atk-s05_14a2:2596	Atthassa dvārāni avāpuranto, tenāhaṃ tussāmi yavodanena.	259	
PA_atk-s05_14a2:2597	“Kālañca ñatvā abhijīhanāya, mantehi atthaṃ paripācayitvā;	259	
PA_atk-s05_14a2:2598	Vijambhissaṃ sīhavijambhitāni, tāyiddhiyā dakkhasi maṃ punāpī”ti. ;	259	
PA_atk-s05_14a2:2599_0	Tattha dukkhenāti iminā kāyikacetasikadukkhena attano porāṇakasukhaṃ paṭipākatikakaraṇena	2599	
PA_atk-s05_14a2:2599_1	paripācayantovaḍḍhento. Kālākālanti ayaṃ paṭicchanno hutvā caraṇakālo, ayaṃ appaṭicchannoti	2599	
PA_atk-s05_14a2:2599_2	evaṃ kālañca akālañca vicinanto rañño kuddhakāle channena caritabbanti ñatvā chandena	2599	
PA_atk-s05_14a2:2599_3	attano ruciyā channo paṭicchanno hutvā kumbhakārakammena jīvanto attano atthassa	2599	
PA_atk-s05_14a2:2599_4	kāraṇasaṅkhātāni dvārāni avāpuranto viharāmi, tena kāraṇenāhaṃ yavodanena tussāmīti	2599	
PA_atk-s05_14a2:2599_5	attho. Abhijīhanāyāti vīriyakaraṇassa. Mantehi atthaṃ paripācayitvāti attano ñāṇabalena	2599	
PA_atk-s05_14a2:2599_6	mama yasaṃ vaḍḍhetvā manosilātale vijambhamāno sīho viya vijambhissaṃ, tāya iddhiyā	2599	
PA_atk-s05_14a2:2599_7	maṃ punapi tvaṃ passissasīti.	2599	
PA_atk-s05_14a2:2600_0	Atha naṃ amacco āha – “paṇḍita, chatte adhivatthā devatā rājānaṃ pañhaṃ pucchi. Rājā	2600	
PA_atk-s05_14a2:2600_1	cattāro paṇḍite pucchi. Tesu ekopi taṃ pañhaṃ kathetuṃ nāsakkhi, tasmā rājā tava	2600	
PA_atk-s05_14a2:2600_2	santikaṃ maṃ pahiṇī”ti. “Evaṃ sante paññāya ānubhāvaṃ kasmā na passasi, evarūpe hi	2600	
PA_atk-s05_14a2:2600_3	kāle na issariyaṃ patiṭṭhā hoti, paññāsampannova patiṭṭhā hotī”ti mahāsatto paññāya	2600	
PA_atk-s05_14a2:2600_4	ānubhāvaṃ vaṇṇesi. Amacco raññā “paṇḍitaṃ diṭṭhaṭṭhāneyeva sakkāraṃ katvā ānethā”ti	2600	
PA_atk-s05_14a2:2600_5	dinnaṃ kahāpaṇasahassaṃ mahāsattassa hatthe ṭhapesi. Kumbhakāro “mahosadhapaṇḍito	2600	
PA_atk-s05_14a2:2600_6	kira mayā pesakārakammaṃ kārito”ti bhayaṃ āpajji. Atha naṃ mahāsatto “mā bhāyi, ācariya,	2600	
PA_atk-s05_14a2:2600_7	bahūpakāro tvaṃ amhāka”nti assāsetvā sahassaṃ datvā mattikāmakkhiteneva sarīrena	2600	
PA_atk-s05_14a2:2600_8	rathe nisīditvā nagaraṃ pāvisi. Amacco rañño ārocetvā “tāta, kuhiṃ paṇḍito diṭṭho”ti	2600	
PA_atk-s05_14a2:2600_9	vutte “deva, dakkhiṇayavamajjhakagāme kumbhakārakammaṃ katvā jīvati, tumhe pakkosathāti	2600	
PA_atk-s05_14a2:2600_10	sutvāva anhāyitvā mattikāmakkhiteneva sarīrena āgato”ti āha. Rājā “sace mayhaṃ paccatthiko	26001	
PA_atk-s05_14a2:2600_11	assa, issariyavidhinā careyya, nāyaṃ mama paccatthiko”ti cintetvā “mama puttassa	26001	
PA_atk-s05_14a2:2600_12	‘attano gharaṃ gantvā nhatvā alaṅkaritvā mayā dinnavidhānena āgacchatū’ti vadeyyāthā”ti	26001	
PA_atk-s05_14a2:2600_13	āha. Taṃ sutvā paṇḍito tathā katvā āgantvā “pavisatū”ti vutte pavisitvā rājānaṃ vanditvā	26001	
PA_atk-s05_14a2:2600_14	ekamantaṃ aṭṭhāsi. Rājā paṭisanthāraṃ katvā paṇḍitaṃ vīmaṃsanto imaṃ gāthamāha –	26001	
PA_atk-s05_14a2:2601	“Sukhīpi heke na karonti pāpaṃ, avaṇṇasaṃsaggabhayā puneke;	260	
PA_atk-s05_14a2:2602	Pahū samāno vipulatthacintī, kiṃ kāraṇā me na karosi dukkha”nti. ;	260	
PA_atk-s05_14a2:2603_0	Tattha sukhīti paṇḍita, ekacce “mayaṃ sukhino sampannaissariyā, alaṃ no ettakenā”ti	2603	
PA_atk-s05_14a2:2603_1	uttari issariyakāraṇā pāpaṃ na karonti, ekacce “evarūpassa no yasadāyakassa sāmikassa	2603	
PA_atk-s05_14a2:2603_2	aparajjhantānaṃ avaṇṇo bhavissatī”ti avaṇṇasaṃsaggabhayā na karonti. Eko na samattho	2603	
PA_atk-s05_14a2:2603_3	hoti, eko mandapañño, tvaṃ pana samattho ca vipulatthacintī ca, icchanto pana sakalajambudīpe	2603	
PA_atk-s05_14a2:2603_4	rajjampi kāreyyāsi. Kiṃ kāraṇā mama rajjaṃ gahetvā dukkhaṃ na karosīti.	2603	
PA_atk-s05_14a2:2604	Atha naṃ bodhisatto āha –	260	
PA_atk-s05_14a2:2605	“Na paṇḍitā attasukhassa hetu, pāpāni kammāni samācaranti;	260	
PA_atk-s05_14a2:2606	Dukkhena phuṭṭhā khalitāpi santā, chandā ca dosā na jahanti dhamma”nti. ;	260	
PA_atk-s05_14a2:2607	Tattha khalitāpīti sampattito khalitvā vipattiyaṃ ṭhitasabhāvā hutvāpi. Na jahanti dhammanti paveṇiyadhammampi sucaritadhammampi na jahanti.	260	
PA_atk-s05_14a2:2608	Puna rājā tassa vīmaṃsanatthaṃ khattiyamāyaṃ kathento imaṃ gāthamāha –	260	
PA_atk-s05_14a2:2609	“Yena kenaci vaṇṇena, mudunā dāruṇena vā;	260	
PA_atk-s05_14a2:2610	Uddhare dīnamattānaṃ, pacchā dhammaṃ samācare”ti. ;	261	
PA_atk-s05_14a2:2611	Tattha dīnanti duggataṃ attānaṃ uddharitvā sampattiyaṃ ṭhapeyyāti.	261	
PA_atk-s05_14a2:2612	Athassa mahāsatto rukkhūpamaṃ dassento imaṃ gāthamāha –	261	
PA_atk-s05_14a2:2613	“Yassa rukkhassa chāyāya, nisīdeyya sayeyya vā;	261	
PA_atk-s05_14a2:2614	Na tassa sākhaṃ bhañjeyya, mittadubbho hi pāpako”ti. ;	261	
PA_atk-s05_14a2:2615_0	Evañca pana vatvā – “mahārāja, yadi paribhuttarukkhassa sākhaṃ bhañjantopi mittadubbhī	2615	
PA_atk-s05_14a2:2615_1	hoti, yehi tumhehi mama pitā uḷāre issariye patiṭṭhāpito, ahañca mahantena anuggahena	2615	
PA_atk-s05_14a2:2615_2	anuggahito, tesu tumhesu aparajjhanto ahaṃ kathaṃ nāma mittadubbho na bhaveyya”nti	2615	
PA_atk-s05_14a2:2615_3	sabbathāpi attano amittadubbhibhāvaṃ kathetvā rañño cittācāraṃ codento imaṃ gāthamāha –	2615	
PA_atk-s05_14a2:2616	“Yassāpi dhammaṃ puriso vijaññā, ye cassa kaṅkhaṃ vinayanti santo;	261	
PA_atk-s05_14a2:2617	Taṃ hissa dīpañca parāyaṇañca, na tena mettiṃ jarayetha pañño”ti. ;	261	
PA_atk-s05_14a2:2618_0	Tassattho – mahārāja, yassa ācariyassa santikā yo puriso appamattakampi dhammaṃ kāraṇaṃ	2618	
PA_atk-s05_14a2:2618_1	jāneyya, ye cassa santo uppannaṃ kaṅkhaṃ vinayanti, taṃ tassa patiṭṭhānaṭṭhena dīpañceva	2618	
PA_atk-s05_14a2:2618_2	parāyaṇañca, tādisena ācariyena saddhiṃ paṇḍito mittabhāvaṃ nāma na jīreyya na nāseyya.	2618	
PA_atk-s05_14a2:2619	Idāni taṃ ovadanto imaṃ gāthādvayamāha –	261	
PA_atk-s05_14a2:2620	“Alaso gihī kāmabhogī na sādhu, asaññato pabbajito na sādhu;	262	
PA_atk-s05_14a2:2621	Rājā na sādhu anisammakārī, yo paṇḍito kodhano taṃ na sādhu.	262	
PA_atk-s05_14a2:2622	“Nisamma khattiyo kayirā, nānisamma disampati;	262	
PA_atk-s05_14a2:2623	Nisammakārino rāja, yaso kitti ca vaḍḍhatī”ti. ;	262	
PA_atk-s05_14a2:2624	Tattha na sādhūti na sundaro. Anisammakārīti kiñci sutvā anupadhāretvā attano paccakkhaṃ akatvā kārako. Yaso kitti cāti issariyaparivāro ca guṇakitti ca ekantena vaḍḍhatīti.	262	
PA_atk-s05_14a2:2625	Bhūripañho niṭṭhito.	262	
PA_atk-s05_14a2:2626	Devatāpañho	262	
PA_atk-s05_14a2:2627_0	Evaṃ vutte rājā mahāsattaṃ samussitasetacchatte rājapallaṅke nisīdāpetvā sayaṃ nīcāsane	2627	
PA_atk-s05_14a2:2627_1	nisīditvā āha – “paṇḍita, setacchatte adhivatthā devatā maṃ cattāro pañhe pucchi,	2627	
PA_atk-s05_14a2:2627_2	te ahaṃ na jānāmi. Cattāropi paṇḍitā na jāniṃsu, kathehi me, tāta, te pañhe”ti. Mahārāja,	2627	
PA_atk-s05_14a2:2627_3	chatte adhivatthā devatā vā hotu, cātumahārājikādayo vā hontu, yena kenaci pucchitapañhaṃ	2627	
PA_atk-s05_14a2:2627_4	ahaṃ kathetuṃ sakkomi. Vada, mahārāja, devatāya pucchitapañheti. Atha rājā devatāya	2627	
PA_atk-s05_14a2:2627_5	pucchitaniyāmeneva kathento paṭhamaṃ gāthamāha –	2627	
PA_atk-s05_14a2:2628	“Hanti hatthehi pādehi, mukhañca parisumbhati;	262	
PA_atk-s05_14a2:2629	Sa ve rāja piyo hoti, kaṃ tena tvābhipassasī”ti. ;	262	
PA_atk-s05_14a2:2630_0	Tattha hantīti paharati. Parisumbhatīti paharatiyeva. Sa veti so evaṃ karonto piyo	2630	
PA_atk-s05_14a2:2630_1	hoti. Kaṃ tena tvābhipassasīti tena paharaṇakāraṇena piyaṃ katamaṃ puggalaṃ tvaṃ,	2630	
PA_atk-s05_14a2:2630_2	rāja, abhipassasīti.	2630	
PA_atk-s05_14a2:2631_0	Mahāsattassa taṃ kathaṃ sutvāva gaganatale puṇṇacando viya attho pākaṭo ahosi. Atha	2631	
PA_atk-s05_14a2:2631_1	mahāsatto “suṇa, mahārāja, yadā hi mātuaṅke nipanno daharakumāro haṭṭhatuṭṭho kīḷanto	2631	
PA_atk-s05_14a2:2631_2	mātaraṃ hatthapādehi paharati, kese luñcati, muṭṭhinā mukhaṃ paharati, tadā naṃ mātā	2631	
PA_atk-s05_14a2:2631_3	‘coraputtaka, kathaṃ tvaṃ no evaṃ paharasī’tiādīni pemasinehavaseneva vatvā pemaṃ	2631	
PA_atk-s05_14a2:2631_4	sandhāretuṃ asakkontī āliṅgitvā thanantare nipajjāpetvā mukhaṃ paricumbati. Iti so	2631	
PA_atk-s05_14a2:2631_5	tassā evarūpe kāle piyataro hoti, tathā pitunopī”ti evaṃ gaganamajjhe sūriyaṃ uṭṭhāpento	2631	
PA_atk-s05_14a2:2631_6	viya pākaṭaṃ katvā pañhaṃ kathesi. Taṃ sutvā devatā chattapiṇḍikaṃ vivaritvā nikkhamitvā	2631	
PA_atk-s05_14a2:2631_7	upaḍḍhaṃ sarīraṃ dassetvā “sukathito paṇḍitena pañho”ti madhurassarena sādhukāraṃ	2631	
PA_atk-s05_14a2:2631_8	datvā ratanacaṅkoṭakaṃ pūretvā dibbapupphagandhavāsehi bodhisattaṃ pūjetvā antaradhāyi.	2631	
PA_atk-s05_14a2:2631_9	Rājāpi paṇḍitaṃ pupphādīhi pūjetvā itaraṃ pañhaṃ yācitvā “vada, mahārājā”ti vutte dutiyaṃ gāthamāha –	2631	
PA_atk-s05_14a2:2632	“Akkosati yathākāmaṃ, āgamañcassa icchati;	263	
PA_atk-s05_14a2:2633	Sa ve rāja piyo hoti, kaṃ tena tvābhipassasī”ti. ;	263	
PA_atk-s05_14a2:2634_0	Athassa mahāsatto – “mahārāja, mātā vacanapesanaṃ kātuṃ samatthaṃ sattaṭṭhavassikaṃ	2634	
PA_atk-s05_14a2:2634_1	puttaṃ ‘tāta, khettaṃ gaccha, antarāpaṇaṃ gacchā’tiādīni vatvā ‘amma, sace idañcidañca	2634	
PA_atk-s05_14a2:2634_2	khādanīyaṃ bhojanīyaṃ dassasi, gamissāmī’ti vutte ‘sādhu, putta, gaṇhāhī’ti vatvā	2634	
PA_atk-s05_14a2:2634_3	deti. So dārako taṃ khāditvā bahi gantvā dārakehi saddhiṃ kīḷitvā mātupesanaṃ na	2634	
PA_atk-s05_14a2:2634_4	gacchati. Mātarā “tāta, gacchāhī’ti vutte so mātaraṃ ‘amma, tvaṃ sītāya gharacchāyāya	2634	
PA_atk-s05_14a2:2634_5	nisīdasi, kiṃ pana ahaṃ tava bahi pesanakammaṃ karissāmi, ahaṃ taṃ vañcemī’ti vatvā	2634	
PA_atk-s05_14a2:2634_6	hatthavikāramukhavikāre katvā gato. Sā gacchantaṃ disvā kujjhitvā daṇḍakaṃ gahetvā	2634	
PA_atk-s05_14a2:2634_7	‘tvaṃ mama santakaṃ khāditvā khette kiccaṃ kātuṃ na icchasī’ti tajjentī vegena palāyantaṃ	2634	
PA_atk-s05_14a2:2634_8	anubandhitvā pāpuṇituṃ asakkontī ‘corā taṃ khaṇḍākhaṇḍaṃ chindantū’tiādīni vatvā	2634	
PA_atk-s05_14a2:2634_9	yathākāmaṃ akkosati paribhāsati. Yaṃ pana mukhena bhaṇati, tathā hadaye appamattakampi	2634	
PA_atk-s05_14a2:2634_10	na icchati, āgamanañcassa icchati, so divasabhāgaṃ kīḷitvā sāyaṃ gehaṃ pavisituṃ	26341	
PA_atk-s05_14a2:2634_11	avisahanto ñātakānaṃ santikaṃ gacchati. Mātāpissa āgamanamaggaṃ olokentī anāgacchantaṃ	26341	
PA_atk-s05_14a2:2634_12	disvā ‘pavisituṃ na visahati maññe’ti sokassa hadayaṃ pūretvā assupuṇṇehi nettehi	26341	
PA_atk-s05_14a2:2634_13	ñātighare upadhārentī puttaṃ disvā āliṅgitvā sīse cumbitvā ubhohi hatthehi daḷhaṃ	26341	
PA_atk-s05_14a2:2634_14	gahetvā ‘tāta piyaputtaka, mama vacanaṃ hadaye ṭhapesī’ti atirekataraṃ pemaṃ uppādesi.	26341	
PA_atk-s05_14a2:2634_15	Evaṃ, mahārāja, mātuyā kuddhakāle putto piyataro nāma hotī”ti dutiyaṃ pañhaṃ kathesi.	26341	
PA_atk-s05_14a2:2634_16	Devatā tatheva pūjesi.	26341	
PA_atk-s05_14a2:2635	Rājāpi pūjetvā tatiyaṃ pañhaṃ yācitvā “vada, mahārājā”ti vutte tatiyaṃ gāthamāha –	263	
PA_atk-s05_14a2:2636	“Abbhakkhāti abhūtena, alikenābhisāraye;	263	
PA_atk-s05_14a2:2637	Sa ve rāja piyo hoti, kaṃ tena tvābhipassasī”ti. ;	263	
PA_atk-s05_14a2:2638_0	Athassa mahāsatto “rāja, yadā ubho jayampatikā rahogatā lokassādaratiyā kīḷantā ‘bhadde,	2638	
PA_atk-s05_14a2:2638_1	tava mayi pemaṃ natthi, hadayaṃ te bahi gata’nti evaṃ aññamaññaṃ abhūtena abbhācikkhanti,	2638	
PA_atk-s05_14a2:2638_2	alikena sārenti codenti, tadā te atirekataraṃ aññamaññaṃ piyāyanti. Evamassa pañhassa	2638	
PA_atk-s05_14a2:2638_3	atthaṃ jānāhī”ti kathesi. Devatā tatheva pūjesi.	2638	
PA_atk-s05_14a2:2639	Rājāpi pūjetvā itaraṃ pañhaṃ yācitvā “vada, mahārājā”ti vutte catutthaṃ gāthamāha –	263	
PA_atk-s05_14a2:2640	“Haraṃ annañca pānañca, vatthasenāsanāni ca;	264	
PA_atk-s05_14a2:2641	Aññadatthuharā santā, te ve rāja piyā honti;	264	
PA_atk-s05_14a2:2642	Kaṃ tena tvābhipassasī”ti. ;	264	
PA_atk-s05_14a2:2643_0	Athassa mahāsatto “mahārāja, ayaṃ pañho dhammikasamaṇabrāhmaṇe sandhāya vutto. Saddhāni	2643	
PA_atk-s05_14a2:2643_1	hi kulāni idhalokaparalokaṃ saddahitvā denti ceva dātukāmāni ca honti, tāni tathārūpe	2643	
PA_atk-s05_14a2:2643_2	samaṇabrāhmaṇe yācantepi laddhaṃ harante bhuñjantepi disvā ‘amheyeva yācanti, amhākaṃyeva	2643	
PA_atk-s05_14a2:2643_3	santakāni annapānādīni paribhuñjantī’ti tesu atirekataraṃ pemaṃ karonti. Evaṃ kho,	2643	
PA_atk-s05_14a2:2643_4	mahārāja, aññadatthuharā santā ekaṃsena yācantā ceva laddhaṃ harantā ca samānā piyā	2643	
PA_atk-s05_14a2:2643_5	hontī”ti kathesi. Imasmiṃ pana pañhe kathite devatā tatheva pūjetvā sādhukāraṃ datvā	2643	
PA_atk-s05_14a2:2643_6	sattaratanapūraṃ ratanacaṅkoṭakaṃ “gaṇha, mahāpaṇḍitā”ti mahāsattassa pādamūle khipi.	2643	
PA_atk-s05_14a2:2643_7	Rājāpissa atirekataraṃ pūjaṃ karonto ativiya pasīditvā senāpatiṭṭhānaṃ adāsi. Tato	2643	
PA_atk-s05_14a2:2643_8	paṭṭhāya mahāsattassa yaso mahā ahosi.	2643	
PA_atk-s05_14a2:2644	Devatāpañho niṭṭhito.	264	
PA_atk-s05_14a2:2645	Pañcapaṇḍitapañho	264	
PA_atk-s05_14a2:2646_0	Puna te cattāro paṇḍitā “ambho, gahapatiputto idāni mahantataro jāto, kiṃ karomā”ti	2646	
PA_atk-s05_14a2:2646_1	mantayiṃsu. Atha ne senako āha – “hotu diṭṭho me upāyo, mayaṃ gahapatiputtaṃ upasaṅkamitvā	2646	
PA_atk-s05_14a2:2646_2	‘rahassaṃ nāma kassa kathetuṃ vaṭṭatī’ti pucchissāma, so ‘na kassaci kathetabba’nti	2646	
PA_atk-s05_14a2:2646_3	vakkhati. Atha naṃ ‘gahapatiputto te, deva, paccatthiko jāto’ti paribhindissāmā”ti.	2646	
PA_atk-s05_14a2:2646_4	Te cattāropi paṇḍitā tassa gharaṃ gantvā paṭisanthāraṃ katvā “paṇḍita, pañhaṃ pucchitukāmamhā”ti	2646	
PA_atk-s05_14a2:2646_5	vatvā “pucchathā”ti vutte senako pucchi “paṇḍita, purisena nāma kattha patiṭṭhātabba”nti?	2646	
PA_atk-s05_14a2:2646_6	“Sacce patiṭṭhātabba”nti. “Sacce patiṭṭhitena kiṃ uppādetabba”nti? “Dhanaṃ uppādetabba”nti.	2646	
PA_atk-s05_14a2:2646_7	“Dhanaṃ uppādetvā kiṃ kātabba”nti? “Manto gahetabbo”ti. “Mantaṃ gahetvā kiṃ kātabba”nti?	2646	
PA_atk-s05_14a2:2646_8	“Attano rahassaṃ parassa na kathetabba”nti. Te “sādhu paṇḍitā”ti vatvā tuṭṭhamānasā	2646	
PA_atk-s05_14a2:2646_9	hutvā “idāni gahapatiputtassa piṭṭhiṃ passissāmā”ti rañño santikaṃ gantvā “mahārāja,	2646	
PA_atk-s05_14a2:2646_10	gahapatiputto te paccatthiko jāto”ti vadiṃsu. “Nāhaṃ tumhākaṃ vacanaṃ saddahāmi,	26461	
PA_atk-s05_14a2:2646_11	na so mayhaṃ paccatthiko bhavissatī”ti. Saccaṃ, mahārāja, saddahatha, asaddahanto	26461	
PA_atk-s05_14a2:2646_12	pana tameva pucchatha “paṇḍita, attano rahassaṃ nāma kassa kathetabba”nti? Sace paccatthiko	26461	
PA_atk-s05_14a2:2646_13	na bhavissati, “asukassa nāma kathetabba”nti vakkhati. Sace paccatthiko bhavissati,	26461	
PA_atk-s05_14a2:2646_14	“kassaci na kathetabbaṃ, manorathe paripuṇṇe kathetabba”nti vakkhati. Tadā amhākaṃ	26461	
PA_atk-s05_14a2:2646_15	vacanaṃ saddahitvā nikkaṅkhā bhaveyyāthāti. So “sādhū”ti sampaṭicchitvā ekadivasaṃ	26461	
PA_atk-s05_14a2:2646_16	sabbesu samāgantvā nisinnesu vīsatinipāte pañcapaṇḍitapañhe paṭhamaṃ gāthamāha –	26461	
PA_atk-s05_14a2:2647	“Pañca paṇḍitā samāgatāttha, pañhā me paṭibhāti taṃ suṇātha;	264	
PA_atk-s05_14a2:2648	Nindiyamatthaṃ pasaṃsiyaṃ vā, kassevāvikareyya guyhamattha”nti. ;	264	
PA_atk-s05_14a2:2649	Evaṃ vutte senako “rājānampi amhākaṃyeva abbhantare pakkhipissāmī”ti cintetvā imaṃ gāthamāha –	264	
PA_atk-s05_14a2:2650	“Tvaṃ āvikarohi bhūmipāla, bhattā bhārasaho tuvaṃ vadetaṃ;	265	
PA_atk-s05_14a2:2651	Tava chandarucīni sammasitvā, atha vakkhanti janinda pañca dhīrā”ti. ;	265	
PA_atk-s05_14a2:2652_0	Tattha bhattāti tvaṃ amhākaṃ sāmiko ceva uppannassa ca bhārassa saho, paṭhamaṃ tāva	2652	
PA_atk-s05_14a2:2652_1	tvameva etaṃ vadehi. Tava chandarucīnīti pacchā tava chandañceva ruccanakāraṇāni	2652	
PA_atk-s05_14a2:2652_2	ca sammasitvā ime pañca paṇḍitā vakkhanti.	2652	
PA_atk-s05_14a2:2653	Atha rājā attano kilesavasikatāya imaṃ gāthamāha –	265	
PA_atk-s05_14a2:2654	“Yā sīlavatī anaññatheyyā, bhattucchandavasānugā piyā manāpā;	265	
PA_atk-s05_14a2:2655	Nindiyamatthaṃ pasaṃsiyaṃ vā, bhariyāyāvikareyya guyhamattha”nti. ;	265	
PA_atk-s05_14a2:2656	Tattha anaññatheyyāti kilesavasena aññena na thenitabbā.	265	
PA_atk-s05_14a2:2657	Tato senako “idāni rājānaṃ amhākaṃ abbhantare pakkhipimhā”ti tussitvā sayaṃkatakāraṇameva dīpento imaṃ gāthamāha –	265	
PA_atk-s05_14a2:2658	“Yo kicchagatassa āturassa, saraṇaṃ hoti gatī parāyaṇañca;	265	
PA_atk-s05_14a2:2659	Nindiyamatthaṃ pasaṃsiyaṃ vā, sakhinovāvikareyya guyhamattha”nti. ;	265	
PA_atk-s05_14a2:2660	Atha rājā pukkusaṃ pucchi “kathaṃ, pukkusa, passasi, nindiyaṃ vā pasaṃsiyaṃ vā rahassaṃ kassa kathetabba”nti? So kathento imaṃ gāthamāha –	266	
PA_atk-s05_14a2:2661	“Jeṭṭho atha majjhimo kaniṭṭho, yo ce sīlasamāhito ṭhitatto;	266	
PA_atk-s05_14a2:2662	Nindiyamatthaṃ pasaṃsiyaṃ vā, bhātuvāvikareyya guyhamattha”nti. ;	266	
PA_atk-s05_14a2:2663	Tattha ṭhitattoti ṭhitasabhāvo nibbisevano.	266	
PA_atk-s05_14a2:2664	Tato rājā kāmindaṃ pucchi “kathaṃ kāminda passasi, rahassaṃ kassa kathetabba”nti? So kathento imaṃ gāthamāha –	266	
PA_atk-s05_14a2:2665	“Yo ve pituhadayassa paddhagū, anujāto pitaraṃ anomapañño;	266	
PA_atk-s05_14a2:2666	Nindiyamatthaṃ pasaṃsiyaṃ vā, puttassāvikareyya guyhamattha”nti. ;	266	
PA_atk-s05_14a2:2667_0	Tattha paddhagūti pesanakārako yo pitussa pesanaṃ karoti, pitu cittassa vase vattati,	2667	
PA_atk-s05_14a2:2667_1	ovādakkhamo hotīti attho. Anujātoti tayo puttā atijāto ca anujāto ca avajāto cāti.	2667	
PA_atk-s05_14a2:2667_2	Anuppannaṃ yasaṃ uppādento atijāto, kulabhāro avajāto, kulapaveṇirakkhako pana anujāto.	2667	
PA_atk-s05_14a2:2667_3	Taṃ sandhāya evamāha.	2667	
PA_atk-s05_14a2:2668	Tato rājā devindaṃ pucchi – “kathaṃ devinda, passasi, rahassaṃ kassa kathetabba”nti? So attano katakāraṇameva kathento imaṃ gāthamāha –	266	
PA_atk-s05_14a2:2669	“Mātā dvipadājanindaseṭṭha, yā naṃ poseti chandasā piyena;	266	
PA_atk-s05_14a2:2670	Nindiyamatthaṃ pasaṃsiyaṃ vā, mātuyāvikareyya guyhamattha”nti. ;	267	
PA_atk-s05_14a2:2671	Tattha dvipadājanindaseṭṭhāti dvipadānaṃ seṭṭha, janinda. Chandasā piyenāti chandena ceva pemena ca.	267	
PA_atk-s05_14a2:2672_0	Evaṃ te pucchitvā rājā paṇḍitaṃ pucchi “kathaṃ passasi, paṇḍita, rahassaṃ kassa kathetabba”nti.	2672	
PA_atk-s05_14a2:2672_1	“Mahārāja, yāva attano icchitaṃ na nipphajjati, tāva paṇḍito adhivāseyya, kassaci	2672	
PA_atk-s05_14a2:2672_2	na katheyyā”ti so imaṃ gāthamāha –	2672	
PA_atk-s05_14a2:2673	“Guyhassa hi guyhameva sādhu, na hi guyhassa pasatthamāvikammaṃ;	267	
PA_atk-s05_14a2:2674	Anipphannatā saheyya dhīro, nipphannova yathāsukhaṃ bhaṇeyyā”ti. ;	267	
PA_atk-s05_14a2:2675	Tattha anipphannatāti mahārāja, yāva attano icchitaṃ na nipphajjati, tāva paṇḍito adhivāseyya, na kassaci katheyyāti.	267	
PA_atk-s05_14a2:2676_0	Paṇḍitena pana evaṃ vutte rājā anattamano ahosi. Senako rājānaṃ olokesi, rājāpi senakamukhaṃ	2676	
PA_atk-s05_14a2:2676_1	olokesi. Bodhisatto tesaṃ kiriyaṃ disvāva jāni “ime cattāro janā paṭhamameva maṃ	2676	
PA_atk-s05_14a2:2676_2	rañño antare paribhindiṃsu, vīmaṃsanavasena pañho pucchito bhavissatī”ti. Tesaṃ pana	2676	
PA_atk-s05_14a2:2676_3	kathentānaññeva sūriyo atthaṅgato, dīpā jalitā. Paṇḍito “rājakammāni nāma bhāriyāni,	2676	
PA_atk-s05_14a2:2676_4	na paññāyati ‘kiṃ bhavissatī’ti, khippameva gantuṃ vaṭṭatī”ti uṭṭhāyāsanā rājānaṃ	2676	
PA_atk-s05_14a2:2676_5	vanditvā nikkhamitvā cintesi “imesu eko ‘sahāyakassa kathetuṃ vaṭṭatī’ti āha, eko	2676	
PA_atk-s05_14a2:2676_6	‘bhātussa, eko puttassa, eko mātu kathetuṃ vaṭṭatī’ti āha. Imehi etaṃ katameva bhavissati,	2676	
PA_atk-s05_14a2:2676_7	diṭṭhameva kathitanti maññāmi, hotu ajjeva etaṃ jānissāmī”ti. Te pana cattāropi aññesu	2676	
PA_atk-s05_14a2:2676_8	divasesu rājakulā nikkhamitvā rājanivesanadvāre ekassa bhattaambaṇassa piṭṭhe nisīditvā	2676	
PA_atk-s05_14a2:2676_9	kiccakaraṇīyāni mantetvā gharāni gacchanti. Tasmā paṇḍito “ahaṃ etesaṃ catunnaṃ rahassaṃ	2676	
PA_atk-s05_14a2:2676_10	ambaṇassa heṭṭhā nipajjitvā jānituṃ sakkuṇeyya”nti cintetvā taṃ ambaṇaṃ ukkhipāpetvā	26761	
PA_atk-s05_14a2:2676_11	attharaṇaṃ attharāpetvā ambaṇassa heṭṭhā pavisitvā purisānaṃ saññaṃ adāsi “tumhe	26761	
PA_atk-s05_14a2:2676_12	catūsu paṇḍitesu mantetvā gatesu āgantvā maṃ āneyyāthā”ti. Te “sādhū”ti sampaṭicchitvā	26761	
PA_atk-s05_14a2:2676_13	pakkamiṃsu. Senakopi rājānaṃ āha – “mahārāja, amhākaṃ vacanaṃ na saddahatha, idāni	26761	
PA_atk-s05_14a2:2676_14	kiṃ karissathā”ti. So tassa vacanaṃ gahetvā anisāmetvāva bhītatasito hutvā “idāni	26761	
PA_atk-s05_14a2:2676_15	kiṃ karoma, senaka paṇḍitā”ti pucchi. “Mahārāja, papañcaṃ akatvā kañci ajānāpetvā	26761	
PA_atk-s05_14a2:2676_16	gahapatiputtaṃ māretuṃ vaṭṭatī”ti. Rājā “senaka, ṭhapetvā tumhe añño mama atthakāmo	26761	
PA_atk-s05_14a2:2676_17	nāma natthi, tumhe attano suhade gahetvā dvārantare ṭhatvā gahapatiputtassa pātova	26761	
PA_atk-s05_14a2:2676_18	upaṭṭhānaṃ āgacchantassa khaggena sīsaṃ chindathā”ti attano khaggaratanaṃ adāsi.	26761	
PA_atk-s05_14a2:2676_19	Te “sādhu, deva, mā bhāyi, mayaṃ taṃ māressāmā”ti vatvā nikkhamitvā “diṭṭhā no paccāmittassa	26761	
PA_atk-s05_14a2:2676_20	piṭṭhī”ti bhattaambaṇassa piṭṭhe nisīdiṃsu. Tato senako āha “ambho, ko gahapatiputtaṃ	26762	
PA_atk-s05_14a2:2676_21	māressatī”ti. Itare “tumheyeva ācariya, mārethā”ti tasseva bhāraṃ kariṃsu.	26762	
PA_atk-s05_14a2:2677_0	Atha ne senako pucchi “tumhe ‘rahassaṃ nāma asukassa asukassa kathetabba’nti vadatha,	2677	
PA_atk-s05_14a2:2677_1	kiṃ vo etaṃ kataṃ, udāhu diṭṭhaṃ suta”nti? “Kataṃ etaṃ, ācariyā”ti. Tumhe “rahassaṃ	2677	
PA_atk-s05_14a2:2677_2	nāma sahāyakassa kathetabba”nti vadatha, “kiṃ vo etaṃ kataṃ, udāhu diṭṭhaṃ suta”nti?	2677	
PA_atk-s05_14a2:2677_3	“Kataṃ etaṃ mayā”ti? “Kathetha, ācariyā”ti. “Imasmiṃ rahasse raññā ñāte jīvitaṃ me	2677	
PA_atk-s05_14a2:2677_4	natthī”ti. “Mā bhāyatha ācariya, idha tumhākaṃ rahassabhedako natthi, kathethā”ti.	2677	
PA_atk-s05_14a2:2677_5	So nakhena ambaṇaṃ koṭṭetvā “atthi nu kho imassa heṭṭhā gahapatiputto”ti āha. “Ācariya,	2677	
PA_atk-s05_14a2:2677_6	gahapatiputto attano issariyena evarūpaṃ ṭhānaṃ na pavisissati, idāni yasena matto	2677	
PA_atk-s05_14a2:2677_7	bhavissati, kathetha tumhe”ti. Senako tāva attano rahassaṃ kathento āha – “tumhe	2677	
PA_atk-s05_14a2:2677_8	imasmiṃ nagare asukaṃ nāma vesiṃ jānāthā”ti? “Āma, ācariyā”ti. “Idāni sā paññāyatī”ti.	2677	
PA_atk-s05_14a2:2677_9	“Na paññāyati, ācariyā”ti. “Ahaṃ sālavanuyyāne tāya saddhiṃ purisakiccaṃ katvā tassā	2677	
PA_atk-s05_14a2:2677_10	piḷandhanesu lobhena taṃ māretvā tassāyeva sāṭakena bhaṇḍikaṃ katvā āharitvā amhākaṃ	26771	
PA_atk-s05_14a2:2677_11	ghare asukabhūmikāya asuke nāma gabbhe nāgadantake laggesiṃ, vaḷañjetuṃ 3 visahāmi,	26771	
PA_atk-s05_14a2:2677_12	purāṇabhāvamassa olokemi, evarūpaṃ aparādhakammaṃ katvā mayā ekassa sahāyakassa kathitaṃ,	26771	
PA_atk-s05_14a2:2677_13	na tena kassaci kathitapubbaṃ, iminā kāraṇena ‘sahāyakassa guyhaṃ kathetabba’nti	26771	
PA_atk-s05_14a2:2677_14	mayā kathita”nti. Paṇḍito tassa rahassaṃ sādhukaṃ vavatthapetvā sallakkhesi.	26771	
PA_atk-s05_14a2:2678_0	Pukkusopi attano rahassaṃ kathento āha – “mama ūruyā kuṭṭhaṃ atthi, kaniṭṭho me pātova	2678	
PA_atk-s05_14a2:2678_1	kañci ajānāpetvā taṃ dhovitvā bhesajjena makkhetvā upari pilotikaṃ datvā bandhati.	2678	
PA_atk-s05_14a2:2678_2	Rājā mayi muducitto ‘ehi pukkusā’ti maṃ pakkositvā yebhuyyena mama ūruyāyeva sayati,	2678	
PA_atk-s05_14a2:2678_3	sace pana etaṃ rājā jāneyya, maṃ māreyya. Taṃ mama kaniṭṭhaṃ ṭhapetvā añño jānanto	2678	
PA_atk-s05_14a2:2678_4	nāma natthi, tena kāraṇena ‘rahassaṃ nāma bhātu kathetabba’nti mayā vutta”nti. Kāmindopi	2678	
PA_atk-s05_14a2:2678_5	attano rahassaṃ kathento āha – “maṃ kāḷapakkhe uposathadivase naradevo nāma yakkho	2678	
PA_atk-s05_14a2:2678_6	gaṇhāti, ahaṃ ummattakasunakho viya viravāmi, svāhaṃ tamatthaṃ puttassa kathesiṃ.	2678	
PA_atk-s05_14a2:2678_7	So mama yakkhena gahitabhāvaṃ ñatvā maṃ antogehagabbhe nipajjāpetvā dvāraṃ pidahitvā	2678	
PA_atk-s05_14a2:2678_8	nikkhamitvā mama saddaṃ paṭicchādanatthaṃ dvāre samajjaṃ kāresi, iminā kāraṇena ‘rahassaṃ	2678	
PA_atk-s05_14a2:2678_9	nāma puttassa kathetabba’nti mayā vutta”nti. Tato tayopi devindaṃ pucchiṃsu. So attano	2678	
PA_atk-s05_14a2:2678_10	rahassaṃ kathento āha – “mayā maṇipahaṃsanakammaṃ karontena rañño santakaṃ sakkena	26781	
PA_atk-s05_14a2:2678_11	kusarañño dinnaṃ, siripavesanaṃ maṅgalamaṇiratanaṃ thenetvā mātuyā dinnaṃ. Sā kañci	26781	
PA_atk-s05_14a2:2678_12	ajānāpetvā mama rājakulaṃ pavisanakāle taṃ mayhaṃ deti, ahaṃ tena maṇinā siriṃ pavesetvā	26781	
PA_atk-s05_14a2:2678_13	rājanivesanaṃ gacchāmi. Rājā tumhehi saddhiṃ akathetvā paṭhamataraṃ mayā saddhiṃ	26781	
PA_atk-s05_14a2:2678_14	kathesi. Devasikaṃ aṭṭha, soḷasa, dvattiṃsa, catusaṭṭhi kahāpaṇe mama paribbayatthāya	26781	
PA_atk-s05_14a2:2678_15	deti. Sace tassa maṇiratanassa channabhāvaṃ rājā jāneyya, mayhaṃ jīvitaṃ natthi,	26781	
PA_atk-s05_14a2:2678_16	iminā kāraṇena ‘rahassaṃ nāma mātu kathetabba’nti mayā vutta”nti.	26781	
PA_atk-s05_14a2:2679_0	Mahāsatto sabbesampi guyhaṃ attano paccakkhaṃ akāsi. Te pana attano udaraṃ phāletvā	2679	
PA_atk-s05_14a2:2679_1	antaṃ bāhiraṃ karontā viya rahassaṃ aññamaññaṃ kathetvā “tumhe appamattā pātova āgacchatha,	2679	
PA_atk-s05_14a2:2679_2	gahapatiputtaṃ māressāmā”ti uṭṭhāya pakkamiṃsu. Tesaṃ gatakāle paṇḍitassa purisā	2679	
PA_atk-s05_14a2:2679_3	āgantvā ambaṇaṃ ukkhipitvā mahāsattaṃ ādāya pakkamiṃsu. So gharaṃ gantvā nhatvā alaṅkaritvā	2679	
PA_atk-s05_14a2:2679_4	subhojanaṃ bhuñjitvā “ajja me bhaginī udumbaradevī rājagehato sāsanaṃ pesessatī”ti	2679	
PA_atk-s05_14a2:2679_5	ñatvā dvāre paccāyikaṃ purisaṃ ṭhapesi “rājagehato āgataṃ sīghaṃ pavesetvā mama dasseyyāsī”ti.	2679	
PA_atk-s05_14a2:2679_6	Evañca pana vatvā sayanapiṭṭhe nipajji. Tasmiṃ khaṇe rājāpi sayanapiṭṭhe nipannova	2679	
PA_atk-s05_14a2:2679_7	paṇḍitassa guṇaṃ saritvā “mahosadhapaṇḍito sattavassikakālato paṭṭhāya maṃ upaṭṭhahanto	2679	
PA_atk-s05_14a2:2679_8	na kiñci mayhaṃ anatthaṃ akāsi, devatāya pucchitapañhepi paṇḍite asati jīvitaṃ me	2679	
PA_atk-s05_14a2:2679_9	laddhaṃ na siyā. Veripaccāmittānaṃ vacanaṃ gahetvā ‘asamadhuraṃ paṇḍitaṃ mārethā’ti	2679	
PA_atk-s05_14a2:2679_10	khaggaṃ dentena ayuttaṃ mayā kataṃ, sve dāni naṃ passituṃ na labhissāmī”ti sokaṃ	26791	
PA_atk-s05_14a2:2679_11	uppādesi. Sarīrato sedā mucciṃsu. So sokasamappito cittassādaṃ na labhi. Udumbaradevīpi	26791	
PA_atk-s05_14a2:2679_12	tena saddhiṃ ekasayanagatā taṃ ākāraṃ disvā “kiṃ nu kho mayhaṃ koci aparādho atthi,	26791	
PA_atk-s05_14a2:2679_13	udāhu devassa kiñci sokakāraṇaṃ uppannaṃ, pucchissāmi tāva na”nti imaṃ gāthamāha –	26791	
PA_atk-s05_14a2:2680	“Kiṃ tvaṃ vimanosi rājaseṭṭha, dvipadajaninda vacanaṃ suṇoma metaṃ;	268	
PA_atk-s05_14a2:2681	Kiṃ cintayamāno dummanosi, nūna deva aparādho atthi mayha”nti. ;	268	
PA_atk-s05_14a2:2682	Atha rājā kathento gāthamāha –	268	
PA_atk-s05_14a2:2683	“Paṇhe vajjho mahosadhoti, āṇatto me vamāya bhūripañño;	268	
PA_atk-s05_14a2:2684	Taṃ cintayamāno dummanosmi, na hi devī aparādho atthi tuyha”nti. ;	268	
PA_atk-s05_14a2:2685_0	Tattha āṇattoti bhadde, cattāro paṇḍitā “mahosadho mama paccatthiko”ti kathayiṃsu.	2685	
PA_atk-s05_14a2:2685_1	Mayā tathato avicinitvā “vadhetha na”nti bhūripañño vadhāya āṇatto. Taṃ kāraṇaṃ cintayamāno dummanosmīti.	2685	
PA_atk-s05_14a2:2686_0	Tassā tassa vacanaṃ sutvāva mahāsatte sinehena pabbatamatto soko uppajji. Tato sā	2686	
PA_atk-s05_14a2:2686_1	cintesi “ekena upāyena rājānaṃ assāsetvā rañño niddaṃ okkamanakāle mama kaniṭṭhassa	2686	
PA_atk-s05_14a2:2686_2	sāsanaṃ pahiṇissāmī”ti. Atha sā “mahārāja, tayāvetaṃ kataṃ gahapatiputtaṃ mahante	2686	
PA_atk-s05_14a2:2686_3	issariye patiṭṭhāpentena, tumhehi so senāpatiṭṭhāne ṭhapito, idāni kira so tumhākaṃyeva	2686	
PA_atk-s05_14a2:2686_4	paccatthiko jāto, na kho pana paccatthiko khuddako nāma atthi, māretabbova, tumhe	2686	
PA_atk-s05_14a2:2686_5	mā cintayitthā”ti rājānaṃ assāsesi. So tanubhūtasoko niddaṃ okkami. Devī uṭṭhāya	2686	
PA_atk-s05_14a2:2686_6	gabbhaṃ pavisitvā “tāta mahosadha, cattāro paṇḍitā taṃ paribhindiṃsu, rājā kuddho	2686	
PA_atk-s05_14a2:2686_7	sve dvārantare taṃ vadhāya āṇāpesi, sve rājakulaṃ mā āgaccheyyāsi, āgacchanto pana	2686	
PA_atk-s05_14a2:2686_8	nagaraṃ hatthagataṃ katvā samattho hutvā āgaccheyyāsī”ti paṇṇaṃ likhitvā modakassa	2686	
PA_atk-s05_14a2:2686_9	anto pakkhipitvā modakaṃ suttena veṭhetvā navabhājane katvā chādetvā lañchetvā atthacārikāya	2686	
PA_atk-s05_14a2:2686_10	dāsiyā adāsi “imaṃ modakaṃ gahetvā mama kaniṭṭhassa dehī”ti. Sā tathā akāsi. “Rattiṃ	26861	
PA_atk-s05_14a2:2686_11	kathaṃ nikkhantā”ti na cintetabbaṃ. Raññā paṭhamameva deviyā varo dinno, tena na	26861	
PA_atk-s05_14a2:2686_12	naṃ koci nivāresi. Bodhisatto paṇṇākāraṃ gahetvā naṃ uyyojesi. Sā puna āgantvā dinnabhāvaṃ	26861	
PA_atk-s05_14a2:2686_13	ārocesi. Tasmiṃ khaṇe devī āgantvā raññā saddhiṃ nipajji. Mahāsattopi modakaṃ bhinditvā	26861	
PA_atk-s05_14a2:2686_14	paṇṇaṃ vācetvā tamatthaṃ ñatvā kattabbakiccaṃ vicāretvā sayane nipajji.	26861	
PA_atk-s05_14a2:2687_0	Itarepi cattāro janā pātova khaggaṃ gahetvā dvārantare ṭhatvā paṇḍitaṃ apassantā	2687	
PA_atk-s05_14a2:2687_1	dummanā hutvā rañño santikaṃ gantvā “kiṃ paṇḍitā mārito vo gahapatiputto”ti vutte	2687	
PA_atk-s05_14a2:2687_2	“na passāma, devā”ti āhaṃsu. Mahāsattopi aruṇuggamaneyeva nagaraṃ attano hatthagataṃ	2687	
PA_atk-s05_14a2:2687_3	katvā tattha tattha ārakkhaṃ ṭhapetvā mahājanaparivuto rathaṃ āruyha mahantena parivārena	2687	
PA_atk-s05_14a2:2687_4	rājadvāraṃ agamāsi. Rājā sīhapañjaraṃ ugghāṭetvā bahi olokento aṭṭhāsi. Atha mahāsatto	2687	
PA_atk-s05_14a2:2687_5	rathā otaritvā rājānaṃ vanditvā aṭṭhāsi. Rājā taṃ disvā cintesi “sace ayaṃ mama paccatthiko	2687	
PA_atk-s05_14a2:2687_6	bhaveyya, na maṃ vandeyyā”ti. Atha naṃ pakkosāpetvā rājā āsane nisīdi. Mahāsattopi	2687	
PA_atk-s05_14a2:2687_7	ekamantaṃ nisīdi. Cattāropi paṇḍitā tattheva nisīdiṃsu. Atha naṃ rājā kiñci ajānanto	2687	
PA_atk-s05_14a2:2687_8	viya “tāta, tvaṃ hiyyo gantvā idāni āgacchasi, kiṃ maṃ pariccajasī”ti vatvā imaṃ gāthamāha –	2687	
PA_atk-s05_14a2:2688	“Abhidosagato dāni ehisi, kiṃ sutvā kiṃ saṅkate mano te;	268	
PA_atk-s05_14a2:2689	Ko te kimavoca bhūripañña, iṅgha vacanaṃ suṇoma brūhi meta”nti. ;	268	
PA_atk-s05_14a2:2690	Tattha abhidosagatoti hiyyo paṭhamayāme gato idāni āgato. Kiṃ saṅkateti kiṃ āsaṅkate. Kimavocāti kiṃ rañño santikaṃ mā gamīti taṃ koci avoca.	269	
PA_atk-s05_14a2:2691	Atha naṃ mahāsatto “mahārāja, tayā me catunnaṃ paṇḍitānaṃ vacanaṃ gahetvā vadho āṇatto, tenāhaṃ na emī”ti codento imaṃ gāthamāha –	269	
PA_atk-s05_14a2:2692	“Paṇhe vajjho mahosadhoti, yadi te mantayitaṃ janinda dosaṃ;	269	
PA_atk-s05_14a2:2693	Bhariyāya rahogato asaṃsi, guyhaṃ pātukataṃ sutaṃ mameta”nti. ;	269	
PA_atk-s05_14a2:2694_0	Tattha yadi teti yasmā tayā. Mantayitanti kathitaṃ. Dosanti abhidosaṃ, rattibhāgeti	2694	
PA_atk-s05_14a2:2694_1	attho. Kassa kathitanti? Bhariyāya. Tvañhi hiyyo tassā imamatthaṃ rahogato asaṃsi.	2694	
PA_atk-s05_14a2:2694_2	Guyhaṃ pātukatanti tassā evarūpaṃ attano rahassaṃ pātukataṃ. Sutaṃ mametanti mayā	2694	
PA_atk-s05_14a2:2694_3	panetaṃ tasmiṃ khaṇeyeva sutaṃ.	2694	
PA_atk-s05_14a2:2695_0	Rājā taṃ sutvā “imāya taṅkhaṇaññeva sāsanaṃ pahitaṃ bhavissatī”ti kuddho deviṃ olokesi.	2695	
PA_atk-s05_14a2:2695_1	Taṃ ñatvā mahāsatto “kiṃ, deva, deviyā kujjhatha, ahaṃ atītānāgatapaccuppannaṃ sabbaṃ	2695	
PA_atk-s05_14a2:2695_2	jānāmi. Deva, tumhākaṃ tāva rahassaṃ deviyā kathitaṃ hotu, ācariyasenakassa pukkusādīnaṃ	2695	
PA_atk-s05_14a2:2695_3	vā rahassaṃ mama kena kathitaṃ, ahaṃ etesampi rahassaṃ jānāmiyevā”ti senakassa tāva	2695	
PA_atk-s05_14a2:2695_4	rahassaṃ kathento imaṃ gāthamāha –	2695	
PA_atk-s05_14a2:2696	“Yaṃ sālavanasmiṃ senako, pāpakammaṃ akāsi asabbhirūpaṃ;	269	
PA_atk-s05_14a2:2697	Sakhinova rahogato asaṃsi, guyhaṃ pātukataṃ sutaṃ mameta”nti. ;	269	
PA_atk-s05_14a2:2698_0	Tattha asabbhirūpanti asādhujātikaṃ lāmakaṃ akusalakammaṃ akāsi. Imasmiṃyeva hi nagare	2698	
PA_atk-s05_14a2:2698_1	asukaṃ nāma vesiṃ sālavanuyyāne purisakiccaṃ katvā taṃ māretvā alaṅkāraṃ gahetvā	2698	
PA_atk-s05_14a2:2698_2	tassāyeva sāṭakena bhaṇḍikaṃ katvā attano ghare asukaṭṭhāne nāgadantake laggetvā	2698	
PA_atk-s05_14a2:2698_3	ṭhapesi. Sakhinovāti atha naṃ, mahārāja, ekassa sahāyakassa rahogato hutvā akkhāsi,	2698	
PA_atk-s05_14a2:2698_4	tampi mayā sutaṃ. Nāhaṃ devassa paccatthiko, senakoyeva. Yadi te paccatthikena kammaṃ	2698	
PA_atk-s05_14a2:2698_5	atthi, senakaṃ gaṇhāpehīti.	2698	
PA_atk-s05_14a2:2699	Rājā senakaṃ oloketvā “saccaṃ, senakā”ti pucchitvā “saccaṃ, devā”ti vutte tassa bandhanāgārappavesanaṃ āṇāpesi. Paṇḍito pukkusassa rahassaṃ kathento imaṃ gāthamāha –	269	
PA_atk-s05_14a2:2700	“Pukkusapurisassa te janinda, uppanno rogo arājayutto;	270	
PA_atk-s05_14a2:2701	Bhātucca rahogato asaṃsi, guyhaṃ pātukataṃ sutaṃ mameta”nti. ;	270	
PA_atk-s05_14a2:2702_0	Tattha arājayuttoti mahārāja, etassa kuṭṭharogo uppanno, so rājānaṃ pattuṃ ayutto,	2702	
PA_atk-s05_14a2:2702_1	chupanānucchaviko na hoti. Tumhe ca “pukkusassa ūru muduko”ti yebhuyyena tassa ūrumhi	2702	
PA_atk-s05_14a2:2702_2	nipajjatha. So panesa vaṇabandhapilotikāya phasso, devāti.	2702	
PA_atk-s05_14a2:2703	Rājā tampi oloketvā “saccaṃ pukkusā”ti pucchitvā “saccaṃ devā”ti vutte tampi bandhanāgāraṃ pavesāpesi. Paṇḍito kāmindassapi rahassaṃ kathento imaṃ gāthamāha –	270	
PA_atk-s05_14a2:2704	“Ābādhoyaṃ asabbhirūpo, kāmindo naradevena phuṭṭho;	270	
PA_atk-s05_14a2:2705	Puttassa rahogato asaṃsi, guyhaṃ pātukataṃ sutaṃ mameta”nti. ;	270	
PA_atk-s05_14a2:2706	Tattha asabbhirūpoti yena so ābādhena phuṭṭho ummattakasunakho viya viravati, so naradevayakkhābādho asabbhijātiko lāmako, rājakulaṃ pavisituṃ na yutto, mahārājāti vadati.	270	
PA_atk-s05_14a2:2707	Rājā tampi oloketvā “saccaṃ kāmindā”ti pucchitvā “saccaṃ devā”ti vutte tampi bandhanāgāraṃ pavesāpesi. Paṇḍito devindassapi rahassaṃ kathento imaṃ gāthamāha –	270	
PA_atk-s05_14a2:2708	“Aṭṭhavaṅkaṃ maṇiratanaṃ uḷāraṃ, sakko te adadā pitāmahassa;	270	
PA_atk-s05_14a2:2709	Devindassa gataṃ tadajja hatthaṃ, mātucca rahogato asaṃsi;	270	
PA_atk-s05_14a2:2710	Guyhaṃ pātukataṃ sutaṃ mameta”nti. ;	271	
PA_atk-s05_14a2:2711	Tattha pitāmahassāti tava pitāmahassa kusarājassa. Tadajja hatthanti taṃ maṅgalasammataṃ maṇiratanaṃ ajja devindassa hatthagataṃ, mahārājāti.	271	
PA_atk-s05_14a2:2712_0	Rājā tampi oloketvā “saccaṃ devindā”ti pucchitvā “saccaṃ devā”ti vutte tampi bandhanāgāraṃ	2712	
PA_atk-s05_14a2:2712_1	pavesāpesi. Evaṃ “bodhisattaṃ vadhissāmā”ti cintetvā sabbepi te bandhanāgāraṃ paviṭṭhā.	2712	
PA_atk-s05_14a2:2712_2	Bodhisatto “mahārāja, iminā kāraṇenāhaṃ ‘attano guyhaṃ parassa na kathetabba’nti	2712	
PA_atk-s05_14a2:2712_3	vadāmi, vadantā pana mahāvināsaṃ pattā”ti vatvā uttari dhammaṃ desento imā gāthā abhāsi –	2712	
PA_atk-s05_14a2:2713	“Guyhassa hi guyhameva sādhu, na guyhassa pasatthamāvikammaṃ;	271	
PA_atk-s05_14a2:2714	Anipphannatā saheyya dhīro, nipphannova yathāsukhaṃ bhaṇeyya.	271	
PA_atk-s05_14a2:2715	“Na guyhamatthaṃ vivareyya, rakkheyya naṃ yathā nidhiṃ;	271	
PA_atk-s05_14a2:2716	Na hi pātukato sādhu, guyho attho pajānatā.	271	
PA_atk-s05_14a2:2717	“Thiyā guyhaṃ na saṃseyya, amittassa ca paṇḍito;	271	
PA_atk-s05_14a2:2718	Yo cāmisena saṃhīro, hadayattheno ca yo naro.	271	
PA_atk-s05_14a2:2719	“Guyhamatthaṃ asambuddhaṃ, sambodhayati yo naro;	271	
PA_atk-s05_14a2:2720	Mantabhedabhayā tassa, dāsabhūto titikkhati.	272	
PA_atk-s05_14a2:2721	“Yāvanto purisassatthaṃ, guyhaṃ jānanti mantinaṃ;	272	
PA_atk-s05_14a2:2722	Tāvanto tassa ubbegā, tasmā guyhaṃ na vissaje.	272	
PA_atk-s05_14a2:2723	“Vivicca bhāseyya divā rahassaṃ, rattiṃ giraṃ nātivelaṃ pamuñce;	272	
PA_atk-s05_14a2:2724	Upassutikā hi suṇanti mantaṃ, tasmā manto khippamupeti bheda”nti. ;	272	
PA_atk-s05_14a2:2725_0	Tattha amittassa cāti itthiyā ca paccatthikassa ca na katheyya. Saṃhīroti yo ca yena	2725	
PA_atk-s05_14a2:2725_1	kenaci āmisena saṃhīrati upalāpati saṅgahaṃ gacchati, tassapi na saṃseyya. Hadayatthenoti	2725	
PA_atk-s05_14a2:2725_2	yo ca amitto mittapatirūpako mukhena aññaṃ katheti, hadayena aññaṃ cinteti, tassapi	2725	
PA_atk-s05_14a2:2725_3	na saṃseyya. Asambuddhanti parehi aññātaṃ. “Asambodha”ntipi pāṭho, paresaṃ bodhetuṃ	2725	
PA_atk-s05_14a2:2725_4	ayuttanti attho. Titikkhatīti tassa akkosampi paribhāsampi pahārampi dāso viya hutvā	2725	
PA_atk-s05_14a2:2725_5	adhivāseti. Mantinanti mantitaṃ, mantīnaṃ vā antare yāvanto jānantīti attho. Tāvantoti	2725	
PA_atk-s05_14a2:2725_6	te guyhajānanake paṭicca tattakā tassa ubbegā santāsā uppajjanti. Na vissajeti na	2725	
PA_atk-s05_14a2:2725_7	vissajjeyya paraṃ na jānāpeyya. Viviccāti sace divā rahassaṃ mantetukāmo hoti, vivittaṃ	2725	
PA_atk-s05_14a2:2725_8	okāsaṃ kāretvā suppaṭicchannaṭṭhāne manteyya. Nātivelanti rattiṃ rahassaṃ kathento	2725	
PA_atk-s05_14a2:2725_9	pana ativelaṃ mariyādātikkantaṃ mahāsaddaṃ karonto giraṃ nappamuñceyya. Upassutikā	2725	
PA_atk-s05_14a2:2725_10	hīti mantanaṭṭhānaṃ upagantvā tirokuṭṭādīsu ṭhatvā sotāro. Tasmāti mahārāja, tena	27251	
PA_atk-s05_14a2:2725_11	kāraṇena so manto khippameva bhedamupāgamīti.	27251	
PA_atk-s05_14a2:2726_0	Rājā mahāsattassa kathaṃ sutvā “ete sayaṃ rājaverino hutvā paṇḍitaṃ mama veriṃ karontī”ti	2726	
PA_atk-s05_14a2:2726_1	kujjhitvā “gacchatha ne nagarā nikkhamāpetvā sūlesu vā uttāsetha, sīsāni vā tesaṃ	2726	
PA_atk-s05_14a2:2726_2	chindathā”ti āṇāpesi. Tesu pacchābāhaṃ bandhitvā catukke catukke kasāhi pahārasahassaṃ	2726	
PA_atk-s05_14a2:2726_3	datvā nīyamānesu paṇḍito “deva, ime tumhākaṃ porāṇakā amaccā, khamatha nesaṃ aparādha”nti	2726	
PA_atk-s05_14a2:2726_4	rājānaṃ khamāpesi. Rājā tassa vacanaṃ sutvā “sādhū”ti te pakkosāpetvā tasseva dāse	2726	
PA_atk-s05_14a2:2726_5	katvā adāsi. So pana te tattheva bhujisse akāsi. Rājā “tena hi mama vijite mā vasantū”ti	2726	
PA_atk-s05_14a2:2726_6	pabbājanīyakammaṃ āṇāpesi. Paṇḍito “khamatha, deva, etesaṃ andhabālānaṃ dosa”nti	2726	
PA_atk-s05_14a2:2726_7	khamāpetvā tesaṃ ṭhānantarāni puna pākatikāni kāresi. Rājā “paccāmittesupi tāvassa	2726	
PA_atk-s05_14a2:2726_8	evarūpā mettā bhavati, aññesu janesu kathaṃ na bhavissatī”ti paṇḍitassa ativiya pasanno	2726	
PA_atk-s05_14a2:2726_9	ahosi. Tato paṭṭhāya cattāro paṇḍitā uddhatadāṭhā viya sappā nibbisā hutvā kiñci	2726	
PA_atk-s05_14a2:2726_10	kathetuṃ nāsakkhiṃsu.	27261	
PA_atk-s05_14a2:2727	Pañcapaṇḍitapañho niṭṭhito.	272	
PA_atk-s05_14a2:2728	Niṭṭhitā ca paribhindakathā.	272	
PA_atk-s05_14a2:2729	Yuddhaparājayakaṇḍaṃ	272	
PA_atk-s05_14a2:2730_0	Tato paṭṭhāya paṇḍitova rañño atthañca dhammañca anusāsati. So cintesi “rañño setachattamattameva,	2730	
PA_atk-s05_14a2:2730_1	rajjaṃ pana ahameva vicāremi, mayā appamattena bhavituṃ vaṭṭatī”ti. So nagare mahāpākāraṃ	2730	
PA_atk-s05_14a2:2730_2	nāma kāresi, tathā anupākārañca dvāraṭṭālake antaraṭṭālake udakaparikhaṃ kaddamaparikhaṃ	2730	
PA_atk-s05_14a2:2730_3	sukkhaparikhanti tisso parikhāyo kāresi, antonagare jiṇṇagehāni paṭisaṅkharāpesi,	2730	
PA_atk-s05_14a2:2730_4	mahāpokkharaṇiyo kāretvā tāsu udakanidhānaṃ kāresi, nagare sabbakoṭṭhāgārāni dhaññassa	2730	
PA_atk-s05_14a2:2730_5	pūrāpesi, himavantappadesato kulupakatāpasehi kudrūsakumudabījāni āharāpesi, udakaniddhamanāni	2730	
PA_atk-s05_14a2:2730_6	sodhāpetvā tattha ropāpesi, bahinagarepi jiṇṇasālāpaṭisaṅkharaṇakammaṃ kāresi. Kiṃ	2730	
PA_atk-s05_14a2:2730_7	kāraṇā? Anāgatabhayapaṭibāhanatthaṃ. Tato tato āgatavāṇijakepi “sammā, tumhe kuto	2730	
PA_atk-s05_14a2:2730_8	āgatatthā”ti pucchitvā “asukaṭṭhānato”ti vutte “tumhākaṃ raññā kiṃ piya”nti pucchitvā	2730	
PA_atk-s05_14a2:2730_9	“asukaṃ nāmā”ti vutte tesaṃ sammānaṃ kāretvā uyyojetvā attano ekasate yodhe pakkosāpetvā	2730	
PA_atk-s05_14a2:2730_10	“sammā, mayā dinne paṇṇākāre gahetvā ekasatarājadhāniyo gantvā ime paṇṇākāre attano	27301	
PA_atk-s05_14a2:2730_11	piyakāmatāya tesaṃ rājūnaṃ datvā teyeva upaṭṭhahantā tesaṃ kiriyaṃ vā mantaṃ vā ñatvā	27301	
PA_atk-s05_14a2:2730_12	mayhaṃ sāsanaṃ pesentā tattheva vasatha, ahaṃ vo puttadāraṃ posessāmī”ti vatvā kesañci	27301	
PA_atk-s05_14a2:2730_13	kuṇḍale, kesañci pādukāyo, kesañci khagge, kesañci suvaṇṇamālāyo akkharāni chinditvā	27301	
PA_atk-s05_14a2:2730_14	“yadā mama kiccaṃ atthi, tadā paññāyantū”ti adhiṭṭhahitvā tesaṃ hatthe datvā pesesi.	27301	
PA_atk-s05_14a2:2730_15	Te tattha tattha gantvā tesaṃ tesaṃ rājūnaṃ paṇṇākāraṃ datvā “kenatthenāgatā”ti vutte	27301	
PA_atk-s05_14a2:2730_16	“tumheva upaṭṭhātuṃ āgatamhā”ti vatvā “kuto āgatatthā”ti puṭṭhā āgataṭṭhānaṃ avatvā	27301	
PA_atk-s05_14a2:2730_17	aññāni ṭhānāni ācikkhitvā “tena hi sādhū”ti sampaṭicchite upaṭṭhahantā tesaṃ abbhantarikā ahesuṃ.	27301	
PA_atk-s05_14a2:2731_0	Tadā kapilaraṭṭhe saṅkhabalako nāma rājā āvudhāni sajjāpesi, senaṃ saṅkaḍḍhi. Tassa	2731	
PA_atk-s05_14a2:2731_1	santike upanikkhittakapuriso paṇḍitassa sāsanaṃ pesesi “sāmi, mayaṃ idha pavattiṃ	2731	
PA_atk-s05_14a2:2731_2	‘idaṃ nāma karissatī’ti na jānāma, āvudhāni sajjāpeti, senaṃ saṅkaḍḍhati, tumhe purisavisese	2731	
PA_atk-s05_14a2:2731_3	pesetvā idaṃ pavattiṃ tathato jānāthā”ti. Atha mahāsatto suvapotakaṃ āmantetvā “samma,	2731	
PA_atk-s05_14a2:2731_4	kapilaraṭṭhe saṅkhabalako nāma rājā āvudhāni sajjāpesi, tvaṃ tattha gantvā ‘imaṃ	2731	
PA_atk-s05_14a2:2731_5	nāma karotī’ti tathato ñatvā sakalajambudīpaṃ āhiṇḍitvā mayhaṃ pavattiṃ āharāhī”ti	2731	
PA_atk-s05_14a2:2731_6	vatvā madhulāje khādāpetvā madhupānīyaṃ pāyetvā satapākasahassapākehi telehi pakkhantaraṃ	2731	
PA_atk-s05_14a2:2731_7	makkhetvā pācīnasīhapañjare ṭhatvā vissajjesi. Sopi tattha gantvā tassa purisassa	2731	
PA_atk-s05_14a2:2731_8	santikā tassa rañño pavattiṃ tathato ñatvā sakalajambudīpaṃ pariggaṇhanto kapilaraṭṭhe	2731	
PA_atk-s05_14a2:2731_9	uttarapañcālanagaraṃ pāpuṇi. Tadā tattha cūḷanibrahmadatto nāma rājā rajjaṃ kāresi.	2731	
PA_atk-s05_14a2:2731_10	Tassa kevaṭṭo nāma brāhmaṇo atthañca dhammañca anusāsati, paṇḍito byatto. So paccūsakāle	27311	
PA_atk-s05_14a2:2731_11	pabujjhitvā dīpālokena alaṅkatappaṭiyattaṃ sirigabbhaṃ olokento attano mahantaṃ yasaṃ	27311	
PA_atk-s05_14a2:2731_12	disvā “ayaṃ mama yaso, kassa santako”ti cintetvā “na aññassa santako cūḷanibrahmadattassa,	27311	
PA_atk-s05_14a2:2731_13	evarūpaṃ pana yasadāyakaṃ rājānaṃ sakalajambudīpe aggarājānaṃ kātuṃ vaṭṭati, ahañca	27311	
PA_atk-s05_14a2:2731_14	aggapurohito bhavissāmī”ti cintetvā pātova nhatvā bhuñjitvā alaṅkaritvā rañño santikaṃ	27311	
PA_atk-s05_14a2:2731_15	gantvā “mahārāja, sukhaṃ sayathā”ti sukhaseyyaṃ pucchitvā “āma, paṇḍitā”ti vutte	27311	
PA_atk-s05_14a2:2731_16	rājānaṃ “deva, mantetabbaṃ atthī”ti āha. “Vada, ācariyā”ti. “Deva, antonagare raho	27311	
PA_atk-s05_14a2:2731_17	nāma na sakkā laddhuṃ, uyyānaṃ gacchāmā”ti. “Sādhu, ācariyā”ti rājā tena saddhiṃ	27311	
PA_atk-s05_14a2:2731_18	uyyānaṃ gantvā balakāyaṃ bahi ṭhapetvā ārakkhaṃ kāretvā brāhmaṇena saddhiṃ uyyānaṃ	27311	
PA_atk-s05_14a2:2731_19	pavisitvā maṅgalasilāpaṭṭe nisīdi.	27311	
PA_atk-s05_14a2:2732_0	Tadā suvapotakopi taṃ kiriyaṃ disvā “bhavitabbamettha kāraṇena, ajja paṇḍitassa ācikkhitabbayuttakaṃ	2732	
PA_atk-s05_14a2:2732_1	kiñci suṇissāmī”ti uyyānaṃ pavisitvā maṅgalasālarukkhassa pattantare nilīyitvā nisīdi.	2732	
PA_atk-s05_14a2:2732_2	Rājā “kathetha, ācariyā”ti āha. “Mahārāja, tava kaṇṇe ito karohi, catukkaṇṇova manto	2732	
PA_atk-s05_14a2:2732_3	bhavissati. Sace, mahārāja, mama vacanaṃ kareyyāsi, sakalajambudīpe taṃ aggarājānaṃ	2732	
PA_atk-s05_14a2:2732_4	karomī”ti. So mahātaṇhatāya tassa vacanaṃ sutvā somanassappatto hutvā “kathetha,	2732	
PA_atk-s05_14a2:2732_5	ācariya, karissāmi te vacana”nti āha. “Deva, mayaṃ senaṃ saṅkaḍḍhitvā paṭhamaṃ khuddakanagaraṃ	2732	
PA_atk-s05_14a2:2732_6	rumbhitvā gaṇhissāma, ahañhi cūḷadvārena nagaraṃ pavisitvā rājānaṃ vakkhāmi – mahārāja,	2732	
PA_atk-s05_14a2:2732_7	tava yuddhena kiccaṃ natthi, kevalaṃ amhākaṃ rañño santako hohi, tava rajjaṃ taveva	2732	
PA_atk-s05_14a2:2732_8	bhavissati, yujjhanto pana amhākaṃ balavāhanassa mahantatāya ekantena parājissasī”ti.	2732	
PA_atk-s05_14a2:2732_9	“Sace me vacanaṃ karissati, saṅgaṇhissāma naṃ. No ce, yujjhitvā jīvitakkhayaṃ pāpetvā	2732	
PA_atk-s05_14a2:2732_10	dve senā gahetvā aññaṃ nagaraṃ gaṇhissāma, tato aññanti etenupāyena sakalajambudīpe	27321	
PA_atk-s05_14a2:2732_11	rajjaṃ gahetvā ‘jayapānaṃ pivissāmā’ti vatvā ekasatarājāno amhākaṃ nagaraṃ ānetvā	27321	
PA_atk-s05_14a2:2732_12	uyyāne āpānamaṇḍapaṃ kāretvā tattha nisinne visamissakaṃ suraṃ pāyetvā sabbepi te	27321	
PA_atk-s05_14a2:2732_13	rājāno jīvitakkhayaṃ pāpetvā ekasatarājadhānīsu rajjaṃ amhākaṃ hatthagataṃ karissāma.	27321	
PA_atk-s05_14a2:2732_14	Evaṃ tvaṃ sakalajambudīpe aggarājā bhavissasī”ti. Sopi “sādhu, ācariya, evaṃ karissāmī”ti	27321	
PA_atk-s05_14a2:2732_15	vadati. “Mahārāja, catukkaṇṇo manto nāma, ayañhi manto na sakkā aññena jānituṃ, tasmā	27321	
PA_atk-s05_14a2:2732_16	papañcaṃ akatvā sīghaṃ nikkhamathā”ti. Rājā tussitvā “sādhū”ti sampaṭicchi.	27321	
PA_atk-s05_14a2:2733_0	Suvapotako taṃ sutvā tesaṃ mantapariyosāne sākhāyaṃ olambakaṃ otārento viya kevaṭṭassa	2733	
PA_atk-s05_14a2:2733_1	sīse chakaṇapiṇḍaṃ pātetvā “kimeta”nti mukhaṃ vivaritvā uddhaṃ olokentassa aparampi	2733	
PA_atk-s05_14a2:2733_2	mukhe pātetvā “kiri kirī”ti saddaṃ viravanto sākhato uppatitvā “kevaṭṭa, tvaṃ catukkaṇṇamantoti	2733	
PA_atk-s05_14a2:2733_3	maññasi, idāneva chakkaṇṇo jāto, puna aṭṭhakaṇṇo bhavitvā anekasatakaṇṇopi bhavissatī”ti	2733	
PA_atk-s05_14a2:2733_4	vatvā “gaṇhatha, gaṇhathā”ti vadantānaññeva vātavegena mithilaṃ gantvā paṇḍitassa	2733	
PA_atk-s05_14a2:2733_5	nivesanaṃ pāvisi. Tassa pana idaṃ vattaṃ – sace kutoci ābhatasāsanaṃ paṇḍitasseva	2733	
PA_atk-s05_14a2:2733_6	kathetabbaṃ hoti, athassa aṃsakūṭe otarati, sace amarādeviyāpi sotuṃ vaṭṭati, ucchaṅge	2733	
PA_atk-s05_14a2:2733_7	otarati, sace mahājanena sotabbaṃ, bhūmiyaṃ otarati. Tadā so paṇḍitassa aṃsakūṭe	2733	
PA_atk-s05_14a2:2733_8	otari. Tāya saññāya “rahassena bhavitabba”nti mahājano paṭikkami. Paṇḍito taṃ gahetvā	2733	
PA_atk-s05_14a2:2733_9	uparipāsādatalaṃ abhiruyha “kiṃ te, tāta, diṭṭhaṃ suta”nti pucchi. Athassa so “ahaṃ,	2733	
PA_atk-s05_14a2:2733_10	deva, sakalajambudīpe vicaranto aññassa rañño santike kiñci guyhaṃ na passāmi, uttarapañcālanagare	27331	
PA_atk-s05_14a2:2733_11	pana cūḷanibrahmadattassa purohito kevaṭṭo nāma brāhmaṇo rājānaṃ uyyānaṃ netvā catukkaṇṇamantaṃ	27331	
PA_atk-s05_14a2:2733_12	gaṇhi. Athāhaṃ sākhantare nisīditvā tesaṃ mantaṃ suṇitvā mantapariyosāne tassa sīse	27331	
PA_atk-s05_14a2:2733_13	ca mukhe ca chakaṇapiṇḍaṃ pātetvā āgatomhī”ti vatvā sabbaṃ kathesi. ‘Raññā sampaṭicchita”nti	27331	
PA_atk-s05_14a2:2733_14	vutte “sampaṭicchi, devā”ti āha.	27331	
PA_atk-s05_14a2:2734_0	Athassa paṇḍito kattabbayuttakaṃ sakkāraṃ karitvā taṃ mudupaccattharaṇe suvaṇṇapañjare	2734	
PA_atk-s05_14a2:2734_1	suṭṭhu sayāpetvā “kevaṭṭo mama mahosadhassa paṇḍitabhāvaṃ na jānāti maññe, ahaṃ na	2734	
PA_atk-s05_14a2:2734_2	dānissa mantassa matthakaṃ pāpuṇituṃ dassāmī”ti cintetvā nagarato duggatakulāni nīharāpetvā	2734	
PA_atk-s05_14a2:2734_3	bahi nivāsāpesi, raṭṭhajanapadadvāragāmesu samiddhāni issariyakulāni āharitvā antonagare	2734	
PA_atk-s05_14a2:2734_4	nivāsāpesi, bahuṃ dhanadhaññaṃ kāresi. Cūḷanibrahmadattopi kevaṭṭassa vacanaṃ gahetvā	2734	
PA_atk-s05_14a2:2734_5	senaṅgaparivuto gantvā ekaṃ khuddakanagaraṃ parikkhipi. Kevaṭṭopi vuttanayeneva tattha	2734	
PA_atk-s05_14a2:2734_6	pavisitvā taṃ rājānaṃ saññāpetvā attano santakamakāsi. Dve senā ekato katvā tato	2734	
PA_atk-s05_14a2:2734_7	aññaṃ nagaraṃ rumbhati. Etenupāyena paṭipāṭiyā sabbāni tāni nagarāni gaṇhi. Evaṃ	2734	
PA_atk-s05_14a2:2734_8	cūḷanibrahmadatto kevaṭṭassa ovāde ṭhito, ṭhapetvā vedeharājānaṃ sesarājāno sakalajambudīpe	2734	
PA_atk-s05_14a2:2734_9	attano santake akāsi. Bodhisattassa pana upanikkhittakapurisā “cūḷanibrahmadattena	2734	
PA_atk-s05_14a2:2734_10	ettakāni nagarāni gahitāni, appamatto hotū”ti niccaṃ sāsanaṃ pahiṇiṃsu. Sopi tesaṃ	27341	
PA_atk-s05_14a2:2734_11	“ahaṃ idha appamatto vasāmi, tumhepi anukkaṇṭhantā appamatto hutvā vasathā”ti paṭipesesi.	27341	
PA_atk-s05_14a2:2735_0	Cūḷanibrahmadatto sattadivasasattamāsādhikehi sattasaṃvaccharehi videharajjaṃ vajjetvā	2735	
PA_atk-s05_14a2:2735_1	sesaṃ sakalajambudīpe rajjaṃ gahetvā kevaṭṭaṃ āha – “ācariya, mithilāyaṃ videharajjaṃ	2735	
PA_atk-s05_14a2:2735_2	gaṇhāmā”ti. “Mahārāja, mahosadhapaṇḍitassa vasananagare rajjaṃ gaṇhituṃ na sakkhissāma.	2735	
PA_atk-s05_14a2:2735_3	So hi evaṃ ñāṇasampanno evaṃ upāyakusalo”ti so vitthāretvā candamaṇḍalaṃ uṭṭhāpento	2735	
PA_atk-s05_14a2:2735_4	viya mahosadhassa guṇe kathesi. Ayañhi sayampi upāyakusalova, tasmā “mithilanagaraṃ	2735	
PA_atk-s05_14a2:2735_5	nāma deva appamattakaṃ, sakalajambudīpe rajjaṃ amhākaṃ pahoti, kiṃ no etenā”ti upāyeneva	2735	
PA_atk-s05_14a2:2735_6	rājānaṃ sallakkhāpesi. Sesarājānopi “mayaṃ mithilarajjaṃ gahetvāva jayapānaṃ pivissāmā”ti	2735	
PA_atk-s05_14a2:2735_7	vadanti. Kevaṭṭo tepi nivāretvā “videharajjaṃ gahetvā kiṃ karissāma, sopi rājā amhākaṃ	2735	
PA_atk-s05_14a2:2735_8	santakova, tasmā nivattathā”ti te upāyeneva bodhesi. Te tassa vacanaṃ sutvā nivattiṃsu.	2735	
PA_atk-s05_14a2:2735_9	Mahāsattassa upanikkhittakapurisā sāsanaṃ pesayiṃsu “brahmadatto ekasatarājaparivuto	2735	
PA_atk-s05_14a2:2735_10	mithilaṃ āgacchantova nivattitvā attano nagarameva gato”ti. Sopi tesaṃ “ito paṭṭhāya	27351	
PA_atk-s05_14a2:2735_11	tassa kiriyaṃ jānantū”ti paṭipesesi. Brahmadattopi kevaṭṭena saddhiṃ “idāni kiṃ karissāmī”ti	27351	
PA_atk-s05_14a2:2735_12	mantetvā “jayapānaṃ pivissāmā”ti vutte uyyānaṃ alaṅkaritvā cāṭisatesu cāṭisahassesu	27351	
PA_atk-s05_14a2:2735_13	suraṃ ṭhapetha, nānāvidhāni ca macchamaṃsādīni upanethā”ti sevake āṇāpesi. Upanikkhittakapurisā	27351	
PA_atk-s05_14a2:2735_14	taṃ pavattiṃ paṇḍitassa ārocesuṃ. Te pana “visena suraṃ yojetvā rājāno māretukāmo”ti	27351	
PA_atk-s05_14a2:2735_15	na jāniṃsu. Mahāsatto pana suvapotakassa santikā sutattā tathato jānitvā “nesaṃ surāpānadivasaṃ	27351	
PA_atk-s05_14a2:2735_16	tathato jānitvā mama pesethā”ti paṭisāsanaṃ pesesi. Te tathā kariṃsu.	27351	
PA_atk-s05_14a2:2736_0	Paṇḍito “mādise dharamāne ettakānaṃ rājūnaṃ maraṇaṃ ayuttaṃ, avassayo nesaṃ bhavissāmī”ti	2736	
PA_atk-s05_14a2:2736_1	cintetvā sahajātaṃ yodhasahassaṃ pakkosāpetvā “sammā, cūḷanibrahmadatto kira uyyānaṃ	2736	
PA_atk-s05_14a2:2736_2	alaṅkārāpetvā ekasatarājaparivuto suraṃ pātukāmo, tumhe tattha gantvā rājūnaṃ āsanesu	2736	
PA_atk-s05_14a2:2736_3	paññattesu kismiñci anisinneyeva ‘cūḷanibrahmadattassa anantaraṃ mahārahaṃ āsanaṃ	2736	
PA_atk-s05_14a2:2736_4	amhākaṃ raññova dethā’ti vadantā gahetvā tesaṃ purisehi ‘tumhe kassa purisā’ti vutte	2736	
PA_atk-s05_14a2:2736_5	‘videharājassā’ti vadeyyātha. Te tumhehi saddhiṃ ‘mayaṃ sattadivasasattamāsādhikāni	2736	
PA_atk-s05_14a2:2736_6	sattavassāni rajjaṃ gaṇhantā ekadivasampi videharājānaṃ na passāma, kiṃ rājā nāmesa,	2736	
PA_atk-s05_14a2:2736_7	gacchatha pariyante āsanaṃ gaṇhathā’ti vadantā kalahaṃ karissanti. Atha tumhe ‘ṭhapetvā	2736	
PA_atk-s05_14a2:2736_8	brahmadattaṃ añño amhākaṃ rañño uttaritaro idha natthī’ti kalahaṃ vaḍḍhetvā amhākaṃ	2736	
PA_atk-s05_14a2:2736_9	rañño āsanamattampi alabhantā ‘na dāni vo suraṃ pātuṃ macchamaṃsaṃ khādituṃ dassāmā’ti	2736	
PA_atk-s05_14a2:2736_10	nadantā vaggantā mahāghosaṃ karontā tesaṃ santāsaṃ janentā mahantehi leḍḍudaṇḍehi	27361	
PA_atk-s05_14a2:2736_11	sabbacāṭiyo bhinditvā macchamaṃsaṃ vippakiritvā aparibhogaṃ katvā javena senāya antaraṃ	27361	
PA_atk-s05_14a2:2736_12	pavisitvā devanagaraṃ paviṭṭhā asurā viya ulloḷaṃ uṭṭhāpetvā ‘mayaṃ mithilanagare	27361	
PA_atk-s05_14a2:2736_13	mahosadhapaṇḍitassa purisā, sakkontā amhe gaṇhathā’ti tumhākaṃ āgatabhāvaṃ jānāpetvā	27361	
PA_atk-s05_14a2:2736_14	āgacchathā”ti pesesi. Te “sādhū”ti tassa vacanaṃ sampaṭicchitvā vanditvā sannaddhapañcāvudhā	27361	
PA_atk-s05_14a2:2736_15	nikkhamitvā tattha gantvā nandanavanamiva alaṅkatauyyānaṃ pavisitvā samussitasetacchatte	27361	
PA_atk-s05_14a2:2736_16	ekasatarājapallaṅke ādiṃ katvā alaṅkatappaṭiyattaṃ sirivibhavaṃ disvā mahāsattena	27361	
PA_atk-s05_14a2:2736_17	vuttaniyāmeneva sabbaṃ katvā mahājanaṃ saṅkhobhetvā mithilābhimukhā pakkamiṃsu. Rājapurisāpi	27361	
PA_atk-s05_14a2:2736_18	taṃ pavattiṃ tesaṃ rājūnaṃ ārocesuṃ. Cūḷanibrahmadattopi “evarūpassa nāma me visayogassa	27361	
PA_atk-s05_14a2:2736_19	antarāyo kato”ti kujjhi. Rājānopi “amhākaṃ jayapānaṃ pātuṃ nādāsī”ti kujjhiṃsu. Balakāyāpi	27361	
PA_atk-s05_14a2:2736_20	“mayaṃ amūlakaṃ suraṃ pātuṃ na labhimhā”ti kujjhiṃsu.	27362	
PA_atk-s05_14a2:2737_0	Cūḷanibrahmadatto te rājāno āmantetvā “etha, bho, mithilaṃ gantvā videharājassa khaggena	2737	
PA_atk-s05_14a2:2737_1	sīsaṃ chinditvā pādehi akkamitvā nisinnā jayapānaṃ pivissāma, senaṃ gamanasajjaṃ	2737	
PA_atk-s05_14a2:2737_2	karothā”ti vatvā puna rahogato kevaṭṭassapi etamatthaṃ kathetvā “amhākaṃ evarūpassa	2737	
PA_atk-s05_14a2:2737_3	mantassa antarāyakaraṃ paccāmittaṃ gaṇhissāma, ekasatarājūnaṃ aṭṭhārasaakkhobhaṇisaṅkhāya	2737	
PA_atk-s05_14a2:2737_4	senāya parivutā gacchāma, etha, ācariyā”ti āha. Brāhmaṇo attano paṇḍitabhāvena cintesi	2737	
PA_atk-s05_14a2:2737_5	“mahosadhapaṇḍitaṃ jinituṃ nāma na sakkā, amhākaṃyeva lajjitabbaṃ bhavissati, nivattāpessāmi	2737	
PA_atk-s05_14a2:2737_6	na”nti. Atha naṃ evamāha – “mahārāja, na esa videharājassa thāmo, mahosadhapaṇḍitassa	2737	
PA_atk-s05_14a2:2737_7	saṃvidhānametaṃ, mahānubhāvo panesa, tena rakkhitā mithilā sīharakkhitaguhā viya	2737	
PA_atk-s05_14a2:2737_8	na sakkā kenaci gahetuṃ, kevalaṃ amhākaṃ lajjanakaṃ bhavissati, alaṃ tattha gamanenā”ti.	2737	
PA_atk-s05_14a2:2737_9	Rājā pana khattiyamānena issariyamadena matto hutvā “kiṃ so karissatī”ti vatvā ekasatarājaparivuto	2737	
PA_atk-s05_14a2:2737_10	aṭṭhārasaakkhobhaṇisaṅkhāya senāya saddhiṃ nikkhami. Kevaṭṭopi attano kathaṃ gaṇhāpetuṃ	27371	
PA_atk-s05_14a2:2737_11	asakkonto “rañño paccanīkavutti nāma ayuttā”ti tena saddhiṃyeva nikkhami. Tepi yodhā	27371	
PA_atk-s05_14a2:2737_12	ekaratteneva mithilaṃ patvā attanā katakiccaṃ paṇḍitassa kathayiṃsu. Paṭhamaṃ upanikkhittakapurisāpissa	27371	
PA_atk-s05_14a2:2737_13	sāsanaṃ pahiṇiṃsu. “Cūḷanibrahmadatto ‘videharājānaṃ gaṇhissāmī’ti ekasatarājaparivuto	27371	
PA_atk-s05_14a2:2737_14	āgacchati, paṇḍito appamatto hotu, ajja asukaṭṭhānaṃ nāma āgato, ajja asukaṭṭhānaṃ,	27371	
PA_atk-s05_14a2:2737_15	ajja nagaraṃ pāpuṇissatī”ti paṇḍitassa nibaddhaṃ pesentiyeva. Taṃ sutvā mahāsatto	27371	
PA_atk-s05_14a2:2737_16	appamatto ahosi. Videharājā pana “brahmadatto kira imaṃ nagaraṃ gahetuṃ āgacchatī”ti	27371	
PA_atk-s05_14a2:2737_17	paramparaghosena assosi.	27371	
PA_atk-s05_14a2:2738_0	Atha brahmadatto aggapadoseyeva ukkāsatasahassena dhāriyamānena āgantvā sakalanagaraṃ	2738	
PA_atk-s05_14a2:2738_1	parivāresi. Atha naṃ hatthipākārarathapākārādīhi parikkhipāpetvā tesu tesu ṭhānesu	2738	
PA_atk-s05_14a2:2738_2	balagumbaṃ ṭhapesi. Manussā unnādentā apphoṭentā seḷentā naccantā gajjantā tajjentā	2738	
PA_atk-s05_14a2:2738_3	mahāghosaṃ karontā aṭṭhaṃsu. Dīpobhāsena ceva alaṅkārobhāsena ca sakalasattayojanikā	2738	
PA_atk-s05_14a2:2738_4	mithilā ekobhāsā ahosi. Hatthiassarathatūriyānaṃ saddena pathaviyā bhijjanakālo viya	2738	
PA_atk-s05_14a2:2738_5	ahosi. Cattāro paṇḍitā ulloḷasaddaṃ sutvā ajānantā rañño santikaṃ gantvā “mahārāja,	2738	
PA_atk-s05_14a2:2738_6	ulloḷasaddo jāto, na kho pana mayaṃ jānāma, kiṃ nāmetaṃ, vīmaṃsituṃ vaṭṭatī”ti āhaṃsu.	2738	
PA_atk-s05_14a2:2738_7	Taṃ sutvā rājā “cūḷanibrahmadatto nu kho āgato bhaveyyā”ti sīhapañjaraṃ vivaritvā	2738	
PA_atk-s05_14a2:2738_8	olokento tassāgamanabhāvaṃ ñatvā bhītatasito “natthi amhākaṃ jīvitaṃ, sabbe no jīvitakkhayaṃ	2738	
PA_atk-s05_14a2:2738_9	pāpessatī”ti tehi saddhiṃ sallapanto nisīdi. Mahāsatto pana tassāgatabhāvaṃ ñatvā	2738	
PA_atk-s05_14a2:2738_10	sīho viya achambhito sakalanagare ārakkhaṃ saṃvidahitvā “rājānaṃ assāsessāmī”ti rājanivesanaṃ	27381	
PA_atk-s05_14a2:2738_11	abhiruhitvā ekamantaṃ aṭṭhāsi. Rājā taṃ disvāva paṭiladdhassāso hutvā “ṭhapetvā mama	27381	
PA_atk-s05_14a2:2738_12	puttaṃ mahosadhapaṇḍitaṃ añño maṃ imamhā dukkhā mocetuṃ samattho nāma natthī”ti cintetvā	27381	
PA_atk-s05_14a2:2738_13	tena saddhiṃ sallapanto āha –	27381	
PA_atk-s05_14a2:2740	“Pañcālo sabbasenāya, brahmadattoyamāgato;	274	
PA_atk-s05_14a2:2741	Sāyaṃ pañcāliyā senā, appameyyo mahosadha.	274	
PA_atk-s05_14a2:2743	“Vīthimatī pattimatī, sabbasaṅgāmakovidā;	274	
PA_atk-s05_14a2:2744	Ohārinī saddavatī, bherisaṅkhappabodhanā.	274	
PA_atk-s05_14a2:2746	“Lohavijjālaṅkārābhā, dhajinī vāmarohinī;	274	
PA_atk-s05_14a2:2747	Sippiyehi susampannā, sūrehi suppatiṭṭhitā.	274	
PA_atk-s05_14a2:2749	“Dasettha paṇḍitā āhu, bhūripaññā rahogamā;	274	
PA_atk-s05_14a2:2750	Mātā ekādasī rañño, pañcāliyaṃ pasāsati.	275	
PA_atk-s05_14a2:2752	“Athetthekasataṃ khatyā, anuyantā yasassino;	275	
PA_atk-s05_14a2:2753	Acchinnaraṭṭhā byathitā, pañcāliyaṃ vasaṃ gatā.	275	
PA_atk-s05_14a2:2755	“Yaṃvadā takkarā rañño, akāmā piyabhāṇino;	275	
PA_atk-s05_14a2:2756	Pañcālamanuyāyanti, akāmā vasino gatā.	275	
PA_atk-s05_14a2:2758	“Tāya senāya mithilā, tisandhiparivāritā;	275	
PA_atk-s05_14a2:2759	Rājadhānī videhānaṃ, samantā parikhaññati.	275	
PA_atk-s05_14a2:2761	“Uddhaṃ tārakajātāva, samantā parivāritā;	276	
PA_atk-s05_14a2:2762	Mahosadha vijānāhi, kathaṃ mokkho bhavissatī”ti.	276	
PA_atk-s05_14a2:2763_0	Tattha sabbasenāyāti sabbāya ekasatarājanāyikāya aṭṭhārasaakkhobhaṇisaṅkhāya senāya	2763	
PA_atk-s05_14a2:2763_1	saddhiṃ āgato kira, tātāti vadati. Pañcāliyāti pañcālarañño santakā. Vīthimatīti	2763	
PA_atk-s05_14a2:2763_2	vīthiyā ānīte dabbasambhāre gahetvā vicarantena vaḍḍhakigaṇena samannāgatā. Pattimatīti	2763	
PA_atk-s05_14a2:2763_3	padasañcarena balakāyena samannāgatā. Sabbasaṅgāmakovidāti sabbasaṅgāme kusalā. Ohārinīti	2763	
PA_atk-s05_14a2:2763_4	parasenāya antaraṃ pavisitvā apaññāyantāva parasīsaṃ āharituṃ samatthā. Saddavatīti	2763	
PA_atk-s05_14a2:2763_5	dasahi saddehi avivittā. Bherisaṅkhappabodhanāti “etha yātha yujjhathā”tiādīni tattha	2763	
PA_atk-s05_14a2:2763_6	vacībhedena jānāpetuṃ na sakkā, tādisāni panettha kiccāni bherisaṅkhasaddeheva bodhentīti	2763	
PA_atk-s05_14a2:2763_7	bherisaṅkhappabodhanā. Lohavijjālaṅkārābhāti ettha lohavijjāti lohasippāni. Sattaratanapaṭimaṇḍitānaṃ	2763	
PA_atk-s05_14a2:2763_8	kavacacammajālikāsīsakareṇikādīnaṃ etaṃ nāmaṃ. Alaṅkārāti rājamahāmattādīnaṃ alaṅkārā.	2763	
PA_atk-s05_14a2:2763_9	Tasmā lohavijjāhi ceva alaṅkārehi ca bhāsatīti lohavijjālaṅkārābhāti ayamettha attho.	2763	
PA_atk-s05_14a2:2763_10	Dhajinīti suvaṇṇādipaṭimaṇḍitehi nānāvatthasamujjalehi rathādīsu samussitadhajehi	27631	
PA_atk-s05_14a2:2763_11	samannāgatā. Vāmarohinīti hatthī ca asse ca ārohantā vāmapassena ārohanti, tena “vāmarohinī”ti	27631	
PA_atk-s05_14a2:2763_12	vuccanti, tehi samannāgatā, aparimitahatthiassasamākiṇṇāti attho. Sippiyehīti hatthisippaassasippādīsu	27631	
PA_atk-s05_14a2:2763_13	aṭṭhārasasu sippesu nipphattiṃ pattehi suṭṭhu samannāgatā susamākiṇṇā. Sūrehīti tāta,	27631	
PA_atk-s05_14a2:2763_14	esā kira senā sīhasamānaparakkamehi sūrayodhehi suppatiṭṭhitā.	27631	
PA_atk-s05_14a2:2764_0	Āhūti dasa kirettha senāya paṇḍitāti vadanti. Bhūripaññāti pathavisamāya vipulāya	2764	
PA_atk-s05_14a2:2764_1	paññāya samannāgatā. Rahogamāti raho gamanasīlā raho nisīditvā mantanasīlā. Te kira	2764	
PA_atk-s05_14a2:2764_2	ekāhadvīhaṃ cintetuṃ labhantā pathaviṃ parivattetuṃ ākāse gaṇhituṃ samatthā. Ekādasīti	2764	
PA_atk-s05_14a2:2764_3	tehi kira paṇḍitehi atirekatarapaññā pañcālarañño mātā. Sā tesaṃ ekādasī hutvā pañcāliyaṃ	2764	
PA_atk-s05_14a2:2764_4	senaṃ pasāsati anusāsati.	2764	
PA_atk-s05_14a2:2765_0	Ekadivasaṃ kireko puriso ekaṃ taṇḍulanāḷiñca puṭakabhattañca kahāpaṇasahassañca gahetvā	2765	
PA_atk-s05_14a2:2765_1	“nadiṃ tarissāmī”ti otiṇṇo nadimajjhaṃ patvā tarituṃ asakkonto tīre ṭhite manusse	2765	
PA_atk-s05_14a2:2765_2	evamāha – “ambho, mama hatthe ekā taṇḍulanāḷi puṭakabhattaṃ kahāpaṇasahassañca atthi,	2765	
PA_atk-s05_14a2:2765_3	ito yaṃ mayhaṃ ruccati, taṃ dassāmi. Yo sakkoti, so maṃ uttāretū”ti. Atheko thāmasampanno	2765	
PA_atk-s05_14a2:2765_4	puriso gāḷhaṃ nivāsetvā nadiṃ ogāhetvā taṃ hatthe gahetvā paratīraṃ uttāretvā “dehi	2765	
PA_atk-s05_14a2:2765_5	me dātabba”nti āha. “So taṇḍulanāḷiṃ vā puṭakabhattaṃ vā gaṇhāhī”ti. “Samma, ahaṃ	2765	
PA_atk-s05_14a2:2765_6	jīvitaṃ agaṇetvā taṃ uttāresiṃ, na me etehi attho, kahāpaṇaṃ me dehī”ti. Ahaṃ “ito	2765	
PA_atk-s05_14a2:2765_7	mayhaṃ yaṃ ruccati, taṃ dassāmī”ti avacaṃ, idāni mayhaṃ yaṃ ruccati, taṃ dammi, icchanto	2765	
PA_atk-s05_14a2:2765_8	gaṇhāti. So samīpe ṭhitassa ekassa kathesi. Sopi taṃ “esa attano ruccanakaṃ tava	2765	
PA_atk-s05_14a2:2765_9	deti, gaṇhā”ti āha. So “ahaṃ na gaṇhissāmī”ti taṃ ādāya vinicchayaṃ gantvā vinicchayāmaccānaṃ	2765	
PA_atk-s05_14a2:2765_10	ārocesi. Tepi sabbaṃ sutvā tathevāhaṃsu. So tesaṃ vinicchayena atuṭṭho rañño santikaṃ	27651	
PA_atk-s05_14a2:2765_11	gantvā tamatthaṃ ārocesi. Rājāpi vinicchayāmacce pakkosāpetvā tesaṃ santike ubhinnaṃ	27651	
PA_atk-s05_14a2:2765_12	vacanaṃ sutvā vinicchinituṃ ajānanto attano jīvitaṃ pahāya nadiṃ otiṇṇaṃ parajjāpesi.	27651	
PA_atk-s05_14a2:2766_0	Tasmiṃ khaṇe rañño mātā calākadevī nāma avidūre nisinnā ahosi. Sā rañño dubbinicchitabhāvaṃ	2766	
PA_atk-s05_14a2:2766_1	ñatvā “tāta, imaṃ aḍḍaṃ ñatvāva suṭṭhu vinicchita”nti āha. “Amma, ahaṃ ettakaṃ jānāmi.	2766	
PA_atk-s05_14a2:2766_2	Sace tumhe uttaritaraṃ jānātha, tumheva vinicchinathā”ti. Sā “evaṃ karissāmī”ti vatvā	2766	
PA_atk-s05_14a2:2766_3	taṃ purisaṃ pakkosāpetvā “ehi, tāta, tava hatthagatāni tīṇipi bhūmiyaṃ ṭhapehī”ti	2766	
PA_atk-s05_14a2:2766_4	paṭipāṭiyā ṭhapāpetvā “tāta, tvaṃ udake vuyhamāno imassa kiṃ kathesī”ti pucchitvā	2766	
PA_atk-s05_14a2:2766_5	“idaṃ nāmayye”ti vutte “tena hi tava ruccanakaṃ gaṇhā”ti āha. So sahassatthavikaṃ	2766	
PA_atk-s05_14a2:2766_6	gaṇhi. Atha naṃ sā thokaṃ gatakāle pakkosāpetvā “tāta, sahassaṃ te ruccatī”ti pucchitvā	2766	
PA_atk-s05_14a2:2766_7	“āma, ruccatī”ti vutte “tāta, tayā ‘ito yaṃ mayhaṃ ruccati, taṃ dassāmī’ti imassa	2766	
PA_atk-s05_14a2:2766_8	vuttaṃ, na vutta”nti pucchitvā “vuttaṃ devī”ti vutte “tena hi imaṃ sahassaṃ etassa	2766	
PA_atk-s05_14a2:2766_9	dehī”ti vatvā dāpesi. So rodanto paridevanto adāsi. Tasmiṃ khaṇe rājā amaccā ca tussitvā	2766	
PA_atk-s05_14a2:2766_10	sādhukāraṃ pavattayiṃsu. Tato paṭṭhāya tassā paṇḍitabhāvo sabbattha pākaṭo jāto.	27661	
PA_atk-s05_14a2:2766_11	Taṃ sandhāya videharājā “mātā ekādasī rañño”ti āha.	27661	
PA_atk-s05_14a2:2767_0	Khatyāti khattiyā. Acchinnaraṭṭhāti cūḷanibrahmadattena acchinditvā gahitaraṭṭhā.	2767	
PA_atk-s05_14a2:2767_1	Byathitāti maraṇabhayabhītā aññaṃ gahetabbagahaṇaṃ apassantā. Pañcāliyaṃ vasaṃ gatāti	2767	
PA_atk-s05_14a2:2767_2	etassa pañcālarañño vasaṃ gatāti attho. Sāmivacanatthe hi etaṃ upayogavacanaṃ. Yaṃvadā	2767	
PA_atk-s05_14a2:2767_3	takkarāti yaṃ mukhena vadanti, taṃ rañño kātuṃ sakkontāva. Vasino gatāti pubbe sayaṃvasino	2767	
PA_atk-s05_14a2:2767_4	idāni panassa vasaṃ gatāti attho. Tisandhīti paṭhamaṃ hatthipākārena parikkhittā,	2767	
PA_atk-s05_14a2:2767_5	tato rathapākārena, tato assapākārena, tato yodhapattipākārena parikkhittāti imehi	2767	
PA_atk-s05_14a2:2767_6	catūhi saṅkhepehi tisandhīhi parivāritā. Hatthirathānañhi antaraṃ eko sandhi, rathaassānaṃ	2767	
PA_atk-s05_14a2:2767_7	antaraṃ eko sandhi, assapattīnaṃ antaraṃ eko sandhi. Parikhaññatīti khanīyati. Imañhi	2767	
PA_atk-s05_14a2:2767_8	idāni uppāṭetvā gaṇhitukāmā viya samantato khananti. Uddhaṃ tārakajātāvāti tāta,	2767	
PA_atk-s05_14a2:2767_9	yāya senāya samantā parivāritā, sā anekasatasahassadaṇḍadīpikāhi uddhaṃ tārakajātā	2767	
PA_atk-s05_14a2:2767_10	viya khāyati. Vijānāhīti tāta mahosadhapaṇḍita, avīcito yāva bhavaggā añño tayā sadiso	27671	
PA_atk-s05_14a2:2767_11	upāyakusalo paṇḍito nāma natthi, paṇḍitabhāvo nāma evarūpesu ṭhānesu paññāyati, tasmā	27671	
PA_atk-s05_14a2:2767_12	tvameva jānāhi, kathaṃ amhākaṃ ito dukkhā pamokkho bhavissatīti.	27671	
PA_atk-s05_14a2:2768_0	Imaṃ rañño kathaṃ sutvā mahāsatto cintesi “ayaṃ rājā ativiya maraṇabhayabhīto, gilānassa	2768	
PA_atk-s05_14a2:2768_1	kho pana vejjo paṭisaraṇaṃ, chātassa bhojanaṃ, pipāsitassa pānīyaṃ, imassapi maṃ	2768	
PA_atk-s05_14a2:2768_2	ṭhapetvā aññaṃ paṭisaraṇaṃ natthi, assāsessāmi na”nti. Atha mahāsatto manosilātale	2768	
PA_atk-s05_14a2:2768_3	nadanto sīho viya “mā bhāyi, mahārāja, rajjasukhaṃ anubhava, ahaṃ leḍḍuṃ	2768	
PA_atk-s05_14a2:2769	Gahetvā kākaṃ viya, dhanuṃ gahetvā makkaṭaṃ viya ca, imaṃ aṭṭhārasaakkhobhaṇisaṅkhaṃ senaṃ udare bandhasāṭakānampi assāmikaṃ katvā palāpessāmī”ti vatvā navamaṃ gāthamāha –	276	
PA_atk-s05_14a2:2771	“Pāde deva pasārehi, bhuñja kāme ramassu ca;	277	
PA_atk-s05_14a2:2772	Hitvā pañcāliyaṃ senaṃ, brahmadatto palāyitī”ti.	277	
PA_atk-s05_14a2:2773_0	Tassattho – “deva, tvaṃ yathāsukhaṃ attano rajjasukhasaṅkhāte te pāde pasārehi, pasārento	2773	
PA_atk-s05_14a2:2773_1	ca saṅgāme cittaṃ akatvā bhuñja, kāme ramassu ca, esa brahmadatto imaṃ senaṃ chaḍḍetvā palāyissatī”ti.	2773	
PA_atk-s05_14a2:2774_0	Evaṃ paṇḍito rājānaṃ samassāsetvā vanditvā rājanivesanā nikkhamitvā nagare chaṇabheriṃ	2774	
PA_atk-s05_14a2:2774_1	carāpetvā nāgare āha – “ambho, tumhe mā cintayittha, sattāhaṃ mālāgandhavilepanapānabhojanādīni	2774	
PA_atk-s05_14a2:2774_2	sampādetvā chaṇakīḷaṃ paṭṭhapetha. Tattha tattha manussā yathārūpaṃ mahāpānaṃ pivantu,	2774	
PA_atk-s05_14a2:2774_3	gandhabbaṃ karontu, vādentu vaggantu seḷentu nadantu naccantu gāyantu apphoṭentu,	2774	
PA_atk-s05_14a2:2774_4	paribbayo pana vo mama santakova hotu, ahaṃ mahosadhapaṇḍito nāma, passissatha me	2774	
PA_atk-s05_14a2:2774_5	ānubhāva”nti. Te tathā kariṃsu. Tadā gītavāditādisaddaṃ bahinagare ṭhitā suṇanti,	2774	
PA_atk-s05_14a2:2774_6	cūḷadvārena manussā nagaraṃ pavisanti. Ṭhapetvā paṭisattuṃ diṭṭhaṃ diṭṭhaṃ na gaṇhanti,	2774	
PA_atk-s05_14a2:2774_7	tasmā sañcāro na chijjati, nagaraṃ paviṭṭhamanussā chaṇakīḷanissitaṃ janaṃ passanti.	2774	
PA_atk-s05_14a2:2775_0	Cūḷanibrahmadattopi nagare kolāhalaṃ sutvā amacce evamāha – “ambho, amhesu aṭṭhārasaakkhobhaṇiyā	2775	
PA_atk-s05_14a2:2775_1	senāya nagaraṃ parivāretvā ṭhitesu nagaravāsīnaṃ bhayaṃ vā sārajjaṃ vā natthi, ānanditā	2775	
PA_atk-s05_14a2:2775_2	somanassappattā apphoṭenti nadanti seḷenti naccanti gāyanti, kiṃ nāmeta”nti? Atha	2775	
PA_atk-s05_14a2:2775_3	naṃ upanikkhittakapurisā musāvādaṃ katvā evamāhaṃsu “deva, mayaṃ ekena kammena cūḷadvārena	2775	
PA_atk-s05_14a2:2775_4	nagaraṃ pavisitvā chaṇanissitaṃ mahājanaṃ disvā pucchimhā ‘ambho, sakalajambudīparājāno	2775	
PA_atk-s05_14a2:2775_5	āgantvā tumhākaṃ nagaraṃ parikkhipitvā ṭhitā, tumhe pana atipamattā, kiṃ nāmeta’nti?	2775	
PA_atk-s05_14a2:2775_6	Te evamāhaṃsu ‘ambho, amhākaṃ rañño kumārakāle eko manoratho ahosi sakalajambudīparājūhi	2775	
PA_atk-s05_14a2:2775_7	nagare parivārite chaṇaṃ karissāmīti, tassa ajja manoratho matthakaṃ patto, tasmā	2775	
PA_atk-s05_14a2:2775_8	chaṇabheriṃ carāpetvā sayaṃ mahātale mahāpānaṃ pivatī”’ti.	2775	
PA_atk-s05_14a2:2776_0	Rājā tesaṃ kathaṃ sutvā kujjhitvā senaṃ āṇāpesi – “bhonto, gacchatha, khippaṃ ito	2776	
PA_atk-s05_14a2:2776_1	cito ca nagaraṃ avattharitvā parikhaṃ bhinditvā pākāraṃ maddantā dvāraṭṭālake bhindantā	2776	
PA_atk-s05_14a2:2776_2	nagaraṃ pavisitvā sakaṭehi kumbhaṇḍāni viya mahājanassa sīsāni gaṇhatha, videharañño	2776	
PA_atk-s05_14a2:2776_3	sīsaṃ āharathā”ti. Taṃ sutvā sūrayodhā nānāvudhahatthā dvārasamīpaṃ gantvā paṇḍitassa	2776	
PA_atk-s05_14a2:2776_4	purisehi sakkharavālukakalalasiñcanapāsāṇapatanādīhi upaddutā paṭikkamanti. “Pākāraṃ	2776	
PA_atk-s05_14a2:2776_5	bhindissāmā”ti parikhaṃ otiṇṇepi antaraṭṭālakesu ṭhitā ususattitomarādīhi vijjhantā	2776	
PA_atk-s05_14a2:2776_6	mahāvināsaṃ pāpenti. Paṇḍitassa yodhā cūḷanibrahmadattassa yodhe hatthavikārādīni	2776	
PA_atk-s05_14a2:2776_7	dassetvā nānappakārehi akkosanti paribhāsanti tajjenti. “Tumhe kilamantā bhattaṃ	2776	
PA_atk-s05_14a2:2776_8	alabhantā thokaṃ pivissatha khādissathā”ti surāpiṭṭhakāni ceva macchamaṃsasūlāni	2776	
PA_atk-s05_14a2:2776_9	ca pasāretvā sayameva pivanti khādanti, anupākāre caṅkamanti. Itare kiñci kātuṃ asakkontā	2776	
PA_atk-s05_14a2:2776_10	cūḷanibrahmadattassa santikaṃ gantvā “deva, ṭhapetvā iddhimante aññehi niddharituṃ	27761	
PA_atk-s05_14a2:2776_11	na sakkā”ti vadiṃsu.	27761	
PA_atk-s05_14a2:2777_0	Rājā catupañcāhaṃ vasitvā gahetabbayuttakaṃ apassanto kevaṭṭaṃ pucchi “ācariya, nagaraṃ	2777	
PA_atk-s05_14a2:2777_1	gaṇhituṃ na sakkoma, ekopi upasaṅkamituṃ samattho natthi, kiṃ kātabba”nti. Kevaṭṭo	2777	
PA_atk-s05_14a2:2777_2	“hotu, mahārāja, nagaraṃ nāma bahiudakaṃ hoti, udakakkhayena naṃ gaṇhissāma, manussā	2777	
PA_atk-s05_14a2:2777_3	udakena kilamantā dvāraṃ vivarissantī”ti āha. So “attheso upāyo”ti sampaṭicchi. Tato	2777	
PA_atk-s05_14a2:2777_4	paṭṭhāya udakaṃ pavesetuṃ na denti. Paṇḍitassa upanikkhittakapurisā paṇṇaṃ likhitvā	2777	
PA_atk-s05_14a2:2777_5	kaṇḍe bandhitvā taṃ pavattiṃ pesesuṃ. Tenapi paṭhamameva āṇattaṃ “yo yo kaṇḍe paṇṇaṃ	2777	
PA_atk-s05_14a2:2777_6	passati, so so me āharatū”ti. Atheko puriso taṃ disvā paṇḍitassa dassesi. So taṃ	2777	
PA_atk-s05_14a2:2777_7	pavattiṃ ñatvā “na me paṇḍitabhāvaṃ jānantī”ti saṭṭhihatthaṃ veḷuṃ dvidhā phāletvā	2777	
PA_atk-s05_14a2:2777_8	parisuddhaṃ sodhāpetvā puna ekato katvā cammena bandhitvā upari kalalena makkhetvā	2777	
PA_atk-s05_14a2:2777_9	himavantato iddhimantatāpasehi ānītaṃ kudrūsakumudabījaṃ pokkharaṇitīre kalalesu	2777	
PA_atk-s05_14a2:2777_10	ropāpetvā upari veḷuṃ ṭhapāpetvā udakassa pūrāpesi. Ekaratteneva vaḍḍhitvā pupphaṃ	27771	
PA_atk-s05_14a2:2777_11	veḷumatthakato uggantvā ratanamattaṃ aṭṭhāsi.	27771	
PA_atk-s05_14a2:2778_0	Atha naṃ uppāṭetvā “idaṃ cūḷanibrahmadattassa dethā”ti attano purisānaṃ dāpesi. Te	2778	
PA_atk-s05_14a2:2778_1	tassa daṇḍakaṃ valayaṃ katvā “ambho, brahmadattassa pādamūlikā chātakena mā marittha,	2778	
PA_atk-s05_14a2:2778_2	gaṇhathetaṃ uppalaṃ piḷandhitvā daṇḍakaṃ kucchipūraṃ khādathā”ti vatvā khipiṃsu.	2778	
PA_atk-s05_14a2:2778_3	Tameko paṇḍitassa upanikkhittakapuriso uṭṭhāya gaṇhi, atha taṃ rañño santikaṃ āharitvā	2778	
PA_atk-s05_14a2:2778_4	“passatha, deva, imassa daṇḍakaṃ, na no ito pubbe evaṃ dīghadaṇḍako diṭṭhapubbo”ti	2778	
PA_atk-s05_14a2:2778_5	vatvā “minatha na”nti vutte paṇḍitassa purisā saṭṭhihatthaṃ daṇḍakaṃ asītihatthaṃ	2778	
PA_atk-s05_14a2:2778_6	katvā miniṃsu. Puna raññā “katthetaṃ jāta”nti vutte eko musāvādaṃ katvā evamāha –	2778	
PA_atk-s05_14a2:2778_7	“deva, ahaṃ ekadivasaṃ pipāsito hutvā ‘suraṃ pivissāmī’ti cūḷadvārena nagaraṃ paviṭṭho,	2778	
PA_atk-s05_14a2:2778_8	nāgarānaṃ udakakīḷatthāya kataṃ mahāpokkharaṇiṃ passiṃ, mahājano nāvāya nisīditvā	2778	
PA_atk-s05_14a2:2778_9	pupphāni gaṇhāti. Tattha idaṃ tīrappadese jātaṃ, gambhīraṭṭhāne jātassa pana daṇḍako	2778	
PA_atk-s05_14a2:2778_10	satahattho bhavissatī”ti.	27781	
PA_atk-s05_14a2:2779_0	Taṃ sutvā rājā kevaṭṭaṃ āha – “ācariya, na sakkā udakakkhayena idaṃ gaṇhituṃ, harathekaṃ	2779	
PA_atk-s05_14a2:2779_1	upāya”nti. “Tena hi, deva, dhaññakkhayena gaṇhissāma, nagaraṃ nāma bahidhaññaṃ hotī”ti.	2779	
PA_atk-s05_14a2:2779_2	Evaṃ hotu ācariyāti, paṇḍito purimanayeneva taṃ pavattiṃ ñatvā “na me kevaṭṭabrāhmaṇo	2779	
PA_atk-s05_14a2:2779_3	paṇḍitabhāvaṃ jānātī”ti anupākāramatthake kalalaṃ katvā vīhiṃ tattha ropāpesi. Bodhisattānaṃ	2779	
PA_atk-s05_14a2:2779_4	adhippāyo nāma samijjhatīti vīhī ekaratteneva vuṭṭhāya pākāramatthake nīlā hutvā	2779	
PA_atk-s05_14a2:2779_5	paññāyanti. Taṃ disvā cūḷanibrahmadatto “ambho, kimetaṃ pākāramatthake nīlaṃ hutvā	2779	
PA_atk-s05_14a2:2779_6	paññāyatī”ti pucchi. Paṇḍitassa upanikkhittakapuriso rañño vacanaṃ mukhato jivhaṃ	2779	
PA_atk-s05_14a2:2779_7	luñcanto viya gahetvā “deva, gahapatiputto mahosadhapaṇḍito anāgatabhayaṃ disvā pubbeva	2779	
PA_atk-s05_14a2:2779_8	raṭṭhato dhaññaṃ āharāpetvā koṭṭhāgārādīni pūrāpetvā sesadhaññaṃ pākārapasse nikkhipāpesi.	2779	
PA_atk-s05_14a2:2779_9	Te kira vīhayo ātapena sukkhantā vassena tementā tattheva sassaṃ janesuṃ. Ahaṃ ekadivasaṃ	2779	
PA_atk-s05_14a2:2779_10	ekena kammena cūḷadvārena pavisitvā pākāramatthake vīhirāsito vīhiṃ hatthena gahetvā	27791	
PA_atk-s05_14a2:2779_11	vīthiyaṃ chaḍḍente passiṃ. Atha te maṃ parihāsantā ‘chātosi maññe, vīhiṃsāṭakadasante	27791	
PA_atk-s05_14a2:2779_12	bandhitvā tava gehaṃ haritvā koṭṭetvā pacāpetvā bhuñjāhī’ti vadiṃsū”ti ārocesi.	27791	
PA_atk-s05_14a2:2780_0	Taṃ sutvā rājā kevaṭṭaṃ “ācariya, dhaññakkhayenapi gaṇhituṃ na sakkā, ayampi anupāyo”ti	2780	
PA_atk-s05_14a2:2780_1	āha. “Tena hi, deva, dārukkhayena gaṇhissāma, nagaraṃ nāma bahidārukaṃ hotī”ti. “Evaṃ	2780	
PA_atk-s05_14a2:2780_2	hotu, ācariyā”ti. Paṇḍito purimanayeneva taṃ pavattiṃ ñatvā pākāramatthake vīhiṃ	2780	
PA_atk-s05_14a2:2780_3	atikkamitvā paññāyamānaṃ dārurāsiṃ kāresi. Paṇḍitassa manussā cūḷanibrahmadattassa	2780	
PA_atk-s05_14a2:2780_4	purisehi saddhiṃ parihāsaṃ karontā “sace chātattha, yāgubhattaṃ pacitvā bhuñjathā”ti	2780	
PA_atk-s05_14a2:2780_5	mahantamahantāni dārūni khipiṃsu. Rājā “pākāramatthakena dārūni paññāyanti, kimeta”nti	2780	
PA_atk-s05_14a2:2780_6	pucchitvā “deva, gahapatiputto kira mahosadhapaṇḍito anāgatabhayaṃ disvā dārūni āharāpetvā	2780	
PA_atk-s05_14a2:2780_7	kulānaṃ pacchāgehesu ṭhapāpetvā atirekāni pākāraṃ nissāya ṭhapāpesī”ti upanikkhittakānaññeva	2780	
PA_atk-s05_14a2:2780_8	santikā vacanaṃ sutvā kevaṭṭaṃ āha – “ācariya, dārukkhayenapi na sakkā amhehi gaṇhituṃ,	2780	
PA_atk-s05_14a2:2780_9	āharathekaṃ upāya”nti. “Mā cintayittha, mahārāja, añño upāyo atthī”ti. “Ācariya,	2780	
PA_atk-s05_14a2:2780_10	kiṃ upāyo nāmesa, nāhaṃ tava upāyassa antaṃ passāmi, na sakkā amhehi vedehaṃ gaṇhituṃ,	27801	
PA_atk-s05_14a2:2780_11	amhākaṃ nagarameva gamissāmā”ti. “Deva, ‘cūḷanibrahmadatto ekasatakhattiyehi saddhiṃ	27801	
PA_atk-s05_14a2:2780_12	vedehaṃ gaṇhituṃ nāsakkhī’ti amhākaṃ lajjanakaṃ bhavissati, kiṃ pana mahosadhova	27801	
PA_atk-s05_14a2:2780_13	paṇḍito, ahampi paṇḍitoyeva, ekaṃ lesaṃ karissāmī”ti. “Kiṃ leso nāma, ācariyā”ti.	27801	
PA_atk-s05_14a2:2780_14	“Dhammayuddhaṃ nāma karissāma, devā”ti. “Kimetaṃ dhammayuddhaṃ nāmā”ti? “Mahārāja	27801	
PA_atk-s05_14a2:2780_15	na senā yujjhissanti, dvinnaṃ pana rājūnaṃ dve paṇḍitā ekaṭṭhāne bhavissanti. Tesu	27801	
PA_atk-s05_14a2:2780_16	yo vandissati, tassa parājayo bhavissati. Mahosadho pana imaṃ mantaṃ na jānāti, ahaṃ	27801	
PA_atk-s05_14a2:2780_17	mahallako, so daharo, maṃ disvāva vandissati, tadā videho parājito nāma bhavissati,	27801	
PA_atk-s05_14a2:2780_18	atha mayaṃ videhaṃ parājetvā attano nagarameva gamissāma, evaṃ no lajjanakaṃ na bhavissati.	27801	
PA_atk-s05_14a2:2780_19	Idaṃ dhammayuddhaṃ nāmā”ti.	27801	
PA_atk-s05_14a2:2781_0	Paṇḍito tampi rahassaṃ purimanayeneva ñatvā “sace kevaṭṭassa parajjāmi, nāhaṃ paṇḍitosmī”ti	2781	
PA_atk-s05_14a2:2781_1	cintesi. Cūḷanibrahmadattopi “sobhano, ācariya, upāyo”ti vatvā “sve dhammayuddhaṃ	2781	
PA_atk-s05_14a2:2781_2	bhavissati, dvinnampi paṇḍitānaṃ dhammena jayaparājayo bhavissati. Yo dhammayuddhaṃ	2781	
PA_atk-s05_14a2:2781_3	na karissati, sopi parājito nāma bhavissatī”ti paṇṇaṃ likhāpetvā cūḷadvārena vedehassa	2781	
PA_atk-s05_14a2:2781_4	pesesi. Taṃ sutvā vedeho paṇḍitaṃ pakkosāpetvā tamatthaṃ ācikkhi. Taṃ pavattiṃ sutvā	2781	
PA_atk-s05_14a2:2781_5	paṇḍito “sādhu, deva, sve pātova pacchimadvāre dhammayuddhamaṇḍalaṃ sajjessanti,	2781	
PA_atk-s05_14a2:2781_6	‘dhammayuddhamaṇḍalaṃ āgacchatū’ti pesethā”ti āha. Taṃ sutvā rājā āgatadūtasseva	2781	
PA_atk-s05_14a2:2781_7	hatthe paṇṇakaṃ adāsi. Paṇḍito punadivase “kevaṭṭasseva parājayo hotū”ti pacchimadvāre	2781	
PA_atk-s05_14a2:2781_8	dhammayuddhamaṇḍalaṃ sajjāpesi. Tepi kho ekasatapurisā “ko jānāti, kiṃ bhavissatī”ti	2781	
PA_atk-s05_14a2:2781_9	paṇḍitassa ārakkhatthāya kevaṭṭaṃ parivārayiṃsu. Tepi ekasatarājāno dhammayuddhamaṇḍalaṃ	2781	
PA_atk-s05_14a2:2781_10	gantvā pācīnadisaṃ olokentā aṭṭhaṃsu, tathā kevaṭṭabrāhmaṇopi.	27811	
PA_atk-s05_14a2:2782_0	Bodhisatto pana pātova gandhodakena nhatvā satasahassagghanakaṃ kāsikavatthaṃ nivāsetvā	2782	
PA_atk-s05_14a2:2782_1	sabbālaṅkārapaṭimaṇḍito nānaggarasabhojanaṃ bhuñjitvā mahantena parivārena rājadvāraṃ	2782	
PA_atk-s05_14a2:2782_2	gantvā “pavisatu me putto”ti vutte pavisitvā rājānaṃ vanditvā ekamantaṃ ṭhatvā “kuhiṃ	2782	
PA_atk-s05_14a2:2782_3	gamissasi, tātā”ti vutte “dhammayuddhamaṇḍalaṃ gamissāmī”ti āha. “Kiṃ laddhuṃ vaṭṭatī”ti?	2782	
PA_atk-s05_14a2:2782_4	“Deva, kevaṭṭabrāhmaṇaṃ maṇiratanena vañcetukāmomhi, aṭṭhavaṅkaṃ maṇiratanaṃ laddhuṃ	2782	
PA_atk-s05_14a2:2782_5	vaṭṭatī”ti. “Gaṇha, tātā”ti. So taṃ gahetvā rājānaṃ vanditvā rājanivesanā otiṇṇo	2782	
PA_atk-s05_14a2:2782_6	sahajātehi yodhasahassehi parivuto navutikahāpaṇasahassagghanakaṃ setasindhavayuttaṃ	2782	
PA_atk-s05_14a2:2782_7	rathavaramāruyha pātarāsavelāya dvārasamīpaṃ pāpuṇi. Kevaṭṭo pana “idāni āgamissati,	2782	
PA_atk-s05_14a2:2782_8	idāni āgamissatī”ti tassāgamanaṃ olokentoyeva aṭṭhāsi, olokanena dīghagīvataṃ patto	2782	
PA_atk-s05_14a2:2782_9	viya ahosi, sūriyatejena sedā muccanti. Mahāsattopi mahāparivāratāya mahāsamuddo	2782	
PA_atk-s05_14a2:2782_10	viya ajjhottharanto kesarasīho viya achambhito vigatalomahaṃso dvāraṃ vivarāpetvā	27821	
PA_atk-s05_14a2:2782_11	nagarā nikkhamma rathā oruyha sīho viya vijambhamāno pāyāsi. Ekasatarājānopi tassa	27821	
PA_atk-s05_14a2:2782_12	rūpasiriṃ disvā “esa kira sirivaḍḍhanaseṭṭhiputto mahosadhapaṇḍito paññāya sakalajambudīpe	27821	
PA_atk-s05_14a2:2782_13	adutiyo”ti ukkuṭṭhisahassāni pavattayiṃsu.	27821	
PA_atk-s05_14a2:2783_0	Sopi marugaṇaparivuto viya sakko anomena sirivibhavena taṃ maṇiratanaṃ hatthena gahetvā	2783	
PA_atk-s05_14a2:2783_1	kevaṭṭābhimukho agamāsi. Kevaṭṭopi taṃ disvāva sakabhāvena saṇṭhātuṃ asakkonto paccuggamanaṃ	2783	
PA_atk-s05_14a2:2783_2	katvā evamāha – “paṇḍita mahosadha, mayaṃ dve paṇḍitā, amhākaṃ tumhe nissāya ettakaṃ	2783	
PA_atk-s05_14a2:2783_3	kālaṃ vasantānaṃ tumhehi paṇṇākāramattampi na pesitapubbaṃ, kasmā evamakatthā”ti?	2783	
PA_atk-s05_14a2:2783_4	Atha naṃ mahāsatto “paṇḍita, tumhākaṃ anucchavikaṃ paṇṇākāraṃ olokentā ajja mayaṃ	2783	
PA_atk-s05_14a2:2783_5	imaṃ maṇiratanaṃ labhimhā, handa, imaṃ maṇiratanaṃ gaṇhatha, evarūpaṃ nāma aññaṃ	2783	
PA_atk-s05_14a2:2783_6	maṇiratanaṃ natthī”ti āha. So tassa hatthe jalamānaṃ maṇiratanaṃ disvā “dātukāmo	2783	
PA_atk-s05_14a2:2783_7	me bhavissatī”ti cintetvā “tena hi, paṇḍita, dehī”ti hatthaṃ pasāresi. Mahāsatto	2783	
PA_atk-s05_14a2:2783_8	“gaṇhāhi, ācariyā”ti khipitvā pasāritahatthassa aṅgulīsu pātesi. Brāhmaṇo garuṃ maṇiratanaṃ	2783	
PA_atk-s05_14a2:2783_9	aṅgulīhi dhāretuṃ nāsakkhi. Maṇiratanaṃ parigaḷitvā mahāsattassa pādamūle pati. Brāhmaṇo	2783	
PA_atk-s05_14a2:2783_10	lobhena “gaṇhissāmi na”nti tassa pādamūle oṇato ahosi. Athassa mahāsatto uṭṭhātuṃ	27831	
PA_atk-s05_14a2:2783_11	adatvā ekena hatthena khandhaṭṭhike, ekena piṭṭhikacchāyaṃ gahetvā “uṭṭhetha ācariya,	27831	
PA_atk-s05_14a2:2783_12	uṭṭhetha ācariya, ahaṃ atidaharo tumhākaṃ nattumatto, mā maṃ vandathā”ti vadanto	27831	
PA_atk-s05_14a2:2783_13	aparāparaṃ katvā mukhaṃ bhūmiyaṃ ghaṃsitvā lohitamakkhitaṃ katvā “andhabāla, tvaṃ	27831	
PA_atk-s05_14a2:2783_14	mama santikā vandanaṃ paccāsīsasī”ti gīvāyaṃ gahetvā khipi. So usabhamatte ṭhāne	27831	
PA_atk-s05_14a2:2783_15	patitvā uṭṭhāya palāyi. Maṇiratanaṃ pana mahāsattassa manussāyeva gaṇhiṃsu.	27831	
PA_atk-s05_14a2:2784_0	Bodhisattassa pana “uṭṭhetha ācariya, uṭṭhetha ācariya, mā maṃ vandathā”ti vacīghoso	2784	
PA_atk-s05_14a2:2784_1	sakalaparisaṃ chādetvā aṭṭhāsi. “Kevaṭṭabrāhmaṇo mahosadhassa pāde vandatī”ti purisāpissa	2784	
PA_atk-s05_14a2:2784_2	ekappahāreneva unnādādīni akaṃsu. Brahmadattaṃ ādiṃ katvā sabbepi te rājāno kevaṭṭaṃ	2784	
PA_atk-s05_14a2:2784_3	mahāsattassa pādamūle oṇataṃ addasaṃsuyeva. Te “amhākaṃ paṇḍitena mahosadho vandito,	2784	
PA_atk-s05_14a2:2784_4	idāni parājitamhā, na no jīvitaṃ dassatī”ti attano attano asse abhiruhitvā uttarapañcālābhimukhā	2784	
PA_atk-s05_14a2:2784_5	palāyituṃ ārabhiṃsu. Te palāyante disvā bodhisattassa purisā “cūḷanibrahmadatto ekasatakhattiye	2784	
PA_atk-s05_14a2:2784_6	gahetvā palāyatī”ti puna ukkuṭṭhimakaṃsu. Taṃ sutvā te rājāno maraṇabhayabhītā bhiyyosomattāya	2784	
PA_atk-s05_14a2:2784_7	palāyantā senaṅgaṃ bhindiṃsu. Bodhisattassa purisāpi nadantā vaggantā suṭṭhutaraṃ	2784	
PA_atk-s05_14a2:2784_8	kolāhalamakaṃsu. Mahāsatto senaṅgaparivuto nagarameva pāvisi. Cūḷanibrahmadattassa	2784	
PA_atk-s05_14a2:2784_9	senāpi tiyojanamattaṃ pakkhandi.	2784	
PA_atk-s05_14a2:2785_0	Kevaṭṭo assaṃ abhiruyha nalāṭe lohitaṃ puñchamāno senaṃ patvā assapiṭṭhiyaṃ nisinnova	2785	
PA_atk-s05_14a2:2785_1	“bhonto mā palāyatha, bhonto mā palāyatha, nāhaṃ gahapatiputtaṃ vandāmi, tiṭṭhatha	2785	
PA_atk-s05_14a2:2785_2	tiṭṭhathā”ti āha. Senā asaddahantā aṭṭhatvā āgacchantaṃ kevaṭṭaṃ akkosantā paribhāsantā	2785	
PA_atk-s05_14a2:2785_3	“pāpadhamma duṭṭhabrāhmaṇa, ‘dhammayuddhaṃ nāma karissāmī’ti vatvā nattumattaṃ appahontampi	2785	
PA_atk-s05_14a2:2785_4	vandati, natthi tava kattabba”nti kathaṃ asuṇantā viya gacchanteva. So vegena gantvā	2785	
PA_atk-s05_14a2:2785_5	senaṃ pāpuṇitvā “bhonto vacanaṃ saddahatha mayhaṃ, nāhaṃ taṃ vandāmi, maṇiratanena	2785	
PA_atk-s05_14a2:2785_6	maṃ vañcesī”ti sabbepi te rājāno nānākāraṇehi sambodhetvā attano kathaṃ gaṇhāpetvā	2785	
PA_atk-s05_14a2:2785_7	tathā bhinnaṃ senaṃ paṭinivattesi. Sā pana tāva mahatī senā sace ekekapaṃsumuṭṭhiṃ	2785	
PA_atk-s05_14a2:2785_8	vā ekekaleḍḍuṃ vā gahetvā nagarābhimukhā khipeyya, parikhaṃ pūretvā pākārappamāṇā	2785	
PA_atk-s05_14a2:2785_9	rāsi bhaveyya. Bodhisattānaṃ pana adhippāyo nāma samijjhatiyeva, tasmā ekopi paṃsumuṭṭhiṃ	2785	
PA_atk-s05_14a2:2785_10	vā leḍḍuṃ vā nagarābhimukhaṃ khipanto nāma nāhosi. Sabbepi te nivattitvā attano attano	27851	
PA_atk-s05_14a2:2785_11	khandhāvāraṭṭhānameva paccāgamiṃsu.	27851	
PA_atk-s05_14a2:2786_0	Rājā kevaṭṭaṃ pucchi “kiṃ karoma, ācariyā”ti. “Deva, kassaci cūḷadvārena nikkhamituṃ	2786	
PA_atk-s05_14a2:2786_1	adatvā sañcāraṃ chindāma, manussā nikkhamituṃ alabhantā ukkaṇṭhitvā dvāraṃ vivarissanti,	2786	
PA_atk-s05_14a2:2786_2	atha mayaṃ paccāmittaṃ gaṇhissāmā”ti. Paṇḍito taṃ pavattiṃ purimanayeneva ñatvā cintesi	2786	
PA_atk-s05_14a2:2786_3	“imesu ciraṃ idheva vasantesu phāsukaṃ nāma natthi. Upāyeneva te palāpetuṃ vaṭṭatī”ti.	2786	
PA_atk-s05_14a2:2786_4	So “mantena te palāpessāmī”ti ekaṃ mantakusalaṃ upadhārento anukevaṭṭaṃ nāma brāhmaṇaṃ	2786	
PA_atk-s05_14a2:2786_5	disvā taṃ pakkosāpetvā “ācariya, amhākaṃ ekaṃ kammaṃ niddharituṃ vaṭṭatī”ti āha.	2786	
PA_atk-s05_14a2:2786_6	“Kiṃ karoma, paṇḍita, vadehī”ti. “Ācariya, tumhe anupākāre ṭhatvā amhākaṃ manussānaṃ	2786	
PA_atk-s05_14a2:2786_7	pamādaṃ oloketvā antarantarā brahmadattassa manussānaṃ pūvamacchamaṃsādīni khipitvā	2786	
PA_atk-s05_14a2:2786_8	“ambho, idañcidañca khādatha mā ukkaṇṭhatha, aññaṃ katipāhaṃ vasituṃ vāyamatha, nagaravāsino	2786	
PA_atk-s05_14a2:2786_9	pañjare baddhakukkuṭā viya ukkaṇṭhitā nacirasseva vo dvāraṃ vivarissanti. Atha tumhe	2786	
PA_atk-s05_14a2:2786_10	vedehañca duṭṭhagahapatiputtañca gaṇhissathā”ti vadeyyātha. Amhākaṃ manussā taṃ kathaṃ	27861	
PA_atk-s05_14a2:2786_11	sutvā tumhe akkositvā tajjetvā brahmadattassa manussānaṃ passantānaññeva tumhe hatthapādesu	27861	
PA_atk-s05_14a2:2786_12	gahetvā veḷupesikādīhi paharantā viya hutvā kese ohāretvā pañca cūḷā gāhāpetvā iṭṭhakacuṇṇena	27861	
PA_atk-s05_14a2:2786_13	okirāpetvā kaṇavīramālaṃ kaṇṇe katvā katipayapahāre datvā piṭṭhiyaṃ rājiyo dassetvā	27861	
PA_atk-s05_14a2:2786_14	pākāraṃ āropetvā sikkāya pakkhipitvā yottena otāretvā “gaccha mantabhedaka, corā”ti	27861	
PA_atk-s05_14a2:2786_15	cūḷanibrahmadattassa manussānaṃ dassanti. Te taṃ rañño santikaṃ ānessanti. Rājā taṃ	27861	
PA_atk-s05_14a2:2786_16	disvā “ko te aparādho”ti pucchissati. Athassa evaṃ vadeyyātha “mahārāja, mayhaṃ pubbe	27861	
PA_atk-s05_14a2:2786_17	yaso mahanto, gahapatiputto mantabhedako”ti maṃ kujjhitvā rañño kathetvā sabbaṃ me	27861	
PA_atk-s05_14a2:2786_18	vibhavaṃ acchindi, “ahaṃ mama yasabhedakassa gahapatiputtassa sīsaṃ gaṇhāpessāmī”ti	27861	
PA_atk-s05_14a2:2786_19	tumhākaṃ manussānaṃ ukkaṇṭhitamocanena etesaṃ ṭhitānaṃ khādanīyaṃ vā bhojanīyaṃ vā	27861	
PA_atk-s05_14a2:2786_20	demi. Ettakena maṃ porāṇaveraṃ hadaye katvā imaṃ byasanaṃ pāpesi. “Taṃ sabbaṃ tumhākaṃ	27862	
PA_atk-s05_14a2:2786_21	manussā jānanti, mahārājā”ti nānappakārehi taṃ saddahāpetvā vissāse uppanne vadeyyātha	27862	
PA_atk-s05_14a2:2786_22	“mahārāja, tumhe mamaṃ laddhakālato paṭṭhāya mā cintayittha. Idāni vedehassa ca gahapatiputtassa	27862	
PA_atk-s05_14a2:2786_23	ca jīvitaṃ natthi, ahaṃ imasmiṃ nagare pākārassa thiraṭṭhānadubbalaṭṭhānañca parikhāyaṃ	27862	
PA_atk-s05_14a2:2786_24	kumbhīlādīnaṃ atthiṭṭhānañca natthiṭṭhānañca jānāmi, na cirasseva vo nagaraṃ gahetvā	27862	
PA_atk-s05_14a2:2786_25	dassāmī”ti. Atha so rājā saddahitvā tumhākaṃ sakkāraṃ karissati, senāvāhanañca paṭicchāpessati.	27862	
PA_atk-s05_14a2:2786_26	Athassa senaṃ vāḷakumbhīlaṭṭhānesuyeva otāreyyātha. Tassa senā kumbhīlabhayena na	27862	
PA_atk-s05_14a2:2786_27	otarissati, tadā tumhe rājānaṃ upasaṅkamitvā “tumhākaṃ senāya, deva, gahapatiputtena	27862	
PA_atk-s05_14a2:2786_28	lañjo dinno, sabbe rājāno ca ācariyakevaṭṭañca ādiṃ katvā na kenaci lañjo aggahito	27862	
PA_atk-s05_14a2:2786_29	nāma atthi. Kevalaṃ ete tumhe parivāretvā caranti, sabbe pana gahapatiputtassa santakāva,	27862	
PA_atk-s05_14a2:2786_30	ahamekova tumhākaṃ puriso. Sace me na saddahatha, sabbe rājāno alaṅkaritvā maṃ dassanāya	27863	
PA_atk-s05_14a2:2786_31	āgacchantū”ti pesetha. “Atha nesaṃ gahapatiputtena attano nāmarūpaṃ likhitvā dinnesu	27863	
PA_atk-s05_14a2:2786_32	vatthālaṅkārakhaggādīsu akkharāni disvā niṭṭhaṃ gaccheyyāthā”ti vadeyyātha. So tathā	27863	
PA_atk-s05_14a2:2786_33	katvā tāni disvā niṭṭhaṃ gantvā bhītatasito te rājāno uyyojetvā “idāni kiṃ karoma	27863	
PA_atk-s05_14a2:2786_34	paṇḍitā”ti tumhe pucchissati. Tamenaṃ tumhe evaṃ vadeyyātha “mahārāja, gahapatiputto	27863	
PA_atk-s05_14a2:2786_35	bahumāyo. Sace aññāni katipayadivasāni vasissatha, sabbaṃ vo senaṃ attano hatthagataṃ	27863	
PA_atk-s05_14a2:2786_36	katvā tumhe gaṇhissati. Tasmā papañcaṃ akatvā ajjeva majjhimayāmānantare assapiṭṭhiyaṃ	27863	
PA_atk-s05_14a2:2786_37	nisīditvā palāyissāma, mā no parahatthe maraṇaṃ hotū”ti. So tumhākaṃ vacanaṃ sutvā	27863	
PA_atk-s05_14a2:2786_38	tathā karissati. Tumhe tassa palāyanavelāya nivattitvā amhākaṃ manusse jānāpeyyāthāti.	27863	
PA_atk-s05_14a2:2787_0	Taṃ sutvā anukevaṭṭabrāhmaṇo “sādhu paṇḍita, karissāmi te vacana”nti āha. “Tena hi	2787	
PA_atk-s05_14a2:2787_1	katipayapahāre sahituṃ vaṭṭatī”ti. “Paṇḍita, mama jīvitañca hatthapāde ca ṭhapetvā	2787	
PA_atk-s05_14a2:2787_2	sesaṃ attano rucivasena karohī”ti. So tassa gehe manussānaṃ sakkāraṃ kāretvā anukevaṭṭaṃ	2787	
PA_atk-s05_14a2:2787_3	vuttanayena vippakāraṃ pāpetvā yottena otāretvā brahmadattamanussānaṃ dāpesi. Atha	2787	
PA_atk-s05_14a2:2787_4	te taṃ gahetvā tassa dassesuṃ. Rājā taṃ vīmaṃsitvā saddahitvā sakkāramassa katvā	2787	
PA_atk-s05_14a2:2787_5	senaṃ paṭicchāpesi. Sopi taṃ vāḷakumbhīlaṭṭhānesuyeva otāreti. Manussā kumbhīlehi	2787	
PA_atk-s05_14a2:2787_6	khajjamānā aṭṭālakaṭṭhitehi manussehi ususattitomarehi vijjhiyamānā mahāvināsaṃ pāpuṇanti.	2787	
PA_atk-s05_14a2:2787_7	Tato paṭṭhāya koci bhayena upagantuṃ na sakkoti. Anukevaṭṭo rājānaṃ upasaṅkamitvā	2787	
PA_atk-s05_14a2:2787_8	“tumhākaṃ atthāya yujjhanakā nāma natthi, sabbehi lañjo gahito, asaddahanto pakkosāpetvā	2787	
PA_atk-s05_14a2:2787_9	nivatthavatthādīsu akkharāni olokethā”ti āha. Rājā tathā katvā sabbesaṃ vatthādīsu	2787	
PA_atk-s05_14a2:2787_10	akkharāni disvā “addhā imehi lañjo gahito”ti niṭṭhaṃ gantvā “ācariya, idāni kiṃ kattabba”nti	27871	
PA_atk-s05_14a2:2787_11	pucchitvā “deva, aññaṃ kātabbaṃ natthi. Sace papañcaṃ karissatha, gahapatiputto vo	27871	
PA_atk-s05_14a2:2787_12	gaṇhissati, ācariyakevaṭṭopi kevalaṃ nalāṭe vaṇaṃ katvā carati, lañjo pana etenapi	27871	
PA_atk-s05_14a2:2787_13	gahito. Ayañhi maṇiratanaṃ gahetvā tumhe tiyojanaṃ palāpesi, puna saddahāpetvā nivattesi,	27871	
PA_atk-s05_14a2:2787_14	ayampi paribhindakova. Ekarattivāsopi mayhaṃ na ruccati, ajjeva majjhimayāmasamanantare	27871	
PA_atk-s05_14a2:2787_15	palāyituṃ vaṭṭati, maṃ ṭhapetvā añño tava suhadayo nāma natthī”ti vutte “tena hi	27871	
PA_atk-s05_14a2:2787_16	ācariya tumheyeva me assaṃ kappetvā yānasajjaṃ karothā”ti āha.	27871	
PA_atk-s05_14a2:2788_0	Brāhmaṇo tassa nicchayena palāyanabhāvaṃ ñatvā “mā bhāyi, mahārājā”ti assāsetvā bahi	2788	
PA_atk-s05_14a2:2788_1	nikkhamitvā upanikkhittakapurisānaṃ “ajja rājā palāyissati, mā niddāyitthā”ti ovādaṃ	2788	
PA_atk-s05_14a2:2788_2	datvā rañño asso yathā ākaḍḍhito suṭṭhutaraṃ palāyati, evaṃ avakappanāya kappetvā	2788	
PA_atk-s05_14a2:2788_3	majjhimayāmasamanantare “kappito, deva, asso, velaṃ jānāhī”ti āha. Rājā assaṃ abhiruhitvā	2788	
PA_atk-s05_14a2:2788_4	palāyi. Anukevaṭṭopi assaṃ abhiruhitvā tena saddhiṃ gacchanto viya thokaṃ gantvā	2788	
PA_atk-s05_14a2:2788_5	nivatto. Avakappanāya kappitaasso ākaḍḍhiyamānopi rājānaṃ gahetvā palāyi. Anukevaṭṭo	2788	
PA_atk-s05_14a2:2788_6	senāya antaraṃ pavisitvā “cūḷanibrahmadatto palāto”ti ukkuṭṭhimakāsi. Upanikkhittakapurisāpi	2788	
PA_atk-s05_14a2:2788_7	attano manussehi saddhiṃ upaghosiṃsu. Sesarājāno taṃ sutvā “mahosadhapaṇḍito dvāraṃ	2788	
PA_atk-s05_14a2:2788_8	vivaritvā nikkhanto bhavissati, na no dāni jīvitaṃ dassatī”ti bhītatasitā upabhogaparibhogabhaṇḍānipi	2788	
PA_atk-s05_14a2:2788_9	anoloketvā ito cito ca palāyiṃsu. Manussā “rājāno palāyantī”ti suṭṭhutaraṃ upaghosiṃsu.	2788	
PA_atk-s05_14a2:2788_10	Taṃ sutvā dvāraṭṭālakādīsu ṭhitāpi unnādiṃsu apphoṭayiṃsu. Iti tasmiṃ khaṇe pathavī	27881	
PA_atk-s05_14a2:2788_11	viya bhijjamānā samuddo viya saṅkhubhito sakalanagaraṃ anto ca bahi ca ekaninnādaṃ	27881	
PA_atk-s05_14a2:2788_12	ahosi. Aṭṭhārasaakkhobhaṇisaṅkhā manussā “mahosadhapaṇḍitena kira brahmadatto ekasatarājāno	27881	
PA_atk-s05_14a2:2788_13	ca gahitā”ti maraṇabhayabhītā attano attano udarabaddhasāṭakampi chaḍḍetvā palāyiṃsu.	27881	
PA_atk-s05_14a2:2788_14	Khandhāvāraṭṭhānaṃ tucchaṃ ahosi. Cūḷanibrahmadatto ekasate khattiye gahetvā attano	27881	
PA_atk-s05_14a2:2788_15	nagarameva gato. Punadivase pana pātova nagaradvārāni vivaritvā balakāyā nagarā nikkhamitvā	27881	
PA_atk-s05_14a2:2788_16	mahāvilopaṃ disvā “kiṃ karoma, paṇḍitā”ti mahāsattassa ārocayiṃsu. So āha – “etehi	27881	
PA_atk-s05_14a2:2788_17	chaḍḍitaṃ dhanaṃ amhākaṃ pāpuṇāti, sabbesaṃ rājūnaṃ santakaṃ amhākaṃ rañño, detha,	27881	
PA_atk-s05_14a2:2788_18	seṭṭhīnañca kevaṭṭabrāhmaṇassa ca santakaṃ amhākaṃ āharatha, avasesaṃ pana nagaravāsino	27881	
PA_atk-s05_14a2:2788_19	gaṇhantū”ti. Tesaṃ mahaggharatanabhaṇḍameva āharantānaṃ aḍḍhamāso vītivatto. Sesaṃ	27881	
PA_atk-s05_14a2:2788_20	pana catūhi māsehi āhariṃsu. Mahāsatto anukevaṭṭassa mahantaṃ sakkāramakāsi. Tato	27882	
PA_atk-s05_14a2:2788_21	paṭṭhāya ca kira mithilavāsino bahū hiraññasuvaṇṇā jātā. Brahmadattassapi tehi rājūhi	27882	
PA_atk-s05_14a2:2788_22	saddhiṃ uttarapañcālanagare vasantassa ekavassaṃ atītaṃ.	27882	
PA_atk-s05_14a2:2789	Brahmadattassa yuddhaparājayakaṇḍaṃ niṭṭhitaṃ.	278	
PA_atk-s05_14a2:2790	Suvakaṇḍaṃ	279	
PA_atk-s05_14a2:2791_0	Athekadivasaṃ kevaṭṭo ādāse mukhaṃ olokento nalāṭe vaṇaṃ disvā “idaṃ gahapatiputtassa	2791	
PA_atk-s05_14a2:2791_1	kammaṃ, tenāhaṃ ettakānaṃ rājūnaṃ antare lajjāpito”ti cintetvā samuppannakodho hutvā	2791	
PA_atk-s05_14a2:2791_2	“kadā nu khvassa piṭṭhiṃ passituṃ samattho bhavissāmī”ti cintento “attheso upāyo,	2791	
PA_atk-s05_14a2:2791_3	amhākaṃ rañño dhītā pañcālacandī nāma uttamarūpadharā devaccharāpaṭibhāgā, taṃ videharañño	2791	
PA_atk-s05_14a2:2791_4	dassāmā”ti vatvā “vedehaṃ kāmena palobhetvā gilitabaḷisaṃ viya macchaṃ saddhiṃ mahosadhena	2791	
PA_atk-s05_14a2:2791_5	ānetvā ubho te māretvā jayapānaṃ pivissāmā”ti sanniṭṭhānaṃ katvā rājānaṃ upasaṅkamitvā	2791	
PA_atk-s05_14a2:2791_6	āha – “deva, eko manto atthī”ti. “Ācariya, tava mantaṃ nissāya udarabaddhasāṭakassapi	2791	
PA_atk-s05_14a2:2791_7	assāmino jātamhā, idāni kiṃ karissasi, tuṇhī hohī”ti. “Mahārāja, iminā upāyena sadiso	2791	
PA_atk-s05_14a2:2791_8	añño natthī”ti. “Tena hi bhaṇāhī”ti. “Mahārāja, amhehi dvīhiyeva ekato bhavituṃ vaṭṭatī”ti.	2791	
PA_atk-s05_14a2:2791_9	“Evaṃ hotū”ti. Atha naṃ brāhmaṇo uparipāsādatalaṃ āropetvā āha – “mahārāja, videharājānaṃ	2791	
PA_atk-s05_14a2:2791_10	kilesena palobhetvā idhānetvā saddhiṃ gahapatiputtena māressāmā”ti. “Sundaro, ācariya,	27911	
PA_atk-s05_14a2:2791_11	upāyo, kathaṃ pana taṃ palobhetvā ānessāmā”ti? “Mahārāja, dhītā vo pañchālacandī	27911	
PA_atk-s05_14a2:2791_12	uttamarūpadharā, tassā rūpasampattiṃ cāturiyavilāsena kavīhi gītaṃ bandhāpetvā tāni	27911	
PA_atk-s05_14a2:2791_13	kabbāni mithilāyaṃ gāyāpetvā ‘evarūpaṃ itthiratanaṃ alabhantassa videhanarindassa	27911	
PA_atk-s05_14a2:2791_14	kiṃ rajjenā’ti tassa savanasaṃsaggeneva paṭibaddhabhāvaṃ ñatvā ahaṃ tattha gantvā	27911	
PA_atk-s05_14a2:2791_15	divasaṃ vavatthapessāmi. So mayi divasaṃ vavatthapetvā āgate gilitabaḷiso viya maccho	27911	
PA_atk-s05_14a2:2791_16	gahapatiputtaṃ gahetvā āgamissati, atha ne māressāmā”ti.	27911	
PA_atk-s05_14a2:2792_0	Rājā tassa vacanaṃ sutvā tussitvā “sundaro upāyo, ācariya, evaṃ karissāmā”ti sampaṭicchi.	2792	
PA_atk-s05_14a2:2792_1	Taṃ pana mantaṃ cūḷanibrahmadattassa sayanapālikā sāḷikā sutvā paccakkhamakāsi. Rājā	2792	
PA_atk-s05_14a2:2792_2	nipuṇe kabbakāre pakkosāpetvā bahuṃ dhanaṃ datvā dhītaraṃ tesaṃ dassetvā “tātā, etissā	2792	
PA_atk-s05_14a2:2792_3	rūpasampattiṃ nissāya kabbaṃ karothā”ti āha. Te atimanoharāni gītāni bandhitvā rājānaṃ	2792	
PA_atk-s05_14a2:2792_4	sāvayiṃsu. Rājā tussitvā bahuṃ dhanaṃ tesaṃ adāsi. Kavīnaṃ santikā naṭā sikkhitvā	2792	
PA_atk-s05_14a2:2792_5	samajjamaṇḍale gāyiṃsu. Iti tāni vitthāritāni ahesuṃ. Tesu manussānaṃ antare vitthāritattaṃ	2792	
PA_atk-s05_14a2:2792_6	gatesu rājā gāyake pakkosāpetvā āha – “tātā, tumhe mahāsakuṇe gahetvā rattibhāge	2792	
PA_atk-s05_14a2:2792_7	rukkhaṃ abhiruyha tattha nisinnā gāyitvā paccūsakāle tesaṃ gīvāsu kaṃsatāle bandhitvā	2792	
PA_atk-s05_14a2:2792_8	te uppātetvā otarathā”ti. So kira “pañcālarañño dhītu sarīravaṇṇaṃ devatāpi gāyantī”ti	2792	
PA_atk-s05_14a2:2792_9	pākaṭabhāvakaraṇatthaṃ tathā kāresi. Puna rājā kavī pakkosāpetvā “tātā, idāni tumhe	2792	
PA_atk-s05_14a2:2792_10	‘evarūpā kumārikā jambudīpatale aññassa rañño nānucchavikā, mithilāyaṃ vedeharañño	27921	
PA_atk-s05_14a2:2792_11	anucchavikā’ti rañño ca issariyaṃ imāya ca rūpaṃ vaṇṇetvā gītāni bandhathā”ti āha.	27921	
PA_atk-s05_14a2:2792_12	Te tathā katvā rañño ārocayiṃsu.	27921	
PA_atk-s05_14a2:2793_0	Rājā tesaṃ dhanaṃ datvā puna gāyake pakkosāpetvā “tātā, mithilaṃ gantvā tattha imināva	2793	
PA_atk-s05_14a2:2793_1	upāyena gāyathā”ti pesesi. Te tāni gāyantā anupubbena mithilaṃ gantvā samajjamaṇḍale	2793	
PA_atk-s05_14a2:2793_2	gāyiṃsu. Tāni sutvā mahājano ukkuṭṭhisahassāni pavattetvā tesaṃ bahuṃ dhanaṃ adāsi.	2793	
PA_atk-s05_14a2:2793_3	Te rattisamaye rukkhesupi gāyitvā paccūsakāle sakuṇānaṃ gīvāsu kaṃsatāle bandhitvā	2793	
PA_atk-s05_14a2:2793_4	otaranti. Ākāse kaṃsatālasaddaṃ sutvā “pañcālarājadhītu sarīravaṇṇaṃ devatāpi gāyantī”ti	2793	
PA_atk-s05_14a2:2793_5	sakalanagare ekakolāhalaṃ ahosi. Rājā sutvā gāyake pakkosāpetvā antonivesane samajjaṃ	2793	
PA_atk-s05_14a2:2793_6	kāretvā “evarūpaṃ kira uttamarūpadharaṃ dhītaraṃ cūḷanirājā mayhaṃ dātukāmo”ti tussitvā	2793	
PA_atk-s05_14a2:2793_7	tesaṃ bahuṃ dhanaṃ adāsi. Te āgantvā brahmadattassa ārocesuṃ. Atha naṃ kevaṭṭo āha	2793	
PA_atk-s05_14a2:2793_8	– “idāni, mahārāja, divasaṃ vavatthapanatthāya gamissāmī”ti. “Sādhu, ācariya, kiṃ	2793	
PA_atk-s05_14a2:2793_9	laddhuṃ vaṭṭatī”ti? “Thokaṃ paṇṇākāra”nti. “Tena hi gaṇhā”ti dāpesi. So taṃ ādāya	2793	
PA_atk-s05_14a2:2793_10	mahantena parivārena vedeharaṭṭhaṃ pāpuṇi. Tassāgamanaṃ sutvā nagare ekakolāhalaṃ	27931	
PA_atk-s05_14a2:2793_11	jātaṃ “cūḷanirājā kira vedeho ca mittasanthavaṃ karissanti, cūḷanirājā attano dhītaraṃ	27931	
PA_atk-s05_14a2:2793_12	amhākaṃ rañño dassati, kevaṭṭo divasaṃ vavatthapetuṃ etī”ti. Vedeharājāpi suṇi, mahāsattopi,	27931	
PA_atk-s05_14a2:2793_13	sutvāna panassa etadahosi “tassāgamanaṃ mayhaṃ na ruccati, tathato naṃ jānissāmī”ti.	27931	
PA_atk-s05_14a2:2793_14	So cūḷanisantike upanikkhittakapurisānaṃ sāsanaṃ pesesi “imamatthaṃ tathato jānitvā	27931	
PA_atk-s05_14a2:2793_15	pesentū”ti. Atha te “mayametaṃ tathato na jānāma, rājā ca kevaṭṭo ca sayanagabbhe	27931	
PA_atk-s05_14a2:2793_16	nisīditvā mantenti, rañño pana sayanapālikā sāḷikā sakuṇikā etamatthaṃ jāneyyā”ti paṭipesayiṃsu.	27931	
PA_atk-s05_14a2:2794_0	Taṃ sutvā mahāsatto cintesi “yathā paccāmittānaṃ okāso na hoti, evaṃ suvibhattaṃ	2794	
PA_atk-s05_14a2:2794_1	katvā susajjitaṃ nagaraṃ ahaṃ kevaṭṭassa daṭṭhuṃ na dassāmī”ti. So nagaradvārato	2794	
PA_atk-s05_14a2:2794_2	yāva rājagehā, rājagehato ca yāva attagehā, gamanamaggaṃ ubhosu passesu kilañjehi	2794	
PA_atk-s05_14a2:2794_3	parikkhipāpetvā matthakepi kilañjehi paṭicchādāpetvā cittakammaṃ kārāpetvā bhūmiyaṃ	2794	
PA_atk-s05_14a2:2794_4	pupphāni vikiritvā puṇṇaghaṭe ṭhapāpetvā kadaliyo bandhāpetvā dhaje paggaṇhāpesi.	2794	
PA_atk-s05_14a2:2794_5	Kevaṭṭo nagaraṃ pavisitvā suvibhattaṃ nagaraṃ apassanto “raññā me maggo alaṅkārāpito”ti	2794	
PA_atk-s05_14a2:2794_6	cintetvā nagarassa adassanatthaṃ katabhāvaṃ na jāni. So gantvā rājānaṃ disvā paṇṇākāraṃ	2794	
PA_atk-s05_14a2:2794_7	paṭicchāpetvā paṭisanthāraṃ katvā ekamantaṃ nisīditvā raññā katasakkārasammāno āgatakāraṇaṃ	2794	
PA_atk-s05_14a2:2794_8	ārocento dve gāthā abhāsi –	2794	
PA_atk-s05_14a2:2796	“Rājā santhavakāmo te, ratanāni pavecchati;	279	
PA_atk-s05_14a2:2797	Āgacchantu ito dūtā, mañjukā piyabhāṇino.	279	
PA_atk-s05_14a2:2799	“Bhāsantu mudukā vācā, yā vācā paṭinanditā;	279	
PA_atk-s05_14a2:2800	Pañcālo ca videho ca, ubho ekā bhavantu te”ti.	280	
PA_atk-s05_14a2:2801_0	Tattha santhavakāmoti mahārāja, amhākaṃ rājā tayā saddhiṃ mittasanthavaṃ kātukāmo.	2801	
PA_atk-s05_14a2:2801_1	Ratanānīti itthiratanaṃ attano dhītaraṃ ādiṃ katvā tumhākaṃ sabbaratanāni dassati.	2801	
PA_atk-s05_14a2:2801_2	Āgacchantūti ito paṭṭhāya kira uttarapañcālanagarato paṇṇākāraṃ gahetvā madhuravacanā	2801	
PA_atk-s05_14a2:2801_3	piyabhāṇino dūtā idha āgacchantu, ito ca tattha gacchantu. Ekā bhavantūti gaṅgodakaṃ	2801	
PA_atk-s05_14a2:2801_4	viya yamunodakena saddhiṃ saṃsandantā ekasadisāva hontūti.	2801	
PA_atk-s05_14a2:2802_0	Evañca pana vatvā “mahārāja, amhākaṃ rājā aññaṃ mahāmattaṃ pesetukāmo hutvāpi ‘añño	2802	
PA_atk-s05_14a2:2802_1	manāpaṃ katvā sāsanaṃ ārocetuṃ na sakkhissatī’ti maṃ pesesi ‘ācariya, tumhe rājānaṃ	2802	
PA_atk-s05_14a2:2802_2	sādhukaṃ pabodhetvā ādāya āgacchathā’ti, gacchatha rājaseṭṭha abhirūpañca kumārikaṃ	2802	
PA_atk-s05_14a2:2802_3	labhissatha, amhākañca raññā saddhiṃ mittabhāvo patiṭṭhahissatī”ti āha. So tassa	2802	
PA_atk-s05_14a2:2802_4	vacanaṃ sutvā tuṭṭhamānaso “uttamarūpadharaṃ kira kumārikaṃ labhissāmī”ti savanasaṃsaggena	2802	
PA_atk-s05_14a2:2802_5	bajjhitvā “ācariya, tumhākañca kira mahosadhapaṇḍitassa ca dhammayuddhe vivādo ahosi,	2802	
PA_atk-s05_14a2:2802_6	gacchatha puttaṃ me passatha, ubhopi paṇḍitā aññamaññaṃ khamāpetvā mantetvā ethā”ti	2802	
PA_atk-s05_14a2:2802_7	āha. Taṃ sutvā kevaṭṭo “passissāmi paṇḍita”nti taṃ passituṃ agamāsi. Mahāsattopi	2802	
PA_atk-s05_14a2:2802_8	taṃ divasaṃ “tena me pāpadhammena saddhiṃ sallāpo mā hotū”ti pātova thokaṃ sappiṃ	2802	
PA_atk-s05_14a2:2802_9	pivi, gehampissa bahalena allagomayena lepāpesi, thambhe telena makkhesi, tassa nipannamañcakaṃ	2802	
PA_atk-s05_14a2:2802_10	ṭhapetvā sesāni mañcapīṭhādīni nīharāpesi.	28021	
PA_atk-s05_14a2:2803_0	So manussānaṃ saññamadāsi “tātā, brāhmaṇe kathetuṃ āraddhe evaṃ vadeyyātha ‘brāhmaṇa,	2803	
PA_atk-s05_14a2:2803_1	mā paṇḍitena saddhiṃ kathayittha, ajja tena tikhiṇasappi pivita’nti. Mayi ca tena	2803	
PA_atk-s05_14a2:2803_2	saddhiṃ kathanākāraṃ karontepi ‘deva tikhiṇasappi te pivitaṃ, mā kathethā’ti maṃ	2803	
PA_atk-s05_14a2:2803_3	nivārethā”ti. Evaṃ vicāretvā mahāsatto rattapaṭaṃ nivāsetvā sattasu dvārakoṭṭhakesu	2803	
PA_atk-s05_14a2:2803_4	manusse ṭhapetvā sattame dvārakoṭṭhake paṭamañcake nipajji. Kevaṭṭopissa paṭhamadvārakoṭṭhake	2803	
PA_atk-s05_14a2:2803_5	ṭhatvā “kahaṃ paṇḍito”ti pucchi. Atha naṃ te manussā “brāhmaṇa, mā saddamakari, sacepi	2803	
PA_atk-s05_14a2:2803_6	āgacchitukāmo, tuṇhī hutvā ehi, ajja paṇḍitena tikhiṇasappi pītaṃ, mahāsaddaṃ kātuṃ	2803	
PA_atk-s05_14a2:2803_7	na labbhatī”ti āhaṃsu. Sesadvārakoṭṭhakesupi naṃ tatheva āhaṃsu. So sattamadvārakoṭṭhakaṃ	2803	
PA_atk-s05_14a2:2803_8	atikkamitvā paṇḍitassa santikaṃ agamāsi. Paṇḍito kathanākāraṃ dassesi. Atha naṃ manussā	2803	
PA_atk-s05_14a2:2803_9	“deva, mā kathayittha, tikhiṇasappi te pītaṃ, kiṃ te iminā duṭṭhabrāhmaṇena saddhiṃ	2803	
PA_atk-s05_14a2:2803_10	kathitenā”ti vatvā vārayiṃsu. Iti so tassa santikaṃ gantvā neva nisīdituṃ, na āsanaṃ	28031	
PA_atk-s05_14a2:2803_11	nissāya ṭhitaṭṭhānaṃ labhi, allagomayaṃ akkamitvā aṭṭhāsi.	28031	
PA_atk-s05_14a2:2804_0	Atha naṃ oloketvā eko akkhīni nimīli, eko bhamukaṃ ukkhipi, eko kapparaṃ kaṇḍūyi.	2804	
PA_atk-s05_14a2:2804_1	So tesaṃ kiriyaṃ oloketvā maṅkubhūto “gacchāmahaṃ paṇḍitā”ti vatvā aparena “are duṭṭhabrāhmaṇa,	2804	
PA_atk-s05_14a2:2804_2	‘mā saddamakāsī’ti vutto saddameva karosi, aṭṭhīni te bhindissāmī”ti vutte bhītatasito	2804	
PA_atk-s05_14a2:2804_3	hutvā nivattitvā olokesi. Atha naṃ añño veḷupesikāya piṭṭhiyaṃ tālesi, añño gīvāyaṃ	2804	
PA_atk-s05_14a2:2804_4	gahetvā khipi, añño piṭṭhiyaṃ hatthatalena pahari. So dīpimukhā muttamigo viya bhītatasito	2804	
PA_atk-s05_14a2:2804_5	nikkhamitvā rājagehaṃ gato. Rājā cintesi “ajja mama putto imaṃ pavattiṃ sutvā tuṭṭho	2804	
PA_atk-s05_14a2:2804_6	bhavissati, dvinnaṃ paṇḍitānaṃ mahatiyā dhammasākacchāya bhavitabbaṃ, ajja ubho aññamaññaṃ	2804	
PA_atk-s05_14a2:2804_7	khamāpessanti, lābhā vata me”ti. So kevaṭṭaṃ disvā paṇḍitena saddhiṃ saṃsandanākāraṃ	2804	
PA_atk-s05_14a2:2804_8	pucchanto gāthamāha –	2804	
PA_atk-s05_14a2:2806	“Kathaṃ nu kevaṭṭa mahosadhena, samāgamo āsi tadiṅgha brūhi;	280	
PA_atk-s05_14a2:2807	Kacci te paṭinijjhatto, kacci tuṭṭho mahosadho”ti.	280	
PA_atk-s05_14a2:2808_0	Tattha paṭinijjhattoti dhammayuddhamaṇḍale pavattaviggahassa vūpasamanatthaṃ kacci	2808	
PA_atk-s05_14a2:2808_1	tvaṃ tena, so ca tayā nijjhatto khamāpito. Kacci tuṭṭhoti kacci tumhākaṃ raññā pesitaṃ	2808	
PA_atk-s05_14a2:2808_2	pavattiṃ sutvā tuṭṭhoti.	2808	
PA_atk-s05_14a2:2809	Taṃ sutvā kevaṭṭo “mahārāja, tumhe ‘paṇḍito’ti taṃ gahetvā vicaratha, tato asappurisataro nāma natthī”ti gāthamāha –	280	
PA_atk-s05_14a2:2811	“Anariyarūpo puriso janinda, asammodako thaddho asabbhirūpo;	281	
PA_atk-s05_14a2:2812	Yathā mūgo ca badhiro ca, na kiñcitthaṃ abhāsathā”ti.	281	
PA_atk-s05_14a2:2813	Tattha asabbhirūpoti apaṇḍitajātiko. Na kiñcitthanti mayā saha kiñci atthaṃ na bhāsittha, teneva naṃ apaṇḍitoti maññāmīti bodhisattassa aguṇaṃ kathesi.	281	
PA_atk-s05_14a2:2814_0	Rājā tassa vacanaṃ anabhinanditvā appaṭikkositvā tassa ca tena saddhiṃ āgatānañca	2814	
PA_atk-s05_14a2:2814_1	paribbayañceva nivāsagehañca dāpetvā “gacchathācariya, vissamathā”ti taṃ uyyojetvā	2814	
PA_atk-s05_14a2:2814_2	“mama putto paṇḍito paṭisanthārakusalo, iminā kira saddhiṃ neva paṭisanthāraṃ akāsi,	2814	
PA_atk-s05_14a2:2814_3	na tuṭṭhiṃ pavedesi. Kiñci tena anāgatabhayaṃ diṭṭhaṃ bhavissatī”ti sayameva kathaṃ samuṭṭhāpesi –	2814	
PA_atk-s05_14a2:2816	“Addhā idaṃ mantapadaṃ sududdasaṃ, attho suddho naraviriyena diṭṭho;	281	
PA_atk-s05_14a2:2817	Tathā hi kāyo mama sampavedhati, hitvā sayaṃ ko parahatthamessatī”ti.	281	
PA_atk-s05_14a2:2818_0	Tattha idanti yaṃ mama puttena diṭṭhaṃ, addhā idaṃ mantapadaṃ aññena itarapurisena	2818	
PA_atk-s05_14a2:2818_1	sududdasaṃ. Naraviriyenāti vīriyavantena mahosadhapaṇḍitena suddho attho diṭṭho bhavissati.	2818	
PA_atk-s05_14a2:2818_2	Sayanti sakaṃ raṭṭhaṃ hitvā ko parahatthaṃ gamissati.	2818	
PA_atk-s05_14a2:2819_0	“Mama puttena brāhmaṇassa āgamane doso diṭṭho bhavissati. Ayañhi āgacchanto na mittasanthavatthāya	2819	
PA_atk-s05_14a2:2819_1	āgamissati, maṃ pana kāmena palobhetvā nagaraṃ netvā gaṇhanatthāya āgatena bhavitabbaṃ.	2819	
PA_atk-s05_14a2:2819_2	Taṃ anāgatabhayaṃ diṭṭhaṃ bhavissati paṇḍitenā”ti tassa tamatthaṃ āvajjetvā bhītatasitassa	2819	
PA_atk-s05_14a2:2819_3	nisinnakāle cattāro paṇḍitā āgamiṃsu. Rājā senakaṃ pucchi “senaka, ruccati te uttarapañcālanagaraṃ	2819	
PA_atk-s05_14a2:2819_4	gantvā cūḷanirājassa dhītu ānayana”nti? Kiṃ kathetha mahārāja, na hi siriṃ āgacchantiṃ	2819	
PA_atk-s05_14a2:2819_5	daṇḍena paharitvā palāpetuṃ vaṭṭati. Sace tumhe tattha gantvā taṃ gaṇhissatha, ṭhapetvā	2819	
PA_atk-s05_14a2:2819_6	cūḷanibrahmadattaṃ añño tumhehi samo jambudīpatale na bhavissati. Kiṃ kāraṇā? Jeṭṭharājadhītāya	2819	
PA_atk-s05_14a2:2819_7	gahitattā. So hi “sesarājāno mama manussā, vedeho ekova mayā sadiso”ti sakalajambudīpe	2819	
PA_atk-s05_14a2:2819_8	uttamarūpadharaṃ dhītaraṃ tumhākaṃ dātukāmo jāto, karothassa vacanaṃ. Mayampi tumhe	2819	
PA_atk-s05_14a2:2819_9	nissāya vatthālaṅkāre labhissāmāti. Rājā sesepi pucchi. Tepi tatheva kathesuṃ. Tassa	2819	
PA_atk-s05_14a2:2819_10	tehi saddhiṃ kathentasseva kevaṭṭabrāhmaṇo attano nivāsagehā nikkhamitvā “rājānaṃ	28191	
PA_atk-s05_14a2:2819_11	āmantetvā gamissāmī”ti āgantvā “mahārāja, na sakkā amhehi papañcaṃ kātuṃ, gamissāma	28191	
PA_atk-s05_14a2:2819_12	mayaṃ narindā”ti āha. Rājā tassa sakkāraṃ katvā taṃ uyyojesi. Mahāsatto tassa gamanabhāvaṃ	28191	
PA_atk-s05_14a2:2819_13	ñatvā nhatvā alaṅkaritvā rājupaṭṭhānaṃ āgantvā rājānaṃ vanditvā ekamantaṃ nisīdi.	28191	
PA_atk-s05_14a2:2819_14	Rājā cintesi “putto me mahosadhapaṇḍito mahāmantī mantapāraṅgato atītānāgatapaccuppannaṃ	28191	
PA_atk-s05_14a2:2819_15	atthaṃ jānāti. Amhākaṃ tattha gantuṃ yuttabhāvaṃ vā ayuttabhāvaṃ vā paṇḍito jānissatī”ti.	28191	
PA_atk-s05_14a2:2819_16	So attanā paṭhamaṃ cintitaṃ avatvā rāgaratto mohamūḷho hutvā taṃ pucchanto gāthamāha –	28191	
PA_atk-s05_14a2:2821	“Channañhi ekāva matī sameti, ye paṇḍitā uttamabhūripattā;	282	
PA_atk-s05_14a2:2822	Yānaṃ ayānaṃ atha vāpi ṭhānaṃ, mahosadha tvampi matiṃ karohī”ti.	282	
PA_atk-s05_14a2:2823_0	Tattha channanti paṇḍita, kevaṭṭabrāhmaṇassa ca mama ca imesañca catunnanti channaṃ	2823	
PA_atk-s05_14a2:2823_1	amhākaṃ ekāva mati ekoyeva ajjhāsayo gaṅgodakaṃ viya yamunodakena saṃsandati sameti.	2823	
PA_atk-s05_14a2:2823_2	Ye mayaṃ chapi janā paṇḍitā uttamabhūripattā, tesaṃ no channampi cūḷanirājadhītu	2823	
PA_atk-s05_14a2:2823_3	ānayanaṃ ruccatīti. Ṭhānanti idheva vāso. Matiṃ karohīti amhākaṃ ruccanakaṃ nāma	2823	
PA_atk-s05_14a2:2823_4	appamāṇaṃ, tvampi cintehi, kiṃ amhākaṃ āvāhatthāya tattha yānaṃ, udāhu ayānaṃ, adu	2823	
PA_atk-s05_14a2:2823_5	idheva vāso ruccatīti.	2823	
PA_atk-s05_14a2:2824	Taṃ sutvā paṇḍito “ayaṃ rājā ativiya kāmagiddho andhabālabhāvena imesaṃ catunnaṃ vacanaṃ gaṇhāti, gamane dosaṃ kathetvā nivattessāmi na”ni cintetvā catasso gāthāyo abhāsi –	282	
PA_atk-s05_14a2:2826	“Jānāsi kho rāja mahānubhāvo, mahabbalo cūḷanibrahmadatto;	282	
PA_atk-s05_14a2:2827	Rājā ca taṃ icchati māraṇatthaṃ, migaṃ yathā okacarena luddo.	282	
PA_atk-s05_14a2:2829	“Yathāpi maccho baḷisaṃ, vaṅkaṃ maṃsena chāditaṃ;	282	
PA_atk-s05_14a2:2830	Āmagiddho na jānāti, maccho maraṇamattano.	283	
PA_atk-s05_14a2:2832	“Evameva tuvaṃ rāja, cūḷaneyyassa dhītaraṃ;	283	
PA_atk-s05_14a2:2833	Kāmagiddho na jānāsi, macchova maraṇamattano.	283	
PA_atk-s05_14a2:2835	“Sace gacchasi pañcālaṃ, khippamattaṃ jahissasi;	283	
PA_atk-s05_14a2:2836	Migaṃ panthānubandhaṃva, mahantaṃ bhayamessatī”ti.	283	
PA_atk-s05_14a2:2837_0	Tattha rājāti videhaṃ ālapati. Mahānubhāvoti mahāyaso. Mahabbaloti aṭṭharasaakkhobhaṇisaṅkhena	2837	
PA_atk-s05_14a2:2837_1	balena samannāgato. Māraṇatthanti māraṇassa atthāya. Okacarenāti okacārikāya migiyā.	2837	
PA_atk-s05_14a2:2837_2	Luddo hi ekaṃ migiṃ sikkhāpetvā rajjukena bandhitvā araññaṃ netvā migānaṃ gocaraṭṭhāne	2837	
PA_atk-s05_14a2:2837_3	ṭhapesi. Sā bālamigaṃ attano santikaṃ ānetukāmā sakasaññāya rāgaṃ janentī viravati.	2837	
PA_atk-s05_14a2:2837_4	Tassā saddaṃ sutvā bālamigo migagaṇaparivuto vanagumbe nipanno sesamigīsu saññaṃ	2837	
PA_atk-s05_14a2:2837_5	akatvā tassā saddassavanasaṃsaggena baddho vuṭṭhāya nikkhamitvā gīvaṃ ukkhipitvā	2837	
PA_atk-s05_14a2:2837_6	kilesavasena taṃ migiṃ upagantvā luddassa passaṃ datvā tiṭṭhati. Tamenaṃ so tikhiṇāya	2837	
PA_atk-s05_14a2:2837_7	sattiyā vijjhitvā jīvitakkhayaṃ pāpeti. Tattha luddo viya cūḷanirājā, okacārikā viya	2837	
PA_atk-s05_14a2:2837_8	assa dhītā, luddassa hatthe āvudhaṃ viya kevaṭṭabrāhmaṇo. Iti yathā okacarena luddo	2837	
PA_atk-s05_14a2:2837_9	migaṃ māraṇatthāya icchati, evaṃ sopi rājā taṃ icchatīti attho.	2837	
PA_atk-s05_14a2:2838_0	Āmagiddhoti byāmasatagambhīre udake vasantopi tasmiṃ baḷisassa vaṅkaṭṭhānaṃ chādetvā	2838	
PA_atk-s05_14a2:2838_1	ṭhite āmasaṅkhāte āmise giddho hutvā baḷisaṃ gilati, attano maraṇaṃ na jānāti. Dhītaranti	2838	
PA_atk-s05_14a2:2838_2	cūḷanibāḷisikassa kevaṭṭabrāhmaṇassa vacanabaḷisaṃ chādetvā ṭhitaṃ āmisasadisaṃ.	2838	
PA_atk-s05_14a2:2838_3	Tassa rañño dhītaraṃ kāmagiddho hutvā maccho attano maraṇasaṅkhātaṃ āmisaṃ viya na	2838	
PA_atk-s05_14a2:2838_4	jānāsi. Pañcālanti uttarapañcālanagaraṃ. Attanti attānaṃ. Panthānubandhanti yathā	2838	
PA_atk-s05_14a2:2838_5	gāmadvāramaggaṃ anubandhamigaṃ mahantaṃ bhayamessati, tañhi migaṃ māraṇatthāya āvudhāni	2838	
PA_atk-s05_14a2:2838_6	gahetvā nikkhantesu manussesu ye ye passanti, te te mārenti, evaṃ uttarapañcālanagaraṃ	2838	
PA_atk-s05_14a2:2838_7	gacchantampi taṃ mahantaṃ maraṇabhayaṃ essati upagamissatīti.	2838	
PA_atk-s05_14a2:2839_0	Evaṃ mahāsatto catūhi gāthāhi rājānaṃ niggaṇhitvā kathesi. So rājā tena ativiya niggahitova	2839	
PA_atk-s05_14a2:2839_1	“ayaṃ maṃ attano dāsaṃ viya maññati, rājāti saññampi na karoti, aggarājena ‘dhītaraṃ	2839	
PA_atk-s05_14a2:2839_2	dassāmī’ti mama santikaṃ pesitaṃ ñatvā ekampi maṅgalapaṭisaṃyuttaṃ kathaṃ akathetvā	2839	
PA_atk-s05_14a2:2839_3	maṃ ‘bālamigo viya, gilitabaḷisamaccho viya panthānubandhamigo viya, maraṇaṃ pāpuṇissatī’ti	2839	
PA_atk-s05_14a2:2839_4	vadatī”ti kujjhitvā anantaraṃ gāthamāha –	2839	
PA_atk-s05_14a2:2841	“Mayameva bālamhase eḷamūgā, ye uttamatthāni tayī lapimhā;	284	
PA_atk-s05_14a2:2842	Kimeva tvaṃ naṅgalakoṭivaḍḍho, atthāni jānāsi yathāpi aññe”ti.	284	
PA_atk-s05_14a2:2843_0	Tattha bālamhaseti bālāmha. Eḷamūgāti lālamukhā mayameva. Uttamatthānīti uttamaitthiratanapaṭilābhakāraṇāni.	2843	
PA_atk-s05_14a2:2843_1	Tayī lavimhāti tava santike kathayimhā. Kimevāti garahatthe nipāto. Naṅgalakoṭivaḍḍhoti	2843	
PA_atk-s05_14a2:2843_2	gahapatiputto daharakālato paṭṭhāya naṅgalakoṭiṃ vahantoyeva vaḍḍhati, tamatthaṃ	2843	
PA_atk-s05_14a2:2843_3	sandhāya “tvaṃ gahapatikammameva jānāsi, na khattiyānaṃ maṅgalakamma”nti iminā adhippāyenevamāha.	2843	
PA_atk-s05_14a2:2843_4	Aññeti yathā kevaṭṭo vā senakādayo vā aññe paṇḍitā imāni khattiyānaṃ maṅgalatthāni	2843	
PA_atk-s05_14a2:2843_5	jānanti, tathā tvaṃ tāni kiṃ jānāsi, gahapatikammajānanameva tavānucchavikanti.	2843	
PA_atk-s05_14a2:2844	Iti naṃ akkositvā paribhāsitvā “gahapatiputto mama maṅgalantarāyaṃ karoti, nīharatha na”nti nīharāpetuṃ gāthamāha –	284	
PA_atk-s05_14a2:2846	“Imaṃ gale gahetvāna, nāsetha vijitā mama;	284	
PA_atk-s05_14a2:2847	Yo me ratanalābhassa, antarāyāya bhāsatī”ti.	284	
PA_atk-s05_14a2:2848_0	So rañño kuddhabhāvaṃ ñatvā “sace kho pana maṃ koci rañño vacanaṃ gahetvā hatthe	2848	
PA_atk-s05_14a2:2848_1	vā gīvāya vā parāmaseyya, taṃ me alaṃ assa yāvajīvaṃ lajjituṃ, tasmā sayameva nikkhamissāmī”ti	2848	
PA_atk-s05_14a2:2848_2	cintetvā rājānaṃ vanditvā attano gehaṃ gato. Rājāpi kevalaṃ kodhavaseneva vadati,	2848	
PA_atk-s05_14a2:2848_3	bodhisatte pana garucittatāya na kañci tathā kātuṃ āṇāpesi. Atha mahāsatto “ayaṃ	2848	
PA_atk-s05_14a2:2848_4	rājā bālo attano hitāhitaṃ na jānāti, kāmagiddho hutvā ‘tassa dhītaraṃ labhissāmiyevā’ti	2848	
PA_atk-s05_14a2:2848_5	anāgatabhayaṃ ajānitvā gacchanto mahāvināsaṃ pāpuṇissati. Nāssa kathaṃ hadaye kātuṃ	2848	
PA_atk-s05_14a2:2848_6	vaṭṭati, bahupakāro me esa mahāyasadāyako, imassa mayā paccayena bhavituṃ vaṭṭati.	2848	
PA_atk-s05_14a2:2848_7	Paṭhamaṃ kho pana suvapotakaṃ pesetvā tathato ñatvā pacchā ahaṃ gamissāmī”ti cintetvā	2848	
PA_atk-s05_14a2:2848_8	suvapotakaṃ pesesi. Tamatthaṃ pakāsento satthā āha –	2848	
PA_atk-s05_14a2:2850	“Tato ca so apakkamma, vedehassa upantikā;	285	
PA_atk-s05_14a2:2851	Atha āmantayī dūtaṃ, mādharaṃ suvapaṇḍitaṃ.	285	
PA_atk-s05_14a2:2853	“Ehi samma haritapakkha, veyyāvaccaṃ karohi me;	285	
PA_atk-s05_14a2:2854	Atthi pañcālarājassa, sāḷikā sayanapālikā.	285	
PA_atk-s05_14a2:2856	“Taṃ bandhanena pucchassu, sā hi sabbassa kovidā;	285	
PA_atk-s05_14a2:2857	Sā tesaṃ sabbaṃ jānāti, rañño ca kosiyassa ca.	285	
PA_atk-s05_14a2:2859	“Āmoti so paṭissutvā, mādharo suvapaṇḍito;	285	
PA_atk-s05_14a2:2860	Agamāsi haritapakkho, sāḷikāya upantikaṃ.	286	
PA_atk-s05_14a2:2862	“Tato ca kho so gantvāna, mādharo suvapaṇḍito;	286	
PA_atk-s05_14a2:2863	Athāmantayi sugharaṃ, sāḷikaṃ mañjubhāṇikaṃ.	286	
PA_atk-s05_14a2:2865	“Kacci te sughare khamanīyaṃ, kacci vesse anāmayaṃ;	286	
PA_atk-s05_14a2:2866	Kacci te madhunā lājā, labbhate sughare tuvaṃ.	286	
PA_atk-s05_14a2:2868	“Kusalañceva me samma, atho samma anāmayaṃ;	286	
PA_atk-s05_14a2:2869	Atho me madhunā lājā, labbhate suvapaṇḍita.	286	
PA_atk-s05_14a2:2871	“Kuto nu samma āgamma, kassa vā pahito tuvaṃ;	287	
PA_atk-s05_14a2:2872	Na ca mesi ito pubbe, diṭṭho vā yadi vā suto”ti.	287	
PA_atk-s05_14a2:2873_0	Tattha haritapakkhāti haritapattasamānapakkhā. Veyyāvaccanti “ehi, sammā”ti vutte	2873	
PA_atk-s05_14a2:2873_1	āgantvā aṅke nisinnaṃ “samma, aññena manussabhūtena kātuṃ asakkuṇeyyaṃ mamekaṃ veyyāvaṭikaṃ karohī”ti āha.	2873	
PA_atk-s05_14a2:2874_0	“Kiṃ karomi, devā”ti vutte “samma, kevaṭṭabrāhmaṇassa dūteyyenāgatakāraṇaṃ ṭhapetvā	2874	
PA_atk-s05_14a2:2874_1	rājānañca kevaṭṭañca aññe na jānanti, ubhova rañño sayanagabbhe nisinnā mantayiṃsu.	2874	
PA_atk-s05_14a2:2874_2	Tassa pana atthi pañcālarājassa sāḷikā sayanapālikā. Sā kira taṃ rahassaṃ jānāti,	2874	
PA_atk-s05_14a2:2874_3	tvaṃ tattha gantvā tāya saddhiṃ methunapaṭisaṃyuttaṃ vissāsaṃ katvā tesaṃ taṃ rahassaṃ	2874	
PA_atk-s05_14a2:2874_4	bandhanena pucchassu. Taṃ sāḷikaṃ paṭicchanne padese yathā taṃ koci na jānāti, evaṃ	2874	
PA_atk-s05_14a2:2874_5	puccha. Sace hi te koci saddaṃ suṇāti, jīvitaṃ te natthi, tasmā paṭicchanne ṭhāne	2874	
PA_atk-s05_14a2:2874_6	saṇikaṃ pucchā”ti. Sā tesaṃ sabbanti sā tesaṃ rañño ca kosiyagottassa ca kevaṭṭassāti	2874	
PA_atk-s05_14a2:2874_7	dvinnampi janānaṃ sabbaṃ rahassaṃ jānāti.	2874	
PA_atk-s05_14a2:2875_0	Āmotīti bhikkhave, so suvapotako paṇḍitena purimanayeneva sakkāraṃ katvā pesito “āmo”ti	2875	
PA_atk-s05_14a2:2875_1	tassa paṭissutvā mahāsattaṃ vanditvā padakkhiṇaṃ katvā vivaṭasīhapañjarena nikkhamitvā	2875	
PA_atk-s05_14a2:2875_2	vātavegena siviraṭṭhe ariṭṭhapuraṃ nāma gantvā tattha pavattiṃ sallakkhetvā sāḷikāya	2875	
PA_atk-s05_14a2:2875_3	santikaṃ gato. Kathaṃ? So hi rājanivesanassa kañcanathupikāya nisīditvā rāganissitaṃ	2875	
PA_atk-s05_14a2:2875_4	madhuraravaṃ ravi. Kiṃ kāraṇā? Imaṃ saddaṃ sutvā sāḷikā paṭiravissati, tāya saññāya	2875	
PA_atk-s05_14a2:2875_5	tassā santikaṃ gamissāmīti. Sāpi tassa saddaṃ sutvā rājasayanassa santike suvaṇṇapañjare	2875	
PA_atk-s05_14a2:2875_6	nisinnā rāgarattacittā hutvā tikkhattuṃ paṭiravi. So thokaṃ gantvā punappunaṃ saddaṃ	2875	
PA_atk-s05_14a2:2875_7	katvā tāya katasaddānusārena kamena sīhapañjaraummāre ṭhatvā parissayābhāvaṃ oloketvā	2875	
PA_atk-s05_14a2:2875_8	tassā santikaṃ gato. Atha naṃ sā “ehi, samma, suvaṇṇapañjare nisīdā”ti āha. So gantvā	2875	
PA_atk-s05_14a2:2875_9	nisīdi. Āmantayīti evaṃ so gantvā methunapaṭisaṃyuttaṃ vissāsaṃ kattukāmo hutvā taṃ	2875	
PA_atk-s05_14a2:2875_10	āmantesi. Sugharanti kañcanapañjare vasanatāya sundaragharaṃ. Vesseti vessike vessajātike.	28751	
PA_atk-s05_14a2:2875_11	Sāḷikā kira sakuṇesu vessajātikā nāma, tena taṃ evaṃ ālapati. Tuvanti sughare taṃ	28751	
PA_atk-s05_14a2:2875_12	pucchāmi “kacci te madhunā saddhiṃ lājā labbhatī”ti. Āgammāti samma, kuto āgantvā	28751	
PA_atk-s05_14a2:2875_13	idha paviṭṭhoti pucchati. Kassa vāti kena vā pesito tvaṃ idhāgatoti.	28751	
PA_atk-s05_14a2:2876_0	So tassā vacanaṃ sutvā “sacāhaṃ ‘mithilato āgato’ti vakkhāmi, esā maraṇamāpannāpi	2876	
PA_atk-s05_14a2:2876_1	mayā saddhiṃ vissāsaṃ na karissati. Siviraṭṭhe kho pana ariṭṭhapuraṃ sallakkhetvā	2876	
PA_atk-s05_14a2:2876_2	āgato, tasmā musāvādaṃ katvā sivirājena pesito hutvā tato āgatabhāvaṃ kathessāmī”ti cintetvā āha –	2876	
PA_atk-s05_14a2:2878	“Ahosiṃ sivirājassa, pāsāde sayanapālako;	287	
PA_atk-s05_14a2:2879	Tato so dhammiko rājā, baddhe mocesi bandhanā”ti.	287	
PA_atk-s05_14a2:2880_0	Tattha baddheti attano dhammikatāya sabbe baddhake bandhanā mocesi. Evaṃ mocento	2880	
PA_atk-s05_14a2:2880_1	mampi saddahitvā “muñcatha na”nti mocāpesi. Sohaṃ vivaṭā suvaṇṇapañjarā nikkhamitvāpi	2880	
PA_atk-s05_14a2:2880_2	bahipāsāde yatthicchāmi, tattha gocaraṃ gahetvā suvaṇṇapañjareyeva vasāmi. Yathā	2880	
PA_atk-s05_14a2:2880_3	tvaṃ, na evaṃ niccakālaṃ pañjareyeva acchāmīti.	2880	
PA_atk-s05_14a2:2881_0	Athassa sā attano atthāya suvaṇṇataṭṭake ṭhapite madhulāje ceva madhurodakañca datvā	2881	
PA_atk-s05_14a2:2881_1	“samma, tvaṃ dūrato āgato, kenatthena idhāgatosī”ti pucchi. So tassā vacanaṃ sutvā	2881	
PA_atk-s05_14a2:2881_2	rahassaṃ sotukāmo musāvādaṃ katvā āha –	2881	
PA_atk-s05_14a2:2883	“Tassa mekā dutiyāsi, sāḷikā mañjubhāṇikā;	288	
PA_atk-s05_14a2:2884	Taṃ tattha avadhī seno, pekkhato sughare mamā”ti.	288	
PA_atk-s05_14a2:2885	Tattha tassa mekāti tassa mayhaṃ ekā. Dutiyāsīti purāṇadutiyikā ahosi.	288	
PA_atk-s05_14a2:2886_0	Atha naṃ sā pucchi “kathaṃ pana te bhariyaṃ seno avadhī”ti? So tassā ācikkhanto “suṇa	2886	
PA_atk-s05_14a2:2886_1	bhadde, ekadivasaṃ amhākaṃ rājā udakakīḷaṃ gacchanto mampi pakkosi. Athāhaṃ bhariyaṃ	2886	
PA_atk-s05_14a2:2886_2	ādāya tena saddhiṃ gantvā kīḷitvā sāyanhasamaye teneva saddhiṃ paccāgantvā raññā	2886	
PA_atk-s05_14a2:2886_3	saddhiṃyeva pāsādaṃ abhiruyha sarīraṃ sukkhāpanatthāya bhariyaṃ ādāya sīhapañjarena	2886	
PA_atk-s05_14a2:2886_4	nikkhamitvā kūṭāgārakucchiyaṃ nisīdiṃ. Tasmiṃ khaṇe eko seno kūṭāgārā nikkhanto amhe	2886	
PA_atk-s05_14a2:2886_5	gaṇhituṃ pakkhandi. Ahaṃ maraṇabhayabhīto vegena palāyiṃ. Sā pana tadā garugabbhā	2886	
PA_atk-s05_14a2:2886_6	ahosi, tasmā vegena palāyituṃ nāsakkhi. Atha so mayhaṃ passantasseva taṃ māretvā	2886	
PA_atk-s05_14a2:2886_7	ādāya gato. Atha maṃ tassā sokena rodamānaṃ disvā amhākaṃ rājā ‘samma, kiṃ rodasī’ti	2886	
PA_atk-s05_14a2:2886_8	pucchitvā tamatthaṃ sutvā ‘mā bāḷhaṃ, samma, rodasi, aññaṃ bhariyaṃ pariyesāhī’ti	2886	
PA_atk-s05_14a2:2886_9	vatvā ‘kiṃ, deva, aññāya anācārāya dussīlāya bhariyāya ānītāya, tatopi ekakeneva	2886	
PA_atk-s05_14a2:2886_10	carituṃ vara’nti vutte ‘samma, ahaṃ ekaṃ sakuṇikaṃ sīlācārasampannaṃ assosiṃ, tava	28861	
PA_atk-s05_14a2:2886_11	bhariyāya sadisameva. Cūḷanirājassa hi sayanapālikā sāḷikā evarūpā, tvaṃ tattha gantvā	28861	
PA_atk-s05_14a2:2886_12	tassā manaṃ pucchitvā okāsaṃ kāretvā sace te ruccati, āgantvā amhākaṃ ācikkha. Athāhaṃ	28861	
PA_atk-s05_14a2:2886_13	vo vivāhaṃ katvā mahantena parivārena taṃ ānessāmā’ti vatvā maṃ idha pahiṇi, tenamhi	28861	
PA_atk-s05_14a2:2886_14	kāraṇenāgato”ti vatvā gāthaṃ āha –	28861	
PA_atk-s05_14a2:2888	“Tassā kāmā hi sammatto, āgatosmi tavanti ke;	288	
PA_atk-s05_14a2:2889	Sace kareyya okāsaṃ, ubhayova vasāmase”ti.	288	
PA_atk-s05_14a2:2890	Sā tassa vacanaṃ sutvā somanassappattā ahosi. Evaṃ santepi attano piyabhāvaṃ ajānāpetvā anicchamānā viya āha –	289	
PA_atk-s05_14a2:2892	“Suvova suviṃ kāmeyya, sāḷiko pana sāḷikaṃ;	289	
PA_atk-s05_14a2:2893	Suvassa sāḷikāyeva, saṃvāso hoti kīdiso”ti.	289	
PA_atk-s05_14a2:2894_0	Tattha suvoti samma suvapaṇḍita, suvova suviṃ kāmeyya. Kīdisoti asamānajātikānaṃ	2894	
PA_atk-s05_14a2:2894_1	saṃvāso nāma kīdiso hoti. Suvo hi samānajātikaṃ suviṃ disvā cirasanthavampi sāḷikaṃ	2894	
PA_atk-s05_14a2:2894_2	jahissati, so piyavippayogo mahato dukkhāya bhavissati, asamānajātikānaṃ saṃvāso nāma na sametīti.	2894	
PA_atk-s05_14a2:2895	Itaro taṃ sutvā “ayaṃ maṃ na paṭikkhipati, parihārameva karoti, addhā maṃ icchissati, nānāvidhāhi naṃ upamāhi saddahāpessāmī”ti cintetvā āha –	289	
PA_atk-s05_14a2:2897	“Yoyaṃ kāme kāmayati, api caṇḍālikāmapi;	289	
PA_atk-s05_14a2:2898	Sabbo hi sadiso hoti, natthi kāme asādiso”ti.	289	
PA_atk-s05_14a2:2899	Tattha caṇḍālikāmapīti caṇḍālikaṃ api. Sadisoti cittasadisatāya sabbo saṃvāso sadisova hoti. Kāmasmiñhi cittameva pamāṇaṃ, na jātīti.	289	
PA_atk-s05_14a2:2900	Evañca pana vatvā manussesu tāva nānājātikānaṃ samānabhāvadassanatthaṃ atītaṃ āharitvā dassento anantaraṃ gāthamāha –	290	
PA_atk-s05_14a2:2902	“Atthi jampāvatī nāma, mātā sivissa rājino;	290	
PA_atk-s05_14a2:2903	Sā bhariyā vāsudevassa, kaṇhassa mahesī piyā”ti.	290	
PA_atk-s05_14a2:2904_0	Tattha jampāvatīti sivirañño mātā jampāvatī nāma caṇḍālī ahosi. Sā kaṇhāyanagottassa	2904	
PA_atk-s05_14a2:2904_1	dasabhātikānaṃ jeṭṭhakassa vāsudevassa piyā mahesī ahosi. So kirekadivasaṃ dvāravatito	2904	
PA_atk-s05_14a2:2904_2	nikkhamitvā uyyānaṃ gacchanto nagaraṃ pavisantiṃ ekamante ṭhitaṃ abhirūpaṃ ekaṃ caṇḍālikaṃ	2904	
PA_atk-s05_14a2:2904_3	disvāva paṭibaddhacitto hutvā “kiṃ jātikā”ti pucchāpetvā “caṇḍālajātikā”ti sutvāpi	2904	
PA_atk-s05_14a2:2904_4	paṭibaddhacittatāya asāmikabhāvaṃ pucchāpetvā “asāmikā”ti sutvā taṃ ādāya tato nivattitvā	2904	
PA_atk-s05_14a2:2904_5	nivesanaṃ netvā aggamahesiṃ akāsi. Sā siviṃ nāma puttaṃ vijāyi. So pitu accayena	2904	
PA_atk-s05_14a2:2904_6	dvāravatiyaṃ rajjaṃ kāresi. Taṃ sandhāyetaṃ vuttaṃ.	2904	
PA_atk-s05_14a2:2905_0	Iti so imaṃ udāharaṇaṃ āharitvā “evarūpopi nāma khattiyo caṇḍāliyā saddhiṃ saṃvāsaṃ	2905	
PA_atk-s05_14a2:2905_1	kappesi, amhesu tiracchānagatesu kiṃ vattabbaṃ, aññamaññaṃ saṃvāsarocanaṃyeva pamāṇa”nti	2905	
PA_atk-s05_14a2:2905_2	vatvā aparampi udāharaṇaṃ āharanto āha –	2905	
PA_atk-s05_14a2:2907	“Raṭṭhavatī kimpurisī, sāpi vacchaṃ akāmayi;	290	
PA_atk-s05_14a2:2908	Manusso migiyā saddhiṃ, natthi kāme asādiso”ti.	290	
PA_atk-s05_14a2:2909_0	Tattha vacchanti evaṃnāmakaṃ tāpasaṃ. Kathaṃ pana sā taṃ kāmesīti? Atītasmiñhi eko	2909	
PA_atk-s05_14a2:2909_1	brāhmaṇo kāmesu ādīnavaṃ disvā mahantaṃ yasaṃ pahāya isipabbajjaṃ pabbajitvā himavante	2909	
PA_atk-s05_14a2:2909_2	paṇṇasālaṃ māpetvā vasi. Tassa paṇṇasālato avidūre ekissā guhāya bahū kinnarā vasanti.	2909	
PA_atk-s05_14a2:2909_3	Tattheva eko makkaṭako dvāre vasati. So jālaṃ vinetvā tesaṃ sīsaṃ bhinditvā lohitaṃ	2909	
PA_atk-s05_14a2:2909_4	pivati. Kinnarā nāma dubbalā honti bhīrukajātikā. Sopi makkaṭako ativisālo. Te tassa	2909	
PA_atk-s05_14a2:2909_5	kiñci kātuṃ asakkontā taṃ tāpasaṃ upasaṅkamitvā katapaṭisanthārā āgatakāraṇaṃ puṭṭhā	2909	
PA_atk-s05_14a2:2909_6	“deva, eko makkaṭako jīvitaṃ no hanati, tumhe ṭhapetvā amhākaṃ aññaṃ paṭisaraṇaṃ	2909	
PA_atk-s05_14a2:2909_7	na passāma, taṃ māretvā amhākaṃ sotthibhāvaṃ karohī”ti āhaṃsu. Taṃ sutvā tāpaso “apetha	2909	
PA_atk-s05_14a2:2909_8	na mādisā pāṇātipātaṃ karontī”ti apasādesi. Tesu raṭṭhavatī nāma kinnarī abhirūpā	2909	
PA_atk-s05_14a2:2909_9	pāsādikā asāmikā ahosi. Te taṃ alaṅkaritvā tāpasassa santikaṃ netvā “deva, ayaṃ te	2909	
PA_atk-s05_14a2:2909_10	pādaparicārikā hotu, amhākaṃ paccāmittaṃ vadhehī”ti āhaṃsu. Tāpaso taṃ disvāva paṭibaddhacitto	29091	
PA_atk-s05_14a2:2909_11	hutvā tāya saddhiṃ saṃvāsaṃ kappetvā guhādvāre ṭhatvā gocaratthāya nikkhantaṃ makkaṭakaṃ	29091	
PA_atk-s05_14a2:2909_12	muggarena pothetvā jīvitakkhayaṃ pāpesi. So tāya saddhiṃ samaggavāsaṃ vasanto puttadhītāhi	29091	
PA_atk-s05_14a2:2909_13	vaḍḍhitvā tattheva kālamakāsi. Evaṃ sā taṃ kāmesi. Suvapotako imaṃ udāharaṇaṃ āharitvā	29091	
PA_atk-s05_14a2:2909_14	“vacchatāpaso tāva manusso hutvā tiracchānagatāya kinnariyā saddhiṃ saṃvāsaṃ kappesi,	29091	
PA_atk-s05_14a2:2909_15	kimaṅgaṃ pana amhākaṃ? Mayañhi ubho pakkhinova tiracchānagatāvā”ti dīpento “manusso	29091	
PA_atk-s05_14a2:2909_16	migiyā saddhi”nti āha. Evaṃ manussā tiracchānagatāhi saddhiṃ samaggavāsaṃ vasanti,	29091	
PA_atk-s05_14a2:2909_17	natthi kāme asādiso nāma, cittameva pamāṇanti kathesi.	29091	
PA_atk-s05_14a2:2910	Sā tassa vacanaṃ sutvā “sāmi, cittaṃ nāma sabbakālaṃ ekasadisaṃ na hoti, piyavippayogassa bhāyāmī”ti āha. Sopi suvapotako itthimāyāsu kusalo, tena taṃ vīmaṃsanto puna gāthamāha –	291	
PA_atk-s05_14a2:2912	“Handa khvāhaṃ gamissāmi, sāḷike mañjubhāṇike;	291	
PA_atk-s05_14a2:2913	Paccakkhānupadañhetaṃ, atimaññasi nūna ma”nti.	291	
PA_atk-s05_14a2:2914_0	Tattha paccakkhānupadaṃ hetanti yaṃ tvaṃ vadesi, sabbametaṃ paccakkhānassa anupadaṃ,	2914	
PA_atk-s05_14a2:2914_1	paccakkhānakāraṇaṃ paccakkhānakoṭṭhāso panesa. Atimaññasi nūna manti “nūna maṃ icchati	2914	
PA_atk-s05_14a2:2914_2	aya”nti tvaṃ maṃ atikkamitvā maññasi, mayhaṃ sāraṃ na jānāsi. Ahañhi rājapūjito,	2914	
PA_atk-s05_14a2:2914_3	na mayhaṃ bhariyā dullabhā, aññaṃ bhariyaṃ pariyesissāmīti.	2914	
PA_atk-s05_14a2:2915	Sā tassa vacanaṃ sutvāva bhijjamānahadayā viya tassa saha dassaneneva uppannakāmaratiyā anuḍayhamānā viya hutvāpi attano itthimāyāya anicchamānā viya hutvā diyaḍḍhaṃ gāthamāha –	291	
PA_atk-s05_14a2:2917	“Na sirī taramānassa, mādhara suvapaṇḍita;	291	
PA_atk-s05_14a2:2918	Idheva tāva acchassu, yāva rājāna dakkhasi;	291	
PA_atk-s05_14a2:2919	Sossi saddaṃ mudiṅgānaṃ, ānubhāvañca rājino”ti.	291	
PA_atk-s05_14a2:2920_0	Tattha na sirīti samma suvapaṇḍita, taramānassa sirī nāma na hoti, taramānena katakammaṃ	2920	
PA_atk-s05_14a2:2920_1	na sobhati, “gharāvāso ca nāmesa atigaruko”ti cintetvā tuletvā kātabbo. Idheva tāva	2920	
PA_atk-s05_14a2:2920_2	acchassu, yāva mahantena yasena samannāgataṃ amhākaṃ rājānaṃ passissasi. Sossīti	2920	
PA_atk-s05_14a2:2920_3	sāyanhasamaye kinnarisamānalīlāhi uttamarūpadharāhi nārīhi vajjamānānaṃ mudiṅgānaṃ	2920	
PA_atk-s05_14a2:2920_4	aññesañca gītavāditānaṃ saddaṃ tvaṃ suṇissasi, rañño ca ānubhāvaṃ mahantaṃ sirisobhaggaṃ	2920	
PA_atk-s05_14a2:2920_5	passissasi. “Samma, kiṃ tvaṃ turitosi, kiṃ lesampi na jānāsi, acchassu tāva, pacchā jānissāmā”ti.	2920	
PA_atk-s05_14a2:2921_0	Atha te sāyanhasamanantare methunasaṃvāsaṃ kariṃsu, samaggā sammodamānā piyasaṃvāsaṃ	2921	
PA_atk-s05_14a2:2921_1	vasiṃsu. Atha naṃ suvapotako “na idānesā mayhaṃ rahassaṃ guhissati, idāni naṃ pucchitvā	2921	
PA_atk-s05_14a2:2921_2	gantuṃ vaṭṭatī”ti cintetvā “sāḷike”ti āha. “Kiṃ, sāmī”ti? “Ahaṃ kiñci te vattukāmomhī”ti.	2921	
PA_atk-s05_14a2:2921_3	“Vada, sāmī”ti. “Hotu, ajja amhākaṃ maṅgaladivaso, aññatarasmiṃ divase jānissāmī”ti.	2921	
PA_atk-s05_14a2:2921_4	“Sace maṅgalapaṭisaṃyuttā kathā bhavissati, kathehi. No ce, mā kathehi sāmī”ti. “Maṅgalakathāvesā,	2921	
PA_atk-s05_14a2:2921_5	bhadde”ti. “Tena hi kathehī”ti. Atha naṃ “bhadde, sace sotukāmā bhavissasi, kathessāmi	2921	
PA_atk-s05_14a2:2921_6	te”ti vatvā taṃ rahassaṃ pucchanto diyaḍḍhaṃ gāthamāha –	2921	
PA_atk-s05_14a2:2923	“Yo nu khvāyaṃ tibbo saddo, tirojanapade suto;	292	
PA_atk-s05_14a2:2924	Dhītā pañcālarājassa, osadhī viya vaṇṇinī;	292	
PA_atk-s05_14a2:2925	Taṃ dassati videhānaṃ, so vivāho bhavissatī”ti.	292	
PA_atk-s05_14a2:2926_0	Tassattho – yo nu kho ayaṃ saddo tibbo bahalo, tirojanapade suto pararaṭṭhesu janapadesu	2926	
PA_atk-s05_14a2:2926_1	vissuto paññāto pākaṭo patthaṭo. Kinti? Dhītā pañcālarājassa osadhītārakā viya virocamānā	2926	
PA_atk-s05_14a2:2926_2	tāya eva samānavaṇṇinī atthi, taṃ so videhānaṃ dassati, so vivāho bhavissati. Yo	2926	
PA_atk-s05_14a2:2926_3	so evaṃ patthaṭo saddo, ahaṃ taṃ sutvā cintesiṃ “ayaṃ kumārikā uttamarūpadharā, videharājāpi	2926	
PA_atk-s05_14a2:2926_4	cūḷanirañño paṭisattu ahosi. Aññe bahū rājāno cūḷanibrahmadattassa vasavattino santi,	2926	
PA_atk-s05_14a2:2926_5	tesaṃ adatvā kiṃ kāraṇā videhassa dhītaraṃ dassatī”ti?	2926	
PA_atk-s05_14a2:2927_0	Sā tassa vacanaṃ sutvā evamāha – “sāmi, kiṃ kāraṇā maṅgaladivase avamaṅgalaṃ kathesī”ti?	2927	
PA_atk-s05_14a2:2927_1	“Ahaṃ, bhadde, ‘maṅgala’nti kathemi, tvaṃ ‘avamaṅgala’nti kathesi, kiṃ nu kho eta”nti?	2927	
PA_atk-s05_14a2:2927_2	“Sāmi, amittānampi tesaṃ evarūpā maṅgalakiriyā mā hotū”ti. “Kathehi tāva bhadde”ti.	2927	
PA_atk-s05_14a2:2927_3	“Sāmi, na sakkā kathetu”nti. “Bhadde, tayā viditaṃ rahassaṃ mama akathitakālato paṭṭhāya	2927	
PA_atk-s05_14a2:2927_4	natthi amhākaṃ samaggasaṃvāso”ti. Sā tena nippīḷiyamānā “tena hi, sāmi, suṇāhī”ti	2927	
PA_atk-s05_14a2:2927_5	vatvā imaṃ gāthamāha –	2927	
PA_atk-s05_14a2:2929	“Ediso mā amittānaṃ, vivāho hotu mādhara;	292	
PA_atk-s05_14a2:2930	Yathā pañcālarājassa, vedehena bhavissatī”ti.	293	
PA_atk-s05_14a2:2931	Imaṃ gāthaṃ vatvā puna tena “bhadde, kasmā evarūpaṃ kathaṃ kathesī”ti vutte “tena hi suṇāhi, ettha dosaṃ te kathessāmī”ti vatvā imaṃ gāthamāha –	293	
PA_atk-s05_14a2:2933	“Ānayitvāna vedehaṃ, pañcālānaṃ rathesabho;	293	
PA_atk-s05_14a2:2934	Tato naṃ ghātayissati, nassa sakhī bhavissatī”ti.	293	
PA_atk-s05_14a2:2935_0	Tattha tato naṃ ghātayissatīti yadā so imaṃ nagaraṃ āgato bhavissati, tadā tena saddhiṃ	2935	
PA_atk-s05_14a2:2935_1	sakhibhāvaṃ mittadhammaṃ na karissati, daṭṭhumpissa dhītaraṃ na dassati. Eko kirassa	2935	
PA_atk-s05_14a2:2935_2	pana atthadhammānusāsako mahosadhapaṇḍito nāma atthi, tena saddhiṃ taṃ ghātessati.	2935	
PA_atk-s05_14a2:2935_3	Te ubho jane ghātetvā jayapānaṃ pivissāmāti kevaṭṭo raññā saddhiṃ mantetvā taṃ gaṇhitvā āgantuṃ gatoti.	2935	
PA_atk-s05_14a2:2936_0	Evaṃ sā guyhamantaṃ nissesaṃ katvā suvapaṇḍitassa kathesi. Taṃ sutvā suvapaṇḍito	2936	
PA_atk-s05_14a2:2936_1	“ācariyo kevaṭṭo upāyakusalo, acchariyaṃ tassa rañño evarūpena upāyena ghātana”nti	2936	
PA_atk-s05_14a2:2936_2	kevaṭṭaṃ vaṇṇetvā “evarūpena avamaṅgalena amhākaṃ ko attho, tuṇhībhūtā sayāmā”ti	2936	
PA_atk-s05_14a2:2936_3	vatvā āgamanakammassa nipphattiṃ ñatvā taṃ rattiṃ tāya saddhiṃ vasitvā “bhadde, ahaṃ	2936	
PA_atk-s05_14a2:2936_4	siviraṭṭhaṃ gantvā manāpāya bhariyāya laddhabhāvaṃ sivirañño deviyā ca ārocessāmī”ti	2936	
PA_atk-s05_14a2:2936_5	gamanaṃ anujānāpetuṃ āha –	2936	
PA_atk-s05_14a2:2938	“Handa kho maṃ anujānāhi, rattiyo sattamattiyo;	293	
PA_atk-s05_14a2:2939	Yāvāhaṃ sivirājassa, ārocemi mahesino;	293	
PA_atk-s05_14a2:2940	Laddho ca me āvasatho, sāḷikāya upantika”nti.	294	
PA_atk-s05_14a2:2941_0	Tattha mahesinoti mahesiyā cassa. Āvasathoti vasanaṭṭhānaṃ. Upantikanti atha ne “etha	2941	
PA_atk-s05_14a2:2941_1	tassā santikaṃ gacchāmā”ti vatvā aṭṭhame divase idhānetvā mahantena parivārena taṃ	2941	
PA_atk-s05_14a2:2941_2	gahetvā gamissāmi, yāva mamāgamanaṃ, tāva mā ukkaṇṭhīti.	2941	
PA_atk-s05_14a2:2942	Taṃ sutvā sāḷikā tena viyogaṃ anicchamānāpi tassa vacanaṃ paṭikkhipituṃ asakkontī anantaraṃ gāthamāha –	294	
PA_atk-s05_14a2:2944	“Handa kho taṃ anujānāmi, rattiyo sattamattiyo;	294	
PA_atk-s05_14a2:2945	Sace tvaṃ sattarattena, nāgacchasi mamantike;	294	
PA_atk-s05_14a2:2946	Maññe okkantasattaṃ maṃ, matāya āgamissasī”ti.	294	
PA_atk-s05_14a2:2947	Tattha maññe okkantasattaṃ manti evaṃ sante ahaṃ maṃ apagatajīvitaṃ sallakkhemi. So tvaṃ aṭṭhame divase anāgacchanto mayi matāya āgamissasi, tasmā mā papañcaṃ akāsīti.	294	
PA_atk-s05_14a2:2948_0	Itaropi “bhadde, kiṃ vadesi, mayhampi aṭṭhame divase taṃ apassantassa kuto jīvita”nti	2948	
PA_atk-s05_14a2:2948_1	vācāya vatvā hadayena pana “jīva vā tvaṃ mara vā, kiṃ tayā mayha”nti cintetvā uṭṭhāya	2948	
PA_atk-s05_14a2:2948_2	thokaṃ siviraṭṭhābhimukho gantvā nivattitvā mithilaṃ gantvā paṇḍitassa aṃsakūṭe otaritvā	2948	
PA_atk-s05_14a2:2948_3	mahāsattena pana tāya saññāya uparipāsādaṃ āropetvā puṭṭho sabbaṃ taṃ pavattiṃ paṇḍitassa	2948	
PA_atk-s05_14a2:2948_4	ārocesi. Sopissa purimanayeneva sabbaṃ sakkāramakāsi. Tamatthaṃ pakāsento satthā āha –	2948	
PA_atk-s05_14a2:2950	“Tato ca kho so gantvāna, mādharo suvapaṇḍito;	295	
PA_atk-s05_14a2:2951	Mahosadhassa akkhāsi, sāḷikāvacanaṃ ida”nti.	295	
PA_atk-s05_14a2:2952	Tattha sāḷikāvacanaṃ idanti idaṃ sāḷikāya vacananti sabbaṃ vitthāretvā kathesīti.	295	
PA_atk-s05_14a2:2953	Suvakhaṇḍaṃ niṭṭhitaṃ.	295	
PA_atk-s05_14a2:2954	Mahāumaṅgakaṇḍaṃ	295	
PA_atk-s05_14a2:2955_0	Taṃ sutvā mahāsatto cintesi “rājā mama anicchamānasseva gamissati, gantvā ca pana	2955	
PA_atk-s05_14a2:2955_1	mahāvināsaṃ pāpuṇissati. Atha mayhaṃ ‘evarūpassa nāma yasadāyakassa rañño vacanaṃ	2955	
PA_atk-s05_14a2:2955_2	hadaye katvā tassa saṅgahaṃ nākāsī’ti garahāpi uppajjissati, mādise paṇḍite vijjamāne	2955	
PA_atk-s05_14a2:2955_3	kiṃkāraṇā esa nassissati, ahaṃ rañño puretarameva gantvā cūḷaniṃ disvā suvibhattaṃ	2955	
PA_atk-s05_14a2:2955_4	katvā videharañño nivāsatthāya nagaraṃ māpetvā gāvutamattaṃ jaṅghaumaṅgaṃ, aḍḍhayojanikañca	2955	
PA_atk-s05_14a2:2955_5	mahāumaṅgaṃ, kāretvā cūḷanirañño dhītaraṃ abhisiñcitvā amhākaṃ raññopādaparicārikaṃ	2955	
PA_atk-s05_14a2:2955_6	katvā aṭṭhārasaakkhobhaṇisaṅkhehi balehi ekasatarājūsu parivāretvā ṭhitesveva amhākaṃ	2955	
PA_atk-s05_14a2:2955_7	rājānaṃ rāhumukhato candaṃ viya mocetvā ādāyāgamanaṃ nāma mama bhāro”ti. Tassevaṃ	2955	
PA_atk-s05_14a2:2955_8	cintentassa sarīre pīti uppajji. So pītivegena udānaṃ udānento imaṃ upaḍḍhagāthamāha –	2955	
PA_atk-s05_14a2:2957	“Yasseva ghare bhuñjeyya bhogaṃ, tasseva atthaṃ puriso careyyā”ti.	295	
PA_atk-s05_14a2:2958_0	Tassattho – yassa rañño santike puriso mahantaṃ issariyaṃ labhitvā bhogaṃ bhuñjeyya,	2958	
PA_atk-s05_14a2:2958_1	akkosantassapi paharantassapi gale gahetvā nikkaḍḍhantassapi tasseva atthaṃ hitaṃ	2958	
PA_atk-s05_14a2:2958_2	vuḍḍhiṃ paṇḍito kāyadvārādīhi tīhi dvārehi careyya. Na hi mittadubbhikammaṃ paṇḍitehi kātabbanti.	2958	
PA_atk-s05_14a2:2959_0	Iti cintetvā so nhatvā alaṅkaritvā mahantena yasena rājakulaṃ gantvā rājānaṃ vanditvā	2959	
PA_atk-s05_14a2:2959_1	ekamantaṃ ṭhito āha – “kiṃ, deva, gacchissatha uttarapañcālanagara”nti? “Āma, tāta,	2959	
PA_atk-s05_14a2:2959_2	pañcālacandiṃ alabhantassa mama kiṃ rajjena, mā maṃ pariccaji, mayā saddhiṃyeva ehi.	2959	
PA_atk-s05_14a2:2959_3	Tattha amhākaṃ gatakāraṇā dve atthā nipphajjissanti, itthiratanañca lacchāmi, raññā	2959	
PA_atk-s05_14a2:2959_4	ca me saddhiṃ metti patiṭṭhahissatī”ti. Atha naṃ paṇḍito “tena hi, deva, ahaṃ pure	2959	
PA_atk-s05_14a2:2959_5	gantvā tumhākaṃ nivesanāni māpessāmi, tumhe mayā pahitasāsanena āgaccheyyāthā”ti	2959	
PA_atk-s05_14a2:2959_6	vadanto dve gāthā abhāsi –	2959	
PA_atk-s05_14a2:2960	“Handāhaṃ gacchāmi pure janinda, pañcālarājassa puraṃ surammaṃ;	296	
PA_atk-s05_14a2:2961	Nivesanāni māpetuṃ, vedehassa yasassino.	296	
PA_atk-s05_14a2:2963	“Nivesanāni māpetvā, vedehassa yasassino;	296	
PA_atk-s05_14a2:2964	Yadā te pahiṇeyyāmi, tadā eyyāsi khattiyā”ti.	296	
PA_atk-s05_14a2:2965	Tattha vedehassāti tava videharājassa. Eyyāsīti āgaccheyyāsīti.	296	
PA_atk-s05_14a2:2966_0	Taṃ sutvā rājā “na kira maṃ paṇḍito pariccajatī”ti haṭṭhatuṭṭho hutvā āha – “tāta,	2966	
PA_atk-s05_14a2:2966_1	tava pure gacchantassa kiṃ laddhuṃ vaṭṭatī”ti? “Balavāhanaṃ, devā”ti. “Yattakaṃ icchasi,	2966	
PA_atk-s05_14a2:2966_2	tattakaṃ gaṇha, tātā”ti. “Cattāri bandhanāgārāni vivarāpetvā corānaṃ saṅkhalikabandhanāni	2966	
PA_atk-s05_14a2:2966_3	bhindāpetvā tepi mayā saddhiṃ pesetha devā”ti. “Yathāruci karohi, tātā”ti. Mahāsatto	2966	
PA_atk-s05_14a2:2966_4	bandhanāgāradvārāni vivarāpetvā sūre mahāyodhe gataṭṭhāne kammaṃ nipphādetuṃ samatthe	2966	
PA_atk-s05_14a2:2966_5	nīharāpetvā “maṃ upaṭṭhahathā”ti vatvā tesaṃ sakkāraṃ kāretvā vaḍḍhakikammāracammakāraiṭṭhakapāsāṇakāracittakārādayo	2966	
PA_atk-s05_14a2:2966_6	nānāsippakusalā aṭṭhārasa seniyo ādāya vāsipharasukuddālakhaṇittiādīni bahūni upakaraṇāni	2966	
PA_atk-s05_14a2:2966_7	gāhāpetvā mahābalakāyaparivuto nagarā nikkhami. Tamatthaṃ pakāsento satthā āha –	2966	
PA_atk-s05_14a2:2968	“Tato ca pāyāsi pure mahosadho, pañcālarājassa puraṃ surammaṃ;	296	
PA_atk-s05_14a2:2969	Nivesanāni māpetuṃ, vedehassa yasassino”ti.	296	
PA_atk-s05_14a2:2970_0	Mahāsattopi gacchanto yojanantare yojanantare ekekaṃ gāmaṃ nivesetvā ekekaṃ amaccaṃ	2970	
PA_atk-s05_14a2:2970_1	“tumhe rañño pañcālacandiṃ gahetvā nivattanakāle hatthiassarathe kappetvā rājānaṃ	2970	
PA_atk-s05_14a2:2970_2	ādāya paccāmitte paṭibāhantā khippaṃ mithilaṃ pāpeyyāthā”ti vatvā ṭhapesi. Gaṅgātīraṃ	2970	
PA_atk-s05_14a2:2970_3	pana patvā ānandakumāraṃ pakkosāpetvā “ānanda, tvaṃ tīṇi vaḍḍhakisatāni ādāya uddhaṃgaṅgaṃ	2970	
PA_atk-s05_14a2:2970_4	gantvā sāradārūni gāhāpetvā tisatamattā nāvā māpetvā nagarassatthāya tattheva tacchāpetvā	2970	
PA_atk-s05_14a2:2970_5	sallahukānaṃ dārūnaṃ nāvāya pūrāpetvā khippaṃ āgaccheyyāsī”ti pesesi. Sayaṃ pana	2970	
PA_atk-s05_14a2:2970_6	nāvāya gaṅgaṃ taritvā otiṇṇaṭṭhānato paṭṭhāya padasaññāyeva gaṇetvā “idaṃ aḍḍhayojanaṭṭhānaṃ,	2970	
PA_atk-s05_14a2:2970_7	ettha mahāumaṅgo bhavissati, imasmiṃ ṭhāne rañño nivesananagaraṃ bhavissati, ito	2970	
PA_atk-s05_14a2:2970_8	paṭṭhāya yāva rājagehā gāvutamatte ṭhāne jaṅghaumaṅgo bhavissatī”ti paricchinditvā	2970	
PA_atk-s05_14a2:2970_9	nagaraṃ pāvisi. Cūḷanirājā bodhisattassa āgamanaṃ sutvā “idāni me manoratho matthakaṃ	2970	
PA_atk-s05_14a2:2970_10	pāpuṇissati, paccāmittānaṃ piṭṭhiṃ passissāmi, imasmiṃ āgate vedehopi na cirasseva	29701	
PA_atk-s05_14a2:2970_11	āgamissati, atha ne ubhopi māretvā sakalajambudīpatale ekarajjaṃ karissāmī”ti paramatuṭṭhiṃ	29701	
PA_atk-s05_14a2:2970_12	patto ahosi. Sakalanagaraṃ saṅkhubhi “esa kira mahosadhapaṇḍito, iminā kira ekasatarājāno	29701	
PA_atk-s05_14a2:2970_13	leḍḍunā kākā viya palāpitā”ti.	29701	
PA_atk-s05_14a2:2971_0	Mahāsatto nāgaresu attano rūpasampattiṃ passantesuyeva rājadvāraṃ gantvā rañño paṭivedetvā	2971	
PA_atk-s05_14a2:2971_1	“pavisatū”ti vutte pavisitvā rājānaṃ vanditvā ekamantaṃ nisīdi. Atha naṃ rājā paṭisanthāraṃ	2971	
PA_atk-s05_14a2:2971_2	katvā “tāta, rājā kadā āgamissatī”ti pucchi. “Mayā pesitakāle, devā”ti. “Tvaṃ pana	2971	
PA_atk-s05_14a2:2971_3	kimatthaṃ āgatosī”ti. “Amhākaṃ rañño nivesanaṃ māpetuṃ, devā”ti. “Sādhu, tātā”ti.	2971	
PA_atk-s05_14a2:2971_4	Athassa senāya paribbayaṃ dāpetvā mahāsattassa mahantaṃ sakkāraṃ kāretvā nivesanagehaṃ	2971	
PA_atk-s05_14a2:2971_5	dāpetvā “tāta, yāva te rājā nāgacchati, tāva anukkaṇṭhamāno amhākampi kattabbayuttakaṃ	2971	
PA_atk-s05_14a2:2971_6	karontova vasāhi tva”nti āha. So kira rājanivesanaṃ abhiruhantova mahāsopānapādamūle	2971	
PA_atk-s05_14a2:2971_7	ṭhatvā “idha jaṅghaumaṅgadvāraṃ bhavissatī”ti sallakkhesi. Athassa etadahosi “rājā	2971	
PA_atk-s05_14a2:2971_8	‘amhākampi kattabbayuttakaṃ karohī’ti vadati, umaṅge khaṇiyamāne yathā idaṃ sopānaṃ	2971	
PA_atk-s05_14a2:2971_9	na osakkati, tathā kātuṃ vaṭṭatī”ti. Atha rājānaṃ evamāha – “deva, ahaṃ pavisanto	2971	
PA_atk-s05_14a2:2971_10	sopānapādamūle ṭhatvā navakammaṃ olokento mahāsopāne dosaṃ passiṃ. Sace te ruccati,	29711	
PA_atk-s05_14a2:2971_11	ahaṃ dārūni labhanto manāpaṃ katvā atthareyya”nti. “Sādhu, paṇḍita, attharāhī”ti.	29711	
PA_atk-s05_14a2:2971_12	So “idha umaṅgadvāraṃ bhavissatī”ti sallakkhetvā taṃ porāṇasopānaṃ haritvā yattha	29711	
PA_atk-s05_14a2:2971_13	umaṅgadvāraṃ bhavissati, tattha paṃsuno apatanatthāya phalakasanthāraṃ kāretvā yathā	29711	
PA_atk-s05_14a2:2971_14	sopānaṃ na osakkati, evaṃ niccalaṃ katvā sopānaṃ atthari. Rājā taṃ kāraṇaṃ ajānanto	29711	
PA_atk-s05_14a2:2971_15	“mama sinehena karotī”ti maññi.	29711	
PA_atk-s05_14a2:2972_0	Evaṃ taṃ divasaṃ teneva navakammena vītināmetvā punadivase rājānaṃ āha – “deva, sace	2972	
PA_atk-s05_14a2:2972_1	amhākaṃ rañño vasanaṭṭhānaṃ jāneyyāma, manāpaṃ katvā paṭijaggeyyāmā”ti. Sādhu, paṇḍita,	2972	
PA_atk-s05_14a2:2972_2	ṭhapetvā mama nivesanaṃ sakalanagare yaṃ nivesanaṃ icchasi, taṃ gaṇhāti. Mahārāja,	2972	
PA_atk-s05_14a2:2972_3	mayaṃ āgantukā, tumhākaṃ bahū vallabhā yodhā, te attano attano gehesu gayhamānesu	2972	
PA_atk-s05_14a2:2972_4	amhehi saddhiṃ kalahaṃ karissanti. “Tadā, deva, tehi saddhiṃ mayaṃ kiṃ karissāmā”ti?	2972	
PA_atk-s05_14a2:2972_5	“Tesaṃ vacanaṃ mā gaṇha. Yaṃ icchasi, taṃ ṭhānameva gaṇhāpehī”ti. “Deva, te punappunaṃ	2972	
PA_atk-s05_14a2:2972_6	āgantvā tumhākaṃ kathessanti, tena tumhākaṃ cittasukhaṃ na labhissati. Sace pana	2972	
PA_atk-s05_14a2:2972_7	iccheyyātha, yāva mayaṃ nivesanāni gaṇhāma, tāva amhākaṃyeva manussā dovārikā assu.	2972	
PA_atk-s05_14a2:2972_8	Tato te dvāraṃ alabhitvā nāgamissanti. Evaṃ sante tumhākampi cittasukhaṃ labhissatī”ti.	2972	
PA_atk-s05_14a2:2972_9	Rājā “sādhū”ti sampaṭicchi.	2972	
PA_atk-s05_14a2:2973_0	Mahāsatto sopānapādamūle sopānasīse mahādvāreti sabbattha attano manusseyeva ṭhapetvā	2973	
PA_atk-s05_14a2:2973_1	“kassaci pavisituṃ mā adatthā”ti vatvā atha rañño mātu nivesanaṃ gantvā “bhindanākāraṃ	2973	
PA_atk-s05_14a2:2973_2	dassethā”ti manusse āṇāpesi. Te dvārakoṭṭhakālindato paṭṭhāya iṭṭhakā ca mattikā	2973	
PA_atk-s05_14a2:2973_3	ca apanetuṃ ārabhiṃsu. Rājamātā taṃ pavattiṃ sutvā āgantvā “kissa, tātā, mama gehaṃ	2973	
PA_atk-s05_14a2:2973_4	bhindathā”ti āha. “Mahosadhapaṇḍito bhindāpetvā attano rañño nivesanaṃ kātukāmo”ti.	2973	
PA_atk-s05_14a2:2973_5	“Yadi evaṃ idheva vasathā”ti. “Amhākaṃ rañño mahantaṃ balavāhanaṃ, idaṃ nappahoti,	2973	
PA_atk-s05_14a2:2973_6	aññaṃ mahantaṃ gehaṃ karissāmā”ti. “Tumhe maṃ na jānātha, ahaṃ rājamātā, idāni puttassa	2973	
PA_atk-s05_14a2:2973_7	santikaṃ gantvā jānissāmī”ti. “Mayaṃ rañño vacanena bhindāma, sakkontī vārehī”ti.	2973	
PA_atk-s05_14a2:2973_8	Sā kujjhitvā “idāni vo kattabbaṃ jānissāmī”ti rājadvāraṃ agamāsi. Atha naṃ “mā pavisā”ti	2973	
PA_atk-s05_14a2:2973_9	dovārikā vārayiṃsu. “Ahaṃ rājamātā”ti. “Na mayaṃ taṃ jānāma, mayaṃ raññā ‘kassaci	2973	
PA_atk-s05_14a2:2973_10	pavisituṃ mā adatthā’ti āṇattā, gaccha tva”nti. Sā gahetabbagahaṇaṃ apassantī nivattitvā	29731	
PA_atk-s05_14a2:2973_11	attano nivesanaṃ olokentī aṭṭhāsi. Atha naṃ eko puriso “kiṃ idha karosi, gacchasi,	29731	
PA_atk-s05_14a2:2973_12	na gacchasī”ti gīvāya gahetvā bhūmiyaṃ pātesi.	29731	
PA_atk-s05_14a2:2974_0	Sā cintesi “addhā ime rañño āṇattā bhavissanti, itarathā evaṃ kātuṃ na sakkhissanti,	2974	
PA_atk-s05_14a2:2974_1	paṇḍitasseva santikaṃ gacchissāmī”ti. Sā gantvā “tāta mahosadha, kasmā mama nivesanaṃ	2974	
PA_atk-s05_14a2:2974_2	bhindāpesī”ti āha. So tāya saddhiṃ na kathesi, santike ṭhito puriso panassa “devi,	2974	
PA_atk-s05_14a2:2974_3	kiṃ kathesī”ti āha. “Tāta, mahosadhapaṇḍito kasmā mama gehaṃ bhindāpetī”ti? “Vedeharañño	2974	
PA_atk-s05_14a2:2974_4	vasanaṭṭhānaṃ kātu”nti. “Kiṃ, tāta, evaṃ mahante nagare aññattha nivesanaṭṭhānaṃ	2974	
PA_atk-s05_14a2:2974_5	na labbhatī”ti maññati. “Imaṃ satasahassaṃ lañjaṃ gahetvā aññattha gehaṃ kāretū”ti.	2974	
PA_atk-s05_14a2:2974_6	“Sādhu, devi, tumhākaṃ gehaṃ vissajjāpessāmi, lañjassa gahitabhāvaṃ mā kassaci kathayittha.	2974	
PA_atk-s05_14a2:2974_7	Mā no aññepi lañjaṃ datvā gehāni vissajjāpetukāmā ahesu”nti. Sādhu, tāta, “rañño	2974	
PA_atk-s05_14a2:2974_8	mātā lañjaṃ adāsī”ti mayhampi lajjanakameva, tasmā na kassaci kathessāmīti. So “sādhū”ti	2974	
PA_atk-s05_14a2:2974_9	tassā santikā satasahassaṃ gahetvā gehaṃ vissajjāpetvā kevaṭṭassa gehaṃ agamāsi.	2974	
PA_atk-s05_14a2:2974_10	Sopi dvāraṃ gantvā veḷupesikāhi piṭṭhicammuppāṭanaṃ labhitvā gahetabbagahaṇaṃ apassanto	29741	
PA_atk-s05_14a2:2974_11	puna gehaṃ gantvā satasahassameva adāsi. Etenupāyena sakalanagare gehaṭṭhānaṃ gaṇhantena	29741	
PA_atk-s05_14a2:2974_12	lañjaṃ gahetvā laddhakahāpaṇānaññeva nava koṭiyo jātā.	29741	
PA_atk-s05_14a2:2975_0	Mahāsatto sakalanagaraṃ vicaritvā rājakulaṃ agamāsi. Atha naṃ rājā pucchi “kiṃ, paṇḍita,	2975	
PA_atk-s05_14a2:2975_1	laddhaṃ te vasanaṭṭhāna”nti? “Mahārāja, adentā nāma natthi, apica kho pana gehesu	2975	
PA_atk-s05_14a2:2975_2	gayhamānesu kilamanti. Tesaṃ piyavippayogaṃ kātuṃ amhākaṃ ayuttaṃ. Bahinagare gāvutamatte	2975	
PA_atk-s05_14a2:2975_3	ṭhāne gaṅgāya ca nagarassa ca antare asukaṭṭhāne amhākaṃ rañño vasananagaraṃ karissāmī”ti.	2975	
PA_atk-s05_14a2:2975_4	Taṃ sutvā rājā “antonagare yujjhitumpi dukkhaṃ, neva sakasenā, na parasenā ñātuṃ	2975	
PA_atk-s05_14a2:2975_5	sakkā. Bahinagare pana sukhaṃ yuddhaṃ kātuṃ, tasmā bahinagareyeva te koṭṭetvā māressāmā”ti	2975	
PA_atk-s05_14a2:2975_6	tussitvā “sādhu, paṇḍita, tayā sallakkhitaṭṭhāneyeva kārehī”ti āha. “Mahārāja, ahaṃ	2975	
PA_atk-s05_14a2:2975_7	kāressāmi, tumhākaṃ pana manussehi dārupaṇṇādīnaṃ atthāya amhākaṃ navakammaṭṭhānaṃ	2975	
PA_atk-s05_14a2:2975_8	nāgantabbaṃ. Āgacchantā hi kalahaṃ karissanti, teneva tumhākañca amhākañca cittasukhaṃ	2975	
PA_atk-s05_14a2:2975_9	na bhavissatī”ti. “Sādhu, paṇḍita, tena passena nisañcāraṃ kārehī”ti. “Deva, amhākaṃ	2975	
PA_atk-s05_14a2:2975_10	hatthī udakābhiratā udakeyeva kīḷissanti. Udake āvile jāte ‘mahosadhassa āgatakālato	29751	
PA_atk-s05_14a2:2975_11	paṭṭhāya pasannaṃ udakaṃ pātuṃ na labhāmā’ti sace nāgarā kujjhissanti, tampi sahitabba”nti.	29751	
PA_atk-s05_14a2:2975_12	Rājā “vissatthā tumhākaṃ hatthī kīḷantū”ti vatvā nagare bheriṃ carāpesi – “yo ito	29751	
PA_atk-s05_14a2:2975_13	nikkhamitvā mahosadhassa nagaramāpitaṭṭhānaṃ gacchati, tassa sahassadaṇḍo”ti.	29751	
PA_atk-s05_14a2:2976_0	Mahāsatto rājānaṃ vanditvā attano parisaṃ ādāya nikkhamitvā yathāparicchinnaṭṭhāne	2976	
PA_atk-s05_14a2:2976_1	nagaraṃ māpetuṃ ārabhi. Pāragaṅgāya vagguliṃ nāma gāmaṃ kāretvā hatthiassarathavāhanañceva	2976	
PA_atk-s05_14a2:2976_2	gobalibaddañca tattha ṭhapetvā nagarakaraṇaṃ vicārento “ettakā idaṃ karontū”ti sabbakammāni	2976	
PA_atk-s05_14a2:2976_3	vibhajitvā umaṅgakammaṃ paṭṭhapesi. Mahāumaṅgadvāraṃ gaṅgātitthe ahosi. Saṭṭhimattāni	2976	
PA_atk-s05_14a2:2976_4	yodhasatāni mahāumaṅgaṃ khaṇanti. Mahantehi cammapasibbakehi vālukapaṃsuṃ haritvā	2976	
PA_atk-s05_14a2:2976_5	gaṅgāya pātenti. Pātitapātitaṃ paṃsuṃ hatthī maddanti, gaṅgā āḷulā sandati. Nagaravāsino	2976	
PA_atk-s05_14a2:2976_6	“mahosadhassa āgatakālato paṭṭhāya pasannaṃ udakaṃ pātuṃ na labhāma, gaṅgā āḷulā	2976	
PA_atk-s05_14a2:2976_7	sandati, kiṃ nu kho eta”nti vadanti. Atha nesaṃ paṇḍitassa upanikkhittakapurisā ārocenti	2976	
PA_atk-s05_14a2:2976_8	“mahosadhassa kira hatthī udakaṃ kīḷantā gaṅgāya kaddamaṃ karonti, tena gaṅgā āḷulā sandatī”ti.	2976	
PA_atk-s05_14a2:2977_0	Bodhisattānaṃ adhippāyo nāma samijjhati, tasmā umaṅge mūlāni vā khāṇukāni vā marumbāni	2977	
PA_atk-s05_14a2:2977_1	vā pāsāṇāni vā sabbepi bhūmiyaṃ pavisiṃsu. Jaṅghaumaṅgassa dvāraṃ tasmiṃyeva nagare	2977	
PA_atk-s05_14a2:2977_2	ahosi. Tīṇi purisasatāni jaṅghaumaṅgaṃ khaṇanti, cammapasibbakehi paṃsuṃharitvā tasmiṃ	2977	
PA_atk-s05_14a2:2977_3	nagare pātenti. Pātitapātitaṃ udakena maddāpetvā pākāraṃ cinanti, aññāni vā kammāni	2977	
PA_atk-s05_14a2:2977_4	karonti. Mahāumaṅgassa pavisanadvāraṃ nagare ahosi aṭṭhārasahatthubbedhena yantayuttadvārena	2977	
PA_atk-s05_14a2:2977_5	samannāgataṃ. Tañhi ekāya āṇiyā akkantāya pidhīyati, ekāya āṇiyā akkantāya vivarīyati.	2977	
PA_atk-s05_14a2:2977_6	Mahāumaṅgassa dvīsu passesu iṭṭhakāhi cinitvā sudhākammaṃ kāresi, matthake phalakena	2977	
PA_atk-s05_14a2:2977_7	channaṃ kāretvā ullokaṃ mattikāya limpāpetvā setakammaṃ kāretvā cittakammaṃ kāresi.	2977	
PA_atk-s05_14a2:2977_8	Sabbāni panettha asīti mahādvārāni catusaṭṭhi cūḷadvārāni ahesuṃ, sabbāni yantayuttāneva.	2977	
PA_atk-s05_14a2:2977_9	Ekāya āṇiyā akkantāya sabbāneva pidhīyanti, ekāya āṇiyā akkantāya sabbāneva vivarīyanti.	2977	
PA_atk-s05_14a2:2977_10	Dvīsu passesu anekasatadīpālayā ahesuṃ, tepi yantayuttāyeva. Ekasmiṃ vivariyamāne	29771	
PA_atk-s05_14a2:2977_11	sabbe vivarīyanti, ekasmiṃ pidhīyamāne sabbe pidhīyanti. Dvīsu passesu ekasatānaṃ	29771	
PA_atk-s05_14a2:2977_12	khattiyānaṃ ekasatasayanagabbhā ahesuṃ. Ekekasmiṃ gabbhe nānāvaṇṇapaccattharaṇatthataṃ	29771	
PA_atk-s05_14a2:2977_13	ekekaṃ mahāsayanaṃ samussitasetacchattaṃ, ekekaṃ mahāsayanaṃ nissāya ekekaṃ mātugāmarūpakaṃ	29771	
PA_atk-s05_14a2:2977_14	uttamarūpadharaṃ patiṭṭhitaṃ. Taṃ hatthena aparāmasitvā “manussarūpa”nti na sakkā	29771	
PA_atk-s05_14a2:2977_15	ñātuṃ, apica umaṅgassa ubhosu passesu kusalā cittakārā nānappakāraṃ cittakammaṃ kariṃsu.	29771	
PA_atk-s05_14a2:2977_16	Sakkavilāsasinerusattaparibhaṇḍacakkavāḷasāgarasattamahāsara- catumahādīpa-himavanta-anotattasara-manosilātala	29771	
PA_atk-s05_14a2:2977_17	candimasūriya-cātumahārājikādichakāmāvacarasampattiyopi sabbā umaṅgeyeva dassayiṃsu.	29771	
PA_atk-s05_14a2:2977_18	Bhūmiyaṃ rajatapaṭṭavaṇṇā vālukā okiriṃsu, upari ullokapadumāni dassesuṃ. Ubhosu	29771	
PA_atk-s05_14a2:2977_19	passesu nānappakāre āpaṇepi dassayiṃsu. Tesu tesu ṭhānesu gandhadāmapupphadāmādīni	29771	
PA_atk-s05_14a2:2977_20	olambetvā sudhammādevasabhaṃ viya umaṅgaṃ alaṅkariṃsu.	29772	
PA_atk-s05_14a2:2978_0	Tānipi kho tīṇi vaḍḍhakisatāni tīṇi nāvāsatāni bandhitvā niṭṭhitaparikammānaṃ dabbasambhārānaṃ	2978	
PA_atk-s05_14a2:2978_1	pūretvā gaṅgāya āharitvā paṇḍitassa ārocesuṃ. Tāni so nagare upayogaṃ netvā “mayā	2978	
PA_atk-s05_14a2:2978_2	āṇattadivaseyeva āhareyyāthā”ti vatvā nāvā paṭicchannaṭṭhāne ṭhapāpesi. Nagare udakaparikhā,	2978	
PA_atk-s05_14a2:2978_3	kaddamaparikhā, sukkhaparikhāti tisso parikhāyo kāresi. Aṭṭhārasahattho pākāro gopuraṭṭālako	2978	
PA_atk-s05_14a2:2978_4	rājanivesanāni hatthisālādayo pokkharaṇiyoti sabbametaṃ niṭṭhaṃ agamāsi. Iti mahāumaṅgo	2978	
PA_atk-s05_14a2:2978_5	jaṅghaumaṅgo nagaranti sabbametaṃ catūhi māsehi niṭṭhitaṃ. Atha mahāsatto catumāsaccayena	2978	
PA_atk-s05_14a2:2978_6	rañño āgamanatthāya dūtaṃ pāhesi. Tamatthaṃ pakāsento satthā āha –	2978	
PA_atk-s05_14a2:2980	“Nivesanāni māpetvā, vedehassa yasassino;	298	
PA_atk-s05_14a2:2981	Athassa pāhiṇī dūtaṃ, vedehaṃ mithilaggahaṃ;	298	
PA_atk-s05_14a2:2982	Ehi dāni mahārāja, māpitaṃ te nivesana”nti.	298	
PA_atk-s05_14a2:2983	Tattha pāhiṇīti pesesi.	298	
PA_atk-s05_14a2:2984	Rājā dūtassa vacanaṃ sutvā tuṭṭhacitto hutvā mahantena parivārena nagarā nikkhami. Tamatthaṃ pakāsento satthā āha –	298	
PA_atk-s05_14a2:2986	“Tato ca rājā pāyāsi, senāya caturaṅgiyā;	298	
PA_atk-s05_14a2:2987	Anantavāhanaṃ daṭṭhuṃ, phītaṃ kapiliyaṃ pura”nti.	298	
PA_atk-s05_14a2:2988	Tattha anantavāhananti aparimitahatthiassādivāhanaṃ. Kapiliyaṃ puranti kapilaraṭṭhe māpitaṃ nagaraṃ.	298	
PA_atk-s05_14a2:2989_0	So anupubbena gantvā gaṅgātīraṃ pāpuṇi. Atha naṃ mahāsatto paccuggantvā attanā katanagaraṃ	2989	
PA_atk-s05_14a2:2989_1	pavesesi. So tattha pāsādavaragato nānaggarasabhojanaṃ bhuñjitvā thokaṃ vissamitvā	2989	
PA_atk-s05_14a2:2989_2	sāyanhasamaye attano āgatabhāvaṃ ñāpetuṃ cūḷanirañño dūtaṃ pesesi. Tamatthaṃ pakāsento satthā āha –	2989	
PA_atk-s05_14a2:2991	“Tato ca kho so gantvāna, brahmadattassa pāhiṇi;	299	
PA_atk-s05_14a2:2992	Āgatosmi mahārāja, tava pādāni vandituṃ.	299	
PA_atk-s05_14a2:2994	“Dadāhi dāni me bhariyaṃ, nāriṃ sabbaṅgasobhiniṃ;	299	
PA_atk-s05_14a2:2995	Suvaṇṇena paṭicchannaṃ, dāsīgaṇapurakkhata”nti.	299	
PA_atk-s05_14a2:2996_0	Tattha vanditunti vedeho mahallako, cūḷanirājā tassa puttanattamattopi na hoti, kilesavasena	2996	
PA_atk-s05_14a2:2996_1	mucchito pana hutvā “jāmātarena nāma sasuro vandanīyo”ti cintetvā tassa cittaṃ ajānantova	2996	
PA_atk-s05_14a2:2996_2	vandanasāsanaṃ pahiṇi. Dadāhi dānīti ahaṃ tayā “dhītaraṃ dassāmī”ti pakkosāpito,	2996	
PA_atk-s05_14a2:2996_3	taṃ me idāni dehīti pahiṇi. Suvaṇṇena paṭicchannanti suvaṇṇālaṅkārena paṭimaṇḍitaṃ.	2996	
PA_atk-s05_14a2:2997_0	Cūḷanirājā dūtassa vacanaṃ sutvā somanassappatto “idāni me paccāmitto kuhiṃ gamissati,	2997	
PA_atk-s05_14a2:2997_1	ubhinnampi nesaṃ sīsāni chinditvā jayapānaṃ pivissāmā”ti cintetvā kevalaṃ somanassaṃ	2997	
PA_atk-s05_14a2:2997_2	dassento dūtassa sakkāraṃ katvā anantaraṃ gāthamāha –	2997	
PA_atk-s05_14a2:2999	“Svāgataṃ teva vedeha, atho te adurāgataṃ;	299	
PA_atk-s05_14a2:3000	Nakkhattaññeva paripuccha, ahaṃ kaññaṃ dadāmi te;	300	
PA_atk-s05_14a2:3001	Suvaṇṇena paṭicchannaṃ, dāsīgaṇapurakkhata”nti.	300	
PA_atk-s05_14a2:3002	Tattha vedehāti vedehassa sāsanaṃ sutvā taṃ purato ṭhitaṃ viya ālapati. Atha vā “evaṃ brahmadattena vuttanti vadehī”ti dūtaṃ āṇāpento evamāha.	300	
PA_atk-s05_14a2:3003_0	Taṃ sutvā dūto vedehassa santikaṃ gantvā “deva, maṅgalakiriyāya anucchavikaṃ nakkhattaṃ	3003	
PA_atk-s05_14a2:3003_1	kira jānāhi, rājā te dhītaraṃ detī”ti āha. So “ajjeva nakkhattaṃ sobhana”nti puna	3003	
PA_atk-s05_14a2:3003_2	dūtaṃ pahiṇi. Tamatthaṃ pakāsento satthā āha –	3003	
PA_atk-s05_14a2:3005	“Tato ca rājā vedeho, nakkhattaṃ paripucchatha;	300	
PA_atk-s05_14a2:3006	Nakkhattaṃ paripucchitvā, brahmadattassa pāhiṇi.	300	
PA_atk-s05_14a2:3008	“Dadāhi dāni me bhariyaṃ, nāriṃ sabbaṅgasobhiniṃ;	300	
PA_atk-s05_14a2:3009	Suvaṇṇena paṭicchannaṃ, dāsīgaṇapurakkhata”nti.	300	
PA_atk-s05_14a2:3010	Cūḷanirājāpi –	301	
PA_atk-s05_14a2:3012	“Dadāmi dāni te bhariyaṃ, nāriṃ sabbaṅgasobhiniṃ;	301	
PA_atk-s05_14a2:3013	Suvaṇṇena paṭicchannaṃ, dāsīgaṇapurakkhata”nti. –	301	
PA_atk-s05_14a2:3014_0	Imaṃ gāthaṃ vatvā “idāni pesemi, idāni pesemī”ti musāvādaṃ katvā ekasatarājūnaṃ saññaṃ	3014	
PA_atk-s05_14a2:3014_1	adāsi “aṭṭhārasaakkhobhaṇisaṅkhāya senāya saddhiṃ sabbe yuddhasajjā hutvā nikkhamantu,	3014	
PA_atk-s05_14a2:3014_2	ajja ubhinnampi paccatthikānaṃ sīsāni chinditvā sve jayapānaṃ pivissāmā”ti. Te sabbepi	3014	
PA_atk-s05_14a2:3014_3	nikkhamiṃsu. Sayaṃ nikkhanto pana mātaraṃ calākadeviñca aggamahesiṃ, nandādeviñca,	3014	
PA_atk-s05_14a2:3014_4	puttaṃ pañcālacandañca, dhītaraṃ pañcālacandiñcāti cattāro jane orodhehi saddhiṃ	3014	
PA_atk-s05_14a2:3014_5	pāsāde nivāsāpetvā nikkhami. Bodhisattopi vedeharañño ceva tena saddhiṃ āgatasenāya	3014	
PA_atk-s05_14a2:3014_6	ca mahantaṃ sakkāraṃ kāresi. Keci manussā suraṃ pivanti, keci macchamaṃsādīni khādanti,	3014	
PA_atk-s05_14a2:3014_7	keci dūramaggā āgatattā kilantā sayanti. Videharājā pana senakādayo cattāro paṇḍite	3014	
PA_atk-s05_14a2:3014_8	gahetvā amaccagaṇaparivuto alaṅkatamahātale nisīdi.	3014	
PA_atk-s05_14a2:3015_0	Cūḷanirājāpi aṭṭhārasaakkhobhaṇisaṅkhāya senāya sabbaṃ taṃ nagaraṃ tisantiṃ catusaṅkhepaṃ	3015	
PA_atk-s05_14a2:3015_1	parikkhipitvā anekasatasahassāhi ukkāhi dhāriyamānāhi aruṇe uggacchanteyeva gahaṇasajjo	3015	
PA_atk-s05_14a2:3015_2	hutvā aṭṭhāsi. Taṃ ñatvā mahāsatto attano yodhānaṃ tīṇi satāni pesesi “tumhe jaṅghaumaṅgena	3015	
PA_atk-s05_14a2:3015_3	gantvā rañño mātarañca aggamahesiñca puttañca dhītarañca jaṅghaumaṅgena ānetvā mahāumaṅgena	3015	
PA_atk-s05_14a2:3015_4	netvā umaṅgadvārato bahi akatvā antoumaṅgeyeva ṭhapetvā yāva amhākaṃ āgamanā rakkhantā	3015	
PA_atk-s05_14a2:3015_5	tattha ṭhatvā amhākaṃ āgamanakāle umaṅgā nīharitvā umaṅgadvāre mahāvisālamāḷake ṭhapethā”ti.	3015	
PA_atk-s05_14a2:3015_6	Te tassa vacanaṃ sampaṭicchitvā jaṅghaumaṅgena gantvā sopānapādamūle phalakasantharaṇaṃ	3015	
PA_atk-s05_14a2:3015_7	ugghāṭetvā sopānapādamūle sopānasīse mahātaleti ettake ṭhāne ārakkhamanusse ca khujjādiparicārikāyo	3015	
PA_atk-s05_14a2:3015_8	ca hatthapādesu bandhitvā mukhañca pidahitvā tattha tattha paṭicchannaṭṭhāne ṭhapetvā	3015	
PA_atk-s05_14a2:3015_9	rañño paṭiyattaṃ khādanīyabhojanīyaṃ kiñci khāditvā kiñci bhinditvā cuṇṇavicuṇṇaṃ	3015	
PA_atk-s05_14a2:3015_10	katvā aparibhogaṃ katvā chaḍḍetvā uparipāsādaṃ abhiruhiṃsu. Tadā calākadevī nandādeviñca	30151	
PA_atk-s05_14a2:3015_11	rājaputtañca rājadhītarañca gahetvā “ko jānāti, kiṃ bhavissatī”ti maññamānā attanā	30151	
PA_atk-s05_14a2:3015_12	saddhiṃ ekasayaneyeva sayāpesi. Te yodhā gabbhadvāre ṭhatvā pakkosiṃsu. Sā nikkhamitvā	30151	
PA_atk-s05_14a2:3015_13	“kiṃ, tātā”ti āha. “Devi, amhākaṃ rājā vedehañca mahosadhañca jīvitakkhayaṃ pāpetvā	30151	
PA_atk-s05_14a2:3015_14	sakalajambudīpe ekarajjaṃ katvā ekasatarājaparivuto mahantena yasena ajja mahājayapānaṃ	30151	
PA_atk-s05_14a2:3015_15	pivanto tumhe cattāropi jane gahetvā ānehī”ti amhe pahiṇīti.	30151	
PA_atk-s05_14a2:3016_0	Tepi tesaṃ vacanaṃ saddahitvā pāsādā otaritvā sopānapādamūlaṃ agamiṃsu. Atha ne gahetvā	3016	
PA_atk-s05_14a2:3016_1	jaṅghaumaṅgaṃ pavisiṃsu. Te āhaṃsu “mayaṃ ettakaṃ kālaṃ idha vasantā imaṃ vīthiṃ	3016	
PA_atk-s05_14a2:3016_2	na otiṇṇapubbā”ti. “Devi, imaṃ vīthiṃ na sabbadā otaranti, maṅgalavīthi nāmesā, ajja	3016	
PA_atk-s05_14a2:3016_3	maṅgaladivasabhāvena rājā iminā maggena ānetuṃ āṇāpesī”ti. Te tesaṃ vacanaṃ saddahiṃsu.	3016	
PA_atk-s05_14a2:3016_4	Athekacce te cattāro gahetvā gacchiṃsu. Ekacce nivattitvā rājanivesane ratanagabbhe	3016	
PA_atk-s05_14a2:3016_5	vivaritvā yathicchitaṃ ratanasāraṃ gahetvā āgamiṃsu. Itarepi cattāro khattiyā purato	3016	
PA_atk-s05_14a2:3016_6	mahāumaṅgaṃ patvā alaṅkatadevasabhaṃ viya umaṅgaṃ disvā “rañño atthāya sajjita”nti	3016	
PA_atk-s05_14a2:3016_7	saññaṃ kariṃsu. Atha ne gaṅgāya avidūraṭhānaṃ netvā antoumaṅgeyeva alaṅkatagabbhe	3016	
PA_atk-s05_14a2:3016_8	nisīdāpetvā ekacce ārakkhaṃ gahetvā acchiṃsu. Ekacce tesaṃ ānītabhāvaṃ ñāpetuṃ gantvā	3016	
PA_atk-s05_14a2:3016_9	bodhisattassa ārocesuṃ. So tesaṃ kathaṃ sutvā “idāni me manoratho matthakaṃ pāpuṇissatī”ti	3016	
PA_atk-s05_14a2:3016_10	somanassajāto rañño santikaṃ gantvā ekamantaṃ aṭṭhāsi. Rājāpi kilesāturatāya “idāni	30161	
PA_atk-s05_14a2:3016_11	me dhītaraṃ pesessati, idāni me dhītaraṃ pesessatī”ti pallaṅkato uṭṭhāya vātapānena	30161	
PA_atk-s05_14a2:3016_12	olokento anekehi ukkāsatasahassehi ekobhāsaṃ jātaṃ nagaraṃ mahatiyā senāya parivutaṃ	30161	
PA_atk-s05_14a2:3016_13	disvā āsaṅkitaparisaṅkito “kiṃ nu kho eta”nti paṇḍitehi saddhiṃ mantento gāthamāha –	30161	
PA_atk-s05_14a2:3018	“Hatthī assā rathā pattī, senā tiṭṭhanti vammitā;	301	
PA_atk-s05_14a2:3019	Ukkā padittā jhāyanti, kiṃ nu maññanti paṇḍitā”ti.	301	
PA_atk-s05_14a2:3020	Tattha kiṃ nu maññantīti cūḷanirājā amhākaṃ tuṭṭho, udāhu kuddho, kiṃ nu paṇḍitā maññantīti pucchi.	302	
PA_atk-s05_14a2:3021_0	Taṃ sutvā senako āha – “mā cintayittha, mahārāja, atibahū ukkā paññāyanti, rājā tumhākaṃ	3021	
PA_atk-s05_14a2:3021_1	dātuṃ dhītaraṃ gahetvā eti maññe”ti. Pukkusopi “tumhākaṃ āgantukasakkāraṃ kātuṃ ārakkhaṃ	3021	
PA_atk-s05_14a2:3021_2	gahetvā ṭhito bhavissatī”ti āha. Evaṃ tesaṃ yaṃ yaṃ ruccati, taṃ taṃ kathayiṃsu.	3021	
PA_atk-s05_14a2:3021_3	Rājā pana “asukaṭṭhāne senā tiṭṭhantu, asukaṭṭhāne ārakkhaṃ gaṇhatha, appamattā hothā”ti	3021	
PA_atk-s05_14a2:3021_4	vadantānaṃ saddaṃ sutvā olokento sannaddhapañcāvudhaṃ senaṃ passitvā maraṇabhayabhīto	3021	
PA_atk-s05_14a2:3021_5	hutvā mahāsattassa kathaṃ paccāsīsanto itaraṃ gāthamāha –	3021	
PA_atk-s05_14a2:3023	“Hatthī assā rathā pattī, senā tiṭṭhanti vammitā;	302	
PA_atk-s05_14a2:3024	Ukkā padittā jhāyanti, kiṃ nu kāhanti paṇḍitā”ti.	302	
PA_atk-s05_14a2:3025	Tattha kiṃ nu kāhanti paṇḍitāti paṇḍita, kiṃ nāma cintesi, imā senā amhākaṃ kiṃ karissantīti.	302	
PA_atk-s05_14a2:3026	Taṃ sutvā mahāsatto “imaṃ andhabālaṃ thokaṃ santāsetvā pacchā mama paññābalaṃ dassetvā assāsessāmī”ti cintetvā āha –	302	
PA_atk-s05_14a2:3028	“Rakkhati taṃ mahārāja, cūḷaneyyo mahabbalo;	302	
PA_atk-s05_14a2:3029	Paduṭṭho brahmadattena, pāto taṃ ghātayissatī”ti.	302	
PA_atk-s05_14a2:3030	Taṃ sutvā sabbe maraṇabhayatajjitā jātā. Rañño kaṇḍo sussi mukhe kheḷo parichijji, sarīre dāho uppajji. So maraṇabhayabhīto paridevanto dve gāthā āha –	303	
PA_atk-s05_14a2:3032	“Ubbedhati me hadayaṃ, mukhañca parisussati;	303	
PA_atk-s05_14a2:3033	Nibbutiṃ nādhigacchāmi, aggidaḍḍhova ātape.	303	
PA_atk-s05_14a2:3035	“Kammārānaṃ yathā ukkā, attho jhāyati no bahi;	303	
PA_atk-s05_14a2:3036	Evampi hadayaṃ mayhaṃ, anto jhāyati no bahī”ti.	303	
PA_atk-s05_14a2:3037_0	Tattha ubbedhatīti tāta mahosadhapaṇḍita, hadayaṃ me mahāvātappaharitaṃ viya pallavaṃ	3037	
PA_atk-s05_14a2:3037_1	kampati. Anto jhāyatīti so “ukkā viya mayhaṃ hadayamaṃsaṃ abbhantare jhāyati, bahi	3037	
PA_atk-s05_14a2:3037_2	pana na jhāyatī”ti paridevati.	3037	
PA_atk-s05_14a2:3038	Mahāsatto tassa paridevitasaddaṃ sutvā “ayaṃ andhabālo aññesu divasesu mama vacanaṃ na akāsi, bhiyyo naṃ niggaṇhissāmī”ti cintetvā āha –	303	
PA_atk-s05_14a2:3040	“Pamatto mantanātīto, bhinnamantosi khattiya;	304	
PA_atk-s05_14a2:3041	Idāni kho taṃ tāyantu, paṇḍitā mantino janā.	304	
PA_atk-s05_14a2:3043	“Akatvāmaccassa vacanaṃ, atthakāmahitesino;	304	
PA_atk-s05_14a2:3044	Attapītirato rājā, migo kūṭeva ohito.	304	
PA_atk-s05_14a2:3046	“Yathāpi maccho baḷisaṃ, vaṅkaṃ maṃsena chāditaṃ;	304	
PA_atk-s05_14a2:3047	Āmagiddho na jānāti, maccho maraṇamattano.	304	
PA_atk-s05_14a2:3049	“Evameva tuvaṃ rāja, cūḷaneyyassa dhītaraṃ;	304	
PA_atk-s05_14a2:3050	Kāmagiddho na jānāsi, macchova maraṇamattano.	305	
PA_atk-s05_14a2:3052	“Sace gacchasi pañcālaṃ, khippamattaṃ jahissasi;	305	
PA_atk-s05_14a2:3053	Migaṃ panthānubandhaṃva, mahantaṃ bhayamessati.	305	
PA_atk-s05_14a2:3055	“Anariyarūpo puriso janinda, ahīva ucchaṅgagato ḍaseyya;	305	
PA_atk-s05_14a2:3056	Na tena mittiṃ kayirātha dhīro, dukkho have kāpurisena saṅgamo.	305	
PA_atk-s05_14a2:3058	“Yadeva jaññā purisaṃ janinda, sīlavāyaṃ bahussuto;	305	
PA_atk-s05_14a2:3059	Teneva mittiṃ kayirātha dhīro, sukho have sappurisena saṅgamo”ti.	305	
PA_atk-s05_14a2:3060_0	Tattha pamattoti mahārāja, tvaṃ kāmena pamatto. Mantanātītoti mayā anāgatabhayaṃ	3060	
PA_atk-s05_14a2:3060_1	disvā paññāya paricchinditvā mantitamantanaṃ atikkamanto. Bhinnamantoti mantanātikkantattāyeva	3060	
PA_atk-s05_14a2:3060_2	bhinnamanto, yo vā te senakādīhi saddhiṃ manto gahito, eso bhinnotipi bhinnamantosi	3060	
PA_atk-s05_14a2:3060_3	jāto. Paṇḍitāti ime senakādayo cattāro janā idāni taṃ rakkhantu, passāmi nesaṃ balanti	3060	
PA_atk-s05_14a2:3060_4	dīpeti. Akatvāmaccassāti mama uttamaamaccassa vacanaṃ akatvā. Attapītiratoti attano	3060	
PA_atk-s05_14a2:3060_5	kilesapītiyā abhirato hutvā. Migo kūṭeva ohitoti yathā nāma nivāpalobhena āgato migo	3060	
PA_atk-s05_14a2:3060_6	kūṭapāse bajjhati, evaṃ mama vacanaṃ aggahetvā “pañcālacandiṃ labhissāmī”ti kilesalobhena	3060	
PA_atk-s05_14a2:3060_7	āgantvā idāni kūṭapāse baddho migo viya jātosīti.	3060	
PA_atk-s05_14a2:3061_0	“Yathāpi macco”ti gāthādvayaṃ “tadā mayā ayaṃ upamā ābhatā”ti dassetuṃ vuttaṃ. “Sace	3061	
PA_atk-s05_14a2:3061_1	gacchasī”ti gāthāpi “na kevalaṃ ettakameva, imampi ahaṃ āhari”nti dassetuṃ vuttā.	3061	
PA_atk-s05_14a2:3061_2	Anariyarūpoti kevaṭṭabrāhmaṇasadiso asappurisajātiko nillajjapuriso. Na tena mittinti	3061	
PA_atk-s05_14a2:3061_3	tādisena saddhiṃ mittidhammaṃ na kayirātha, tvaṃ pana kevaṭṭena saddhiṃ mittidhammaṃ	3061	
PA_atk-s05_14a2:3061_4	katvā tassa vacanaṃ gaṇhi. Dukkhoti evarūpena saddhiṃ saṅgamo nāma ekavārampi kato	3061	
PA_atk-s05_14a2:3061_5	idhalokepi paralokepi mahādukkhāvahanato dukkho nāma hoti. Yadevāti yaṃ eva, ayameva	3061	
PA_atk-s05_14a2:3061_6	vā pāṭho. Sukhoti idhalokepi paralokepi sukhoyeva.	3061	
PA_atk-s05_14a2:3062	Atha naṃ “puna evarūpaṃ karissatī”ti suṭṭhutaraṃ niggaṇhanto pubbe raññā kathitakathaṃ āharitvā dassento –	306	
PA_atk-s05_14a2:3064	“Bālo tuvaṃ eḷamūgosi rāja, yo uttamatthāni mayī lapittho;	306	
PA_atk-s05_14a2:3065	Kimevahaṃ naṅgalakoṭivaḍḍho, atthāni jānāmi yathāpi aññe.	306	
PA_atk-s05_14a2:3067	“Imaṃ gale gahetvāna, nāsetha vijitā mama;	306	
PA_atk-s05_14a2:3068	Yo me ratanalābhassa, antarāyāya bhāsatī”ti. –	306	
PA_atk-s05_14a2:3069_0	Imā dve gāthā vatvā “mahārāja, ahaṃ gahapatiputto, yathā tava aññe senakādayo paṇḍitā	3069	
PA_atk-s05_14a2:3069_1	atthāni jānanti, tathā kimeva ahaṃ jānissaṃ, agocaro esa mayhaṃ, gahapatisippamevāhaṃ	3069	
PA_atk-s05_14a2:3069_2	jānāmi, ayaṃ attho senakādīnaṃ paṇḍitānaṃ pākaṭo hoti, ajja te aṭṭhārasaakkhobhaṇisaṅkhāya	3069	
PA_atk-s05_14a2:3069_3	senāya parivāritassa senakādayo avassayā hontu, maṃ pana gīvāyaṃ gahetvā nikkaḍḍhituṃ	3069	
PA_atk-s05_14a2:3069_4	āṇāpesi, idāni maṃ kasmā pucchasī”ti evaṃ suniggahitaṃ niggaṇhi.	3069	
PA_atk-s05_14a2:3070_0	Taṃ sutvā rājā cintesi “paṇḍito mayā kathitadosameva katheti. Pubbeva hi idaṃ anāgatabhayaṃ	3070	
PA_atk-s05_14a2:3070_1	jāni, tena maṃ ativiya niggaṇhāti, na kho panāyaṃ ettakaṃ kālaṃ nikkammakova acchissati,	3070	
PA_atk-s05_14a2:3070_2	avassaṃ iminā mayhaṃ sotthibhāvo kato bhavissatī”ti. Atha naṃ pariggaṇhanto dve gāthā abhāsi –	3070	
PA_atk-s05_14a2:3072	“Mahosadha atītena, nānuvijjhanti paṇḍitā,	307	
PA_atk-s05_14a2:3073	Kiṃ maṃ assaṃva sambaddhaṃ, patodeneva vijjhasi.	307	
PA_atk-s05_14a2:3075	“Sace passasi mokkhaṃ vā, khemaṃ vā pana passasi;	307	
PA_atk-s05_14a2:3076	Teneva maṃ anusāsa, kiṃ atītena vijjhasī”ti.	307	
PA_atk-s05_14a2:3077_0	Tattha nānuvijjhantīti atītadosaṃ gahetvā mukhasattīhi na vijjhanti. Assaṃva sambaddhanti	3077	
PA_atk-s05_14a2:3077_1	sattusenāya parivutattā suṭṭhu bandhitvā ṭhapitaṃ assaṃ viya kiṃ maṃ vijjhasi. Teneva	3077	
PA_atk-s05_14a2:3077_2	manti evaṃ te mokkho bhavissati, evaṃ khemanti teneva sotthibhāvena maṃ anusāsa assāsehi,	3077	
PA_atk-s05_14a2:3077_3	tañhi ṭhapetvā aññaṃ me paṭisaraṇaṃ natthīti.	3077	
PA_atk-s05_14a2:3078	Atha naṃ mahāsatto “ayaṃ rājā ativiya andhabālo, purisavisesaṃ na jānāti, thokaṃ kilametvā pacchā tassa avassayo bhavissamī”ti cintetvā āha –	307	
PA_atk-s05_14a2:3080	“Atītaṃ mānusaṃ kammaṃ, dukkaraṃ durabhisambhavaṃ;	308	
PA_atk-s05_14a2:3081	Na taṃ sakkopi mocetuṃ, tvaṃ pajānassu khattiya.	308	
PA_atk-s05_14a2:3083	“Santi vehāyasā nāgā, iddhimanto yasassino;	308	
PA_atk-s05_14a2:3084	Tepi ādāya gaccheyyuṃ, yassa honti tathāvidhā.	308	
PA_atk-s05_14a2:3086	“Santi vehāyasā assā, iddhimanto yasassino;	308	
PA_atk-s05_14a2:3087	Tepi ādāya gaccheyyuṃ, yassa honti tathāvidhā.	308	
PA_atk-s05_14a2:3089	“Santi vehāyasā pakkhī, iddhimanto yasassino;	308	
PA_atk-s05_14a2:3090	Tepi ādāya gaccheyyuṃ, yassa honti tathāvidhā.	309	
PA_atk-s05_14a2:3092	“Santi vehāyasā yakkhā, iddhimanto yasassino;	309	
PA_atk-s05_14a2:3093	Tepi ādāya gaccheyyuṃ, yassa honti tathāvidhā.	309	
PA_atk-s05_14a2:3095	“Atītaṃ mānusaṃ kammaṃ, dukkaraṃ durabhisambhavaṃ;	309	
PA_atk-s05_14a2:3096	Na taṃ sakkomi mocetuṃ, antalikkhena khattiyā”ti.	309	
PA_atk-s05_14a2:3097_0	Tattha kammanti mahārāja, idaṃ ito tava mocanaṃ nāma atītaṃ, manussehi kattabbakammaṃ	3097	
PA_atk-s05_14a2:3097_1	atītaṃ. Dukkaraṃ durabhisambhavanti neva kātuṃ, na sambhavituṃ sakkā. Na taṃ sakkomīti	3097	
PA_atk-s05_14a2:3097_2	ahaṃ taṃ ito mocetuṃ na sakkomi. Tvaṃ pajānassu khattiyāti mahārāja, tvamevettha	3097	
PA_atk-s05_14a2:3097_3	kattabbaṃ jānassu. Vehāyasāti ākāsena gamanasamatthā. Nāgāti hatthino. Yassāti yassa	3097	
PA_atk-s05_14a2:3097_4	rañño. Tathāvidhāti chaddantakule vā uposathakule vā jātā nāgā honti, taṃ rājānaṃ	3097	
PA_atk-s05_14a2:3097_5	te ādāya gaccheyyuṃ. Assāti valāhakaassarājakule jātā assā. Pakkhīti garuḷhaṃ sandhāyāha.	3097	
PA_atk-s05_14a2:3097_6	Yakkhāti sātāgirādayo yakkhā. Antalikkhenāti antalikkhena mocetuṃ na sakkomi, taṃ	3097	
PA_atk-s05_14a2:3097_7	ādāya ākāsena mithilaṃ netuṃ na sakkomīti attho.	3097	
PA_atk-s05_14a2:3098_0	Rājā taṃ sutvā appaṭibhāno nisīdi. Atha senako cintesi “idāni rañño ceva amhākañca	3098	
PA_atk-s05_14a2:3098_1	ṭhapetvā paṇḍitaṃ aññaṃ paṭisaraṇaṃ natthi, rājā panassa kathaṃ sutvā maraṇabhayatajjito	3098	
PA_atk-s05_14a2:3098_2	kiñci vattuṃ na sakkoti, ahaṃ paṇḍitaṃ yācissāmī”ti. So yācanto dve gāthā abhāsi –	3098	
PA_atk-s05_14a2:3100	“Atīradassī puriso, mahante udakaṇṇave;	310	
PA_atk-s05_14a2:3101	Yattha so labhate gādhaṃ, tattha so vindate sukhaṃ.	310	
PA_atk-s05_14a2:3103	“Evaṃ amhañca rañño ca, tvaṃ patiṭṭhā mahosadha;	310	
PA_atk-s05_14a2:3104	Tvaṃ nosi mantinaṃ seṭṭho, amhe dukkhā pamocayā”ti.	310	
PA_atk-s05_14a2:3105_0	Tattha atīradassīti samudde bhinnanāvo tīraṃ apassanto. Yatthāti ūmivegabbhāhato	3105	
PA_atk-s05_14a2:3105_1	vicaranto yamhi padese patiṭṭhaṃ labhati. Pamocayāti pubbepi mithilaṃ parivāretvā	3105	
PA_atk-s05_14a2:3105_2	ṭhitakāle tayāva pamocitamhā, idānipi tvameva amhe dukkhā mocehīti yāci.	3105	
PA_atk-s05_14a2:3106	Atha naṃ niggaṇhanto mahāsatto gāthāya ajjhabhāsi –	310	
PA_atk-s05_14a2:3108	“Atītaṃ mānusaṃ kammaṃ, dukkaraṃ durabhisambhavaṃ;	310	
PA_atk-s05_14a2:3109	Na taṃ sakkomi mocetuṃ, tvaṃ pajānassu senakā”ti.	310	
PA_atk-s05_14a2:3110	Tattha pajānassu senakāti senaka, ahaṃ na sakkomi, tvaṃ pana imaṃ rājānaṃ ākāsena mithilaṃ nehīti.	311	
PA_atk-s05_14a2:3111	Rājā gahetabbagahaṇaṃ apassanto maraṇabhayatajjito mahāsattena saddhiṃ kathetuṃ asakkonto “kadāci senakopi kiñci upāyaṃ jāneyya, pucchissāmi tāva na”nti pucchanto gāthamāha –	311	
PA_atk-s05_14a2:3113	“Suṇohi metaṃ vacanaṃ, passa senaṃ mahabbhayaṃ;	311	
PA_atk-s05_14a2:3114	Senakaṃ dāni pucchāmi, kiṃ kiccaṃ idha maññasī”ti.	311	
PA_atk-s05_14a2:3115	Tattha kiṃ kiccanti kiṃ kātabbayuttakaṃ idha maññasi, mahosadhenamhi pariccatto, yadi tvaṃ jānāsi, vadehīti.	311	
PA_atk-s05_14a2:3116	Taṃ sutvā senako “maṃ rājā upāyaṃ pucchati, sobhano vā hotu mā vā, kathessāmi ekaṃ upāya”nti cintetvā gāthamāha –	311	
PA_atk-s05_14a2:3118	“Aggiṃ vā dvārato dema, gaṇhāmase vikantanaṃ;	311	
PA_atk-s05_14a2:3119	Aññamaññaṃ vadhitvāna, khippaṃ hissāma jīvitaṃ;	311	
PA_atk-s05_14a2:3120	Mā no rājā brahmadatto, ciraṃ dukkhena mārayī”ti.	312	
PA_atk-s05_14a2:3121_0	Tattha dvāratoti dvāraṃ pidahitvā tattha aggiṃ dema. Vikantananti aññamaññaṃ vikantanaṃ	3121	
PA_atk-s05_14a2:3121_1	satthaṃ gaṇhāma. Hissāmāti jīvitaṃ khippaṃ jahissāma, alaṅkatapāsādoyeva no dārucitako bhavissati.	3121	
PA_atk-s05_14a2:3122	Taṃ sutvā rājā anattamano “attano puttadārassa evarūpaṃ citakaṃ karohī”ti vatvā pukkusādayo pucchi. Tepi attano patirūpā bālakathāyeva kathayiṃsu. Tena vuttaṃ –	312	
PA_atk-s05_14a2:3124	“Suṇohi metaṃ vacanaṃ, passa senaṃ mahabbhayaṃ;	312	
PA_atk-s05_14a2:3125	Pukkusaṃ dāni pucchāmi, kiṃ kiccaṃ idha maññasi.	312	
PA_atk-s05_14a2:3127	“Visaṃ khāditvā mīyāma, khippaṃ hissāma jīvitaṃ;	312	
PA_atk-s05_14a2:3128	Mā no rājā brahmadatto, ciraṃ dukkhena mārayi.	312	
PA_atk-s05_14a2:3130	“Suṇohi metaṃ vacanaṃ, passa senaṃ mahabbhayaṃ;	313	
PA_atk-s05_14a2:3131	Kāmindaṃ dāni pucchāmi, kiṃ kiccaṃ idha maññasi.	313	
PA_atk-s05_14a2:3133	“Rajjuyā bajjha mīyāma, papātā papatāmase;	313	
PA_atk-s05_14a2:3134	Mā no rājā brahmadatto, ciraṃ dukkhena mārayi.	313	
PA_atk-s05_14a2:3136	“Suṇohi metaṃ vacanaṃ, passa senaṃ mahabbhayaṃ;	313	
PA_atk-s05_14a2:3137	Devindaṃ dāni pucchāmi, kiṃ kiccaṃ idha maññasi.	313	
PA_atk-s05_14a2:3139	“Aggiṃ vā dvārato dema, gaṇhāmase vikantanaṃ;	313	
PA_atk-s05_14a2:3140	Aññamaññaṃ vadhitvāna, khippaṃ hissāma jīvitaṃ;	314	
PA_atk-s05_14a2:3141	Na no sakkoti mocetuṃ, sukheneva mahosadho”ti.	314	
PA_atk-s05_14a2:3142_0	Apica etesu devindo “ayaṃ rājā kiṃ karoti, aggimhi sante khajjopanakaṃ dhamati, ṭhapetvā	3142	
PA_atk-s05_14a2:3142_1	mahosadhaṃ añño idha sotthibhāvaṃ kātuṃ samattho nāma natthi, ayaṃ taṃ apucchitvā	3142	
PA_atk-s05_14a2:3142_2	amhe pucchati, mayaṃ kiṃ jānāmā”ti cintetvā aññaṃ upāyaṃ apassanto senakena kathitameva	3142	
PA_atk-s05_14a2:3142_3	kathetvā mahāsattaṃ vaṇṇento dve pāde āha. Tatrāyaṃ adhippāyo – “mahārāja, mayaṃ	3142	
PA_atk-s05_14a2:3142_4	sabbepi paṇḍitameva yācāma. Sace pana yāciyamānopi na no sakkoti mocetuṃ sukheneva	3142	
PA_atk-s05_14a2:3142_5	mahosadho, atha senakassa vacanaṃ karissāmā”ti.	3142	
PA_atk-s05_14a2:3143	Taṃ sutvā rājā pubbe bodhisattassa kathitadosaṃ saritvā tena saddhiṃ kathetuṃ asakkonto tassa suṇantasseva paridevanto āha –	314	
PA_atk-s05_14a2:3145	“Yathā kadalino sāraṃ, anvesaṃ nādhigacchati;	314	
PA_atk-s05_14a2:3146	Evaṃ anvesamānā naṃ, pañhaṃ najjhagamāmase.	314	
PA_atk-s05_14a2:3148	“Yathā simbalino sāraṃ, anvesaṃ nādhigacchati;	314	
PA_atk-s05_14a2:3149	Evaṃ anvesamānā naṃ, pañhaṃ najjhagamāmase.	314	
PA_atk-s05_14a2:3151	“Adese vata no vuṭṭhaṃ, kuñjarānaṃ vanodake;	315	
PA_atk-s05_14a2:3152	Sakāse dummanussānaṃ, bālānaṃ avijānataṃ.	315	
PA_atk-s05_14a2:3154	“Ubbedhati me hadayaṃ, mukhañca parisussati;	315	
PA_atk-s05_14a2:3155	Nibbutiṃ nādhigacchāmi, aggidaḍḍhova ātape.	315	
PA_atk-s05_14a2:3157	“Kammārānaṃ yathā ukkā, anto jhāyati no bahi;	315	
PA_atk-s05_14a2:3158	Evampi hadayaṃ mayhaṃ, anto jhāyati no bahī”ti.	315	
PA_atk-s05_14a2:3159_0	Tattha kadalinoti yathā kadalikkhandhassa nissārattā sāratthiko puriso anvesantopi	3159	
PA_atk-s05_14a2:3159_1	tato sāraṃ nādhigacchati, evaṃ mayaṃ imamhā dukkhā muccanupāyaṃ pañhaṃ pañca paṇḍite	3159	
PA_atk-s05_14a2:3159_2	pucchitvā anvesamānāpi pañhaṃ najjhagamāmase. Amhehi pucchitaṃ upāyaṃ ajānantā assuṇantā	3159	
PA_atk-s05_14a2:3159_3	viya jātā, mayaṃ taṃ pañhaṃ nādhigacchāma. Dutiyagāthāyapi eseva nayo. Kuñjarānaṃ	3159	
PA_atk-s05_14a2:3159_4	vanodaketi yathā kuñjarānaṃ nirudake ṭhāne vuṭṭhaṃ adese vuṭṭhaṃ nāma hoti, te hi	3159	
PA_atk-s05_14a2:3159_5	tathārūpe nirudake vanagahane padese vasantā khippameva paccāmittānaṃ vasaṃ gacchanti,	3159	
PA_atk-s05_14a2:3159_6	evaṃ amhehipi imesaṃ dummanussānaṃ bālānaṃ santike vasantehi adese vuṭṭhaṃ. Ettakesu	3159	
PA_atk-s05_14a2:3159_7	hi paṇḍitesu ekopi me idāni paṭisaraṇaṃ natthīti nānāvidhena vilapati.	3159	
PA_atk-s05_14a2:3160	Taṃ sutvā paṇḍito “ayaṃ rājā ativiya kilamati. Sace naṃ na assāsessāmi, hadayena phalitena marissatī”ti cintetvā assāsesi. Tamatthaṃ pakāsento satthā āha –	316	
PA_atk-s05_14a2:3162	“Tato so paṇḍito dhīro, atthadassī mahosadho;	316	
PA_atk-s05_14a2:3163	Vedehaṃ dukkhitaṃ disvā, idaṃ vacanamabravi.	316	
PA_atk-s05_14a2:3165	“Mā tvaṃ bhāyi mahārāja, mā tvaṃ bhāyi rathesabha;	316	
PA_atk-s05_14a2:3166	Ahaṃ taṃ mocayissāmi, rāhuggahaṃva candimaṃ.	316	
PA_atk-s05_14a2:3168	“Mā tvaṃ bhāyi mahārāja, mā tvaṃ bhāyi rathesabha;	316	
PA_atk-s05_14a2:3169	Ahaṃ taṃ mocayissāmi, rāhuggahaṃva sūriyaṃ.	316	
PA_atk-s05_14a2:3171	“Mā tvaṃ bhāyi mahārāja, mā tvaṃ bhāyi rathesabha;	317	
PA_atk-s05_14a2:3172	Ahaṃ taṃ mocayissāmi, paṅke sannaṃva kuñjaraṃ.	317	
PA_atk-s05_14a2:3174	“Mā tvaṃ bhāyi mahārāja, mā tvaṃ bhāyi rathesabha;	317	
PA_atk-s05_14a2:3175	Ahaṃ taṃ mocayissāmi, peḷābaddhaṃva pannagaṃ.	317	
PA_atk-s05_14a2:3177	“Mā tvaṃ bhāyi mahārāja, mā tvaṃ bhāyi rathesabha;	317	
PA_atk-s05_14a2:3178	Ahaṃ taṃ mocayissāmi, pakkhiṃ baddhaṃva pañjare.	317	
PA_atk-s05_14a2:3180	“Mā tvaṃ bhāyi mahārāja, mā tvaṃ bhāyi rathesabha;	318	
PA_atk-s05_14a2:3181	Ahaṃ taṃ mocayissāmi, macche jālagateriva.	318	
PA_atk-s05_14a2:3183	“Mā tvaṃ bhāyi mahārāja, mā tvaṃ bhāyi rathesabha;	318	
PA_atk-s05_14a2:3184	Ahaṃ taṃ mocayissāmi, sayoggabalavāhanaṃ.	318	
PA_atk-s05_14a2:3186	“Mā tvaṃ bhāyi mahārāja, mā tvaṃ bhāyi rathesabha;	318	
PA_atk-s05_14a2:3187	Pañcālaṃ vāhayissāmi, kākasenaṃva leḍḍunā.	318	
PA_atk-s05_14a2:3189	“Adu paññā kimatthiyā, amacco vāpi tādiso;	318	
PA_atk-s05_14a2:3190	Yo taṃ sambādhapakkhandaṃ, dukkhā na parimocaye”ti.	319	
PA_atk-s05_14a2:3191_0	Tattha idanti davaḍāhadaḍḍhe araññe ghanavassaṃ vassāpento viya naṃ assāsento idaṃ	3191	
PA_atk-s05_14a2:3191_1	“mā tvaṃ bhāyi, mahārājā”tiādikaṃ vacanaṃ abravi. Tattha sannanti laggaṃ. Peḷābaddhanti	3191	
PA_atk-s05_14a2:3191_2	peḷāya abbhantaragataṃ sappaṃ. Pañcālanti etaṃ evaṃ mahantimpi pañcālarañño senaṃ.	3191	
PA_atk-s05_14a2:3191_3	Vāhayissāmīti palāpessāmi. Adūti nāmatthe nipāto, paññā nāma kimatthiyāti attho.	3191	
PA_atk-s05_14a2:3191_4	Amacco vāpi tādisoti tādiso paññāya sampanno amacco vāpi kimatthiyo, yo taṃ evaṃ	3191	
PA_atk-s05_14a2:3191_5	maraṇasambādhappattaṃ dukkhā na parimocaye. Mahārāja, ahaṃ paṭhamataraṃ āgacchanto	3191	
PA_atk-s05_14a2:3191_6	nāma kimatthaṃ āgatoti maññasi. Mā bhāyi, ahaṃ taṃ imamhā dukkhā mocayissāmīti assāsesi.	3191	
PA_atk-s05_14a2:3192_0	Sopi tassa vacanaṃ sutvā “idāni me jīvitaṃ laddha”nti assāsaṃ paṭilabhi. Bodhisattena	3192	
PA_atk-s05_14a2:3192_1	sīhanāde kate sabbe ca tussiṃsu. Atha naṃ senako pucchi “paṇḍita, tvaṃ sabbe amhe	3192	
PA_atk-s05_14a2:3192_2	gahetvā gacchanto kenupāyena gamissasī”ti? “Alaṅkataumaṅgena nessāmi, tumhe gamanasajjā	3192	
PA_atk-s05_14a2:3192_3	hothā”ti vatvā umaṅgadvāravivaraṇatthaṃ yodhe āṇāpento gāthamāha –	3192	
PA_atk-s05_14a2:3194	“Etha māṇavā uṭṭhetha, mukhaṃ sodhetha sandhino;	319	
PA_atk-s05_14a2:3195	Vedeho sahamaccehi, umaṅgena gamissatī”ti.	319	
PA_atk-s05_14a2:3196_0	Tattha māṇavāti taruṇādhivacanaṃ. Mukhaṃ sodhethāti umaṅgadvāraṃ vivaratha. Sandhinoti	3196	
PA_atk-s05_14a2:3196_1	gharasandhino ca dvāraṃ sodhetha, ekasatānaṃ sayanagabbhānaṃ dvāraṃ vivaratha, anekasatānaṃ	3196	
PA_atk-s05_14a2:3196_2	dīpālayānaṃ dvāraṃ vivarathāti.	3196	
PA_atk-s05_14a2:3197	Te uṭṭhāya umaṅgadvāraṃ vivariṃsu. Sakalo umaṅgo ekobhāso alaṅkatadevasabhā viya viroci. Tamatthaṃ pakāsento satthā āha –	319	
PA_atk-s05_14a2:3199	“Tassa taṃ vacanaṃ sutvā, paṇḍitassānucārino;	319	
PA_atk-s05_14a2:3200	Umaṅgadvāraṃ vivariṃsu, yantayutte ca aggaḷe”ti.	320	
PA_atk-s05_14a2:3201	Tattha anucārinoti veyyāvaccakarā. Yantayutte ca aggaḷeti sūcighaṭikasampannāni ca dvārakavāṭāni.	320	
PA_atk-s05_14a2:3202_0	Te umaṅgadvāraṃ vivaritvā mahāsattassa ārocesuṃ. So rañño saññamadāsi “kālo, deva,	3202	
PA_atk-s05_14a2:3202_1	pāsādā otarathā”ti. Taṃ sutvā rājā otari. Atha senako sīsato nāḷipaṭṭaṃ apanetvā	3202	
PA_atk-s05_14a2:3202_2	sāṭakaṃ omuñcitvā kacchaṃ daḷhaṃ bandhi. Atha naṃ mahāsatto disvā “senaka, kiṃ karosī”ti	3202	
PA_atk-s05_14a2:3202_3	pucchi. “Paṇḍita, umaṅgena gacchantehi nāma veṭhanaṃ mocetvā kacchaṃ daḷhaṃ bandhitvā	3202	
PA_atk-s05_14a2:3202_4	gantabba”nti. “Senaka, ‘umaṅgaṃ pavisanto onamitvā jaṇṇukehi patiṭṭhāya pavisissāmī’ti	3202	
PA_atk-s05_14a2:3202_5	mā saññamakāsi. Sace hatthinā gantukāmosi, hatthiṃ abhiruyha gacchāhi. Sace assena	3202	
PA_atk-s05_14a2:3202_6	gantukāmosi, assaṃ abhiruyha gacchāhi. Ucco umaṅgo aṭṭhārasahatthubbedho visāladvāro,	3202	
PA_atk-s05_14a2:3202_7	tvaṃ yathāruciyā alaṅkatappaṭiyatto rañño purato gacchāhī”ti āha. Bodhisatto kira	3202	
PA_atk-s05_14a2:3202_8	senakassa gamanaṃ purato vicāretvā rājānaṃ majjhe katvā sayaṃ pacchato ahosi. Kiṃ	3202	
PA_atk-s05_14a2:3202_9	kāraṇā? Rājā alaṅkataumaṅgaṃ olokento mā saṇikaṃ agamāsīti. Umaṅge mahājanassa yāgubhattakhādanīyādīni	3202	
PA_atk-s05_14a2:3202_10	appamāṇāni ahesuṃ. Te manussā khādantā pivantā umaṅgaṃ olokentā gacchanti. Mahāsatto	32021	
PA_atk-s05_14a2:3202_11	“yātha mahārāja, yātha mahārājā”ti codento pacchato yāti. Rājā alaṅkatadevasabhaṃ	32021	
PA_atk-s05_14a2:3202_12	viya umaṅgaṃ olokento yāti. Tamatthaṃ pakāsento satthā āha –	32021	
PA_atk-s05_14a2:3204	“Purato senako yāti, pacchato ca mahosadho;	320	
PA_atk-s05_14a2:3205	Majjhe ca rājā vedeho, amaccaparivārito”ti.	320	
PA_atk-s05_14a2:3206_0	Rañño āgatabhāvaṃ ñatvā te māṇavā rājamātarañca deviñca puttañca dhītarañca umaṅgā	3206	
PA_atk-s05_14a2:3206_1	nīharitvā mahāvisālamāḷake ṭhapesuṃ. Rājāpi bodhisattena saddhiṃ umaṅgā nikkhami.	3206	
PA_atk-s05_14a2:3206_2	Te rājānañca paṇḍitañca disvā “nissaṃsayaṃ parahatthaṃ gatamhā, amhe gahetvā āgatehi	3206	
PA_atk-s05_14a2:3206_3	paṇḍitassa purisehi bhavitabba”nti maraṇabhayatajjitā mahāviravaṃ viraviṃsu. Cūḷanirājāpi	3206	
PA_atk-s05_14a2:3206_4	kira vedeharañño palāyanabhayena gaṅgāto gāvutamattaṭṭhāne aṭṭhāsi. So sannisinnāya	3206	
PA_atk-s05_14a2:3206_5	rattiyā tesaṃ viravaṃ sutvā “nandādeviyā viya saddo”ti vattukāmopi “kuhiṃ nandādeviṃ	3206	
PA_atk-s05_14a2:3206_6	passissasī”ti parihāsabhayena na kiñci āha. Mahāsatto pana tasmiṃ ṭhāne pañcālacandiṃ	3206	
PA_atk-s05_14a2:3206_7	kumārikaṃ ratanarāsimhi ṭhapetvā abhisiñcitvā “mahārāja, tvaṃ imissā kāraṇā āgato,	3206	
PA_atk-s05_14a2:3206_8	ayaṃ te aggamahesī hotū”ti āha. Tīṇi nāvāsatāni upaṭṭhāpesuṃ, rājā visālamāḷakā otaritvā	3206	
PA_atk-s05_14a2:3206_9	alaṅkatanāvaṃ abhiruhi. Tepi cattāro khattiyā nāvaṃ abhiruhiṃsu. Tamatthaṃ pakāsento satthā āha –	3206	
PA_atk-s05_14a2:3208	“Umaṅgā nikkhamitvāna, vedeho nāvamāruhi;	320	
PA_atk-s05_14a2:3209	Abhiruḷhañca taṃ ñatvā, anusāsi mahosadho.	320	
PA_atk-s05_14a2:3211	“Ayaṃ te sasuro deva, ayaṃ sassu janādhipa;	321	
PA_atk-s05_14a2:3212	Yathā mātu paṭipatti, evaṃ te hotu sassuyā.	321	
PA_atk-s05_14a2:3214	“Yathāpi niyako bhātā, saudariyo ekamātuko;	321	
PA_atk-s05_14a2:3215	Evaṃ pañcālacando te, dayitabbo rathesabha.	321	
PA_atk-s05_14a2:3217	“Ayaṃ pañcālacandī te, rājaputtī abhicchitā;	321	
PA_atk-s05_14a2:3218	Kāmaṃ karohi te tāya, bhariyā te rathesabhā”ti.	321	
PA_atk-s05_14a2:3219_0	Tattha anusāsīti evaṃ kirassa ahosi “kadāci eso kujjhitvā cūḷanirañño mātaraṃ māreyya,	3219	
PA_atk-s05_14a2:3219_1	abhirūpāya nandādeviyā saddhiṃ saṃvāsaṃ kappeyya, rājakumāraṃ vā māreyya, paṭiññamassa	3219	
PA_atk-s05_14a2:3219_2	gaṇhissāmī”ti. Tasmā “ayaṃ te”tiādīni vadanto anusāsi. Tattha ayaṃ te sasuroti ayaṃ	3219	
PA_atk-s05_14a2:3219_3	tava sasurassa cūḷanirañño putto pañcālacandiyā kaniṭṭhabhātiko, ayaṃ te idāni sasuro.	3219	
PA_atk-s05_14a2:3219_4	Ayaṃ sassūti ayaṃ imissā mātā nandādevī nāma tava sassu. Yathāmātūti yathā mātu puttā	3219	
PA_atk-s05_14a2:3219_5	vattappaṭivattaṃ karonti, evaṃ te etissā hotu, balavatiṃ mātusaññaṃ paccupaṭṭhāpetvā	3219	
PA_atk-s05_14a2:3219_6	mā naṃ kadāci lobhacittena olokehi. Niyakoti ajjhattiko ekapitarā jāto. Ekamātukoti	3219	
PA_atk-s05_14a2:3219_7	ekamātarā jāto. Dayitabboti piyāyitabbo. Bhariyāti ayaṃ te bhariyā, mā etissā avamānaṃ	3219	
PA_atk-s05_14a2:3219_8	akāsīti rañño paṭiññaṃ gaṇhi.	3219	
PA_atk-s05_14a2:3220_0	Rājāpi “sādhū”ti sampaṭicchi. Rājamātaraṃ pana ārabbha kiñci na kathesi. Kiṃ kāraṇā?	3220	
PA_atk-s05_14a2:3220_1	Tassā mahallakabhāveneva. Idaṃ pana sabbaṃ bodhisatto tīre ṭhatvāva kathesi. Atha	3220	
PA_atk-s05_14a2:3220_2	naṃ rājā mahādukkhato muttatāya gantukāmo hutvā “tāta, tvaṃ tīre ṭhitova kathesī”ti vatvā gāthamāha –	3220	
PA_atk-s05_14a2:3222	“Āruyha nāvaṃ taramāno, kiṃ nu tīramhi tiṭṭhasi;	322	
PA_atk-s05_14a2:3223	Kicchā muttāmha dukkhato, yāma dāni mahosadhā”ti.	322	
PA_atk-s05_14a2:3224	Mahāsatto “deva, tumhehi saddhiṃ gamanaṃ nāma mayhaṃ ayutta”nti vatvā āha –	322	
PA_atk-s05_14a2:3226	“Nesa dhammo mahārāja, yohaṃ senāya nāyako;	322	
PA_atk-s05_14a2:3227	Senaṅgaṃ parihāpetvā, attānaṃ parimocaye.	322	
PA_atk-s05_14a2:3229	“Nivesanamhi te deva, senaṅgaṃ parihāpitaṃ;	322	
PA_atk-s05_14a2:3230	Taṃ dinnaṃ brahmadattena, ānayissaṃ rathesabhā”ti.	323	
PA_atk-s05_14a2:3231_0	Tattha dhammoti sabhāvo. Nivesanamhīti taṃ nagaraṃ sandhāyāha. Parimocayeti parimoceyyaṃ.	3231	
PA_atk-s05_14a2:3231_1	Parihāpitanti chaḍḍitaṃ. Tesu hi manussesu dūramaggaṃ āgatattā keci kilantā niddaṃ	3231	
PA_atk-s05_14a2:3231_2	okkantā keci khādantā pivantā amhākaṃ nikkhantabhāvampi na jāniṃsu, keci gilānā.	3231	
PA_atk-s05_14a2:3231_3	Mayā saddhiṃ cattāro māse kammaṃ katvā mama upakārakā manussā cettha bahū, na sakkā	3231	
PA_atk-s05_14a2:3231_4	mayā ekamanussampi chaḍḍetvā gantuṃ, ahaṃ pana nivattitvā sabbampi taṃ tava senaṃ	3231	
PA_atk-s05_14a2:3231_5	brahmadattena dinnaṃ appaṭividdhaṃ ānessāmi. Tumhe, mahārāja, katthaci avilambantā	3231	
PA_atk-s05_14a2:3231_6	sīghaṃ gacchatha. Mayā evā antarāmagge hatthivāhanādīni ṭhapitāni, kilantakilantāni	3231	
PA_atk-s05_14a2:3231_7	pahāya samatthasamatthehi sīghaṃ mithilameva pavisathāti.	3231	
PA_atk-s05_14a2:3232	Tato rājā gāthamāha –	323	
PA_atk-s05_14a2:3234	“Appaseno mahāsenaṃ, kathaṃ viggayha ṭhassasi;	323	
PA_atk-s05_14a2:3235	Dubbalo balavantena, vihaññissasi paṇḍitā”ti.	323	
PA_atk-s05_14a2:3236	Tattha viggayhāti parippharitvā. Vihaññissasīti haññissasi.	323	
PA_atk-s05_14a2:3237	Tato bodhisatto āha –	323	
PA_atk-s05_14a2:3239	“Appasenopi ce mantī, mahāsenaṃ amantinaṃ;	323	
PA_atk-s05_14a2:3240	Jināti rājā rājāno, ādiccovudayaṃ tama”nti.	324	
PA_atk-s05_14a2:3241_0	Tattha mantīti mantāya samannāgato paññavā upāyakusalo. Amantinanti anupāyakusalaṃ	3241	
PA_atk-s05_14a2:3241_1	jināti, paññavā duppaññaṃ jināti. Rājā rājānoti ekopi ca evarūpo rājā bahūpi duppaññarājāno	3241	
PA_atk-s05_14a2:3241_2	jinātiyeva. Yathā kinti? Ādiccovudayaṃ tamanti, yathā ādicco udayanto tamaṃ viddhaṃsetvā	3241	
PA_atk-s05_14a2:3241_3	ālokaṃ dasseti, evaṃ jināti ceva sūriyo viya virocati ca.	3241	
PA_atk-s05_14a2:3242_0	Idaṃ vatvā mahāsatto rājānaṃ “gacchatha tumhe”ti vanditvā uyyojesi. So “mutto vatamhi	3242	
PA_atk-s05_14a2:3242_1	amittahatthato, imissā ca laddhattā manorathopi me matthakaṃ patto”ti bodhisattassa	3242	
PA_atk-s05_14a2:3242_2	guṇe āvajjetvā uppannapītipāmojjo paṇḍitassa guṇe senakassa kathento gāthamāha –	3242	
PA_atk-s05_14a2:3244	“Susukhaṃ vata saṃvāso, paṇḍitehīti senaka;	324	
PA_atk-s05_14a2:3245	Pakkhīva pañjare baddhe, macche jālagateriva;	324	
PA_atk-s05_14a2:3246	Amittahatthattagate, mocayī no mahosadho”ti.	324	
PA_atk-s05_14a2:3247_0	Tattha susukhaṃ vatāti atisukhaṃ vata idaṃ, yo saṃvāso paṇḍitehi. Itīti kāraṇatthe	3247	
PA_atk-s05_14a2:3247_1	nipāto. Idaṃ vuttaṃ hoti – yasmā amittahatthagate mocayi no mahosadho, tasmā, senaka,	3247	
PA_atk-s05_14a2:3247_2	vadāmi. Susukhaṃ vata idaṃ, yo esa paṇḍitehi saṃvāsoti.	3247	
PA_atk-s05_14a2:3248	Taṃ sutvā senakopi paṇḍitassa guṇe kathento āha –	324	
PA_atk-s05_14a2:3250	“Evametaṃ mahārāja, paṇḍitā hi sukhāvahā;	325	
PA_atk-s05_14a2:3251	Pakkhīva pañjare baddhe, macche jālagateriva;	325	
PA_atk-s05_14a2:3252	Amittahatthattagate, mocayī no mahosadho”ti.	325	
PA_atk-s05_14a2:3253_0	Atha vedeharājā nadiṃ uttaritvā yojanantare yojanantare mahāsattena kāritagāmaṃ sampatto.	3253	
PA_atk-s05_14a2:3253_1	Tatrassa bodhisattena ṭhapitamanussā hatthivāhanādīni ceva annapānādīni ca adaṃsu.	3253	
PA_atk-s05_14a2:3253_2	So kilante hatthiassarathādayo ṭhapetvā itare ādāya tehi saddhiṃ aññaṃ gāmaṃ pāpuṇi.	3253	
PA_atk-s05_14a2:3253_3	Etenupāyena yojanasatikaṃ maggaṃ atikkamitvā punadivase pātova mithilaṃ pāvisi. Mahāsattopi	3253	
PA_atk-s05_14a2:3253_4	umaṅgadvāraṃ gantvā attanā sannaddhakhaggaṃ omuñcitvā umaṅgadvāre vālukaṃ viyūhitvā	3253	
PA_atk-s05_14a2:3253_5	ṭhapesi. Ṭhapetvā ca pana umaṅgaṃ pavisitvā umaṅgena gantvā nagaraṃ pavisitvā pāsādaṃ	3253	
PA_atk-s05_14a2:3253_6	abhiruyha gandhodakena nhatvā nānaggarasabhojanaṃ bhuñjitvā sayanavaragato “manoratho	3253	
PA_atk-s05_14a2:3253_7	me matthakaṃ patto”ti āvajjento nipajji. Atha tassā rattiyā accayena cūḷanirājā senaṅgaṃ	3253	
PA_atk-s05_14a2:3253_8	vicārayamāno taṃ nagaraṃ upāgami. Tamatthaṃ pakāsento satthā āha –	3253	
PA_atk-s05_14a2:3255	“Rakkhitvā kasiṇaṃ rattiṃ, cūḷaneyyo mahabbalo;	325	
PA_atk-s05_14a2:3256	Udentaṃ aruṇuggasmiṃ, upakāriṃ upāgami.	325	
PA_atk-s05_14a2:3258	“Āruyha pavaraṃ nāgaṃ, balavantaṃ saṭṭhihāyanaṃ;	325	
PA_atk-s05_14a2:3259	Rājā avoca pañcālo, cūḷaneyyo mahabbalo.	325	
PA_atk-s05_14a2:3261	“Sannaddho maṇivammena, saramādāya pāṇinā;	326	
PA_atk-s05_14a2:3262	Pesiye ajjhabhāsittha, puthugumbe samāgate”ti.	326	
PA_atk-s05_14a2:3263_0	Tattha kasiṇanti sakalaṃ nissesaṃ. Udentanti udente. Upakārinti pañcālanagaraṃ upādāya	3263	
PA_atk-s05_14a2:3263_1	mahāsattenakāritattā “upakārī”ti laddhanāmakaṃ taṃ nagaraṃ upāgami. Avocāti attano	3263	
PA_atk-s05_14a2:3263_2	senaṃ avoca. Pesiyeti attano pesanakārake. Ajjhabhāsitthāti adhiabhāsittha, puretarameva	3263	
PA_atk-s05_14a2:3263_3	abhāsittha, puthugumbeti bahūsu sippesu patiṭṭhite anekasippajānanaketi.	3263	
PA_atk-s05_14a2:3264	Idāni te sarūpato dassetumāha –	326	
PA_atk-s05_14a2:3266	“Hatthārohe anīkaṭṭhe, rathike pattikārake;	326	
PA_atk-s05_14a2:3267	Upāsanamhi katahatthe, vālavedhe samāgate”ti.	326	
PA_atk-s05_14a2:3268	Tattha upāsanamhīti dhanusippe. Katahattheti avirajjhanavedhitāya sampannahatthe.	326	
PA_atk-s05_14a2:3269	Idāni rājā vedehaṃ jīvaggāhaṃ gaṇhāpetuṃ āṇāpento āha –	326	
PA_atk-s05_14a2:3271	“Pesetha kuñjare dantī, balavante saṭṭhihāyane;	327	
PA_atk-s05_14a2:3272	Maddantu kuñjarā nagaraṃ, vedehena sumāpitaṃ.	327	
PA_atk-s05_14a2:3274	“Vacchadantamukhā setā, tikkhaggā aṭṭhivedhino;	327	
PA_atk-s05_14a2:3275	Paṇunnā dhanuvegena, sampatantutarītarā.	327	
PA_atk-s05_14a2:3277	“Māṇavā vammino sūrā, citradaṇḍayutāvudhā;	327	
PA_atk-s05_14a2:3278	Pakkhandino mahānāgā, hatthīnaṃ hontu sammukhā.	327	
PA_atk-s05_14a2:3280	“Sattiyo teladhotāyo, accimantā pabhassarā;	328	
PA_atk-s05_14a2:3281	Vijjotamānā tiṭṭhantu, sataraṃsīva tārakā.	328	
PA_atk-s05_14a2:3283	“Āvudhabalavantānaṃ, guṇikāyūradhārinaṃ;	328	
PA_atk-s05_14a2:3284	Etādisānaṃ yodhānaṃ, saṅgāme apalāyinaṃ;	328	
PA_atk-s05_14a2:3285	Vedeho kuto muccissati, sace pakkhīva kāhiti.	328	
PA_atk-s05_14a2:3287	“Tiṃsa me purisanāvutyo, sabbevekekaniccitā;	328	
PA_atk-s05_14a2:3288	Yesaṃ samaṃ na passāmi, kevalaṃ mahīmaṃ caraṃ.	328	
PA_atk-s05_14a2:3290	“Nāgā ca kappitā dantī, balavanto saṭṭhihāyanā;	329	
PA_atk-s05_14a2:3291	Yesaṃ khandhesu sobhanti, kumārā cārudassanā.	329	
PA_atk-s05_14a2:3293	“Pītālaṅkārā pītavasanā, pītuttaranivāsanā;	329	
PA_atk-s05_14a2:3294	Nāgakhandhesu sobhanti, devaputtāva nandane.	329	
PA_atk-s05_14a2:3296	“Pāṭhīnavaṇṇā nettiṃsā, teladhotā pabhassarā;	329	
PA_atk-s05_14a2:3297	Niṭṭhitā naradhīrebhi, samadhārā sunissitā.	329	
PA_atk-s05_14a2:3299	“Vellālino vītamalā, sikkāyasamayā daḷā;	329	
PA_atk-s05_14a2:3300	Gahitā balavantebhi, suppahārappahāribhi.	330	
PA_atk-s05_14a2:3302	“Suvaṇṇatharusampannā, lohitakacchupadhāritā;	330	
PA_atk-s05_14a2:3303	Vivattamānā sobhanti, vijjūvabbhaghanantare.	330	
PA_atk-s05_14a2:3305	“Paṭākā vammino sūrā, asicammassa kovidā;	330	
PA_atk-s05_14a2:3306	Dhanuggahā sikkhitarā, nāgakhandhe nipātino.	330	
PA_atk-s05_14a2:3308	“Etādisehi parikkhitto, natthi mokkho ito tava;	330	
PA_atk-s05_14a2:3309	Pabhāvaṃ te na passāmi, yena tvaṃ mithilaṃ vaje”ti.	330	
PA_atk-s05_14a2:3310_0	Tattha dantīti sampannadante. Vacchadantamukhāti nikhādanasadisamukhā. Paṇunnāti	3310	
PA_atk-s05_14a2:3310_1	vissaṭṭhā. Sampatantutarītarāti evarūpā sarā itarītarā sampatantu samāgacchantu.	3310	
PA_atk-s05_14a2:3310_2	Ghanameghavassaṃ viya saravassaṃ vassathāti āṇāpesi. Māṇavāti taruṇayodhā. Vamminoti	3310	
PA_atk-s05_14a2:3310_3	vammahatthā. Citradaṇḍayutāvudhāti citradaṇḍayuttehi āvudhehi samannāgatā. Pakkhandinoti	3310	
PA_atk-s05_14a2:3310_4	saṅgāmapakkhandikā. Mahānāgāti mahānāgesu koñcanādaṃ katvā āgacchantesupi niccalā	3310	
PA_atk-s05_14a2:3310_5	ṭhatvā tesaṃ dante gahetvā luñcituṃ samatthā yodhā. Sataraṃsīva tārakāti sataraṃsī	3310	
PA_atk-s05_14a2:3310_6	viya osadhitārakā. Āvudhabalavantānanti āvudhabalena yuttānaṃ samannāgatānaṃ. Guṇikāyūradhārinanti	3310	
PA_atk-s05_14a2:3310_7	guṇi vuccati kavacaṃ, kavacāni ceva kāyūrābharaṇāni ca dhārentānaṃ, kavacasaṅkhātāni	3310	
PA_atk-s05_14a2:3310_8	vā kāyūrāni dhārentānaṃ. Sace pakkhīva kāhitīti sacepi pakkhī viya ākāse pakkhandanaṃ	3310	
PA_atk-s05_14a2:3310_9	karissati, tathāpi kiṃ muccissatīti vadati.	3310	
PA_atk-s05_14a2:3311_0	Tiṃsa me purisanāvutyoti purisānaṃ tiṃsasahassāni navutisatāni tiṃsanāvutyoti vuccanti.	3311	
PA_atk-s05_14a2:3311_1	Sabbevekekaniccitāti ettakā mayhaṃ paresaṃ hatthato āvudhaṃ gahetvā paccāmittānaṃ	3311	
PA_atk-s05_14a2:3311_2	sīsapātanasamatthā ekekaṃ vicinitvā gahitā anivattino yodhāti dasseti. Kevalaṃ mahīmaṃ	3311	
PA_atk-s05_14a2:3311_3	caranti sakalampi imaṃ mahiṃ caranto yesaṃ samaṃ sadisaṃ na passāmi, kuto uttaritaraṃ,	3311	
PA_atk-s05_14a2:3311_4	teyeva me yodhā ettakāti dasseti. Cārudassanāti cāru vuccati suvaṇṇaṃ, suvaṇṇavaṇṇāti	3311	
PA_atk-s05_14a2:3311_5	attho. Pītālaṅkārāti pītavaṇṇasuvaṇṇālaṅkārā. Pītavasanāti pītavaṇṇasuvaṇṇavatthā.	3311	
PA_atk-s05_14a2:3311_6	Pītuttaranivāsanāti pītauttarāsaṅganivatthā. Pāṭhīnavaṇṇāti pāsāṇamacchasadisā. Nettiṃsāti	3311	
PA_atk-s05_14a2:3311_7	khaggā. Naradhīrebhīti paṇḍitapurisehi. Sunissitāti sunisitā atitikhiṇā.	3311	
PA_atk-s05_14a2:3312_0	Vellālinoti ṭhitamajjhanhike sūriyo viya vijjotamānā. Sikkāyasamayāti satta vāre	3312	
PA_atk-s05_14a2:3312_1	koñcasakuṇe khādāpetvā gahitena sikkāyasena katā. Suppahārappahāribhīti daḷhappahārehi	3312	
PA_atk-s05_14a2:3312_2	yodhehi. Lohitakacchupadhāritāti lohitavaṇṇāya kosiyā samannāgatā. Paṭākāti ākāse	3312	
PA_atk-s05_14a2:3312_3	parivattanasamatthā. Sūrāti jātisūrā. Asicammassa kovidāti etesaṃ gahaṇe kusalā.	3312	
PA_atk-s05_14a2:3312_4	Dhanuggahāti dhanuggahakā. Sikkhitarāti etasmiṃ dhanuggahaṇe ativiya sikkhitā. Nāgakhandhe	3312	
PA_atk-s05_14a2:3312_5	nipātinoti hatthikkhandhe khaggena chinditvā nipātanasamatthā. Natthi mokkhoti ambho,	3312	
PA_atk-s05_14a2:3312_6	vedeha, tvaṃ paṭhamaṃ tāva gahapatiputtassānubhāvena muttosi, idāni pana natthi tava	3312	
PA_atk-s05_14a2:3312_7	mokkhoti vadati. Pabhāvaṃ teti idāni te rājānubhāvaṃ na passāmi, yena tvaṃ mithilaṃ	3312	
PA_atk-s05_14a2:3312_8	gamissasi khippaṃ, jāle paviṭṭhamaccho viya jātosīti.	3312	
PA_atk-s05_14a2:3313_0	Cūḷanirājā vedehaṃ tajjento “idāni naṃ gaṇhissāmī”ti vajiraṅkusena nāgaṃ codento	3313	
PA_atk-s05_14a2:3313_1	“gaṇhatha, bhindatha, vijjhathā”ti senaṃ āṇāpento upakārinagaraṃ avattharanto viya	3313	
PA_atk-s05_14a2:3313_2	upāgami. Atha naṃ mahāsattassa upanikkhittakapurisā “ko jānāti, kiṃ bhavissatī”ti	3313	
PA_atk-s05_14a2:3313_3	attano upaṭṭhāke gahetvā parivārayiṃsu. Tasmiṃ khaṇe bodhisatto sirisayanā vuṭṭhāya	3313	
PA_atk-s05_14a2:3313_4	katasarīrappaṭijaggano bhuttapātarāso alaṅkatappaṭiyatto satasahassagghanakaṃ kāsikavatthaṃ	3313	
PA_atk-s05_14a2:3313_5	nivāsetvā rattakambalaṃ ekaṃse karitvā sattaratanavicittaṃ valañjanadaṇḍakaṃ ādāya	3313	
PA_atk-s05_14a2:3313_6	suvaṇṇapādukaṃ āruyha devaccharāya viya alaṅkataitthiyā vālabījaniyā bījiyamāno alaṅkatapāsāde	3313	
PA_atk-s05_14a2:3313_7	sīhapañjaraṃ vivaritvā cūḷanirañño attānaṃ dassento sakkadevarājalīlāya aparāparaṃ	3313	
PA_atk-s05_14a2:3313_8	caṅkami. Cūḷanirājāpi tassa rūpasiriṃ oloketvā cittaṃ pasādetuṃ nāsakkhi, “idāni	3313	
PA_atk-s05_14a2:3313_9	naṃ gaṇhissāmī”ti turitaturitova hatthiṃ pesesi. Paṇḍito cintesi “ayaṃ ‘vedeho me	3313	
PA_atk-s05_14a2:3313_10	laddho’ti saññāya turitaturitova āgacchati, na jānāti attano puttadāraṃ gahetvā amhākaṃ	33131	
PA_atk-s05_14a2:3313_11	rañño gatabhāvaṃ, suvaṇṇādāsasadisaṃ mama mukhaṃ dassetvā kathessāmi tena saddhi”nti.	33131	
PA_atk-s05_14a2:3313_12	So vātapāne ṭhitova madhurassaraṃ nicchāretvā tena saddhiṃ kathento āha –	33131	
PA_atk-s05_14a2:3315	“Kiṃ nu santaramānova, nāgaṃ pesesi kuñjaraṃ;	331	
PA_atk-s05_14a2:3316	Pahaṭṭharūpo āpatasi, siddhatthosmīti maññasi.	331	
PA_atk-s05_14a2:3318	“Oharetaṃ dhanuṃ cāpaṃ, khurappaṃ paṭisaṃhara;	331	
PA_atk-s05_14a2:3319	Oharetaṃ subhaṃ vammaṃ, veḷuriyamaṇisanthata”nti.	331	
PA_atk-s05_14a2:3320_0	Tattha kuñjaranti seṭṭhaṃ. Pahaṭṭharūpoti haṭṭhatuṭṭhacitto somanassajāto. Āpatasīti	3320	
PA_atk-s05_14a2:3320_1	āgacchasi. Siddhatthosmīti nipphannatthosmi, manoratho me matthakaṃ pattoti maññasi.	3320	
PA_atk-s05_14a2:3320_2	Oharetanti imaṃ cāpasaṅkhātaṃ dhanuṃ ohara, avahara, chaḍḍehi, ko nu te etenattho.	3320	
PA_atk-s05_14a2:3320_3	Paṭisaṃharāti apanetvā aññassa vā dehi, paṭicchanne vā ṭhāne ṭhapehi, kiṃ khurappena	3320	
PA_atk-s05_14a2:3320_4	karissasi. Vammanti etaṃ vammampi apanehi. Idaṃ tayā hiyyo paṭimukkaṃ bhavissati,	3320	
PA_atk-s05_14a2:3320_5	chaḍḍehi naṃ, mā te sarīraṃ uppaṇḍukaṃ ahosi, akilametvā pātova nagaraṃ pavisāhīti	3320	
PA_atk-s05_14a2:3320_6	raññā saddhiṃ keḷimakāsi.	3320	
PA_atk-s05_14a2:3321	So tassa vacanaṃ sutvā “gahapatiputto mayā saddhiṃ keḷiṃ karoti, ajja te kattabbaṃ jānissāmī”ti taṃ tajjento gāthamāha –	332	
PA_atk-s05_14a2:3323	“Pasannamukhavaṇṇosi, mhitapubbañca bhāsasi;	332	
PA_atk-s05_14a2:3324	Hoti kho maraṇakāle, edisī vaṇṇasampadā”ti.	332	
PA_atk-s05_14a2:3325_0	Tattha mhitapubbañcāti paṭhamaṃ mhitaṃ katvā pacchā bhāsanto mhitapubbameva bhāsasi,	3325	
PA_atk-s05_14a2:3325_1	maṃ kismiñci na gaṇesi. Hoti khoti maraṇakāle nāma vaṇṇasampadā hotiyeva, tasmā tvaṃ	3325	
PA_atk-s05_14a2:3325_2	virocasi, ajja te sīsaṃ chinditvā jayapānaṃ pivissāmāti.	3325	
PA_atk-s05_14a2:3326_0	Evaṃ tassa tena saddhiṃ kathanakāle mahābalakāyo mahāsattassa rūpasiriṃ disvā “ambho,	3326	
PA_atk-s05_14a2:3326_1	amhākaṃ rājā mahosadhapaṇḍitena saddhiṃ manteti, kiṃ nu kho kathesi, etesaṃ kathaṃ	3326	
PA_atk-s05_14a2:3326_2	suṇissāmā”ti rañño santikameva agamāsi. Paṇḍitopi tassa kathaṃ sutvā “na maṃ ‘mahosadhapaṇḍito’ti	3326	
PA_atk-s05_14a2:3326_3	jānāsi. Nāhaṃ attānaṃ māretuṃ dassāmi, manto te, deva, bhinno, kevaṭṭena ca tayā	3326	
PA_atk-s05_14a2:3326_4	ca hadayena cintitaṃ na jātaṃ, mukhena kathitameva jāta”nti pakāsento āha –	3326	
PA_atk-s05_14a2:3328	Moghaṃ te gajjitaṃ rāja, bhinnamantosi khattiya;	332	
PA_atk-s05_14a2:3329	Duggaṇhosi tayā rājā, khaḷuṅkeneva sindhavo.	332	
PA_atk-s05_14a2:3331	“Tiṇṇo hiyyo rājā gaṅgaṃ, sāmacco saparijjano;	333	
PA_atk-s05_14a2:3332	Haṃsarājaṃ yathā dhaṅko, anujjavaṃ patissasī”ti.	333	
PA_atk-s05_14a2:3333_0	Tattha bhinnamantosīti yo tayā kevaṭṭena saddhiṃ sayanagabbhe manto gahito, taṃ mantaṃ	3333	
PA_atk-s05_14a2:3333_1	na jānātīti mā saññaṃ kari, pageva so mayā ñāto, bhinnamanto asi jāto. Duggaṇhosi	3333	
PA_atk-s05_14a2:3333_2	tayāti mahārāja, tayā amhākaṃ rājā assakhaḷuṅkena sindhavo viya duggaṇhosi, khaḷuṅkaṃ	3333	
PA_atk-s05_14a2:3333_3	āruḷhena javasampannaṃ ājānīyaṃ āruyha gacchanto viya gahetuṃ na sakkāti attho. Khaḷuṅko	3333	
PA_atk-s05_14a2:3333_4	viya hi kevaṭṭo, taṃ āruḷhapuriso viya tvaṃ, javasampanno sindhavo viya ahaṃ, taṃ	3333	
PA_atk-s05_14a2:3333_5	āruḷhapuriso viya amhākaṃ rājāti dasseti. Tiṇṇo hiyyoti hiyyova uttiṇṇo. So ca kho	3333	
PA_atk-s05_14a2:3333_6	sāmacco saparijano, na ekakova palāyitvā gato. Anujjavanti sace pana tvaṃ taṃ anujavissasi	3333	
PA_atk-s05_14a2:3333_7	anubandhissasi, atha yathā suvaṇṇahaṃsarājaṃ anujavanto dhaṅko antarāva patissati,	3333	
PA_atk-s05_14a2:3333_8	evaṃ patissasi, antarāva vināsaṃ pāpuṇissasīti vadati.	3333	
PA_atk-s05_14a2:3334	Idāni so achambhitakesarasīho viya udāharaṇaṃ āharanto āha –	333	
PA_atk-s05_14a2:3336	“Siṅgālā rattibhāgena, phullaṃ disvāna kiṃsukaṃ;	333	
PA_atk-s05_14a2:3337	Maṃsapesīti maññantā, paribyūḷhā migādhamā.	333	
PA_atk-s05_14a2:3339	“Vītivattāsu rattīsu, uggatasmiṃ divākare;	333	
PA_atk-s05_14a2:3340	Kiṃ sukaṃ phullitaṃ disvā, āsacchinnā migādhamā.	334	
PA_atk-s05_14a2:3342	“Evameva tuvaṃ rāja, vedehaṃ parivāriya;	334	
PA_atk-s05_14a2:3343	Āsacchinno gamissasi, siṅgālā kiṃsukaṃ yathā”ti.	334	
PA_atk-s05_14a2:3344_0	Tattha disvānāti candālokena oloketvā. Paribyūḷhāti pātova maṃsapesiṃ khāditvā gamissāmāti	3344	
PA_atk-s05_14a2:3344_1	parivāretvā aṭṭhaṃsu. Vītivattāsūti te yāsu yāsu rattīsu evaṃ aṭṭhaṃsu, tāsu tāsu	3344	
PA_atk-s05_14a2:3344_2	rattīsu atītāsu. Disvāti sūriyālokena kiṃsukaṃ disvā “na idaṃ maṃsa”nti ñatvā chinnāsā	3344	
PA_atk-s05_14a2:3344_3	hutvā palāyiṃsu. Siṅgālāti yathā siṅgālā kiṃsukaṃ parivāretvā āsacchinnā gatā, evaṃ	3344	
PA_atk-s05_14a2:3344_4	tuvampi idha vedeharañño natthibhāvaṃ ñatvā āsacchinno hutvā gamissasi, senaṃ gahetvā	3344	
PA_atk-s05_14a2:3344_5	palāyissasīti dīpeti.	3344	
PA_atk-s05_14a2:3345_0	Rājā tassa achambhitavacanaṃ sutvā cintesi “ayaṃ gahapatiputto atisūro hutvā kathesi,	3345	
PA_atk-s05_14a2:3345_1	nissaṃsayaṃ vedeho palāto bhavissatī”ti. So ativiya kujjhitvā “pubbe mayaṃ gahapatiputtaṃ	3345	
PA_atk-s05_14a2:3345_2	nissāya udarasāṭakassapi assāmikā jātā, idāni tena amhākaṃ hatthagato paccāmitto	3345	
PA_atk-s05_14a2:3345_3	palāpito, bahussa vata no anatthassa kārako, ubhinnaṃ kattabbakāraṇaṃ imasseva karissāmī”ti	3345	
PA_atk-s05_14a2:3345_4	tassa kāraṇaṃ kātuṃ āṇāpento āha –	3345	
PA_atk-s05_14a2:3347	“Imassa hatthe pāde ca, kaṇṇanāsañca chindatha;	334	
PA_atk-s05_14a2:3348	Yo me amittaṃ hatthagataṃ, vedehaṃ parimocayi.	334	
PA_atk-s05_14a2:3350	“Imaṃ maṃsaṃva pātabyaṃ, sūle katvā pacantu naṃ;	335	
PA_atk-s05_14a2:3351	Yo me amittaṃ hatthagataṃ, vedehaṃ parimocayi.	335	
PA_atk-s05_14a2:3353	“Yathāpi āsabhaṃ cammaṃ, pathabyā vitanīyati;	335	
PA_atk-s05_14a2:3354	Sīhassa atho byagghassa, hoti saṅkusamāhataṃ.	335	
PA_atk-s05_14a2:3356	“Evaṃ taṃ vitanitvāna, vedhayissāmi sattiyā;	335	
PA_atk-s05_14a2:3357	Yo me amittaṃ hatthagataṃ, vedehaṃ parimocayī”ti.	335	
PA_atk-s05_14a2:3358_0	Tattha pātabyanti pācayitabbaṃ pacitabbayuttakaṃ migādīnaṃ maṃsaṃ viya imaṃ gahapatiputtaṃ	3358	
PA_atk-s05_14a2:3358_1	sūle āvuṇitvā pacantu. Sīhassa atho byagghassāti etesañca yathā cammaṃ saṅkusamāhataṃ	3358	
PA_atk-s05_14a2:3358_2	hoti, evaṃ hotu. Vedhayissāmīti vijjhāpessāmi.	3358	
PA_atk-s05_14a2:3359_0	Taṃ sutvā mahāsatto hasitaṃ katvā “ayaṃ rājā attano deviyā ca bandhavānañca mayā	3359	
PA_atk-s05_14a2:3359_1	mithilaṃ pahitabhāvaṃ na jānāti, tena me imaṃ kammakāraṇaṃ vicāreti, kodhavasena	3359	
PA_atk-s05_14a2:3359_2	kho pana maṃ usunā vā vijjheyya, aññaṃ vā attano ruccanakaṃ kareyya, sokāturaṃ imaṃ	3359	
PA_atk-s05_14a2:3359_3	vedanāppattaṃ katvā hatthipiṭṭheyeva visaññiṃ naṃ nipajjāpetuṃ taṃ kāraṇaṃ ārocessāmī”ti cintetvā āha –	3359	
PA_atk-s05_14a2:3361	“Sace me hatthe pāde ca, kaṇṇanāsañca checchasi;	336	
PA_atk-s05_14a2:3362	Evaṃ pañcālacandassa, vedeho chedayissati.	336	
PA_atk-s05_14a2:3364	“Sace me hatthe pāde ca, kaṇṇanāsañca checchasi;	336	
PA_atk-s05_14a2:3365	Evaṃ pañcālacandiyā, vedeho chedayissati.	336	
PA_atk-s05_14a2:3367	“Sace me hatthe pāde ca, kaṇṇanāsañca checchasi;	336	
PA_atk-s05_14a2:3368	Evaṃ nandāya deviyā, vedeho chedayissati.	336	
PA_atk-s05_14a2:3370	“Sace me hatthe pāde ca, kaṇṇanāsañca checchasi;	337	
PA_atk-s05_14a2:3371	Evaṃ te puttadārassa, vedeho chedayissati.	337	
PA_atk-s05_14a2:3373	“Sace maṃsaṃva pātabyaṃ, sūle katvā pacissasi;	337	
PA_atk-s05_14a2:3374	Evaṃ pañcālacandassa, vedeho pācayissati.	337	
PA_atk-s05_14a2:3376	“Sace maṃsaṃva pātabyaṃ, sūle katvā pacissasi;	337	
PA_atk-s05_14a2:3377	Evaṃ pañcālacandiyā, vedeho pācayissati.	337	
PA_atk-s05_14a2:3379	“Sace maṃsaṃva pātabyaṃ, sūle katvā pacissasi;	337	
PA_atk-s05_14a2:3380	Evaṃ nandāya deviyā, vedeho pācayissati.	338	
PA_atk-s05_14a2:3382	“Sace maṃsaṃva pātabyaṃ, sūle katvā pacissasi;	338	
PA_atk-s05_14a2:3383	Evaṃ te puttadārassa, vedeho pācayissati.	338	
PA_atk-s05_14a2:3385	“Sace maṃ vitanitvāna, vedhayissasi sattiyā;	338	
PA_atk-s05_14a2:3386	Evaṃ pañcālacandassa, vedeho vedhayissati.	338	
PA_atk-s05_14a2:3388	“Sace maṃ vitanitvāna, vedhayissasi sattiyā;	338	
PA_atk-s05_14a2:3389	Evaṃ pañcālacandiyā, vedeho vedhayissati.	338	
PA_atk-s05_14a2:3391	“Sace maṃ vitanitvāna, vedhayissasi sattiyā;	339	
PA_atk-s05_14a2:3392	Evaṃ nandāya deviyā, vedeho vedhayissati.	339	
PA_atk-s05_14a2:3394	“Sace maṃ vitanitvāna, vedhayissasi sattiyā;	339	
PA_atk-s05_14a2:3395	Evaṃ te puttadārassa, vedeho vedhayissati;	339	
PA_atk-s05_14a2:3396	Evaṃ no mantitaṃ raho, vedehena mayā saha.	339	
PA_atk-s05_14a2:3398	“Yathāpi palasataṃ cammaṃ, kontimantāsuniṭṭhitaṃ;	339	
PA_atk-s05_14a2:3399	Upeti tanutāṇāya, sarānaṃ paṭihantave.	339	
PA_atk-s05_14a2:3401	“Sukhāvaho dukkhanudo, vedehassa yasassino;	340	
PA_atk-s05_14a2:3402	Matiṃ te paṭihaññāmi, usuṃ palasatena vā”ti.	340	
PA_atk-s05_14a2:3403_0	Tattha chedayissatīti “paṇḍitassa kira cūḷaninā hatthapādā chinnā”ti sutvāva chedayissati.	3403	
PA_atk-s05_14a2:3403_1	Puttadārassāti mama ekassa chindanapaccayā tava dvinnaṃ puttānañceva aggamahesiyā	3403	
PA_atk-s05_14a2:3403_2	cāti tiṇṇampi janānaṃ amhākaṃ rājā chedayissati. Evaṃ no mantitaṃ rahoti mahārāja,	3403	
PA_atk-s05_14a2:3403_3	mayā ca vedeharājena ca evaṃ rahasi mantitaṃ “yaṃ yaṃ idha mayhaṃ cūḷanirājā kāreti,	3403	
PA_atk-s05_14a2:3403_4	taṃ taṃ tattha tassa puttadārānaṃ kātabba”nti. Palasatanti palasatappamāṇaṃ bahū	3403	
PA_atk-s05_14a2:3403_5	khāre khādāpetvā mudubhāvaṃ upanītaṃ cammaṃ. Kontimantāsuniṭṭhitanti kontimantā vuccati	3403	
PA_atk-s05_14a2:3403_6	cammakārasatthaṃ, tāya kantanalikhitānaṃ vasena katattā suṭṭhu niṭṭhitaṃ. Tanutāṇāyāti	3403	
PA_atk-s05_14a2:3403_7	yathā taṃ cammaṃ saṅgāme sarānaṃ paṭihantave sarīratāṇaṃ upeti, sare paṭihanitvā	3403	
PA_atk-s05_14a2:3403_8	sarīraṃ rakkhati. Sukhāvahoti mahārāja, ahampi amhākaṃ rañño paccāmittānaṃ vāraṇatthena	3403	
PA_atk-s05_14a2:3403_9	taṃ saraparittāṇacammaṃ viya sukhāvaho. Dukkhanudoti kāyikasukhacetasikasukhañca	3403	
PA_atk-s05_14a2:3403_10	āvahāmi, dukkhañca nudemi. Matinti tasmā tava matiṃ paññaṃ usuṃ tena palasatacammena	34031	
PA_atk-s05_14a2:3403_11	viya attano matiyā paṭihanissāmīti.	34031	
PA_atk-s05_14a2:3404_0	Taṃ sutvā rājā cintesi “gahapatiputto kiṃ katheti, yathā kira ahaṃ etassa karissāmi,	3404	
PA_atk-s05_14a2:3404_1	evaṃ vedeharājā mama puttadārānaṃ kammakāraṇaṃ karissati, na jānāti mama puttadārānaṃ	3404	
PA_atk-s05_14a2:3404_2	ārakkhassa susaṃvihitabhāvaṃ, ‘idāni māressatī’ti maraṇabhayena vilapati, nāssa vacanaṃ	3404	
PA_atk-s05_14a2:3404_3	saddahāmī”ti. Mahāsatto “ayaṃ maṃ maraṇabhayena kathetīti maññati, jānāpessāmi na”nti cintetvā āha –	3404	
PA_atk-s05_14a2:3406	“Iṅgha passa mahārāja, suññaṃ antepuraṃ tava;	340	
PA_atk-s05_14a2:3407	Orodhā ca kumārā ca, tava mātā ca khattiya;	340	
PA_atk-s05_14a2:3408	Umaṅgā nīharitvāna, vedehassupanāmitā”ti.	340	
PA_atk-s05_14a2:3409	Tattha umaṅgāti mahārāja, mayā attano māṇave pesetvā pāsādā otarāpetvā jaṅghaumaṅgena āharāpetvā mahāumaṅgā nīharitvā bandhavā te vedehassa upanāmitāti.	340	
PA_atk-s05_14a2:3410_0	Taṃ sutvā rājā cintesi “paṇḍito ativiya daḷhaṃ katvā katheti, mayā ca rattibhāge	3410	
PA_atk-s05_14a2:3410_1	gaṅgāpasse nandādeviyā saddo viya suto, mahāpañño paṇḍito kadāci saccaṃ bhaṇeyyā”ti.	3410	
PA_atk-s05_14a2:3410_2	So uppannabalavasokopi satiṃ upaṭṭhāpetvā asocanto viya ekaṃ amaccaṃ pakkosāpetvā	3410	
PA_atk-s05_14a2:3410_3	jānanatthāya pesento imaṃ gāthamāha –	3410	
PA_atk-s05_14a2:3412	“Iṅgha antepuraṃ mayhaṃ, gantvāna vicinātha naṃ;	341	
PA_atk-s05_14a2:3413	Yathā imassa vacanaṃ, saccaṃ vā yadi vā musā”ti.	341	
PA_atk-s05_14a2:3414_0	So saparivāro rājanivesanaṃ gantvā dvāraṃ vivaritvā anto pavisitvā hatthapāde bandhitvā	3414	
PA_atk-s05_14a2:3414_1	mukhañca pidahitvā nāgadantakesu olaggite antepurapālake ca khujjavāmanakādayo ca	3414	
PA_atk-s05_14a2:3414_2	bhājanāni bhinditvā tattha tattha vippakiṇṇakhādanīyabhojanīyañca ratanagharadvārāni	3414	
PA_atk-s05_14a2:3414_3	vivaritvā kataratanavilopaṃ vivaṭadvāraṃ sirigabbhañca yathāvivaṭehi eva vātapānehi	3414	
PA_atk-s05_14a2:3414_4	pavisitvā caramānaṃ kākagaṇañca chaḍḍitagāmasadisaṃ susānabhūmiyaṃ viya ca nissirikaṃ	3414	
PA_atk-s05_14a2:3414_5	rājanivesanañca disvā punāgantvā rañño ārocento āha –	3414	
PA_atk-s05_14a2:3416	“Evametaṃ mahārāja, yathā āha mahosadho;	341	
PA_atk-s05_14a2:3417	Suññaṃ antepuraṃ sabbaṃ, kākapaṭṭanakaṃ yathā”ti.	341	
PA_atk-s05_14a2:3418	Tattha kākapaṭṭanakaṃ yathāti macchagandhena āgatehi kākagaṇehi samākiṇṇo samuddatīre chaḍḍitagāmako viya.	341	
PA_atk-s05_14a2:3419_0	Taṃ sutvā rājā catunnaṃ janānaṃ piyavippayogasambhavena sokena kampamāno “idaṃ mama	3419	
PA_atk-s05_14a2:3419_1	dukkhaṃ gahapatiputtaṃ nissāya uppanna”nti daṇḍena ghaṭṭito āsīviso viya bodhisattassa	3419	
PA_atk-s05_14a2:3419_2	ativiya kujjhi. Mahāsatto tassākāraṃ disvā “ayaṃ rājā mahāyaso kadāci kodhavasena	3419	
PA_atk-s05_14a2:3419_3	‘kiṃ mama etehī’ti khattiyamānena maṃ viheṭheyya, yaṃnūnāhaṃ nandādeviṃ iminā adiṭṭhapubbaṃ	3419	
PA_atk-s05_14a2:3419_4	viya karonto tassā sarīravaṇṇaṃ vaṇṇeyyaṃ. Atha so taṃ anussaritvā ‘sacāhaṃ mahosadhaṃ	3419	
PA_atk-s05_14a2:3419_5	māressāmi, evarūpaṃ itthiratanaṃ na labhissāmi, amārento puna taṃ labhissāmī’ti attano	3419	
PA_atk-s05_14a2:3419_6	bhariyāya sinehena na kiñci mayhaṃ karissatī”ti cintetvā attano anurakkhaṇatthaṃ	3419	
PA_atk-s05_14a2:3419_7	pāsāde ṭhitova rattakambalantarā suvaṇṇavaṇṇaṃ bāhuṃ nīharitvā tassā gatamaggācikkhanavasena vaṇṇento āha –	3419	
PA_atk-s05_14a2:3421	“Ito gatā mahārāja, nārī sabbaṅgasobhanā;	342	
PA_atk-s05_14a2:3422	Kosambaphalakasussoṇī, haṃsagaggarabhāṇinī.	342	
PA_atk-s05_14a2:3424	“Ito nītā mahārāja, nārī sabbaṅgasobhanā;	342	
PA_atk-s05_14a2:3425	Koseyyavasanā sāmā, jātarūpasumekhalā.	342	
PA_atk-s05_14a2:3427	“Surattapādā kalyāṇī, suvaṇṇamaṇimekhalā;	342	
PA_atk-s05_14a2:3428	Pārevatakkhī sutanū, bimboṭṭhā tanumajjhimā.	342	
PA_atk-s05_14a2:3430	“Sujātā bhujalaṭṭhīva, vedīva tanumajjhimā;	343	
PA_atk-s05_14a2:3431	Dīghassā kesā asitā, īsakaggapavellitā.	343	
PA_atk-s05_14a2:3433	“Sujātā migachāpāva, hemantaggisikhāriva;	343	
PA_atk-s05_14a2:3434	Nadīva giriduggesu, sañchannā khuddaveḷubhi.	343	
PA_atk-s05_14a2:3436	“Nāganāsūru kalyāṇī, paramā timbarutthanī;	343	
PA_atk-s05_14a2:3437	Nātidīghā nātirassā, nālomā nātilomasā”ti.	343	
PA_atk-s05_14a2:3438_0	Tattha itoti umaṅgaṃ dasseti. Kosambaphalakasussoṇīti visālakañcanaphalakaṃ viya	3438	
PA_atk-s05_14a2:3438_1	sundarasoṇī. Haṃsagaggarabhāṇinīti gocaratthāya vicarantānaṃ haṃsapotakānaṃ viya	3438	
PA_atk-s05_14a2:3438_2	gaggarena madhurena sarena samannāgatā. Koseyyavasanāti kañcanakhacitakoseyyavatthavasanā.	3438	
PA_atk-s05_14a2:3438_3	Sāmāti suvaṇṇasāmā. Pārevatakkhīti pañcasu pasādesu rattaṭṭhāne pārevatasakuṇisadisakkhī.	3438	
PA_atk-s05_14a2:3438_4	Sutanūti sobhanasarīrā. Bimboṭṭhāti bimbaphalaṃ viya surajjitamaṭṭhoṭṭhapariyosānā.	3438	
PA_atk-s05_14a2:3438_5	Tanumajjhimāti karamitatanumajjhimā. Sujātā bhujalaṭṭhīvāti vijambhanakāle vāteritarattapallavavilāsinī	3438	
PA_atk-s05_14a2:3438_6	sujātā bhujalatā viya virocati. Vedīvāti kañcanavedi viya tanumajjhimā. Īsakaggapavellitāti	3438	
PA_atk-s05_14a2:3438_7	īsakaṃ aggesu onatā. Īsakaggapavellitā vā nettiṃsāya aggaṃ viya vinatā.	3438	
PA_atk-s05_14a2:3439_0	Migachāpāvāti pabbatasānumhi sujātā ekavassikabyagghapotikā viya vilāsakuttiyuttā.	3439	
PA_atk-s05_14a2:3439_1	Hemantaggisikhārivāti obhāsasampannatāya hemante aggisikhā viya sobhati. Khuddaveḷubhīti	3439	
PA_atk-s05_14a2:3439_2	yathā khuddakehi udakaveḷūhi sañchannā nadī sobhati, evaṃ tanukalomāya lomarājiyā	3439	
PA_atk-s05_14a2:3439_3	sobhati. Kalyāṇīti chavimaṃsakesanhāruaṭṭhīnaṃ vasena pañcavidhena kalyāṇena samannāgatā.	3439	
PA_atk-s05_14a2:3439_4	Paramā timbarutthanīti timbarutthanī paramā uttamā, suvaṇṇaphalake ṭhapitasuvaṇṇavaṇṇatimbaruphaladvayamivassā	3439	
PA_atk-s05_14a2:3439_5	susaṇṭhānasampannaṃ nirantaraṃ thanayugalaṃ.	3439	
PA_atk-s05_14a2:3440	Evaṃ mahāsatte tassā rūpasiriṃ vaṇṇenteva tassa sā pubbe adiṭṭhapubbā viya ahosi, balavasinehaṃ uppādesi. Athassa sinehuppattibhāvaṃ ñatvā mahāsatto anantaraṃ gāthamāha –	344	
PA_atk-s05_14a2:3442	“Nandāya nūna maraṇena, nandasi sirivāhana;	344	
PA_atk-s05_14a2:3443	Ahañca nūna nandā ca, gacchāma samasādhana”nti.	344	
PA_atk-s05_14a2:3444_0	Tattha sirivāhanāti sirisampannavāhana mahārāja, nūna tvaṃ evaṃ uttamarūpadharāya	3444	
PA_atk-s05_14a2:3444_1	nandāya maraṇena nandasīti vadati. Gacchāmāti sace hi tvaṃ maṃ māressasi, ekaṃseneva	3444	
PA_atk-s05_14a2:3444_2	amhākaṃ rājā nandaṃ māressati. Iti nandā ca ahañca yamassa santikaṃ gamissāma, yamo	3444	
PA_atk-s05_14a2:3444_3	amhe ubho disvā nandaṃ mayhameva dassati, tassa tuyhaṃ maṃ māretvā tādisaṃ itthiratanaṃ	3444	
PA_atk-s05_14a2:3444_4	alabhantassa kiṃ rajjena, nāhaṃ attano maraṇena parihāniṃ passāmi, devāti.	3444	
PA_atk-s05_14a2:3445_0	Iti mahāsatto ettake ṭhāne nandameva vaṇṇesi, na itare tayo jane. Kiṃkāraṇā? Sattā	3445	
PA_atk-s05_14a2:3445_1	hi nāma piyabhariyāsu viya sesesu ālayaṃ na karonti, mātaraṃ vā saranto puttadhītaropi	3445	
PA_atk-s05_14a2:3445_2	sarissatīti tasmā tameva vaṇṇesi, rājamātaraṃ pana mahallikābhāvena na vaṇṇesi. Ñāṇasampanne	3445	
PA_atk-s05_14a2:3445_3	mahāsatte madhurassarena vaṇṇenteyeva nandādevī āgantvā rañño purato ṭhitā viya ahosi.	3445	
PA_atk-s05_14a2:3445_4	Tato rājā cintesi “ṭhapetvā mahosadhaṃ añño mama bhariyaṃ ānetuṃ samattho nāma natthī”ti.	3445	
PA_atk-s05_14a2:3445_5	Athassa naṃ sarantassa soko uppajji. Atha naṃ mahāsatto “mā cintayittha, mahārāja,	3445	
PA_atk-s05_14a2:3445_6	devī ca te putto ca mātā ca tayopi āgacchissanti, mama gamanamevettha pamāṇaṃ, tasmā	3445	
PA_atk-s05_14a2:3445_7	tvaṃ assāsaṃ paṭilabha, narindā”ti rājānaṃ assāsesi. Atha rājā cintesi “ahaṃ attano	3445	
PA_atk-s05_14a2:3445_8	nagaraṃ surakkhitaṃ sugopitaṃ kārāpetvā imaṃ upakārinagaraṃ ettakena balavāhanena	3445	
PA_atk-s05_14a2:3445_9	parikkhipitvāva ṭhito. Ayaṃ pana paṇḍito evaṃ sugopitāpi mama nagarā deviñca me puttañca	3445	
PA_atk-s05_14a2:3445_10	mātarañca ānetvā vedehassa dāpesi. Amhesu ca evaṃ parivāretvā ṭhitesveva ekassapi	34451	
PA_atk-s05_14a2:3445_11	ajānantassa vedehaṃ sasenāvāhanaṃ palāpesi. Kiṃ nu kho dibbamāyaṃ jānāti, udāhu cakkhumohana”nti.	34451	
PA_atk-s05_14a2:3445_12	Atha naṃ pucchanto āha –	34451	
PA_atk-s05_14a2:3447	“Dibbaṃ adhīyase māyaṃ, akāsi cakkhumohanaṃ;	344	
PA_atk-s05_14a2:3448	Yo me amittaṃ hatthagataṃ, vedehaṃ parimocayī”ti.	344	
PA_atk-s05_14a2:3449	Taṃ sutvā mahāsatto “ahaṃ dibbamāyaṃ jānāmi, paṇḍitā hi nāma dibbamāyaṃ uggaṇhitvā bhaye sampatte attānampi parampi dukkhato mocayantiyevā”ti vatvā āha –	344	
PA_atk-s05_14a2:3451	“Adhīyanti mahārāja, dibbamāyidha paṇḍitā;	345	
PA_atk-s05_14a2:3452	Te mocayanti attānaṃ, paṇḍitā mantino janā.	345	
PA_atk-s05_14a2:3454	“Santi māṇavaputtā me, kusalā sandhichedakā;	345	
PA_atk-s05_14a2:3455	Yesaṃ katena maggena, vedaho mithilaṃ gato”ti.	345	
PA_atk-s05_14a2:3456	Tattha dibbamāyidhāti dibbamāyaṃ idha. Māṇavaputtāti upaṭṭhākataruṇayodhā. Yesaṃ katenāti yehi katena. Maggenāti alaṅkataumaṅgena.	345	
PA_atk-s05_14a2:3457_0	Taṃ sutvā rājā “alaṅkataumaṅgena kira gato, kīdiso nu kho umaṅgo”ti umaṅgaṃ daṭṭhukāmo	3457	
PA_atk-s05_14a2:3457_1	ahosi. Athassa icchitaṃ ñatvā mahāsatto “rājā umaṅgaṃ daṭṭhukāmo, dassessāmissa umaṅga”nti dassento āha –	3457	
PA_atk-s05_14a2:3459	“Iṅgha passa mahārāja, umaṅgaṃ sādhu māpitaṃ;	345	
PA_atk-s05_14a2:3460	Hatthīnaṃ atha assānaṃ, rathānaṃ atha pattinaṃ;	346	
PA_atk-s05_14a2:3461	Ālokabhūtaṃ tiṭṭhantaṃ, umaṅgaṃ sādhu māpita”nti.	346	
PA_atk-s05_14a2:3462	Tattha hatthīnanti iṭṭhakakammacittakammavasena katānaṃ etesaṃ hatthiādīnaṃ pantīhi upasobhitaṃ alaṅkatadevasabhāsadisaṃ ekobhāsaṃ hutvā tiṭṭhantaṃ umaṅgaṃ passa, devāti.	346	
PA_atk-s05_14a2:3463_0	Evañca pana vatvā “mahārāja, mama paññāya māpite candassa ca sūriyassa ca uṭṭhitaṭṭhāne	3463	
PA_atk-s05_14a2:3463_1	viya pākaṭe alaṅkataumaṅge asītimahādvārāni catusaṭṭhicūḷadvārāni ekasatasayanagabbhe	3463	
PA_atk-s05_14a2:3463_2	anekasatadīpagabbhe ca passa, mayā saddhiṃ samaggo sammodamāno hutvā attano balena	3463	
PA_atk-s05_14a2:3463_3	saddhiṃ upakārinagaraṃ pavisa, devā”ti nagaradvāraṃ vivarāpesi. Rājā ekasatarājaparivāro	3463	
PA_atk-s05_14a2:3463_4	nagaraṃ pāvisi. Mahāsatto pāsādā oruyha rājānaṃ vanditvā saparivāraṃ ādāya umaṅgaṃ	3463	
PA_atk-s05_14a2:3463_5	pāvisi. Rājā alaṅkatadevasabhaṃ viya umaṅgaṃ disvā bodhisattassa guṇe vaṇṇento āha –	3463	
PA_atk-s05_14a2:3465	“Lābhā vata videhānaṃ, yassimedisā paṇḍitā;	346	
PA_atk-s05_14a2:3466	Ghare vasanti vijite, yathā tvaṃsi mahosadhā”ti.	346	
PA_atk-s05_14a2:3467_0	Tattha videhānanti evarūpānaṃ paṇḍitānaṃ ākarassa uṭṭhānaṭṭhānabhūtassa videhānaṃ	3467	
PA_atk-s05_14a2:3467_1	janapadassa lābhā vata. Yassimedisāti yassa ime evarūpā paṇḍitā upāyakusalā santike	3467	
PA_atk-s05_14a2:3467_2	vā ekaghare vā ekajanapade vā ekaraṭṭhe vā vasanti, tassapi lābhā vata. Yathā tvaṃsīti	3467	
PA_atk-s05_14a2:3467_3	yathā tvaṃ asi, tādisena paṇḍitena saddhiṃyeva ekaraṭṭhe vā ekajanapade vā ekanagare	3467	
PA_atk-s05_14a2:3467_4	vā ekaghare vā vasituṃ labhanti. Tesaṃ videharaṭṭhavāsīnañceva mithilanagaravāsīnañca	3467	
PA_atk-s05_14a2:3467_5	tayā saddhiṃ ekato vasituṃ labhantānaṃ lābhā vatāti vadati.	3467	
PA_atk-s05_14a2:3468_0	Athassa mahāsatto ekasatasayanagabbhe dasseti. Ekassa dvāre vivaṭe sabbesaṃ vivarīyati.	3468	
PA_atk-s05_14a2:3468_1	Ekassa dvāre pidahite sabbesaṃ pidhīyati. Rājā umaṅgaṃ olokento purato gacchati,	3468	
PA_atk-s05_14a2:3468_2	paṇḍito pana pacchato. Sabbā senā umaṅgameva pāvisi. Rājā umaṅgato nikkhami. Paṇḍito	3468	
PA_atk-s05_14a2:3468_3	tassa nikkhantabhāvaṃ ñatvā sayaṃ nikkhamitvā aññesaṃ nikkhamituṃ adatvā umaṅgadvāraṃ	3468	
PA_atk-s05_14a2:3468_4	pidahanto āṇiṃ akkami. Tāvadeva asītimahādvārāni catusaṭṭhicūḷadvārāni ekasatasayanagabbhadvārāni	3468	
PA_atk-s05_14a2:3468_5	anekasatadīpagabbhadvārāni ca ekappahāreneva pidahiṃsu. Sakalo umaṅgo lokantariyanirayo	3468	
PA_atk-s05_14a2:3468_6	viya andhakāro ahosi. Mahājano bhītatasito ahosi. Mahāsatto hiyyo umaṅgaṃ pavisanto	3468	
PA_atk-s05_14a2:3468_7	yaṃ khaggaṃ vāluke ṭhapesi, taṃ gahetvā bhūmito aṭṭhārasahatthubbedhaṃ ākāsaṃ ullaṅghitvā	3468	
PA_atk-s05_14a2:3468_8	oruyha rājānaṃ hatthe gahetvā asiṃ uggiritvā tāsetvā “mahārāja, sakalajambudīpe rajjaṃ	3468	
PA_atk-s05_14a2:3468_9	kassa rajja”nti pucchi. So bhīto “tuyhameva paṇḍitā”ti vatvā “abhayaṃ me dehī”ti	3468	
PA_atk-s05_14a2:3468_10	āha. “Mā bhāyittha, mahārāja, nāhaṃ taṃ māretukāmatāya khaggaṃ parāmasiṃ, mama paññānubhāvaṃ	34681	
PA_atk-s05_14a2:3468_11	dassetuṃ parāmasi”nti khaggaṃ rañño adāsi. Atha naṃ khaggaṃ gahetvā ṭhitaṃ “mahārāja,	34681	
PA_atk-s05_14a2:3468_12	sace maṃ māretukāmosi, idāneva iminā khaggena mārehi. Atha abhayaṃ dātukāmo, abhayaṃ	34681	
PA_atk-s05_14a2:3468_13	dehī”ti āha. “Paṇḍita, mayā tuyhampi abhayaṃ dinnameva, tvaṃ mā cintayī”ti asiṃ ṭhapetvā	34681	
PA_atk-s05_14a2:3468_14	ubhopi aññamaññaṃ adubbhāya sapathaṃ kariṃsu.	34681	
PA_atk-s05_14a2:3469_0	Atha rājā bodhisattaṃ āha – “paṇḍita, evaṃ ñāṇabalasampanno hutvā rajjaṃ kasmā na	3469	
PA_atk-s05_14a2:3469_1	gaṇhāsī”ti? “Mahārāja, ahaṃ icchamāno ajjeva sakalajambudīpe rājāno māretvā rajjaṃ	3469	
PA_atk-s05_14a2:3469_2	gaṇheyyaṃ, paraṃ māretvā ca yasaggahaṇaṃ nāma paṇḍitehi na pasattha”nti. “Paṇḍita,	3469	
PA_atk-s05_14a2:3469_3	mahājano dvāraṃ alabhamāno paridevati, umaṅgadvāraṃ vivaritvā mahājanassa jīvitadānaṃ	3469	
PA_atk-s05_14a2:3469_4	dehī”ti. So dvāraṃ vivari, sakalo umaṅgo ekobhāso ahosi. Mahājano assāsaṃ paṭilabhi.	3469	
PA_atk-s05_14a2:3469_5	Sabbe rājāno attano senāya saddhiṃ nikkhamitvā paṇḍitassa santikaṃ āgamiṃsu. So raññā	3469	
PA_atk-s05_14a2:3469_6	saddhiṃ visālamāḷake aṭṭhāsi. Atha naṃ te rājāno āhaṃsu “paṇḍita, taṃ nissāya jīvitaṃ	3469	
PA_atk-s05_14a2:3469_7	laddhaṃ, sace muhuttaṃ umaṅgadvāraṃ na vivarittha, sabbesaṃ no tattheva maraṇaṃ abhavissā”ti.	3469	
PA_atk-s05_14a2:3469_8	“Na mahārājāno idāneva tumhehi maññeva nissāya jīvitaṃ laddhaṃ, pubbepi laddhaṃyevā”ti.	3469	
PA_atk-s05_14a2:3469_9	“Kadā, paṇḍitā”ti? “Ṭhapetvā amhākaṃ nagaraṃ sakalajambudīpe rajjaṃ gahetvā uttarapañcālanagaraṃ	3469	
PA_atk-s05_14a2:3469_10	gantvā uyyāne jayapānaṃ pātuṃ surāya paṭiyattakālaṃ sarathā”ti? “Āma, paṇḍitā”ti.	34691	
PA_atk-s05_14a2:3469_11	Tadā esa rājā kevaṭṭena saddhiṃ dummantitena visayojitāya surāya ceva macchamaṃsehi	34691	
PA_atk-s05_14a2:3469_12	ca tumhe māretuṃ kiccamakāsi. Athāhaṃ “mādise paṇḍite dharamāne ime anāthamaraṇaṃ	34691	
PA_atk-s05_14a2:3469_13	mā marantū”ti attano yodhe pesetvā sabbabhājanāni bhindāpetvā etesaṃ mantaṃ bhinditvā	34691	
PA_atk-s05_14a2:3469_14	tumhākaṃ jīvitadānaṃ adāsinti.	34691	
PA_atk-s05_14a2:3470_0	Te sabbepi ubbiggamānasā hutvā cūḷanirājānaṃ pucchiṃsu “saccaṃ kira, mahārājā”ti?	3470	
PA_atk-s05_14a2:3470_1	“Āma, mayā kevaṭṭassa kathaṃ gahetvā kataṃ, saccameva paṇḍito kathetī”ti. Te sabbepi	3470	
PA_atk-s05_14a2:3470_2	mahāsattaṃ āliṅgitvā “paṇḍita, tvaṃ sabbesaṃ no patiṭṭhā jāto, taṃ nissāya mayaṃ	3470	
PA_atk-s05_14a2:3470_3	jīvitaṃ labhimhā”ti sabbapasādhanehi mahāsattassa pūjaṃ kariṃsu. Paṇḍito rājānaṃ	3470	
PA_atk-s05_14a2:3470_4	āha – “mahārāja, tumhe mā cintayittha, pāpamittasaṃsaggasseva esa doso, ime rājāno	3470	
PA_atk-s05_14a2:3470_5	khamāpethā”ti. Rājā “mayā duppurisaṃ nissāya tumhākaṃ evarūpaṃ kataṃ, esa mayhaṃ	3470	
PA_atk-s05_14a2:3470_6	doso, khamatha me dosaṃ, puna evarūpaṃ na karissāmī”ti khamāpesi. Te aññamaññaṃ accayaṃ	3470	
PA_atk-s05_14a2:3470_7	desetvā samaggā sammodamānā ahesuṃ. Atha rājā bahūni khādanīyabhojanīyagandhamālādīni	3470	
PA_atk-s05_14a2:3470_8	āharāpetvā sabbehi saddhiṃ sattāhaṃ umaṅgeyeva kīḷitvā nagaraṃ pavisitvā mahāsattassa	3470	
PA_atk-s05_14a2:3470_9	mahāsakkāraṃ kāretvā ekasatarājaparivuto mahātale nisīditvā paṇḍitaṃ attano santike	3470	
PA_atk-s05_14a2:3470_10	vasāpetukāmatāya āha –	34701	
PA_atk-s05_14a2:3472	“Vuttiñca parihārañca, diguṇaṃ bhattavetanaṃ;	347	
PA_atk-s05_14a2:3473	Dadāmi vipule bhoge, bhuñja kāme ramassu ca;	347	
PA_atk-s05_14a2:3474	Mā videhaṃ paccagamā, kiṃ videho karissatī”ti.	347	
PA_atk-s05_14a2:3475	Tattha vuttinti yasanissitaṃ jīvitavuttiṃ. Parihāranti gāmanigamadānaṃ. Bhattanti nivāpaṃ. Vetananti paribbayaṃ. Bhogeti aññepi te vipule bhoge dadāmi.	347	
PA_atk-s05_14a2:3476	Paṇḍito taṃ paṭikkhipanto āha –	347	
PA_atk-s05_14a2:3478	“Yo cajetha mahārāja, bhattāraṃ dhanakāraṇā;	347	
PA_atk-s05_14a2:3479	Ubhinnaṃ hoti gārayho, attano ca parassa ca;	347	
PA_atk-s05_14a2:3480	Yāva jīveyya vedeho, nāññassa puriso siyā.	348	
PA_atk-s05_14a2:3482	“Yo cajetha mahārāja, bhattāraṃ dhanakāraṇā;	348	
PA_atk-s05_14a2:3483	Ubhinnaṃ hoti gārayho, attano ca parassa ca;	348	
PA_atk-s05_14a2:3484	Yāva tiṭṭheyya vedeho, nāññassa vijite vase”ti.	348	
PA_atk-s05_14a2:3485_0	Tattha attano ca parassa cāti evarūpañhi “dhanakāraṇā mayā attano bhattāraṃ pariccajantena	3485	
PA_atk-s05_14a2:3485_1	pāpaṃ kata”nti attāpi attānaṃ garahati, “iminā dhanakāraṇā attano bhattā pariccatto,	3485	
PA_atk-s05_14a2:3485_2	pāpadhammo aya”nti paropi garahati. Tasmā na sakkā tasmiṃ dharante mayā aññassa vijite vasitunti.	3485	
PA_atk-s05_14a2:3486_0	Atha naṃ rājā āha – “tena hi, paṇḍita, tava rañño divaṅgatakāle idhāgantuṃ paṭiññaṃ	3486	
PA_atk-s05_14a2:3486_1	dehī”ti. So “sādhu, deva, ahaṃ jīvanto āgamissāmī”ti āha. Athassa rājā sattāhaṃ mahāsakkāraṃ	3486	
PA_atk-s05_14a2:3486_2	katvā sattāhaccayena puna āpucchanakāle “ahaṃ te, paṇḍita, idañcidañca dammī”ti vadanto gāthamāha –	3486	
PA_atk-s05_14a2:3488	“Dammi nikkhasahassaṃ te, gāmāsītiñca kāsisu;	348	
PA_atk-s05_14a2:3489	Dāsisatāni cattāri, dammi bhariyāsatañca te;	348	
PA_atk-s05_14a2:3490	Sabbaṃ senaṅgamādāya, sotthiṃ gaccha mahosadhā”ti.	349	
PA_atk-s05_14a2:3491_0	Tattha nikkhasahassanti pañcasuvaṇṇena nikkhena nikkhānaṃ sahassaṃ. Gāmāti ye gāmā	3491	
PA_atk-s05_14a2:3491_1	saṃvacchare saṃvacchare sahassasahassuṭṭhānakā, te ca gāme te dammi. Kāsisūti kāsiraṭṭhe.	3491	
PA_atk-s05_14a2:3491_2	Taṃ videharaṭṭhassa āsannaṃ, tasmā tatthassa asītigāme adāsi.	3491	
PA_atk-s05_14a2:3492_0	Sopi rājānaṃ āha – “mahārāja, tumhe bandhavānaṃ mā cintayittha, ahaṃ mama rañño gamanakāleyeva	3492	
PA_atk-s05_14a2:3492_1	‘mahārāja, nandādeviṃ mātuṭṭhāne ṭhapeyyāsi, pañcālacandaṃ kaniṭṭhaṭṭhāne’ti vatvā	3492	
PA_atk-s05_14a2:3492_2	dhītāya te abhisekaṃ dāpetvā rājānaṃ uyyojesiṃ, mātarañca deviñca puttañca sīghameva	3492	
PA_atk-s05_14a2:3492_3	pesessāmī”ti. So “sādhu, paṇḍitā”ti attano dhītu dātabbāni dāsidāsavatthālaṅkārasuvaṇṇahiraññaalaṅkatahatthiassarathādīni	3492	
PA_atk-s05_14a2:3492_4	“imāni tassā dadeyyāsī”ti mahāsattaṃ paṭicchāpetvā senāvāhanassa kattabbakiccaṃ vicārento āha –	3492	
PA_atk-s05_14a2:3494	“Yāva dadantu hatthīnaṃ, assānaṃ diguṇaṃ vidhaṃ;	349	
PA_atk-s05_14a2:3495	Tappentu annapānena, rathike pattikārake”ti.	349	
PA_atk-s05_14a2:3496_0	Tattha yāvāti na kevalaṃ diguṇameva, yāva pahoti, tāva hatthīnañca assānañca yavagodhumādividhaṃ	3496	
PA_atk-s05_14a2:3496_1	dethāti vadati. Tappentūti yattakena te antarāmagge akilantā gacchanti, tattakaṃ dentā tappentu.	3496	
PA_atk-s05_14a2:3497	Evañca pana vatvā paṇḍitaṃ uyyojento āha –	349	
PA_atk-s05_14a2:3499	“Hatthī asse rathe pattī, gacchevādāya paṇḍita;	349	
PA_atk-s05_14a2:3500	Passatu taṃ mahārājā, vedeho mithilaṃ gata”nti.	350	
PA_atk-s05_14a2:3501	Tattha mithilaṃ gatanti sotthinā taṃ mithilanagaraṃ sampattaṃ passatu.	350	
PA_atk-s05_14a2:3502_0	Iti so paṇḍitassa mahantaṃ sakkāraṃ katvā uyyojesi. Tepi ekasatarājāno mahāsattassa	3502	
PA_atk-s05_14a2:3502_1	sakkāraṃ katvā bahuṃ paṇṇākāraṃ adaṃsu. Tesaṃ santike upanikkhittakapurisāpi paṇḍitameva	3502	
PA_atk-s05_14a2:3502_2	parivārayiṃsu. So mahantena parivārena parivuto maggaṃ paṭipajjitvā antarāmaggeyeva	3502	
PA_atk-s05_14a2:3502_3	cūḷaniraññā dinnagāmato āyaṃ āharāpetuṃ purise pesetvā videharaṭṭhaṃ sampāpuṇi. Senakopi	3502	
PA_atk-s05_14a2:3502_4	kintarāmagge attano purisaṃ ṭhapesi “cūḷanirañño puna āgamanaṃ vā anāgamanaṃ vā jānitvā	3502	
PA_atk-s05_14a2:3502_5	yassa kassaci āgamanañca mayhaṃ āroceyyāsī”ti. So tiyojanamatthakeyeva mahāsattaṃ	3502	
PA_atk-s05_14a2:3502_6	disvā āgantvā “paṇḍito mahantena parivārena āgacchatī”ti senakassa ārocesi. So taṃ	3502	
PA_atk-s05_14a2:3502_7	sutvā rājakulaṃ agamāsi. Rājāpi pāsādatale ṭhito vātapānena olokento mahatiṃ senaṃ	3502	
PA_atk-s05_14a2:3502_8	disvā “mahosadhapaṇḍitassa senā mandā, ayaṃ ativiya mahatī senā dissati, kiṃ nu kho	3502	
PA_atk-s05_14a2:3502_9	cūḷanirājā āgato siyā”ti bhītatasito tamatthaṃ pucchanto āha –	3502	
PA_atk-s05_14a2:3504	“Hatthī assā rathā pattī, senā padissate mahā;	350	
PA_atk-s05_14a2:3505	Caturaṅginī bhīsarūpā, kiṃ nu maññasi paṇḍitā”ti.	350	
PA_atk-s05_14a2:3506	Athassa senako tamatthaṃ ārocento āha –	350	
PA_atk-s05_14a2:3508	“Ānando te mahārāja, uttamo paṭidissati;	350	
PA_atk-s05_14a2:3509	Sabbaṃ senaṅgamādāya, sotthiṃ patto mahosadho”ti.	350	
PA_atk-s05_14a2:3510_0	Taṃ sutvā rājā āha – “senaka, paṇḍitassa senā mandā, ayaṃ pana mahatī”ti. “Mahārāja,	3510	
PA_atk-s05_14a2:3510_1	cūḷanirājā tena pasādito bhavissati, tenassa pasannena dinnā bhavissatī”ti. Rājā	3510	
PA_atk-s05_14a2:3510_2	nagare bheriṃ carāpesi “nagaraṃ alaṅkaritvā paṇḍitassa paccuggamanaṃ karontū”ti.	3510	
PA_atk-s05_14a2:3510_3	Nāgarā tathā kariṃsu. Paṇḍito nagaraṃ pavisitvā rājakulaṃ gantvā rājānaṃ vanditvā	3510	
PA_atk-s05_14a2:3510_4	ekamantaṃ nisīdi. Atha naṃ rājā uṭṭhāya āliṅgitvā pallaṅkavaragato paṭisanthāraṃ karonto āha –	3510	
PA_atk-s05_14a2:3512	“Yathā petaṃ susānasmiṃ, chaḍḍetvā caturo janā;	351	
PA_atk-s05_14a2:3513	Evaṃ kapilayye tyamha, chaḍḍayitvā idhāgatā.	351	
PA_atk-s05_14a2:3515	“Atha tvaṃ kena vaṇṇena, kena vā pana hetunā;	351	
PA_atk-s05_14a2:3516	Kena vā atthajātena, attānaṃ parimocayī”ti.	351	
PA_atk-s05_14a2:3517_0	Tattha caturo janāti paṇḍita, yathā nāma kālakataṃ caturo janā mañcakena susānaṃ	3517	
PA_atk-s05_14a2:3517_1	netvā tattha chaḍḍetvā anapekkhā gacchanti, evaṃ kapilayye raṭṭhe taṃ chaḍḍetvā mayaṃ	3517	
PA_atk-s05_14a2:3517_2	imāgatāti attho. Kena vaṇṇenāti kena kāraṇena. Hetunāti paccayena. Atthajātenāti	3517	
PA_atk-s05_14a2:3517_3	atthena. Attānaṃ parimocayīti amittahatthagato kena kāraṇena paccayena kena atthena	3517	
PA_atk-s05_14a2:3517_4	tvaṃ attānaṃ parimocesīti pucchati.	3517	
PA_atk-s05_14a2:3518	Tato mahāsatto āha –	351	
PA_atk-s05_14a2:3520	“Atthaṃ atthena vedeha, mantaṃ mantena khattiya;	352	
PA_atk-s05_14a2:3521	Parivārayiṃ rājānaṃ, jambudīpaṃva sāgaro”ti.	352	
PA_atk-s05_14a2:3522_0	Tassattho – ahaṃ, mahārāja, tena cintitaṃ atthaṃ attano cintitena atthena, tena ca	3522	
PA_atk-s05_14a2:3522_1	mantitaṃ mantaṃ attano mantitena mantena parivāresiṃ. Na kevalañca ettakameva, ekasatarājaparivāraṃ	3522	
PA_atk-s05_14a2:3522_2	pana taṃ rājānaṃ jambudīpaṃ sāgaro viya parivārayissanti. Sabbaṃ attano katakammaṃ	3522	
PA_atk-s05_14a2:3522_3	vitthāretvā kathesi.	3522	
PA_atk-s05_14a2:3523	Taṃ sutvā rājā ativiya tussi. Athassa paṇḍito cūḷaniraññā attano dinnaṃ paṇṇākāraṃ ācikkhanto āha –	352	
PA_atk-s05_14a2:3525	“Dinnaṃ nikkhasahassaṃ me, gāmāsīti ca kāsisu;	352	
PA_atk-s05_14a2:3526	Dāsisatāni cattāri, dinnaṃ bhariyāsatañca me;	352	
PA_atk-s05_14a2:3527	Sabbaṃ senaṅgamādāya, sotthināmhi idhāgato”ti.	352	
PA_atk-s05_14a2:3528	Tato rājā ativiya tuṭṭhapahaṭṭho mahāsattassa guṇaṃ vaṇṇento tameva udānaṃ udānesi –	352	
PA_atk-s05_14a2:3530	“Susukhaṃ vata saṃvāso, paṇḍitehīti senaka;	353	
PA_atk-s05_14a2:3531	Pakkhīva pañjare baddhe macche jālagateriva;	353	
PA_atk-s05_14a2:3532	Amittahatthattagate, mocayī no mahosadho”ti.	353	
PA_atk-s05_14a2:3533	Senakopi tassa vacanaṃ sampaṭicchanto tameva gāthamāha –	353	
PA_atk-s05_14a2:3535	“Evametaṃ mahārāja, paṇḍitā hi sukhāvahā;	353	
PA_atk-s05_14a2:3536	Pakkhīva pañjare baddhe, macche jālagateriva;	353	
PA_atk-s05_14a2:3537	Amittahatthattagate, mocayī no mahosadho”ti.	353	
PA_atk-s05_14a2:3538	Atha rājā nagare chaṇabheriṃ carāpetvā “sattāhaṃ mahāchaṇaṃ karontu, yesaṃ mayi sineho atthi, te sabbe paṇḍitassa sakkāraṃ sammānaṃ karontū”ti āṇāpento āha –	353	
PA_atk-s05_14a2:3540	“Āhaññantu sabbavīṇā, bheriyo dindimāni ca;	354	
PA_atk-s05_14a2:3541	Dhamentu māgadhā saṅkhā, vaggū nadantu dundubhī”ti.	354	
PA_atk-s05_14a2:3542	Tattha āhaññantūti vādiyantu. Māgadhā saṅkhāti magadharaṭṭhe sañjātā saṅkhā. Dundubhīti mahābheriyo.	354	
PA_atk-s05_14a2:3543	Atha te nāgarā ca jānapadā ca pakatiyāpi paṇḍitassa sakkāraṃ kātukāmā bherisaddaṃ sutvā atirekataraṃ akaṃsu. Tamatthaṃ pakāsento satthā āha –	354	
PA_atk-s05_14a2:3545	“Orodhā ca kumārā ca, vesiyānā ca brāhmaṇā;	354	
PA_atk-s05_14a2:3546	Bahuṃ annañca pānañca, paṇḍitassābhihārayuṃ.	354	
PA_atk-s05_14a2:3548	“Hatthārohā anīkaṭṭhā, rathikā pattikārakā;	354	
PA_atk-s05_14a2:3549	Bahuṃ annañca pānañca, paṇḍitassābhihārayuṃ.	354	
PA_atk-s05_14a2:3551	“Samāgatā jānapadā, negamā ca samāgatā;	355	
PA_atk-s05_14a2:3552	Bahuṃ annañca pānañca, paṇḍitassābhihārayuṃ.	355	
PA_atk-s05_14a2:3554	“Bahujano pasannosi, disvā paṇḍitamāgataṃ;	355	
PA_atk-s05_14a2:3555	Paṇḍitamhi anuppatte, celukkhepo avattathā”ti.	355	
PA_atk-s05_14a2:3556_0	Tattha orodhāti udumbaradeviṃ ādiṃ katvā antepurikā. Abhihārayunti abhihārāpesuṃ,	3556	
PA_atk-s05_14a2:3556_1	pahiṇiṃsūti attho. Bahujanoti bhikkhave, nagaravāsino ca catudvāragāmavāsino ca janapadavāsino	3556	
PA_atk-s05_14a2:3556_2	cāti bahujano pasanno ahosi. Disvā paṇḍitamāgatanti paṇḍitaṃ mithilaṃ āgataṃ disvā.	3556	
PA_atk-s05_14a2:3556_3	Avattathāti paṇḍitamhi mithilaṃ anuppatte “ayaṃ no paṭhamameva paccāmittavasaṃ gataṃ	3556	
PA_atk-s05_14a2:3556_4	rājānaṃ mocetvā pesetvā pacchā ekasatarājāno aññamaññaṃ khamāpetvā samagge katvā	3556	
PA_atk-s05_14a2:3556_5	cūḷaniṃ pasādetvā tena dinnaṃ mahantaṃ yasaṃ ādāya āgato”ti tuṭṭhacittena janena	3556	
PA_atk-s05_14a2:3556_6	pavattito celukkhepo pavattatha.	3556	
PA_atk-s05_14a2:3557_0	Atha mahāsatto chaṇāvasāne rājakulaṃ āgantvā “mahārāja, cūḷanirañño mātarañca deviñca	3557	
PA_atk-s05_14a2:3557_1	puttañca sīghaṃ pesetuṃ vaṭṭatī”ti āha. “Sādhu, tāta, pesehī”ti. So tesaṃ tiṇṇaṃ	3557	
PA_atk-s05_14a2:3557_2	janānaṃ mahantaṃ sakkāraṃ katvā attanā saddhiṃ āgatasenāyapi sakkāraṃ sammānaṃ kāretvā	3557	
PA_atk-s05_14a2:3557_3	te tayo jane mahantena parivārena attano purisehi saddhiṃ pesesi. Raññā attano dinnā	3557	
PA_atk-s05_14a2:3557_4	satabhariyā ca cattāri dāsisatāni ca nandādeviyā saddhiṃ pesesi, attanā saddhiṃ āgatasenampi	3557	
PA_atk-s05_14a2:3557_5	tehi saddhiṃyeva pesesi. Te mahantena parivārena uttarapañcālanagaraṃ pāpuṇiṃsu.	3557	
PA_atk-s05_14a2:3557_6	Atha rājā mātaraṃ pucchi “kiṃ, amma, vedeharājena te saṅgaho kato”ti? “Kiṃ tāta,	3557	
PA_atk-s05_14a2:3557_7	kathesi, maṃ devatāṭhāne ṭhapetvā sakkāramakāsi, nandādevimpi mātuṭṭhāne ṭhapesi,	3557	
PA_atk-s05_14a2:3557_8	pañcālacandaṃ kaniṭṭhabhātikaṭṭhāne ṭhapesī”ti. Taṃ sutvā rājā ativiya tussitvā bahuṃ	3557	
PA_atk-s05_14a2:3557_9	paṇṇākāraṃ pesesi. Tato paṭṭhāya te ubhopi samaggā sammodamānā vasiṃsūti.	3557	
PA_atk-s05_14a2:3558	Mahāumaṅgakhaṇḍaṃ niṭṭhitaṃ.	355	
PA_atk-s05_14a2:3559	Dakarakkhasapañho	355	
PA_atk-s05_14a2:3560_0	Pañcālacandī videharaññā piyā ahosi manāpā. Sā dutiye saṃvacchare puttaṃ vijāyi.	3560	
PA_atk-s05_14a2:3560_1	Tassa dasame saṃvacchare vedeharājā kālamakāsi. Bodhisatto tassa chattaṃ ussāpetvā	3560	
PA_atk-s05_14a2:3560_2	“deva, ahaṃ tava ayyakassa cūḷanirañño santikaṃ gamissāmī”ti āpucchi. Paṇḍita, mā	3560	
PA_atk-s05_14a2:3560_3	maṃ daharaṃ chaḍḍetvā gamittha, ahaṃ taṃ pituṭṭhāne ṭhapetvā sakkāraṃ karissāmīti.	3560	
PA_atk-s05_14a2:3560_4	Pañcālacandīpi naṃ “paṇḍita, tumhākaṃ gatakāle aññaṃ paṭisaraṇaṃ natthi, mā gamitthā”ti	3560	
PA_atk-s05_14a2:3560_5	yāci. Sopi “mayā rañño paṭiññā dinnā, na sakkā agantu”nti mahājanassa kalunaṃ paridevantasseva	3560	
PA_atk-s05_14a2:3560_6	attano upaṭṭhāke gahetvā nagarā nikkhamitvā uttarapañcālanagaraṃ gato. Rājā tassāgamanaṃ	3560	
PA_atk-s05_14a2:3560_7	sutvā paccuggantvā mahantena sakkārena nagaraṃ pavesetvā mahantaṃ gehaṃ datvā ṭhapetvā	3560	
PA_atk-s05_14a2:3560_8	paṭhamadinne asītigāme na aññaṃ bhogaṃ adāsi. So taṃ rājānaṃ upaṭṭhāsi.	3560	
PA_atk-s05_14a2:3561_0	Tadā bherī nāma paribbājikā rājagehe bhuñjati, sā paṇḍitā byattā. Tāya mahāsatto	3561	
PA_atk-s05_14a2:3561_1	na diṭṭhapubbo, “mahosadhapaṇḍito kira rājānaṃ upaṭṭhātī”ti saddameva suṇāti. Tenapi	3561	
PA_atk-s05_14a2:3561_2	sā na diṭṭhapubbā, “bherī nāma paribbājikā rājagehe bhuñjatī”ti saddameva suṇāti.	3561	
PA_atk-s05_14a2:3561_3	Nandādevī pana “piyavippayogaṃ katvā amhe kilamāpesī”ti bodhisatte anattamanā ahosi.	3561	
PA_atk-s05_14a2:3561_4	Sā pañcasatā vallabhitthiyo āṇāpesi “mahosadhassa ekaṃ dosaṃ upadhāretvā rañño antare	3561	
PA_atk-s05_14a2:3561_5	paribhindituṃ vāyamathā”ti. Tā tassa antaraṃ olokentiyo vicaranti.	3561	
PA_atk-s05_14a2:3562_0	Athekadivasaṃ sā paribbājikā bhuñjitvā rājagehā nikkhantī bodhisattaṃ rājupaṭṭhānaṃ	3562	
PA_atk-s05_14a2:3562_1	āgacchantaṃ rājaṅgaṇe passi. So taṃ vanditvā aṭṭhāsi. Sā “ayaṃ kira paṇḍito, jānissāmi	3562	
PA_atk-s05_14a2:3562_2	tāvassa paṇḍitabhāvaṃ vā apaṇḍitabhāvaṃ vā”ti hatthamuddāya pañhaṃ pucchantī bodhisattaṃ	3562	
PA_atk-s05_14a2:3562_3	oloketvā hatthaṃ pasāresi. Sā kira “kīdisaṃ, paṇḍita, rājā taṃ paradesato ānetvā	3562	
PA_atk-s05_14a2:3562_4	idāni paṭijaggati, na paṭijaggatī”ti manasāva pañhaṃ pucchi. Bodhisatto “ayaṃ hatthamuddāya	3562	
PA_atk-s05_14a2:3562_5	maṃ pañhaṃ pucchatī”ti ñatvā pañhaṃ vissajjento hatthamuṭṭhiṃ akāsi. So kira “ayye,	3562	
PA_atk-s05_14a2:3562_6	mama paṭiññaṃ gahetvā pakkositvā idāni rājā gāḷhamuṭṭhiva jāto, na me apubbaṃ kiñci	3562	
PA_atk-s05_14a2:3562_7	detī”ti manasāva pañhaṃ vissajjesi. Sā taṃ kāraṇaṃ ñatvā hatthaṃ ukkhipitvā attano	3562	
PA_atk-s05_14a2:3562_8	sīsaṃ parāmasi. Tena idaṃ dasseti “paṇḍita, sace kilamasi, mayaṃ viya kasmā na pabbajasī”ti?	3562	
PA_atk-s05_14a2:3562_9	Taṃ ñatvā mahāsatto attano kucchiṃ parāmasi. Tena idaṃ dasseti “ayye, mama positabbā	3562	
PA_atk-s05_14a2:3562_10	puttadārā bahutarā, tena na pabbajāmī”ti. Iti sā hatthamuddāya pañhaṃ pucchitvā attano	35621	
PA_atk-s05_14a2:3562_11	āvāsameva agamāsi. Mahāsattopi taṃ vanditvā rājupaṭṭhānaṃ gato.	35621	
PA_atk-s05_14a2:3563_0	Nandādeviyā payuttā vallabhitthiyo sīhapañjare ṭhitā taṃ kiriyaṃ disvā cūḷanirañño	3563	
PA_atk-s05_14a2:3563_1	santikaṃ gantvā “deva, mahosadho bheriparibbājikāya saddhiṃ ekato hutvā tumhākaṃ	3563	
PA_atk-s05_14a2:3563_2	rajjaṃ gaṇhitukāmo, tumhākaṃ paccatthiko hotī”ti paribhindiṃsu. Rājā āha – “kiṃ vo	3563	
PA_atk-s05_14a2:3563_3	diṭṭhaṃ vā sutaṃ vā”ti? Mahārāja, paribbājikā bhuñjitvā otarantī mahosadhaṃ disvā	3563	
PA_atk-s05_14a2:3563_4	rājānaṃ hatthatalaṃ viya khalamaṇḍalaṃ viya ca samaṃ katvā “rajjaṃ attano hatthagataṃ	3563	
PA_atk-s05_14a2:3563_5	kātuṃ sakkosī”ti hatthaṃ pasāresi. Mahosadhopi khaggaggahaṇākāraṃ dassento “katipāhaccayena	3563	
PA_atk-s05_14a2:3563_6	sīsaṃ chinditvā rajjaṃ attano hatthagataṃ karissāmī”ti muṭṭhiṃ akāsi. Sā “sīsameva	3563	
PA_atk-s05_14a2:3563_7	chindāhī”ti attano hatthaṃ ukkhipitvā sīsaṃ parāmasi. Mahosadho “majjheyeva naṃ chindissāmī”ti	3563	
PA_atk-s05_14a2:3563_8	kucchiṃ parāmasi. Appamattā, mahārāja, hotha, mahosadhaṃ ghātetuṃ vaṭṭatīti. So tāsaṃ	3563	
PA_atk-s05_14a2:3563_9	kathaṃ sutvā cintesi “na sakkā paṇḍitena mayi dussituṃ, paribbājikaṃ pucchissāmī”ti.	3563	
PA_atk-s05_14a2:3564_0	So punadivase paribbājikāya bhuttakāle taṃ upasaṅkamitvā pucchi “ayye, kacci te mahosadhapaṇḍito	3564	
PA_atk-s05_14a2:3564_1	diṭṭho”ti? “Āma, mahārāja, hiyyo ito bhuñjitvā nikkhantiyā diṭṭho”ti. “Koci pana	3564	
PA_atk-s05_14a2:3564_2	vo kathāsallāpo ahosī”ti. “Mahārāja, sallāpo natthi, ‘so pana paṇḍito’ti sutvā ‘sace	3564	
PA_atk-s05_14a2:3564_3	paṇḍito, idaṃ jānissatī’ti hatthamuddāya naṃ pañhaṃ pucchantī “paṇḍita, kacci te	3564	
PA_atk-s05_14a2:3564_4	rājā pasāritahattho, na saṅkucitahattho, kacci te saṅgaṇhātī”ti hatthaṃ pasāresiṃ.	3564	
PA_atk-s05_14a2:3564_5	Paṇḍito – “rājā mama paṭiññaṃ gahetvā pakkositvā idāni kiñci na detī”ti muṭṭhimakāsi.	3564	
PA_atk-s05_14a2:3564_6	Athāhaṃ – “sace kilamasi, mayaṃ viya kasmā na pabbajasī”ti sīsaṃ parāmasiṃ. So –	3564	
PA_atk-s05_14a2:3564_7	“mama posetabbā puttadārā bahutarā, tena na pabbajāmī”ti attano kucchiṃ parāmasīti.	3564	
PA_atk-s05_14a2:3564_8	“Paṇḍito, ayye, mahosadho”ti? “Āma, mahārāja, pathavitale paññāya tena sadiso nāma	3564	
PA_atk-s05_14a2:3564_9	natthī”ti. Rājā tassā kathaṃ sutvā taṃ vanditvā uyyojesi. Tassā gatakāle paṇḍito	3564	
PA_atk-s05_14a2:3564_10	rājupaṭṭhānaṃ paviṭṭho. Atha naṃ pucchi “kacci te, paṇḍita, bherī nāma paribbājikā	35641	
PA_atk-s05_14a2:3564_11	diṭṭhā”ti? “Āma, mahārāja, hiyyo ito nikkhantiṃ passiṃ, sā hatthamuddāya evaṃ maṃ	35641	
PA_atk-s05_14a2:3564_12	pañhaṃ pucchi, ahañcassā tatheva vissajjesi”nti tāya kathitaniyāmeneva kathesi. Rājā	35641	
PA_atk-s05_14a2:3564_13	taṃ divasaṃ pasīditvā paṇḍitassa senāpatiṭṭhānaṃ adāsi, sabbakiccāni tameva paṭicchāpesi.	35641	
PA_atk-s05_14a2:3564_14	Tassa yaso mahā ahosi.	35641	
PA_atk-s05_14a2:3565_0	Rañño dinnayasānantarameva so cintesi “raññā ekappahāreneva mayhaṃ atimahantaṃ issariyaṃ	3565	
PA_atk-s05_14a2:3565_1	dinnaṃ, rājāno kho pana māretukāmāpi evaṃ karontiyeva, yaṃnūnāhaṃ ‘mama suhadayo	3565	
PA_atk-s05_14a2:3565_2	vā no vā’ti rājānaṃ vīmaṃseyyaṃ, na kho panañño jānituṃ sakkhissati, bherī paribbājikā	3565	
PA_atk-s05_14a2:3565_3	ñāṇasampannā, sā ekenupāyena jānissatī”ti. So bahūni gandhamālādīni gahetvā paribbājikāya	3565	
PA_atk-s05_14a2:3565_4	āvāsaṃ gantvā taṃ pūjayitvā vanditvā “ayye, tumhehi rañño mama guṇakathāya kathitadivasato	3565	
PA_atk-s05_14a2:3565_5	paṭṭhāya rājā ajjhottharitvā mayhaṃ atimahantaṃ yasaṃ deti, taṃ kho pana ‘sabhāvena	3565	
PA_atk-s05_14a2:3565_6	vā deti, no vā’ti na jānāmi, sādhu vatassa, sace ekenupāyena rañño mayi sinehabhāvaṃ	3565	
PA_atk-s05_14a2:3565_7	jāneyyāthā”ti āha. Sā “sādhū”ti paṭissuṇitvā punadivase rājagehaṃ gacchamānā dakarakkhasapañhaṃ	3565	
PA_atk-s05_14a2:3565_8	nāma cintesi. Evaṃ kirassā ahosi “ahaṃ carapuriso viya hutvā upāyena rājānaṃ pañhaṃ	3565	
PA_atk-s05_14a2:3565_9	pucchitvā ‘paṇḍitassa suhadayo vā, no vā’ti jānissāmī”ti. Sā gantvā katabhattakiccā	3565	
PA_atk-s05_14a2:3565_10	nisīdi. Rājāpi naṃ vanditvā ekamantaṃ nisīdi. Tassā etadahosi “sace rājā paṇḍitassa	35651	
PA_atk-s05_14a2:3565_11	upari duhadayo bhavissati, pañhaṃ puṭṭho attano duhadayabhāvaṃ mahājanamajjheyeva	35651	
PA_atk-s05_14a2:3565_12	kathessati, taṃ ayuttaṃ, ekamante naṃ pañhaṃ pucchissāmī”ti. Sā “raho paccāsīsāmi,	35651	
PA_atk-s05_14a2:3565_13	mahārājā”ti āha. Rājā manusse paṭikkamāpesi. Atha naṃ sā āha – “mahārāja, taṃ pañhaṃ	35651	
PA_atk-s05_14a2:3565_14	pucchāmī”ti. “Puccha, ayye, jānanto kathessāmī”ti. Atha sā dakarakkhasapañhe paṭhamaṃ gāthamāha –	35651	
PA_atk-s05_14a2:3566	“Sace vo vuyhamānānaṃ, sattannaṃ udakaṇṇave;	356	
PA_atk-s05_14a2:3567	Manussabalimesāno, nāvaṃ gaṇheyya rakkhaso;	356	
PA_atk-s05_14a2:3568	Anupubbaṃ kathaṃ datvā, muñcesi dakarakkhasā”ti. ;	356	
PA_atk-s05_14a2:3569_0	Tattha sattannanti tumhākaṃ mātā ca nandādevī ca tikhiṇamantikumāro ca dhanusekhasahāyo	3569	
PA_atk-s05_14a2:3569_1	ca purohito ca mahosadho ca tumhe cāti imesaṃ sattannaṃ. Udakaṇṇaveti gambhīravitthate	3569	
PA_atk-s05_14a2:3569_2	udake. Manussabalimesānoti manussabaliṃ gavesanto. Gaṇheyyāti thāmasampanno dakarakkhaso	3569	
PA_atk-s05_14a2:3569_3	udakaṃ dvidhā katvā nikkhamitvā taṃ nāvaṃ gaṇheyya, gahetvā ca pana “mahārāja, ime	3569	
PA_atk-s05_14a2:3569_4	cha jane mama anupaṭipāṭiyā dehi, taṃ vissajjessāmī”ti vadeyya. Atha tvaṃ anupubbaṃ	3569	
PA_atk-s05_14a2:3569_5	kathaṃ datvā muñcesi dakarakkhasā, kaṃ paṭhamaṃ datvā…pe… kaṃ chaṭṭhaṃ datvā dakarakkhasato muñceyyāsīti?	3569	
PA_atk-s05_14a2:3570	Taṃ sutvā rājā attano yathājjhāsayaṃ kathento imaṃ gāthamāha –	357	
PA_atk-s05_14a2:3571	“Mātaraṃ paṭhamaṃ dajjaṃ, bhariyaṃ datvāna bhātaraṃ;	357	
PA_atk-s05_14a2:3572	Tato sahāyaṃ datvāna, pañcamaṃ dajjaṃ brāhmaṇaṃ;	357	
PA_atk-s05_14a2:3573	Chaṭṭhāhaṃ dajjamattānaṃ, neva dajjaṃ mahosadha”nti. ;	357	
PA_atk-s05_14a2:3574_0	Tattha chaṭṭhāhanti ayye, pañcame khādite athāhaṃ “bho dakarakkhasa, mukhaṃ vivarā”ti	3574	
PA_atk-s05_14a2:3574_1	vatvā tena mukhe vivaṭe daḷhaṃ kacchaṃ bandhitvā imaṃ rajjasiriṃ agaṇetvā “idāni	3574	
PA_atk-s05_14a2:3574_2	maṃ khādā”ti tassa mukhe pateyyaṃ, na tveva jīvamāno mahosadhapaṇḍitaṃ dadeyyanti,	3574	
PA_atk-s05_14a2:3574_3	ettakena ayaṃ pañho niṭṭhito.	3574	
PA_atk-s05_14a2:3575_0	Evaṃ ñātaṃ paribbājikāya rañño mahāsatte suhadayataṃ, na pana ettakeneva paṇḍitassa	3575	
PA_atk-s05_14a2:3575_1	guṇo cando viya pākaṭo hoti. Tenassā etadahosi “ahaṃ mahājanamajjhe etesaṃ guṇaṃ	3575	
PA_atk-s05_14a2:3575_2	kathayissāmi, rājā tesaṃ aguṇaṃ kathetvā paṇḍitassa guṇaṃ kathessati, evaṃ paṇḍitassa	3575	
PA_atk-s05_14a2:3575_3	guṇo nabhe puṇṇacando viya pākaṭo bhavissatī”ti. Sā sabbaṃ antepurajanaṃ sannipātāpetvā	3575	
PA_atk-s05_14a2:3575_4	ādito paṭṭhāya puna rājānaṃ tameva pañhaṃ pucchitvā tena tatheva vutte “mahārāja,	3575	
PA_atk-s05_14a2:3575_5	tvaṃ ‘mātaraṃ paṭhamaṃ dassāmī’ti vadasi, mātā nāma mahāguṇā, tuyhañca mātā na aññesaṃ	3575	
PA_atk-s05_14a2:3575_6	mātusadisā. Bahūpakārā te esā”ti tassā guṇaṃ kathentī gāthādvayamāha –	3575	
PA_atk-s05_14a2:3576	“Posetā te janettī ca, dīgharattānukampikā;	357	
PA_atk-s05_14a2:3577	Chabbhī tayi padussati, paṇḍitā atthadassinī;	357	
PA_atk-s05_14a2:3578	Aññaṃ upanisaṃ katvā, vadhā taṃ parimocayi.	357	
PA_atk-s05_14a2:3579	“Taṃ tādisiṃ pāṇadadiṃ, orasaṃ gabbhadhāriniṃ;	357	
PA_atk-s05_14a2:3580	Mātaraṃ kena dosena, dajjāsi dakarakkhino”ti. ;	358	
PA_atk-s05_14a2:3581_0	Tattha posetāti daharakāle dve tayo vāre nhāpetvā pāyetvā bhojetvā taṃ posesi. Dīgharattānukampikāti	3581	
PA_atk-s05_14a2:3581_1	cirakālaṃ mudunā hitacittena anukampikā. Chambhī tayi padussatīti yadā tayi chambhī	3581	
PA_atk-s05_14a2:3581_2	nāma brāhmaṇo padussi, tadā sā paṇḍitā atthadassinī aññaṃ tava paṭirūpakaṃ katvā	3581	
PA_atk-s05_14a2:3581_3	taṃ vadhā parimocayi.	3581	
PA_atk-s05_14a2:3582_0	Cūḷanissa kira mahācūḷanī nāma pitā ahosi. Sā imassa daharakāle purohitena saddhiṃ	3582	
PA_atk-s05_14a2:3582_1	methunaṃ paṭisevitvā rājānaṃ visena mārāpetvā brāhmaṇassa chattaṃ ussāpetvā tassa	3582	
PA_atk-s05_14a2:3582_2	aggamahesī hutvā ekadivasaṃ “amma, chātomhī”ti vutte puttassa phāṇitena saddhiṃ pūvakhajjakaṃ	3582	
PA_atk-s05_14a2:3582_3	dāpesi. Atha naṃ makkhikā parivārayiṃsu, so “imaṃ nimmakkhikaṃ katvā khādissāmī”ti	3582	
PA_atk-s05_14a2:3582_4	thokaṃ paṭikkamitvā bhūmiyaṃ phāṇitabindūni pātetvā attano santike makkhikā pothetvā	3582	
PA_atk-s05_14a2:3582_5	palāpesi. Tā gantvā itaraṃ phāṇitaṃ parivārayiṃsu. So nimmakkhikaṃ katvā khajjakaṃ	3582	
PA_atk-s05_14a2:3582_6	khāditvā hatthaṃ dhovitvā mukhaṃ vikkhāletvā pakkāmi. Brāhmaṇo tassa taṃ kiriyaṃ	3582	
PA_atk-s05_14a2:3582_7	disvā cintesi “ayaṃ dārako idāneva nimmakkhikaṃ phāṇitaṃ khādati, vuḍḍhippatto mama	3582	
PA_atk-s05_14a2:3582_8	rajjaṃ na dassati, idāneva naṃ māressāmī”ti. So deviyā tamatthaṃ ārocesi.	3582	
PA_atk-s05_14a2:3583_0	Sā “sādhū, deva, ahaṃ tayi sinehena attano sāmikampi māresiṃ, iminā me ko attho,	3583	
PA_atk-s05_14a2:3583_1	mahārāja, ekampi ajānāpetvā rahassena naṃ māressāmī”ti brāhmaṇaṃ vañcetvā “attheso	3583	
PA_atk-s05_14a2:3583_2	upāyo”ti paṇḍitaṃ upāyakusalaṃ bhattakārakaṃ pakkosāpetvā “samma, mama putto cūḷanikumāro	3583	
PA_atk-s05_14a2:3583_3	ca tava putto dhanusekhakumāro ca ekadivasaṃ jātā ekato kumāraparihārena vaḍḍhitā	3583	
PA_atk-s05_14a2:3583_4	piyasahāyakā, chabbhibrāhmaṇo mama puttaṃ māretukāmo, tvaṃ tassa jīvitadānaṃ dehī”ti	3583	
PA_atk-s05_14a2:3583_5	vatvā “sādhu, devi, kiṃ karomī”ti vutte “mama putto abhiṇhaṃ tava gehe hotu, tvañca	3583	
PA_atk-s05_14a2:3583_6	te ca katipāhaṃ nirāsaṅkabhāvatthāya mahānaseyeva supatha. Tato nirāsaṅkabhāvaṃ ñatvā	3583	
PA_atk-s05_14a2:3583_7	tumhākaṃ sayanaṭṭhāne eḷakaṭṭhīni ṭhapetvā manussānaṃ sayanavelāya mahānase aggiṃ	3583	
PA_atk-s05_14a2:3583_8	datvā kañci ajānāpetvā mama puttañca tava puttañca gahetvā aggadvāreneva nikkhamitvā	3583	
PA_atk-s05_14a2:3583_9	tiroraṭṭhaṃ gantvā mama puttassa rājaputtabhāvaṃ anācikkhitvā jīvitaṃ anurakkhāhī”ti āha.	3583	
PA_atk-s05_14a2:3584_0	So “sādhū”ti sampaṭicchi. Athassa sā ratanasāraṃ adāsi. So tathā katvā kumārañca	3584	
PA_atk-s05_14a2:3584_1	puttañca ādāya maddaraṭṭhe sāgalanagaraṃ gantvā rājānaṃ upaṭṭhāsi. So porāṇabhattakārakaṃ	3584	
PA_atk-s05_14a2:3584_2	apanetvā tassa taṃ ṭhānaṃ adāsi. Dvepi kumārā tena saddhiṃyeva rājanivesanaṃ gacchanti.	3584	
PA_atk-s05_14a2:3584_3	Rājā “kassete puttā kumārā”ti pucchi. Bhattakārako “mayhaṃ puttā”ti āha. “Nanu dve	3584	
PA_atk-s05_14a2:3584_4	asadisā”ti? “Dvinnaṃ itthīnaṃ puttā, devā”ti. Te gacchante kāle vissāsikā hutvā maddarañño	3584	
PA_atk-s05_14a2:3584_5	dhītāya saddhiṃ rājanivesaneyeva kīḷanti. Atha cūḷanikumāro ca rājadhītā ca abhiṇhadassanena	3584	
PA_atk-s05_14a2:3584_6	aññamaññaṃ paṭibaddhacittā ahesuṃ. Kīḷanaṭṭhāne kumāro rājadhītaraṃ geṇḍukampi pāsakampi	3584	
PA_atk-s05_14a2:3584_7	āharāpeti. Anāharantiṃ sīse paharati, sā rodati. Athassā saddaṃ sutvā rājā “kena	3584	
PA_atk-s05_14a2:3584_8	me dhītā pahaṭā”ti vadati. Dhātiyo āgantvā pucchanti. Kumārikā “sacāhaṃ ‘iminā pahaṭāmhī’ti	3584	
PA_atk-s05_14a2:3584_9	vakkhāmi, pitā me etassa rājadaṇḍaṃ karissatī”ti sinehena na katheti, “nāhaṃ kenaci pahaṭā”ti vadati.	3584	
PA_atk-s05_14a2:3585_0	Athekadivasaṃ maddarājā naṃ paharantaṃ addasa. Disvānassa etadahosi “ayaṃ kumāro	3585	
PA_atk-s05_14a2:3585_1	na ca bhattakārakena sadiso abhirūpo pāsādiko ativiya achambhito, na iminā etassa	3585	
PA_atk-s05_14a2:3585_2	puttena bhavitabba”nti. So tato paṭṭhāya taṃ pariggaṇhi. Dhātiyo kīḷanaṭṭhāne khādanīyaṃ	3585	
PA_atk-s05_14a2:3585_3	āharitvā rājadhītāya denti, sā aññesampi dārakānaṃ deti. Te jaṇṇunā patiṭṭhāya onatā	3585	
PA_atk-s05_14a2:3585_4	gaṇhanti. Cūḷanikumāro pana ṭhitakova tassā hatthato acchinditvā gaṇhāti. Rājāpi	3585	
PA_atk-s05_14a2:3585_5	taṃ kiriyaṃ addasa. Athekadivasaṃ cūḷanikumārassa geṇḍuko rañño cūḷasayanassa heṭṭhā	3585	
PA_atk-s05_14a2:3585_6	pāvisi. Kumāro taṃ gaṇhanto attano issaramānena “imassa paccantarañño heṭṭhāsayane	3585	
PA_atk-s05_14a2:3585_7	na pavisāmī”ti taṃ daṇḍakena nīharitvā gaṇhi. Rājā tampi kiriyaṃ disvā “nicchayenesa	3585	
PA_atk-s05_14a2:3585_8	na bhattakārakassa putto”ti taṃ pakkosāpetvā “kasseso putto”ti pucchi. “Mayhaṃ putto,	3585	
PA_atk-s05_14a2:3585_9	devā”ti. “Ahaṃ tava puttañca aputtañca jānāmi, sabhāvaṃ me kathehi, no ce kathesi,	3585	
PA_atk-s05_14a2:3585_10	jīvitaṃ te natthī”ti khaggaṃ uggiri. So maraṇabhayabhīto “kathemi, deva, raho pana	35851	
PA_atk-s05_14a2:3585_11	paccāsīsāmī”ti vatvā raññā okāse kate abhayaṃ yācitvā yathābhūtaṃ ārocesi. Rājā tathato	35851	
PA_atk-s05_14a2:3585_12	ñatvā attano dhītaraṃ alaṅkaritvā tassa pādaparicārikaṃ katvā adāsi.	35851	
PA_atk-s05_14a2:3586_0	Imesaṃ pana palātadivase “bhattakārako ca cūḷanikumāro ca bhattakārakassa putto ca	3586	
PA_atk-s05_14a2:3586_1	mahānase paditteyeva daḍḍhā”ti sakalanagare ekakolāhalaṃ ahosi. Calākadevīpi taṃ	3586	
PA_atk-s05_14a2:3586_2	pavattiṃ sutvā brāhmaṇassa ārocesi “deva, tumhākaṃ manoratho matthakaṃ patto, te	3586	
PA_atk-s05_14a2:3586_3	kira tayopi bhattageheyeva daḍḍhā”ti. So tuṭṭhahaṭṭho ahosi. Calākadevīpi “cūḷanikumārassa	3586	
PA_atk-s05_14a2:3586_4	aṭṭhīnī”ti eḷakassa aṭṭhīni āharāpetvā brāhmaṇassa dassetvā chaḍḍāpesi. Imamatthaṃ	3586	
PA_atk-s05_14a2:3586_5	sandhāya paribbājikā “aññaṃ upanisaṃ katvā, vadhā taṃ parimocayī”ti āha. Sā hi eḷakassa	3586	
PA_atk-s05_14a2:3586_6	aṭṭhīni “manussaaṭṭhīnī”ti dassetvā taṃ vadhā mocesi. Orasanti yāya tvaṃ ure katvā	3586	
PA_atk-s05_14a2:3586_7	vaḍḍhito, taṃ orasaṃ piyaṃ manāpaṃ. Gabbhadhārininti yāya tvaṃ kucchinā dhārito,	3586	
PA_atk-s05_14a2:3586_8	taṃ evarūpaṃ mātaraṃ kena dosena dakarakkhasassa dassasīti.	3586	
PA_atk-s05_14a2:3587	Taṃ sutvā rājā “ayye, bahū mama mātu guṇā, ahañcassā mama upakārabhāvaṃ jānāmi, tatopi pana mameva guṇā bahutarā”ti mātu aguṇaṃ kathento imaṃ gāthādvayamāha –	358	
PA_atk-s05_14a2:3588	“Daharā viyalaṅkāraṃ, dhāreti apiḷandhanaṃ;	358	
PA_atk-s05_14a2:3589	Dovārike anīkaṭṭhe, ativelaṃ pajagghati.	358	
PA_atk-s05_14a2:3590	“Athopi paṭirājūnaṃ, sayaṃ dūtāni sāsati;	359	
PA_atk-s05_14a2:3591	Mātaraṃ tena dosena, dajjāhaṃ dakarakkhino”ti. ;	359	
PA_atk-s05_14a2:3592_0	Tattha daharā viyāti mahallikāpi hutvā taruṇī viya. Dhāreti apiḷandhananti piḷandhituṃ	3592	
PA_atk-s05_14a2:3592_1	ayuttaṃ alaṅkāraṃ dhāreti. Sā kira vajirapūritaṃ kañcanamekhalaṃ piḷandhitvā rañño	3592	
PA_atk-s05_14a2:3592_2	amaccehi saddhiṃ mahātale nisinnakāle aparāparaṃ caṅkamati, mekhalāsaddena rājanivesanaṃ	3592	
PA_atk-s05_14a2:3592_3	ekaninnādaṃ hoti. Pajagghatīti esā dovārike ca hatthiācariyādike anīkaṭṭhe ca, ye	3592	
PA_atk-s05_14a2:3592_4	etissā ucchiṭṭhakampi bhuñjituṃ ayuttarūpā, tepi āmantetvā tehi saddhiṃ ativelaṃ	3592	
PA_atk-s05_14a2:3592_5	mahāhasitaṃ hasati. Paṭirājūnanti aññesaṃ rājūnaṃ. Sayaṃ dūtāni sāsatīti mama vacanena	3592	
PA_atk-s05_14a2:3592_6	sayaṃ paṇṇaṃ likhitvā dūtepi peseti “mama mātā kāme paribhuñjanavayasmiṃyeva ṭhitā,	3592	
PA_atk-s05_14a2:3592_7	asukarājā kira āgantvā taṃ ānetū”ti. Te “mayaṃ rañño upaṭṭhākā, kasmā no evaṃ vadesī”ti	3592	
PA_atk-s05_14a2:3592_8	paṭipaṇṇāni pesenti. Tesu parisamajjhe vāciyamānesu mama sīsaṃ chindanakālo viya	3592	
PA_atk-s05_14a2:3592_9	hoti, mātaraṃ tena dosena dakarakkhasassa dassāmīti.	3592	
PA_atk-s05_14a2:3593	Atha paribbājikā “mahārāja, mātaraṃ tāva iminā dosena dehi, bhariyā pana te bahūpakārā”ti tassā guṇaṃ kathentī dve gāthā abhāsi –	359	
PA_atk-s05_14a2:3594	“Itthigumbassa pavarā, accantaṃ piyabhāṇinī;	359	
PA_atk-s05_14a2:3595	Anuggatā sīlavatī, chāyāva anapāyinī.	359	
PA_atk-s05_14a2:3596	“Akkodhanā puññavatī, paṇḍitā atthadassinī;	359	
PA_atk-s05_14a2:3597	Ubbariṃ kena dosena, ajjāsi dakarakkhino”ti. ;	359	
PA_atk-s05_14a2:3598_0	Tattha itthigumbassāti itthigaṇassa. Anuggatāti daharakālato paṭṭhāya anugatā. “Akkodhanā”tiādikena	3598	
PA_atk-s05_14a2:3598_1	panassā guṇe katheti. Maddaraṭṭhe sāgalanagare vasanakāle pahaṭāpi tava āṇākaraṇabhayena	3598	
PA_atk-s05_14a2:3598_2	tayi sinehena mātāpitūnaṃ na kathesi, evamesā akkodhanā puññavatī paṇḍitā atthadassinīti.	3598	
PA_atk-s05_14a2:3598_3	Idaṃ daharakāle akkodhanādibhāvaṃ sandhāyāha. Ubbarinti orodhaṃ. Evaṃ guṇasampannaṃ	3598	
PA_atk-s05_14a2:3598_4	nandādeviṃ kena dosena dakarakkhasassa dassasīti vadati.	3598	
PA_atk-s05_14a2:3599	So tassā aguṇaṃ kathento āha –	359	
PA_atk-s05_14a2:3600	“Khiḍḍāratisamāpannaṃ, anatthavasamāgataṃ;	360	
PA_atk-s05_14a2:3601	Sā maṃ sakāna puttānaṃ, ayācaṃ yācate dhanaṃ.	360	
PA_atk-s05_14a2:3602	“Sohaṃ dadāmi sāratto, bahuṃ uccāvacaṃ dhanaṃ;	360	
PA_atk-s05_14a2:3603	Suduccajaṃ cajitvāna, pacchā socāmi dummano;	360	
PA_atk-s05_14a2:3604	Ubbariṃ tena dosena, dajjāhaṃ dakarakkhino”ti. ;	360	
PA_atk-s05_14a2:3605_0	Tattha anatthavasamāgatanti tāya khiḍḍāratiyā kāmakīḷāya anatthakārakānaṃ kilesānaṃ	3605	
PA_atk-s05_14a2:3605_1	vasaṃ āgataṃ maṃ viditvā. Sā manti sā nandādevī maṃ. Sakāna puttānanti yaṃ mayā attano	3605	
PA_atk-s05_14a2:3605_2	puttadhītānañca bhariyānañca dinnaṃ piḷandhanaṃ, taṃ ayācitabbarūpaṃ “mayhaṃ dehī”ti	3605	
PA_atk-s05_14a2:3605_3	yācati. Pacchā socāmīti sā dutiyadivase “imāni piḷandhanāni raññā me dinnāni, āharathetānī”ti	3605	
PA_atk-s05_14a2:3605_4	tesaṃ rodantānaṃ omuñcitvā gaṇhāti. Athāhaṃ te rodamāne mama santikaṃ āgate disvā	3605	
PA_atk-s05_14a2:3605_5	pacchā socāmi. Evaṃ dosakārikā esā. Iminā naṃ dosena dakarakkhasassa dassāmīti.	3605	
PA_atk-s05_14a2:3606	Atha naṃ paribbājikā “imaṃ tāva iminā dosena dehi, kaniṭṭho pana te tikhiṇamantikumāro upakārako, taṃ kena dosena dassatī”ti pucchantī āha –	360	
PA_atk-s05_14a2:3607	“Yenocitā janapadā, ānītā ca paṭiggahaṃ;	360	
PA_atk-s05_14a2:3608	Ābhataṃ pararajjebhi, abhiṭṭhāya bahuṃ dhanaṃ.	360	
PA_atk-s05_14a2:3609	Dhanuggahānaṃ pavaraṃ, sūraṃ tikhiṇamantinaṃ;	360	
PA_atk-s05_14a2:3610	Bhātaraṃ kena dosena, dajjāsi dakarakkhino”ti. ;	361	
PA_atk-s05_14a2:3611	Tattha ocitāti vaḍḍhitā. Paṭiggahanti yena ca tumhe paradese vasantā puna gehaṃ ānītā. Abhiṭṭhāyāti abhibhavitvā. Tikhiṇamantinanti tikhiṇapaññaṃ.	361	
PA_atk-s05_14a2:3612_0	So kira mātu brāhmaṇena saddhiṃ vasanakāle jāto. Athassa vayappattassa brāhmaṇo khaggaṃ	3612	
PA_atk-s05_14a2:3612_1	hatthe datvā “imaṃ gahetvā maṃ upaṭṭhahā”ti āha. So brāhmaṇaṃ “pitā me”ti saññāya	3612	
PA_atk-s05_14a2:3612_2	upaṭṭhāsi. Atha naṃ eko amacco “kumāra, na tvaṃ etassa putto, tava kucchigatakāle	3612	
PA_atk-s05_14a2:3612_3	calākadevī rājānaṃ māretvā etassa chattaṃ ussāpesi, tvaṃ mahācūḷanirañño putto”ti	3612	
PA_atk-s05_14a2:3612_4	āha. So kujjhitvā “ekena upāyena naṃ māressāmī”ti rājakulaṃ pavisanto taṃ khaggaṃ	3612	
PA_atk-s05_14a2:3612_5	ekassa pādamūlikassa datvā aparaṃ “tvaṃ rājadvāre ‘mameso khaggo’ti iminā saddhiṃ	3612	
PA_atk-s05_14a2:3612_6	vivādaṃ kareyyāsī”ti vatvā pāvisi. Te kalahaṃ kariṃsu. So “kiṃ esa kalaho”ti ekaṃ	3612	
PA_atk-s05_14a2:3612_7	purisaṃ pesesi. So āgantvā “khaggatthāyā”ti āha. Brāhmaṇo taṃ sutvā “kiṃ eta”nti	3612	
PA_atk-s05_14a2:3612_8	pucchi. So kira tumhehi mama dinnakhaggo parassa santakoti. “Kiṃ vadesi, tāta, tena	3612	
PA_atk-s05_14a2:3612_9	hi āharāpehi, sañjānissāmi na”nti āha. So taṃ āharāpetvā kosato nikkaḍḍhitvā “passathā”ti	3612	
PA_atk-s05_14a2:3612_10	taṃ sañjhānāpento viya upagantvā ekappahāreneva tassa sīsaṃ chinditvā attano pādamūle	36121	
PA_atk-s05_14a2:3612_11	pātesi. Tato rājagehaṃ paṭijaggitvā nagaraṃ alaṅkaritvā tassa abhiseke upanīte mātā	36121	
PA_atk-s05_14a2:3612_12	cūḷanikumārassa maddaraṭṭhe vasanabhāvaṃ ācikkhi. Taṃ sutvā kumāro senaṅgaparivuto	36121	
PA_atk-s05_14a2:3612_13	tattha gantvā bhātaraṃ ānetvā rajjaṃ paṭicchāpesi. Tato paṭṭhāya taṃ “tikhiṇamantī”ti	36121	
PA_atk-s05_14a2:3612_14	sañjāniṃsu. Paribbājikā taṃ “evarūpaṃ bhātaraṃ kena dosena dakarakkhasassa dajjāsī”ti pucchi.	36121	
PA_atk-s05_14a2:3613	Rājā tassa dosaṃ kathento āha –	361	
PA_atk-s05_14a2:3614	“Yenocitā janapadā, ānītā ca paṭiggahaṃ;	361	
PA_atk-s05_14a2:3615	Ābhataṃ pararajjebhi, abhiṭṭhāya bahuṃ dhanaṃ.	361	
PA_atk-s05_14a2:3616	“Dhanuggahānaṃ pavaro, sūro tikhiṇamanti ca;	361	
PA_atk-s05_14a2:3617	Mayāyaṃ sukhito rājā, atimaññati dārako.	361	
PA_atk-s05_14a2:3618	“Upaṭṭhānampi me ayye, na so eti yathā pure;	361	
PA_atk-s05_14a2:3619	Bhātaraṃ tena dosena, dajjāhaṃ dakarakkhino”ti. ;	361	
PA_atk-s05_14a2:3620_0	Tattha pararajjebhīti imassa pararajjato ca bahu dhanaṃ ābhataṃ, ayañca pararajje	3620	
PA_atk-s05_14a2:3620_1	vasanto puna imaṃ gehaṃ ānetvā “esa mayā mahati yase patiṭṭhāpito”ti vadati. Yathā	3620	
PA_atk-s05_14a2:3620_2	pureti pubbe pātova āgacchati, idāni pana na tathā eti. Iminā naṃ dosena dakarakkhasassa dassāmīti.	3620	
PA_atk-s05_14a2:3621	Atha paribbājikā “bhātu tāva ko doso hotu, dhanusekhakumāro pana tayi sinehaguṇayutto bahūpakāro”ti tassa guṇaṃ kathentī āha –	362	
PA_atk-s05_14a2:3622	“Ekarattena ubhayo, tvañceva dhanusekha ca;	362	
PA_atk-s05_14a2:3623	Ubho jātettha pañcālā, sahāyā susamāvayā.	362	
PA_atk-s05_14a2:3624	“Cariyā taṃ anubandhittho, ekadukkhasukho tava;	362	
PA_atk-s05_14a2:3625	Ussukko te divārattiṃ, sabbakiccesu byāvaṭo;	362	
PA_atk-s05_14a2:3626	Sahāyaṃ kena dosena, dajjāsi dakarakkhino”ti. ;	362	
PA_atk-s05_14a2:3627_0	Tattha dhanusekhacāti dhanusekho ca, dhanusekhakumāro cāti attho. Etthāti idheva	3627	
PA_atk-s05_14a2:3627_1	nagare. Pañcālāti uttarapañcālanagare jātattā evaṃvohārā. Susamāvayāti suṭṭhu samavayā.	3627	
PA_atk-s05_14a2:3627_2	Cariyā taṃ anubandhitthoti daharakāle janapadacārikāya pakkantaṃ taṃ anubandhi, chāyāva	3627	
PA_atk-s05_14a2:3627_3	na vijahi. Ussukkoti tava kiccesu ratthindivaṃ ussukko chandajāto niccaṃ byāvaṭo.	3627	
PA_atk-s05_14a2:3627_4	Taṃ kena dosena dakarakkhasassa dassasīti.	3627	
PA_atk-s05_14a2:3628	Athassa rājā dosaṃ kathento āha –	362	
PA_atk-s05_14a2:3629	“Cariyā maṃ ayaṃ ayye, pajagghittho mayā saha;	362	
PA_atk-s05_14a2:3630	Ajjāpi tena vaṇṇena, ativelaṃ pajagghati.	363	
PA_atk-s05_14a2:3631	“Ubbariyāpihaṃ ayye, mantayāmi rahogato;	363	
PA_atk-s05_14a2:3632	Anāmanto pavisati, pubbe appaṭivedito.	363	
PA_atk-s05_14a2:3633	“Laddhadvāro katokāso, ahirikaṃ anādaraṃ;	363	
PA_atk-s05_14a2:3634	Sahāyaṃ tena dosena, dajjāhaṃ dakarakkhino”ti. ;	363	
PA_atk-s05_14a2:3635_0	Tattha ajjāpi tena vaṇṇenāti yathā cariyāya pubbe maṃ anubandhanto mayā anāthena	3635	
PA_atk-s05_14a2:3635_1	saddhiṃ ekatova bhuñjanto sayanto hatthaṃ paharitvā mahāhasitaṃ hasi, ajjāpi tatheva	3635	
PA_atk-s05_14a2:3635_2	hasati, duggatakāle viya maṃ maññati. Anāmantoti raho nandādeviyā saddhiṃ mantentepi	3635	
PA_atk-s05_14a2:3635_3	mayi ajānāpetvā sahasāva pavisati. Iminā dosena taṃ ahirikaṃ anādaraṃ dakarakkhasassa dassāmīti.	3635	
PA_atk-s05_14a2:3636	Atha paribbājikā “mahārāja, tava sahāyakassa tāva eso doso hotu, purohito pana tava bahūpakāro”ti tassa guṇaṃ kathentī āha –	363	
PA_atk-s05_14a2:3637	“Kusalo sabbanimittānaṃ, rutaññū āgatāgamo;	363	
PA_atk-s05_14a2:3638	Uppāte supine yutto, niyyāne ca pavesane.	363	
PA_atk-s05_14a2:3639	“Paṭṭho bhūmantalikkhasmiṃ, nakkhattapadakovido;	363	
PA_atk-s05_14a2:3640	Brāhmaṇaṃ kena dosena, dajjāsi dakarakkhino”ti. ;	364	
PA_atk-s05_14a2:3641_0	Tattha sabbanimittānanti “iminā nimittena idaṃ bhavissati, iminā ida”nti evaṃ sabbanimittesu	3641	
PA_atk-s05_14a2:3641_1	kusalo. Rutaññūti sabbaravaṃ jānāti. Uppāteti candaggāhasūriyaggāhaukkāpātadisāḍāhādike	3641	
PA_atk-s05_14a2:3641_2	uppāte. Supine yuttoti supine ca tassa nipphattijānanavasena yutto. Niyyāne ca pavesaneti	3641	
PA_atk-s05_14a2:3641_3	iminā nakkhattena niyyāyitabbaṃ, iminā pavisitabbanti jānāti. Paṭṭhoti cheko paṭibalo,	3641	
PA_atk-s05_14a2:3641_4	bhūmiyañca antalikkhe ca dosaguṇe jānituṃ samattho. Nakkhattapadakovidoti aṭṭhavīsatiyā	3641	
PA_atk-s05_14a2:3641_5	nakkhattakoṭṭhāsesu cheko. Taṃ kena dosena dakarakkhasassa dassasīti.	3641	
PA_atk-s05_14a2:3642	Rājā tassa dosaṃ kathento āha –	364	
PA_atk-s05_14a2:3643	“Parisāyampi me ayye, ummīletvā udikkhati;	364	
PA_atk-s05_14a2:3644	Tasmā accabhamuṃ luddaṃ, dajjāhaṃ dakarakkhino”ti. ;	364	
PA_atk-s05_14a2:3645_0	Tassattho – ayye, esa maṃ parisamajjhe olokentopi akkhīni ummīletvā kuddho viya udikkhati,	3645	
PA_atk-s05_14a2:3645_1	tasmā evaṃ atikkamitvā ṭhitabhamuṃ amanāpena ukkhittabhamukaṃ viya luddaṃ bhayānakaṃ	3645	
PA_atk-s05_14a2:3645_2	taṃ ahaṃ dakarakkhasassa dassāmīti.	3645	
PA_atk-s05_14a2:3646_0	Tato paribbājikā “mahārāja, tvaṃ ‘mātaraṃ ādiṃ katvā ime pañca dakarakkhasassa dammī’ti	3646	
PA_atk-s05_14a2:3646_1	vadasi, ‘evarūpañca sirivibhavaṃ agaṇetvā attano jīvitampi mahosadhassa dammī’ti	3646	
PA_atk-s05_14a2:3646_2	vadasi, kaṃ tassa guṇaṃ passasī”ti pucchantī imā gāthāyo āha –	3646	
PA_atk-s05_14a2:3647	“Sasamuddapariyāyaṃ, mahiṃ sāgarakuṇḍalaṃ;	364	
PA_atk-s05_14a2:3648	Vasundharaṃ āvasati, amaccaparivārito.	364	
PA_atk-s05_14a2:3649	“Cāturanto mahāraṭṭho, vijitāvī mahabbalo;	364	
PA_atk-s05_14a2:3650	Pathabyā ekarājāsi, yaso te vipulaṃ gato.	365	
PA_atk-s05_14a2:3651	“Soḷasitthisahassāni, āmuttamaṇikuṇḍalā;	365	
PA_atk-s05_14a2:3652	Nānājanapadā nārī, devakaññūpamā subhā.	365	
PA_atk-s05_14a2:3653	“Evaṃ sabbaṅgasampannaṃ, sabbakāmasamiddhinaṃ;	365	
PA_atk-s05_14a2:3654	Sukhitānaṃ piyaṃ dīghaṃ, jīvitaṃ āhu khattiya.	365	
PA_atk-s05_14a2:3655	“Atha tvaṃ kena vaṇṇena, kena vā pana hetunā;	365	
PA_atk-s05_14a2:3656	Paṇḍitaṃ anurakkhanto, pāṇaṃ cajasi duccaja”nti. ;	365	
PA_atk-s05_14a2:3657_0	Tattha sasamuddapariyāyanti samuddamariyādasaṅkhātena samuddaparikkhepena samannāgataṃ.	3657	
PA_atk-s05_14a2:3657_1	Sāgarakuṇḍalanti parikkhipitvā ṭhitassa sāgarassa kuṇḍalabhūtaṃ. Vijitāvīti vijitasaṅgāmo.	3657	
PA_atk-s05_14a2:3657_2	Ekarājāti aññassa attano sadisassa rañño abhāvato ekova rājā. Sabbakāmasamiddhinanti	3657	
PA_atk-s05_14a2:3657_3	sabbesampi vatthukāmakilesakāmānaṃ samiddhiyā samannāgatānaṃ. Sukhitānanti evarūpānaṃ	3657	
PA_atk-s05_14a2:3657_4	sukhitānaṃ sattānaṃ evaṃ sabbaṅgasampannaṃ jīvitaṃ dīghameva piyaṃ, na te appaṃ jīvitamicchantīti	3657	
PA_atk-s05_14a2:3657_5	paṇḍitā vadanti. Pāṇanti evarūpaṃ attano jīvitaṃ kasmā paṇḍitaṃ anurakkhanto cajasīti.	3657	
PA_atk-s05_14a2:3658	Rājā tassā kathaṃ sutvā paṇḍitassa guṇaṃ kathento imā gāthā abhāsi –	365	
PA_atk-s05_14a2:3659	“Yatopi āgato ayye, mama hatthaṃ mahosadho;	365	
PA_atk-s05_14a2:3660	Nābhijānāmi dhīrassa, aṇumattampi dukkaṭaṃ.	366	
PA_atk-s05_14a2:3661	“Sace ca kismici kāle, maraṇaṃ me pure siyā;	366	
PA_atk-s05_14a2:3662	So me putte paputte ca, sukhāpeyya mahosadho.	366	
PA_atk-s05_14a2:3663	“Anāgataṃ paccuppannaṃ, sabbamatthampi passati;	366	
PA_atk-s05_14a2:3664	Anāparādhakammantaṃ, na dajjaṃ dakarakkhino”ti. ;	366	
PA_atk-s05_14a2:3665_0	Tattha kismicīti kismiñci kāle. Sukhāpeyyāti sukhasmiṃyeva patiṭṭhāpeyya. Sabbamatthanti	3665	
PA_atk-s05_14a2:3665_1	esa anāgatañca paccuppannañca atītañca sabbaṃ atthaṃ sabbaññubuddho viya passati.	3665	
PA_atk-s05_14a2:3665_2	Anāparādhakammantanti kāyakammādīsu aparādharahitaṃ. Na dajjanti ayye, evaṃ asamadhuraṃ	3665	
PA_atk-s05_14a2:3665_3	paṇḍitaṃ nāhaṃ dakarakkhasassa dassāmīti evaṃ so mahāsattassa guṇe candamaṇḍalaṃ	3665	
PA_atk-s05_14a2:3665_4	uddharanto viya ukkhipitvā kathesi.	3665	
PA_atk-s05_14a2:3666_0	Iti imaṃ jātakaṃ yathānusandhippattaṃ. Atha paribbājikā cintesi “ettakenapi paṇḍitassa	3666	
PA_atk-s05_14a2:3666_1	guṇā pākaṭā na honti, sakalanagaravāsīnaṃ majjhe sāgarapiṭṭhe āsittatelaṃ vippakirantī	3666	
PA_atk-s05_14a2:3666_2	viya tassa guṇe pākaṭe karissāmī”ti rājānaṃ gahetvā pāsādā oruyha rājaṅgaṇe āsanaṃ	3666	
PA_atk-s05_14a2:3666_3	paññapetvā tattha nisīdāpetvā nāgare sannipātāpetvā puna rājānaṃ ādito paṭṭhāya dakarakkhasassa	3666	
PA_atk-s05_14a2:3666_4	pañhaṃ pucchitvā tena heṭṭhā kathitaniyāmeneva kathitakāle nāgare āmantetvā āha –	3666	
PA_atk-s05_14a2:3667	“Idaṃ suṇātha pañcālā, cūḷaneyyassa bhāsitaṃ;	366	
PA_atk-s05_14a2:3668	Paṇḍitaṃ anurakkhanto, pāṇaṃ cajati duccajaṃ.	366	
PA_atk-s05_14a2:3669	“Mātu bhariyāya bhātucca, sakhino brāhmaṇassa ca;	366	
PA_atk-s05_14a2:3670	Attano cāpi pañcālo, channaṃ cajati jīvitaṃ.	367	
PA_atk-s05_14a2:3671	“Evaṃ mahatthikā paññā, nipuṇā sādhucintinī;	367	
PA_atk-s05_14a2:3672	Diṭṭhadhammahitatthāya, samparāyasukhāya cā”ti. ;	367	
PA_atk-s05_14a2:3673	Tattha mahatthikāti mahantaṃ atthaṃ gahetvā ṭhitā. Diṭṭhadhammahitatthāyāti imasmiṃyeva attabhāve hitatthāya ca paraloke sukhatthāya ca hotīti.	367	
PA_atk-s05_14a2:3674	Iti sā ratanagharassa maṇikkhandhena kūṭaṃ gaṇhantī viya mahāsattassa guṇehi desanākūṭaṃ gaṇhīti.	367	
PA_atk-s05_14a2:3675	Dakarakkhasapañho niṭṭhito.	367	
PA_atk-s05_14a2:3676	Satthā imaṃ dhammadesanaṃ āharitvā “na, bhikkhave, idāneva tathāgato paññavā, pubbepi paññavāyevā”ti jātakaṃ samodhānento osānagāthā āha –	367	
PA_atk-s05_14a2:3677	“Bherī uppalavaṇṇāsi, pitā suddhodano ahu;	367	
PA_atk-s05_14a2:3678	Mātā āsi mahāmāyā, amarā bimbasundarī.	367	
PA_atk-s05_14a2:3679	“Suvo ahosi ānando, sāriputto ca cūḷanī;	367	
PA_atk-s05_14a2:3680	Devadatto ca kevaṭṭo, calākā thullanandinī.	368	
PA_atk-s05_14a2:3681	“Pañcālacandī sundarī, sāḷikā mallikā ahu;	368	
PA_atk-s05_14a2:3682	Ambaṭṭho āsi kāmindo, poṭṭhapādo ca pukkuso.	368	
PA_atk-s05_14a2:3683	“Pilotiko ca devindo, senako āsi kassapo;	368	
PA_atk-s05_14a2:3684	Udumbarā maṅgalikā, vedeho kāḷudāyako;	368	
PA_atk-s05_14a2:3685	Mahosadho lokanātho, evaṃ dhāretha jātaka”nti.	368	
PA_atk-s05_14a2:3686	Umaṅgajātakavaṇṇanā pañcamā.	368	
PA_atk-s05_14a2:3687	(Chaṭṭho bhāgo niṭṭhito.)	368	
