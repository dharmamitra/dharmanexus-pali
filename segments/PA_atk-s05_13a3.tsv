segmentnr	original	folio	analyzed
PA_atk-s05_13a3:0	Namo tassa bhagavato arahato sammāsambuddhassa	0	
PA_atk-s05_13a3:1	Khuddakanikāye	0	
PA_atk-s05_13a3:2	Jātaka-aṭṭhakathā	0	
PA_atk-s05_13a3:3	(Tatiyo bhāgo)	0	
PA_atk-s05_13a3:4	4. Catukkanipāto	0	
PA_atk-s05_13a3:5	1. Kāliṅgavaggo	0	
PA_atk-s05_13a3:7	[301] 1. Cūḷakāliṅgajātakavaṇṇanā	0	
PA_atk-s05_13a3:8_0	Vivarathimāsaṃ dvāranti idaṃ satthā jetavane viharanto catunnaṃ paribbājikānaṃ pabbajjaṃ	8	
PA_atk-s05_13a3:8_1	ārabbha kathesi. Vesāliyaṃ kira licchavirājūnaṃ satta sahassāni satta satāni satta	8	
PA_atk-s05_13a3:8_2	ca licchavī vasiṃsu. Te sabbepi pucchāpaṭipucchācittakā ahesuṃ. Atheko pañcasu vādasatesu	8	
PA_atk-s05_13a3:8_3	byatto nigaṇṭho vesāliyaṃ sampāpuṇi, te tassa saṅgahaṃ akaṃsu. Aparāpi evarūpā nigaṇṭhī	8	
PA_atk-s05_13a3:8_4	sampāpuṇi. Rājāno dvepi jane vādaṃ kāresuṃ, ubhopi sadisāva ahesuṃ. Tato licchavīnaṃ	8	
PA_atk-s05_13a3:8_5	etadahosi “ime dvepi paṭicca uppanno putto byatto bhavissatī”ti. Tesaṃ vivāhaṃ kāretvā	8	
PA_atk-s05_13a3:8_6	dvepi ekato vāsesuṃ. Atha nesaṃ saṃvāsamanvāya paṭipāṭiyā catasso dārikāyo eko ca	8	
PA_atk-s05_13a3:8_7	dārako jāyi. Dārikānaṃ “saccā, lolā, avadhārikā, paṭicchādā”ti nāmaṃ akaṃsu, dārakassa	8	
PA_atk-s05_13a3:8_8	“saccako”ti. Te pañcapi janā viññutaṃ pattā mātito pañca vādasatāni, pitito pañca	8	
PA_atk-s05_13a3:8_9	vādasatānīti vādasahassaṃ uggaṇhiṃsu. Mātāpitaro dārikānaṃ evaṃ ovadiṃsu “sace koci	8	
PA_atk-s05_13a3:8_10	gihī tumhākaṃ vādaṃ bhindissati, tassa pādaparicārikā bhaveyyātha. Sace pabbajito	81	
PA_atk-s05_13a3:8_11	bhindissati, tassa santike pabbajeyyāthā”ti.	81	
PA_atk-s05_13a3:9_0	Aparabhāge mātāpitaro kālamakaṃsu. Tesu kālakatesu saccakanigaṇṭho tattheva vesāliyaṃ	9	
PA_atk-s05_13a3:9_1	licchavīnaṃ sippaṃ sikkhāpento vasi. Bhaginiyo jambusākhaṃ gahetvā vādatthāya nagarā	9	
PA_atk-s05_13a3:9_2	nagaraṃ caramānā sāvatthiṃ patvā nagaradvāre sākhaṃ nikhaṇitvā “yo amhākaṃ vādaṃ	9	
PA_atk-s05_13a3:9_3	āropetuṃ sakkoti gihī vā pabbajito vā, so etaṃ paṃsupuñjaṃ pādehi vikiritvā pādeheva	9	
PA_atk-s05_13a3:9_4	sākhaṃ maddatū”ti dārakānaṃ vatvā bhikkhāya nagaraṃ pavisiṃsu. Athāyasmā sāriputto	9	
PA_atk-s05_13a3:9_5	asammaṭṭhaṭṭhānaṃ sammajjitvā rittaghaṭesu pānīyaṃ upaṭṭhapetvā gilāne ca paṭijaggitvā	9	
PA_atk-s05_13a3:9_6	divātaraṃ sāvatthiṃ piṇḍāya pavisanto taṃ sākhaṃ disvā dārake pucchi, dārakā taṃ	9	
PA_atk-s05_13a3:9_7	pavattiṃ ācikkhiṃsu. Thero dārakeheva pātāpetvā maddāpetvā “yehi ayaṃ sākhā ṭhapitā,	9	
PA_atk-s05_13a3:9_8	te katabhattakiccāva āgantvā jetavanadvārakoṭṭhake maṃ passantū”ti dārakānaṃ vatvā	9	
PA_atk-s05_13a3:9_9	nagaraṃ pavisitvā katabhattakicco vihāradvārakoṭṭhake aṭṭhāsi. Tāpi paribbājikā bhikkhāya	9	
PA_atk-s05_13a3:9_10	caritvā āgatā sākhaṃ madditaṃ disvā “kenāyaṃ madditā”ti vatvā “sāriputtattherena,	91	
PA_atk-s05_13a3:9_11	sace tumhe vādatthikā, jetavanadvārakoṭṭhakaṃ gacchathā”ti dārakehi vuttā puna nagaraṃ	91	
PA_atk-s05_13a3:9_12	pavisitvā mahājanaṃ sannipātetvā vihāradvārakoṭṭhakaṃ gantvā theraṃ vādasahassaṃ	91	
PA_atk-s05_13a3:9_13	pucchiṃsu. Thero taṃ vissajjetvā “aññaṃ kiñci jānāthā”ti pucchi. “Na jānāma, sāmī”ti.	91	
PA_atk-s05_13a3:9_14	“Ahaṃ pana vo kiñci pucchāmī”ti. “Puccha, sāmi, jānantiyo kathessāmā”ti.	91	
PA_atk-s05_13a3:10_0	Thero “ekaṃ nāma ki”nti pucchi. Tā na jāniṃsu. Thero vissajjesi. Tā “amhākaṃ, sāmi,	10	
PA_atk-s05_13a3:10_1	parājayo, tumhākaṃ jayo”ti āhaṃsu. “Idāni kiṃ karissathā”ti? “Amhākaṃ mātāpitūhi	10	
PA_atk-s05_13a3:10_2	ayaṃ ovādo dinno ‘sace vo gihī vādaṃ bhindissati, tassa pajāpatiyo bhaveyyātha. Sace	10	
PA_atk-s05_13a3:10_3	pabbajito, tassa santike pabbajeyyāthā’ti, pabbajjaṃ no dethā”ti. Thero “sādhū”ti	10	
PA_atk-s05_13a3:10_4	vatvā tā uppalavaṇṇāya theriyā santike pabbājesi. Tā sabbāpi na cirasseva arahattaṃ	10	
PA_atk-s05_13a3:10_5	pāpuṇiṃsu. Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso, sāriputtatthero	10	
PA_atk-s05_13a3:10_6	catunnaṃ paribbājikānaṃ avassayo hutvā sabbā arahattaṃ pāpesī”ti. Satthā āgantvā	10	
PA_atk-s05_13a3:10_7	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	10	
PA_atk-s05_13a3:10_8	“na, bhikkhave, idāneva, pubbepesa etāsaṃ avassayo ahosi, idāni pana pabbajjābhisekaṃ	10	
PA_atk-s05_13a3:10_9	dāpesi, pubbe rājamahesiṭṭhāne ṭhapesī”ti vatvā atītaṃ āhari.	10	
PA_atk-s05_13a3:11_0	Atīte kāliṅgaraṭṭhe dantapuranagare kāliṅgarāje rajjaṃ kārente assakaraṭṭhe pāṭalinagare	11	
PA_atk-s05_13a3:11_1	assako nāma rājā rajjaṃ kāresi. Kāliṅgo sampannabalavāhano sayampi nāgabalo paṭiyodhaṃ	11	
PA_atk-s05_13a3:11_2	na passati. So yujjhitukāmo hutvā amaccānaṃ ārocesi “ahaṃ yuddhatthiko, paṭiyodhaṃ	11	
PA_atk-s05_13a3:11_3	pana na passāmi, kiṃ karomā”ti. Amaccā “attheko, mahārāja, upāyo, dhītaro te catasso	11	
PA_atk-s05_13a3:11_4	uttamarūpadharā, tā pasādhetvā paṭicchannayāne nisīdāpetvā balaparivutā gāmanigamarājadhāniyo	11	
PA_atk-s05_13a3:11_5	carāpetha. Yo rājā tā attano gehe kātukāmo bhavissati, tena saddhiṃ yuddhaṃ karissāmā”ti	11	
PA_atk-s05_13a3:11_6	vadiṃsu. Rājā tathā kāresi. Tāhi gatagataṭṭhāne rājāno bhayena tāsaṃ nagaraṃ pavisituṃ	11	
PA_atk-s05_13a3:11_7	na denti, paṇṇākāraṃ pesetvā bahinagareyeva vasāpenti. Evaṃ sakalajambudīpaṃ vicaritvā	11	
PA_atk-s05_13a3:11_8	assakaraṭṭhe pāṭalinagaraṃ pāpuṇiṃsu. Assakopi nagaradvārāni pidahāpetvā paṇṇākāraṃ	11	
PA_atk-s05_13a3:11_9	pesesi. Tassa nandiseno nāma amacco paṇḍito byatto upāyakusalo. So cintesi “imā kira	11	
PA_atk-s05_13a3:11_10	rājadhītaro sakalajambudīpaṃ vicaritvā paṭiyodhaṃ na labhiṃsu, evaṃ sante jambudīpo	111	
PA_atk-s05_13a3:11_11	tuccho nāma ahosi, ahaṃ kāliṅgena saddhiṃ yujjhissāmī”ti. So nagaradvāraṃ gantvā	111	
PA_atk-s05_13a3:11_12	dovārike āmantetvā tāsaṃ dvāraṃ vivarāpetuṃ paṭhamaṃ gāthamāha –	111	
PA_atk-s05_13a3:13	“Vivarathimāsaṃ dvāraṃ, nagaraṃ pavisantu aruṇarājassa;	1	
PA_atk-s05_13a3:14	Sīhena susiṭṭhena, surakkhitaṃ nandisenenā”ti.	1	
PA_atk-s05_13a3:15_0	Tattha aruṇarājassāti so hi rajje patiṭṭhitakāle raṭṭhanāmavasena assako nāma jāto,	15	
PA_atk-s05_13a3:15_1	kuladattiyaṃ panassa nāmaṃ aruṇoti. Tenāha “aruṇarājassā”ti. Sīhenāti purisasīhena.	15	
PA_atk-s05_13a3:15_2	Susiṭṭhenāti ācariyehi suṭṭhu anusāsitena. Nandisenenāti mayā nandisenena nāma.	15	
PA_atk-s05_13a3:16_0	So evaṃ vatvā dvāraṃ vivarāpetvā tā gahetvā assakarañño datvā “tumhe mā bhāyittha,	16	
PA_atk-s05_13a3:16_1	yuddhe sati ahaṃ jinissāmi, imā uttamarūpadharā rājadhītaro mahesiyo karothā”ti tāsaṃ	16	
PA_atk-s05_13a3:16_2	abhisekaṃ dāpetvā tāhi saddhiṃ āgate purise “gacchatha, tumhe rājadhītūnaṃ assakarājena	16	
PA_atk-s05_13a3:16_3	mahesiṭṭhāne ṭhapitabhāvaṃ tumhākaṃ rañño ācikkhathā”ti uyyojesi. Te gantvā ārocesuṃ.	16	
PA_atk-s05_13a3:16_4	Kāliṅgo “na hi nūna so mayhaṃ balaṃ jānātī”ti vatvā tāvadeva mahatiyā senāya nikkhami.	16	
PA_atk-s05_13a3:16_5	Nandiseno tassa āgamanaṃ ñatvā “attano kira rajjasīmāyameva hotu, mā amhākaṃ rañño	16	
PA_atk-s05_13a3:16_6	rajjasīmaṃ okkamatu, ubhinnaṃ rajjānaṃ antare yuddhaṃ bhavissatī”ti sāsanaṃ pesesi.	16	
PA_atk-s05_13a3:16_7	So sāsanaṃ sutvā attano rajjapariyanteyeva aṭṭhāsi. Assakopi attano rajjapariyante	16	
PA_atk-s05_13a3:16_8	aṭṭhāsi. Tadā bodhisatto isipabbajjaṃ pabbajitvā tesaṃ dvinnaṃ rajjānaṃ antare paṇṇasālāyaṃ	16	
PA_atk-s05_13a3:16_9	vasati. Kāliṅgo cintesi “samaṇā nāma kiñci jānissanti, ko jānāti, kiṃ bhavissati,	16	
PA_atk-s05_13a3:16_10	kassa jayo vā parājayo vā bhavissati, tāpasaṃ pucchissāmī”ti aññātakavesena bodhisattaṃ	161	
PA_atk-s05_13a3:16_11	upasaṅkamitvā vanditvā ekamantaṃ nisīditvā paṭisanthāraṃ katvā “bhante, kāliṅgo ca	161	
PA_atk-s05_13a3:16_12	assako ca yujjhitukāmā attano attano rajjasīmāyameva ṭhitā, etesu kassa jayo bhavissati,	161	
PA_atk-s05_13a3:16_13	kassa parājayo”ti pucchi. Mahāpuñña, ahaṃ “asukassa jayo, asukassa parājayo”ti na	161	
PA_atk-s05_13a3:16_14	jānāmi, sakko pana devarājā idhāgacchati, tamahaṃ pucchitvā kathessāmi, sve āgaccheyyāsīti.	161	
PA_atk-s05_13a3:16_15	Sakko bodhisattassa upaṭṭhānaṃ āgantvā nisīdi, atha naṃ bodhisatto tamatthaṃ pucchi.	161	
PA_atk-s05_13a3:16_16	Bhante, kāliṅgo jinissati, assako parājissati, idañcidañca pubbanimittaṃ paññāyissatīti.	161	
PA_atk-s05_13a3:17_0	Kāliṅgo punadivase āgantvā pucchi, bodhisattopissa ācikkhi. So “kiṃ nāma pubbanimittaṃ	17	
PA_atk-s05_13a3:17_1	bhavissatī”ti apucchitvāva “ahaṃ kira jinissāmī”ti uṭṭhāya tuṭṭhiyā pakkāmi. Sā kathā	17	
PA_atk-s05_13a3:17_2	vitthārikā ahosi. Taṃ sutvā assako nandisenaṃ pakkosāpetvā “kāliṅgo kira jinissatiṃ,	17	
PA_atk-s05_13a3:17_3	mayaṃ parājissāma, kiṃ nu kho kātabba”nti āha. So “ko etaṃ jānāti mahārāja, kassa	17	
PA_atk-s05_13a3:17_4	jayo vā parājayo vā, tumhe mā cintayitthā”ti rājānaṃ assāsetvā bodhisattaṃ upasaṅkamitvā	17	
PA_atk-s05_13a3:17_5	vanditvā ekamantaṃ nisinno “bhante, ko jinissati, ko parājissatī”ti pucchi. “Kāliṅgo	17	
PA_atk-s05_13a3:17_6	jinissati, assako parājissatī”ti? “Bhante, jinantassa pubbanimittaṃ kiṃ bhavissati,	17	
PA_atk-s05_13a3:17_7	kiṃ parājinantassā”ti? “Mahāpuñña, jinantassa ārakkhadevatā sabbaseto usabho bhavissati,	17	
PA_atk-s05_13a3:17_8	itarassa sabbakāḷako, ubhinnampi ārakkhadevatā yujjhitvā jayaparājayaṃ karissantī”ti.	17	
PA_atk-s05_13a3:17_9	Nandiseno taṃ sutvā uṭṭhāya gantvā rañño sahāye sahassamatte mahāyodhe gahetvā avidūre	17	
PA_atk-s05_13a3:17_10	pabbataṃ abhiruyha “ambho, amhākaṃ rañño jīvitaṃ dātuṃ sakkhissathā”ti pucchi. “Āma,	171	
PA_atk-s05_13a3:17_11	sakkhissāmā”ti. “Tena hi imasmiṃ papāte patathā”ti. Te patituṃ ārabhiṃsu. Atha ne	171	
PA_atk-s05_13a3:17_12	vāretvā “alaṃ ettha patanena, amhākaṃ rañño jīvitaṃ dātuṃ suhadayā anivattino hutvā	171	
PA_atk-s05_13a3:17_13	yujjhathā”ti āha. Te sampaṭicchiṃsuṃ.	171	
PA_atk-s05_13a3:18_0	Atha saṅgāme upaṭṭhite kāliṅgo “ahaṃ kira jinissāmī”ti vosānaṃ āpajji, balakāyāpissa	18	
PA_atk-s05_13a3:18_1	“amhākaṃ kira jayo”ti vosānaṃ āpajjitvā sannāhaṃ akatvā vaggavaggā hutvā yathāruci	18	
PA_atk-s05_13a3:18_2	pakkamiṃsu, vīriyakaraṇakāle vīriyaṃ na kariṃsu. Ubhopi rājāno assaṃ abhiruhitvā	18	
PA_atk-s05_13a3:18_3	“yujjhissāmā”ti aññamaññaṃ upasaṅkamanti. Ubhinnaṃ ārakkhadevatā purato gantvā kāliṅgarañño	18	
PA_atk-s05_13a3:18_4	ārakkhadevatā sabbaseto usabho ahosi, itarassa sabbakāḷako. Tā devatāpi aññamaññaṃ	18	
PA_atk-s05_13a3:18_5	yujjhanākāraṃ dassentā upasaṅkamiṃsu. Te pana usabhā ubhinnaṃ rājūnaṃyeva paññāyanti,	18	
PA_atk-s05_13a3:18_6	na aññesaṃ. Nandiseno assakaṃ pucchi “paññāyati te, mahārāja, ārakkhadevatā”ti. “Āma,	18	
PA_atk-s05_13a3:18_7	paññāyatī”ti. “Kenākārenā”ti. “Kāliṅgarañño ārakkhadevatā sabbaseto usabho hutvā	18	
PA_atk-s05_13a3:18_8	paññāyati, amhākaṃ ārakkhadevatā sabbakāḷako kilamanto hutvā tiṭṭhatī”ti. “Mahārāja,	18	
PA_atk-s05_13a3:18_9	tumhe mā bhāyatha, mayaṃ jinissāma, kāliṅgo parājissati, tumhe assapiṭṭhito otaritvā	18	
PA_atk-s05_13a3:18_10	imaṃ sattiṃ gahetvā susikkhitasindhavaṃ udarapasse vāmahatthena uppīḷetvā iminā purisasahassena	181	
PA_atk-s05_13a3:18_11	saddhiṃ vegena gantvā kāliṅgarañño ārakkhadevataṃ sattippahārena pātetha, tato mayaṃ	181	
PA_atk-s05_13a3:18_12	sahassamattā sattisahassena paharissāma, evaṃ kāliṅgassa ārakkhadevatā nassissati,	181	
PA_atk-s05_13a3:18_13	tato kāliṅgo parājissati, mayaṃ jinissāmā”ti. Rājā “sādhū”ti nandisenena dinnasaññāya	181	
PA_atk-s05_13a3:18_14	gantvā sattiyā pahari, sūrayodhasahassāpi amaccā sattisahassena pahariṃsu. Ārakkhadevatā	181	
PA_atk-s05_13a3:18_15	tattheva jīvitakkhayaṃ pāpuṇi, tāvadeva kāliṅgo parājitvā palāyi. Taṃ palāyamānaṃ	181	
PA_atk-s05_13a3:18_16	disvā sahassamattā amaccā “kāliṅgo palāyatī”ti unnadiṃsu. Kāliṅgo maraṇabhayabhīto	181	
PA_atk-s05_13a3:18_17	palāyamāno taṃ tāpasaṃ akkosanto dutiyaṃ gāthamāha –	181	
PA_atk-s05_13a3:20	“Jayo kaliṅgānamasayhasāhinaṃ, parājayo anayo assakānaṃ;	2	
PA_atk-s05_13a3:21	Icceva te bhāsitaṃ brahmacāri, na ujjubhūtā vitathaṃ bhaṇantī”ti.	2	
PA_atk-s05_13a3:22_0	Tattha asayhasāhinanti asayhaṃ dussahaṃ sahituṃ samatthānaṃ. Icceva te bhāsitanti	22	
PA_atk-s05_13a3:22_1	evaṃ tayā kūṭatāpasa lañjaṃ gahetvā parājinakarājānaṃ jinissati, jinanarājānañca	22	
PA_atk-s05_13a3:22_2	parājissatīti bhāsitaṃ. Na ujjubhūtāti ye kāyena vācāya manasā ca ujubhūtā, na te musā bhaṇantīti.	22	
PA_atk-s05_13a3:23_0	Evaṃ so tāpasaṃ akkosanto palāyanto attano nagarameva gato, nivattitvā oloketumpi	23	
PA_atk-s05_13a3:23_1	nāsakkhi. Tato katipāhaccayena sakko tāpasassa upaṭṭhānaṃ agamāsi. Tāpaso tena saddhiṃ	23	
PA_atk-s05_13a3:23_2	kathento tatiyaṃ gāthamāha –	23	
PA_atk-s05_13a3:25	“Devā musāvādamupātivattā, saccaṃ dhanaṃ paramaṃ tesu sakka;	2	
PA_atk-s05_13a3:26	Taṃ te musā bhāsitaṃ devarāja, kiṃ vā paṭicca maghavā mahindā”ti.	2	
PA_atk-s05_13a3:27	Tattha taṃ te musā bhāsitanti yaṃ tayā mayhaṃ bhāsitaṃ, taṃ atthabhañjanakamusāvādaṃ kathentena tayā musā bhāsitaṃ, tayā kiṃ kāraṇaṃ paṭicca evaṃ bhāsitanti?	2	
PA_atk-s05_13a3:28	Taṃ sutvā sakko catutthaṃ gāthamāha –	2	
PA_atk-s05_13a3:30	“Nanu te sutaṃ brāhmaṇa bhaññamāne, devā na issanti purisaparakkamassa;	3	
PA_atk-s05_13a3:31	Damo samādhi manaso abhejjo, abyaggatā nikkamanañca kāle;	3	
PA_atk-s05_13a3:32	Daḷhañca viriyaṃ purisaparakkamo ca, teneva āsi vijayo assakāna”nti.	3	
PA_atk-s05_13a3:33_0	Tassattho – kiṃ tayā, brāhmaṇa, tattha tattha vacane bhaññamāne idaṃ na sutapubbaṃ,	33	
PA_atk-s05_13a3:33_1	yaṃ devā purisaparakkamassa na issanti na usūyanti, assakarañño vīriyakaraṇavasena	33	
PA_atk-s05_13a3:33_2	attadamanasaṅkhāto damo, samaggabhāvena manaso abhejjo, abhejjasamādhi, assakarañño	33	
PA_atk-s05_13a3:33_3	sahāyānaṃ vīriyakaraṇakāle abyaggatā yathā kāliṅgassa manussā vaggavaggā hutvā osakkiṃsu,	33	
PA_atk-s05_13a3:33_4	evaṃ anosakkanaṃ samaggabhāvena abhejjacittānaṃ vīriyañca purisaparakkamo ca thiro	33	
PA_atk-s05_13a3:33_5	ahosi, teneva kāraṇena assakānaṃ jayo ahosīti.	33	
PA_atk-s05_13a3:34_0	Palāte ca pana kāliṅge assakarājā vilopaṃ gāhāpetvā attano nagaraṃ gato. Nandiseno	34	
PA_atk-s05_13a3:34_1	kāliṅgassa sāsanaṃ pesesi “imāsaṃ catunnaṃ rājakaññānaṃ dāyajjakoṭṭhāsaṃ pesetu,	34	
PA_atk-s05_13a3:34_2	sace na peseti, kātabbamettha jānissāmī”ti. So taṃ sāsanaṃ sutvā bhītatasito tāhi	34	
PA_atk-s05_13a3:34_3	laddhabbadāyajjaṃ pesesi, tato paṭṭhāya samaggavāsaṃ vasiṃsu.	34	
PA_atk-s05_13a3:35	Satthā imaṃ dhammadesanaṃ āharitvā jātakaṃ samodhānesi “tadā kāliṅgarañño dhītaro imā daharabhikkhuniyo ahesuṃ, nandiseno sāriputto, tāpaso pana ahameva ahosi”nti.	3	
PA_atk-s05_13a3:36	Cūḷakāliṅgajātakavaṇṇanā paṭhamā.	3	
PA_atk-s05_13a3:38	[302] 2. Mahāassārohajātakavaṇṇanā	3	
PA_atk-s05_13a3:39_0	Adeyyesuṃ dadaṃ dānanti idaṃ satthā jetavane viharanto ānandattheraṃ ārabbha kathesi.	39	
PA_atk-s05_13a3:39_1	Paccuppannavatthu heṭṭhā kathitameva. Satthā “porāṇakapaṇḍitāpi attano upakāravaseneva	39	
PA_atk-s05_13a3:39_2	kiriṃsū”ti vatvā idhāpi atītaṃ āhari.	39	
PA_atk-s05_13a3:40_0	Atīte bodhisatto bārāṇasirājā hutvā dhammena samena rajjaṃ kāreti, dānaṃ deti, sīlaṃ	40	
PA_atk-s05_13a3:40_1	rakkhati. So “paccantaṃ kupitaṃ vūpasamessāmī”ti balavāhanaparivuto gantvā parājito	40	
PA_atk-s05_13a3:40_2	assaṃ abhiruhitvā palāyamāno ekaṃ paccantagāmaṃ pāpuṇi. Tattha tiṃsa janā rājasevakā	40	
PA_atk-s05_13a3:40_3	vasanti. Te pātova gāmamajjhe sannipatitvā gāmakiccaṃ karonti. Tasmiṃ khaṇe rājā	40	
PA_atk-s05_13a3:40_4	vammitaṃ assaṃ abhiruhitvā alaṅkatapaṭiyatto gāmadvārena antogāmaṃ pāvisi. Te “kiṃ	40	
PA_atk-s05_13a3:40_5	nu kho ida”nti bhītā palāyitvā sakasakagehāni pavisiṃsu. Eko panettha attano gehaṃ	40	
PA_atk-s05_13a3:40_6	agantvā rañño paccuggamanaṃ katvā “rājā kira paccantaṃ gato”ti suyyati, kosi tvaṃ	40	
PA_atk-s05_13a3:40_7	rājapuriso corapurisoti? “Rājapuriso, sammā”ti. “Tena hi ethā”ti rājānaṃ gehaṃ netvā	40	
PA_atk-s05_13a3:40_8	attano pīṭhake nisīdāpetvā “ehi, bhadde, sahāyakassa pāde dhovā”ti bhariyaṃ tassa	40	
PA_atk-s05_13a3:40_9	pāde dhovāpetvā attano balānurūpena āhāraṃ datvā “muhuttaṃ vissamathā”ti sayanaṃ	40	
PA_atk-s05_13a3:40_10	paññāpesi, rājā nipajji. Itaro assassa sannāhaṃ mocetvā caṅkamāpetvā udakaṃ pāyetvā	401	
PA_atk-s05_13a3:40_11	piṭṭhiṃ telena makkhetvā tiṇaṃ adāsi. Evaṃ tayo cattāro divase rājānaṃ paṭijaggitvā	401	
PA_atk-s05_13a3:40_12	“gacchāmahaṃ, sammā”ti vutte puna rañño ca assassa ca kattabbayuttakaṃ sabbamakāsi.	401	
PA_atk-s05_13a3:40_13	Rājā tussitvā gacchanto “ahaṃ, samma, mahāassāroho nāma, nagaramajjhe amhākaṃ gehaṃ,	401	
PA_atk-s05_13a3:40_14	sace kenaci kiccena nagaraṃ āgacchasi, dakkhiṇadvāre ṭhatvā dovārikaṃ ‘mahāassāroho	401	
PA_atk-s05_13a3:40_15	kataragehe vasatī’ti pucchitvā dovārikaṃ gahetvā amhākaṃ gehaṃ āgaccheyyāsī”ti vatvā pakkāmi.	401	
PA_atk-s05_13a3:41_0	Balakāyopi rājānaṃ adisvā bahinagare khandhāvāraṃ bandhitvā ṭhito rājānaṃ disvā paccuggantvā	41	
PA_atk-s05_13a3:41_1	parivāresi. Rājā nagaraṃ pavisanto dvārantare ṭhatvā dovārikaṃ pakkosāpetvā mahājanaṃ	41	
PA_atk-s05_13a3:41_2	paṭikkamāpetvā “tāta, eko paccantagāmavāsī maṃ daṭṭhukāmo āgantvā ‘mahāassārohassa	41	
PA_atk-s05_13a3:41_3	gehaṃ kaha’nti taṃ pucchissati, taṃ tvaṃ hatthe gahetvā ānetvā maṃ dasseyyāsi, tadā	41	
PA_atk-s05_13a3:41_4	tvaṃ sahassaṃ labhissasī”ti āha. So nāgacchati, tasmiṃ anāgacchante rājā tassa vasanagāme	41	
PA_atk-s05_13a3:41_5	baliṃ vaḍḍhāpesi, balimhi vaḍḍhite nāgacchati. Evaṃ dutiyampi tatiyampi baliṃ vaḍḍhāpesi,	41	
PA_atk-s05_13a3:41_6	neva āgacchati. Atha naṃ gāmavāsino sannipatitvā āhaṃsu “ayya, tava sahāyassa mahāassārohassa	41	
PA_atk-s05_13a3:41_7	āgatakālato paṭṭhāya mayaṃ balinā pīḷiyamānā sīsaṃ ukkhipituṃ na sakkoma, gaccha	41	
PA_atk-s05_13a3:41_8	tava sahāyassa mahāassārohassa vatvā amhākaṃ baliṃ vissajjāpehī”ti. Sādhu gacchissāmi,	41	
PA_atk-s05_13a3:41_9	na pana sakkā tucchahatthena gantuṃ, mayhaṃ sahāyassa dve dārakā atthi, tesañca bhariyāya	41	
PA_atk-s05_13a3:41_10	cassa sahāyakassa ca me nivāsanapārupanapiḷandhanādīni sajjethāti. “Sādhu sajjissāmā”ti	411	
PA_atk-s05_13a3:41_11	te sabbaṃ paṇṇākāraṃ sajjayiṃsu.	411	
PA_atk-s05_13a3:42_0	So tañca attano ghare pakkapūvañca ādāya gantvā dakkhiṇadvāraṃ patvā dovārikaṃ pucchi	42	
PA_atk-s05_13a3:42_1	“kahaṃ, samma, mahāassārohassa geha”nti. So “ehi dassemi te”ti taṃ hatthe gahetvā	42	
PA_atk-s05_13a3:42_2	rājadvāraṃ gantvā “dovāriko ekaṃ paccantagāmavāsiṃ gahetvā āgato”ti paṭivedesi. Rājā	42	
PA_atk-s05_13a3:42_3	taṃ sutvā āsanā uṭṭhāya “mayhaṃ sahāyo ca tena saddhiṃ āgatā ca pavisantū”ti paccuggamanaṃ	42	
PA_atk-s05_13a3:42_4	katvā disvāva naṃ parissajitvā “mayhaṃ sahāyikā ca dārakā ca arogā”ti pucchitvā hatthe	42	
PA_atk-s05_13a3:42_5	gahetvā mahātalaṃ abhiruhitvā setacchattassa heṭṭhā rājāsane nisīdāpetvā aggamahesiṃ	42	
PA_atk-s05_13a3:42_6	pakkosāpetvā “bhadde, sahāyassa me pāde dhovā”ti āha. Sā tassa pāde dhovi, rājā suvaṇṇabhiṅkārena	42	
PA_atk-s05_13a3:42_7	udakaṃ āsiñci. Devīpi pāde dhovitvā gandhatelena makkhesi. Rājā “kiṃ, samma, atthi,	42	
PA_atk-s05_13a3:42_8	kiñci amhākaṃ khādanīya”nti pucchi. So “atthī”ti pasibbakato pūve nīharāpesi. Rājā	42	
PA_atk-s05_13a3:42_9	suvaṇṇataṭṭakena gahetvā tassa saṅgahaṃ karonto “mama sahāyena ānītaṃ khādathā”ti	42	
PA_atk-s05_13a3:42_10	deviyā ca amaccānañca khādāpetvā sayampi khādi. Itaro itarampi paṇṇākāraṃ dassesi.	421	
PA_atk-s05_13a3:42_11	Rājā tassa saṅgahatthaṃ kāsikavatthāni apanetvā tena ābhatavatthayugaṃ nivāsesiṃ.	421	
PA_atk-s05_13a3:42_12	Devīpi kāsikavatthañceva ābharaṇāni ca apanetvā tena ābhatavatthaṃ nivāsetvā ābharaṇāni piḷandhi.	421	
PA_atk-s05_13a3:43_0	Atha naṃ rājā rājārahaṃ bhojanaṃ bhojāpetvā ekaṃ amaccaṃ āṇāpesi “gaccha imassa mama	43	
PA_atk-s05_13a3:43_1	karaṇaniyāmeneva massukammaṃ kāretvā gandhodakena nhāpetvā satasahassagghanikaṃ kāsikavatthaṃ	43	
PA_atk-s05_13a3:43_2	nivāsāpetvā rājālaṅkārena alaṅkārāpetvā ānehī”ti. So tathā akāsi. Rājā nagare bheriṃ	43	
PA_atk-s05_13a3:43_3	carāpetvā amacce sannipātāpetvā setacchattassa majjhe jātihiṅgulakasuttaṃ pātetvā	43	
PA_atk-s05_13a3:43_4	upaḍḍharajjaṃ adāsi. Te tato paṭṭhāya ekato bhuñjanti pivanti sayanti, vissāso thiro	43	
PA_atk-s05_13a3:43_5	ahosi kenaci abhejjo. Athassa rājā puttadārepi pakkosāpetvā antonagare nivesanaṃ	43	
PA_atk-s05_13a3:43_6	māpetvā adāsi. Te samaggā sammodamānā rajjaṃ kārenti.	43	
PA_atk-s05_13a3:44_0	Atha amaccā kujjhitvā rājaputtaṃ āhaṃsu “kumāra, rājā ekassa gahapatikassa upaḍḍharajjaṃ	44	
PA_atk-s05_13a3:44_1	datvā tena saddhiṃ ekato bhuñjati pivati sayati, dārake ca vandāpeti, iminā raññā	44	
PA_atk-s05_13a3:44_2	katakammaṃ na jānāma, kiṃ karoti rājā, mayaṃ lajjāma, tvaṃ rañño kathehī”ti. So “sādhū”ti	44	
PA_atk-s05_13a3:44_3	sampaṭicchitvā sabbaṃ taṃ kathaṃ rañño ārocetvā “mā evaṃ karohi, mahārājā”ti āha.	44	
PA_atk-s05_13a3:44_4	“Tāta, ahaṃ yuddhaparājito kahaṃ vasiṃ, api nu jānāthā”ti. “Na jānāma, devā”ti. “Ahaṃ	44	
PA_atk-s05_13a3:44_5	etassa ghare vasanto arogo hutvā āgantvā rajjaṃ kāresiṃ, evaṃ mama upakārino kasmā	44	
PA_atk-s05_13a3:44_6	sampattiṃ na dassāmī”ti evaṃ vatvā ca pana bodhisatto “tāta, yo hi adātabbayuttakassa	44	
PA_atk-s05_13a3:44_7	deti, dātabbayuttakassa na deti, so āpadaṃ patvā kiñci upakāraṃ na labhatī”ti dassento imā gāthā āha –	44	
PA_atk-s05_13a3:46	“Adeyyesu dadaṃ dānaṃ, deyyesu nappavecchati;	4	
PA_atk-s05_13a3:47	Āpāsu byasanaṃ patto, sahāyaṃ nādhigacchati.	4	
PA_atk-s05_13a3:49	“Nādeyyesu dadaṃ dānaṃ, deyyesu yo pavecchati;	4	
PA_atk-s05_13a3:50	Āpāsu byasanaṃ patto, sahāyamadhigacchati.	5	
PA_atk-s05_13a3:52	“Saññogasambhogavisesadassanaṃ, anariyadhammesu saṭhesu nassati;	5	
PA_atk-s05_13a3:53	Katañca ariyesu ca ajjavesu, mahapphalaṃ hoti aṇumpi tādisu.	5	
PA_atk-s05_13a3:55	“Yo pubbe katakalyāṇo, akā loke sudukkaraṃ;	5	
PA_atk-s05_13a3:56	Pacchā kayirā na vā kayirā, accantaṃ pūjanāraho”ti.	5	
PA_atk-s05_13a3:57_0	Tattha adeyyesūti pubbe akatūpakāresu. Deyyesūti pubbe katūpakāresu. Nappavecchatīti	57	
PA_atk-s05_13a3:57_1	na paveseti na deti. Āpāsūti āpadāsu. Byasananti dukkhaṃ. Saññogasambhogavisesadassananti	57	
PA_atk-s05_13a3:57_2	yo mittena kato saññogo ceva sambhogo ca, tassa visesadassanaṃ guṇadassanaṃ sukataṃ	57	
PA_atk-s05_13a3:57_3	mayhaṃ imināti etaṃ sabbaṃ asuddhadhammattā anariyadhammesu kerāṭikattā saṭhesu nassati.	57	
PA_atk-s05_13a3:57_4	Ariyesūti attano kataguṇajānanena ariyesu parisuddhesu. Ajjavesūti teneva kāraṇena	57	
PA_atk-s05_13a3:57_5	ujukesu akuṭilesu. Aṇumpīti appamattakampi. Tādisūti ye tādisā puggalā honti ariyā	57	
PA_atk-s05_13a3:57_6	ujubhūtā, tesu appampi kataṃ mahapphalaṃ hoti mahājutikaṃ mahāvipphāraṃ, sukhette	57	
PA_atk-s05_13a3:57_7	vuttabījamiva na nassati, itarasmiṃ pana pāpe bahumpi kataṃ aggimhi khittabījamiva	57	
PA_atk-s05_13a3:57_8	nassatīti attho. Vuttampi cetaṃ –	57	
PA_atk-s05_13a3:58	“Yathāpi bījamaggimhi, ḍayhati na virūhati;	5	
PA_atk-s05_13a3:59	Evaṃ kataṃ asappurise, nassati na virūhati.	5	
PA_atk-s05_13a3:60	“Kataññumhi ca posamhi, sīlavante ariyavuttine;	6	
PA_atk-s05_13a3:61	Sukhette viya bījāni, kataṃ tamhi na nassatī”ti. ;	6	
PA_atk-s05_13a3:62_0	Pubbe katakalyāṇoti paṭhamataraṃ upakāraṃ katvā ṭhito. Akāti akari, ayaṃ loke sudukkaraṃ	62	
PA_atk-s05_13a3:62_1	nāma akāsīti attho. Pacchā kayirāti so pacchā aññaṃ kiñci guṇaṃ karotu vā mā vā,	62	
PA_atk-s05_13a3:62_2	teneva paṭhamakatena guṇena accantaṃ pūjanāraho hoti, sabbaṃ sakkārasammānaṃ arahatīti.	62	
PA_atk-s05_13a3:63	Idaṃ pana sutvā neva amaccā, na rājaputto puna kiñci kathesīti.	6	
PA_atk-s05_13a3:64	Satthā imaṃ dhammadesanaṃ āharitvā jātakaṃ samodhānesi – “tadā paccantagāmavāsī ānando ahosi, bārāṇasirājā pana ahameva ahosi”nti.	6	
PA_atk-s05_13a3:65	Mahāassārohajātakavaṇṇanā dutiyā.	6	
PA_atk-s05_13a3:67	[303] 3. Ekarājajātakavaṇṇanā	6	
PA_atk-s05_13a3:68_0	Anuttare kāmaguṇe samiddheti idaṃ satthā jetavane viharanto aññataraṃ kosalarājasevakaṃ	68	
PA_atk-s05_13a3:68_1	ārabbha kathesi. Paccuppannavatthu heṭṭhā seyyajātake kathitameva. Idha pana satthā	68	
PA_atk-s05_13a3:68_2	“na tvaññeva anatthena atthaṃ āhari, porāṇakapaṇḍitāpi attano anatthena atthaṃ āhariṃsū”ti vatvā atītaṃ āhari.	68	
PA_atk-s05_13a3:69_0	Atīte bārāṇasirañño upaṭṭhāko amacco rājantepure dubbhi. Rājā paccakkhatova tassa	69	
PA_atk-s05_13a3:69_1	dosaṃ disvā taṃ raṭṭhā pabbājesi. So dubbhisenaṃ nāma kosalarājānaṃ upaṭṭhahantoti	69	
PA_atk-s05_13a3:69_2	sabbaṃ mahāsīlavajātake kathitameva. Idha pana dubbhiseno mahātale amaccamajjhe nisinnaṃ	69	
PA_atk-s05_13a3:69_3	bārāṇasirājānaṃ gaṇhāpetvā sikkāya pakkhipāpetvā uttarummāre heṭṭhāsīsakaṃ olambāpesi.	69	
PA_atk-s05_13a3:69_4	Rājā corarājānaṃ ārabbha mettaṃ bhāvetvā kasiṇaparikammaṃ katvā jhānaṃ nibbattesi,	69	
PA_atk-s05_13a3:69_5	bandhanaṃ chijji, tato rājā ākāse pallaṅkena nisīdi. Corarājassa sarīre dāho uppajji,	69	
PA_atk-s05_13a3:69_6	“ḍayhāmi ḍayhāmī”ti bhūmiyaṃ aparāparaṃ parivattati. “Kimeta”nti vutte “mahārāja,	69	
PA_atk-s05_13a3:69_7	tumhe evarūpaṃ dhammikarājānaṃ niraparādhaṃ dvārassa uttarummāre heṭṭhāsīsakaṃ olambāpethā”ti	69	
PA_atk-s05_13a3:69_8	vadiṃsu. Tena hi vegena gantvā mocetha nanti. Purisā gantvā rājānaṃ ākāse pallaṅkena	69	
PA_atk-s05_13a3:69_9	nisinnaṃ disvā āgantvā dubbhisenassa ārocesuṃ. So vegena gantvā taṃ vanditvā khamāpetuṃ	69	
PA_atk-s05_13a3:69_10	paṭhamaṃ gāthamāha –	691	
PA_atk-s05_13a3:71	“Anuttare kāmaguṇe samiddhe, bhutvāna pubbe vasi ekarāja;	7	
PA_atk-s05_13a3:72	Sodāni dugge narakamhi khitto, nappajjahe vaṇṇabalaṃ purāṇa”nti.	7	
PA_atk-s05_13a3:73_0	Tattha vasīti vuttho. Ekarājāti bodhisattaṃ nāmenālapati. Sodānīti so tvaṃ idāni.	73	
PA_atk-s05_13a3:73_1	Duggeti visame. Narakamhīti āvāṭe. Olambitaṭṭhānaṃ sandhāyetaṃ vuttaṃ. Nappajjahe	73	
PA_atk-s05_13a3:73_2	vaṇṇabalaṃ purāṇanti evarūpe visamaṭṭhāne khittopi porāṇakavaṇṇañca balañca nappajahasīti pucchati.	73	
PA_atk-s05_13a3:74	Taṃ sutvā bodhisatto sesagāthā avoca –	7	
PA_atk-s05_13a3:76	“Pubbeva khantī ca tapo ca mayhaṃ, sampatthitā dubbhisena ahosi;	7	
PA_atk-s05_13a3:77	Taṃdāni laddhāna kathaṃ nu rāja, jahe ahaṃ vaṇṇabalaṃ purāṇaṃ.	7	
PA_atk-s05_13a3:79	“Sabbā kirevaṃ pariniṭṭhitāni, yasassinaṃ paññavantaṃ visayha;	7	
PA_atk-s05_13a3:80	Yaso ca laddhā purimaṃ uḷāraṃ, nappajjahe vaṇṇabalaṃ purāṇaṃ.	8	
PA_atk-s05_13a3:82	“Panujja dukkhena sukhaṃ janinda, sukhena vā dukkhamasayhasāhi;	8	
PA_atk-s05_13a3:83	Ubhayattha santo abhinibbutattā, sukhe ca dukkhe ca bhavanti tulyā”ti.	8	
PA_atk-s05_13a3:84_0	Tattha khantīti adhivāsanakhanti. Tapoti tapacaraṇaṃ. Sampatthitāti icchitā abhikaṅkhitā.	84	
PA_atk-s05_13a3:84_1	Dubbhisenāti taṃ nāmenālapati. Taṃdāni laddhānāti taṃ patthanaṃ idānāhaṃ labhitvā.	84	
PA_atk-s05_13a3:84_2	Jaheti kena kāraṇena ahaṃ jaheyyaṃ. Yassa hi dukkhaṃ vā domanassaṃ vā hoti, so taṃ jaheyyāti dīpeti.	84	
PA_atk-s05_13a3:85_0	“Sabbā kirevaṃ pariniṭṭhitānī”ti anussavavasena attano sampattiṃ dassento āha. Idaṃ	85	
PA_atk-s05_13a3:85_1	vuttaṃ hoti – sabbāneva mama kattabbakiccāni dānasīlabhāvanāuposathakammāni pubbeva	85	
PA_atk-s05_13a3:85_2	niṭṭhitānīti. Yasassinaṃ paññavantaṃ visayhāti parivārasampattiyā yasassi, paññāsampadāya	85	
PA_atk-s05_13a3:85_3	paññavanta, asayhasāhitāya visayha. Evaṃ tīṇipetāni ālapanāneva. Nanti panettha nipāto.	85	
PA_atk-s05_13a3:85_4	Byañjanasiliṭṭhatāvasenantakārassa sānunāsikatā katāti paccetabbā. Yaso cāti yasañca,	85	
PA_atk-s05_13a3:85_5	ayameva vā pāṭho. Laddhā purimanti labhitvā purimaṃ pubbe aladdhapubbaṃ. Uḷāranti	85	
PA_atk-s05_13a3:85_6	mahantaṃ. Kilesavikkhambhanamettābhāvanājhānuppattiyo sandhāyevamāha. Nappajjaheti	85	
PA_atk-s05_13a3:85_7	evarūpaṃ yasaṃ laddhā kiṃkāraṇā purāṇavaṇṇabalaṃ jahissāmīti attho.	85	
PA_atk-s05_13a3:86_0	Dukkhenāti tayā uppāditena narakamhi khipanadukkhena mama rajjasukhaṃ panuditvā.	86	
PA_atk-s05_13a3:86_1	Sukhena vā dukkhanti jhānasukhena vā taṃ dukkhaṃ panuditvā. Ubhayattha santoti ye	86	
PA_atk-s05_13a3:86_2	santo honti mādisā, te dvīsupi etesu koṭṭhāsesu abhinibbutasabhāvā majjhattā sukhe	86	
PA_atk-s05_13a3:86_3	ca dukkhe ca bhavanti tulyā, ekasadisā nibbikārāva hontīti.	86	
PA_atk-s05_13a3:87_0	Idaṃ sutvā dubbhiseno bodhisattaṃ khamāpetvā “tumhākaṃ rajjaṃ tumheva kāretha, ahaṃ	87	
PA_atk-s05_13a3:87_1	vo core paṭibāhissāmī”ti vatvā tassa duṭṭhāmaccassa rājāṇaṃ kāretvā pakkāmi. Bodhisattopi	87	
PA_atk-s05_13a3:87_2	rajjaṃ amaccānaṃ niyyādetvā isipabbajjaṃ pabbajitvā brahmalokaparāyaṇo ahosi.	87	
PA_atk-s05_13a3:88	Satthā imaṃ dhammadesanaṃ āharitvā jātakaṃ samodhānesi – “tadā dubbhiseno ānando ahosi, bārāṇasirājā pana ahameva ahosi”nti.	8	
PA_atk-s05_13a3:89	Ekarājajātakavaṇṇanā tatiyā.	8	
PA_atk-s05_13a3:91	[304] 4. Daddarajātakavaṇṇanā	9	
PA_atk-s05_13a3:92_0	Imāni manti idaṃ satthā jetavane viharanto ekaṃ kodhanaṃ bhikkhuṃ ārabbha kathesi.	92	
PA_atk-s05_13a3:92_1	Vatthu heṭṭhā kathitameva. Tadā hi dhammasabhāyaṃ tassa kodhanabhāvakathāya samuṭṭhitāya	92	
PA_atk-s05_13a3:92_2	satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	92	
PA_atk-s05_13a3:92_3	nāmā”ti vutte taṃ pakkosāpetvā “saccaṃ kira tvaṃ bhikkhu kodhanosī”ti vatvā “āma,	92	
PA_atk-s05_13a3:92_4	bhante”ti vutte “na, bhikkhave, idāneva, pubbepesa kodhanoyeva, kodhanabhāvenevassa	92	
PA_atk-s05_13a3:92_5	porāṇakapaṇḍitā parisuddhā nāgarājabhāve ṭhitāpi tīṇi vassāni gūthapūritāya ukkārabhūmiyaṃ	92	
PA_atk-s05_13a3:92_6	vasiṃsū”ti vatvā atītaṃ āhari.	92	
PA_atk-s05_13a3:93_0	Atīte bārāṇasiyaṃ brahmadatte rajjaṃ kārente bodhisatto himavantapadese daddarapabbatapāde	93	
PA_atk-s05_13a3:93_1	daddaranāgabhavanaṃ nāma atthi, tattha rajjaṃ kārentassa daddararañño putto mahādaddaro	93	
PA_atk-s05_13a3:93_2	nāma ahosi, kaniṭṭhabhātā panassa cūḷadaddaro nāma. So kodhano pharuso nāgamāṇavake	93	
PA_atk-s05_13a3:93_3	akkosanto paribhāsanto paharanto vicarati. Nāgarājā tassa pharusabhāvaṃ ñatvā nāgabhavanato	93	
PA_atk-s05_13a3:93_4	taṃ nīharāpetuṃ āṇāpesi. Mahādaddaro pana pitaraṃ khamāpetvā nivāresi. Dutiyampi	93	
PA_atk-s05_13a3:93_5	rājā tassa kujjhi, dutiyampi khamāpesi. Tatiyavāre pana “tvaṃ maṃ imaṃ anācāraṃ nīharāpentaṃ	93	
PA_atk-s05_13a3:93_6	nivāresi, gacchatha dvepi janā imamhā nāgabhavanā nikkhamitvā bārāṇasiyaṃ ukkārabhūmiyaṃ	93	
PA_atk-s05_13a3:93_7	tīṇi vassāni vasathā”ti nāgabhavanā nikkaḍḍhāpesi. Te tattha gantvā vasiṃsu. Atha	93	
PA_atk-s05_13a3:93_8	ne ukkārabhūmiyaṃ udakapariyante gocaraṃ pariyesamāne gāmadārakā disvā paharantā	93	
PA_atk-s05_13a3:93_9	leḍḍudaṇḍādayo khipantā “ke ime puthulasīsā sūcinaṅguṭṭhā udakadeḍḍubhā maṇḍūkabhakkhā”tiādīni	93	
PA_atk-s05_13a3:93_10	vatvā akkosanti paribhāsanti.	931	
PA_atk-s05_13a3:94_0	Cūḷadaddaro caṇḍapharusatāya tesaṃ taṃ avamānaṃ asahanto “bhātika, ime dārakā amhe	94	
PA_atk-s05_13a3:94_1	paribhavanti, āsīvisabhāvaṃ no na jānanti, ahaṃ tesaṃ avamānaṃ sahituṃ na sakkomi,	94	
PA_atk-s05_13a3:94_2	nāsāvātena te nāsessāmī”ti bhātarā saddhiṃ sallapanto paṭhamaṃ gāthamāha –	94	
PA_atk-s05_13a3:96	“Imāni maṃ daddara tāpayanti, vācāduruttāni manussaloke;	9	
PA_atk-s05_13a3:97	Maṇḍūkabhakkhā udakantasevī, āsīvisaṃ maṃ avisā sapantī”ti.	9	
PA_atk-s05_13a3:98	Tattha tāpayantīti dukkhāpenti. Maṇḍūkabhakkhā udakantasevīti “maṇḍūkabhakkhā”ti ca “udakantasevī”ti ca vadantā ete avisā gāmadārakā maṃ āsīvisaṃ samānaṃ sapanti akkosantīti.	9	
PA_atk-s05_13a3:99	Tassa vacanaṃ sutvā mahādaddaro sesagāthā abhāsi –	9	
PA_atk-s05_13a3:101	“Sakā raṭṭhā pabbājito, aññaṃ janapadaṃ gato;	10	
PA_atk-s05_13a3:102	Mahantaṃ koṭṭhaṃ kayirātha, duruttānaṃ nidhetave.	10	
PA_atk-s05_13a3:104	“Yattha posaṃ na jānanti, jātiyā vinayena vā;	10	
PA_atk-s05_13a3:105	Na tattha mānaṃ kayirātha, vasamaññātake jane.	10	
PA_atk-s05_13a3:107	“Videsavāsaṃ vasato, jātavedasamenapi;	10	
PA_atk-s05_13a3:108	Khamitabbaṃ sapaññena, api dāsassa tajjita”nti.	10	
PA_atk-s05_13a3:109_0	Tattha duruttānaṃ nidhetaveti yathā dhaññanidhānatthāya mahantaṃ koṭṭhaṃ katvā pūretvā	109	
PA_atk-s05_13a3:109_1	kicce uppanne dhaññaṃ vaḷañjenti, evamevaṃ videsaṃ gato antohadaye paṇḍito poso duruttānaṃ	109	
PA_atk-s05_13a3:109_2	nidhānatthāya mahantaṃ koṭṭhaṃ kayirātha. Tattha tāni duruttāni nidahitvā puna attano	109	
PA_atk-s05_13a3:109_3	pahonakakāle kātabbaṃ karissati. Jātiyā vinayena vāti “ayaṃ khattiyo brāhmaṇo”ti	109	
PA_atk-s05_13a3:109_4	vā “sīlavā bahussuto guṇasampanno”ti vā evaṃ yattha jātiyā vinayena vā na jānantīti	109	
PA_atk-s05_13a3:109_5	attho. Mānanti evarūpaṃ maṃ lāmakavohārena voharanti, na sakkaronti na garuṃ karontīti	109	
PA_atk-s05_13a3:109_6	mānaṃ na kareyya. Vasamaññātake janeti attano jātigottādīni ajānantassa janassa santike	109	
PA_atk-s05_13a3:109_7	vasanto. Vasatoti vasatā, ayameva vā pāṭho.	109	
PA_atk-s05_13a3:110	Evaṃ te tattha tīṇi vassāni vasiṃsu. Atha ne pitā pakkosāpesi. Te tato paṭṭhāya nihatamānā jātā.	11	
PA_atk-s05_13a3:111_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	111	
PA_atk-s05_13a3:111_1	kodhano bhikkhu anāgāmiphale patiṭṭhahi. “Tadā cūḷadaddaro kodhano bhikkhu ahosi,	111	
PA_atk-s05_13a3:111_2	mahādaddaro pana ahameva ahosi”nti.	111	
PA_atk-s05_13a3:112	Daddarajātakavaṇṇanā catutthā.	11	
PA_atk-s05_13a3:114	[305] 5. Sīlavīmaṃsanajātakavaṇṇanā	11	
PA_atk-s05_13a3:115_0	Natthi loke raho nāmāti idaṃ satthā jetavane viharanto kilesaniggahaṃ ārabbha kathesi.	115	
PA_atk-s05_13a3:115_1	Vatthu ekādasakanipāte pānīyajātake āvi bhavissati. Ayaṃ panettha saṅkhepo – pañcasatā	115	
PA_atk-s05_13a3:115_2	bhikkhū antojetavane vasantā majjhimayāmasamanantare kāmavitakkaṃ vitakkayiṃsu. Satthā	115	
PA_atk-s05_13a3:115_3	chasupi rattidivākoṭṭhāsesu yathā ekacakkhuko cakkhuṃ, ekaputto puttaṃ, cāmarī vālaṃ	115	
PA_atk-s05_13a3:115_4	appamādena rakkhati, evaṃ niccakālaṃ bhikkhū oloketi. So rattibhāge dibbacakkhunā	115	
PA_atk-s05_13a3:115_5	jetavanaṃ olokento cakkavattirañño attano nivesane uppannacore viya te bhikkhū disvā	115	
PA_atk-s05_13a3:115_6	gandhakuṭiṃ vivaritvā ānandattheraṃ āmantetvā “ānanda, antojetavane koṭisanthāre	115	
PA_atk-s05_13a3:115_7	vasanakabhikkhū sannipātāpetvā gandhakuṭidvāre āsanaṃ paññāpehī”ti āha. So tathā	115	
PA_atk-s05_13a3:115_8	katvā satthu paṭivedesi. Satthā paññattāsane nisīditvā sabbasaṅgāhikavasena āmantetvā	115	
PA_atk-s05_13a3:115_9	“bhikkhave, porāṇakapaṇḍitā ‘pāpakaraṇe raho nāma natthī’ti pāpaṃ na kariṃsū”ti vatvā	115	
PA_atk-s05_13a3:115_10	tehi yācito atītaṃ āhari.	1151	
PA_atk-s05_13a3:116_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	116	
PA_atk-s05_13a3:116_1	vayappatto tattheva bārāṇasiyaṃ disāpāmokkhassa ācariyassa santike pañcannaṃ māṇavakasatānaṃ	116	
PA_atk-s05_13a3:116_2	jeṭṭhako hutvā sippaṃ uggaṇhāti. Ācariyassa pana vayappattā dhītā atthi. So cintesi	116	
PA_atk-s05_13a3:116_3	“imesaṃ māṇavakānaṃ sīlaṃ vīmaṃsitvā sīlasampannasseva dhītaraṃ dassāmī”ti. So ekadivasaṃ	116	
PA_atk-s05_13a3:116_4	māṇavake āmantetvā “tātā, mayhaṃ dhītā vayappattā, vivāhamassā kāressāmi, vatthālaṅkāraṃ	116	
PA_atk-s05_13a3:116_5	laddhuṃ vaṭṭati, gacchatha tumhe attano attano ñātakānaṃ apassantānaññeva thenetvā	116	
PA_atk-s05_13a3:116_6	vatthālaṅkāre āharatha, kenaci adiṭṭhameva gaṇhāmi, dassetvā ābhataṃ na gaṇhāmī”ti	116	
PA_atk-s05_13a3:116_7	āha. Te “sādhū”ti sampaṭicchitvā tato paṭṭhāya ñātakānaṃ apassantānaṃ thenetvā vatthapiḷandhanādīni	116	
PA_atk-s05_13a3:116_8	āharanti. Ācariyo ābhatābhataṃ visuṃ visuṃ ṭhapesi. Bodhisatto pana na kiñci āhari.	116	
PA_atk-s05_13a3:116_9	Atha naṃ ācariyo āha “tvaṃ pana, tāta, na kiñci āharasī”ti. “Āma, ācariyā”ti. “Kasmā,	116	
PA_atk-s05_13a3:116_10	tātā”ti. “Tumhe na kassaci passsantassa ābhataṃ gaṇhatha, ahaṃ pana pāpakaraṇe raho	1161	
PA_atk-s05_13a3:116_11	nāma na passāmī”ti dīpento imā dve gāthā āha –	1161	
PA_atk-s05_13a3:118	“Natthi loke raho nāma, pāpakammaṃ pakubbato;	11	
PA_atk-s05_13a3:119	Passanti vanabhūtāni, taṃ bālo maññatī raho.	11	
PA_atk-s05_13a3:121	“Ahaṃ raho na passāmi, suññaṃ vāpi na vijjati;	12	
PA_atk-s05_13a3:122	Yattha aññaṃ na passāmi, asuññaṃ hoti taṃ mayā”ti.	12	
PA_atk-s05_13a3:123_0	Tattha rahoti paṭicchannaṭṭhānaṃ. Vanabhūtānīti vane nibbattabhūtāni. Taṃ bāloti	123	
PA_atk-s05_13a3:123_1	taṃ pāpakammaṃ raho mayā katanti bālo maññati. Suññaṃ vāpīti yaṃ vā ṭhānaṃ sattehi	123	
PA_atk-s05_13a3:123_2	suññaṃ tucchaṃ bhaveyya, tampi natthīti āha.	123	
PA_atk-s05_13a3:124_0	Ācariyo tassa pasīditvā “tāta, na mayhaṃ gehe dhanaṃ natthi, ahaṃ pana sīlasampannassa	124	
PA_atk-s05_13a3:124_1	dhītaraṃ dātukāmo ime māṇavake vīmaṃsanto evamakāsiṃ, mama dhītā tuyhameva anucchavikā”ti	124	
PA_atk-s05_13a3:124_2	dhītaraṃ alaṅkaritvā bodhisattassa adāsi. Sesamāṇavake “tumhehi ābhatābhataṃ tumhākaṃ	124	
PA_atk-s05_13a3:124_3	gehameva nethā”ti āha.	124	
PA_atk-s05_13a3:125_0	Satthā “iti kho, bhikkhave, te dussīlamāṇavakā attano dussīlatāya taṃ itthiṃ na labhiṃsu,	125	
PA_atk-s05_13a3:125_1	itaro paṇḍitamāṇavo sīlasampannatāya labhī”ti vatvā abhisambuddho hutvā itarā dve gāthā abhāsi –	125	
PA_atk-s05_13a3:127	“Dujjacco ca sujacco ca, nando ca sukhavaḍḍhito;	12	
PA_atk-s05_13a3:128	Vajjo ca addhuvasīlo ca, te dhammaṃ jahumatthikā.	12	
PA_atk-s05_13a3:130	“Brāhmaṇo ca kathaṃ jahe, sabbadhammāna pāragū;	13	
PA_atk-s05_13a3:131	Yo dhammamanupāleti, dhitimā saccanikkamo”ti.	13	
PA_atk-s05_13a3:132_0	Tattha dujjaccotiādayo cha jeṭṭhakamāṇavā, tesaṃ nāmaṃ gaṇhi, avasesānaṃ nāmaṃ aggahetvā	132	
PA_atk-s05_13a3:132_1	sabbasaṅgāhikavaseneva “te dhammaṃ jahumatthikā”ti āha. Tattha teti sabbepi te māṇavā.	132	
PA_atk-s05_13a3:132_2	Dhammanti itthipaṭilābhasabhāvaṃ. Jahumatthikāti jahuṃ atthikā, ayameva vā pāṭho.	132	
PA_atk-s05_13a3:132_3	Makāro padabyañjanasandhivasena vutto. Idaṃ vuttaṃ hoti – sabbepi te māṇavā tāya	132	
PA_atk-s05_13a3:132_4	itthiyā atthikāva hutvā attano dussīlatāya taṃ itthipaṭilābhasabhāvaṃ jahiṃsu.	132	
PA_atk-s05_13a3:133_0	Brāhmaṇo cāti itaro pana sīlasampanno brāhmaṇo. Kathaṃ jaheti kena kāraṇena taṃ itthipaṭilābhasabhāvaṃ	133	
PA_atk-s05_13a3:133_1	jahissati. Sabbadhammānanti imasmiṃ ṭhāne lokiyāni pañca sīlāni, dasa sīlāni, tīṇi	133	
PA_atk-s05_13a3:133_2	sucaritāni ca, sabbadhammā nāma, tesaṃ so pāraṃ gatoti pāragū. Dhammanti vuttappakārameva	133	
PA_atk-s05_13a3:133_3	dhammaṃ yo anupāleti rakkhati. Dhitimāti sīlarakkhanadhitiyā samannāgato. Saccanikkamoti	133	
PA_atk-s05_13a3:133_4	sacce sabhāvabhūte yathāvutte sīladhamme nikkamena samannāgato.	133	
PA_atk-s05_13a3:134	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne tāni pañca bhikkhusatāni arahatte patiṭṭhahiṃsu.	13	
PA_atk-s05_13a3:135	Tadā ācariyo sāriputto ahosi, paṇḍitamāṇavo pana ahameva ahosinti.	13	
PA_atk-s05_13a3:136	Sīlavīmaṃsanajātakavaṇṇanā pañcamā.	13	
PA_atk-s05_13a3:138	[306] 6. Sujātājātakavaṇṇanā	13	
PA_atk-s05_13a3:139_0	Kimaṇḍakāti idaṃ satthā jetavane viharanto mallikaṃ deviṃ ārabbha kathesi. Ekadivasaṃ	139	
PA_atk-s05_13a3:139_1	kira rañño tāya saddhiṃ sirivivādo ahosi, “sayanakalaho”tipi vadantiyeva. Rājā kujjhitvā	139	
PA_atk-s05_13a3:139_2	tassā atthibhāvampi na jānāti. Mallikā devīpi “satthā rañño mayi kuddhabhāvaṃ na	139	
PA_atk-s05_13a3:139_3	jānāti maññe”ti cintesi. Satthāpi ñatvā “imesaṃ samaggabhāvaṃ karissāmī”ti pubbaṇhasamayaṃ	139	
PA_atk-s05_13a3:139_4	nivāsetvā pattacīvaramādāya pañcabhikkhusataparivāro sāvatthiṃ pavisitvā rājadvāraṃ	139	
PA_atk-s05_13a3:139_5	agamāsi. Rājā tathāgatassa pattaṃ gahetvā nivesanaṃ pavesetvā paññattāsane nisīdāpetvā	139	
PA_atk-s05_13a3:139_6	buddhappamukhassa bhikkhusaṅghassa dakkhiṇodakaṃ datvā yāgukhajjakaṃ āhari. Satthā	139	
PA_atk-s05_13a3:139_7	pattaṃ hatthena pidahitvā “mahārāja, kahaṃ devī”ti āha. “Kiṃ, bhante, tāya attano	139	
PA_atk-s05_13a3:139_8	yasena mattāyā”ti? “Mahārāja, sayameva yasaṃ datvā mātugāmaṃ ukkhipitvā tāya katassa	139	
PA_atk-s05_13a3:139_9	aparādhassa asahanaṃ nāma na yutta”nti. Rājā satthu vacanaṃ sutvā taṃ pakkosāpesi,	139	
PA_atk-s05_13a3:139_10	sā satthāraṃ parivisi. Satthā “aññamaññaṃ samaggehi bhavituṃ vaṭṭatī”ti sāmaggirasavaṇṇaṃ	1391	
PA_atk-s05_13a3:139_11	kathetvā pakkāmi. Tato paṭṭhāya ubho samaggavāsaṃ vasiṃsu. Bhikkhū dhammasabhāyaṃ	1391	
PA_atk-s05_13a3:139_12	kathaṃ samuṭṭhāpesuṃ “āvuso, satthā ekavacaneneva ubho samagge akāsī”ti. Satthā āgantvā	1391	
PA_atk-s05_13a3:139_13	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	1391	
PA_atk-s05_13a3:139_14	“na, bhikkhave, idāneva, pubbepāhaṃ ete ekavādeneva samagge akāsi”nti vatvā tehi	1391	
PA_atk-s05_13a3:139_15	yācito atītaṃ āhari.	1391	
PA_atk-s05_13a3:140_0	Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako	140	
PA_atk-s05_13a3:140_1	amacco ahosi. Athekadivasaṃ rājā vātapānaṃ vivaritvā rājaṅgaṇaṃ olokayamāno aṭṭhāsi.	140	
PA_atk-s05_13a3:140_2	Tasmiṃ khaṇe ekā paṇṇikadhītā abhirūpā paṭhamavaye ṭhitā sujātā nāma badarapacchiṃ	140	
PA_atk-s05_13a3:140_3	sīse katvā “badarāni gaṇhatha, badarāni gaṇhathā”ti vadamānā rājaṅgaṇena gacchati.	140	
PA_atk-s05_13a3:140_4	Rājā tassā saddaṃ sutvā tāya paṭibaddhacitto hutvā asāmikabhāvaṃ ñatvā taṃ pakkosāpetvā	140	
PA_atk-s05_13a3:140_5	aggamahesiṭṭhāne ṭhapetvā mahantaṃ yasaṃ adāsi. Sā rañño piyā ahosi manāpā. Athekadivasaṃ	140	
PA_atk-s05_13a3:140_6	rājā suvaṇṇataṭṭake badarāni khādanto nisīdi. Tadā sujātā devī rājānaṃ badarāni khādantaṃ	140	
PA_atk-s05_13a3:140_7	disvā “mahārāja, kiṃ nāma tumhe khādathā”ti pucchantī paṭhamaṃ gāthamāha –	140	
PA_atk-s05_13a3:142	“Kimaṇḍakā ime deva, nikkhittā kaṃsamallake;	14	
PA_atk-s05_13a3:143	Upalohitakā vaggū, taṃ me akkhāhi pucchito”ti.	14	
PA_atk-s05_13a3:144	Tattha kimaṇḍakāti kiṃphalāni nāmetāni, parimaṇḍalavasena pana aṇḍakāti āha. Kaṃsamallaketi suvaṇṇataṭṭake. Upalohitakāti rattavaṇṇā. Vaggūti cokkhā nimmalā.	14	
PA_atk-s05_13a3:145	Rājā kujjhitvā “badaravāṇijake paṇṇikagahapatikassa dhīte attano kulasantakāni badarānipi na jānāsī”ti vatvā dve gāthā abhāsi –	14	
PA_atk-s05_13a3:147	“Yāni pure tuvaṃ devi, bhaṇḍu nantakavāsinī;	14	
PA_atk-s05_13a3:148	Ucchaṅgahatthā pacināsi, tassā te koliyaṃ phalaṃ.	14	
PA_atk-s05_13a3:150	“Uḍḍayhate na ramati, bhogā vippajahanti taṃ;	15	
PA_atk-s05_13a3:151	Tatthevimaṃ paṭinetha, yattha kolaṃ pacissatī”ti.	15	
PA_atk-s05_13a3:152_0	Tattha bhaṇḍūti muṇḍasīsā hutvā. Nantakavāsinīti jiṇṇapilotikanivatthā. Ucchaṅgahatthā	152	
PA_atk-s05_13a3:152_1	pacināsīti aṭaviṃ pavisitvā aṅkusakena sākhaṃ onāmetvā ocitocitaṃ hatthena gahetvā	152	
PA_atk-s05_13a3:152_2	ucchaṅge pakkhipanavasena ucchaṅgahatthā hutvā pacināsi ocināsi. Tassā te koliyaṃ	152	
PA_atk-s05_13a3:152_3	phalanti tassā tava evaṃ pacinantiyā ocinantiyā yamahaṃ idāni khādāmi, idaṃ koliyaṃ	152	
PA_atk-s05_13a3:152_4	kuladattiyaṃ phalanti attho.	152	
PA_atk-s05_13a3:153_0	Uḍḍayhate na ramatīti ayaṃ jammī imasmiṃ rājakule vasamānā lohakumbhiyaṃ pakkhittā	153	
PA_atk-s05_13a3:153_1	viya ḍayhati nābhiramati. Bhogāti rājabhogā imaṃ alakkhikaṃ vippajahanti. Yattha	153	
PA_atk-s05_13a3:153_2	kolaṃ pacissatīti yattha gantvā puna badarameva pacinitvā vikkiṇantī jīvikaṃ kappessati,	153	
PA_atk-s05_13a3:153_3	tattheva naṃ nethāti vadati.	153	
PA_atk-s05_13a3:154	Bodhisatto “ṭhapetvā maṃ añño ime samagge kātuṃ na sakkhissatī”ti rājānaṃ saññāpetvā “imissā anikkaḍḍhanaṃ karissāmī”ti cintetvā catutthaṃ gāthamāha –	15	
PA_atk-s05_13a3:156	“Honti hete mahārāja, iddhippattāya nāriyā;	15	
PA_atk-s05_13a3:157	Khama deva sujātāya, māssā kujjha rathesabhā”ti.	15	
PA_atk-s05_13a3:158_0	Tassattho – mahārāja, ete evarūpā pamādadosā yasaṃ pattāya nāriyā hontiyeva, etaṃ	158	
PA_atk-s05_13a3:158_1	evarūpe ucce ṭhāne ṭhapetvā idāni “ettakassa aparādhassa asahanaṃ nāma na yuttaṃ	158	
PA_atk-s05_13a3:158_2	tumhākaṃ, tasmā khama, deva, sujātāya, etissā mā kujjha rathesabha rathajeṭṭhakāti.	158	
PA_atk-s05_13a3:159	Rājā tassa vacanena deviyā taṃ aparādhaṃ sahitvā yathāṭhāneyeva naṃ ṭhapesi. Tato paṭṭhāya ubho samaggavāsaṃ vasiṃsūti.	15	
PA_atk-s05_13a3:160	Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā kosalarājā ahosi, sujātā mallikā, amacco pana ahameva ahosi”nti.	16	
PA_atk-s05_13a3:161	Sujātājātakavaṇṇanā chaṭṭhā.	16	
PA_atk-s05_13a3:163	[307] 7. Palāsajātakavaṇṇanā	16	
PA_atk-s05_13a3:164_0	Acetanaṃ brāhmaṇa assuṇantanti idaṃ satthā parinibbānamañce nipanno ānandattheraṃ	164	
PA_atk-s05_13a3:164_1	ārabbha kathesi. Sohāyasmā “ajja rattiyā paccūsasamaye satthā parinibbāyissatī”ti	164	
PA_atk-s05_13a3:164_2	ñatvā “ahañcamhi sekkho sakaraṇīyo, satthu ca me parinibbānaṃ bhavissati, pañcavīsati	164	
PA_atk-s05_13a3:164_3	vassāni satthu kataṃ upaṭṭhānaṃ nipphalaṃ bhavissatī”ti sokābhibhūto uyyānaovarake	164	
PA_atk-s05_13a3:164_4	kapisīsaṃ ālambitvā parodi. Satthā taṃ apassanto “kahaṃ, bhikkhave, ānando”ti pucchitvā	164	
PA_atk-s05_13a3:164_5	tamatthaṃ sutvā taṃ pakkosāpetvā “katapuññosi tvaṃ, ānanda, padhānamanuyuñja, khippaṃ	164	
PA_atk-s05_13a3:164_6	hohisi anāsavo, mā cintayi, idāni tayā mama kataṃ upaṭṭhānaṃ kiṃkāraṇā nipphalaṃ	164	
PA_atk-s05_13a3:164_7	bhavissati, yassa te pubbe sarāgādikālepi mama kataṃ upaṭṭhānaṃ nipphalaṃ nāhosī”ti vatvā atītaṃ āhari.	164	
PA_atk-s05_13a3:165_0	Atīte bārāṇasiyaṃ brahmadatte rajjaṃ kārente bodhisatto bārāṇasito avidūre palāsarukkhadevatā	165	
PA_atk-s05_13a3:165_1	hutvā nibbatti. Tadā bārāṇasivāsino manussā devatāmaṅgalikā ahesuṃ niccaṃ balikaraṇādīsu	165	
PA_atk-s05_13a3:165_2	payuttā. Atheko duggatabrāhmaṇo “ahampi ekaṃ devataṃ paṭijaggissāmī”ti ekasmiṃ unnatappadese	165	
PA_atk-s05_13a3:165_3	ṭhitassa mahato palāsarukkhassa mūlaṃ samaṃ nittiṇaṃ katvā parikkhipitvā vālukaṃ	165	
PA_atk-s05_13a3:165_4	okiritvāva sammajjitvā rukkhe gandhapañcaṅgulikāni datvā mālāgandhadhūmehi pūjetvā	165	
PA_atk-s05_13a3:165_5	dīpaṃ jāletvā “sukhaṃ sayā”ti vatvā rukkhaṃ padakkhiṇaṃ katvā pakkamati. Dutiyadivase	165	
PA_atk-s05_13a3:165_6	pātova gantvā sukhaseyyaṃ pucchati. Athekadivasaṃ rukkhadevatā cintesi “ayaṃ brāhmaṇo	165	
PA_atk-s05_13a3:165_7	ativiya maṃ paṭijaggati, imaṃ brāhmaṇaṃ vīmaṃsitvā yena kāraṇena maṃ paṭijaggati,	165	
PA_atk-s05_13a3:165_8	taṃ dassāmī”ti. Sā tasmiṃ khaṇe brāhmaṇe āgantvā rukkhamūle sammajjante mahallakabrāhmaṇavesena	165	
PA_atk-s05_13a3:165_9	samīpe ṭhatvā paṭhamaṃ gāthamāha –	165	
PA_atk-s05_13a3:167	“Acetanaṃ brāhmaṇa assuṇantaṃ, jāno ajānantamimaṃ palāsaṃ;	16	
PA_atk-s05_13a3:168	Āraddhaviriyo dhuvaṃ appamatto, sukhaseyyaṃ pucchasi kissa hetū”ti.	16	
PA_atk-s05_13a3:169	Tattha assuṇantanti acetanattāva asuṇantaṃ. Jānoti tuvaṃ jānamāno hutvā dhuvaṃ appamattoti niccaṃ appamatto.	16	
PA_atk-s05_13a3:170	Taṃ sutvā brāhmaṇo dutiyaṃ gāthamāha –	17	
PA_atk-s05_13a3:172	“Dūre suto ceva brahā ca rukkho, dese ṭhito bhūtanivāsarūpo;	17	
PA_atk-s05_13a3:173	Tasmā namassāmi imaṃ palāsaṃ, ye cettha bhūtā te dhanassa hetū”ti.	17	
PA_atk-s05_13a3:174_0	Tattha dūre sutoti brāhmaṇa ayaṃ rukkho dūre suto vissuto, na āsannaṭṭhāneyeva pākaṭo.	174	
PA_atk-s05_13a3:174_1	Brahā cāti mahanto ca. Dese ṭhitoti unnate same bhūmippadese ṭhito. Bhūtanivāsarūpoti	174	
PA_atk-s05_13a3:174_2	devatānivāsasabhāvo, addhā ettha mahesakkhā devatā nivutthā bhavissati. Te dhanassa	174	
PA_atk-s05_13a3:174_3	hetūti imañca rukkhaṃ ye cettha nivutthā bhūtā, te dhanassa hetu namassāmi, na nikkāraṇāti.	174	
PA_atk-s05_13a3:175_0	Taṃ sutvā rukkhadevatā brāhmaṇassa pasannā “ahaṃ, brāhmaṇa, imasmiṃ rukkhe nibbattadevatā,	175	
PA_atk-s05_13a3:175_1	mā bhāyi, dhanaṃ te dassāmī”ti taṃ assāsetvā attano vimānadvāre mahantena devatānubhāvena	175	
PA_atk-s05_13a3:175_2	ākāse ṭhatvā itarā dve gāthā abhāsi –	175	
PA_atk-s05_13a3:177	“So te karissāmi yathānubhāvaṃ, kataññutaṃ brāhmaṇa pekkhamāno;	17	
PA_atk-s05_13a3:178	Kathañhi āgamma sataṃ sakāse, moghāni te assu pariphanditāni.	17	
PA_atk-s05_13a3:180	“Yo tindukarukkhassa paro pilakkho, parivārito pubbayañño uḷāro;	18	
PA_atk-s05_13a3:181	Tassesa mūlasmiṃ nidhi nikhāto, adāyādo gaccha taṃ uddharāhī”ti.	18	
PA_atk-s05_13a3:182_0	Tattha yathānubhāvanti yathāsatti yathābalaṃ. Kataññutanti tayā mayhaṃ kataguṇaṃ	182	
PA_atk-s05_13a3:182_1	jānanto taṃ attani vijjamānaṃ kataññutaṃ pekkhamāno. Āgammāti āgantvā. Sataṃ sakāseti	182	
PA_atk-s05_13a3:182_2	sappurisānaṃ santike. Moghāni te assu pariphanditānīti sukhaseyyapucchanavasena vācāphanditāni	182	
PA_atk-s05_13a3:182_3	sammajjanādikaraṇena kāyaphanditāni ca tava kathaṃ aphalāni bhavissanti.	182	
PA_atk-s05_13a3:183_0	Yo tindukarukkhassa paro pilakkhoti yo esa tindukarukkhassa parato pilakkharukkho	183	
PA_atk-s05_13a3:183_1	ṭhitoti vimānadvāre ṭhitāva hatthaṃ pasāretvā dasseti. Parivāritotiādīsu tassa pilakkharukkhassa	183	
PA_atk-s05_13a3:183_2	mūle esa taṃ rukkhamūlaṃ parikkhipitvā nihitatāya parivārito, pubbe yiṭṭhayaññavasena	183	
PA_atk-s05_13a3:183_3	purimasāmikānaṃ uppannatāya pubbayañño, anekanidhikumbhi bhāvena mahantattā uḷāro,	183	
PA_atk-s05_13a3:183_4	bhūmiṃ khaṇitvā ṭhapitattā nikhāto, idāni dāyādānaṃ abhāvato adāyādo. Idaṃ vuttaṃ	183	
PA_atk-s05_13a3:183_5	hoti – esa taṃ rukkhamūlaṃ parikkhipitvā gīvāya gīvaṃ paharantīnaṃ nidhikumbhīnaṃ	183	
PA_atk-s05_13a3:183_6	vasena mahānidhi nikhāto asāmiko, gaccha taṃ uddharitvā gaṇhāti.	183	
PA_atk-s05_13a3:184_0	Evañca pana vatvā sā devatā “brāhmaṇa, tvaṃ etaṃ uddharitvā gaṇhanto kilamissasi,	184	
PA_atk-s05_13a3:184_1	gaccha tvaṃ, ahameva taṃ tava gharaṃ netvā asukasmiṃ asukasmiñca ṭhāne nidahissāmi,	184	
PA_atk-s05_13a3:184_2	tvaṃ etaṃ dhanaṃ yāvajīvaṃ paribhuñjanto dānaṃ dehi, sīlaṃ rakkhāhī”ti brāhmaṇassa	184	
PA_atk-s05_13a3:184_3	ovādaṃ datvā taṃ dhanaṃ attano ānubhāvena tassa ghare patiṭṭhāpesi.	184	
PA_atk-s05_13a3:185	Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo ānando ahosi, rukkhadevatā pana ahameva ahosi”nti.	18	
PA_atk-s05_13a3:186	Palāsajātakavaṇṇanā sattamā.	18	
PA_atk-s05_13a3:188	[308] 8. Sakuṇajātakavaṇṇanā	18	
PA_atk-s05_13a3:189	Akaramhasa te kiccanti idaṃ satthā jetavane viharanto devadattassa akataññutaṃ ārabbha kathesi. “Na, bhikkhave, idāneva, pubbepi devadatto akataññūyevā”ti vatvā atītaṃ āhari.	18	
PA_atk-s05_13a3:190_0	Atīte bārāṇasiyaṃ brahmadatte rajjaṃ kārente bodhisatto himavantapadese rukkhakoṭṭakasakuṇo	190	
PA_atk-s05_13a3:190_1	hutvā nibbatti. Athekassa sīhassa maṃsaṃ khādantassa aṭṭhi gale laggi, galo uddhumāyi,	190	
PA_atk-s05_13a3:190_2	gocaraṃ gaṇhituṃ na sakkoti, kharā vedanā pavattati. Atha naṃ so sakuṇo gocarappasuto	190	
PA_atk-s05_13a3:190_3	disvā sākhāya nilīno “kiṃ te, samma, dukkha”nti pucchi. So tamatthaṃ ācikkhi. “Ahaṃ	190	
PA_atk-s05_13a3:190_4	te, samma, etaṃ aṭṭhiṃ apaneyyaṃ, bhayena pana te mukhaṃ pavisituṃ na visahāmi, khādeyyāsipi	190	
PA_atk-s05_13a3:190_5	ma”nti. “Mā bhāyi, samma, nāhaṃ taṃ khādāmi, jīvitaṃ me dehī”ti. So “sādhū”ti taṃ	190	
PA_atk-s05_13a3:190_6	vāmapassena nipajjāpetvā “ko jānāti, kimpesa karissatī”ti cintetvā yathā mukhaṃ pidahituṃ	190	
PA_atk-s05_13a3:190_7	na sakkoti, tathā tassa adharoṭṭhe ca uttaroṭṭhe ca daṇḍakaṃ ṭhapetvā mukhaṃ pavisitvā	190	
PA_atk-s05_13a3:190_8	aṭṭhikoṭiṃ tuṇḍena pahari, aṭṭhi patitvā gataṃ. So aṭṭhiṃ pātetvā sīhassa mukhato	190	
PA_atk-s05_13a3:190_9	nikkhamanto daṇḍakaṃ tuṇḍena paharitvā pātentova nikkhamitvā sākhagge nilīyi. Sīho	190	
PA_atk-s05_13a3:190_10	nirogo hutvā ekadivasaṃ ekaṃ vanamahiṃsaṃ vadhitvā khādati. Sakuṇo “vīmaṃsissāmi	1901	
PA_atk-s05_13a3:190_11	na”nti tassa uparibhāge sākhāya nilīyitvā tena saddhiṃ sallapanto paṭhamaṃ gāthamāha –	1901	
PA_atk-s05_13a3:192	“Akaramhasa te kiccaṃ, yaṃ balaṃ ahuvamhase;	19	
PA_atk-s05_13a3:193	Migarāja namo tyatthu, api kiñci labhāmase”ti.	19	
PA_atk-s05_13a3:194	Tattha akaramhasa te kiccanti bho, sīha, mayampi tava ekaṃ kiccaṃ akarimha. Yaṃ balaṃ ahuvamhaseti yaṃ amhākaṃ balaṃ ahosi, tena balena tato kiñci ahāpetvā akarimhayeva.	19	
PA_atk-s05_13a3:195	Taṃ sutvā sīho dutiyaṃ gāthamāha –	19	
PA_atk-s05_13a3:197	“Mama lohitabhakkhassa, niccaṃ luddāni kubbato;	19	
PA_atk-s05_13a3:198	Dantantaragato santo, taṃ bahuṃ yampi jīvasī”ti.	19	
PA_atk-s05_13a3:199	Taṃ sutvā sakuṇo itarā dve gāthā abhāsi –	19	
PA_atk-s05_13a3:201	“Akataññumakattāraṃ, katassa appaṭikārakaṃ;	20	
PA_atk-s05_13a3:202	Yasmiṃ kataññutā natthi, niratthā tassa sevanā.	20	
PA_atk-s05_13a3:204	“Yassa sammukhaciṇṇena, mittadhammo na labbhati;	20	
PA_atk-s05_13a3:205	Anusūyamanakkosaṃ, saṇikaṃ tamhā apakkame”nti.	20	
PA_atk-s05_13a3:206_0	Tattha akataññunti kataguṇaṃ ajānantaṃ. Akattāranti yaṃkiñci akarontaṃ. Sammukhaciṇṇenāti	206	
PA_atk-s05_13a3:206_1	sammukhe katena guṇena. Anusūyamanakkosanti taṃ puggalaṃ na usūyanto na akkosanto	206	
PA_atk-s05_13a3:206_2	saṇikaṃ tamhā pāpapuggalā apagaccheyyāti. Evaṃ vatvā so sakuṇo pakkāmi.	206	
PA_atk-s05_13a3:207	Satthā imaṃ dhammadesanaṃ āharitvā jātakaṃ samodhānesi – “tadā sīho devadatto ahosi, sakuṇo pana ahameva ahosi”nti.	20	
PA_atk-s05_13a3:208	Sakuṇajātakavaṇṇanā aṭṭhamā.	20	
PA_atk-s05_13a3:210	[309] 9. Chavajātakavaṇṇanā	21	
PA_atk-s05_13a3:211_0	Sabbamidaṃ carimaṃ katanti idaṃ satthā jetavane viharanto chabbaggiye bhikkhū ārabbha	211	
PA_atk-s05_13a3:211_1	kathesi. Vatthu vinaye vitthārato āgatameva. Ayaṃ panettha saṅkhepo – satthā chabbaggiye	211	
PA_atk-s05_13a3:211_2	pakkosāpetvā “saccaṃ kira tumhe, bhikkhave, nīce āsane nisīditvā ucce āsane nisinnassa	211	
PA_atk-s05_13a3:211_3	dhammaṃ desethā”ti pucchitvā “evaṃ, bhante”ti vutte te bhikkhū garahitvā “ayuttaṃ,	211	
PA_atk-s05_13a3:211_4	bhikkhave, tumhākaṃ mama dhamme agāravakaraṇaṃ, porāṇakapaṇḍitā hi nīce āsane nisīditvā	211	
PA_atk-s05_13a3:211_5	bāhirakamantepi vācente garahiṃsū”ti vatvā atītaṃ āhari.	211	
PA_atk-s05_13a3:212_0	Atīte bārāṇasiyaṃ brahmadatte rajjaṃ kārente bodhisatto caṇḍālakule nibbattitvā vayappatto	212	
PA_atk-s05_13a3:212_1	kuṭumbaṃ saṇṭhapesi. Tassa bhariyā ambadohaḷinī hutvā taṃ āha “sāmi, icchāmahaṃ ambaṃ	212	
PA_atk-s05_13a3:212_2	khāditu”nti. “Bhadde, imasmiṃ kāle ambaṃ natthi, aññaṃ kiñci ambilaphalaṃ āharissāmī”ti.	212	
PA_atk-s05_13a3:212_3	“Sāmi, ambaphalaṃ labhamānāva jīvissāmi, alabhamānāya me jīvitaṃ natthī”ti. So tassā	212	
PA_atk-s05_13a3:212_4	paṭibaddhacitto “kahaṃ nu kho ambaphalaṃ labhissāmī”ti cintesi. Tena kho pana samayena	212	
PA_atk-s05_13a3:212_5	bārāṇasirañño uyyāne ambo dhuvaphalo hoti. So “tato ambapakkaṃ āharitvā imissā dohaḷaṃ	212	
PA_atk-s05_13a3:212_6	paṭippassambhessāmī”ti rattibhāge uyyānaṃ gantvā ambaṃ abhiruhitvā nilīno sākhāya	212	
PA_atk-s05_13a3:212_7	sākhaṃ ambaṃ olokento vicari. Tassa tathā karontasseva ratti vibhāyi. So cintesi	212	
PA_atk-s05_13a3:212_8	“sace idāni otaritvā gamissāmi, disvā maṃ ‘coro’ti gaṇhissanti, rattibhāge gamissāmī”ti.	212	
PA_atk-s05_13a3:212_9	Athekaṃ viṭapaṃ abhiruhitvā nilīno acchi.	212	
PA_atk-s05_13a3:213_0	Tadā bārāṇasirājā “purohitassa santike mante uggaṇhissāmī”ti uyyānaṃ pavisitvā ambarukkhamūle	213	
PA_atk-s05_13a3:213_1	ucce āsane nisīditvā ācariyaṃ nīce āsane nisīdāpetvā mante uggaṇhi. Bodhisatto upari	213	
PA_atk-s05_13a3:213_2	nilīno cintesi – “yāva adhammiko ayaṃ rājā, yo uccāsane nisīditvā mante uggaṇhāti.	213	
PA_atk-s05_13a3:213_3	Ayaṃ brāhmaṇopi adhammiko, yo nīcāsane nisīditvā mante vāceti. Ahampi adhammiko,	213	
PA_atk-s05_13a3:213_4	yo mātugāmassa vasaṃ gantvā mama jīvitaṃ agaṇetvā ambaṃ āharāmī”ti. So rukkhato otaranto	213	
PA_atk-s05_13a3:213_5	ekaṃ olambanasākhaṃ gahetvā tesaṃ ubhinnampi antare patiṭṭhāya “mahārāja, ahaṃ naṭṭho,	213	
PA_atk-s05_13a3:213_6	tvaṃ mūḷho, purohito mato”ti āha. So raññā “kiṃkāraṇā”ti puṭṭho paṭhamaṃ gāthamāha –	213	
PA_atk-s05_13a3:215	“Sabbamidaṃ carimaṃ kataṃ, ubho dhammaṃ na passare;	21	
PA_atk-s05_13a3:216	Ubho pakatiyā cutā, yo cāyaṃ mantejjhāpeti;	21	
PA_atk-s05_13a3:217	Yo ca mantaṃ adhīyatī”ti.	21	
PA_atk-s05_13a3:218_0	Tattha sabbamidaṃ carimaṃ katanti yaṃ amhehi tīhi janehi kataṃ, sabbaṃ idaṃ kiccaṃ	218	
PA_atk-s05_13a3:218_1	lāmakaṃ nimmariyādaṃ adhammikaṃ. Evaṃ attano corabhāvaṃ tesañca mantesu agāravaṃ	218	
PA_atk-s05_13a3:218_2	garahitvā puna itare dveyeva garahanto “ubho dhammaṃ na passare”tiādimāha. Tattha	218	
PA_atk-s05_13a3:218_3	ubhoti ime dvepi janā garukārārahaṃ porāṇakadhammaṃ na passanti, tato dhammapakatito	218	
PA_atk-s05_13a3:218_4	cutā. Dhammo hi paṭhamuppattivasena pakati nāma. Vuttampi cetaṃ –	218	
PA_atk-s05_13a3:219	“Dhammo have pāturahosi pubbe;	21	
PA_atk-s05_13a3:220	Pacchā adhammo udapādi loke”ti. ;	22	
PA_atk-s05_13a3:221	Yo cāyanti yo ca ayaṃ nīcāsane nisīditvā mante ajjhāpeti, yo ca ucce āsane nisīditvā adhīyatīti.	22	
PA_atk-s05_13a3:222	Taṃ sutvā brāhmaṇo dutiyaṃ gāthamāha –	22	
PA_atk-s05_13a3:224	“Sālīnaṃ odanaṃ bhuñje, suciṃ maṃsūpasecanaṃ;	22	
PA_atk-s05_13a3:225	Tasmā etaṃ na sevāmi, dhammaṃ isīhi sevita”nti.	22	
PA_atk-s05_13a3:226_0	Tassattho – ahañhi bho imassa rañño santakaṃ sālīnaṃ odanaṃ suciṃ paṇḍaraṃ nānappakārāya	226	
PA_atk-s05_13a3:226_1	maṃsavikatiyā sittaṃ maṃsūpasecanaṃ bhuñjāmi, tasmā udare baddho hutvā etaṃ esitaguṇehi	226	
PA_atk-s05_13a3:226_2	isīhi sevitaṃ dhammaṃ na sevāmīti.	226	
PA_atk-s05_13a3:227	Taṃ sutvā itaro dve gāthā abhāsi –	22	
PA_atk-s05_13a3:229	“Paribbaja mahā loko, pacantaññepi pāṇino;	22	
PA_atk-s05_13a3:230	Mā taṃ adhammo ācarito, asmā kumbhamivābhidā.	23	
PA_atk-s05_13a3:232	“Dhiratthu taṃ yasalābhaṃ, dhanalābhañca brāhmaṇa;	23	
PA_atk-s05_13a3:233	Yā vutti vinipātena, adhammacaraṇena vā”ti.	23	
PA_atk-s05_13a3:234_0	Tattha paribbajāti ito aññattha gaccha. Mahāti ayaṃ loko nāma mahā. Pacantaññepi	234	
PA_atk-s05_13a3:234_1	pāṇinoti imasmiṃ jambudīpe aññepi pāṇino pacanti, nāyameveko rājā. Asmā kumbhamivābhidāti	234	
PA_atk-s05_13a3:234_2	pāsāṇo ghaṭaṃ viya. Idaṃ vuttaṃ hoti – yaṃ tvaṃ aññattha agantvā idha vasanto adhammaṃ	234	
PA_atk-s05_13a3:234_3	ācarasi, so adhammo evaṃ ācarito pāsāṇo ghaṭaṃ viya mā taṃ bhindi.	234	
PA_atk-s05_13a3:235_0	“Dhiratthū”ti gāthāya ayaṃ saṅkhepattho – brāhmaṇa yo esa evaṃ tava yasalābho ca	235	
PA_atk-s05_13a3:235_1	dhanalābho ca dhiratthu, taṃ garahāma mayaṃ. Kasmā? Yasmā ayaṃ tayā laddhalābho āyatiṃ	235	
PA_atk-s05_13a3:235_2	apāyesu vinipātanahetunā sampati ca adhammacaraṇena jīvitavutti nāma hoti, yā cesā	235	
PA_atk-s05_13a3:235_3	vutti iminā āyatiṃ vinipātena idha adhammacaraṇena vā nippajjati, kiṃ tāya, tena taṃ evaṃ vadāmīti.	235	
PA_atk-s05_13a3:236_0	Athassa dhammakathāya rājā pasīditvā “bho, purisa, kiṃjātikosī”ti pucchi. “Caṇḍālo	236	
PA_atk-s05_13a3:236_1	ahaṃ, devā”ti. Bho “sace tvaṃ jātisampanno abhavissa, rajjaṃ te ahaṃ adassaṃ, ito	236	
PA_atk-s05_13a3:236_2	paṭṭhāya pana ahaṃ divā rājā bhavissāmi, tvaṃ rattiṃ rājā hohī”ti attano kaṇṭhe piḷandhanaṃ	236	
PA_atk-s05_13a3:236_3	pupphadāmaṃ tassa gīvāyaṃ piḷandhāpetvā taṃ nagaraguttikaṃ akāsi. Ayaṃ nagaraguttikānaṃ	236	
PA_atk-s05_13a3:236_4	kaṇṭhe rattapupphadāmapiḷandhanavaṃso. Tato paṭṭhāya pana rājā tassovāde ṭhatvā ācariye	236	
PA_atk-s05_13a3:236_5	gāravaṃ karitvā nīce āsane nisinno mante uggaṇhīti.	236	
PA_atk-s05_13a3:237	Satthā imaṃ dhammadesanaṃ āharitvā jātakaṃ samodhānesi “tadā rājā ānando ahosi, caṇḍālaputto pana ahameva ahosi”nti.	23	
PA_atk-s05_13a3:238	Chavajātakavaṇṇanā navamā.	23	
PA_atk-s05_13a3:240	[310] 10. Seyyajātakavaṇṇanā	24	
PA_atk-s05_13a3:241_0	Sasamuddapariyāyanti idaṃ satthā jetavane viharanto ukkaṇṭhitabhikkhuṃ ārabbha kathesi.	241	
PA_atk-s05_13a3:241_1	So hi sāvatthiyaṃ piṇḍāya caranto ekaṃ abhirūpaṃ alaṅkatapaṭiyattaṃ itthiṃ disvā	241	
PA_atk-s05_13a3:241_2	ukkaṇṭhito sāsane nābhirami. Atha bhikkhū bhagavato ārocesuṃ. So bhagavatā “saccaṃ	241	
PA_atk-s05_13a3:241_3	kira tvaṃ bhikkhu ukkaṇṭhitosī”ti puṭṭho “saccaṃ, bhante”ti vatvā “ko taṃ ukkaṇṭhāpesī”ti	241	
PA_atk-s05_13a3:241_4	vutte tamatthaṃ ārocesi. Satthā “kasmā tvaṃ evarūpe niyyānikasāsane pabbajitvā ukkaṇṭhitosi,	241	
PA_atk-s05_13a3:241_5	pubbe paṇḍitā purohitaṭṭhānaṃ labhantāpi taṃ paṭikkhipitvā pabbajiṃsū”ti vatvā atītaṃ āhari.	241	
PA_atk-s05_13a3:242_0	Atīte bārāṇasiyaṃ brahmadatte rajjaṃ kārente bodhisatto purohitassa brāhmaṇiyā kucchimhi	242	
PA_atk-s05_13a3:242_1	paṭisandhiṃ gaṇhitvā rañño puttena saddhiṃ ekadivase vijāyi. Rājā “atthi nu kho koci	242	
PA_atk-s05_13a3:242_2	me puttena saddhiṃ ekadivase jāto”ti amacce pucchi. “Atthi, mahārāja, purohitassa	242	
PA_atk-s05_13a3:242_3	putto”ti. Rājā taṃ āharāpetvā dhātīnaṃ datvā puttena saddhiṃ ekatova paṭijaggāpesi.	242	
PA_atk-s05_13a3:242_4	Ubhinnaṃ ābharaṇāni ceva pānabhojanādīni ca ekasadisāneva ahesuṃ. Te vayappattā ekatova	242	
PA_atk-s05_13a3:242_5	takkasilaṃ gantvā sabbasippāni uggaṇhitvā āgamaṃsu. Rājā puttassa oparajjaṃ adāsi,	242	
PA_atk-s05_13a3:242_6	mahāyaso ahosi. Tato paṭṭhāya bodhisatto rājaputtena saddhiṃ ekatova khādati pivati	242	
PA_atk-s05_13a3:242_7	sayati, aññamaññaṃ vissāso thiro ahosi.	242	
PA_atk-s05_13a3:243_0	Aparabhāge rājaputto pitu accayena rajje patiṭṭhāya mahāsampattiṃ anubhavi. Bodhisatto	243	
PA_atk-s05_13a3:243_1	cintesi “mayhaṃ sahāyo rajjamanusāsati, sallakkhitakkhaṇeyeva kho pana mayhaṃ purohitaṭṭhānaṃ	243	
PA_atk-s05_13a3:243_2	dassati, kiṃ me gharāvāsena, pabbajitvā vivekamanubrūhessāmī”ti? So mātāpitaro vanditvā	243	
PA_atk-s05_13a3:243_3	pabbajjaṃ anujānāpetvā mahāsampattiṃ chaḍḍetvā ekakova nikkhamitvā himavantaṃ pavisitvā	243	
PA_atk-s05_13a3:243_4	manorame bhūmibhāge paṇṇasālaṃ māpetvā isipabbajjaṃ pabbajitvā abhiññā ca samāpattiyo	243	
PA_atk-s05_13a3:243_5	ca nibbattetvā jhānakīḷaṃ kīḷanto vihāsi. Tadā rājā taṃ anussaritvā “mayhaṃ sahāyo	243	
PA_atk-s05_13a3:243_6	na paññāyati, kahaṃ so”ti pucchi. Amaccā tassa pabbajitabhāvaṃ ārocetvā “ramaṇīye	243	
PA_atk-s05_13a3:243_7	kira vanasaṇḍe vasatī”ti āhaṃsu. Rājā tassa vasanokāsaṃ pucchitvā seyyaṃ nāma amaccaṃ	243	
PA_atk-s05_13a3:243_8	“gaccha sahāyaṃ me gahetvā ehi, purohitaṭṭhānamassa dassāmī”ti āha. So “sādhū”ti	243	
PA_atk-s05_13a3:243_9	paṭissuṇitvā bārāṇasito nikkhamitvā anupubbena paccantagāmaṃ patvā tattha khandhāvāraṃ	243	
PA_atk-s05_13a3:243_10	ṭhapetvā vanacarakehi saddhiṃ bodhisattassa vasanokāsaṃ gantvā bodhisattaṃ paṇṇasāladvāre	2431	
PA_atk-s05_13a3:243_11	suvaṇṇapaṭimaṃ viya nisinnaṃ disvā vanditvā ekamantaṃ nisīditvā katapaṭisanthāro	2431	
PA_atk-s05_13a3:243_12	“bhante, rājā tuyhaṃ purohitaṭṭhānaṃ dātukāmo, āgamanaṃ te icchatī”ti āha.	2431	
PA_atk-s05_13a3:244_0	Bodhisatto “tiṭṭhatu purohitaṭṭhānaṃ, ahaṃ sakalaṃ kāsikosalajambudīparajjaṃ cakkavattisirimeva	244	
PA_atk-s05_13a3:244_1	vā labhantopi na gacchissāmi, na hi paṇḍitā sakiṃ jahitakilese puna gaṇhanti, sakiṃ	244	
PA_atk-s05_13a3:244_2	jahitañhi niṭṭhubhakheḷasadisaṃ hotī”ti vatvā imā gāthā abhāsi –	244	
PA_atk-s05_13a3:246	“Sasamuddapariyāyaṃ, mahiṃ sāgarakuṇḍalaṃ;	24	
PA_atk-s05_13a3:247	Na icche saha nindāya, evaṃ seyya vijānahi.	24	
PA_atk-s05_13a3:249	“Dhiratthu taṃ yasalābhaṃ, dhanalābhañca brāhmaṇa;	24	
PA_atk-s05_13a3:250	Yā vutti vinipātena, adhammacaraṇena vā.	25	
PA_atk-s05_13a3:252	“Api ce pattamādāya, anagāro paribbaje;	25	
PA_atk-s05_13a3:253	Sāyeva jīvikā seyyo, yā cādhammena esanā.	25	
PA_atk-s05_13a3:255	“Api ce pattamādāya, anagāro paribbaje;	25	
PA_atk-s05_13a3:256	Aññaṃ ahiṃsayaṃ loke, api rajjena taṃ vara”nti.	25	
PA_atk-s05_13a3:257_0	Tattha sasamuddapariyāyanti pariyāyo vuccati parivāro, samuddaṃ parivāretvā ṭhitena	257	
PA_atk-s05_13a3:257_1	cakkavāḷapabbatena saddhiṃ, samuddasaṅkhātena vā parivārena saddhinti attho. Sāgarakuṇḍalanti	257	
PA_atk-s05_13a3:257_2	sāgaramajjhe dīpavasena ṭhitattā tassa kuṇḍalabhūtanti attho. Nindāyāti jhānasukhasampannaṃ	257	
PA_atk-s05_13a3:257_3	pabbajjaṃ chaḍḍetvā issariyaṃ gaṇhīti imāya nindāya. Seyyāti taṃ nāmenālapati. Vijānahīti	257	
PA_atk-s05_13a3:257_4	dhammaṃ vijānāhi. Yā vutti vinipātenāti yā purohitaṭṭhānavasena laddhā yasalābhadhanalābhavutti	257	
PA_atk-s05_13a3:257_5	jhānasukhato attavinipātanasaṅkhātena vinipātena ito gantvā issariyamadamattassa	257	
PA_atk-s05_13a3:257_6	adhammacaraṇena vā hoti, taṃ vuttiṃ dhiratthu.	257	
PA_atk-s05_13a3:258_0	Pattamādāyāti bhikkhābhājanaṃ gahetvā. Anagāroti api ahaṃ agāravirahito parakulesu	258	
PA_atk-s05_13a3:258_1	careyyaṃ. Sāyeva jīvikāti sā eva me jīvikā seyyo varatarā. Yā cādhammena esanāti	258	
PA_atk-s05_13a3:258_2	yā ca adhammena esanā. Idaṃ vuttaṃ hoti – yā adhammena esanā, tato esāva jīvikā sundaratarāti.	258	
PA_atk-s05_13a3:258_3	Ahiṃsayanti aviheṭhento. Api rajjenāti evaṃ paraṃ aviheṭhento kapālahatthassa mama	258	
PA_atk-s05_13a3:258_4	jīvikakappanaṃ rajjenāpi varaṃ uttamanti.	258	
PA_atk-s05_13a3:259	Iti so punappunaṃ yācantampi taṃ paṭikkhipi. Seyyopi tassa manaṃ alabhitvā taṃ vanditvā gantvā tassa anāgamanabhāvaṃ rañño ārocesi.	25	
PA_atk-s05_13a3:260_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	260	
PA_atk-s05_13a3:260_1	ukkaṇṭhitabhikkhu sotāpattiphale patiṭṭhahi, aparepi bahū sotāpattiphalādīni sacchikariṃsu.	260	
PA_atk-s05_13a3:261	Tadā rājā ānando ahosi, seyyo sāriputto, purohitaputto pana ahameva ahosinti.	26	
PA_atk-s05_13a3:262	Seyyajātakavaṇṇanā dasamā.	26	
PA_atk-s05_13a3:263	Kāliṅgavaggo paṭhamo.	26	
PA_atk-s05_13a3:264	2. Pucimandavaggo	26	
PA_atk-s05_13a3:266	[311] 1. Pucimandajātakavaṇṇanā	26	
PA_atk-s05_13a3:267_0	Uṭṭhehi corāti idaṃ satthā veḷuvane viharanto āyasmantaṃ mahāmoggallānaṃ ārabbha	267	
PA_atk-s05_13a3:267_1	kathesi. There kira rājagahaṃ upanissāya araññakuṭikāya viharante eko coro nagaradvāragāme	267	
PA_atk-s05_13a3:267_2	ekasmiṃ gehe sandhiṃ chinditvā hatthasāraṃ ādāya palāyitvā therassa kuṭipariveṇaṃ	267	
PA_atk-s05_13a3:267_3	pavisitvā “idha mayhaṃ ārakkho bhavissatī”ti therassa paṇṇasālāya pamukhe nipajji.	267	
PA_atk-s05_13a3:267_4	Thero tassa pamukhe sayitabhāvaṃ ñatvā tasmiṃ āsaṅkaṃ katvā “corasaṃsaggo nāma na	267	
PA_atk-s05_13a3:267_5	vaṭṭatī”ti nikkhamitvā “mā idha sayī”ti nīhari. So coro tato nikkhamitvā padaṃ mohetvā	267	
PA_atk-s05_13a3:267_6	palāyi. Manussā ukkaṃ ādāya corassa padānusārena tattha āgantvā tassa āgataṭṭhānaṭhitaṭṭhānanisinnaṭṭhānasayitaṭṭhānādīni	267	
PA_atk-s05_13a3:267_7	disvā “coro ito āgato, idha ṭhito, idha nisinno, iminā ṭhānena apagato, na diṭṭho	267	
PA_atk-s05_13a3:267_8	no”ti ito cito ca pakkhanditvā adisvāva paṭigatā. Punadivase thero pubbaṇhasamayaṃ	267	
PA_atk-s05_13a3:267_9	rājagahe piṇḍāya caritvā piṇḍapātapaṭikkanto veḷuvanaṃ gantvā taṃ pavattiṃ satthu	267	
PA_atk-s05_13a3:267_10	ārocesi. Satthā “na kho, moggallāna, tvaññeva āsaṅkitabbayuttakaṃ āsaṅki, porāṇakapaṇḍitāpi	2671	
PA_atk-s05_13a3:267_11	āsaṅkiṃsū”ti vatvā therena yācito atītaṃ āhari.	2671	
PA_atk-s05_13a3:268_0	Atīte bārāṇasiyaṃ brahmadatte rajjaṃ kārente bodhisatto nagarassa susānavane nimbarukkhadevatā	268	
PA_atk-s05_13a3:268_1	hutvā nibbatti. Athekadivasaṃ nagaradvāragāme katakammacoro taṃ susānavanaṃ pāvisi.	268	
PA_atk-s05_13a3:268_2	Tadā ca pana tattha nimbo ca assattho cāti dve jeṭṭhakarukkhā. Coro nimbarukkhamūle	268	
PA_atk-s05_13a3:268_3	bhaṇḍikaṃ ṭhapetvā nipajji. Tasmiṃ pana kāle core gahetvā nimbasūle uttāsenti. Atha	268	
PA_atk-s05_13a3:268_4	sā devatā cintesi “sace manussā āgantvā imaṃ coraṃ gaṇhissanti, imasseva nimbarukkhassa	268	
PA_atk-s05_13a3:268_5	sākhaṃ chinditvā sūlaṃ katvā etaṃ uttāsessanti, evaṃ sante rukkho nassissati, handa	268	
PA_atk-s05_13a3:268_6	naṃ ito nīharissāmī”ti. Sā tena saddhiṃ sallapantī paṭhamaṃ gāthamāha –	268	
PA_atk-s05_13a3:270	“Uṭṭhehi cora kiṃ sesi, ko attho supanena te;	27	
PA_atk-s05_13a3:271	Mā taṃ gahesuṃ rājāno, gāme kibbisakāraka”nti.	27	
PA_atk-s05_13a3:272	Tattha rājānoti rājapurise sandhāya vuttaṃ. Kibbisakārakanti dāruṇasāhasikacorakammakārakaṃ.	27	
PA_atk-s05_13a3:273	Iti naṃ vatvā “yāva taṃ rājapurisā na gaṇhanti, tāva aññattha gacchā”ti bhāyāpetvā palāpesi. Tasmiṃ palāte assatthadevatā dutiyaṃ gāthamāha –	27	
PA_atk-s05_13a3:275	“Yaṃ nu coraṃ gahessanti, gāme kibbisakārakaṃ;	27	
PA_atk-s05_13a3:276	Kiṃ tattha pucimandassa, vane jātassa tiṭṭhato”ti.	27	
PA_atk-s05_13a3:277	Tattha vane jātassa tiṭṭhatoti nimbo vane jāto ceva ṭhito ca. Devatā pana tattha nibbattattā rukkhasamudācāreneva samudācari.	27	
PA_atk-s05_13a3:278	Taṃ sutvā nimbadevatā tatiyaṃ gāthamāha –	27	
PA_atk-s05_13a3:280	“Na tvaṃ assattha jānāsi, mama corassa cantaraṃ;	28	
PA_atk-s05_13a3:281	Coraṃ gahetvā rājāno, gāme kibbisakārakaṃ;	28	
PA_atk-s05_13a3:282	Appenti nimbasūlasmiṃ, tasmiṃ me saṅkate mano”ti.	28	
PA_atk-s05_13a3:283_0	Tattha assatthāti purimanayeneva tasmiṃ nibbattadevataṃ samudācarati. Mama corassa	283	
PA_atk-s05_13a3:283_1	cantaranti mama ca corassa ca ekato avasanakāraṇaṃ. Appenti nimbasūlasminti imasmiṃ	283	
PA_atk-s05_13a3:283_2	kāle rājāno coraṃ nimbasūle āvuṇanti. Tasmiṃ me saṅkate manoti tasmiṃ kāraṇe mama	283	
PA_atk-s05_13a3:283_3	cittaṃ saṅkati. Sace hi imaṃ sūle āvuṇissanti, vimānaṃ me nassissati, atha sākhāya	283	
PA_atk-s05_13a3:283_4	olambessanti, vimāne me kuṇapagandho bhavissati, tenāhaṃ etaṃ palāpesinti attho.	283	
PA_atk-s05_13a3:284_0	Evaṃ tāsaṃ devatānaṃ aññamaññaṃ sallapantānaññeva bhaṇḍasāmikā ukkāhatthā padānusārena	284	
PA_atk-s05_13a3:284_1	āgantvā corassa sayitaṭṭhānaṃ disvā “ambho idāneva coro uṭṭhāya palāto, na laddho	284	
PA_atk-s05_13a3:284_2	no coro, sace labhissāma, imasseva naṃ nimbassa sūle vā āvuṇitvā sākhāya vā olambetvā	284	
PA_atk-s05_13a3:284_3	gamissāmā”ti vatvā ito cito ca pakkhanditvā coraṃ adisvāva gatā.	284	
PA_atk-s05_13a3:285	Tesaṃ vacanaṃ sutvā assatthadevatā catutthaṃ gāthamāha –	28	
PA_atk-s05_13a3:287	“Saṅkeyya saṅkitabbāni, rakkheyyānāgataṃ bhayaṃ;	28	
PA_atk-s05_13a3:288	Anāgatabhayā dhīro, ubho loke avekkhatī”ti.	28	
PA_atk-s05_13a3:289_0	Tattha rakkheyyānāgataṃ bhayanti dve anāgatabhayāni diṭṭhadhammikañceva samparāyikañcāti.	289	
PA_atk-s05_13a3:289_1	Tesu pāpamitte parivajjento diṭṭhadhammikaṃ rakkhati, tīṇi duccaritāni parivajjento	289	
PA_atk-s05_13a3:289_2	samparāyikaṃ rakkhati. Anāgatabhayāti anāgatabhayahetutaṃ bhayaṃ bhāyamāno dhīro	289	
PA_atk-s05_13a3:289_3	paṇḍito puriso pāpamittasaṃsaggaṃ na karoti, tīhipi dvārehi duccaritaṃ na carati.	289	
PA_atk-s05_13a3:289_4	Ubho loketi evaṃ bhāyanto hesa idhalokaparalokasaṅkhāte ubho loke avekkhati oloketi,	289	
PA_atk-s05_13a3:289_5	olokayamāno idhalokabhayena pāpamitte vivajjeti, paralokabhayena pāpaṃ na karotīti.	289	
PA_atk-s05_13a3:290	Satthā imaṃ dhammadesanaṃ āharitvā jātakaṃ samodhānesi – “tadā assatthadevatā ānando ahosi, nimbadevatā pana ahameva ahosi”nti.	29	
PA_atk-s05_13a3:291	Pucimandajātakavaṇṇanā paṭhamā.	29	
PA_atk-s05_13a3:293	[312] 2. Kassapamandiyajātakavaṇṇanā	29	
PA_atk-s05_13a3:294_0	Api kassapa mandiyāti idaṃ satthā jetavane viharanto ekaṃ mahallakabhikkhuṃ ārabbha	294	
PA_atk-s05_13a3:294_1	kathesi. Sāvatthiyaṃ kireko kulaputto kāmesu ādīnavaṃ disvā satthu santike pabbajitvā	294	
PA_atk-s05_13a3:294_2	kammaṭṭhāne anuyutto na cirasseva arahattaṃ pāpuṇi. Tassa aparabhāge mātā kālamakāsi.	294	
PA_atk-s05_13a3:294_3	So mātu accayena pitarañca kaniṭṭhabhātarañca pabbājetvā jetavane vasitvā vassūpanāyikasamaye	294	
PA_atk-s05_13a3:294_4	cīvarapaccayassa sulabhataṃ sutvā ekaṃ gāmakāvāsaṃ gantvā tayopi tattheva vassaṃ	294	
PA_atk-s05_13a3:294_5	upagantvā vutthavassā jetavanameva āgamaṃsu. Daharabhikkhu jetavanassa āsannaṭṭhāne	294	
PA_atk-s05_13a3:294_6	“sāmaṇera tvaṃ theraṃ vissāmetvā āneyyāsi, ahaṃ puretaraṃ gantvā pariveṇaṃ paṭijaggissāmī”ti	294	
PA_atk-s05_13a3:294_7	jetavanaṃ pāvisi. Mahallakatthero saṇikaṃ āgacchati. Sāmaṇero punappunaṃ sīsena uppīḷento	294	
PA_atk-s05_13a3:294_8	viya “gaccha, bhante, gaccha, bhante”ti taṃ balakkārena neti. Thero “tvaṃ maṃ attano	294	
PA_atk-s05_13a3:294_9	vasaṃ ānesī”ti puna nivattitvā koṭito paṭṭhāya āgacchati. Tesaṃ evaṃ aññamaññaṃ kalahaṃ	294	
PA_atk-s05_13a3:294_10	karontānaññeva sūriyo atthaṅgato, andhakāro jāto.	2941	
PA_atk-s05_13a3:295_0	Itaropi pariveṇaṃ sammajjitvā udakaṃ upaṭṭhapetvā tesaṃ āgamanaṃ apassanto ukkaṃ	295	
PA_atk-s05_13a3:295_1	gahetvā paccuggamanaṃ katvā te āgacchante disvā “kiṃ cirāyitthā”ti pucchi. Mahallako	295	
PA_atk-s05_13a3:295_2	taṃ kāraṇaṃ kathesi. So te dvepi vissāmetvā saṇikaṃ ānesi. Taṃ divasaṃ buddhupaṭṭhānassa	295	
PA_atk-s05_13a3:295_3	okāsaṃ na labhi. Atha naṃ dutiyadivase buddhupaṭṭhānaṃ āgantvā vanditvā nisinnaṃ	295	
PA_atk-s05_13a3:295_4	satthā “kadā āgatosī”ti pucchi. “Hiyyo, bhante”ti. “Hiyyo āgantvā ajja buddhupaṭṭhānaṃ	295	
PA_atk-s05_13a3:295_5	karosī”ti? So “āma, bhante”ti vatvā taṃ kāraṇaṃ ācikkhi. Satthā mahallakaṃ garahitvā	295	
PA_atk-s05_13a3:295_6	“na esa idāneva evarūpaṃ kammaṃ karoti, pubbepi akāsi. Idāni pana tena tvaṃ kilamito,	295	
PA_atk-s05_13a3:295_7	pubbepi paṇḍite kilamesī”ti vatvā tena yācito atītaṃ āhari.	295	
PA_atk-s05_13a3:296_0	Atīte bārāṇasiyaṃ brahmadatte rajjaṃ kārente bodhisatto kāsinigame brāhmaṇakule nibbatti.	296	
PA_atk-s05_13a3:296_1	Tassa vayappattakāle mātā kālamakāsi. So mātu sarīrakiccaṃ katvā māsaddhamāsaccayena	296	
PA_atk-s05_13a3:296_2	ghare vijjamānaṃ dhanaṃ dānaṃ datvā pitarañca kaniṭṭhabhātarañca gahetvā himavantapadese	296	
PA_atk-s05_13a3:296_3	devadattiyaṃ vakkalaṃ gahetvā isipabbajjaṃ pabbajitvā uñchācariyāya vanamūlaphalāphalehi	296	
PA_atk-s05_13a3:296_4	yāpento ramaṇīye vanasaṇḍe vasi. Himavante pana vassakāle acchinnadhāre deve vassante	296	
PA_atk-s05_13a3:296_5	na sakkā hoti kandamūlaṃ khaṇituṃ, phalāni ca paṇṇāni ca patanti. Tāpasā yebhuyyena	296	
PA_atk-s05_13a3:296_6	himavantato nikkhamitvā manussapathe vasanti. Tadā bodhisatto pitarañca kaniṭṭhabhātarañca	296	
PA_atk-s05_13a3:296_7	gahetvā manussapathe vasitvā puna himavante pupphitaphalite te ubhopi gahetvā himavante	296	
PA_atk-s05_13a3:296_8	attano assamapadaṃ āgacchanto assamassāvidūre sūriye atthaṅgate “tumhe saṇikaṃ āgaccheyyātha,	296	
PA_atk-s05_13a3:296_9	ahaṃ purato gantvā assamaṃ paṭijaggissāmī”ti vatvā te ohāya gato. Khuddakatāpaso	296	
PA_atk-s05_13a3:296_10	pitarā saddhiṃ saṇikaṃ gacchanto taṃ kaṭippadese sīsena uppīḷento viya gaccha gacchāti	2961	
PA_atk-s05_13a3:296_11	taṃ balakkārena neti. Mahallako “tvaṃ maṃ attano ruciyā ānesī”ti paṭinivattitvā koṭito	2961	
PA_atk-s05_13a3:296_12	paṭṭhāya āgacchati. Evaṃ tesaṃ kalahaṃ karontānaññeva andhakāro ahosi.	2961	
PA_atk-s05_13a3:297_0	Bodhisattopi paṇṇasālaṃ sammajjitvā udakaṃ upaṭṭhapetvā ukkamādāya paṭipathaṃ āgacchanto	297	
PA_atk-s05_13a3:297_1	te disvā “ettakaṃ kālaṃ kiṃ karitthā”ti āha. Khuddakatāpaso pitarā katakāraṇaṃ kathesi.	297	
PA_atk-s05_13a3:297_2	Bodhisatto ubhopi te saṇikaṃ netvā parikkhāraṃ paṭisāmetvā pitaraṃ nhāpetvā pādadhovanapiṭṭhisambāhanādīni	297	
PA_atk-s05_13a3:297_3	katvā aṅgārakapallaṃ upaṭṭhapetvā paṭippassaddhakilamathaṃ pitaraṃ upanisīditvā “tāta,	297	
PA_atk-s05_13a3:297_4	taruṇadārakā nāma mattikābhājanasadisā muhuttaneva bhijjanti, sakiṃ bhinnakālato	297	
PA_atk-s05_13a3:297_5	paṭṭhāya puna na sakkā honti ghaṭetuṃ, te akkosantāpi paribhāsantāpi mahallakehi	297	
PA_atk-s05_13a3:297_6	adhivāsetabbā”ti vatvā pitaraṃ ovadanto imā gāthā abhāsi –	297	
PA_atk-s05_13a3:299	“Api kassapa mandiyā, yuvā sapati hanti vā;	29	
PA_atk-s05_13a3:300	Sabbaṃ taṃ khamate dhīro, paṇḍito taṃ titikkhati.	30	
PA_atk-s05_13a3:302	“Sacepi santo vivadanti, khippaṃ santīyare puna;	30	
PA_atk-s05_13a3:303	Bālā pattāva bhijjanti, na te samathamajjhagū.	30	
PA_atk-s05_13a3:305	“Ete bhiyyo samāyanti, sandhi tesaṃ na jīrati;	30	
PA_atk-s05_13a3:306	Yo cādhipannaṃ jānāti, yo ca jānāti desanaṃ.	30	
PA_atk-s05_13a3:308	“Eso hi uttaritaro, bhāravaho dhuraddharo;	30	
PA_atk-s05_13a3:309	Yo paresādhipannānaṃ, sayaṃ sandhātumarahatī”ti.	30	
PA_atk-s05_13a3:310_0	Tattha kassapāti pitaraṃ nāmenālapati. Mandiyāti mandībhāvena taruṇatāya. Yuvā sapati	310	
PA_atk-s05_13a3:310_1	hanti vāti taruṇadārako akkosatipi paharatipi. Dhīroti dhikkatapāpo, dhī vā vuccati	310	
PA_atk-s05_13a3:310_2	paññā, tāya samannāgatotipi attho. Itaraṃ pana imasseva vevacanaṃ. Ubhayenāpi sabbaṃ	310	
PA_atk-s05_13a3:310_3	taṃ bāladārakehi kataṃ aparādhaṃ mahallako dhīro paṇḍito sahati titikkhatīti dasseti.	310	
PA_atk-s05_13a3:311_0	Sandhīyareti puna mittabhāvena sandhīyanti ghaṭīyanti. Bālā pattāvāti bālakā pana	311	
PA_atk-s05_13a3:311_1	mattikāpattāva bhijjanti. Na te samathamajjhagūti te bālakā appamattakampi vivādaṃ	311	
PA_atk-s05_13a3:311_2	katvā verūpasamanaṃ na vindanti nādhigacchanti. Ete bhiyyoti ete dve janā bhinnāpi	311	
PA_atk-s05_13a3:311_3	puna samāgacchanti. Sandhīti mittasandhi. Tesanti tesaññeva dvinnaṃ sandhi na jīrati.	311	
PA_atk-s05_13a3:311_4	Yo cādhipannanti yo ca attanā adhipannaṃ atikkantaṃ aññasmiṃ katadosaṃ jānāti. Desananti	311	
PA_atk-s05_13a3:311_5	yo ca tena attano dosaṃ jānantena desitaṃ accayadesanaṃ paṭiggaṇhituṃ jānāti.	311	
PA_atk-s05_13a3:312_0	Yo paresādhipannānanti yo paresaṃ adhipannānaṃ dosena abhibhūtānaṃ aparādhakārakānaṃ.	312	
PA_atk-s05_13a3:312_1	Sayaṃ sandhātumarahatīti tesu akhamāpentesupi “ehi, bhadramukha, uddesaṃ gaṇha, aṭṭhakathaṃ	312	
PA_atk-s05_13a3:312_2	suṇa, bhāvanamanuyuñja, kasmā paribāhiro hosī”ti evaṃ sayaṃ sandhātuṃ arahati mittabhāvaṃ	312	
PA_atk-s05_13a3:312_3	ghaṭeti, eso evarūpo mettāvihārī uttaritaro mittabhārassa mittadhurassa ca vahanato	312	
PA_atk-s05_13a3:312_4	“bhāravaho”ti “dhuraddharo”ti ca saṅkhaṃ gacchatīti.	312	
PA_atk-s05_13a3:313	Evaṃ bodhisatto pitu ovādaṃ adāsi, sopi tato pabhuti danto ahosi sudanto.	31	
PA_atk-s05_13a3:314	Satthā imaṃ dhammadesanaṃ āharitvā jātakaṃ samodhānesi – “tadā pitā tāpaso mahallako ahosi, khuddakatāpaso sāmaṇero, pitu ovādadāyako pana ahameva ahosi”nti.	31	
PA_atk-s05_13a3:315	Kassapamandiyajātakavaṇṇanā dutiyā.	31	
PA_atk-s05_13a3:317	[313] 3. Khantivādījātakavaṇṇanā	31	
PA_atk-s05_13a3:318_0	Yo te hatthe ca pāde cāti idaṃ satthā jetavane viharanto ekaṃ kodhanabhikkhuṃ ārabbha	318	
PA_atk-s05_13a3:318_1	kathesi. Vatthu heṭṭhā kathitameva. Satthā pana taṃ bhikkhuṃ “kasmā, tvaṃ bhikkhu,	318	
PA_atk-s05_13a3:318_2	akkodhanassa buddhassa sāsane pabbajitvā kodhaṃ karosi, porāṇakapaṇḍitā sarīre pahārasahasse	318	
PA_atk-s05_13a3:318_3	patante hatthapādakaṇṇanāsāsu chijjamānāsu parassa kodhaṃ na kariṃsū”ti vatvā atītaṃ āhari.	318	
PA_atk-s05_13a3:319_0	Atīte bārāṇasiyaṃ kalābu nāma rājā rajjaṃ kāresi. Tadā bodhisatto asītikoṭivibhave	319	
PA_atk-s05_13a3:319_1	brāhmaṇakule nibbattitvā kuṇḍalakumāro nāma māṇavo hutvā vayappatto takkasilaṃ gantvā	319	
PA_atk-s05_13a3:319_2	sabbasippāni uggaṇhitvā kuṭumbaṃ saṇṭhapetvā mātāpitūnaṃ accayena dhanarāsiṃ oloketvā	319	
PA_atk-s05_13a3:319_3	“imaṃ dhanaṃ uppādetvā mama ñātakā aggahetvāva gatā, mayā panetaṃ gahetvā gantuṃ	319	
PA_atk-s05_13a3:319_4	vaṭṭatī”ti sabbaṃ dhanaṃ viceyyadānavasena yo yaṃ āharati, tassa taṃ datvā himavantaṃ	319	
PA_atk-s05_13a3:319_5	pavisitvā pabbajitvā phalāphalena yāpento ciraṃ vasitvā loṇambilasevanatthāya manussapathaṃ	319	
PA_atk-s05_13a3:319_6	āgantvā anupubbena bārāṇasiṃ patvā rājuyyāne vasitvā punadivase nagare bhikkhāya	319	
PA_atk-s05_13a3:319_7	caranto senāpatissa nivāsanadvāraṃ sampāpuṇi. Senāpati tassa iriyāpathesu pasīditvā	319	
PA_atk-s05_13a3:319_8	gharaṃ pavesetvā attano paṭiyāditabhojanaṃ bhojetvā paṭiññaṃ gahetvā tattheva rājuyyāne vasāpesi.	319	
PA_atk-s05_13a3:320_0	Athekadivasaṃ kalāburājā surāmadamatto chekanāṭakaparivuto mahantena yasena uyyānaṃ	320	
PA_atk-s05_13a3:320_1	gantvā maṅgalasilāpaṭṭe sayanaṃ attharāpetvā ekissā piyamanāpāya itthiyā aṅke sayi.	320	
PA_atk-s05_13a3:320_2	Gītavāditanaccesu chekā nāṭakitthiyo gītādīni payojesuṃ, sakkassa devarañño viya	320	
PA_atk-s05_13a3:320_3	mahāsampatti ahosi, rājā niddaṃ okkami. Atha tā itthiyo “yassatthāya mayaṃ gītādīni	320	
PA_atk-s05_13a3:320_4	payojayāma, so niddaṃ upagato, kiṃ no gītādīhī”ti vīṇādīni tūriyāni tattha tattheva	320	
PA_atk-s05_13a3:320_5	chaḍḍetvā uyyānaṃ pakkantā pupphaphalapallavādīhi palobhiyamānā uyyāne abhiramiṃsu.	320	
PA_atk-s05_13a3:320_6	Tadā bodhisatto tasmiṃ uyyāne supupphitasālamūle pabbajjāsukhena vītināmento mattavaravāraṇo	320	
PA_atk-s05_13a3:320_7	viya nisinno hoti. Atha tā itthiyo uyyāne caramānā taṃ disvā “etha, ayyāyo, etasmiṃ	320	
PA_atk-s05_13a3:320_8	rukkhamūle pabbajito nisinno, yāva rājā na pabujjhati, tāvassa santike kiñci suṇamānā	320	
PA_atk-s05_13a3:320_9	nisīdissāmā”ti gantvā vanditvā parivāretvā nisinnā “amhākaṃ kathetabbayuttakaṃ kiñci	320	
PA_atk-s05_13a3:320_10	kathethā”ti vadiṃsu. Bodhisatto tāsaṃ dhammaṃ kathesi. Atha sā itthī aṅkaṃ cāletvā	3201	
PA_atk-s05_13a3:320_11	rājānaṃ pabodhesi. Rājā pabuddho tā apassanto “kahaṃ gatā vasaliyo”ti āha. Etā, mahārāja,	3201	
PA_atk-s05_13a3:320_12	gantvā ekaṃ tāpasaṃ parivāretvā nisīdiṃsūti. Rājā kupito khaggaṃ gahetvā “sikkhāpessāmi	3201	
PA_atk-s05_13a3:320_13	naṃ kūṭajaṭila”nti vegena agamāsi.	3201	
PA_atk-s05_13a3:321_0	Atha tā itthiyo rājānaṃ kuddhaṃ āgacchantaṃ disvā tāsu vallabhatarā gantvā rañño	321	
PA_atk-s05_13a3:321_1	hatthā asiṃ gahetvā rājānaṃ vūpasamesuṃ. So āgantvā bodhisattassa santike ṭhatvā	321	
PA_atk-s05_13a3:321_2	“kiṃvādī tvaṃ, samaṇā”ti pucchi. “Khantivādī, mahārājā”ti. “Kā esā khanti nāmā”ti?	321	
PA_atk-s05_13a3:321_3	“Akkosantesu paribhāsantesu paharantesu akujjhanabhāvo”ti. Rājā “passissāmi dāni	321	
PA_atk-s05_13a3:321_4	te khantiyā atthibhāva”nti coraghātakaṃ pakkosāpesi. So attano cārittena pharasuñca	321	
PA_atk-s05_13a3:321_5	kaṇṭakakasañca ādāya kāsāyanivasano rattamālādharo āgantvā rājānaṃ vanditvā “kiṃ	321	
PA_atk-s05_13a3:321_6	karomi, devā”ti āha. Imaṃ coraṃ duṭṭhatāpasaṃ gahetvā ākaḍḍhitvā bhūmiyaṃ pātetvā	321	
PA_atk-s05_13a3:321_7	kaṇṭakakasaṃ gahetvā purato ca pacchato ca ubhosu passesu cāti catūsupi passesu dvepahārasahassamassa	321	
PA_atk-s05_13a3:321_8	dehīti. So tathā akāsi. Bodhisattassa chavi bhijji. Cammaṃ bhijji, maṃsaṃ chijji, lohitaṃ paggharati.	321	
PA_atk-s05_13a3:322_0	Puna rājā “kiṃvādī tvaṃ bhikkhū”ti āha. “Khantivādī, mahārāja”. “Tvaṃ pana mayhaṃ	322	
PA_atk-s05_13a3:322_1	cammantare khantī”ti maññasi, natthi mayhaṃ cammantare khanti, tayā pana daṭṭhuṃ	322	
PA_atk-s05_13a3:322_2	asakkuṇeyye hadayabbhantare mama khanti patiṭṭhitā. “Mahārājā”ti. Puna coraghātako	322	
PA_atk-s05_13a3:322_3	“kiṃ karomī”ti pucchi. “Imassa kūṭajaṭilassa ubho hatthe chindā”ti. So pharasuṃ gahetvā	322	
PA_atk-s05_13a3:322_4	gaṇḍiyaṃ ṭhapetvā hatthe chindi. Atha naṃ “pāde chindā”ti āha, pādepi chindi. Hatthapādakoṭīhi	322	
PA_atk-s05_13a3:322_5	ghaṭachiddehi lākhāraso viya lohitaṃ paggharati. Puna rājā “kiṃvādīsī”ti pucchi.	322	
PA_atk-s05_13a3:322_6	“Khantivādī, mahārāja”. “Tvaṃ pana mayhaṃ hatthapādakoṭīsu ‘khanti atthī’ti maññasi,	322	
PA_atk-s05_13a3:322_7	natthesā ettha, mayhaṃ khanti gambhīraṭṭhāne patiṭṭhitā”ti. So “kaṇṇanāsamassa chindā”ti	322	
PA_atk-s05_13a3:322_8	āha. Itaro kaṇṇanāsaṃ chindi, sakalasarīre lohitaṃ ahosi. Puna naṃ “kiṃvādī nāma	322	
PA_atk-s05_13a3:322_9	tva”nti pucchi. “Mahārāja, khantivādī nāma”. “Mā kho pana tvaṃ ‘kaṇṇanāsikakoṭīsu	322	
PA_atk-s05_13a3:322_10	patiṭṭhitā khantī’ti maññasi, mama khanti gambhīre hadayabbhantare patiṭṭhitā”ti.	3221	
PA_atk-s05_13a3:322_11	Rājā “kūṭajaṭila tava khantiṃ tvameva ukkhipitvā nisīdā”ti bodhisattassa hadayaṃ	3221	
PA_atk-s05_13a3:322_12	pādena paharitvā pakkāmi.	3221	
PA_atk-s05_13a3:323_0	Tasmiṃ gate senāpati bodhisattassa sarīrato lohitaṃ puñchitvā hatthapādakaṇṇanāsakoṭiyo	323	
PA_atk-s05_13a3:323_1	sāṭakakaṇṇe katvā bodhisattaṃ saṇikaṃ nisīdāpetvā vanditvā ekamantaṃ nisīditvā “sace,	323	
PA_atk-s05_13a3:323_2	bhante, tumhe kujjhitukāmā, tumhesu katāparādhassa raññova kujjheyyātha, mā aññesa”nti	323	
PA_atk-s05_13a3:323_3	yācanto paṭhamaṃ gāthamāha –	323	
PA_atk-s05_13a3:325	“Yo te hatthe ca pāde ca, kaṇṇanāsañca chedayi;	32	
PA_atk-s05_13a3:326	Tassa kujjha mahāvīra, mā raṭṭhaṃ vinasā ida”nti.	32	
PA_atk-s05_13a3:327	Tattha mahāvīrāti mahāvīriya. Mā raṭṭhaṃ vinasā idanti idaṃ niraparādhaṃ kāsiraṭṭhaṃ mā vināsehi.	32	
PA_atk-s05_13a3:328	Taṃ sutvā bodhisatto dutiyaṃ gāthamāha –	32	
PA_atk-s05_13a3:330	“Yo me hatthe ca pāde ca, kaṇṇanāsañca chedayi;	33	
PA_atk-s05_13a3:331	Ciraṃ jīvatu so rājā, na hi kujjhanti mādisā”ti.	33	
PA_atk-s05_13a3:332	Tattha mādisāti mama sadisā khantibalena samannāgatā paṇḍitā “ayaṃ maṃ akkosi paribhāsi pahari, chindi bhindī”ti taṃ na kujjhanti.	33	
PA_atk-s05_13a3:333_0	Rañño uyyānā nikkhamantassa bodhisattassa cakkhupathaṃ vijahanakāleyeva ayaṃ catunahutādhikā	333	
PA_atk-s05_13a3:333_1	dviyojanasatasahassabahalā mahāpathavī khalibaddhasāṭako viya phalitā, avīcito jālā	333	
PA_atk-s05_13a3:333_2	nikkhamitvā rājānaṃ kuladattiyena rattakambalena pārupantī viya gaṇhi. So uyyānadvāreyeva	333	
PA_atk-s05_13a3:333_3	pathaviṃ pavisitvā avīcimahāniraye patiṭṭhahi. Bodhisattopi taṃ divasameva kālamakāsi.	333	
PA_atk-s05_13a3:333_4	Rājaparisā ca nāgarā ca gandhamālādhūmahatthā āgantvā bodhisattassa sarīrakiccaṃ	333	
PA_atk-s05_13a3:333_5	akaṃsu. Keci panāhu “bodhisatto puna himavantameva gato”ti, taṃ abhūtaṃ.	333	
PA_atk-s05_13a3:335	“Ahū atītamaddhānaṃ, samaṇo khantidīpano;	33	
PA_atk-s05_13a3:336	Taṃ khantiyāyeva ṭhitaṃ, kāsirājā achedayi.	33	
PA_atk-s05_13a3:338	“Tassa kammapharusassa, vipāko kaṭuko ahu;	33	
PA_atk-s05_13a3:339	Yaṃ kāsirājā vedesi, nirayamhi samappito”ti. –	33	
PA_atk-s05_13a3:340	Imā dve abhisambuddhagāthā.	34	
PA_atk-s05_13a3:341_0	Tattha atītamaddhānanti atīte addhāne. Khantidīpanoti adhivāsanakhantisaṃvaṇṇano.	341	
PA_atk-s05_13a3:341_1	Achedayīti mārāpesi. Ekacce pana “bodhisattassa puna hatthapādakaṇṇanāsā ghaṭitā”ti	341	
PA_atk-s05_13a3:341_2	vadanti, tampi abhūtameva. Samappitoti patiṭṭhito.	341	
PA_atk-s05_13a3:342	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kodhano bhikkhu anāgāmiphale patiṭṭhahi, aññe bahū sotāpattiphalādīni pāpuṇiṃsu.	34	
PA_atk-s05_13a3:343	Tadā kalāburājā devadatto ahosi, senāpati sāriputto, khantivādī tāpaso pana ahameva ahosinti.	34	
PA_atk-s05_13a3:344	Khantivādījātakavaṇṇanā tatiyā.	34	
PA_atk-s05_13a3:346	[314] 4. Lohakumbhijātakavaṇṇanā	34	
PA_atk-s05_13a3:347_0	Dujjīvitamajīvimhāti idaṃ satthā jetavane viharanto kosalarājānaṃ ārabbha kathesi.	347	
PA_atk-s05_13a3:347_1	Tadā kira kosalarājā rattibhāge catunnaṃ nerayikasattānaṃ saddaṃ suṇi. Eko du-kārameva	347	
PA_atk-s05_13a3:347_2	bhaṇi, eko sa-kāraṃ, eko na-kāraṃ, eko so-kāramevāti. Te kira atītabhave sāvatthiyaṃyeva	347	
PA_atk-s05_13a3:347_3	pāradārikā rājaputtā ahesuṃ. Te paresaṃ rakkhitagopitamātugāmesu aparajjhitvā cittakeḷiṃ	347	
PA_atk-s05_13a3:347_4	kīḷantā bahuṃ pāpakammaṃ katvā maraṇacakkena chinnā sāvatthisāmante catūsu lohakumbhīsu	347	
PA_atk-s05_13a3:347_5	nibbattā saṭṭhi vassasahassāni tattha paccitvā uggatā lohakumbhimukhavaṭṭiṃ disvā	347	
PA_atk-s05_13a3:347_6	“kadā nu kho imamhā dukkhā muccissāmā”ti cattāropi mahantena saddena anupaṭipāṭiyā	347	
PA_atk-s05_13a3:347_7	viraviṃsu. Rājā tesaṃ saddaṃ sutvā maraṇabhayatajjito nisinnakova aruṇaṃ uṭṭhāpesi.	347	
PA_atk-s05_13a3:348_0	Aruṇuggamanavelāya brāhmaṇā āgantvā rājānaṃ sukhasayitaṃ pucchiṃsu. Rājā “kuto me	348	
PA_atk-s05_13a3:348_1	ācariyā sukhasayitaṃ, ajjāhaṃ evarūpe cattāro bhiṃsanakasadde suṇi”nti. Brāhmaṇā	348	
PA_atk-s05_13a3:348_2	hatthe vidhuniṃsu. “Kiṃ ācariyā”ti? “Sāhasikasaddā, mahārājā”ti. “Sapaṭikammā appaṭikammā”ti?	348	
PA_atk-s05_13a3:348_3	“Kāmaṃ appaṭikammā, mayaṃ pana susikkhitā, mahārājā”ti. “Kiṃ katvā paṭibāhissathā”ti?	348	
PA_atk-s05_13a3:348_4	“Mahārāja, paṭikammaṃ mahantaṃ na sakkā kātuṃ, mayaṃ pana sabbacatukkaṃ yaññaṃ yajitvā	348	
PA_atk-s05_13a3:348_5	hāressāmā”ti. “Tena hi khippaṃ cattāro hatthī cattāro asse cattāro usabhe cattāro	348	
PA_atk-s05_13a3:348_6	manusseti laṭukikasakuṇikā ādiṃ katvā cattāro cattāro pāṇe gahetvā sabbacatukkayaññaṃ	348	
PA_atk-s05_13a3:348_7	yajitvā mama sotthibhāvaṃ karothā”ti. “Sādhu, mahārājā”ti sampaṭicchitvā yenattho,	348	
PA_atk-s05_13a3:348_8	taṃ gahetvā yaññāvāṭaṃ paccupaṭṭhapesuṃ, bahupāṇe thūṇūpanīte katvā ṭhapesuṃ. “Bahuṃ	348	
PA_atk-s05_13a3:348_9	macchamaṃsaṃ khādissāma, bahuṃ dhanaṃ labhissāmā”ti ussāhappattā hutvā “idaṃ laddhuṃ	348	
PA_atk-s05_13a3:348_10	vaṭṭati, idaṃ laddhuṃ vaṭṭati, devā”ti aparāparaṃ caranti.	3481	
PA_atk-s05_13a3:349_0	Mallikā devī rājānaṃ upasaṅkamitvā “kiṃ nu kho, mahārāja, brāhmaṇā ativiya ussāhayantā	349	
PA_atk-s05_13a3:349_1	vicarantī”ti pucchi. “Devi kiṃ tuyhiminā, tvaṃ attano yaseneva mattā pamattā, dukkhaṃ	349	
PA_atk-s05_13a3:349_2	pana amhākameva na jānāsī”ti? “Kiṃ, mahārājā”ti. “Devi, ahaṃ evarūpaṃ nāma asotabbaṃ	349	
PA_atk-s05_13a3:349_3	suṇiṃ, tato imesaṃ saddānaṃ sutattā “kiṃ bhavissatī”ti brāhmaṇe pucchiṃ, brāhmaṇā	349	
PA_atk-s05_13a3:349_4	“tumhākaṃ mahārāja rajjassa vā bhogānaṃ vā jīvitassa vā antarāyo paññāyati, sabbacatukkena	349	
PA_atk-s05_13a3:349_5	yaññaṃ yajitvā sotthibhāvaṃ karissāmā”ti vadiṃsu, te mayhaṃ vacanaṃ gahetvā yaññāvāṭaṃ	349	
PA_atk-s05_13a3:349_6	katvā yena yenattho, tassa tassa kāraṇā āgacchantī”ti. “Kiṃ pana deva, imesaṃ saddānaṃ	349	
PA_atk-s05_13a3:349_7	nipphattiṃ sadevake loke aggabrāhmaṇaṃ pucchitthā”ti? “Ko esa devi, sadevake loke	349	
PA_atk-s05_13a3:349_8	aggabrāhmaṇo nāmā”ti? “Mahāgotamo sammāsambuddho”ti. “Devi, sammāsambuddho me na	349	
PA_atk-s05_13a3:349_9	pucchito”ti? “Tena hi gantvā pucchathā”ti.	349	
PA_atk-s05_13a3:350_0	Rājā tassā vacanaṃ gahetvā bhuttapātarāso rathavaramāruyha jetavanaṃ gantvā satthāraṃ	350	
PA_atk-s05_13a3:350_1	vanditvā pucchi “ahaṃ, bhante, rattibhāge cattāro sadde sutvā brāhmaṇe pucchiṃ, te	350	
PA_atk-s05_13a3:350_2	‘sabbacatukkayaññaṃ yajitvā sotthiṃ karissāmā’ti vatvā yaññāvāṭe kammaṃ karonti,	350	
PA_atk-s05_13a3:350_3	tesaṃ saddānaṃ sutattā mayhaṃ kiṃ bhavissatī”ti. “Na kiñci, mahārāja, nerayikasattā	350	
PA_atk-s05_13a3:350_4	dukkhamanubhavantā evaṃ viraviṃsu, na ime saddā idāni tayā eva sutā, porāṇakarājūhipi	350	
PA_atk-s05_13a3:350_5	sutāyeva, tepi brāhmaṇe pucchitvā pasughātayaññaṃ kattukāmā hutvā paṇḍitānaṃ kathaṃ	350	
PA_atk-s05_13a3:350_6	sutvā na kariṃsu, paṇḍitā tesaṃ saddānaṃ antaraṃ kathetvā mahājanaṃ vissajjāpetvā	350	
PA_atk-s05_13a3:350_7	sotthimakaṃsū”ti vatvā tena yācito atītaṃ āhari.	350	
PA_atk-s05_13a3:351_0	Atīte bārāṇasiyaṃ brahmadatte rajjaṃ kārente bodhisatto aññatarasmiṃ kāsigāme brāhmaṇakule	351	
PA_atk-s05_13a3:351_1	nibbattitvā vayappatto kāmesu ādīnavaṃ disvā kāme pahāya isipabbajjaṃ pabbajitvā	351	
PA_atk-s05_13a3:351_2	abhiññā ca samāpattiyo ca uppādetvā jhānakīḷaṃ kīḷanto himavante ramaṇīye vanasaṇḍe	351	
PA_atk-s05_13a3:351_3	vasati. Tadā bārāṇasirājā catunnaṃ nerayikānaṃ imeva cattāro sadde sutvā bhītatasito	351	
PA_atk-s05_13a3:351_4	imināva niyāmena brāhmaṇehi “tiṇṇaṃ antarāyānaṃ aññataro bhavissati, sabbacatukkayaññena	351	
PA_atk-s05_13a3:351_5	taṃ vūpasamessāmā”ti vutte sampaṭicchi. Purohito brāhmaṇehi saddhiṃ yaññāvāṭaṃ paccupaṭṭhāpesi,	351	
PA_atk-s05_13a3:351_6	mahājano thūṇūpanīto ahosi. Tadā bodhisatto mettābhāvanaṃ purecārikaṃ katvā dibbacakkhunā	351	
PA_atk-s05_13a3:351_7	lokaṃ olokento imaṃ kāraṇaṃ disvā “ajja, mayā gantuṃ vaṭṭati, mahājanassa sotthi	351	
PA_atk-s05_13a3:351_8	bhavissatī”ti iddhibalena vehāsaṃ uppatitvā bārāṇasirañño uyyāne otaritvā maṅgalasilāpaṭṭe	351	
PA_atk-s05_13a3:351_9	kañcanarūpakaṃ viya nisīdi. Tadā purohitassa jeṭṭhantevāsiko ācariyaṃ upasaṅkamitvā	351	
PA_atk-s05_13a3:351_10	“nanu, ācariya, amhākaṃ vedesu paraṃ māretvā sotthikaraṇaṃ nāma natthī”ti āha. Purohito	3511	
PA_atk-s05_13a3:351_11	“tvaṃ rājadhanaṃ rakkhasi, bahuṃ macchamaṃsaṃ khādissāma, dhanaṃ labhissāma, tuṇhī	3511	
PA_atk-s05_13a3:351_12	hohī”ti taṃ paṭibāhi.	3511	
PA_atk-s05_13a3:352_0	So “nāhaṃ ettha sahāyo bhavissāmī”ti nikkhamitvā rājuyyānaṃ gantvā bodhisattaṃ disvā	352	
PA_atk-s05_13a3:352_1	vanditvā katapaṭisanthāro ekamantaṃ nisīdi. Bodhisatto “kiṃ, māṇava, rājā dhammena	352	
PA_atk-s05_13a3:352_2	rajjaṃ kāretī”ti pucchi. “Bhante, rājā dhammena rajjaṃ kāreti, rattibhāge pana cattāro	352	
PA_atk-s05_13a3:352_3	sadde sutvā brāhmaṇe pucchi. Brāhmaṇā ‘sabbacatukkayaññaṃ yajitvā sotthiṃ karissāmā”’ti	352	
PA_atk-s05_13a3:352_4	vadiṃsu. Rājā pasughātakammaṃ katvā attano sotthiṃ kātukāmo mahājano thūṇūpanīto,	352	
PA_atk-s05_13a3:352_5	“kiṃ nu kho, bhante, tumhādisānaṃ sīlavantānaṃ tesaṃ saddānaṃ nipphattiṃ vatvā mahājanaṃ	352	
PA_atk-s05_13a3:352_6	maraṇamukhā mocetuṃ vaṭṭatī”ti. “Māṇava, rājā amhe na jānāti, mayampi taṃ na jānāma,	352	
PA_atk-s05_13a3:352_7	imesaṃ pana saddānaṃ nipphattiṃ jānāma, sace rājā amhe upasaṅkamitvā puccheyya, rājānaṃ	352	
PA_atk-s05_13a3:352_8	nikkaṅkhaṃ katvā kathessāmā”ti. “Tena hi, bhante, muhuttaṃ idheva hotha, ahaṃ rājānaṃ	352	
PA_atk-s05_13a3:352_9	ānessāmī”ti. “Sādhu, māṇavā”ti. So gantvā rañño tamatthaṃ ārocetvā rājānaṃ ānesi.	352	
PA_atk-s05_13a3:353_0	Atha rājā bodhisattaṃ vanditvā ekamantaṃ nisinno pucchi “saccaṃ kira tumhe mayā sutasaddānaṃ	353	
PA_atk-s05_13a3:353_1	nipphattiṃ jānāthā”ti? “Āma, mahārājā”ti. “Kathetha, bhante”ti. “Mahārāja, ete purimabhave	353	
PA_atk-s05_13a3:353_2	paresaṃ rakkhitagopitesu dāresu cārittaṃ āpajjitvā bārāṇasisāmante catūsu lohakumbhīsu	353	
PA_atk-s05_13a3:353_3	nibbattā pakkuthite khāralohodake pheṇuddehakaṃ paccamānā tiṃsa vassasahassāni adho	353	
PA_atk-s05_13a3:353_4	gantvā kumbhitalaṃ āhacca uddhaṃ ārohantā tiṃsavassasahasseneva kālena kumbhimukhaṃ	353	
PA_atk-s05_13a3:353_5	disvā bahi oloketvā cattāro janā catasso gāthā paripuṇṇaṃ katvā vattukāmāpi tathā	353	
PA_atk-s05_13a3:353_6	kātuṃ asakkontā ekekameva akkharaṃ vatvā puna lohakumbhīsuyeva nimuggā. Tesu du-kāraṃ	353	
PA_atk-s05_13a3:353_7	vatvā nimuggasatto evaṃ vattukāmo ahosi –	353	
PA_atk-s05_13a3:355	‘Dujjīvitamajīvimha, ye sante na dadamhase;	35	
PA_atk-s05_13a3:356	Vijjamānesu bhogesu, dīpaṃ nākamha attano’ti. –	35	
PA_atk-s05_13a3:357	Taṃ gāthaṃ paripuṇṇaṃ kātuṃ nāsakkhī”ti vatvā bodhisatto attano ñāṇena taṃ gāthaṃ paripuṇṇaṃ katvā kathesi. Sesāsupi eseva nayo.	35	
PA_atk-s05_13a3:358	Tesu sa-kāraṃ vatvā vattukāmassa ayaṃ gāthā –	35	
PA_atk-s05_13a3:360	“Saṭṭhi vassasahassāni, paripuṇṇāni sabbaso;	36	
PA_atk-s05_13a3:361	Niraye paccamānānaṃ, kadā anto bhavissatī”ti.	36	
PA_atk-s05_13a3:362	Na-kāraṃ vatvā vattukāmassa ayaṃ gāthā –	36	
PA_atk-s05_13a3:364	“Natthi anto kuto anto, na anto paṭidissati;	36	
PA_atk-s05_13a3:365	Tadā hi pakataṃ pāpaṃ, mama tuyhañca mārisā”ti.	36	
PA_atk-s05_13a3:366	So-kāraṃ vatvā vattukāmassa ayaṃ gāthā –	36	
PA_atk-s05_13a3:368	“Sohaṃ nūna ito gantvā, yoniṃ laddhāna mānusiṃ;	36	
PA_atk-s05_13a3:369	Vadaññū sīlasampanno, kāhāmi kusalaṃ bahu”nti.	36	
PA_atk-s05_13a3:370_0	Tattha dujjīvitanti tīṇi duccaritāni caranto dujjīvitaṃ lāmakajīvitaṃ jīvati nāma,	370	
PA_atk-s05_13a3:370_1	sopi tadeva sandhāyāha “dujjīvitamajīvimhā”ti. Ye sante na dadamhaseti ye mayaṃ deyyadhamme	370	
PA_atk-s05_13a3:370_2	ca paṭiggāhake ca saṃvijjamāneyeva na dānaṃ dadimha. Dīpaṃ nākamha attanoti attano	370	
PA_atk-s05_13a3:370_3	patiṭṭhaṃ na karimha. Paripuṇṇānīti anūnāni anadhikāni. Sabbasoti sabbākārena. Paccamānānanti	370	
PA_atk-s05_13a3:370_4	amhākaṃ imasmiṃ niraye paccamānānaṃ.	370	
PA_atk-s05_13a3:371_0	Natthi antoti “amhākaṃ asukakāle nāma mokkho bhavissatī”ti evaṃ kālaparicchedo natthi.	371	
PA_atk-s05_13a3:371_1	Kuto antoti kena kāraṇena anto paññāyissati. Na antoti antaṃ daṭṭhukāmānampi no dukkhassa	371	
PA_atk-s05_13a3:371_2	anto na paṭidissati. Tadā hi pakatanti tasmiṃ kāle mārisā mama ca tuyhañca pakataṃ	371	
PA_atk-s05_13a3:371_3	pāpaṃ pakaṭṭhaṃ kataṃ atibahumeva kataṃ. “Tathā hi pakata”ntipi pāṭho, tena kāraṇena	371	
PA_atk-s05_13a3:371_4	kataṃ, yenassa anto daṭṭhuṃ na sakkāti attho. Mārisāti mayā sadisā, piyālapanametaṃ	371	
PA_atk-s05_13a3:371_5	etesaṃ. Nūnāti ekaṃsatthe nipāto, so ahaṃ ito gantvā yoniṃ mānusiṃ laddhāna vadaññū	371	
PA_atk-s05_13a3:371_6	sīlasampanno hutvā ekaṃseneva bahuṃ kusalaṃ karissāmīti ayamettha attho.	371	
PA_atk-s05_13a3:372_0	Iti bodhisatto ekamekaṃ gāthaṃ vatvā “mahārāja, so nerayikasatto imaṃ gāthaṃ paripuṇṇaṃ	372	
PA_atk-s05_13a3:372_1	katvā vattukāmo attano pāpassa mahantatāya tathā kathetuṃ nāsakkhi, iti so attano	372	
PA_atk-s05_13a3:372_2	kammavipākaṃ anubhavanto viravi. Tumhākaṃ etassa saddassa savanapaccayā antarāyo	372	
PA_atk-s05_13a3:372_3	nāma natthi, tumhe mā bhāyitthā”ti rājānaṃ saññāpesi. Rājā mahājanaṃ vissajjāpetvā	372	
PA_atk-s05_13a3:372_4	suvaṇṇabheriṃ carāpetvā yaññāvāṭaṃ viddhaṃsāpesi. Bodhisatto mahājanassa sotthiṃ	372	
PA_atk-s05_13a3:372_5	katvā katipāhaṃ vasitvā tattheva gantvā aparihīnajjhāno brahmaloke uppajji.	372	
PA_atk-s05_13a3:373	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā purohitassa jeṭṭhantevāsikamāṇavo sāriputto ahosi, tāpaso pana ahameva ahosi”nti.	37	
PA_atk-s05_13a3:374	Lohakumbhijātakavaṇṇanā catutthā.	37	
PA_atk-s05_13a3:376	[315] 5. Sabbamaṃsalābhajātakavaṇṇanā	37	
PA_atk-s05_13a3:377_0	Pharusā vata te vācāti idaṃ satthā jetavane viharanto sāriputtattherena pītavirecanānaṃ	377	
PA_atk-s05_13a3:377_1	dinnarasapiṇḍapātaṃ ārabbha kathesi. Tadā kira jetavane ekacce bhikkhū snehavirecanaṃ	377	
PA_atk-s05_13a3:377_2	piviṃsu. Tesaṃ rasapiṇḍapātena attho hoti, gilānupaṭṭhākā “rasabhattaṃ āharissāmā”ti	377	
PA_atk-s05_13a3:377_3	sāvatthiṃ pavisitvā odanikagharavīthiyaṃ piṇḍāya caritvāpi rasabhattaṃ alabhitvā	377	
PA_atk-s05_13a3:377_4	nivattiṃsu. Thero divātaraṃ piṇḍāya pavisamāno te bhikkhū disvā “kiṃ, āvuso, atipageva	377	
PA_atk-s05_13a3:377_5	nivattathā”ti pucchi. Te tamatthaṃ ārocesuṃ. Thero “tena hi ethā”ti te gahetvā tameva	377	
PA_atk-s05_13a3:377_6	vīthiṃ agamāsi, manussā pūretvā rasabhattaṃ adaṃsu. Gilānupaṭṭhākā rasabhattaṃ āharitvā	377	
PA_atk-s05_13a3:377_7	gilānānaṃ adaṃsu, te paribhuñjiṃsu. Athekadivasaṃ dhammasabhāyaṃ bhikkhū kathaṃ samuṭṭhāpesuṃ	377	
PA_atk-s05_13a3:377_8	“āvuso, thero kira pītavirecanānaṃ upaṭṭhāke rasabhattaṃ alabhitvā nikkhamante gahetvā	377	
PA_atk-s05_13a3:377_9	odanikagharavīthiyaṃ caritvā bahuṃ rasapiṇḍapātaṃ pesesī”ti. Satthā āgantvā “kāya	377	
PA_atk-s05_13a3:377_10	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,	3771	
PA_atk-s05_13a3:377_11	bhikkhave, idāni sāriputtova maṃsaṃ labhi, pubbepi muduvācā piyavacanā vattuṃ chekā	3771	
PA_atk-s05_13a3:377_12	paṇḍitā labhiṃsū”ti vatvā atītaṃ āhari.	3771	
PA_atk-s05_13a3:378_0	Atīte bārāṇasiyaṃ brahmadatte rajjaṃ kārente bodhisatto seṭṭhiputto ahosi. Athekadivasaṃ	378	
PA_atk-s05_13a3:378_1	eko migaluddako bahuṃ maṃsaṃ labhitvā yānakaṃ pūretvā “vikkiṇissāmī”ti nagaraṃ āgacchati.	378	
PA_atk-s05_13a3:378_2	Tadā bārāṇasivāsikā cattāro seṭṭhiputtā nagarā nikkhamitvā ekasmiṃ maggasabhāgaṭṭhāne	378	
PA_atk-s05_13a3:378_3	kiñci diṭṭhaṃ sutaṃ sallapantā nisīdiṃsu. Etesu eko seṭṭhiputto taṃ maṃsayānakaṃ	378	
PA_atk-s05_13a3:378_4	disvā “etaṃ luddakaṃ maṃsakhaṇḍaṃ āharāpemī”ti āha. “Gaccha āharāpehī”ti. So taṃ	378	
PA_atk-s05_13a3:378_5	upasaṅkamitvā “are, luddaka, dehi me maṃsakhaṇḍa”nti āha. Luddako “mārisa, paraṃ	378	
PA_atk-s05_13a3:378_6	kiñci yācantena nāma piyavacanena bhavitabbaṃ, tayā kathitavācāya anucchavikaṃ maṃsakhaṇḍaṃ	378	
PA_atk-s05_13a3:378_7	labhissasī”ti vatvā paṭhamaṃ gāthamāha –	378	
PA_atk-s05_13a3:380	“Pharusā vata te vācā, maṃsaṃ yācanako asi;	38	
PA_atk-s05_13a3:381	Kilomasadisī vācā, kilomaṃ samma dammi te”ti.	38	
PA_atk-s05_13a3:382_0	Tattha kilomasadisīti pharusatāya kilomasadisī. Kilomaṃ samma dammi teti handa gaṇha,	382	
PA_atk-s05_13a3:382_1	idaṃ te vācāya sadisaṃ kilomaṃ dammīti nirasaṃ nimaṃsalohitaṃ kilomakakhaṇḍaṃ ukkhipitvā adāsi.	382	
PA_atk-s05_13a3:383_0	Atha naṃ aparo seṭṭhiputto “kinti vatvā yācasī”ti pucchi. “Are”ti vatvāti. So “ahampi	383	
PA_atk-s05_13a3:383_1	naṃ yācissāmī”ti vatvā gantvā “jeṭṭhabhātika, maṃsakhaṇḍaṃ me dehī”ti āha. Itaro	383	
PA_atk-s05_13a3:383_2	“tava vacanassa anucchavikaṃ maṃsakhaṇḍaṃ labhissasī”ti vatvā dutiyaṃ gāthamāha –	383	
PA_atk-s05_13a3:385	“Aṅgametaṃ manussānaṃ, bhātā loke pavuccati;	38	
PA_atk-s05_13a3:386	Aṅgassa sadisī vācā, aṅgaṃ samma dadāmi te”ti.	38	
PA_atk-s05_13a3:387_0	Tassattho – imasmiṃ loke manussānaṃ aṅgasadisattā aṅgametaṃ yadidaṃ bhātā bhaginīti,	387	
PA_atk-s05_13a3:387_1	tasmā tavesā aṅgasadisī vācāti etissā anucchavikaṃ aṅgameva dadāmi teti. Evañca pana	387	
PA_atk-s05_13a3:387_2	vatvā aṅgamaṃsaṃ ukkhipitvā adāsi.	387	
PA_atk-s05_13a3:388_0	Tampi aparo seṭṭhiputto “kinti vatvā yācasī”ti pucchi. “Bhātikā”ti vatvāti. So “ahampi	388	
PA_atk-s05_13a3:388_1	naṃ yācissāmī”ti vatvā gantvā “tāta, maṃsakhaṇḍaṃ me dehī”ti āha. Luddako tava vacanānūrūpaṃ	388	
PA_atk-s05_13a3:388_2	lacchasī”ti vatvā tatiyaṃ gāthamāha –	388	
PA_atk-s05_13a3:390	“Tātāti putto vadamāno, kampeti hadayaṃ pitu;	39	
PA_atk-s05_13a3:391	Hadayassa sadisī vācā, hadayaṃ samma dammi te”ti.	39	
PA_atk-s05_13a3:392	Evañca pana vatvā hadayamaṃsena saddhiṃ madhuramaṃsaṃ ukkhipitvā adāsi.	39	
PA_atk-s05_13a3:393_0	Taṃ catuttho seṭṭhiputto “kinti vatvā yācasī”ti pucchi. So “tātā”ti vatvāti. So “ahampi	393	
PA_atk-s05_13a3:393_1	yācissāmī”ti vatvā gantvā “sahāya maṃsakhaṇḍaṃ me dehī”ti āha. Luddako “tava vacanānurūpaṃ	393	
PA_atk-s05_13a3:393_2	lacchasī”ti vatvā catutthaṃ gāthamāha –	393	
PA_atk-s05_13a3:395	“Yassa gāme sakhā natthi, yathāraññaṃ tatheva taṃ;	39	
PA_atk-s05_13a3:396	Sabbassa sadisī vācā, sabbaṃ samma dadāmi te”ti.	39	
PA_atk-s05_13a3:397_0	Tassattho – yassa purisassa gāme sukhadukkhesu saha ayanato sahāyasaṅkhāto sakhā	397	
PA_atk-s05_13a3:397_1	natthi, tassa taṃ ṭhānaṃ yathā amanussaṃ araññaṃ tatheva hoti, iti ayaṃ tava vācā	397	
PA_atk-s05_13a3:397_2	sabbassa sadisī, sabbena attano santakena vibhavena sadisī, tasmā sabbameva imaṃ	397	
PA_atk-s05_13a3:397_3	mama santakaṃ maṃsayānakaṃ dadāmi teti.	397	
PA_atk-s05_13a3:398_0	Evañca pana vatvā “ehi, samma, sabbameva idaṃ maṃsayānakaṃ tava gehaṃ āharissāmī”ti	398	
PA_atk-s05_13a3:398_1	āha. Seṭṭhiputto tena yānakaṃ pājāpento attano gharaṃ gantvā maṃsaṃ otārāpetvā luddakassa	398	
PA_atk-s05_13a3:398_2	sakkārasammānaṃ katvā puttadārampissa pakkosāpetvā luddakammato apanetvā attano kuṭumbamajjhe	398	
PA_atk-s05_13a3:398_3	vasāpento tena saddhiṃ abhejjasahāyo hutvā yāvajīvaṃ samaggavāsaṃ vasi.	398	
PA_atk-s05_13a3:399	Satthā imaṃ dhammadesanaṃ āharitvā jātakaṃ samodhānesi – “tadā luddako sāriputto ahosi, sabbamaṃsalābhī seṭṭhiputto pana ahameva ahosi”nti.	39	
PA_atk-s05_13a3:400	Sabbamaṃsalābhajātakavaṇṇanā pañcamā.	40	
PA_atk-s05_13a3:402	[316] 6. Sasapaṇḍitajātakavaṇṇanā	40	
PA_atk-s05_13a3:403_0	Satta me rohitā macchāti idaṃ satthā jetavane viharanto sabbaparikkhāradānaṃ ārabbha	403	
PA_atk-s05_13a3:403_1	kathesi. Sāvatthiyaṃ kira eko kuṭumbiko buddhappamukhassa bhikkhusaṅghassa sabbaparikkhāradānaṃ	403	
PA_atk-s05_13a3:403_2	sajjetvā gharadvāre maṇḍapaṃ kāretvā buddhappamukhaṃ bhikkhusaṅghaṃ nimantetvā susajjitamaṇḍape	403	
PA_atk-s05_13a3:403_3	paññattavarāsane nisīdāpetvā nānaggarasaṃ paṇītadānaṃ datvā puna svātanāyāti sattāhaṃ	403	
PA_atk-s05_13a3:403_4	nimantetvā sattame divase buddhappamukhānaṃ pañcannaṃ bhikkhusatānaṃ sabbaparikkhāre	403	
PA_atk-s05_13a3:403_5	adāsi. Satthā bhattakiccāvasāne anumodanaṃ karonto “upāsaka, tayā pītisomanassaṃ	403	
PA_atk-s05_13a3:403_6	kātuṃ vaṭṭati, idañhi dānaṃ nāma porāṇakapaṇḍitānaṃ vaṃso, porāṇakapaṇḍitā hi sampattayācakānaṃ	403	
PA_atk-s05_13a3:403_7	jīvitaṃ pariccajitvā attano maṃsampi adaṃsū”ti vatvā tena yācito atītaṃ āhari.	403	
PA_atk-s05_13a3:404_0	Atīte bārāṇasiyaṃ brahmadatte rajjaṃ kārente bodhisatto sasayoniyaṃ nibbattitvā araññe	404	
PA_atk-s05_13a3:404_1	vasi. Tassa pana araññassa ekato pabbatapādo ekato nadī ekato paccantagāmako ahosi.	404	
PA_atk-s05_13a3:404_2	Aparepissa tayo sahāyā ahesuṃ makkaṭo ca siṅgālo ca uddo cāti. Te cattāropi paṇḍitā	404	
PA_atk-s05_13a3:404_3	ekatova vasantā attano attano gocaraṭṭhāne gocaraṃ gahetvā sāyanhasamaye ekato sannipatanti.	404	
PA_atk-s05_13a3:404_4	Sasapaṇḍito “dānaṃ dātabbaṃ, sīlaṃ rakkhitabbaṃ, uposathakammaṃ kātabba”nti tiṇṇaṃ	404	
PA_atk-s05_13a3:404_5	janānaṃ ovādavasena dhammaṃ deseti. Te tassa ovādaṃ sampaṭicchitvā attano attano	404	
PA_atk-s05_13a3:404_6	nivāsagumbaṃ pavisitvā vasanti. Evaṃ kāle gacchante ekadivasaṃ bodhisatto ākāsaṃ	404	
PA_atk-s05_13a3:404_7	oloketvā candaṃ disvā “sve uposathadivaso”ti ñatvā itare tayo āha “sve uposatho,	404	
PA_atk-s05_13a3:404_8	tumhepi tayo janā sīlaṃ samādiyitvā uposathikā hotha, sīle patiṭṭhāya dinnadānaṃ	404	
PA_atk-s05_13a3:404_9	mahapphalaṃ hoti, tasmā yācake sampatte tumhehi khāditabbāhārato dānaṃ datvā khādeyyāthā”ti.	404	
PA_atk-s05_13a3:404_10	Te “sādhū”ti sampaṭicchitvā attano attano vasanaṭṭhānesu vasiṃsu.	4041	
PA_atk-s05_13a3:405_0	Punadivase tesu uddo pātova “gocaraṃ pariyesissāmī”ti nikkhamitvā gaṅgātīraṃ gato.	405	
PA_atk-s05_13a3:405_1	Atheko bālisiko satta rohitamacche uddharitvā valliyā āvuṇitvā netvā gaṅgātīre vālukaṃ	405	
PA_atk-s05_13a3:405_2	viyūhitvā vālikāya paṭicchādetvā puna macche gaṇhanto adhogaṅgaṃ gacchi. Uddo macchagandhaṃ	405	
PA_atk-s05_13a3:405_3	ghāyitvā vālukaṃ viyūhitvā macche disvā nīharitvā “atthi nu kho etesaṃ sāmiko”ti	405	
PA_atk-s05_13a3:405_4	tikkhattuṃ ghosetvā sāmikaṃ apassanto vallikoṭiṃ ḍaṃsitvā netvā attano vasanagumbe	405	
PA_atk-s05_13a3:405_5	ṭhapetvā “velāyameva khādissāmī”ti attano sīlaṃ āvajjento nipajji. Siṅgālopi vasanaṭṭhānato	405	
PA_atk-s05_13a3:405_6	nikkhamitvā gocaraṃ pariyesanto ekassa khettagopakassa kuṭiyaṃ dve maṃsasūlāni ekaṃ	405	
PA_atk-s05_13a3:405_7	godhaṃ ekañca dadhivārakaṃ disvā “atthi nu kho etesaṃ sāmiko”ti tikkhattuṃ ghosetvā	405	
PA_atk-s05_13a3:405_8	sāmikaṃ adisvā dadhivārakassa uggahaṇarajjukaṃ gīvāya pavesetvā dve maṃsasūle ca	405	
PA_atk-s05_13a3:405_9	godhañca mukhena ḍaṃsitvā netvā attano vasanagumbe ṭhapetvā “velāyameva khādissāmī”ti	405	
PA_atk-s05_13a3:405_10	attano sīlaṃ āvajjento nipajji. Makkaṭopi vasanaṭṭhānato nikkhamitvā vanasaṇḍaṃ pavisitvā	4051	
PA_atk-s05_13a3:405_11	ambapiṇḍaṃ āharitvā attano vasanagumbe ṭhapetvā “velāyameva khādissāmī”ti attano	4051	
PA_atk-s05_13a3:405_12	sīlaṃ āvajjento nipajji.	4051	
PA_atk-s05_13a3:406_0	Bodhisatto pana “velāyameva vasanaṭṭhānato nikkhamitvā dabbatiṇāni khādissāmī”ti	406	
PA_atk-s05_13a3:406_1	attano vasanagumbeyeva nipanno cintesi “mama santikaṃ āgatānaṃ yācakānaṃ tiṇāni dātuṃ	406	
PA_atk-s05_13a3:406_2	na sakkā, tilataṇḍulādayopi mayhaṃ natthi, sace me santikaṃ yācako āgacchissati,	406	
PA_atk-s05_13a3:406_3	attano sarīramaṃsaṃ dassāmī”ti. Tassa sīlatejena sakkassa paṇḍukambalasilāsanaṃ uṇhākāraṃ	406	
PA_atk-s05_13a3:406_4	dassesi. So āvajjamāno idaṃ kāraṇaṃ disvā “sasarājānaṃ vīmaṃsissāmī”ti paṭhamaṃ uddassa	406	
PA_atk-s05_13a3:406_5	vasanaṭṭhānaṃ gantvā brāhmaṇavesena aṭṭhāsi. “Brāhmaṇa, kimatthaṃ ṭhitosī”ti vutte	406	
PA_atk-s05_13a3:406_6	paṇḍita sace kiñci āhāraṃ labheyyaṃ, uposathiko hutvā vaseyyanti. So “sādhu dassāmi	406	
PA_atk-s05_13a3:406_7	te āhāra”nti tena saddhiṃ sallapanto paṭhamaṃ gāthamāha –	406	
PA_atk-s05_13a3:408	“Satta me rohitā macchā, udakā thalamubbhatā;	40	
PA_atk-s05_13a3:409	Idaṃ brāhmaṇa me atthi, etaṃ bhutvā vane vasā”ti.	40	
PA_atk-s05_13a3:410_0	Tattha thalamubbhatāti udakato thale ṭhapitā, kevaṭṭena vā uddhaṭā. Etaṃ bhutvāti	410	
PA_atk-s05_13a3:410_1	etaṃ mama santakaṃ macchāhāraṃ pacitvā bhuñjitvā samaṇadhammaṃ karonto ramaṇīye rukkhamūle	410	
PA_atk-s05_13a3:410_2	nisinno imasmiṃ vane vasāti.	410	
PA_atk-s05_13a3:411_0	Brāhmaṇo “pageva tāva hotu, pacchā jānissāmī”ti siṅgālassa santikaṃ gato. Tenāpi	411	
PA_atk-s05_13a3:411_1	“kimatthaṃ ṭhitosī”ti vutto tathevāha. Siṅgālo “sādhu dassāmī”ti tena saddhiṃ sallapanto dutiyaṃ gāthamāha –	411	
PA_atk-s05_13a3:413	“Dussa me khettapālassa, rattibhattaṃ apābhataṃ;	41	
PA_atk-s05_13a3:414	Maṃsasūlā ca dve godhā, ekañca dadhivārakaṃ;	41	
PA_atk-s05_13a3:415	Idaṃ brāhmaṇa me atthi, etaṃ bhutvā vane vasā”ti.	41	
PA_atk-s05_13a3:416_0	Tattha dussa meti yo esa mama avidūre khettapālo vasati, dussa amussāti attho. Apābhatanti	416	
PA_atk-s05_13a3:416_1	ābhataṃ ānītaṃ. Maṃsasūlā ca dve godhāti aṅgārapakkāni dve maṃsasūlāni ca ekā ca	416	
PA_atk-s05_13a3:416_2	godhā. Dadhivārakanti dadhivārako. Idanti idaṃ ettakaṃ mama atthi, etaṃ sabbampi	416	
PA_atk-s05_13a3:416_3	yathābhirucitena pākena pacitvā paribhuñjitvā uposathiko hutvā ramaṇīye rukkhamūle	416	
PA_atk-s05_13a3:416_4	nisīditvā samaṇadhammaṃ karonto imasmiṃ vanasaṇḍe vasāti attho.	416	
PA_atk-s05_13a3:417_0	Brāhmaṇo “pageva tāva hotu, pacchā jānissāmī”ti makkaṭassa santikaṃ gato. Tenāpi	417	
PA_atk-s05_13a3:417_1	“kimatthaṃ ṭhitosī”ti vutto tathevāha. Makkaṭo “sādhu dassāmī”ti tena saddhiṃ sallapanto tatiyaṃ gāthamāha –	417	
PA_atk-s05_13a3:419	“Ambapakkaṃ dakaṃ sītaṃ, sītacchāyā manoramā;	41	
PA_atk-s05_13a3:420	Idaṃ brāhmaṇa me atthi, etaṃ bhutvā vane vasā”ti.	42	
PA_atk-s05_13a3:421_0	Tattha ambapakkanti madhuraambaphalaṃ. Dakaṃ sītanti gaṅgāya udakaṃ sītalaṃ. Etaṃ	421	
PA_atk-s05_13a3:421_1	bhutvā vane vasāti brāhmaṇa etaṃ ambapakkaṃ paribhuñjitvā sītalaṃ udakaṃ pivitvā	421	
PA_atk-s05_13a3:421_2	yathābhirucite ramaṇīye rukkhamūle nisinno samaṇadhammaṃ karonto imasmiṃ vanasaṇḍe vasāti.	421	
PA_atk-s05_13a3:422_0	Brāhmaṇo “pageva tāva hotu, pacchā jānissāmī”ti sasapaṇḍitassa santikaṃ gato. Tenāpi	422	
PA_atk-s05_13a3:422_1	“kimatthaṃ ṭhitosī”ti vutto tathevāha. Taṃ sutvā bodhisatto somanassappatto “brāhmaṇa,	422	
PA_atk-s05_13a3:422_2	suṭṭhu te kataṃ āhāratthāya mama santikaṃ āgacchantena, ajjāhaṃ adinnapubbaṃ dānaṃ	422	
PA_atk-s05_13a3:422_3	dassāmi. Tvaṃ pana sīlavā pāṇātipātaṃ na karissasi, gaccha, brāhmaṇa, nānādārūni	422	
PA_atk-s05_13a3:422_4	saṅkaḍḍhitvā aṅgāre katvā mayhaṃ ārocehi, ahaṃ attānaṃ pariccajitvā aṅgāramajjhe	422	
PA_atk-s05_13a3:422_5	patissāmi. Mama sarīre pakke tvaṃ maṃsaṃ khāditvā samaṇadhammaṃ kareyyāsī”ti tena	422	
PA_atk-s05_13a3:422_6	saddhiṃ sallapanto catutthaṃ gāthamāha –	422	
PA_atk-s05_13a3:424	“Na sasassa tilā atthi, na muggā napi taṇḍulā;	42	
PA_atk-s05_13a3:425	Iminā agginā pakkaṃ, mamaṃ bhutvā vane vasā”ti.	42	
PA_atk-s05_13a3:426	Tattha mamaṃ bhutvāti yaṃ taṃ ahaṃ aggiṃ karohīti vadāmi, iminā agginā pakkaṃ maṃ bhuñjitvā imasmiṃ vane vasa, ekassa sasassa sarīraṃ nāma ekassa purisassa yāpanamattaṃ hotīti.	42	
PA_atk-s05_13a3:427_0	Sakko tassa vacanaṃ sutvā attano ānubhāvena ekaṃ aṅgārarāsiṃ māpetvā bodhisattassa	427	
PA_atk-s05_13a3:427_1	ārocesi. So dabbatiṇasayanato uṭṭhāya tattha gantvā “sace me lomantaresu pāṇakā atthi,	427	
PA_atk-s05_13a3:427_2	te mā mariṃsū”ti tikkhattuṃ sarīraṃ vidhunitvā sakalasarīraṃ dānamukhe ṭhapetvā laṅghitvā	427	
PA_atk-s05_13a3:427_3	padumasare rājahaṃso viya pamuditacitto aṅgārarāsimhi pati. So pana aggi bodhisattassa	427	
PA_atk-s05_13a3:427_4	sarīre lomakūpamattampi uṇhaṃ kātuṃ nāsakkhi, himagabbhaṃ paviṭṭho viya ahosi. Atha	427	
PA_atk-s05_13a3:427_5	sakkaṃ āmantetvā “brāhmaṇa, tayā kato aggi atisītalo, mama sarīre lomakūpamattampi	427	
PA_atk-s05_13a3:427_6	uṇhaṃ kātuṃ na sakkoti, kiṃ nāmeta”nti āha. “Sasapaṇḍita, nāhaṃ brāhmaṇo, sakkohamasmi,	427	
PA_atk-s05_13a3:427_7	tava vīmaṃsanatthāya āgatomhī”ti. “Sakka, tvaṃ tāva tiṭṭha, sakalopi ce lokasannivāso	427	
PA_atk-s05_13a3:427_8	maṃ dānena vīmaṃseyya, neva me adātukāmataṃ passeyyā”ti bodhisatto sīhanādaṃ nadi.	427	
PA_atk-s05_13a3:427_9	Atha naṃ sakko “sasapaṇḍita, tava guṇo sakalakappaṃ pākaṭo hotū”ti pabbataṃ pīḷetvā	427	
PA_atk-s05_13a3:427_10	pabbatarasaṃ ādāya candamaṇḍale sasalakkhaṇaṃ likhitvā bodhisattaṃ ānetvā tasmiṃ	4271	
PA_atk-s05_13a3:427_11	vanasaṇḍe tasmiṃyeva vanagumbe taruṇadabbatiṇapiṭṭhe nipajjāpetvā attano vasanaṭṭhānameva	4271	
PA_atk-s05_13a3:427_12	gato. Tepi cattāro paṇḍitā samaggā sammodamānā sīlaṃ pūretvā dānaṃ datvā uposathakammaṃ	4271	
PA_atk-s05_13a3:427_13	katvā yathākammaṃ gatā.	4271	
PA_atk-s05_13a3:428	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne sabbaparikkhāradānadāyako gahapati sotāpattiphale patiṭṭhahi.	42	
PA_atk-s05_13a3:429	Tadā uddo ānando ahosi, siṅgālo moggallāno, makkaṭo sāriputto, sakko anuruddho, sasapaṇḍito pana ahameva ahosinti.	42	
PA_atk-s05_13a3:430	Sasapaṇḍitajātakavaṇṇanā chaṭṭhā.	43	
PA_atk-s05_13a3:432	[317] 7. Matarodanajātakavaṇṇanā	43	
PA_atk-s05_13a3:433_0	Mataṃ mataṃ eva rodathāti idaṃ satthā jetavane viharanto aññataraṃ sāvatthivāsiṃ	433	
PA_atk-s05_13a3:433_1	kuṭumbikaṃ ārabbha kathesi. Tassa kira bhātā kālamakāsi. So tassa kālakiriyāya sokābhibhūto	433	
PA_atk-s05_13a3:433_2	na nhāyati na bhuñjati na vilimpati, pātova susānaṃ gantvā sokasamappito rodati.	433	
PA_atk-s05_13a3:433_3	Satthā paccūsasamaye lokaṃ olokento tassa sotāpattiphalūpanissayaṃ disvā “imassa	433	
PA_atk-s05_13a3:433_4	atītakāraṇaṃ āharitvā sokaṃ vūpasametvā sotāpattiphalaṃ dātuṃ ṭhapetvā maṃ añño koci	433	
PA_atk-s05_13a3:433_5	samattho natthi, imassa mayā avassayena bhavituṃ vaṭṭatī”ti punadivase pacchābhattaṃ	433	
PA_atk-s05_13a3:433_6	piṇḍapātapaṭikkanto pacchāsamaṇaṃ ādāya tassa gharadvāraṃ gantvā “satthā āgato”ti	433	
PA_atk-s05_13a3:433_7	sutvā āsanaṃ paññapetvā “pavesethā”ti kuṭumbikena vutto pavisitvā paññatte āsane	433	
PA_atk-s05_13a3:433_8	nisīdi. Kuṭumbikopi āgantvā satthāraṃ vanditvā ekamantaṃ nisīdi. Atha naṃ satthā	433	
PA_atk-s05_13a3:433_9	“kiṃ kuṭumbika cintesī”ti āha. “Āma, bhante, mama bhātu matakālato paṭṭhāya cintemī”ti.	433	
PA_atk-s05_13a3:433_10	“Āvuso, sabbe saṅkhārā aniccā, bhijjitabbayuttakaṃ bhijjati, na tattha cintetabbaṃ,	4331	
PA_atk-s05_13a3:433_11	porāṇakapaṇḍitāpi bhātari matepi ‘bhijjitabbayuttakaṃ bhijjatī’ti na cintayiṃsū”ti	4331	
PA_atk-s05_13a3:433_12	vatvā tena yācito atītaṃ āhari.	4331	
PA_atk-s05_13a3:434_0	Atīte bārāṇasiyaṃ brahmadatte rajjaṃ kārente bodhisatto asītikoṭivibhave seṭṭhikule	434	
PA_atk-s05_13a3:434_1	nibbatti, tassa vayappattassa mātāpitaro kālamakaṃsu. Tesu kālakatesu bodhisattassa	434	
PA_atk-s05_13a3:434_2	bhātā kuṭumbaṃ vicāreti, bodhisatto taṃ nissāya jīvati. So aparabhāge tathārūpena	434	
PA_atk-s05_13a3:434_3	byādhinā kālamakāsi. Ñātimittā suhajjā sannipatitvā bāhā paggayha kandanti rodanti,	434	
PA_atk-s05_13a3:434_4	ekopi sakabhāvena saṇṭhātuṃ nāsakkhi, bodhisatto pana neva kandati na rodati. Manussā	434	
PA_atk-s05_13a3:434_5	“passatha bho, imassa bhātari mate mukhasaṅkocanamattampi natthi, ativiya thaddhahadayo,	434	
PA_atk-s05_13a3:434_6	‘dvepi koṭṭhāse ahameva paribhuñjissāmī’ti bhātu maraṇaṃ icchati maññe”ti bodhisattaṃ	434	
PA_atk-s05_13a3:434_7	garahiṃsu. Ñātakāpi naṃ “tvaṃ bhātari mate na rodasī”ti garahiṃsuyeva. So tesaṃ kathaṃ	434	
PA_atk-s05_13a3:434_8	sutvā “tumhe attano andhabālabhāvena aṭṭha lokadhamme ajānantā ‘mama bhātā mato’ti	434	
PA_atk-s05_13a3:434_9	rodatha, ahampi marissāmi, tumhepi marissatha, attānampi ‘mayampi marissāmā’ti kasmā	434	
PA_atk-s05_13a3:434_10	na rodatha. Sabbe saṅkhārā aniccā hutvā nirujjhanti, teneva sabhāvena saṇṭhātuṃ samattho	4341	
PA_atk-s05_13a3:434_11	ekasaṅkhāropi natthi. Tumhe andhabālā aññāṇatāya aṭṭha lokadhamme ajānitvā rodatha,	4341	
PA_atk-s05_13a3:434_12	ahaṃ kimatthaṃ rodissāmī”ti vatvā imā gāthā abhāsi –	4341	
PA_atk-s05_13a3:436	“Mataṃ mataṃ eva rodatha, na hi taṃ rodatha yo marissati;	43	
PA_atk-s05_13a3:437	Sabbepi sarīradhārino, anupubbena jahanti jīvitaṃ.	43	
PA_atk-s05_13a3:439	“Devamanussā catuppadā, pakkhigaṇā uragā ca bhogino;	43	
PA_atk-s05_13a3:440	Samhi sarīre anissarā, ramamānāva jahanti jīvitaṃ.	44	
PA_atk-s05_13a3:442	“Evaṃ calitaṃ asaṇṭhitaṃ, sukhadukkhaṃ manujesvapekkhiya;	44	
PA_atk-s05_13a3:443	Kanditaruditaṃ niratthakaṃ, kiṃ vo sokagaṇābhikīrare.	44	
PA_atk-s05_13a3:445	“Dhuttā ca soṇḍā akatā, bālā sūrā ayogino;	44	
PA_atk-s05_13a3:446	Dhīraṃ maññanti bāloti, ye dhammassa akovidā”ti.	44	
PA_atk-s05_13a3:447_0	Tattha mataṃ mataṃ evāti mataṃ mataṃyeva. Anupubbenāti attano attano maraṇavāre sampatte	447	
PA_atk-s05_13a3:447_1	paṭipāṭiyā jahanti jīvitaṃ, na ekatova sabbe maranti, yadi evaṃ mareyyuṃ, lokappavatti	447	
PA_atk-s05_13a3:447_2	ucchijjeyya. Bhoginoti mahantena sarīrabhogena samannāgatā. Ramamānāvāti tattha tattha	447	
PA_atk-s05_13a3:447_3	nibbattā sabbepi ete devādayo sattā attano attano nibbattaṭṭhāne abhiramamānāva anukkaṇṭhitāva	447	
PA_atk-s05_13a3:447_4	jīvitaṃ jahanti. Evaṃ calitanti evaṃ tīsu bhavesu niccalabhāvassa ca saṇṭhitabhāvassa	447	
PA_atk-s05_13a3:447_5	ca abhāvā calitaṃ asaṇṭhitaṃ. Kiṃ vo sokagaṇābhikīrareti kiṃkāraṇā tumhe sokarāsī	447	
PA_atk-s05_13a3:447_6	abhikiranti ajjhottharanti.	447	
PA_atk-s05_13a3:448_0	Dhuttā ca soṇḍā akatāti itthidhuttā surādhuttā akkhadhuttā ca surāsoṇḍādayo soṇḍā	448	
PA_atk-s05_13a3:448_1	ca akatabuddhino asikkhitakā ca. Bālāti bālyena samannāgatā aviddasuno. Sūrā ayoginoti	448	
PA_atk-s05_13a3:448_2	ayonisomanasikārena sūrā, yogesu ayuttatāya ayogino. “Ayodhino”tipi pāṭho, kilesamārena	448	
PA_atk-s05_13a3:448_3	saddhiṃ yujjhituṃ asamatthāti attho. Dhīraṃ maññanti bāloti, ye dhammassa akovidāti	448	
PA_atk-s05_13a3:448_4	ye evarūpā dhuttādayo aṭṭhavidhassa lokadhammassa akovidā, te appamattakepi dukkhadhamme	448	
PA_atk-s05_13a3:448_5	uppanne attanā kandamānā rodamānā aṭṭha lokadhamme kathato jānitvā ñātimaraṇādīsu	448	
PA_atk-s05_13a3:448_6	akandantaṃ arodantaṃ mādisaṃ dhīraṃ paṇḍitaṃ “bālo ayaṃ na rodatī”ti maññantīti.	448	
PA_atk-s05_13a3:449	Evaṃ bodhisatto tesaṃ dhammaṃ desetvā sabbepi te nissoke akāsi.	44	
PA_atk-s05_13a3:450_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	450	
PA_atk-s05_13a3:450_1	kuṭumbiko sotāpattiphale patiṭṭhahi. Tadā mahājanassa dhammaṃ desetvā nissokabhāvakarapaṇḍito	450	
PA_atk-s05_13a3:450_2	pana ahameva ahosinti.	450	
PA_atk-s05_13a3:451	Matarodanajātakavaṇṇanā sattamā.	45	
PA_atk-s05_13a3:453	[318] 8. Kaṇaverajātakavaṇṇanā	45	
PA_atk-s05_13a3:454_0	Yaṃ taṃ vasanta samayeti idaṃ satthā jetavane viharanto purāṇadutiyikāpalobhanaṃ	454	
PA_atk-s05_13a3:454_1	ārabbha kathesi. Vatthu indriyajātake āvi bhavissati. Satthā pana taṃ bhikkhuṃ “pubbe	454	
PA_atk-s05_13a3:454_2	tvaṃ bhikkhu etaṃ nissāya asinā sīsacchedaṃ paṭilabhī”ti vatvā tena yācito atītaṃ āhari.	454	
PA_atk-s05_13a3:455_0	Atīte bārāṇasiyaṃ brahmadatte rajjaṃ kārente bodhisatto kāsigāmake ekassa gahapatikassa	455	
PA_atk-s05_13a3:455_1	ghare coranakkhattena jāto vayappatto corakammaṃ katvā jīvikaṃ kappento loke pākaṭo	455	
PA_atk-s05_13a3:455_2	ahosi sūro nāgabalo, koci naṃ gaṇhituṃ nāsakkhi. So ekadivasaṃ ekasmiṃ seṭṭhighare	455	
PA_atk-s05_13a3:455_3	sandhiṃ chinditvā bahuṃ dhanaṃ avahari. Nāgarā rājānaṃ upasaṅkamitvā “deva, eko mahācoro	455	
PA_atk-s05_13a3:455_4	nagaraṃ vilumpati, taṃ gaṇhāpethā”ti vadiṃsu. Rājā tassa gahaṇatthāya nagaraguttikaṃ	455	
PA_atk-s05_13a3:455_5	āṇāpesi. So rattibhāge tattha tattha vaggabandhanena manusse ṭhapetvā taṃ sahoḍḍhaṃ	455	
PA_atk-s05_13a3:455_6	gāhāpetvā rañño ārocesi. Rājā “sīsamassa chindā”ti nagaraguttikaññeva āṇāpesi. Nagaraguttiko	455	
PA_atk-s05_13a3:455_7	taṃ pacchābāhaṃ gāḷhabandhanaṃ bandhāpetvā gīvāyassa rattakaṇavīramālaṃ laggetvā	455	
PA_atk-s05_13a3:455_8	sīse iṭṭhakacuṇṇaṃ okiritvā catukke catukke kasāhi tāḷāpento kharassarena paṇavena	455	
PA_atk-s05_13a3:455_9	āghātanaṃ neti. “Imasmiṃ kira nagare vilopakārako coro gahito”ti sakalanagaraṃ saṅkhubhi.	455	
PA_atk-s05_13a3:456_0	Tadā ca bārāṇasiyaṃ sahassaṃ gaṇhantī sāmā nāma gaṇikā hoti rājavallabhā pañcasatavaṇṇadāsīparivārā.	456	
PA_atk-s05_13a3:456_1	Sā pāsādatale vātapānaṃ vivaritvā ṭhitā taṃ nīyamānaṃ passi. So pana abhirūpo pāsādiko	456	
PA_atk-s05_13a3:456_2	ativiya sobhaggappatto devavaṇṇo sabbesaṃ matthakamatthakena paññāyati. Sāmā taṃ	456	
PA_atk-s05_13a3:456_3	disvā paṭibaddhacittā hutvā “kena nu kho upāyenāhaṃ imaṃ purisaṃ attano sāmikaṃ kareyya”nti	456	
PA_atk-s05_13a3:456_4	cintayantī “attheko upāyo”ti attano atthacarikāya ekissā hatthe nagaraguttikassa	456	
PA_atk-s05_13a3:456_5	sahassaṃ pesesi “ayaṃ coro sāmāya bhātā, aññatra sāmāya añño etassa avassayo natthi,	456	
PA_atk-s05_13a3:456_6	tumhe kira idaṃ sahassaṃ gahetvā etaṃ vissajjethā”ti. Sā gantvā tathā akāsi. Nagaraguttiko	456	
PA_atk-s05_13a3:456_7	“ayaṃ coro pākaṭo, na sakkā etaṃ vissajjetuṃ, aññaṃ pana manussaṃ labhitvā imaṃ paṭicchannayānake	456	
PA_atk-s05_13a3:456_8	nisīdāpetvā pesetuṃ sakkā”ti āha. Sā gantvā tassā ārocesi.	456	
PA_atk-s05_13a3:457_0	Tadā paneko seṭṭhiputto sāmāya paṭibaddhacitto devasikaṃ sahassaṃ deti. So taṃ divasampi	457	
PA_atk-s05_13a3:457_1	sūriyatthaṅgamanavelāya sahassaṃ gaṇhitvā taṃ gharaṃ agamāsi. Sāmāpi sahassabhaṇḍikaṃ	457	
PA_atk-s05_13a3:457_2	gahetvā ūrūsu ṭhapetvā parodantī nisinnā hoti. “Kiṃ eta”nti ca vuttā “sāmi, ayaṃ	457	
PA_atk-s05_13a3:457_3	coro mama bhātā, ‘ahaṃ nīcakammaṃ karomī’ti mayhaṃ santikaṃ na eti, nagaraguttikassa	457	
PA_atk-s05_13a3:457_4	pahitaṃ ‘sahassaṃ labhamāno vissajjessāmi na’nti sāsanaṃ pesesi. Idāni imaṃ sahassaṃ	457	
PA_atk-s05_13a3:457_5	ādāya nagaraguttikassa santikaṃ gacchantaṃ na labhāmī”ti āha. So tassā paṭibaddhacittatāya	457	
PA_atk-s05_13a3:457_6	“ahaṃ gamissāmī”ti āha. “Tena hi tayā ābhatameva gahetvā gacchāhī”ti. So taṃ gahetvā	457	
PA_atk-s05_13a3:457_7	nagaraguttikassa gehaṃ gañchi. So taṃ seṭṭhiputtaṃ paṭicchannaṭṭhāne ṭhapetvā coraṃ	457	
PA_atk-s05_13a3:457_8	paṭicchannayānake nisīdāpetvā sāmāya pahiṇitvā “ayaṃ coro raṭṭhe pākaṭo, tamandhakāraṃ	457	
PA_atk-s05_13a3:457_9	tāva hotu, atha naṃ manussānaṃ paṭisallīnavelāya ghātāpessāmī”ti apadesaṃ katvā muhuttaṃ	457	
PA_atk-s05_13a3:457_10	vītināmetvā manussesu paṭisallīnesu seṭṭhiputtaṃ mahantenārakkhena āghātanaṃ netvā	4571	
PA_atk-s05_13a3:457_11	asinā sīsaṃ chinditvā sarīraṃ sūle āropetvā nagaraṃ pāvisi.	4571	
PA_atk-s05_13a3:458_0	Tato paṭṭhāya sāmā aññesaṃ hatthato kiñci na gaṇhāti, teneva saddhiṃ abhiramamānā	458	
PA_atk-s05_13a3:458_1	vicarati. So cintesi “sace ayaṃ aññasmiṃ paṭibaddhacittā bhavissati, mampi mārāpetvā	458	
PA_atk-s05_13a3:458_2	tena saddhiṃ abhiramissati, accantaṃ mittadubbhinī esā, mayā idha avasitvā khippaṃ	458	
PA_atk-s05_13a3:458_3	palāyituṃ vaṭṭati, gacchanto ca pana tucchahattho agantvā etissā ābharaṇabhaṇḍaṃ	458	
PA_atk-s05_13a3:458_4	gahetvā gacchissāmī”ti cintetvā ekasmiṃ divase taṃ āha – “bhadde, mayaṃ pañjare pakkhittakukkuṭā	458	
PA_atk-s05_13a3:458_5	viya niccaṃ ghareyeva homa, ekadivasaṃ uyyānakīḷaṃ karissāmā”ti. Sā “sādhū”ti sampaṭicchitvā	458	
PA_atk-s05_13a3:458_6	khādanīyabhojanīyādiṃ sabbaṃ paṭiyādetvā sabbābharaṇapaṭimaṇḍitā tena saddhiṃ paṭicchannayāne	458	
PA_atk-s05_13a3:458_7	nisīditvā uyyānaṃ agamāsi. So tattha tāya saddhiṃ kīḷanto “idāni mayhaṃ palāyituṃ	458	
PA_atk-s05_13a3:458_8	vaṭṭatī”ti tāya saddhiṃ kilesaratiyā ramitukāmo viya ekaṃ kaṇavīragacchantaraṃ pavisitvā	458	
PA_atk-s05_13a3:458_9	taṃ āliṅganto viya nippīḷetvā visaññaṃ katvā pātetvā sabbābharaṇāni omuñcitvā tassāyeva	458	
PA_atk-s05_13a3:458_10	uttarāsaṅgena bandhitvā bhaṇḍikaṃ khandhe ṭhapetvā uyyānavatiṃ laṅghitvā pakkāmi.	4581	
PA_atk-s05_13a3:459_0	Sāpi paṭiladdhasaññā uṭṭhāya paricārikānaṃ santikaṃ āgantvā “ayyaputto kaha”nti pucchi.	459	
PA_atk-s05_13a3:459_1	“Na jānāma, ayye”ti. “Maṃ matāti saññāya bhāyitvā palāto bhavissatī”ti anattamanā	459	
PA_atk-s05_13a3:459_2	hutvā tatoyeva gehaṃ gantvā “mama piyasāmikassa adiṭṭhakālato paṭṭhāyeva alaṅkatasayane	459	
PA_atk-s05_13a3:459_3	na sayissāmī”ti bhūmiyaṃ nipajji. Tato paṭṭhāya manāpaṃ sāṭakaṃ na nivāseti, dve	459	
PA_atk-s05_13a3:459_4	bhattāni na bhuñjati, gandhamālādīni na paṭisevati, “yena kenaci upāyena ayyaputtaṃ	459	
PA_atk-s05_13a3:459_5	pariyesitvā pakkosāpessāmī”ti naṭe pakkosāpetvā sahassaṃ adāsi. “Kiṃ karoma, ayye”ti	459	
PA_atk-s05_13a3:459_6	vutte “tumhākaṃ agamanaṭṭhānaṃ nāma natthi, tumhe gāmanigamarājadhāniyo carantā samajjaṃ	459	
PA_atk-s05_13a3:459_7	katvā samajjamaṇḍale paṭhamameva imaṃ gītaṃ gāyeyyāthā”ti naṭe sikkhāpentī paṭhamaṃ	459	
PA_atk-s05_13a3:459_8	gāthaṃ vatvā “tumhehi imasmiṃ gītake gīte sace ayyaputto tasmiṃ parisantare bhavissati,	459	
PA_atk-s05_13a3:459_9	tumhehi saddhiṃ kathessati, athassa mama arogabhāvaṃ kathetvā taṃ ādāya āgaccheyyātha,	459	
PA_atk-s05_13a3:459_10	no ce āgacchati, sāsanaṃ peseyyāthā”ti paribbayaṃ datvā naṭe uyyojesi. Te bārāṇasito	4591	
PA_atk-s05_13a3:459_11	nikkhamitvā tattha tattha samajjaṃ karontā ekaṃ paccantagāmakaṃ agamiṃsu. Sopi coro	4591	
PA_atk-s05_13a3:459_12	palāyitvā tattha vasati. Te tattha samajjaṃ karontā paṭhamameva imaṃ gītakaṃ gāyiṃsu –	4591	
PA_atk-s05_13a3:461	“Yaṃ taṃ vasantasamaye, kaṇaveresu bhāṇusu;	46	
PA_atk-s05_13a3:462	Sāmaṃ bāhāya pīḷesi, sā taṃ ārogyamabravī”ti.	46	
PA_atk-s05_13a3:463_0	Tattha kaṇaveresūti karavīresu. Bhāṇusūti rattavaṇṇānaṃ pupphānaṃ pabhāya sampannesu.	463	
PA_atk-s05_13a3:463_1	Sāmanti evaṃnāmikaṃ. Pīḷesīti kilesaratiyā ramitukāmo viya āliṅganto pīḷesi. Sā tanti	463	
PA_atk-s05_13a3:463_2	sā sāmā arogā, tvaṃ pana “sā matā”ti saññāya bhīto palāyasi, sā attano ārogyaṃ abravi	463	
PA_atk-s05_13a3:463_3	kathesi, ārocesīti attho.	463	
PA_atk-s05_13a3:464	Coro taṃ sutvā naṭaṃ upasaṅkamitvā “tvaṃ ‘sāmā jīvatī’ti vadasi, ahaṃ pana na saddahāmī”ti tena saddhiṃ sallapanto dutiyaṃ gāthamāha –	46	
PA_atk-s05_13a3:466	“Ambho na kira saddheyyaṃ, yaṃ vāto pabbataṃ vahe;	46	
PA_atk-s05_13a3:467	Pabbatañce vahe vāto, sabbampi pathaviṃ vahe;	46	
PA_atk-s05_13a3:468	Yattha sāmā kālakatā, sā maṃ ārogyamabravī”ti.	46	
PA_atk-s05_13a3:469_0	Tassattho – ambho naṭa, idaṃ kira na saddaheyyaṃ na saddahitabbaṃ. Yaṃ vāto tiṇapaṇṇāni	469	
PA_atk-s05_13a3:469_1	viya pabbataṃ vaheyya, sacepi so pabbataṃ vaheyya, sabbampi pathaviṃ vaheyya, yathā	469	
PA_atk-s05_13a3:469_2	cetaṃ asaddaheyyaṃ, tathā idanti. Yattha sāmā kālakatāti yā nāma sāmā kālakatā, sā	469	
PA_atk-s05_13a3:469_3	maṃ ārogyaṃ abravīti kiṃkāraṇā saddaheyyaṃ. Matā nāma na kassaci sāsanaṃ pesentīti.	469	
PA_atk-s05_13a3:470	Tassa vacanaṃ sutvā naṭo tatiyaṃ gāthamāha –	47	
PA_atk-s05_13a3:472	“Na ceva sā kālakatā, na ca sā aññamicchati;	47	
PA_atk-s05_13a3:473	Ekabhattikinī sāmā, tameva abhikaṅkhatī”ti.	47	
PA_atk-s05_13a3:474	Tattha tameva abhikaṅkhatīti aññaṃ purisaṃ na icchati, taññeva kaṅkhati icchati patthetīti.	47	
PA_atk-s05_13a3:475	Taṃ sutvā coro “sā jīvatu vā mā vā, na tāya mayhaṃ attho”ti vatvā catutthaṃ gāthamāha –	47	
PA_atk-s05_13a3:477	“Asanthutaṃ maṃ cirasanthutena, nimīni sāmā adhuvaṃ dhuvena;	47	
PA_atk-s05_13a3:478	Mayāpi sāmā nimineyya aññaṃ, ito ahaṃ dūrataraṃ gamissa”nti.	47	
PA_atk-s05_13a3:479_0	Tattha asanthutanti akatasaṃsaggaṃ. Cirasanthutenāti cirakatasaṃsaggena. Nimīnīti	479	
PA_atk-s05_13a3:479_1	parivattesi. Adhuvaṃ dhuvenāti maṃ adhuvaṃ tena dhuvasāmikena parivattetuṃ nagaraguttikassa	479	
PA_atk-s05_13a3:479_2	sahassaṃ datvā maṃ gaṇhīti attho. Mayāpi sāmā nimineyya aññanti sāmā mayāpi aññaṃ	479	
PA_atk-s05_13a3:479_3	sāmikaṃ parivattetvā gaṇheyya. Ito ahaṃ dūrataraṃ gamissanti yattha na sakkā tassā	479	
PA_atk-s05_13a3:479_4	sāsanaṃ vā pavattiṃ vā sotuṃ, tādisaṃ dūrataraṃ ṭhānaṃ gamissaṃ, tasmā mama ito aññattha	479	
PA_atk-s05_13a3:479_5	gatabhāvaṃ tassā ārocethāti vatvā tesaṃ passantānaññeva gāḷhataraṃ nivāsetvā vegena palāyi.	479	
PA_atk-s05_13a3:480	Naṭā gantvā tena katakiriyaṃ tassā kathayiṃsu. Sā vippaṭisārinī hutvā attano pakatiyā eva vītināmesi.	48	
PA_atk-s05_13a3:481	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.	48	
PA_atk-s05_13a3:482	Tadā seṭṭhiputto ayaṃ bhikkhu ahosi, sāmā purāṇadutiyikā, coro pana ahameva ahosinti.	48	
PA_atk-s05_13a3:483	Kaṇaverajātakavaṇṇanā aṭṭhamā.	48	
PA_atk-s05_13a3:485	[319] 9. Tittirajātakavaṇṇanā	48	
PA_atk-s05_13a3:486_0	Susukhaṃ vata jīvāmīti idaṃ satthā kosambiyaṃ nissāya badarikārāme viharanto rāhulattheraṃ	486	
PA_atk-s05_13a3:486_1	ārabbha kathesi. Vatthu heṭṭhā tipallatthajātake vitthāritameva. Bhikkhū dhammasabhāyaṃ	486	
PA_atk-s05_13a3:486_2	kathaṃ samuṭṭhāpesuṃ “āvuso, rāhulo sikkhākāmo kukkuccako ovādakkhamo”ti. Tassāyasmato	486	
PA_atk-s05_13a3:486_3	guṇakathāya samuṭṭhāpitāya satthā āgantvā “kāya nuttha, bhikkhave, etarahi kathāya	486	
PA_atk-s05_13a3:486_4	sannisinnā”ti pucchitvā “imāya nāmā”ti vutte “na, bhikkhave, idāneva, pubbepi rāhulo	486	
PA_atk-s05_13a3:486_5	sikkhākāmo kukkuccako ovādakkhamoyevā”ti vatvā atītaṃ āhari.	486	
PA_atk-s05_13a3:487_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	487	
PA_atk-s05_13a3:487_1	vayappatto takkasilaṃ gantvā sabbasippāni uggaṇhitvā nikkhamma himavantapadese isipabbajjaṃ	487	
PA_atk-s05_13a3:487_2	pabbajitvā abhiññā ca samāpattiyo ca nibbattetvā jhānakīḷaṃ kīḷanto ramaṇīye vanasaṇḍe	487	
PA_atk-s05_13a3:487_3	vasitvā loṇambilasevanatthāya aññataraṃ paccantagāmakaṃ agamāsi. Tattha naṃ manussā	487	
PA_atk-s05_13a3:487_4	disvā pasannacittā aññatarasmiṃ araññe paṇṇasālaṃ kāretvā paccayehi upaṭṭhahantā	487	
PA_atk-s05_13a3:487_5	vāsāpesuṃ. Tadā tasmiṃ gāmake eko sākuṇiko ekaṃ dīpakatittiraṃ gahetvā suṭṭhu sikkhāpetvā	487	
PA_atk-s05_13a3:487_6	pañjare pakkhipitvā paṭijaggati. So taṃ araññaṃ netvā tassa saddena āgatāgate tittire	487	
PA_atk-s05_13a3:487_7	gahetvā vikkiṇitvā jīvikaṃ kappesi. Tittiro “maṃ ekaṃ nissāya bahū mama ñātakā nassanti,	487	
PA_atk-s05_13a3:487_8	mayhametaṃ pāpa”nti nissaddo ahosi. So tassa nissaddabhāvaṃ ñatvā veḷupesikāya naṃ	487	
PA_atk-s05_13a3:487_9	sīse paharati. Tittiro dukkhāturatāya saddaṃ karoti. Evaṃ so sākuṇiko taṃ nissāya	487	
PA_atk-s05_13a3:487_10	tittire gahetvā jīvikaṃ kappesi.	4871	
PA_atk-s05_13a3:488_0	Atha so tittiro cintesi “ime marantūti mayhaṃ cetanā natthi, paṭiccakammaṃ pana maṃ	488	
PA_atk-s05_13a3:488_1	phusati, mayi saddaṃ akaronte ete nāgacchanti, karonteyeva āgacchanti, āgatāgate	488	
PA_atk-s05_13a3:488_2	ayaṃ gahetvā jīvitakkhayaṃ pāpeti, atthi nu kho ettha mayhaṃ pāpaṃ, natthī”ti. So	488	
PA_atk-s05_13a3:488_3	tato paṭṭhāya “ko nu kho me imaṃ kaṅkhaṃ chindeyyā”ti tathārūpaṃ paṇḍitaṃ upadhārento	488	
PA_atk-s05_13a3:488_4	carati. Athekadivasaṃ so sākuṇiko bahū tittire gahetvā pacchiṃ pūretvā “pānīyaṃ pivissāmī”ti	488	
PA_atk-s05_13a3:488_5	bodhisattassa assamaṃ gantvā taṃ pañjaraṃ bodhisattassa santike ṭhapetvā pānīyaṃ	488	
PA_atk-s05_13a3:488_6	pivitvā vālukātale nipanno niddaṃ okkami. Tittiro tassa niddokkantabhāvaṃ ñatvā “mama	488	
PA_atk-s05_13a3:488_7	kaṅkhaṃ imaṃ tāpasaṃ pucchissāmi, jānanto me kathessatī”ti pañjare nisinnoyeva taṃ	488	
PA_atk-s05_13a3:488_8	pucchanto paṭhamaṃ gāthamāha –	488	
PA_atk-s05_13a3:490	“Susukhaṃ vata jīvāmi, labhāmi ceva bhuñjituṃ;	49	
PA_atk-s05_13a3:491	Paripanthe ca tiṭṭhāmi, kā nu bhante gatī mamā”ti.	49	
PA_atk-s05_13a3:492_0	Tattha susukhaṃ vata jīvāmīti ahaṃ, bhante, imaṃ sākuṇikaṃ nissāya suṭṭhu sukhaṃ	492	
PA_atk-s05_13a3:492_1	jīvāmi. Labhāmīti yathārucitaṃ khādanīyaṃ bhojanīyaṃ bhuñjitumpi labhāmi. Paripanthe	492	
PA_atk-s05_13a3:492_2	ca tiṭṭhāmīti apica kho yattha mama ñātakā mama saddena āgatāgatā vinassanti, tasmiṃ	492	
PA_atk-s05_13a3:492_3	paripanthe tiṭṭhāmi. Kā nu, bhante, gatī mamāti kā nu kho, bhante, mama gati, kā	492	
PA_atk-s05_13a3:492_4	nipphatti bhavissatīti pucchi.	492	
PA_atk-s05_13a3:493	Tassa pañhaṃ vissajjento bodhisatto dutiyaṃ gāthamāha –	49	
PA_atk-s05_13a3:495	“Mano ce te nappaṇamati, pakkhi pāpassa kammuno;	49	
PA_atk-s05_13a3:496	Abyāvaṭassa bhadrassa, na pāpamupalimpatī”ti.	49	
PA_atk-s05_13a3:497_0	Tattha pāpassa kammunoti yadi tava mano pāpakammassatthāya na paṇamati, pāpakaraṇe	497	
PA_atk-s05_13a3:497_1	tanninno tappoṇo tappabbhāro na hoti. Abyāvaṭassāti evaṃ sante pāpakammakaraṇatthāya	497	
PA_atk-s05_13a3:497_2	abyāvaṭassa ussukkaṃ anāpannassa tava bhadrassa suddhasseva sato pāpaṃ na upalimpati na allīyatīti.	497	
PA_atk-s05_13a3:498	Taṃ sutvā tittiro tatiyaṃ gāthamāha –	49	
PA_atk-s05_13a3:500	“Ñātako no nisinnoti, bahu āgacchate jano;	50	
PA_atk-s05_13a3:501	Paṭiccakammaṃ phusati, tasmiṃ me saṅkate mano”ti.	50	
PA_atk-s05_13a3:502_0	Tassattho – bhante, sacāhaṃ saddaṃ na kareyyaṃ, ayaṃ tittirajano na āgaccheyya, mayi	502	
PA_atk-s05_13a3:502_1	pana saddaṃ karonte “ñātako no nisinno”ti ayaṃ bahu jano āgacchati, taṃ āgatāgataṃ	502	
PA_atk-s05_13a3:502_2	luddo gahetvā jīvitakkhayaṃ pāpento maṃ paṭicca nissāya etaṃ pāṇātipātakammaṃ phusati	502	
PA_atk-s05_13a3:502_3	paṭilabhati vindati, tasmiṃ maṃ paṭicca kate pāpe mama nu kho etaṃ pāpanti evaṃ me	502	
PA_atk-s05_13a3:502_4	mano saṅkate parisaṅkati kukkuccaṃ āpajjatīti.	502	
PA_atk-s05_13a3:503	Taṃ sutvā bodhisatto catutthaṃ gāthamāha –	50	
PA_atk-s05_13a3:505	“Na paṭiccakammaṃ phusati, mano ce nappadussati;	50	
PA_atk-s05_13a3:506	Appossukkassa bhadrassa, na pāpamupalimpatī”ti.	50	
PA_atk-s05_13a3:507_0	Tassattho – yadi tava pāpakiriyāya mano na padussati, tanninno tappono tappabbhāro	507	
PA_atk-s05_13a3:507_1	na hoti, evaṃ sante luddena āyasmantaṃ paṭicca katampi pāpakammaṃ taṃ na phusati	507	
PA_atk-s05_13a3:507_2	na allīyati, pāpakiriyāya hi appossukkassa nirālayassa bhadrassa parisuddhasseva	507	
PA_atk-s05_13a3:507_3	sato tava pāṇātipātacetanāya abhāvā taṃ pāpaṃ na upalimpati, tava cittaṃ na allīyatīti.	507	
PA_atk-s05_13a3:508	Evaṃ mahāsatto tittiraṃ saññāpesi, sopi taṃ nissāya nikkukkucco ahosi. Luddo pabuddho bodhisattaṃ vanditvā pañjaraṃ ādāya pakkāmi.	50	
PA_atk-s05_13a3:509	Satthā imaṃ dhammadesanaṃ āharitvā jātakaṃ samodhānesi – “tadā tittiro rāhulo ahosi, tāpaso pana ahameva ahosi”nti.	50	
PA_atk-s05_13a3:510	Tittirajātakavaṇṇanā navamā.	51	
PA_atk-s05_13a3:512	[320] 10. Succajajātakavaṇṇanā	51	
PA_atk-s05_13a3:513_0	Succajaṃ vata naccajīti idaṃ satthā jetavane viharanto ekaṃ kuṭumbikaṃ ārabbha kathesi.	513	
PA_atk-s05_13a3:513_1	So kira “gāmake uddhāraṃ sādhessāmī”ti bhariyāya saddhiṃ tattha gantvā sādhetvā dhanaṃ	513	
PA_atk-s05_13a3:513_2	āharitvā “pacchā nessāmī”ti ekasmiṃ kule ṭhapetvā puna sāvatthiṃ gacchanto antarāmagge	513	
PA_atk-s05_13a3:513_3	ekaṃ pabbataṃ addasa. Atha naṃ bhariyā āha “sace, sāmi, ayaṃ pabbato suvaṇṇamayo	513	
PA_atk-s05_13a3:513_4	bhaveyya, dadeyyāsi pana me kiñcī”ti. “Kāsi tvaṃ, na kiñci dassāmī”ti. Sā “yāva thaddhahadayo	513	
PA_atk-s05_13a3:513_5	vatāyaṃ, pabbate suvaṇṇamaye jātepi mayhaṃ kiñci na dassatī”ti anattamanā ahosi.	513	
PA_atk-s05_13a3:513_6	Te jetavanasamīpaṃ āgantvā “pānīyaṃ pivissāmā”ti vihāraṃ pavisitvā pānīyaṃ piviṃsu.	513	
PA_atk-s05_13a3:513_7	Satthāpi paccūsakāleyeva tesaṃ sotāpattiphalassa upanissayaṃ disvā āgamanaṃ olokayamāno	513	
PA_atk-s05_13a3:513_8	gandhakuṭipariveṇe nisīdi chabbaṇṇarasmiyo vissajjento. Tepi pānīyaṃ pivitvā āgantvā	513	
PA_atk-s05_13a3:513_9	satthāraṃ vanditvā nisīdiṃsu. Satthā tehi saddhiṃ paṭisanthāraṃ katvā “kahaṃ gatātthā”ti	513	
PA_atk-s05_13a3:513_10	pucchi. “Amhākaṃ gāmake uddhāraṃ sādhanatthāya, bhante”ti. “Kiṃ, upāsike tava sāmiko	5131	
PA_atk-s05_13a3:513_11	tuyhaṃ hitaṃ paṭikaṅkhati, upakāraṃ te karotī”ti. Bhante, ahaṃ imasmiṃ sasinehā,	5131	
PA_atk-s05_13a3:513_12	ayaṃ pana mayi nissineho, ajja mayā pabbataṃ disvā “sacāyaṃ pabbato suvaṇṇamayo assa,	5131	
PA_atk-s05_13a3:513_13	kiñci me dadeyyāsī”ti vutto “kāsi tvaṃ, na kiñci dassāmī”ti āha, evaṃ thaddhahadayo	5131	
PA_atk-s05_13a3:513_14	ayanti. “Upāsike, evaṃ nāmesa vadati, yadā pana tava guṇaṃ sarati, tadā sabbissariyaṃ	5131	
PA_atk-s05_13a3:513_15	te detī”ti vatvā “kathetha, bhante”ti tehi yācito atītaṃ āhari.	5131	
PA_atk-s05_13a3:514_0	Atīte bārāṇasiyaṃ brahmadatte rajjaṃ kārente bodhisatto tassa sabbakiccakārako amacco	514	
PA_atk-s05_13a3:514_1	ahosi. Athekadivasaṃ rājā puttaṃ uparājānaṃ upaṭṭhānaṃ āgacchantaṃ disvā “ayaṃ mama	514	
PA_atk-s05_13a3:514_2	antepure dubbheyyā”ti taṃ pakkosāpetvā “tāta, yāvāhaṃ jīvāmi, tāva nagare vasituṃ	514	
PA_atk-s05_13a3:514_3	na lacchasi, aññattha vasitvā mamaccayena rajjaṃ kārehī”ti āha. So “sādhū”ti pitaraṃ	514	
PA_atk-s05_13a3:514_4	vanditvā jeṭṭhabhariyāya saddhiṃ nagarā nikkhamitvā paccantaṃ gantvā araññaṃ pavisitvā	514	
PA_atk-s05_13a3:514_5	paṇṇasālaṃ māpetvā vanamūlaphalāphalehi yāpento vasi. Aparabhāge rājā kālamakāsi.	514	
PA_atk-s05_13a3:514_6	Uparājā nakkhattaṃ olokento tassa kālakatabhāvaṃ ñatvā bārāṇasiṃ āgacchanto antarāmagge	514	
PA_atk-s05_13a3:514_7	ekaṃ pabbataṃ addasa. Atha naṃ bhariyā āha “sace, deva, ayaṃ pabbato suvaṇṇamayo	514	
PA_atk-s05_13a3:514_8	assa, dadeyyāsi me kiñcī”ti. “Kāsi tvaṃ, na kiñci dassāmī”ti. Sā “ahaṃ imasmiṃ sinehaṃ	514	
PA_atk-s05_13a3:514_9	chindituṃ asakkontī araññaṃ pāvisiṃ, ayañca evaṃ vadati, ativiya thaddhahadayo, rājā	514	
PA_atk-s05_13a3:514_10	hutvāpi esa mayhaṃ kiṃ kalyāṇaṃ karissatī”ti anattamanā ahosi. So āgantvā rajje patiṭṭhito	5141	
PA_atk-s05_13a3:514_11	taṃ aggamahesiṭṭhāne ṭhapesi, idaṃ yasamattakameva adāsi. Uttari pana sakkārasammāno	5141	
PA_atk-s05_13a3:514_12	natthi, tassā atthibhāvampi na jānāti.	5141	
PA_atk-s05_13a3:515_0	Bodhisatto “ayaṃ devī imassa rañño upakārikā dukkhaṃ agaṇetvā araññavāsaṃ vasi. Ayaṃ	515	
PA_atk-s05_13a3:515_1	panetaṃ agaṇetvā aññāhi saddhiṃ abhiramanto vicarati, yathā esā sabbissariyaṃ labhati,	515	
PA_atk-s05_13a3:515_2	tathā karissāmī”ti cintetvā ekadivasaṃ taṃ upasaṅkamitvā “mahādevi mayaṃ tumhākaṃ	515	
PA_atk-s05_13a3:515_3	santikā piṇḍapātamattampi na labhāma, kasmā amhesu pamajjittha, ativiya thaddhahadayā	515	
PA_atk-s05_13a3:515_4	atthā”ti āha. “Tāta, sacāhaṃ attanā labheyyaṃ, tuyhampi dadeyyaṃ, alabhamānā pana	515	
PA_atk-s05_13a3:515_5	kiṃ dassāmi, rājāpi mayhaṃ idāni kiṃ nāma dassati, so antarāmagge ‘imasmiṃ pabbate	515	
PA_atk-s05_13a3:515_6	suvaṇṇamaye jāte mayhaṃ kiñci dassasī’ti vutto ‘kāsi tvaṃ, na kiñci dassāmī’ti āha,	515	
PA_atk-s05_13a3:515_7	supariccajampi na pariccajī”ti. “Kiṃ pana rañño santike imaṃ kathaṃ kathetuṃ sakkhissathā”ti?	515	
PA_atk-s05_13a3:515_8	“Sakkhissāmi, tātā”ti. “Tena hi ahaṃ rañño santike ṭhito pucchissāmi, tumhe katheyyāthā”ti.	515	
PA_atk-s05_13a3:515_9	“Sādhu, tātā”ti. Bodhisatto deviyā rañño upaṭṭhānaṃ āgantvā ṭhitakāle āha “nanu,	515	
PA_atk-s05_13a3:515_10	ayye, mayaṃ tumhākaṃ santikā kiñci na labhāmā”ti? “Tāta, ahaṃ labhamānā tuyhaṃ dadeyyaṃ,	5151	
PA_atk-s05_13a3:515_11	ahameva kiñci na labhāmi, alabhamānā tuyhaṃ kiṃ dassāmi, rājāpi idāni mayhaṃ kiṃ	5151	
PA_atk-s05_13a3:515_12	nāma dassati, so araññato āgamanakāle ekaṃ pabbataṃ disvā ‘sacāyaṃ pabbato suvaṇṇamayo	5151	
PA_atk-s05_13a3:515_13	assa, kiñci me dadeyyāsī’ti vutto ‘kāsi tvaṃ, na kiñci dassāmī’ti vadati, supariccajampi	5151	
PA_atk-s05_13a3:515_14	na pariccajī”ti etamatthaṃ dīpentī paṭhamaṃ gāthamāha –	5151	
PA_atk-s05_13a3:517	“Succajaṃ vata naccaji, vācāya adadaṃ giriṃ;	51	
PA_atk-s05_13a3:518	Kiñhi tassacajantassa, vācāya adada pabbata”nti.	51	
PA_atk-s05_13a3:519_0	Tattha succajaṃ vatāti sukhena cajituṃ sakkuṇeyyampi na caji. Adadanti vacanamattenāpi	519	
PA_atk-s05_13a3:519_1	pabbataṃ adadamāno. Kiñhi tassacajantassāti tassa nāmetassa mayā yācitassa na cajantassa	519	
PA_atk-s05_13a3:519_2	kiñhi cajeyya. Vācāya adada pabbatanti sacāyaṃ mayā yācito mama vacanena suvaṇṇamayampi	519	
PA_atk-s05_13a3:519_3	hontaṃ taṃ pabbataṃ vācāya adada, vacanamattena adassāti attho.	519	
PA_atk-s05_13a3:520	Taṃ sutvā rājā dutiyaṃ gāthamāha –	52	
PA_atk-s05_13a3:522	“Yañhi kayirā tañhi vade, yaṃ na kayirā na taṃ vade;	52	
PA_atk-s05_13a3:523	Akarontaṃ bhāsamānaṃ, parijānanti paṇḍitā”ti.	52	
PA_atk-s05_13a3:524_0	Tassattho – yadeva hi paṇḍito puriso kāyena kareyya, taṃ vācāya vadeyya. Yaṃ na kayirā,	524	
PA_atk-s05_13a3:524_1	na taṃ vadeyya, dātukāmova dammīti vadeyya, na adātukāmoti adhippāyo. Kiṃkāraṇā?	524	
PA_atk-s05_13a3:524_2	Yo hi “dassāmī”ti vatvāpi pacchā na dadāti, taṃ akarontaṃ kevalaṃ musā bhāsamānaṃ	524	
PA_atk-s05_13a3:524_3	parijānanti paṇḍitā. Ayaṃ “dassāmī”ti vacanamattameva bhāsati, na pana deti, yañhi	524	
PA_atk-s05_13a3:524_4	kho pana adinnampi vacanamatteneva dinnaṃ hoti, taṃ puretarameva laddhaṃ nāma bhavissatīti	524	
PA_atk-s05_13a3:524_5	evaṃ tassa musāvādibhāvaṃ parijānanti paṇḍitā, bālā pana vacanamatteneva tussantīti.	524	
PA_atk-s05_13a3:525	Taṃ sutvā devī rañño añjaliṃ paggahetvā tatiyaṃ gāthamāha –	52	
PA_atk-s05_13a3:527	“Rājaputta namo tyatthu, sacce dhamme ṭhito casi;	52	
PA_atk-s05_13a3:528	Yassa te byasanaṃ patto, saccasmiṃ ramate mano”ti.	52	
PA_atk-s05_13a3:529	Tattha sacce dhammeti vacīsacce ca sabhāvadhamme ca. Byasanaṃ pattoti yassa tava raṭṭhā pabbājanīyasaṅkhātaṃ byasanaṃ pattopi mano saccasmiṃyeva ramati.	52	
PA_atk-s05_13a3:530	Evaṃ rañño guṇakathaṃ kathayamānāya deviyā taṃ sutvā bodhisatto tassā guṇakathaṃ kathento catutthaṃ gāthamāha –	53	
PA_atk-s05_13a3:532	“Yā daliddī daliddassa, aḍḍhā aḍḍhassa kittima;	53	
PA_atk-s05_13a3:533	Sā hissa paramā bhariyā, sahiraññassa itthiyo”ti.	53	
PA_atk-s05_13a3:534_0	Tattha kittimāti kittisampannāti attho. Sā hissa paramāti yā daliddassa sāmikassa	534	
PA_atk-s05_13a3:534_1	daliddakāle sayampi daliddī hutvā taṃ na pariccajati. Aḍḍhassāti aḍḍhakāle aḍḍhā	534	
PA_atk-s05_13a3:534_2	hutvā sāmikameva anuvattati, samānasukhadukkhāva hoti, sā hi tassa paramā uttamā	534	
PA_atk-s05_13a3:534_3	bhariyā nāma. Sahiraññassa pana issariye ṭhitassa itthiyo nāma hontiyeva, anacchariyameva etanti.	534	
PA_atk-s05_13a3:535_0	Evañca pana vatvā bodhisatto “ayaṃ, mahārāja, tumhākaṃ dukkhitakāle araññe samānadukkhā	535	
PA_atk-s05_13a3:535_1	hutvā vasi, imissā sammānaṃ kātuṃ vaṭṭatī”ti deviyā guṇaṃ kathesi. Rājā tassa vacanena	535	
PA_atk-s05_13a3:535_2	deviyā guṇaṃ saritvā “paṇḍita, tava kathāyāhaṃ deviyā guṇaṃ anussari”nti vatvā tassā	535	
PA_atk-s05_13a3:535_3	sabbissariyamadāsi. “Tayāhaṃ deviyā guṇaṃ sarāpito”ti bodhisattassapi mahantaṃ sakkāraṃ akāsi.	535	
PA_atk-s05_13a3:536	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ubho jayampatikā sotāpattiphale patiṭṭhahiṃsu.	53	
PA_atk-s05_13a3:537	Tadā bārāṇasirājā ayaṃ kuṭumbiko ahosi, devī ayaṃ upāsikā, paṇḍitāmacco pana ahameva ahosinti.	53	
PA_atk-s05_13a3:538	Succajajātakavaṇṇanā dasamā.	53	
PA_atk-s05_13a3:539	Pucimandavaggo dutiyo.	53	
PA_atk-s05_13a3:540	3. Kuṭidūsakavaggo	54	
PA_atk-s05_13a3:542	[321] 1. Kuṭidūsakajātakavaṇṇanā	54	
PA_atk-s05_13a3:543_0	Manussasseva te sīsanti idaṃ satthā jetavane viharanto mahākassapattherassa paṇṇasālajhāpakaṃ	543	
PA_atk-s05_13a3:543_1	daharabhikkhuṃ ārabbha kathesi. Vatthu pana rājagahe samuṭṭhitaṃ. Tadā kira thero	543	
PA_atk-s05_13a3:543_2	rājagahaṃ nissāya araññakuṭiyaṃ viharati, tassa dve daharā upaṭṭhānaṃ karonti. Tesu	543	
PA_atk-s05_13a3:543_3	eko therassa upakārako, eko dubbaco itarena kataṃ attanā katasadisaṃ karoti. Tena	543	
PA_atk-s05_13a3:543_4	mukhodakādīsu upaṭṭhāpitesu therassa santikaṃ gantvā vanditvā “bhante, udakaṃ ṭhapitaṃ,	543	
PA_atk-s05_13a3:543_5	mukhaṃ dhovathā”tiādīni vadati. Tena kālasseva vuṭṭhāya therassa pariveṇe sammaṭṭhe	543	
PA_atk-s05_13a3:543_6	therassa nikkhamanavelāya ito cito ca paharanto sakalapariveṇaṃ attanā sammaṭṭhaṃ	543	
PA_atk-s05_13a3:543_7	viya karoti. Vattasampanno cintesi “ayaṃ dubbaco mayā kataṃ attanā katasadisaṃ karoti,	543	
PA_atk-s05_13a3:543_8	etassa saṭhakammaṃ pākaṭaṃ karissāmī”ti.	543	
PA_atk-s05_13a3:544_0	Tasmiṃ antogāme bhutvā āgantvā niddāyanteva nhānodakaṃ tāpetvā piṭṭhikoṭṭhake ṭhapetvā	544	
PA_atk-s05_13a3:544_1	aññaṃ aḍḍhanāḷimattaṃ udakaṃ uddhane ṭhapesi. Itaro pabujjhitvāva gantvā usumaṃ uṭṭhahantaṃ	544	
PA_atk-s05_13a3:544_2	disvā “udakaṃ tāpetvā koṭṭhake ṭhapitaṃ bhavissatī”ti therassa santikaṃ gantvā “bhante,	544	
PA_atk-s05_13a3:544_3	nhānakoṭṭhake udakaṃ ṭhapitaṃ, nhāyathā”ti āha. Thero ‘nhāyissāmī”ti tena saddhiṃyeva	544	
PA_atk-s05_13a3:544_4	āgantvā koṭṭhake udakaṃ aditvā “kahaṃ udaka”nti pucchi. So vegena aggisālaṃ gantvā	544	
PA_atk-s05_13a3:544_5	tucchabhājane uḷuṅkaṃ otāresi, uḷuṅko tucchabhājanassa tale paṭihato “tatā”ti saddamakāsi.	544	
PA_atk-s05_13a3:544_6	Tato paṭṭhāya tassa “uḷuṅkasaddako”tveva nāmaṃ jātaṃ.	544	
PA_atk-s05_13a3:545_0	Tasmiṃ khaṇe itaro piṭṭhikoṭṭhakato udakaṃ āharitvā “nhāyatha, bhante”ti āha. Thero	545	
PA_atk-s05_13a3:545_1	nhatvā āvajjento uḷuṅkasaddakassa dubbacabhāvaṃ ñatvā taṃ sāyaṃ therupaṭṭhānaṃ āgataṃ	545	
PA_atk-s05_13a3:545_2	ovadi “āvuso, samaṇena nāma attanā katameva ‘kataṃ me’ti vattuṃ vaṭṭati, aññathā	545	
PA_atk-s05_13a3:545_3	sampajānamusāvādo hoti, ito paṭṭhāya evarūpaṃ mā akāsī”ti. So therassa kujjhitvā	545	
PA_atk-s05_13a3:545_4	punadivase therena saddhiṃ piṇḍāya gāmaṃ na pāvisi. Thero itareneva saddhiṃ pāvisi.	545	
PA_atk-s05_13a3:545_5	Uḷuṅkasaddakopi therassa upaṭṭhākakulaṃ gantvā “bhante, thero kaha”nti vutte “aphāsukena	545	
PA_atk-s05_13a3:545_6	vihāreyeva nisinno”ti vatvā “kiṃ, bhante, laddhuṃ vaṭṭatī”ti vutte “idañcidañca dethā”ti	545	
PA_atk-s05_13a3:545_7	gahetvā attano rucitaṭṭhānaṃ gantvā bhuñjitvā vihāraṃ agamāsi.	545	
PA_atk-s05_13a3:546_0	Punadivase thero taṃ kulaṃ gantvā nisīdi. Manussehi “kiṃ, bhante, ayyassa aphāsukaṃ,	546	
PA_atk-s05_13a3:546_1	hiyyo kirattha vihāreyeva nisinnā, asukadaharassa hatthe āhāraṃ pesayimha, paribhutto	546	
PA_atk-s05_13a3:546_2	ayyenā”ti vutte thero tuṇhībhūtova bhattakiccaṃ katvā vihāraṃ gantvā sāyaṃ therupaṭṭhānakāle	546	
PA_atk-s05_13a3:546_3	āgataṃ āmantetvā “āvuso, asukagāme nāma asukakule ‘therassa idañcidañca laddhuṃ vaṭṭatī’ti	546	
PA_atk-s05_13a3:546_4	viññāpetvā kira te bhutta”nti vatvā “viññatti nāma na vaṭṭati, mā puna evarūpaṃ anācāraṃ	546	
PA_atk-s05_13a3:546_5	carā”ti āha. So ettakena there āghātaṃ bandhitvā “ayaṃ hiyyopi udakamattaṃ nissāya	546	
PA_atk-s05_13a3:546_6	mayā saddhiṃ kalahaṃ kari, idāni panassa upaṭṭhākānaṃ gehe mayā bhattamuṭṭhi bhuttāti	546	
PA_atk-s05_13a3:546_7	asahanto puna kalahaṃ karoti, jānissāmissa kattabbayuttaka”nti punadivase there piṇḍāya	546	
PA_atk-s05_13a3:546_8	paviṭṭhe muggaraṃ gahetvā paribhogabhājanāni bhinditvā paṇṇasālaṃ jhāpetvā palāyi.	546	
PA_atk-s05_13a3:546_9	So jīvamānova manussapeto hutvā sussitvā kālaṃ katvā avīcimahāniraye nibbatti. So	546	
PA_atk-s05_13a3:546_10	tena kato anācāro mahājanassa majjhe pākaṭo jāto.	5461	
PA_atk-s05_13a3:547_0	Athekacce bhikkhū rājagahā sāvatthiṃ gantvā sabhāgaṭṭhāne pattacīvaraṃ paṭisāmetvā	547	
PA_atk-s05_13a3:547_1	satthu santikaṃ gantvā vanditvā nisīdiṃsu. Satthā tehi saddhiṃ paṭisanthāraṃ katvā	547	
PA_atk-s05_13a3:547_2	“kuto āgatatthā”ti pucchi. “Rājagahā, bhante”ti. “Ko tattha ovādadāyako ācariyo”ti.	547	
PA_atk-s05_13a3:547_3	“Mahākassapatthero, bhante”ti. “Sukhaṃ, bhikkhave, kassapassā”ti. “Āma, bhante, therassa	547	
PA_atk-s05_13a3:547_4	sukhaṃ, saddhivihāriko panassa ovāde dinne kujjhitvā therassa paṇṇasālaṃ jhāpetvā	547	
PA_atk-s05_13a3:547_5	palāyīti. Taṃ sutvā satthā “bhikkhave, kassapassa evarūpena bālena saddhiṃ caraṇato	547	
PA_atk-s05_13a3:547_6	ekacariyāva seyyo”ti vatvā imaṃ dhammapade gāthamāha –	547	
PA_atk-s05_13a3:548	“Carañce nādhigaccheyya, seyyaṃ sadisamattano;	54	
PA_atk-s05_13a3:549	Ekacariyaṃ daḷhaṃ kayirā, natthi bāle sahāyatā”ti. ;	54	
PA_atk-s05_13a3:550_0	Idañca pana vatvā puna te bhikkhū āmantetvā “na, bhikkhave, idāneva so kuṭidūsako,	550	
PA_atk-s05_13a3:550_1	pubbepi kuṭidūsakoyeva, na ca idāneva ovādadāyakassa kujjhati, pubbepi kujjhiyevā”ti	550	
PA_atk-s05_13a3:550_2	vatvā tehi yācito atītaṃ āhari.	550	
PA_atk-s05_13a3:551_0	Atīte bārāṇasiyaṃ brahmadatte rajjaṃ kārente bodhisatto siṅgilasakuṇayoniyaṃ nibbattitvā	551	
PA_atk-s05_13a3:551_1	vayappatto attano manāpaṃ anovassakaṃ kulāvakaṃ katvā himavantapadese vasati. Atheko	551	
PA_atk-s05_13a3:551_2	makkaṭo vassakāle acchinnadhāre deve vassante sītapīḷito dante khādanto bodhisattassa	551	
PA_atk-s05_13a3:551_3	avidūre nisīdi. Bodhisatto taṃ tathā kilamantaṃ disvā tena saddhiṃ sallapanto paṭhamaṃ gāthamāha –	551	
PA_atk-s05_13a3:553	“Manussasseva te sīsaṃ, hatthapādā ca vānara;	55	
PA_atk-s05_13a3:554	Atha kena nu vaṇṇena, agāraṃ te na vijjatī”ti.	55	
PA_atk-s05_13a3:555	Tattha vaṇṇenāti kāraṇena. Agāranti tava nivāsagehaṃ kena kāraṇena natthīti pucchi.	55	
PA_atk-s05_13a3:556	Taṃ sutvā vānaro dutiyaṃ gāthamāha –	55	
PA_atk-s05_13a3:558	“Manussasseva me sīsaṃ, hatthapādā ca siṅgila;	55	
PA_atk-s05_13a3:559	Yāhu seṭṭhā manussesu, sā me paññā na vijjatī”ti.	55	
PA_atk-s05_13a3:560_0	Tattha siṅgilāti taṃ sakuṇaṃ nāmenālapati. Yāhu seṭṭhā manussesūti yā manussesu seṭṭhāti	560	
PA_atk-s05_13a3:560_1	kathenti, sā mama vicāraṇapaññā natthi. Sīsahatthapādakāyabalāni hi loke appamāṇaṃ,	560	
PA_atk-s05_13a3:560_2	vicāraṇapaññāva seṭṭhā, sā mama natthi, tasmā me agāraṃ na vijjatīti.	560	
PA_atk-s05_13a3:561	Taṃ sutvā bodhisatto itaraṃ gāthādvayamāha –	56	
PA_atk-s05_13a3:563	“Anavaṭṭhitacittassa, lahucittassa dubbhino;	56	
PA_atk-s05_13a3:564	Niccaṃ addhuvasīlassa, sukhabhāvo na vijjati.	56	
PA_atk-s05_13a3:566	“So karassu ānubhāvaṃ, vītivattassu sīliyaṃ;	56	
PA_atk-s05_13a3:567	Sītavātaparittāṇaṃ, karassu kuṭavaṃ kapī”ti.	56	
PA_atk-s05_13a3:568_0	Tattha anavaṭṭhitacittassāti appatiṭṭhitacittassa. Dubbhinoti mittadubbhissa. Addhuvasīlassāti	568	
PA_atk-s05_13a3:568_1	na sabbakālaṃ sīlarakkhakassa. So karassu ānubhāvanti so tvaṃ samma makkaṭa paññāya	568	
PA_atk-s05_13a3:568_2	uppādanatthaṃ ānubhāvaṃ balaṃ upāyaṃ karohi. Vītivattassu sīliyanti attano dussīlabhāvasaṅkhātaṃ	568	
PA_atk-s05_13a3:568_3	sīliyaṃ atikkamitvā sīlavā hoti. Kuṭavaṃ kapīti sītavātassa parittāṇasamatthaṃ attano	568	
PA_atk-s05_13a3:568_4	kuṭavaṃ kulāvakaṃ ekaṃ vasanāgārakaṃ karohīti.	568	
PA_atk-s05_13a3:569_0	Makkaṭo cintesi “ayaṃ tāva attano anovassakaṭṭhāne nisinnabhāvena maṃ paribhāsati,	569	
PA_atk-s05_13a3:569_1	na nisīdāpessāmi naṃ imasmiṃ kulāvake”ti. Tato bodhisattaṃ gaṇhitukāmo pakkhandi,	569	
PA_atk-s05_13a3:569_2	bodhisatto uppatitvā aññattha gato. Makkaṭo kulāvakaṃ viddhaṃsetvā cuṇṇavicuṇṇaṃ katvā pakkāmi.	569	
PA_atk-s05_13a3:570	Satthā imaṃ dhammadesanaṃ āharitvā jātakaṃ samodhānesi – “tadā makkaṭo kuṭijhāpako ahosi, siṅgilasakuṇo pana ahameva ahosi”nti.	57	
PA_atk-s05_13a3:571	Kuṭidūsakajātakavaṇṇanā paṭhamā.	57	
PA_atk-s05_13a3:573	[322] 2. Duddubhajātakavaṇṇanā	57	
PA_atk-s05_13a3:574_0	Duddubhāyati bhaddanteti idaṃ satthā jetavane viharanto aññatitthiye ārabbha kathesi.	574	
PA_atk-s05_13a3:574_1	Titthiyā kira jetavanassa samīpe tasmiṃ tasmiṃ ṭhāne kaṇṭakāpassaye seyyaṃ kappenti,	574	
PA_atk-s05_13a3:574_2	pañcātapaṃ tapenti, nānappakāraṃ micchātapaṃ caranti. Atha sambahulā bhikkhū sāvatthiyaṃ	574	
PA_atk-s05_13a3:574_3	piṇḍāya caritvā jetavanaṃ āgacchantā antarāmagge te disvā gantvā satthāraṃ upasaṅkamitvā	574	
PA_atk-s05_13a3:574_4	“atthi nu kho, bhante, aññatitthiyānaṃ vatasamādāne sāro”ti pucchiṃsu. Satthā “na,	574	
PA_atk-s05_13a3:574_5	bhikkhave, tesaṃ vatasamādāne sāro vā viseso vā atthi, tañhi nighaṃsiyamānaṃ upaparikkhiyamānaṃ	574	
PA_atk-s05_13a3:574_6	ukkārabhūmimaggasadisaṃ sasakassa duddubhasadisaṃ hotī”ti vatvā “duddubhasadisabhāvamassa	574	
PA_atk-s05_13a3:574_7	mayaṃ na jānāma, kathetha no, bhante”ti tehi yācito atītaṃ āhari.	574	
PA_atk-s05_13a3:575_0	Atīte bārāṇasiyaṃ brahmadatte rajjaṃ kārente bodhisatto sīhayoniyaṃ nibbattitvā vayappatto	575	
PA_atk-s05_13a3:575_1	araññe paṭivasati. Tadā pana pacchimasamuddasamīpe beluvamissakatālavanaṃ hoti. Tatreko	575	
PA_atk-s05_13a3:575_2	sasako beluvarukkhamūle ekassa tālagacchassa heṭṭhā vasati. So ekadivasaṃ gocaraṃ	575	
PA_atk-s05_13a3:575_3	ādāya āgantvā tālapaṇṇassa heṭṭhā nipanno cintesi “sace ayaṃ pathavī saṃvaṭṭeyya,	575	
PA_atk-s05_13a3:575_4	kahaṃ nu kho gamissāmī”ti. Tasmiṃ khaṇe ekaṃ beluvapakkaṃ tālapaṇṇassa upari pati.	575	
PA_atk-s05_13a3:575_5	So tassa saddena “addhā pathavī saṃvaṭṭatī”ti uppatitvā pacchato anolokentova palāyi.	575	
PA_atk-s05_13a3:575_6	Taṃ maraṇabhayabhītaṃ vegena palāyantaṃ añño sasako disvā pucchi “kiṃ bho, ativiya	575	
PA_atk-s05_13a3:575_7	bhīto palāyasī”ti. “Mā pucchi, bho”ti. So “kiṃ bho, kiṃ bho”ti pacchato dhāvateva.	575	
PA_atk-s05_13a3:575_8	Itaro nivattitvā anolokentova “ettha pathavī saṃvaṭṭatī”ti āha. Sopi tassa pacchato	575	
PA_atk-s05_13a3:575_9	palāyi. Evaṃ tamañño addasa, tamaññoti evaṃ sasakasahassaṃ ekato hutvā palāyi. Te	575	
PA_atk-s05_13a3:575_10	ekopi migo disvā ekato hutvā palāyi. Eko sūkaro, eko gokaṇṇo, eko mahiṃso, eko gavayo,	5751	
PA_atk-s05_13a3:575_11	eko khaggo, eko byaggho, eko sīho, eko hatthī disvā “kimeta”nti pucchitvā “ettha	5751	
PA_atk-s05_13a3:575_12	pathavī saṃvaṭṭatī”ti vutte palāyi. Evaṃ anukkamena yojanamattaṃ tiracchānabalaṃ ahosi.	5751	
PA_atk-s05_13a3:576_0	Tadā bodhisatto taṃ balaṃ palāyantaṃ disvā “kimeta”nti pucchitvā “ettha pathavī saṃvaṭṭatī”ti	576	
PA_atk-s05_13a3:576_1	sutvā cintesi “pathavīsaṃvaṭṭanaṃ nāma na kadāci atthi, addhā etesaṃ kiñci dussutaṃ	576	
PA_atk-s05_13a3:576_2	bhavissati, mayi kho pana ussukkaṃ anāpajjante sabbe nassissanti, jīvitaṃ nesaṃ dassāmī”ti	576	
PA_atk-s05_13a3:576_3	sīhavegena purato pabbatapādaṃ gantvā tikkhattuṃ sīhanādaṃ nadi. Te sīhabhayatajjitā	576	
PA_atk-s05_13a3:576_4	nivattitvā piṇḍitā aṭṭhaṃsu. Sīho tesaṃ antaraṃ pavisitvā “kimatthaṃ palāyathā”ti	576	
PA_atk-s05_13a3:576_5	pucchi. “Pathavī saṃvaṭṭatī”ti. “Kena saṃvaṭṭamānā diṭṭhā”ti? “Hatthī jānantī”ti.	576	
PA_atk-s05_13a3:576_6	Hatthī pucchi. Te “mayaṃ na jānāma, sīhā jānantī”ti vadiṃsu, sīhāpi “mayaṃ na jānāma,	576	
PA_atk-s05_13a3:576_7	byagghā jānantī”ti, byagghāpi “mayaṃ na jānāma, khaggā jānantī”ti, khaggāpi “gavayā	576	
PA_atk-s05_13a3:576_8	jānantī”ti, gavayāpi “mahiṃsā jānantī”ti, mahiṃsāpi “gokaṇṇā jānantī”ti, gokaṇṇāpi	576	
PA_atk-s05_13a3:576_9	“sūkarā jānantī”ti, sūkarāpi “migā jānantī”ti, migāpi “mayaṃ na jānāma, sasakā jānantī”ti,	576	
PA_atk-s05_13a3:576_10	sasakesu pucchiyamānesu “ayaṃ kathetī”ti taṃ sasakaṃ dassesuṃ. Atha naṃ “evaṃ kira,	5761	
PA_atk-s05_13a3:576_11	samma, passasi pathavī saṃvaṭṭatī”ti pucchi. “Āma, sāmi mayā diṭṭhā”ti. “Kattha vasanto	5761	
PA_atk-s05_13a3:576_12	passasī”ti? “Pacchimasamuddasamīpe beluvamissakatālavane vasāmi. Ahañhi tattha beluvarukkhamūle	5761	
PA_atk-s05_13a3:576_13	tālagacche tālapaṇṇassa heṭṭhā nipanno cintesiṃ “sace pathavī saṃvaṭṭati, kahaṃ gamissāmī”ti,	5761	
PA_atk-s05_13a3:576_14	atha taṅkhaṇaññeva pathaviyā saṃvaṭṭanasaddaṃ sutvā palātomhī”ti.	5761	
PA_atk-s05_13a3:577_0	Sīho cintesi “addhā tassa tālapaṇṇassa upari beluvapakkaṃ patitvā duddubhāyanasaddamakāsi,	577	
PA_atk-s05_13a3:577_1	svāyaṃ taṃ saddaṃ sutvā ‘pathavī saṃvaṭṭatī’ti saññaṃ uppādetvā palāyi, tathato jānissāmī”ti.	577	
PA_atk-s05_13a3:577_2	So taṃ sasakaṃ gahetvā mahājanaṃ assāsetvā “ahaṃ iminā diṭṭhaṭṭhāne pathaviyā saṃvaṭṭanabhāvaṃ	577	
PA_atk-s05_13a3:577_3	vā asaṃvaṭṭanabhāvaṃ vā tathato jānitvā āgamissāmi, yāva mamāgamanā tumhe ettheva	577	
PA_atk-s05_13a3:577_4	hothā”ti sasakaṃ piṭṭhiyaṃ āropetvā sīhavegena pakkhanditvā tālavane sasakaṃ otāretvā	577	
PA_atk-s05_13a3:577_5	“ehi tayā diṭṭhaṭṭhānaṃ dassehī”ti āha. “Na visahāmi sāmī”ti. “Ehi mā bhāyī”ti. So	577	
PA_atk-s05_13a3:577_6	beluvarukkhaṃ upasaṅkamituṃ asakkonto avidūre ṭhatvā “idaṃ sāmi duddubhāyanaṭṭhāna”nti	577	
PA_atk-s05_13a3:577_7	vatvā paṭhamaṃ gāthamāha –	577	
PA_atk-s05_13a3:579	“Duddubhāyati bhaddante, yasmiṃ dese vasāmahaṃ;	57	
PA_atk-s05_13a3:580	Ahampetaṃ na jānāmi, kimetaṃ duddubhāyatī”ti.	58	
PA_atk-s05_13a3:581_0	Tattha duddubhāyatīti duddubhasaddaṃ karoti. Bhaddanteti bhaddaṃ tava atthu. Kimetanti	581	
PA_atk-s05_13a3:581_1	yasmiṃ padese ahaṃ vasāmi, tattha duddubhāyati, ahampi na jānāmi “kiṃ vā etaṃ duddubhāyati,	581	
PA_atk-s05_13a3:581_2	kena vā kāraṇena duddubhāyati, kevalaṃ duddubhāyanasaddaṃ assosi”nti.	581	
PA_atk-s05_13a3:582_0	Evaṃ vutte sīho beluvarukkhamūlaṃ gantvā tālapaṇṇassa heṭṭhā sasakena nipannaṭṭhānañceva	582	
PA_atk-s05_13a3:582_1	tālapaṇṇamatthake patitaṃ beluvapakkañca disvā pathaviyā asaṃvaṭṭanabhāvaṃ tathato	582	
PA_atk-s05_13a3:582_2	jānitvā sasakaṃ piṭṭhiyaṃ āropetvā sīhavegena khippaṃ migasaṅghānaṃ santikaṃ gantvā	582	
PA_atk-s05_13a3:582_3	sabbaṃ pavattiṃ ārocetvā “tumhe mā bhāyathā”ti migagaṇaṃ assāsetvā vissajjesi. Sace	582	
PA_atk-s05_13a3:582_4	hi tadā bodhisatto na bhaveyya, sabbe samuddaṃ pavisitvā nasseyyuṃ. Bodhisattaṃ pana	582	
PA_atk-s05_13a3:582_5	nissāya sabbe jīvitaṃ labhiṃsūti.	582	
PA_atk-s05_13a3:584	“Beluvaṃ patitaṃ sutvā, duddubhanti saso javi;	58	
PA_atk-s05_13a3:585	Sasassa vacanaṃ sutvā, santattā migavāhinī.	58	
PA_atk-s05_13a3:587	“Appatvā padaviññāṇaṃ, paraghosānusārino;	58	
PA_atk-s05_13a3:588	Panādaparamā bālā, te honti parapattiyā.	58	
PA_atk-s05_13a3:590	“Ye ca sīlena sampannā, paññāyūpasame ratā;	59	
PA_atk-s05_13a3:591	Ārakā viratā dhīrā, na honti parapattiyā”ti. –	59	
PA_atk-s05_13a3:592	Imā tisso abhisambuddhagāthā.	59	
PA_atk-s05_13a3:593_0	Tattha beluvanti beluvapakkaṃ. Duddubhantīti evaṃ saddaṃ kurumānaṃ. Santattāti utrastā.	593	
PA_atk-s05_13a3:593_1	Migavāhinīti anekasahassasaṅkhā migasenā. Padaviññāṇanti viññāṇapadaṃ, sotaviññāṇakoṭṭhāsaṃ	593	
PA_atk-s05_13a3:593_2	apāpuṇitvāti attho. Te honti parapattiyāti te paraghosānusārino tameva paraghosasaṅkhātaṃ	593	
PA_atk-s05_13a3:593_3	panādaṃ “parama”nti maññamānā bālā andhaputhujjanā viññāṇapadassa appattatāya parapattiyāva	593	
PA_atk-s05_13a3:593_4	honti, paresaṃ vacanaṃ saddahitvā yaṃ vā taṃ vā karonti.	593	
PA_atk-s05_13a3:594_0	Sīlenāti ariyamaggena āgatasīlena samannāgatā. Paññāyūpasame ratāti maggeneva āgatapaññāya	594	
PA_atk-s05_13a3:594_1	kilesūpasame ratā, yathā vā sīlena, evaṃ paññāyapi sampannā, kilesūpasame ratātipi	594	
PA_atk-s05_13a3:594_2	attho. Ārakā viratā dhīrāti pāpakiriyato ārakā viratā paṇḍitā. Na hontīti te evarūpā	594	
PA_atk-s05_13a3:594_3	sotāpannā pāpato oratabhāvena kilesūpasame abhiratabhāvena ca ekavāraṃ maggañāṇena	594	
PA_atk-s05_13a3:594_4	paṭividdhadhammā aññesaṃ kathentānampi na saddahanti na gaṇhanti. Kasmā? Attano paccakkhattāti. Tena vuttaṃ –	594	
PA_atk-s05_13a3:595	“Assaddho akataññū ca, sandhicchedo ca yo naro;	59	
PA_atk-s05_13a3:596	Hatāvakāso vantāso, sa ve uttamaporiso”ti. ;	59	
PA_atk-s05_13a3:597	Satthā imaṃ dhammadesanaṃ āharitvā jātakaṃ samodhānesi – “tadā sīho ahameva ahosi”nti.	59	
PA_atk-s05_13a3:598	Duddubhajātakavaṇṇanā dutiyā.	59	
PA_atk-s05_13a3:600	[323] 3. Brahmadattajātakavaṇṇanā	60	
PA_atk-s05_13a3:601_0	Dvayaṃ yācanakoti idaṃ satthā āḷaviṃ nissāya aggāḷave cetiye viharanto kuṭikārasikkhāpadaṃ	601	
PA_atk-s05_13a3:601_1	ārabbha kathesi. Vatthu pana heṭṭhā maṇikaṇṭhajātake āgatameva. Idha pana satthā	601	
PA_atk-s05_13a3:601_2	“saccaṃ kira tumhe, bhikkhave, yācanabahulā viññattibahulā viharathā”ti vatvā “āma,	601	
PA_atk-s05_13a3:601_3	bhante”ti vutte te bhikkhū garahitvā “bhikkhave, porāṇakapaṇḍitā pathavissarena raññā	601	
PA_atk-s05_13a3:601_4	pavāritāpi paṇṇacchattañca ekapaṭalikaṃ upāhanayugañca yācitukāmā hirottappabhedanabhayena	601	
PA_atk-s05_13a3:601_5	mahājanamajjhe akathetvā raho kathayiṃsū”ti vatvā atītaṃ āhari.	601	
PA_atk-s05_13a3:602_0	Atīte kapilaraṭṭhe uttarapañcālanagare uttarapañcālarāje rajjaṃ kārente bodhisatto	602	
PA_atk-s05_13a3:602_1	ekasmiṃ nigamagāme brāhmaṇakule nibbattitvā vayappatto takkasilāyaṃ sabbasippāni	602	
PA_atk-s05_13a3:602_2	uggaṇhitvā aparabhāge tāpasapabbajjaṃ pabbajitvā himavante uñchācariyāya vanamūlaphalāphalena	602	
PA_atk-s05_13a3:602_3	yāpento ciraṃ vasitvā loṇambilasevanatthāya manussapathaṃ vicaranto uttarapañcālanagaraṃ	602	
PA_atk-s05_13a3:602_4	patvā rājuyyāne vasitvā punadivase bhikkhaṃ pariyesamāno nagaraṃ pavisitvā rājadvāraṃ	602	
PA_atk-s05_13a3:602_5	sampāpuṇi. Rājā tassācāre ca vihāre ca pasīditvā mahātale nisīdāpetvā rājārahaṃ paṇītabhojanaṃ	602	
PA_atk-s05_13a3:602_6	bhojetvā paṭiññaṃ gahetvā uyyāneyeva vasāpesi. So nibaddhaṃ rājaghareyeva bhuñjanto	602	
PA_atk-s05_13a3:602_7	vassānassa accayena himavantameva gantukāmo hutvā cintesi “mayhaṃ maggaṃ gacchantassa	602	
PA_atk-s05_13a3:602_8	ekapaṭalikā upāhanā ceva paṇṇacchattañca laddhuṃ vaṭṭati, rājānaṃ yācissāmī”ti. So	602	
PA_atk-s05_13a3:602_9	ekadivasaṃ rājānaṃ uyyānaṃ āgantvā vanditvā nisinnaṃ disvā “upāhanañca chattañca	602	
PA_atk-s05_13a3:602_10	yācissāmī”ti cintetvā puna cintesi “paraṃ ‘imaṃ nāma dehī’ti yācanto rodati nāma,	6021	
PA_atk-s05_13a3:602_11	paropi ‘natthī’ti vadanto paṭirodati nāma, ‘mā kho pana maṃ rodantaṃ mahājano addasa,	6021	
PA_atk-s05_13a3:602_12	mā rājāna”nti raho paṭicchannaṭṭhāne ubhopi roditvā tuṇhī bhavissāmā”ti. Atha naṃ	6021	
PA_atk-s05_13a3:602_13	“mahārāja, raho paccāsīsāmī”ti āha. Rājā taṃ sutvā rājapurise apasakki. Bodhisatto	6021	
PA_atk-s05_13a3:602_14	“sace mayi yācante rājā na dassati, metti no bhijjissati, tasmā na yācissāmī”ti taṃ	6021	
PA_atk-s05_13a3:602_15	divasaṃ nāmaṃ gahetuṃ asakkonto “gaccha, tāva, mahārāja, punekadivasaṃ jānissāmī”ti āha.	6021	
PA_atk-s05_13a3:603_0	Punekadivasaṃ rañño uyyānaṃ āgatakāle tatheva puna tathevāti evaṃ yācituṃ asakkontasseva	603	
PA_atk-s05_13a3:603_1	dvādasa saṃvaccharāni atikkantāni. Tato rājā cintesi “mayhaṃ ayyo ‘mahārāja, raho	603	
PA_atk-s05_13a3:603_2	paccāsīsāmī’ti vatvā parisāya apagatāya kiñci vattuṃ na visahati, vattukāmassevassa	603	
PA_atk-s05_13a3:603_3	dvādasa vassāni atikkantāni, ciraṃ kho panassa brahmacariyaṃ carantassa ukkaṇṭhitvā	603	
PA_atk-s05_13a3:603_4	bhoge bhuñjitukāmo rajjaṃ paccāsīsati maññe, rajjassa pana nāmaṃ gahetuṃ asakkonto	603	
PA_atk-s05_13a3:603_5	tuṇhī hoti, ajja dānissāhaṃ rajjaṃ ādiṃ katvā yaṃ icchati, taṃ dassāmī”ti. So uyyānaṃ	603	
PA_atk-s05_13a3:603_6	gantvā vanditvā nisinno bodhisattena “raho paccāsīsāmī”ti vutte parisāya apagatāya	603	
PA_atk-s05_13a3:603_7	taṃ kiñci vattuṃ asakkontaṃ āha “tumhe dvādasa vassāni ‘raho paccāsīsāmī’ti vatvā	603	
PA_atk-s05_13a3:603_8	raho laddhāpi kiñci vattuṃ na sakkotha, ahaṃ vo rajjaṃ ādiṃ katvā sabbaṃ pavāremi,	603	
PA_atk-s05_13a3:603_9	nibbhayā hutvā yaṃ vo ruccati, taṃ yācathā”ti. “Mahārāja, yamahaṃ yācāmi, taṃ dassasī”ti?	603	
PA_atk-s05_13a3:603_10	“Dassāmi, bhante”ti. “Mahārāja, mayhaṃ maggaṃ gacchantassa ekapaṭalikā upāhanā ca	6031	
PA_atk-s05_13a3:603_11	paṇṇacchattañca laddhuṃ vaṭṭatī”ti. “Ettakaṃ, bhante, tumhe dvādasa saṃvaccharāni	6031	
PA_atk-s05_13a3:603_12	yācituṃ na sakkothā”ti. “Āma, mahārājā”ti. “Kiṃkāraṇā, bhante, evamakatthā”ti. “Mahārāja,	6031	
PA_atk-s05_13a3:603_13	‘imaṃ nāma me dehī’ti yācanto rodati nāma, ‘natthī’ti vadanto paṭirodati nāma. ‘Sace	6031	
PA_atk-s05_13a3:603_14	tvaṃ mayā yācito na dadeyyāsi, taṃ no roditapaṭiroditaṃ nāma mahājano mā passatū’ti	6031	
PA_atk-s05_13a3:603_15	etadatthaṃ raho paccāsīsāmī”ti vatvā ādito tisso gāthā abhāsi –	6031	
PA_atk-s05_13a3:605	“Dvayaṃ yācanako rāja, brahmadatta nigacchati;	60	
PA_atk-s05_13a3:606	Alābhaṃ dhanalābhaṃ vā, evaṃdhammā hi yācanā.	60	
PA_atk-s05_13a3:608	“Yācanaṃ rodanaṃ āhu, pañcālānaṃ rathesabha;	60	
PA_atk-s05_13a3:609	Yo yācanaṃ paccakkhāti, tamāhu paṭirodanaṃ.	60	
PA_atk-s05_13a3:611	“Mā maddasaṃsu rodantaṃ, pañcālā susamāgatā;	61	
PA_atk-s05_13a3:612	Tuvaṃ vā paṭirodantaṃ, tasmā icchāmahaṃ raho”ti.	61	
PA_atk-s05_13a3:613_0	Tattha rāja brahmadattāti dvīhipi rājānaṃ ālapati. Nigacchatīti labhati vindati.	613	
PA_atk-s05_13a3:613_1	Evaṃdhammāti evaṃsabhāvā. Āhūti paṇḍitā kathenti. Pañcālānaṃ rathesabhāti pañcālaraṭṭhassa	613	
PA_atk-s05_13a3:613_2	issara rathapavara. Yo yācanaṃ paccakkhātīti yo pana yaṃ yācanakaṃ “natthī”ti paṭikkhipati.	613	
PA_atk-s05_13a3:613_3	Tamāhūti taṃ paṭikkhipanaṃ “paṭirodana”nti vadanti. Mā maddasaṃsūti tava raṭṭhavāsino	613	
PA_atk-s05_13a3:613_4	pañcālā susamāgatā maṃ rodantaṃ mā addasaṃsūti.	613	
PA_atk-s05_13a3:614	Rājā bodhisattassa gāravalakkhaṇe pasīditvā varaṃ dadamāno catutthaṃ gāthamāha –	61	
PA_atk-s05_13a3:616	“Dadāmi te brāhmaṇa rohiṇīnaṃ, gavaṃ sahassaṃ saha puṅgavena;	61	
PA_atk-s05_13a3:617	Ariyo hi ariyassa kathaṃ na dajjā, sutvāna gāthā tava dhammayuttā”ti.	61	
PA_atk-s05_13a3:618	Tattha rohiṇīnanti rattavaṇṇānaṃ. Ariyoti ācārasampanno. Ariyassāti ācārasampannassa. Kathaṃ na dajjāti kena kāraṇena na dadeyya. Dhammayuttāti kāraṇayuttā.	61	
PA_atk-s05_13a3:619_0	Bodhisatto pana “nāhaṃ, mahārāja, vatthukāmehi atthiko, yaṃ ahaṃ yācāmi, tadeva me	619	
PA_atk-s05_13a3:619_1	dehī”ti ekapaṭalikā upāhanā ca paṇṇacchattañca gahetvā “mahārāja, appamatto hohi,	619	
PA_atk-s05_13a3:619_2	dānaṃ dehi, sīlaṃ rakkhāhi, uposathakammaṃ karohī”ti rājānaṃ ovaditvā tassa yācantasseva	619	
PA_atk-s05_13a3:619_3	himavantameva gato. Tattha abhiññā ca samāpattiyo ca nibbattetvā brahmalokaparāyaṇo ahosi.	619	
PA_atk-s05_13a3:620	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, tāpaso pana ahameva ahosi”nti.	62	
PA_atk-s05_13a3:621	Brahmadattajātakavaṇṇanā tatiyā.	62	
PA_atk-s05_13a3:623	[324] 4. Cammasāṭakajātakavaṇṇanā	62	
PA_atk-s05_13a3:624_0	Kalyāṇarūpo vatayanti idaṃ satthā jetavane viharanto cammasāṭakaṃ nāma paribbājakaṃ	624	
PA_atk-s05_13a3:624_1	ārabbha kathesi. Tassa kira cammameva nivāsanañca pārupanañca hoti. So ekadivasaṃ	624	
PA_atk-s05_13a3:624_2	paribbājakārāmā nikkhamitvā sāvatthiyaṃ bhikkhāya caranto eḷakānaṃ yujjhanaṭṭhānaṃ	624	
PA_atk-s05_13a3:624_3	sampāpuṇi. Eḷako taṃ disvā paharitukāmo osakki. Paribbājako “esa mayhaṃ apacitiṃ	624	
PA_atk-s05_13a3:624_4	dassetī”ti na paṭikkami. Eḷako vegenāgantvā taṃ ūrumhi paharitvā pātesi. Tassa taṃ	624	
PA_atk-s05_13a3:624_5	asantapaggahaṇakāraṇaṃ bhikkhusaṅghe pākaṭaṃ ahosi. Bhikkhū dhammasabhāyaṃ kathaṃ	624	
PA_atk-s05_13a3:624_6	samuṭṭhāpesuṃ “āvuso, cammasāṭakaparibbājako asantapaggahaṃ katvā vināsaṃ patto”ti	624	
PA_atk-s05_13a3:624_7	satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	624	
PA_atk-s05_13a3:624_8	nāmā”ti vutte “na, bhikkhave, idāneva, pubbepesa asantapaggahaṃ katvā vināsaṃ pattoyevā”ti vatvā atītaṃ āhari.	624	
PA_atk-s05_13a3:625_0	Atīte bārāṇasiyaṃ brahmadatte rajjaṃ kārente bodhisatto ekasmiṃ vāṇijakule nibbattitvā	625	
PA_atk-s05_13a3:625_1	vayappatto vaṇijjaṃ karoti. Tadā eko cammasāṭakaparibbājako bārāṇasiyaṃ bhikkhāya	625	
PA_atk-s05_13a3:625_2	caranto eḷakānaṃ yujjhanaṭṭhānaṃ patvā eḷakaṃ osakkantaṃ disvā “apacitiṃ me karotī”ti	625	
PA_atk-s05_13a3:625_3	saññāya apaṭikkamitvā “imesaṃ ettakānaṃ manussānaṃ antare ayaṃ eko eḷako amhākaṃ	625	
PA_atk-s05_13a3:625_4	guṇaṃ jānātī”ti tassa añjaliṃ paggahetvā ṭhitova paṭhamaṃ gāthamāha –	625	
PA_atk-s05_13a3:627	“Kalyāṇarūpo vatayaṃ catuppado, subhaddako ceva supesalo ca;	62	
PA_atk-s05_13a3:628	Yo brāhmaṇaṃ jātimantūpapannaṃ, apacāyati meṇḍavaro yasassī”ti.	62	
PA_atk-s05_13a3:629	Tattha kalyāṇarūpoti kalyāṇajātiko. Supesaloti suṭṭhu piyasīlo. Jātimantūpapannanti jātiyā ca mantehi ca sampannaṃ. Yasassīti vaṇṇabhaṇanametaṃ.	62	
PA_atk-s05_13a3:630	Tasmiṃ khaṇe āpaṇe nisinno paṇḍitavāṇijo taṃ paribbājakaṃ nisedhento dutiyaṃ gāthamāha –	63	
PA_atk-s05_13a3:632	“Mā brāhmaṇa ittaradassanena, vissāsamāpajji catuppadassa;	63	
PA_atk-s05_13a3:633	Daḷhappahāraṃ abhikaṅkhamāno, avasakkatī dassati suppahāra”nti.	63	
PA_atk-s05_13a3:634	Tattha ittaradassanenāti khaṇikadassanena.	63	
PA_atk-s05_13a3:635_0	Tassa paṇḍitavāṇijassa kathentasseva so meṇḍako vegenāgantvā ūrumhi paharitvā taṃ	635	
PA_atk-s05_13a3:635_1	tattheva vedanāppattaṃ katvā pātesi. So paridevamāno nipajji. Satthā taṃ kāraṇaṃ	635	
PA_atk-s05_13a3:635_2	pakāsento tatiyaṃ gāthamāha –	635	
PA_atk-s05_13a3:637	“Ūruṭṭhi bhaggaṃ vaṭṭito khāribhāro, sabbañca bhaṇḍaṃ brāhmaṇassa bhinnaṃ;	63	
PA_atk-s05_13a3:638	Ubhopi bāhā paggayha kandati, atidhāvatha haññate brahmacārī”ti.	63	
PA_atk-s05_13a3:639_0	Tassattho – bhikkhave, tassa paribbājakassa ūruṭṭhikaṃ bhaggaṃ, khāribhāro vaṭṭito	639	
PA_atk-s05_13a3:639_1	pavaṭṭito, tasmiṃ pavaṭṭamāne yaṃ tattha tassa brāhmaṇassa upakaraṇabhaṇḍaṃ, tampi	639	
PA_atk-s05_13a3:639_2	sabbaṃ bhinnaṃ, sopi ubho bāhā ukkhipitvā parivāretvā ṭhitaparisaṃ sandhāya “abhidhāvatha,	639	
PA_atk-s05_13a3:639_3	haññate brahmacārī”ti vadanto kandati rodati paridevatīti.	639	
PA_atk-s05_13a3:640	Paribbājako catutthaṃ gāthaṃ āha –	64	
PA_atk-s05_13a3:642	“Evaṃ so nihato seti, yo apūjaṃ pasaṃsati;	64	
PA_atk-s05_13a3:643	Yathāhamajja pahato, hato meṇḍena dummatī”ti.	64	
PA_atk-s05_13a3:644_0	Tattha apūjanti apūjanīyaṃ. Yathāhamajjāti yathā ahaṃ ajja asantapaggahaṃ katvā ṭhito	644	
PA_atk-s05_13a3:644_1	meṇḍena daḷhappahārena pahato ettheva mārito. Dummatīti duppañño. Evaṃ yo aññopi	644	
PA_atk-s05_13a3:644_2	asantapaggahaṃ karissati, sopi ahaṃ viya dukkhaṃ anubhavissatīti so paridevanto tattheva	644	
PA_atk-s05_13a3:644_3	jīvitakkhayaṃ pattoti.	644	
PA_atk-s05_13a3:645	Satthā imaṃ dhammadesanaṃ āharitvā jātakaṃ samodhānesi – “tadā cammasāṭako etarahi cammasāṭako ahosi, paṇḍitavāṇijo pana ahameva ahosi”nti.	64	
PA_atk-s05_13a3:646	Cammasāṭakajātakavaṇṇanā catutthā.	64	
PA_atk-s05_13a3:648	[325] 5. Godharājajātakavaṇṇanā	64	
PA_atk-s05_13a3:649_0	Samaṇaṃ taṃ maññamānoti idaṃ satthā jetavane viharanto ekaṃ kuhakaṃ bhikkhuṃ ārabbha	649	
PA_atk-s05_13a3:649_1	kathesi. Vatthu heṭṭhā vitthāritameva. Idhāpi bhikkhū taṃ bhikkhuṃ ānetvā “ayaṃ,	649	
PA_atk-s05_13a3:649_2	bhante, bhikkhu kuhako”ti satthu dassesuṃ. Satthā “na, bhikkhave, idāneva, pubbepesa	649	
PA_atk-s05_13a3:649_3	kuhakoyevā”ti vatvā atītaṃ āhari.	649	
PA_atk-s05_13a3:650_0	Atīte bārāṇasiyaṃ brahmadatte rajjaṃ kārente bodhisatto godhayoniyaṃ nibbattitvā	650	
PA_atk-s05_13a3:650_1	vayappatto kāyabalena sampanno araññe vasati. Eko dusīlatāpasopi tassa avidūre paṇṇasālaṃ	650	
PA_atk-s05_13a3:650_2	māpetvā vāsaṃ kappesi. Bodhisatto gocarāya caranto taṃ disvā “sīlavantatāpasassa	650	
PA_atk-s05_13a3:650_3	paṇṇasālā bhavissatī”ti tattha gantvā taṃ vanditvā attano vasanaṭṭhānameva gacchati.	650	
PA_atk-s05_13a3:650_4	Athekadivasaṃ so kūṭatāpaso upaṭṭhākakule sampāditaṃ madhuramaṃsaṃ labhitvā “kiṃ	650	
PA_atk-s05_13a3:650_5	maṃsaṃ nāmeta”nti pucchitvā “godhamaṃsa”nti sutvā rasataṇhāya abhibhūto “mayhaṃ assamapadaṃ	650	
PA_atk-s05_13a3:650_6	nibaddhaṃ āgacchamānaṃ godhaṃ māretvā yathāruci pacitvā khādissāmī”ti sappidadhikaṭukabhaṇḍādīni	650	
PA_atk-s05_13a3:650_7	gahetvā tattha gantvā muggaraṃ gahetvā kāsāvena paṭicchādetvā bodhisattassa āgamanaṃ	650	
PA_atk-s05_13a3:650_8	olokento paṇṇasāladvāre upasantūpasanto viya nisīdi.	650	
PA_atk-s05_13a3:651_0	So āgantvā taṃ paduṭṭhindriyaṃ disvā “iminā amhākaṃ sajātikamaṃsaṃ khāditaṃ bhavissati,	651	
PA_atk-s05_13a3:651_1	pariggaṇhissāmi na”nti adhovāte ṭhatvā sarīragandhaṃ ghāyitvā sajātimaṃsassa khāditabhāvaṃ	651	
PA_atk-s05_13a3:651_2	ñatvā tāpasaṃ anupagamma paṭikkamitvā cari. Tāpasopi tassa anāgamanabhāvaṃ ñatvā	651	
PA_atk-s05_13a3:651_3	muggaraṃ khipi, muggaro sarīre apatitvā naṅguṭṭhakoṭiṃ pāpuṇi. Tāpaso “gaccha viraddhosmī”ti	651	
PA_atk-s05_13a3:651_4	āha. Bodhisatto “maṃ tāva viraddhosi, cattāro pana apāye na viraddhosī”ti vatvā palāyitvā	651	
PA_atk-s05_13a3:651_5	caṅkamanakoṭiyaṃ ṭhitaṃ vammikaṃ pavisitvā aññena chiddena sīsaṃ nīharitvā tena saddhiṃ	651	
PA_atk-s05_13a3:651_6	sallapanto dve gāthā abhāsi –	651	
PA_atk-s05_13a3:653	“Samaṇaṃ taṃ maññamāno, upagacchimasaññataṃ;	65	
PA_atk-s05_13a3:654	So maṃ daṇḍena pāhāsi, yathā assamaṇo tathā.	65	
PA_atk-s05_13a3:656	“Kiṃ te jaṭāhi dummedha, kiṃ te ajinasāṭiyā;	65	
PA_atk-s05_13a3:657	Abbhantaraṃ te gahanaṃ, bāhiraṃ parimajjasī”ti.	65	
PA_atk-s05_13a3:658_0	Tattha asaññatanti ahaṃ kāyādīhi asaññataṃ assamaṇameva samānaṃ taṃ “samaṇo eso”ti	658	
PA_atk-s05_13a3:658_1	samitapāpatāya samaṇaṃ maññamāno upagacchiṃ. Pāhāsīti pahari. Ajinasāṭiyāti ekaṃsaṃ	658	
PA_atk-s05_13a3:658_2	katvā pārutena ajinacammena tuyhaṃ ko attho. Abbhantaraṃ te gahananti tava sarīrabbhantaraṃ	658	
PA_atk-s05_13a3:658_3	visapūrā viya alābu, gūthapūro viya āvāṭo, āsīvisapūro viya vammiko kilesagahanaṃ.	658	
PA_atk-s05_13a3:658_4	Bāhiranti kevalaṃ bahisarīraṃ parimajjasi, taṃ antopharusatāya bahimaṭṭhatāya hatthilaṇḍaṃ	658	
PA_atk-s05_13a3:658_5	viya assalaṇḍaṃ viya ca hotīti.	658	
PA_atk-s05_13a3:659	Taṃ sutvā tāpaso tatiyaṃ gāthamāha –	65	
PA_atk-s05_13a3:661	“Ehi godha nivattassu, bhuñja sālīnamodanaṃ;	66	
PA_atk-s05_13a3:662	Telaṃ loṇañca me atthi, pahūtaṃ mayha pipphalī”ti.	66	
PA_atk-s05_13a3:663_0	Tattha pahūtaṃ mayha pipphalīti na kevalaṃ sālīnamodanaṃ telaloṇameva, hiṅgujīrakasiṅgiveralasuṇamaricapipphalippabhedaṃ	663	
PA_atk-s05_13a3:663_1	kaṭukabhaṇḍampi mayhaṃ bahu atthi, tenābhisaṅkhataṃ sālīnamodanaṃ bhuñjāhīti.	663	
PA_atk-s05_13a3:664	Taṃ sutvā bodhisatto catutthaṃ gāthamāha –	66	
PA_atk-s05_13a3:666	“Esa bhiyyo pavekkhāmi, vammikaṃ sataporisaṃ;	66	
PA_atk-s05_13a3:667	Telaṃ loṇañca kittesi, ahitaṃ mayha pipphalī”ti.	66	
PA_atk-s05_13a3:668	Tattha pavekkhāmīti pavisissāmi. Ahitanti yaṃ etaṃ tava kaṭukabhaṇḍasaṅkhātaṃ pipphali, etaṃ mayhaṃ ahitaṃ asappāyanti.	66	
PA_atk-s05_13a3:669_0	Evañca pana vatvā “are, kūṭajaṭila, sace idha vasissasi, gocaragāme manusseheva taṃ	669	
PA_atk-s05_13a3:669_1	‘ayaṃ coro’ti gāhāpetvā vippakāraṃ pāpessāmi, sīghaṃ palāyassū”ti santajjesi. Kūṭajaṭilo tato palāyi.	669	
PA_atk-s05_13a3:670	Satthā imaṃ dhammadesanaṃ āharitvā jātakaṃ samodhānesi – “tadā kūṭajaṭilo ayaṃ kuhakabhikkhu ahosi, godharājā pana ahameva ahosi”nti.	67	
PA_atk-s05_13a3:671	Godharājajātakavaṇṇanā pañcamā.	67	
PA_atk-s05_13a3:673	[326] 6. Kakkārujātakavaṇṇanā	67	
PA_atk-s05_13a3:674_0	Kāyena yo nāvahareti idaṃ satthā veḷuvane viharanto devadattaṃ ārabbha kathesi. Tassa	674	
PA_atk-s05_13a3:674_1	hi saṅghaṃ bhinditvā gatassa aggasāvakehi saddhiṃ parisāya pakkantāya uṇhaṃ lohitaṃ	674	
PA_atk-s05_13a3:674_2	mukhato uggañchi. Atha bhikkhū dhammasabhāyaṃ kathaṃ samuṭṭhāpesuṃ “āvuso, devadatto	674	
PA_atk-s05_13a3:674_3	musāvādaṃ katvā saṅghaṃ bhinditvā idāni gilāno hutvā mahādukkhaṃ anubhotī”ti. Satthā	674	
PA_atk-s05_13a3:674_4	āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti	674	
PA_atk-s05_13a3:674_5	vutte “na, bhikkhave, idāneva, pubbepesa musāvādīyeva, na cesa idāneva musāvādaṃ	674	
PA_atk-s05_13a3:674_6	katvā mahādukkhaṃ anubhoti, pubbepi anubhosiyevā”ti vatvā atītaṃ āhari.	674	
PA_atk-s05_13a3:675_0	Atīte bārāṇasiyaṃ brahmadatte rajjaṃ kārente bodhisatto tāvatiṃsabhavane aññataro	675	
PA_atk-s05_13a3:675_1	devaputto ahosi. Tena kho pana samayena bārāṇasiyaṃ mahāussavo ahosi. Bahū nāgā ca	675	
PA_atk-s05_13a3:675_2	supaṇṇā ca bhūmaṭṭhakā ca devā āgantvā ussavaṃ olokayiṃsu. Tāvatiṃsabhavanatopi cattāro	675	
PA_atk-s05_13a3:675_3	devaputtā kakkārūni nāma dibbapupphāni tehi katacumbaṭakaṃ piḷandhitvā ussavadassanaṃ	675	
PA_atk-s05_13a3:675_4	āgamiṃsu. Dvādasayojanikaṃ bārāṇasinagaraṃ tesaṃ pupphānaṃ gandhena ekagandhaṃ ahosi.	675	
PA_atk-s05_13a3:675_5	Manussā “imāni pupphāni kena piḷandhitānī”ti upadhārentā vicaranti. Te devaputtā	675	
PA_atk-s05_13a3:675_6	“amhe ete upadhārentī”ti ñatvā rājaṅgaṇe uppatitvā mahantena devānubhāvena ākāse	675	
PA_atk-s05_13a3:675_7	aṭṭhaṃsu. Mahājano sannipati, rājāpi saddhiṃ uparājādīhi agamāsi. Atha ne “kataradevalokato,	675	
PA_atk-s05_13a3:675_8	sāmi, āgacchathā”ti pucchiṃsu. “Tāvatiṃsadevalokato āgacchāmā”ti. “Kena kammena āgatatthā”ti.	675	
PA_atk-s05_13a3:675_9	“Ussavadassanatthāyā”ti. “Kiṃpupphāni nāmetānī”ti? “Dibbakakkārupupphāni nāmā”ti.	675	
PA_atk-s05_13a3:675_10	“Sāmi, tumhe devaloke aññāni piḷandheyyātha, imāni amhākaṃ dethā”ti. Devaputtā “dibbakakkārupupphāni	6751	
PA_atk-s05_13a3:675_11	mahānubhāvāni devānaññeva anucchavikāni, manussaloke lāmakānaṃ duppaññānaṃ hīnādhimuttikānaṃ	6751	
PA_atk-s05_13a3:675_12	dussīlānaṃ nānucchavikāni. Ye pana manussā imehi ca imehi ca guṇehi samannāgatā,	6751	
PA_atk-s05_13a3:675_13	tesaṃ etāni anucchavikānī”ti āhaṃsu.	6751	
PA_atk-s05_13a3:676	Evañca pana vatvā tesu jeṭṭhakadevaputto paṭhamaṃ gāthamāha –	67	
PA_atk-s05_13a3:678	“Kāyena yo nāvahare, vācāya na musā bhaṇe;	67	
PA_atk-s05_13a3:679	Yaso laddhā na majjeyya, sa ve kakkārumarahatī”ti.	67	
PA_atk-s05_13a3:680_0	Tassattho – yo kāyena parassa santakaṃ tiṇasalākampi nāvaharati, vācāya jīvitaṃ pariccajamānopi	680	
PA_atk-s05_13a3:680_1	musāvādaṃ na bhaṇati. Desanāsīsamevetaṃ, kāyadvāravacīdvāramanodvārehi pana yo dasapi	680	
PA_atk-s05_13a3:680_2	akusalakammapathe na karotīti ayamettha adhippāyo. Yaso laddhāti issariyañca labhitvā	680	
PA_atk-s05_13a3:680_3	yo issariyamadamatto satiṃ vissajjetvā pāpakammaṃ na karoti, sa ve evarūpo imehi	680	
PA_atk-s05_13a3:680_4	guṇehi yutto puggalo imaṃ dibbapupphaṃ arahati. Tasmā yo imehi guṇehi samannāgato,	680	
PA_atk-s05_13a3:680_5	so imāni pupphāni yācituṃ arahati, tassa dassāmīti.	680	
PA_atk-s05_13a3:681_0	Taṃ sutvā purohito cintesi “mayhaṃ imesu guṇesu ekopi natthi, musāvādaṃ pana vatvā	681	
PA_atk-s05_13a3:681_1	etāni pupphāni gahetvā piḷandhissāmi, evaṃ maṃ mahājano ‘guṇasampanno aya’nti jānissatī”ti.	681	
PA_atk-s05_13a3:681_2	So “ahaṃ etehi guṇehi samannāgato”ti vatvā tāni pupphāni āharāpetvā piḷandhitvā dutiyaṃ	681	
PA_atk-s05_13a3:681_3	devaputtaṃ yāci. So dutiyaṃ gāthamāha –	681	
PA_atk-s05_13a3:683	“Dhammena vittameseyya, na nikatyā dhanaṃ hare;	68	
PA_atk-s05_13a3:684	Bhoge laddhā na majjeyya, sa ve kakkārumarahatī”ti.	68	
PA_atk-s05_13a3:685_0	Tassattho – dhammena parisuddhājīvena suvaṇṇarajatādivittaṃ pariyeseyya. Na nikatyāti	685	
PA_atk-s05_13a3:685_1	na vañcanāya dhanaṃ hareyya, vatthābharaṇādike bhoge labhitvā pamādaṃ nāpajjeyya,	685	
PA_atk-s05_13a3:685_2	evarūpo imāni pupphāni arahatīti.	685	
PA_atk-s05_13a3:686	Purohito “ahaṃ etehi guṇehi samannāgato”ti vatvā tāni āharāpetvā piḷandhitvā tatiyaṃ devaputtaṃ yāci. So tatiyaṃ gāthamāha –	68	
PA_atk-s05_13a3:688	“Yassa cittaṃ ahāliddaṃ, saddhā ca avirāginī;	68	
PA_atk-s05_13a3:689	Eko sāduṃ na bhuñjeyya, sa ve kakkārumarahatī”ti.	68	
PA_atk-s05_13a3:690_0	Tassattho – yassa puggalassa cittaṃ ahāliddaṃ haliddirāgo viya khippaṃ na virajjati,	690	
PA_atk-s05_13a3:690_1	thirameva hoti. Saddhā ca avirāginīti kammaṃ vā vipākaṃ vā okappanīyassa vā puggalassa	690	
PA_atk-s05_13a3:690_2	vacanaṃ saddahitvā appamattakeneva na virajjati na bhijjati. Yo yācake vā aññe vā	690	
PA_atk-s05_13a3:690_3	saṃvibhāgārahe puggale bahi katvā ekakova sādurasabhojanaṃ na bhuñjati, nesaṃ saṃvibhajitvā	690	
PA_atk-s05_13a3:690_4	bhuñjati, so imāni pupphāni arahatīti.	690	
PA_atk-s05_13a3:691	Purohito “ahaṃ etehi guṇehi samannāgato”ti vatvā tāni pupphāni āharāpetvā piḷandhitvā catutthaṃ devaputtaṃ yāci. So catutthaṃ gāthamāha –	69	
PA_atk-s05_13a3:693	“Sammukhā vā tirokkhā vā, yo sante na paribhāsati;	69	
PA_atk-s05_13a3:694	Yathāvādī tathākārī, sa ve kakkārumarahatī”ti.	69	
PA_atk-s05_13a3:695_0	Tassattho – yo puggalo sammukhā vā parammukhā vā sīlādiguṇayutte sante uttamapaṇḍitapurise	695	
PA_atk-s05_13a3:695_1	na akkosati na paribhāsati, yaṃ vācāya vadati, tadeva kāyena karoti, so imāni pupphāni arahatīti.	695	
PA_atk-s05_13a3:696_0	Purohito “ahaṃ etehi guṇehi samannāgato”ti vatvā tānipi āharāpetvā piḷandhi. Cattāro	696	
PA_atk-s05_13a3:696_1	devaputtā cattāri pupphacumbaṭakāni purohitassa datvā devalokameva gatā. Tesaṃ gatakāle	696	
PA_atk-s05_13a3:696_2	purohitassa sīse mahatī vedanā uppajji, tikhiṇasikharena nimmathitaṃ viya ca ayapaṭṭena	696	
PA_atk-s05_13a3:696_3	pīḷitaṃ viya ca sīsaṃ ahosi. So vedanāppatto aparāparaṃ parivattamāno mahāsaddena	696	
PA_atk-s05_13a3:696_4	viravi, “kimeta”nti ca vutte “ahaṃ mamabbhantare avijjamāneyeva guṇe ‘atthī’ti musāvādaṃ	696	
PA_atk-s05_13a3:696_5	katvā te devaputte imāni pupphāni yāciṃ, harathetāni mama sīsato”ti āha. Tāni harantāpi	696	
PA_atk-s05_13a3:696_6	harituṃ nāsakkhiṃsu, ayapaṭṭena baddhāni viya ahesuṃ. Atha naṃ ukkhipitvā gehaṃ nayiṃsu.	696	
PA_atk-s05_13a3:696_7	Tattha tassa viravantassa satta divasā vītivattā.	696	
PA_atk-s05_13a3:697_0	Rājā amacce āmantetvā “dussīlabrāhmaṇo marissati, kiṃ karomā”ti āha. “Deva, puna	697	
PA_atk-s05_13a3:697_1	ussavaṃ kārema, devaputtā puna āgacchissantī”ti. Rājā puna ussavaṃ kāresi. Devaputtā	697	
PA_atk-s05_13a3:697_2	puna āgantvā sakalanagaraṃ pupphagandhena ekagandhaṃ katvā tatheva rājaṅgaṇe aṭṭhaṃsu,	697	
PA_atk-s05_13a3:697_3	mahājano sannipatitvā dussīlabrāhmaṇaṃ ānetvā tesaṃ purato uttānaṃ nipajjāpesi. So	697	
PA_atk-s05_13a3:697_4	“jīvitaṃ me detha, sāmī”ti devaputte yāci. Devaputtā “tuyhaṃ dussīlassa pāpadhammassa	697	
PA_atk-s05_13a3:697_5	ananucchavikānevetāni pupphāni, tvaṃ pana ‘amhe vañcessāmī’ti saññī ahosi, attano	697	
PA_atk-s05_13a3:697_6	musāvādaphalaṃ laddha”nti mahājanamajjhe dussīlabrāhmaṇaṃ garahitvā sīsato pupphacumbaṭakaṃ	697	
PA_atk-s05_13a3:697_7	apanetvā mahājanassa ovādaṃ datvā sakaṭṭhānameva agamaṃsu.	697	
PA_atk-s05_13a3:698_0	Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo devadatto	698	
PA_atk-s05_13a3:698_1	ahosi, tesu devaputtesu eko kassapo, eko moggallāno, eko sāriputto, jeṭṭhakadevaputto	698	
PA_atk-s05_13a3:698_2	pana ahameva ahosi”nti.	698	
PA_atk-s05_13a3:699	Kakkārujātakavaṇṇanā chaṭṭhā.	69	
PA_atk-s05_13a3:701	[327] 7. Kākavatījātakavaṇṇanā	70	
PA_atk-s05_13a3:702_0	Vāti cāyaṃ tato gandhoti idaṃ satthā jetavane viharanto ekaṃ ukkaṇṭhitabhikkhuṃ ārabbha	702	
PA_atk-s05_13a3:702_1	kathesi. Tadā hi satthā taṃ bhikkhuṃ “saccaṃ kira tvaṃ bhikkhu ukkaṇṭhitosī”ti pucchi.	702	
PA_atk-s05_13a3:702_2	“Saccaṃ, bhante”ti. “Kasmā ukkaṇṭhitosī”ti? “Kilesavasena, bhante”ti. “Bhikkhu mātugāmo	702	
PA_atk-s05_13a3:702_3	nāma arakkhiyo, na sakkā rakkhituṃ, porāṇakapaṇḍitā pana mātugāmaṃ mahāsamuddamajjhe	702	
PA_atk-s05_13a3:702_4	simbalirukkhavimāne vasāpentāpi rakkhituṃ nāsakkhiṃsū”ti vatvā atītaṃ āhari.	702	
PA_atk-s05_13a3:703_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ	703	
PA_atk-s05_13a3:703_1	nibbattitvā vayappatto pitu accayena rajjaṃ kāresi. Kākavatī nāmassa aggamahesī ahosi	703	
PA_atk-s05_13a3:703_2	abhirūpā devaccharā viya. Ayamettha saṅkhepo, vitthārato pana atītavatthu kuṇālajātake	703	
PA_atk-s05_13a3:703_3	āvi bhavissati. Tadā paneko supaṇṇarājā manussavesena āgantvā raññā saha jūtaṃ kīḷanto	703	
PA_atk-s05_13a3:703_4	kākavatiyā aggamahesiyā paṭibaddhacitto taṃ ādāya supaṇṇabhavanaṃ netvā tāya saddhiṃ	703	
PA_atk-s05_13a3:703_5	abhirami. Rājā deviṃ apassanto naṭakuveraṃ nāma gandhabbaṃ “tvaṃ vicināhi na”nti	703	
PA_atk-s05_13a3:703_6	āha. So taṃ supaṇṇarājānaṃ pariggahetvā ekasmiṃ sare erakavane nipajjitvā tato supaṇṇassa	703	
PA_atk-s05_13a3:703_7	gamanakāle pattantare nisīditvā supaṇṇabhavanaṃ patvā pattantarato nikkhamitvā tāya	703	
PA_atk-s05_13a3:703_8	saddhiṃ kilesasaṃsaggaṃ katvā puna tasseva pattantare nisinno āgantvā supaṇṇassa	703	
PA_atk-s05_13a3:703_9	raññā saddhiṃ jūtakīḷanakāle attano vīṇaṃ gahetvā jūtamaṇḍalaṃ gantvā rañño santike	703	
PA_atk-s05_13a3:703_10	ṭhito gītavasena paṭhamaṃ gāthamāha –	7031	
PA_atk-s05_13a3:705	“Vāti cāyaṃ tato gandho, yattha me vasatī piyā;	70	
PA_atk-s05_13a3:706	Dūre ito hi kākavatī, yattha me nirato mano”ti.	70	
PA_atk-s05_13a3:707_0	Tattha gandhoti tassā dibbagandhavilittāya sarīragandho. Yattha meti yattha supaṇṇabhavane	707	
PA_atk-s05_13a3:707_1	mama piyā vasati, tato iminā saddhiṃ katakāyasaṃsaggāya tassā imassa kāyena saddhiṃ	707	
PA_atk-s05_13a3:707_2	āgato gandho vāyatīti adhippāyo. Dūre itoti imamhā ṭhānā dūre. Hi-kāro nipātamatto.	707	
PA_atk-s05_13a3:707_3	Kākavatīti kākavatī devī. Yattha meti yassā upari mama mano nirato.	707	
PA_atk-s05_13a3:708	Taṃ sutvā supaṇṇo dutiyaṃ gāthamāha –	70	
PA_atk-s05_13a3:710	“Kathaṃ samuddamatarī, kathaṃ atari kepukaṃ;	71	
PA_atk-s05_13a3:711	Kathaṃ satta samuddāni, kathaṃ simbalimāruhī”ti.	71	
PA_atk-s05_13a3:712_0	Tassattho – tvaṃ imaṃ jambudīpasamuddaṃ tassa parato kepukaṃ nāma nadiṃ pabbatantaresu	712	
PA_atk-s05_13a3:712_1	ṭhitāni satta samuddāni ca kathaṃ atari, kenupāyena tiṇṇo satta samuddāni atikkamitvā	712	
PA_atk-s05_13a3:712_2	ṭhitaṃ amhākaṃ bhavanaṃ simbalirukkhañca kathaṃ āruhīti.	712	
PA_atk-s05_13a3:713	Taṃ sutvā naṭakuvero tatiyaṃ gāthamāha –	71	
PA_atk-s05_13a3:715	“Tayā samuddamatariṃ, tayā atari kepukaṃ;	71	
PA_atk-s05_13a3:716	Tayā satta samuddāni, tayā simbalimāruhi”nti.	71	
PA_atk-s05_13a3:717	Tattha tayāti tayā karaṇabhūtena tava pattantare nisinno ahaṃ sabbametaṃ akāsinti attho.	71	
PA_atk-s05_13a3:718	Tato supaṇṇarājā catutthaṃ gāthamāha –	71	
PA_atk-s05_13a3:720	“Dhiratthu maṃ mahākāyaṃ, dhiratthu maṃ acetanaṃ;	72	
PA_atk-s05_13a3:721	Yattha jāyāyahaṃ jāraṃ, āvahāmi vahāmi cā”ti.	72	
PA_atk-s05_13a3:722_0	Tattha dhiratthu manti attānaṃ garahanto āha. Acetananti mahāsarīratāya lahubhāvagarubhāvassa	722	
PA_atk-s05_13a3:722_1	ajānanatāya acetanaṃ. Yatthāti yasmā. Idaṃ vuttaṃ hoti – yasmā ahaṃ attano jāyāya	722	
PA_atk-s05_13a3:722_2	jāraṃ imaṃ gandhabbaṃ pattantare nisinnaṃ ānento āvahāmi nento ca vahāmi, tasmā dhiratthu	722	
PA_atk-s05_13a3:722_3	manti. So taṃ ānetvā bārāṇasirañño datvā puna nagaraṃ nāgamāsi.	722	
PA_atk-s05_13a3:723_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	723	
PA_atk-s05_13a3:723_1	ukkaṇṭhitabhikkhu sotāpattiphale patiṭṭhahi. Tadā naṭakuvero ukkaṇṭhitabhikkhu ahosi,	723	
PA_atk-s05_13a3:723_2	rājā pana ahameva ahosinti.	723	
PA_atk-s05_13a3:724	Kākavatījātakavaṇṇanā sattamā.	72	
PA_atk-s05_13a3:726	[328] 8. Ananusociyajātakavaṇṇanā	72	
PA_atk-s05_13a3:727_0	Bahūnaṃ vijjatī bhotīti idaṃ satthā jetavane viharanto ekaṃ matabhariyaṃ kuṭumbikaṃ	727	
PA_atk-s05_13a3:727_1	ārabbha kathesi. So kira bhariyāya matāya na nhāyi na pivi na limpi na bhuñji, na	727	
PA_atk-s05_13a3:727_2	kammante payojesi, aññadatthu sokābhibhūto āḷāhanaṃ gantvā paridevamāno vicari. Abbhantare	727	
PA_atk-s05_13a3:727_3	panassa kuṭe padīpo viya sotāpattimaggassa upanissayo jalati. Satthā paccūsasamaye	727	
PA_atk-s05_13a3:727_4	lokaṃ olokento taṃ disvā “imassa maṃ ṭhapetvā añño koci sokaṃ nīharitvā sotāpattimaggassa	727	
PA_atk-s05_13a3:727_5	dāyako natthi, bhavissāmissa avassayo”ti pacchābhattaṃ piṇḍapātapaṭikkanto pacchāsamaṇaṃ	727	
PA_atk-s05_13a3:727_6	ādāya tassa gehadvāraṃ gantvā kuṭumbikena sutāgamano katapaccuggamanādisakkāro paññattāsane	727	
PA_atk-s05_13a3:727_7	nisinno kuṭumbikaṃ āgantvā vanditvā ekamantaṃ nisinnaṃ “kiṃ, upāsaka, cintesī”ti	727	
PA_atk-s05_13a3:727_8	pucchitvā “āma, bhante, bhariyā me kālakatā, tamahaṃ anusocanto cintemī”ti vutte	727	
PA_atk-s05_13a3:727_9	“upāsaka, bhijjanadhammaṃ nāma bhijjati, tasmiṃ bhinne na yuttaṃ cintetuṃ, porāṇakapaṇḍitāpi	727	
PA_atk-s05_13a3:727_10	bhariyāya matāya ‘bhijjanadhammaṃ bhijjatī’ti na cintayiṃsū”ti vatvā tena yācito	7271	
PA_atk-s05_13a3:727_11	atītaṃ āhari. Atītavatthu dasakanipāte cūḷabodhijātake āvi bhavissati, ayaṃ panettha saṅkhepo.	7271	
PA_atk-s05_13a3:728_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	728	
PA_atk-s05_13a3:728_1	vayappatto takkasilāyaṃ sabbasippāni uggaṇhitvā mātāpitūnaṃ santikaṃ agamāsi. Imasmiṃ	728	
PA_atk-s05_13a3:728_2	jātake bodhisatto komārabrahmacārī ahosi. Athassa mātāpitaro “tava dārikapariyesanaṃ	728	
PA_atk-s05_13a3:728_3	karomā”ti ārocayiṃsu. Bodhisatto “na mayhaṃ gharāvāsenattho, ahaṃ tumhākaṃ accayena	728	
PA_atk-s05_13a3:728_4	pabbajissāmī”ti vatvā tehi punappunaṃ yācito ekaṃ kañcanarūpakaṃ kāretvā “evarūpaṃ	728	
PA_atk-s05_13a3:728_5	kumārikaṃ labhamāno gaṇhissāmī”ti āha. Tassa mātāpitaro taṃ kañcanarūpakaṃ paṭicchannayāne	728	
PA_atk-s05_13a3:728_6	āropetvā “gacchatha jambudīpatalaṃ vicarantā yattha evarūpaṃ brāhmaṇakumārikaṃ passatha,	728	
PA_atk-s05_13a3:728_7	tattha imaṃ kañcanarūpakaṃ datvā taṃ ānethā”ti mahantena parivārena manusse pesesuṃ.	728	
PA_atk-s05_13a3:729_0	Tasmiṃ pana kāle eko puññavā satto brahmalokato cavitvā kāsiraṭṭheyeva nigamagāme	729	
PA_atk-s05_13a3:729_1	asītikoṭivibhavassa brāhmaṇassa gehe kumārikā hutvā nibbatti, “sammillahāsinī”tissā	729	
PA_atk-s05_13a3:729_2	nāmaṃ akaṃsu. Sā soḷasavassakāle abhirūpā ahosi pāsādikā devaccharappaṭibhāgā sabbaṅgasampannā.	729	
PA_atk-s05_13a3:729_3	Tassāpi kilesavasena cittaṃ nāma na uppannapubbaṃ, accantabrahmacārinī ahosi. Kañcanarūpakaṃ	729	
PA_atk-s05_13a3:729_4	ādāya vicarantā manussā taṃ gāmaṃ pāpuṇiṃsu. Tattha manussā taṃ disvā “asukabrāhmaṇassa	729	
PA_atk-s05_13a3:729_5	dhītā sammillahāsinī kiṃkāraṇā idha ṭhitā”ti āhaṃsu. Manussā taṃ sutvā brāhmaṇakulaṃ	729	
PA_atk-s05_13a3:729_6	gantvā sammillahāsiniṃ vāresuṃ. Sā “ahaṃ tumhākaṃ accayena pabbajissāmi, na me gharāvāsenattho”ti	729	
PA_atk-s05_13a3:729_7	mātāpitūnaṃ sāsanaṃ pesesi. Te “kiṃ karosi kumārike”ti vatvā kañcanarūpakaṃ gahetvā	729	
PA_atk-s05_13a3:729_8	taṃ mahantena parivārena pesayiṃsu. Bodhisattassa ca sammillahāsiniyā ca ubhinnampi	729	
PA_atk-s05_13a3:729_9	anicchantānaññeva maṅgalaṃ kariṃsu. Te ekagabbhe vasamānā ekasmiṃ sayane sayantāpi	729	
PA_atk-s05_13a3:729_10	na aññamaññaṃ kilesavasena olokayiṃsu, dve bhikkhū dve brāhmāno viya ca ekasmiṃ ṭhāne vasiṃsu.	7291	
PA_atk-s05_13a3:730_0	Aparabhāge bodhisattassa mātāpitaro kālamakaṃsu. So tesaṃ sarīrakiccaṃ katvā sammillahāsiniṃ	730	
PA_atk-s05_13a3:730_1	pakkosāpetvā “bhadde, mama kulasantakā asītikoṭiyo, tava kulasantakā asītikoṭiyoti	730	
PA_atk-s05_13a3:730_2	imaṃ ettakaṃ dhanaṃ gahetvā imaṃ kuṭumbaṃ paṭipajjāhi, ahaṃ pabbajissāmī”ti āha.	730	
PA_atk-s05_13a3:730_3	“Ayyaputta, tayi pabbajante ahampi pabbajissāmi, na sakkomi taṃ jahitu”nti. “Tena	730	
PA_atk-s05_13a3:730_4	hi ehī”ti sabbaṃ dhanaṃ dānamukhe vissajjetvā kheḷapiṇḍaṃ viya sampattiṃ pahāya himavantaṃ	730	
PA_atk-s05_13a3:730_5	pavisitvā ubhopi tāpasapabbajjaṃ pabbajitvā vanamūlaphalāhārā tattha ciraṃ vasitvā	730	
PA_atk-s05_13a3:730_6	loṇambilasevanatthāya himavantā otaritvā anupubbena bārāṇasiṃ patvā rājuyyāne vasiṃsu.	730	
PA_atk-s05_13a3:731_0	Tesaṃ tattha vasantānaṃ sukhumālāya paribbājikāya nirojaṃ missakabhattaṃ paribhuñjantiyā	731	
PA_atk-s05_13a3:731_1	lohitapakkhandikābādho uppajji. Sā sappāyabhesajjaṃ alabhamānā dubbalā ahosi. Bodhisatto	731	
PA_atk-s05_13a3:731_2	bhikkhācāravelāya taṃ pariggahetvā nagaradvāraṃ netvā ekissā sālāya phalake nipajjāpetvā	731	
PA_atk-s05_13a3:731_3	sayaṃ bhikkhāya pāvisi. Sā tasmiṃ anikkhanteyeva kālamakāsi. Mahājano paribbājikāya	731	
PA_atk-s05_13a3:731_4	rūpasampattiṃ disvā parivāretvā rodati paridevati. Bodhisatto bhikkhaṃ caritvā āgato	731	
PA_atk-s05_13a3:731_5	tassā matabhāvaṃ ñatvā “bhijjanadhammaṃ bhijjati, sabbe saṅkhārā aniccā evaṃgatikāyevā”ti	731	
PA_atk-s05_13a3:731_6	vatvā tāya nipannaphalakeyeva nisīditvā missakabhojanaṃ bhuñjitvā mukhaṃ vikkhālesi.	731	
PA_atk-s05_13a3:731_7	Parivāretvā ṭhitamahājano “ayaṃ te, bhante, paribbājikā kiṃ hotī”ti pucchi. “Gihikāle	731	
PA_atk-s05_13a3:731_8	me pādaparicārikā ahosī”ti. “Bhante, mayaṃ tāva na saṇṭhāma rodāma paridevāma, tumhe	731	
PA_atk-s05_13a3:731_9	kasmā na rodathā”ti? Bodhisatto “jīvamānā tāva esā mama kiñci hoti, idāni paralokasamaṅgitāya	731	
PA_atk-s05_13a3:731_10	na kiñci hoti, maraṇavasaṃ gatā, ahaṃ kissa rodāmī”ti mahājanassa dhammaṃ desento imā gāthā abhāsi –	7311	
PA_atk-s05_13a3:733	“Bahūnaṃ vijjatī bhotī, tehi me kiṃ bhavissati;	73	
PA_atk-s05_13a3:734	Tasmā etaṃ na socāmi, piyaṃ sammillahāsiniṃ.	73	
PA_atk-s05_13a3:736	“Taṃ taṃ ce anusoceyya, yaṃ yaṃ tassa na vijjati;	73	
PA_atk-s05_13a3:737	Attānamanusoceyya, sadā maccuvasaṃ pataṃ.	73	
PA_atk-s05_13a3:739	“Na heva ṭhitaṃ nāsīnaṃ, na sayānaṃ na paddhaguṃ;	73	
PA_atk-s05_13a3:740	Yāva byāti nimisati, tatrāpi rasatī vayo.	74	
PA_atk-s05_13a3:742	“Tatthattani vatappaddhe, vinābhāve asaṃsaye;	74	
PA_atk-s05_13a3:743	Bhūtaṃ sesaṃ dayitabbaṃ, vītaṃ ananusociya”nti.	74	
PA_atk-s05_13a3:744_0	Tattha bahūnaṃ vijjatī bhotīti ayaṃ bhotī amhe chaḍḍetvā idāni aññesaṃ bahūnaṃ matakasattānaṃ	744	
PA_atk-s05_13a3:744_1	antare vijjati atthi upalabbhati. Tehi me kiṃ bhavissatīti tehi matakasattehi saddhiṃ	744	
PA_atk-s05_13a3:744_2	vattamānā idānevesā mayhaṃ kiṃ bhavissati, tehi vā matakasattehi atirekasambandhavasenesā	744	
PA_atk-s05_13a3:744_3	mayhaṃ kiṃ bhavissati, kā nāma bhavissati, kiṃ bhariyā, udāhu bhaginīti? “Tehi meka”ntipi	744	
PA_atk-s05_13a3:744_4	pāṭho, tehi matakehi saddhiṃ idampi me kaḷevaraṃ ekaṃ bhavissatīti attho. Tasmāti	744	
PA_atk-s05_13a3:744_5	yasmā esā matakesu saṅkhaṃ gatā, mayhaṃ sā na kiñci hoti, tasmā etaṃ na socāmi.	744	
PA_atk-s05_13a3:745_0	Yaṃ yaṃ tassāti yaṃ yaṃ tassa anusocanakassa sattassa na vijjati natthi, mataṃ niruddhaṃ,	745	
PA_atk-s05_13a3:745_1	taṃ taṃ sace anusoceyyāti attho. “Yassā”tipi pāṭho, yaṃ yaṃ yassa na vijjati, taṃ	745	
PA_atk-s05_13a3:745_2	taṃ so anusoceyyāti attho. Maccuvasaṃ patanti evaṃ sante niccaṃ maccuvasaṃ patantaṃ	745	
PA_atk-s05_13a3:745_3	gacchantaṃ attānameva anusoceyya, tenassa asocanakāloyeva na bhaveyyāti attho.	745	
PA_atk-s05_13a3:746_0	Tatiyagāthāya na heva ṭhitaṃ nāsīnaṃ, na sayānaṃ na paddhagunti kañci sattaṃ āyusaṅkhāro	746	
PA_atk-s05_13a3:746_1	anugacchatīti pāṭhaseso. Tattha paddhagunti parivattetvā caramānaṃ. Idaṃ vuttaṃ hoti	746	
PA_atk-s05_13a3:746_2	– ime sattā catūsupi iriyāpathesu pamattā viharanti, āyusaṅkhārā pana rattiñca divā	746	
PA_atk-s05_13a3:746_3	ca sabbiriyāpathesu appamattā attano khayagamanakammameva karontīti. Yāva byātīti	746	
PA_atk-s05_13a3:746_4	yāva ummisati. Ayañhi tasmiṃ kāle vohāro. Idaṃ vuttaṃ hoti – yāva ummisati ca nimisati	746	
PA_atk-s05_13a3:746_5	ca, tatrāpi evaṃ appamattake kāle imesaṃ sattānaṃ rasatī vayo, tīsu vayesu so so	746	
PA_atk-s05_13a3:746_6	vayo hāyateva na vaḍḍhatīti.	746	
PA_atk-s05_13a3:747_0	Tatthattani vatappaddheti tattha vata attani paddhe. Idaṃ vuttaṃ hoti tasmiṃ vata	747	
PA_atk-s05_13a3:747_1	evaṃ rasamāne vaye ayaṃ “attā”ti saṅkhyaṃ gato attabhāvo paddho hoti, vayena aḍḍho	747	
PA_atk-s05_13a3:747_2	upaḍḍho aparipuṇṇova hoti. Evaṃ tattha imasmiṃ attani paddhe yo cesa tattha tattha	747	
PA_atk-s05_13a3:747_3	nibbattānaṃ sattānaṃ vinābhāvo asaṃsayo, tasmiṃ vinābhāvepi asaṃsaye nissaṃsaye yaṃ	747	
PA_atk-s05_13a3:747_4	bhūtaṃ sesaṃ amataṃ jīvamānaṃ, taṃ jīvamānameva dayitabbaṃ piyāyitabbaṃ mettāyitabbaṃ,	747	
PA_atk-s05_13a3:747_5	“ayaṃ satto arogo hotu abyāpajjo”ti evaṃ tasmiṃ mettābhāvanā kātabbā. Yaṃ panetaṃ	747	
PA_atk-s05_13a3:747_6	vītaṃ vigataṃ mataṃ, taṃ ananusociyaṃ na anusocitabbanti.	747	
PA_atk-s05_13a3:748_0	Evaṃ mahāsatto catūhi gāthāhi aniccākāraṃ dīpento dhammaṃ desesi. Mahājano paribbājikāya	748	
PA_atk-s05_13a3:748_1	sarīrakiccaṃ akāsi. Bodhisatto himavantameva pavisitvā jhānābhiññāsamāpattiyo nibbattetvā	748	
PA_atk-s05_13a3:748_2	brahmalokaparāyaṇo ahosi.	748	
PA_atk-s05_13a3:749_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	749	
PA_atk-s05_13a3:749_1	kuṭumbiko sotāpattiphale patiṭṭhahi. Tadā sammillahāsinī rāhulamātā ahosi, tāpaso	749	
PA_atk-s05_13a3:749_2	pana ahameva ahosinti.	749	
PA_atk-s05_13a3:750	Ananusociyajātakavaṇṇanā aṭṭhamā.	75	
PA_atk-s05_13a3:752	[329] 9. Kāḷabāhujātakavaṇṇanā	75	
PA_atk-s05_13a3:753_0	Yaṃ annapānassāti idaṃ satthā veḷuvane viharanto hatalābhasakkāraṃ devadattaṃ ārabbha	753	
PA_atk-s05_13a3:753_1	kathesi. Devadattena hi tathāgate aṭṭhānakopaṃ bandhitvā dhanuggahesu payojitesu	753	
PA_atk-s05_13a3:753_2	nāḷāgirivissajjanena tassa doso pākaṭo jāto. Athassa paṭṭhapitāni dhuvabhattādīni	753	
PA_atk-s05_13a3:753_3	manussā na kariṃsu, rājāpi naṃ na olokesi. So hatalābhasakkāro kulesu viññāpetvā	753	
PA_atk-s05_13a3:753_4	bhuñjanto vicari. Bhikkhū dhammasabhāyaṃ kathaṃ samuṭṭhāpesuṃ “āvuso, devadatto ‘lābhasakkāraṃ	753	
PA_atk-s05_13a3:753_5	uppādessāmī’ti uppannampi thiraṃ kātuṃ nāsakkhī”ti. Satthā āgantvā “kāya nuttha,	753	
PA_atk-s05_13a3:753_6	bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,	753	
PA_atk-s05_13a3:753_7	idāneva, pubbepesa hatalābhasakkāro ahosī”ti vatvā atītaṃ āhari.	753	
PA_atk-s05_13a3:754_0	Atīte bārāṇasiyaṃ dhanañjaye rajjaṃ kārente bodhisatto rādho nāma suko ahosi mahāsarīro	754	
PA_atk-s05_13a3:754_1	paripuṇṇagatto, kaniṭṭho panassa poṭṭhapādo nāma. Eko luddako te dvepi jane bandhitvā	754	
PA_atk-s05_13a3:754_2	netvā bārāṇasirañño adāsi. Rājā ubhopi te suvaṇṇapañjare pakkhipitvā suvaṇṇataṭṭakena	754	
PA_atk-s05_13a3:754_3	madhulāje khādāpento sakkharodakaṃ pāyento paṭijaggi. Sakkāro ca mahā ahosi, lābhaggayasaggappattā	754	
PA_atk-s05_13a3:754_4	ahesuṃ. Atheko vanacarako kāḷabāhuṃ nāmekaṃ mahākāḷamakkaṭaṃ ānetvā bārāṇasirañño	754	
PA_atk-s05_13a3:754_5	adāsi. Tassa pacchā āgatattā mahantataro lābhasakkāro ahosi, sukānaṃ parihāyi. Bodhisatto	754	
PA_atk-s05_13a3:754_6	tādilakkhaṇayogato na kiñci āha, kaniṭṭho panassa tādilakkhaṇābhāvā taṃ makkaṭassa	754	
PA_atk-s05_13a3:754_7	sakkāraṃ asahanto “bhātika, pubbe imasmiṃ rājakule sādhurasakhādanīyādīni amhākameva	754	
PA_atk-s05_13a3:754_8	denti, idāni pana mayaṃ na labhāma, kāḷabāhumakkaṭasseva denti. Mayaṃ dhanañjayarañño	754	
PA_atk-s05_13a3:754_9	santikā lābhasakkāraṃ alabhantā imasmiṃ ṭhāne kiṃ karissāma, ehi araññameva gantvā	754	
PA_atk-s05_13a3:754_10	vasissāmā”ti tena saddhiṃ sallapanto paṭhamaṃ gāthamāha –	7541	
PA_atk-s05_13a3:756	“Yaṃ annapānassa pure labhāma, taṃ dāni sākhamigameva gacchati;	75	
PA_atk-s05_13a3:757	Gacchāma dāni vanameva rādha, asakkatā casma dhanañjayāyā”ti.	75	
PA_atk-s05_13a3:758_0	Tattha yaṃ annapānassāti yaṃ annapānaṃ assa rañño santikā. Upayogatthe vā sāmivacanaṃ.	758	
PA_atk-s05_13a3:758_1	Dhanañjayāyāti karaṇatthe sampadānavacanaṃ, dhanañjayena. Asakkatā casmāti annapānaṃ	758	
PA_atk-s05_13a3:758_2	na labhāma, iminā ca na sakkatamhāti attho.	758	
PA_atk-s05_13a3:759	Taṃ sutvā rādho dutiyaṃ gāthamāha –	75	
PA_atk-s05_13a3:761	“Lābho alābho yaso ayaso ca, nindā pasaṃsā ca sukhañca dukkhaṃ;	76	
PA_atk-s05_13a3:762	Ete aniccā manujesu dhammā, mā soci kiṃ socasi poṭṭhapādā”ti.	76	
PA_atk-s05_13a3:763_0	Tattha yasoti issariyaparivāro. Ayasoti tassābhāvo. Eteti ete aṭṭha lokadhammā manujesu	763	
PA_atk-s05_13a3:763_1	aniccā, lābhaggayasaggappattā hutvāpi aparena samayena appalābhā appasakkārā honti,	763	
PA_atk-s05_13a3:763_2	niccalābhino nāma na honti. Yasādīsupi eseva nayo.	763	
PA_atk-s05_13a3:764	Taṃ sutvā poṭṭhapādo makkaṭe usūyaṃ apanetuṃ asakkonto tatiyaṃ gāthamāha –	76	
PA_atk-s05_13a3:766	“Addhā tuvaṃ paṇḍitakosi rādha, jānāsi atthāni anāgatāni;	76	
PA_atk-s05_13a3:767	Kathaṃ nu sākhāmigaṃ dakkhisāma, niddhāvitaṃ rājakulatova jamma”nti.	76	
PA_atk-s05_13a3:768	Tattha kathaṃ nūti kena nu kho upāyena. Dakkhisāmāti dakkhissāma. Niddhāvitanti nivuṭṭhāpitaṃ nikkaḍḍhāpitaṃ. Jammanti lāmakaṃ.	76	
PA_atk-s05_13a3:769	Taṃ sutvā rādho catutthaṃ gāthamāha –	76	
PA_atk-s05_13a3:771	“Cāleti kaṇṇaṃ bhakuṭiṃ karoti, muhuṃ muhuṃ bhāyayate kumāre;	77	
PA_atk-s05_13a3:772	Sayameva taṃ kāhati kāḷabāhu, yenārakā ṭhassati annapānā”ti.	77	
PA_atk-s05_13a3:773_0	Tattha bhāyayate kumāreti rājakumāre utrāseti. Yenārakā ṭhassati annapānāti yena	773	
PA_atk-s05_13a3:773_1	kāraṇena imamhā annapānā dūre ṭhassati, sayameva taṃ kāraṇaṃ karissati, mā tvaṃ etassa cintayīti attho.	773	
PA_atk-s05_13a3:774_0	Kāḷabāhupi katipāheneva rājakumārānaṃ purato ṭhatvā kaṇṇacalanādīni karonto kumāre	774	
PA_atk-s05_13a3:774_1	bhāyāpesi. Te bhītatasitā vissaramakaṃsu. Rājā “kiṃ eta”nti pucchitvā tamatthaṃ sutvā	774	
PA_atk-s05_13a3:774_2	“nikkaḍḍhatha na”nti makkaṭaṃ nikkaḍḍhāpesi. Sukānaṃ lābhasakkāro puna pākatiko ahosi.	774	
PA_atk-s05_13a3:775	Satthā imaṃ dhammadesanaṃ āharitvā jātakaṃ samodhānesi – “tadā kāḷabāhu devadatto ahosi, poṭṭhapādo ānando, rādho pana ahameva ahosi”nti.	77	
PA_atk-s05_13a3:776	Kāḷabāhujātakavaṇṇanā navamā.	77	
PA_atk-s05_13a3:778	[330] 10. Sīlavīmaṃsajātakavaṇṇanā	77	
PA_atk-s05_13a3:779_0	Sīlaṃ kireva kalyāṇanti idaṃ satthā jetavane viharanto sīlavīmaṃsakabrāhmaṇaṃ ārabbha	779	
PA_atk-s05_13a3:779_1	kathesi. Dvepi vatthūni heṭṭhā kathitāneva. Idha pana bodhisatto bārāṇasirañño purohito	779	
PA_atk-s05_13a3:779_2	ahosi. So attano sīlaṃ vīmaṃsanto tīṇi divasāni heraññikaphalakato kahāpaṇaṃ gaṇhi.	779	
PA_atk-s05_13a3:779_3	Taṃ “coro”ti gahetvā rañño dassesuṃ. So rañño santike ṭhito –	779	
PA_atk-s05_13a3:781	“Sīlaṃ kireva kalyāṇaṃ, sīlaṃ loke anuttaraṃ;	78	
PA_atk-s05_13a3:782	Passa ghoraviso nāgo, sīlavāti na haññatī”ti. –	78	
PA_atk-s05_13a3:783	Imāya paṭhamagāthāya sīlaṃ vaṇṇetvā rājānaṃ pabbajjaṃ anujānāpetvā pabbajituṃ gacchati.	78	
PA_atk-s05_13a3:784_0	Athekasmiṃ divase sūnāpaṇato seno maṃsapesiṃ gahetvā ākāsaṃ pakkhandi. Tamaññe sakuṇā	784	
PA_atk-s05_13a3:784_1	parivāretvā pādanakhatuṇḍakādīhi paharanti. So taṃ dukkhaṃ sahituṃ asakkonto maṃsapesiṃ	784	
PA_atk-s05_13a3:784_2	chaḍḍesi, aparo gaṇhi. Sopi tatheva viheṭhiyamāno chaḍḍesi, athañño gaṇhi. Evaṃ yo	784	
PA_atk-s05_13a3:784_3	yo gaṇhi, taṃ taṃ sakuṇā anubandhiṃsu. Yo yo chaḍḍesi, so so sukhito ahosi. Bodhisatto	784	
PA_atk-s05_13a3:784_4	taṃ disvā “ime kāmā nāma maṃsapesūpamā, ete gaṇhantānaṃyeva dukkhaṃ, vissajjentānaṃ	784	
PA_atk-s05_13a3:784_5	sukha”nti cintetvā dutiyaṃ gāthamāha –	784	
PA_atk-s05_13a3:786	“Yāvadevassahū kiñci, tāvadeva akhādisuṃ;	78	
PA_atk-s05_13a3:787	Saṅgamma kulalā loke, na hiṃsanti akiñcana”nti.	78	
PA_atk-s05_13a3:788_0	Tassattho – yāvadeva assa senassa ahu kiñci mukhena gahitaṃ maṃsakhaṇḍaṃ, tāvadeva	788	
PA_atk-s05_13a3:788_1	naṃ imasmiṃ loke kulalā samāgantvā akhādiṃsu. Tasmiṃ pana vissaṭṭhe tamenaṃ akiñcanaṃ	788	
PA_atk-s05_13a3:788_2	nippalibodhaṃ pakkhiṃ sesapakkhino na hiṃsantīti.	788	
PA_atk-s05_13a3:789_0	So nagarā nikkhamitvā antarāmagge ekasmiṃ gāme sāyaṃ ekassa gehe nipajji. Tattha	789	
PA_atk-s05_13a3:789_1	pana piṅgalā nāma dāsī “asukavelāya āgaccheyyāsī”ti ekena purisena saddhiṃ saṅketamakāsi.	789	
PA_atk-s05_13a3:789_2	Sā sāmikānaṃ pāde dhovitvā tesu nipannesu tassāgamanaṃ olokentī ummāre nisīditvā	789	
PA_atk-s05_13a3:789_3	“idāni āgamissati, idāni āgamissatī”ti paṭhamayāmampi majjhimayāmampi vītināmesi.	789	
PA_atk-s05_13a3:789_4	Paccūsasamaye pana “na so idāni āgamissatī”ti chinnāsā hutvā nipajjitvā niddaṃ okkami.	789	
PA_atk-s05_13a3:789_5	Bodhisatto idaṃ kāraṇaṃ disvā “ayaṃ dāsī ‘so puriso āgamissatī’ti āsāya ettakaṃ kālaṃ	789	
PA_atk-s05_13a3:789_6	nisinnā, idānissa anāgamanabhāvaṃ ñatvā chinnāsā hutvā sukhaṃ supati. Kilesesu hi	789	
PA_atk-s05_13a3:789_7	āsā nāma dukkhaṃ, nirāsabhāvova sukha”nti cintetvā tatiyaṃ gāthamāha –	789	
PA_atk-s05_13a3:791	“Sukhaṃ nirāsā supati, āsā phalavatī sukhā;	79	
PA_atk-s05_13a3:792	Āsaṃ nirāsaṃ katvāna, sukhaṃ supati piṅgalā”ti.	79	
PA_atk-s05_13a3:793_0	Tattha phalavatīti yassā āsāya phalaṃ laddhaṃ hoti, sā tassa phalassa sukhatāya sukhā	793	
PA_atk-s05_13a3:793_1	nāma. Nirāsaṃ katvānāti anāsaṃ katvā chinditvā pajahitvāti attho. Piṅgalāti esā piṅgaladāsī	793	
PA_atk-s05_13a3:793_2	idāni sukhaṃ supatīti.	793	
PA_atk-s05_13a3:794_0	So punadivase tato gāmā araññaṃ pavisanto araññe ekaṃ tāpasaṃ jhānaṃ appetvā nisinnaṃ	794	
PA_atk-s05_13a3:794_1	disvā “idhaloke ca paraloke ca jhānasukhato uttaritaraṃ sukhaṃ nāma natthī”ti cintetvā	794	
PA_atk-s05_13a3:794_2	catutthaṃ gāthamāha –	794	
PA_atk-s05_13a3:796	“Na samādhiparo atthi, asmiṃ loke paramhi ca;	79	
PA_atk-s05_13a3:797	Na paraṃ nāpi attānaṃ, vihiṃsati samāhito”ti.	79	
PA_atk-s05_13a3:798	Tattha na samādhiparoti samādhito paro añño sukhadhammo nāma natthīti.	79	
PA_atk-s05_13a3:799	So araññaṃ pavisitvā isipabbajjaṃ pabbajitvā jhānābhiññā uppādetvā brahmalokaparāyaṇo ahosi.	79	
PA_atk-s05_13a3:800	Satthā imaṃ dhammadesanaṃ āharitvā jātakaṃ samodhānesi – “tadā purohito ahameva ahosi”nti.	80	
PA_atk-s05_13a3:801	Sīlavīmaṃsajātakavaṇṇanā dasamā.	80	
PA_atk-s05_13a3:802	Kuṭidūsakavaggo tatiyo.	80	
PA_atk-s05_13a3:803	4. Kokilavaggo	80	
PA_atk-s05_13a3:805	[331] 1. Kokilajātakavaṇṇanā	80	
PA_atk-s05_13a3:806	Yo ve kāle asampatteti idaṃ satthā jetavane viharanto kokālikaṃ ārabbha kathesi. Vatthu takkāriyajātake vitthāritameva.	80	
PA_atk-s05_13a3:807_0	Atīte bārāṇasiyaṃ brahmadatte rajjaṃ kārente bodhisatto tassa amacco ovādako ahosi,	807	
PA_atk-s05_13a3:807_1	rājā bahubhāṇī ahosi. Bodhisatto “tassa bahubhāṇitaṃ nisedhessāmī”ti ekaṃ upamaṃ	807	
PA_atk-s05_13a3:807_2	upadhārento vicarati. Athekadivasaṃ rājā uyyānaṃ gato maṅgalasilāpaṭṭe nisīdi, tassupari	807	
PA_atk-s05_13a3:807_3	ambarukkho atthi. Tatrekasmiṃ kākakulāvake kāḷakokilā attano aṇḍakaṃ nikkhipitvā	807	
PA_atk-s05_13a3:807_4	agamāsi. Kākī taṃ kokilaaṇḍakaṃ paṭijaggi, aparabhāge tato kokilapotako nikkhami.	807	
PA_atk-s05_13a3:807_5	Kākī “putto me”ti saññāya mukhatuṇḍakena gocaraṃ āharitvā taṃ paṭijaggi. So avirūḷhapakkho	807	
PA_atk-s05_13a3:807_6	akāleyeva kokilaravaṃ ravi. Kākī “ayaṃ idāneva tāva aññaṃ ravaṃ ravati, vaḍḍhanto	807	
PA_atk-s05_13a3:807_7	kiṃ karissatī”ti tuṇḍakena koṭṭetvā māretvā kulāvakā pātesi. So rañño pādamūle pati.	807	
PA_atk-s05_13a3:808_0	Rājā bodhisattaṃ pucchi “kimetaṃ sahāyā”ti? Bodhisatto “ahaṃ rājānaṃ nivāretuṃ ekaṃ	808	
PA_atk-s05_13a3:808_1	upamaṃ pariyesāmi, laddhā dāni me sā”ti cintetvā “mahārāja, atimukharā akāle bahubhāṇino	808	
PA_atk-s05_13a3:808_2	evarūpaṃ labhanti. Ayaṃ mahārāja, kokilapotako kākiyā puṭṭho avirūḷhapakkho akāleyeva	808	
PA_atk-s05_13a3:808_3	kokilaravaṃ ravi. Atha naṃ kākī ‘nāyaṃ mama puttako’ti ñatvā mukhatuṇḍakena koṭṭetvā	808	
PA_atk-s05_13a3:808_4	māretvā kulāvakā pātesi. Manussā vā hontu tiracchānā vā, akāle bahubhāṇino evarūpaṃ	808	
PA_atk-s05_13a3:808_5	dukkhaṃ labhantī”ti vatvā imā gāthā abhāsi –	808	
PA_atk-s05_13a3:810	“Yo ve kāle asampatte, ativelaṃ pabhāsati;	81	
PA_atk-s05_13a3:811	Evaṃ so nihato seti, kokilāyiva atrajo.	81	
PA_atk-s05_13a3:813	“Na hi satthaṃ sunisitaṃ, visaṃ halāhalāmiva;	81	
PA_atk-s05_13a3:814	Evaṃ nikaṭṭhe pāteti, vācā dubbhāsitā yathā.	81	
PA_atk-s05_13a3:816	“Tasmā kāle akāle vā, vācaṃ rakkheyya paṇḍito;	81	
PA_atk-s05_13a3:817	Nātivelaṃ pabhāseyya, api attasamamhi vā.	81	
PA_atk-s05_13a3:819	“Yo ca kāle mitaṃ bhāse, matipubbo vicakkhaṇo;	81	
PA_atk-s05_13a3:820	Sabbe amitte ādeti, supaṇṇo uragāmivā”ti.	82	
PA_atk-s05_13a3:821_0	Tattha kāle asampatteti attano vacanakāle asampatte. Ativelanti velātikkantaṃ katvā	821	
PA_atk-s05_13a3:821_1	atirekappamāṇaṃ bhāsati. Halāhalāmivāti halāhalaṃ iva. Nikaṭṭheti tasmiṃyeva khaṇe	821	
PA_atk-s05_13a3:821_2	appamattake kāle. Tasmāti yasmā sunisitasatthahalāhalavisatopi khippataraṃ dubbhāsitavacanameva	821	
PA_atk-s05_13a3:821_3	pātesi, tasmā. Kāle akāle vāti vattuṃ yuttakāle ca akāle ca vācaṃ rakkheyya, ativelaṃ	821	
PA_atk-s05_13a3:821_4	na bhāseyya api attanā same ninnānākaraṇepi puggaleti attho.	821	
PA_atk-s05_13a3:822_0	Matipubboti matiṃ purecārikaṃ katvā kathanena matipubbo. Vicakkhaṇoti ñāṇena vicāretvā	822	
PA_atk-s05_13a3:822_1	atthavindanapuggalo vicakkhaṇo nāma. Uragāmivāti uragaṃ iva. Idaṃ vuttaṃ hoti – yathā	822	
PA_atk-s05_13a3:822_2	supaṇṇo samuddaṃ khobhetvā mahābhogaṃ uragaṃ ādeti gaṇhāti, ādiyitvā ca taṅkhaṇaññeva	822	
PA_atk-s05_13a3:822_3	naṃ simbaliṃ āropetvā maṃsaṃ khādati, evameva yo matipubbaṅgamo vicakkhaṇo vattuṃ	822	
PA_atk-s05_13a3:822_4	yuttakāle mitaṃ bhāsati, so sabbe amitte ādeti gaṇhāti, attano vase vattetīti.	822	
PA_atk-s05_13a3:823	Rājā bodhisattassa dhammadesanaṃ sutvā tato paṭṭhāya mitabhāṇī ahosi, yasañcassa vaḍḍhetvā mahantataraṃ adāsi.	82	
PA_atk-s05_13a3:824	Satthā imaṃ dhammadesanaṃ āharitvā jātakaṃ samodhānesi – “tadā kokilapotako kokāliko ahosi, paṇḍitāmacco pana ahameva ahosi”nti.	82	
PA_atk-s05_13a3:825	Kokilajātakavaṇṇanā paṭhamā.	82	
PA_atk-s05_13a3:827	[332] 2. Rathalaṭṭhijātakavaṇṇanā	82	
PA_atk-s05_13a3:828_0	Api hantvā hato brūtīti idaṃ satthā jetavane viharanto kosalarañño purohitaṃ ārabbha	828	
PA_atk-s05_13a3:828_1	kathesi. So kira rathena attano bhogagāmaṃ gacchanto sambādhe magge rathaṃ pājento	828	
PA_atk-s05_13a3:828_2	ekaṃ sakaṭasatthaṃ disvā “tumhākaṃ sakaṭaṃ apanethā”ti gacchanto sakaṭe anapanīyamāne	828	
PA_atk-s05_13a3:828_3	kujjhitvā patodalaṭṭhiyā purimasakaṭe sākaṭikassa rathadhure pahari. Sā rathadhure	828	
PA_atk-s05_13a3:828_4	paṭihatā nivattitvā tasseva nalāṭaṃ pahari. Tāvadevassa nalāṭe gaṇḍo uṭṭhahi. So	828	
PA_atk-s05_13a3:828_5	nivattitvā “sākaṭikehi pahaṭomhī”ti rañño ārocesi. Sākaṭike pakkosāpetvā vinicchinantā	828	
PA_atk-s05_13a3:828_6	tasseva dosaṃ addasaṃsu. Athekadivasaṃ bhikkhū dhammasabhāyaṃ kathaṃ samuṭṭhāpesuṃ	828	
PA_atk-s05_13a3:828_7	“āvuso, rañño kira purohito ‘sākaṭikehi pahaṭomhī’ti aḍḍaṃ karonto sayameva parajjī”ti.	828	
PA_atk-s05_13a3:828_8	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	828	
PA_atk-s05_13a3:828_9	nāmā”ti vutte “na, bhikkhave, idāneva, pubbepesa evarūpaṃ akāsiyevā”ti vatvā atītaṃ āhari.	828	
PA_atk-s05_13a3:829_0	Atīte bārāṇasiyaṃ brahmadatte rajjaṃ kārente bodhisatto tasseva vinicchayāmacco ahosi.	829	
PA_atk-s05_13a3:829_1	Atha rañño purohito rathena attano bhogagāmaṃ gacchantoti sabbaṃ purimasadisameva.	829	
PA_atk-s05_13a3:829_2	Idha pana tena rañño ārocite rājā sayaṃ vinicchaye nisīditvā sākaṭike pakkosāpetvā	829	
PA_atk-s05_13a3:829_3	kammaṃ asodhetvāva “tumhehi mama purohitaṃ koṭṭetvā nalāṭe gaṇḍo uṭṭhāpito”ti vatvā	829	
PA_atk-s05_13a3:829_4	“sabbassaharaṇaṃ tesaṃ karothā”ti āha. Atha naṃ bodhisatto “tumhe, mahārāja, kammaṃ	829	
PA_atk-s05_13a3:829_5	asodhetvāva etesaṃ sabbassaṃ harāpetha, ekacce pana attanāva attānaṃ paharitvāpi	829	
PA_atk-s05_13a3:829_6	‘parena pahaṭamhā’ti vadanti, tasmā avicinitvā kātuṃ na yuttaṃ, rajjaṃ kārentena	829	
PA_atk-s05_13a3:829_7	nāma nisāmetvā kammaṃ kātuṃ vaṭṭatī”ti vatvā imā gāthā abhāsi.	829	
PA_atk-s05_13a3:831	“Api hantvā hato brūti, jetvā jitoti bhāsati;	83	
PA_atk-s05_13a3:832	Pubbamakkhāyino rāja, aññadatthu na saddahe.	83	
PA_atk-s05_13a3:834	“Tasmā paṇḍitajātiyo, suṇeyya itarassapi;	83	
PA_atk-s05_13a3:835	Ubhinnaṃ vacanaṃ sutvā, yathā dhammo tathā kare.	83	
PA_atk-s05_13a3:837	“Alaso gihī kāmabhogī na sādhu, asaññato pabbajito na sādhu;	83	
PA_atk-s05_13a3:838	Rājā na sādhu anisammakārī, yo paṇḍito kodhano taṃ na sādhu.	83	
PA_atk-s05_13a3:840	“Nisamma khattiyo kayirā, nānisamma disampati;	84	
PA_atk-s05_13a3:841	Nisammakārino rāja, yaso kitti ca vaḍḍhatī”ti.	84	
PA_atk-s05_13a3:842_0	Tattha api hantvāti api eko attanāva attānaṃ hantvā “parena pahaṭomhī”ti brūti katheti.	842	
PA_atk-s05_13a3:842_1	Jetvā jitoti sayaṃ vā pana paraṃ jitvā “ahaṃ jitomhī”ti bhāsati. Aññadatthūti mahārāja,	842	
PA_atk-s05_13a3:842_2	pubbameva rājakulaṃ gantvā akkhāyantassa pubbamakkhāyino aññadatthu na saddahe, ekaṃsena	842	
PA_atk-s05_13a3:842_3	vacanaṃ na saddaheyya. Tasmāti yasmā paṭhamataraṃ āgantvā kathentassa ekaṃsena vacanaṃ	842	
PA_atk-s05_13a3:842_4	na saddahātabbaṃ, tasmā. Yathā dhammoti yathā vinicchayasabhāvo ṭhito, tathā kareyya.	842	
PA_atk-s05_13a3:843_0	Asaññatoti kāyādīhi asaññato dussīlo. Taṃ na sādhūti yaṃ tassa paṇḍitassa ñāṇavato	843	
PA_atk-s05_13a3:843_1	puggalassa ādhānaggāhivasena daḷhakopasaṅkhātaṃ kodhanaṃ, taṃ na sādhu. Nānisammāti	843	
PA_atk-s05_13a3:843_2	na anisāmetvā. Disampatīti disānaṃ pati, mahārāja. Yaso kitti cāti issariyaparivāro	843	
PA_atk-s05_13a3:843_3	ceva kittisaddo ca vaḍḍhatīti.	843	
PA_atk-s05_13a3:844	Rājā bodhisattassa vacanaṃ sutvā dhammena vinicchini, dhammena vinicchiyamāne brāhmaṇasseva doso jātoti.	84	
PA_atk-s05_13a3:845	Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo etarahi brāhmaṇova ahosi, paṇḍitāmacco pana ahameva ahosi”nti.	84	
PA_atk-s05_13a3:846	Rathalaṭṭhijātakavaṇṇanā dutiyā.	84	
PA_atk-s05_13a3:848	[333] 3. Pakkagodhajātakavaṇṇanā	84	
PA_atk-s05_13a3:849_0	Tadeva me tvanti idaṃ satthā jetavane viharanto ekaṃ kuṭumbikaṃ ārabbha kathesi.	849	
PA_atk-s05_13a3:849_1	Vatthu heṭṭhā vitthāritameva. Idha pana tesaṃ uddhāraṃ sādhetvā āgacchantānaṃ antarāmagge	849	
PA_atk-s05_13a3:849_2	luddako “ubhopi khādathā”ti ekaṃ pakkagodhaṃ adāsi. So puriso bhariyaṃ pānīyatthāya	849	
PA_atk-s05_13a3:849_3	pesetvā sabbaṃ godhaṃ khāditvā tassā āgatakāle “bhadde, godhā palātā”ti āha. “Sādhu,	849	
PA_atk-s05_13a3:849_4	sāmi, pakkagodhāya palāyantiyā kiṃ sakkā kātu”nti? Sā jetavane pānīyaṃ pivitvā satthu	849	
PA_atk-s05_13a3:849_5	santike nisinnā satthārā “kiṃ upāsike, ayaṃ te hitakāmo sasineho upakārako”ti pucchitā	849	
PA_atk-s05_13a3:849_6	“bhante, ahaṃ etassa hitakāmā sasinehā, ayaṃ pana mayi nissineho”ti āha. Satthā “hotu	849	
PA_atk-s05_13a3:849_7	mā cintayi, evaṃ nāmesa karoti. Yadā pana te guṇaṃ sarati, tadā tuyhameva sabbissariyaṃ	849	
PA_atk-s05_13a3:849_8	detī”ti vatvā tehi yācito atītaṃ āhari.	849	
PA_atk-s05_13a3:850_0	Atītampi heṭṭhā vuttasadisameva. Idha pana tesaṃ nivattantānaṃ antarāmagge luddako	850	
PA_atk-s05_13a3:850_1	kilantabhāvaṃ disvā “dvepi janā khādathā”ti ekaṃ pakkagodhaṃ adāsi. Rājadhītā taṃ	850	
PA_atk-s05_13a3:850_2	valliyā bandhitvā ādāya maggaṃ paṭipajji. Te ekaṃ saraṃ disvā maggā okkamma assatthamūle	850	
PA_atk-s05_13a3:850_3	nisīdiṃsu. Rājaputto “gaccha bhadde, sarato paduminipattena udakaṃ āhara, maṃsaṃ	850	
PA_atk-s05_13a3:850_4	khādissāmā”ti āha. Sā godhaṃ sākhāya laggetvā pānīyatthāya gatā. Itaro sabbaṃ godhaṃ	850	
PA_atk-s05_13a3:850_5	khāditvā agganaṅguṭṭhaṃ gahetvā parammukho nisīdi. So tāya pānīyaṃ gahetvā āgatāya	850	
PA_atk-s05_13a3:850_6	“bhadde, godhā sākhāya otaritvā vammikaṃ pāvisi, ahaṃ dhāvitvā agganaṅguṭṭhaṃ aggahesiṃ,	850	
PA_atk-s05_13a3:850_7	gahitaṭṭhānaṃ hattheyeva katvā chijjitvā bilaṃ paviṭṭhā”ti āha. “Hotu, deva, pakkagodhāya	850	
PA_atk-s05_13a3:850_8	palāyantiyā kiṃ karissāma, ehi gacchāmā”ti. Te pānīyaṃ pivitvā bārāṇasiṃ agamaṃsu.	850	
PA_atk-s05_13a3:851_0	Rājaputto rajjaṃ patvā taṃ aggamahesiṭṭhānamatte ṭhapesi, sakkārasammāno panassā	851	
PA_atk-s05_13a3:851_1	natthi. Bodhisatto tassā sakkāraṃ kāretukāmo rañño santike ṭhatvā “nanu mayaṃ ayye	851	
PA_atk-s05_13a3:851_2	tumhākaṃ santikā kiñci na labhāma, kiṃ no na olokethā”ti āha. “Tāta, ahameva rañño	851	
PA_atk-s05_13a3:851_3	santikā kiñci na labhāmi, tuyhaṃ kiṃ dassāmi, rājāpi mayhaṃ idāni kiṃ dassati, so	851	
PA_atk-s05_13a3:851_4	araññato āgamanakāle pakkagodhaṃ ekakova khādī”ti. “Ayye, na devo evarūpaṃ karissati,	851	
PA_atk-s05_13a3:851_5	mā evaṃ avacutthā”ti. Atha naṃ devī “tuyhaṃ taṃ, tāta, na pākaṭaṃ, raññoyeva mayhañca	851	
PA_atk-s05_13a3:851_6	pākaṭa”nti vatvā paṭhamaṃ gāthamāha –	851	
PA_atk-s05_13a3:853	“Tadeva me tvaṃ vidito, vanamajjhe rathesabha;	85	
PA_atk-s05_13a3:854	Yassa te khaggabaddhassa, sannaddhassa tirīṭino;	85	
PA_atk-s05_13a3:855	Assatthadumasākhāya, pakkagodhā palāyathā”ti.	85	
PA_atk-s05_13a3:856_0	Tattha tadevāti tasmiṃyeva kāle “ayaṃ mayhaṃ adāyako”ti evaṃ tvaṃ vidito. Aññe pana	856	
PA_atk-s05_13a3:856_1	tava sabhāvaṃ na jānantīti attho. Khaggabaddhassāti baddhakhaggassa. Tirīṭinoti tirīṭavatthanivatthassa	856	
PA_atk-s05_13a3:856_2	maggāgamanakāle. Pakkagodhāti aṅgārapakkā godhā palāyathāti.	856	
PA_atk-s05_13a3:857_0	Evaṃ raññā katadosaṃ parisamajjhe pākaṭaṃ katvā kathesi. Taṃ sutvā bodhisatto “ayye,	857	
PA_atk-s05_13a3:857_1	devassa appiyakālato pabhuti ubhinnampi aphāsukaṃ katvā kasmā idha vasathā”ti vatvā dve gāthā abhāsi –	857	
PA_atk-s05_13a3:859	“Name namantassa bhaje bhajantaṃ, kiccānukubbassa kareyya kiccaṃ;	85	
PA_atk-s05_13a3:860	Nānatthakāmassa kareyya atthaṃ, asambhajantampi na sambhajeyya.	86	
PA_atk-s05_13a3:862	“Caje cajantaṃ vanathaṃ na kayirā, apetacittena na sambhajeyya;	86	
PA_atk-s05_13a3:863	Dijo dumaṃ khīṇaphalanti ñatvā, aññaṃ samekkheyya mahā hi loko”ti.	86	
PA_atk-s05_13a3:864_0	Tattha name namantassāti yo attani muducittena namati, tasseva paṭinameyya. Kiccānukubbassāti	864	
PA_atk-s05_13a3:864_1	attano uppannaṃ kiccaṃ anukubbantasseva. Anatthakāmassāti avaḍḍhikāmassa. Vanathaṃ	864	
PA_atk-s05_13a3:864_2	na kayirāti tasmiṃ cajante taṇhāsnehaṃ na kareyya. Apetacittenāti apagatacittena	864	
PA_atk-s05_13a3:864_3	virattacittena. Na sambhajeyyāti na samāgaccheyya. Aññaṃ samekkheyyāti aññaṃ olokeyya,	864	
PA_atk-s05_13a3:864_4	yathā dijo khīṇaphalaṃ dumaṃ rukkhaṃ ñatvā aññaṃ phalabharitaṃ rukkhaṃ gacchati,	864	
PA_atk-s05_13a3:864_5	tathā khīṇarāgaṃ purisaṃ ñatvā aññaṃ sasinehaṃ upagaccheyyāti adhippāyo.	864	
PA_atk-s05_13a3:865_0	Rājā bodhisatte kathente eva tassā guṇaṃ saritvā “bhadde, ettakaṃ kālaṃ tava guṇaṃ	865	
PA_atk-s05_13a3:865_1	na sallakkhesiṃ, paṇḍitassayeva kathāya sallakkhesiṃ, mama aparādhaṃ sahantiyā idaṃ	865	
PA_atk-s05_13a3:865_2	sakalarajjaṃ tuyhameva dammī”ti vatvā catutthaṃ gāthamāha –	865	
PA_atk-s05_13a3:867	“So te karissāmi yathānubhāvaṃ, kataññutaṃ khattiye pekkhamāno;	86	
PA_atk-s05_13a3:868	Sabbañca te issariyaṃ dadāmi, yassicchasī tassa tuvaṃ dadāmī”ti.	86	
PA_atk-s05_13a3:869	Tattha soti so ahaṃ. Yathānubhāvanti yathāsatti yathābalaṃ. Yassicchasīti yassa icchasi, tassa idaṃ rajjaṃ ādiṃ katvā yaṃ tvaṃ icchasi, taṃ dadāmīti.	86	
PA_atk-s05_13a3:870	Evañca pana vatvā rājā deviyā sabbissariyaṃ adāsi, “imināhaṃ etissā guṇaṃ sarāpito”ti paṇḍitassapi mahantaṃ issariyaṃ adāsi.	87	
PA_atk-s05_13a3:871	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ubho jayampatikā sotāpattiphale patiṭṭhahiṃsu.	87	
PA_atk-s05_13a3:872	Tadā jayampatikā etarahi jayampatikāva ahesuṃ, paṇḍitāmacco pana ahameva ahosinti.	87	
PA_atk-s05_13a3:873	Pakkagodhajātakavaṇṇanā tatiyā.	87	
PA_atk-s05_13a3:875	[334] 4. Rājovādajātakavaṇṇanā	87	
PA_atk-s05_13a3:876_0	Gavaṃ ce taramānānanti idaṃ satthā jetavane viharanto rājovādaṃ ārabbha kathesi.	876	
PA_atk-s05_13a3:876_1	Vatthu tesakuṇajātake āvi bhavissati. Idha pana satthā “mahārāja, porāṇakarājānopi	876	
PA_atk-s05_13a3:876_2	paṇḍitānaṃ kathaṃ sutvā dhammena samena rajjaṃ kārentā saggapuraṃ pūrayamānā gamiṃsū”ti	876	
PA_atk-s05_13a3:876_3	vatvā raññā yācito atītaṃ āhari.	876	
PA_atk-s05_13a3:877_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	877	
PA_atk-s05_13a3:877_1	vayappatto sikkhitasabbasippo isipabbajjaṃ pabbajitvā abhiññā ca samāpattiyo ca nibbattetvā	877	
PA_atk-s05_13a3:877_2	ramaṇīye himavantapadese vanamūlaphalāhāro vihāsi. Atha rājā aguṇapariyesako hutvā	877	
PA_atk-s05_13a3:877_3	“atthi nu kho me koci aguṇaṃ kathento”ti pariyesanto antojane ca bahijane ca antonagare	877	
PA_atk-s05_13a3:877_4	ca bahinagare ca kañci attano avaṇṇavādiṃ adisvā “janapade nu kho katha”nti aññātakavesena	877	
PA_atk-s05_13a3:877_5	janapadaṃ cari. Tatrāpi avaṇṇavādiṃ apassanto attano guṇakathameva sutvā “himavantapadese	877	
PA_atk-s05_13a3:877_6	nu kho katha”nti araññaṃ pavisitvā vicaranto bodhisattassa assamaṃ patvā taṃ abhivādetvā	877	
PA_atk-s05_13a3:877_7	katapaṭisanthāro ekamantaṃ nisīdi.	877	
PA_atk-s05_13a3:878_0	Tadā bodhisatto araññato paripakkāni nigrodhaphalāni āharitvā paribhuñji, tāni honti	878	
PA_atk-s05_13a3:878_1	madhurāni ojavantāni sakkharacuṇṇasamarasāni. So rājānampi āmantetvā “imaṃ mahāpuñña,	878	
PA_atk-s05_13a3:878_2	nigrodhapakkaphalaṃ khāditvā pānīyaṃ pivā”ti āha. Rājā tathā katvā bodhisattaṃ pucchi	878	
PA_atk-s05_13a3:878_3	“kiṃ nu kho, bhante, imaṃ nigrodhapakkaṃ ati viya madhura”nti? “Mahāpuñña, nūna rājā	878	
PA_atk-s05_13a3:878_4	dhammena samena rajjaṃ kāreti, tenetaṃ madhuranti. Rañño adhammikakāle amadhuraṃ	878	
PA_atk-s05_13a3:878_5	nu kho, bhante, hotī”ti. “Āma, mahāpuñña, rājūsu adhammikesu telamadhuphāṇitādīnipi	878	
PA_atk-s05_13a3:878_6	vanamūlaphalānipi amadhurāni honti nirojāni, na kevalaṃ etāni, sakalampi raṭṭhaṃ	878	
PA_atk-s05_13a3:878_7	nirojaṃ kasaṭaṃ hoti. Tesu pana dhammikesu sabbāni tāni madhurāni honti ojavantāni,	878	
PA_atk-s05_13a3:878_8	sakalampi raṭṭhaṃ ojavantameva hotī”ti. Rājā “evaṃ bhavissati, bhante”ti attano rājabhāvaṃ	878	
PA_atk-s05_13a3:878_9	ajānāpetvāva bodhisattaṃ vanditvā bārāṇasiṃ gantvā “tāpasassa vacanaṃ vīmaṃsissāmī”ti	878	
PA_atk-s05_13a3:878_10	adhammena rajjaṃ kāretvā “idāni jānissāmī”ti kiñci kālaṃ vītināmetvā puna tattha	8781	
PA_atk-s05_13a3:878_11	gantvā taṃ vanditvā ekamantaṃ nisīdi.	8781	
PA_atk-s05_13a3:879_0	Bodhisattopissa tatheva vatvā nigrodhapakkaṃ adāsi, taṃ tassa tittakarasaṃ ahosi.	879	
PA_atk-s05_13a3:879_1	Rājā “amadhuraṃ nirasa”nti saha kheḷena chaḍḍetvā “tittakaṃ, bhante”ti āha. Bodhisatto	879	
PA_atk-s05_13a3:879_2	“mahāpuñña, nūna rājā adhammiko bhavissati. Rājūnañhi adhammikakāle araññe phalāphalaṃ	879	
PA_atk-s05_13a3:879_3	ādiṃ katvā sabbaṃ amadhuraṃ nirojaṃ jāta”nti vatvā imā gāthā abhāsi –	879	
PA_atk-s05_13a3:881	“Gave ce taramānānaṃ, jimhaṃ gacchati puṅgavo;	88	
PA_atk-s05_13a3:882	Sabbā tā jimhaṃ gacchanti, nette jimhaṃ gate sati.	88	
PA_atk-s05_13a3:884	“Evameva manussesu, yo hoti seṭṭhasammato;	88	
PA_atk-s05_13a3:885	So ce adhammaṃ carati, pageva itarā pajā;	88	
PA_atk-s05_13a3:886	Sabbaṃ raṭṭhaṃ dukhaṃ seti, rājā ce hoti adhammiko.	88	
PA_atk-s05_13a3:888	“Gavaṃ ce taramānānaṃ, ujuṃ gacchati puṅgavo;	88	
PA_atk-s05_13a3:889	Sabbā gāvī ujuṃ yanti, nette ujuṃ gate sati.	88	
PA_atk-s05_13a3:891	“Evameva manussesu, yo hoti seṭṭhasammato;	89	
PA_atk-s05_13a3:892	So sace dhammaṃ carati, pageva itarā pajā;	89	
PA_atk-s05_13a3:893	Sabbaṃ raṭṭhaṃ sukhaṃ seti, rājā ce hoti dhammiko”ti.	89	
PA_atk-s05_13a3:894_0	Tattha gavanti gunnaṃ. Taramānānanti nadiṃ otarantānaṃ. Jimhanti kuṭilaṃ vaṅkaṃ.	894	
PA_atk-s05_13a3:894_1	Netteti nāyake gahetvā gacchante gavajeṭṭhake usabhe puṅgave. Pageva itarā pajāti	894	
PA_atk-s05_13a3:894_2	itare sattā puretarameva adhammaṃ carantīti attho. Dukhaṃ setīti na kevalaṃ seti,	894	
PA_atk-s05_13a3:894_3	catūsupi iriyāpathesu dukkhameva vindati. Adhammikoti yadi rājā chandādiagatigamanavasena	894	
PA_atk-s05_13a3:894_4	adhammiko hoti. Sukhaṃ setīti sace rājā agatigamanaṃ pahāya dhammiko hoti, sabbaṃ	894	
PA_atk-s05_13a3:894_5	raṭṭhaṃ catūsu iriyāpathesu sukhappattameva hotīti.	894	
PA_atk-s05_13a3:895_0	Rājā bodhisattassa dhammaṃ sutvā attano rājabhāvaṃ jānāpetvā “bhante, pubbe nigrodhapakkaṃ	895	
PA_atk-s05_13a3:895_1	ahameva madhuraṃ katvā tittakaṃ akāsiṃ, idāni puna madhuraṃ karissāmī”ti bodhisattaṃ	895	
PA_atk-s05_13a3:895_2	vanditvā nagaraṃ gantvā dhammena rajjaṃ kārento sabbaṃ paṭipākatikaṃ akāsi.	895	
PA_atk-s05_13a3:896	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, tāpaso pana ahameva ahosi”nti.	89	
PA_atk-s05_13a3:897	Rājovādajātakavaṇṇanā catutthā.	89	
PA_atk-s05_13a3:899	[335] 5. Jambukajātakavaṇṇanā	89	
PA_atk-s05_13a3:900_0	Brahā pavaḍḍhakāyo soti idaṃ satthā veḷuvane viharanto devadattassa sugatālayakaraṇaṃ	900	
PA_atk-s05_13a3:900_1	ārabbha kathesi. Vatthu heṭṭhā vitthāritameva, ayaṃ panettha saṅkhepo. Satthārā “sāriputta,	900	
PA_atk-s05_13a3:900_2	devadatto tumhe disvā kiṃ akāsī”ti vutto thero āha “bhante, so tumhākaṃ anukaronto	900	
PA_atk-s05_13a3:900_3	mama hatthe bījaniṃ datvā nipajji. Atha naṃ kokāliko ure jaṇṇunā pahari, iti so tumhākaṃ	900	
PA_atk-s05_13a3:900_4	anukaronto dukkhaṃ anubhavī”ti. Taṃ sutvā satthā “na kho, sāriputta, devadatto idāneva	900	
PA_atk-s05_13a3:900_5	mama anukaronto dukkhaṃ anubhoti, pubbepesa anubhosiyevā”ti vatvā tena yācito atītaṃ āhari.	900	
PA_atk-s05_13a3:901_0	Atīte bārāṇasiyaṃ brahmadatte rajjaṃ kārente bodhisatto sīhayoniyaṃ nibbattitvā himavante	901	
PA_atk-s05_13a3:901_1	guhāyaṃ vasanto ekadivasaṃ mahiṃsaṃ vadhitvā maṃsaṃ khāditvā pānīyaṃ pivitvā guhaṃ	901	
PA_atk-s05_13a3:901_2	āgacchati. Eko siṅgālo taṃ disvā palāyituṃ asakkonto urena nipajji, “kiṃ jambukā”ti	901	
PA_atk-s05_13a3:901_3	ca vutte “upaṭṭhahissāmi taṃ, bhaddante”ti āha. Sīho “tena hi ehī”ti taṃ attano vasanaṭṭhānaṃ	901	
PA_atk-s05_13a3:901_4	netvā divase divase maṃsaṃ āharitvā posesi. Tassa sīhavighāsena thūlasarīrataṃ pattassa	901	
PA_atk-s05_13a3:901_5	ekadivasaṃ māno uppajji. So sīhaṃ upasaṅkamitvā āha “ahaṃ, sāmi, niccakālaṃ tumhākaṃ	901	
PA_atk-s05_13a3:901_6	palibodho, tumhe niccaṃ maṃsaṃ āharitvā maṃ posetha, ajja tumhe idheva hotha, ahaṃ	901	
PA_atk-s05_13a3:901_7	ekaṃ vāraṇaṃ vadhitvā maṃsaṃ khāditvā tumhākampi āharissāmī”ti. Sīho “mā te, jambuka,	901	
PA_atk-s05_13a3:901_8	etaṃ rucci, na tvaṃ vāraṇaṃ vadhitvā maṃsakhādakayoniyaṃ nibbatto, ahaṃ te vāraṇaṃ	901	
PA_atk-s05_13a3:901_9	vadhitvā dassāmi, vāraṇo nāma mahākāyo pavaḍḍhakāyo, mā vāraṇaṃ gaṇhi, mama vacanaṃ	901	
PA_atk-s05_13a3:901_10	karohī”ti vatvā paṭhamaṃ gāthamāha.	9011	
PA_atk-s05_13a3:903	“Brahā pavaḍḍhakāyo so, dīghadāṭho ca jambuka;	90	
PA_atk-s05_13a3:904	Na tvaṃ tattha kule jāto, yattha gaṇhanti kuñjara”nti.	90	
PA_atk-s05_13a3:905_0	Tattha brahāti mahanto. Pavaḍḍhakāyoti uddhaṃ uggatakāyo. Dīghadāṭhoti dīghadanto	905	
PA_atk-s05_13a3:905_1	tehi dantehi tumhādise paharitvā jīvitakkhaye pāpeti. Yatthāti yasmiṃ sīhakule jātā	905	
PA_atk-s05_13a3:905_2	mattavāraṇaṃ gaṇhanti, tvaṃ na tattha jāto, siṅgālakule pana jātosīti attho.	905	
PA_atk-s05_13a3:906_0	Siṅgālo sīhena vāritoyeva guhā nikkhamitvā tikkhattuṃ “bukka bukkā”ti siṅgālikaṃ	906	
PA_atk-s05_13a3:906_1	nadaṃ naditvā pabbatakūṭe ṭhito pabbatapādaṃ olokento ekaṃ kāḷavāraṇaṃ pabbatapādena	906	
PA_atk-s05_13a3:906_2	āgacchantaṃ disvā ullaṅghitvā “tassa kumbhe patissāmī”ti parivattitvā pādamūle pati.	906	
PA_atk-s05_13a3:906_3	Vāraṇo purimapādaṃ ukkhipitvā tassa matthake patiṭṭhāpesi, sīsaṃ bhijjitvā cuṇṇavicuṇṇaṃ	906	
PA_atk-s05_13a3:906_4	jātaṃ. So tattheva anutthunanto sayi, vāraṇo koñcanādaṃ karonto pakkāmi. Bodhisatto	906	
PA_atk-s05_13a3:906_5	gantvā pabbatamatthake ṭhito taṃ vināsappattaṃ disvā “attano mānaṃ nissāya naṭṭho	906	
PA_atk-s05_13a3:906_6	siṅgālo”ti tisso gāthā abhāsi –	906	
PA_atk-s05_13a3:908	“Asīho sīhamānena, yo attānaṃ vikubbati;	90	
PA_atk-s05_13a3:909	Kotthūva gajamāsajja, seti bhūmyā anutthunaṃ.	90	
PA_atk-s05_13a3:911	“Yasassino uttamapuggalassa, sañjātakhandhassa mahabbalassa;	91	
PA_atk-s05_13a3:912	Asamekkhiya thāmabalūpapattiṃ, sa seti nāgena hatoyaṃ jambuko.	91	
PA_atk-s05_13a3:914	“Yo cīdha kammaṃ kurute pamāya, thāmabbalaṃ attani saṃviditvā;	91	
PA_atk-s05_13a3:915	Jappena mantena subhāsitena, parikkhavā so vipulaṃ jinātī”ti.	91	
PA_atk-s05_13a3:916_0	Tattha vikubbatīti parivatteti. Kotthūvāti siṅgālo viya. Anutthunanti anutthunanto.	916	
PA_atk-s05_13a3:916_1	Idaṃ vuttaṃ hoti – yathā ayaṃ kotthu mahantaṃ gajaṃ patvā anutthunanto bhūmiyaṃ seti,	916	
PA_atk-s05_13a3:916_2	evaṃ yo añño dubbalo balavatā viggahaṃ karoti, sopi evarūpova hotīti.	916	
PA_atk-s05_13a3:917_0	Yasassinoti issariyavato. Uttamapuggalassāti kāyabalena ca ñāṇabalena ca uttamapuggalassa.	917	
PA_atk-s05_13a3:917_1	Sañjātakhandhassāti susaṇṭhitamahākhandhassa. Mahabbalassātie mahāthāmassa. Thāmabalūpapattinti	917	
PA_atk-s05_13a3:917_2	evarūpassa sīhassa thāmasaṅkhātaṃ balañceva sīhajātisaṅkhātaṃ upapattiñca ajānitvā,	917	
PA_atk-s05_13a3:917_3	kāyathāmañca ñāṇabalañca sīhaupapattiñca ajānitvāti attho. Sa setīti attānampi sīhena	917	
PA_atk-s05_13a3:917_4	sadisaṃ maññamāno, so ayaṃ jambuko nāgena hato matasayanaṃ seti.	917	
PA_atk-s05_13a3:918_0	Pamāyāti paminitvā upaparikkhitvā. “Pamāṇā”tipi pāṭho, attano pamāṇaṃ gahetvā yo	918	
PA_atk-s05_13a3:918_1	attano pamāṇena kammaṃ kuruteti attho. Thāmabbalanti thāmasaṅkhātaṃ balaṃ, kāyathāmañca	918	
PA_atk-s05_13a3:918_2	ñāṇabalañcātipi attho. Jappenāti japena, ajjhenenāti attho. Mantenāti aññehi paṇḍitehi	918	
PA_atk-s05_13a3:918_3	saddhiṃ mantetvā karaṇena. Subhāsitenāti saccādiguṇayuttena anavajjavacanena. Parikkhavāti	918	
PA_atk-s05_13a3:918_4	parikkhāsampanno. So vipulaṃ jinātīti yo evarūpo hoti, yaṃ kiñci kammaṃ kurumāno	918	
PA_atk-s05_13a3:918_5	attano thāmañca balañca ñatvā jappamantavasena paricchinditvā subhāsitaṃ bhāsanto	918	
PA_atk-s05_13a3:918_6	karoti, so vipulaṃ mahantaṃ atthaṃ jināti na parihāyatīti.	918	
PA_atk-s05_13a3:919	Evaṃ bodhisatto imāhi tīhi gāthāhi imasmiṃ loke kattabbayuttakaṃ kammaṃ kathesi.	91	
PA_atk-s05_13a3:920	Satthā imaṃ dhammadesanaṃ āharitvā jātakaṃ samodhānesi – “tadā siṅgālo devadatto ahosi, sīho pana ahameva ahosi”nti.	92	
PA_atk-s05_13a3:921	Jambukajātakavaṇṇanā pañcamā.	92	
PA_atk-s05_13a3:923	[336] 6. Brahāchattajātakavaṇṇanā	92	
PA_atk-s05_13a3:924	Tiṇaṃ tiṇanti lapasīti idaṃ satthā jetavane viharanto kuhakabhikkhuṃ ārabbha kathesi. Paccuppannavatthu kathitameva.	92	
PA_atk-s05_13a3:925_0	Atīte pana bārāṇasiyaṃ brahmadatte rajjaṃ kārente bodhisatto tassa atthadhammānusāsako	925	
PA_atk-s05_13a3:925_1	amacco ahosi. Bārāṇasirājā mahatiyā senāya kosalarājānaṃ abbhuggantvā sāvatthiṃ patvā	925	
PA_atk-s05_13a3:925_2	yuddhena nagaraṃ pavisitvā rājānaṃ gaṇhi. Kosalarañño pana putto chatto nāma kumāro	925	
PA_atk-s05_13a3:925_3	atthi. So aññātakavesena nikkhamitvā takkasilaṃ gantvā tayo vede ca aṭṭhārasa sippāni	925	
PA_atk-s05_13a3:925_4	ca uggaṇhitvā takkasilato nikkhamma sabbasamayasippāni sikkhanto ekaṃ paccantagāmaṃ	925	
PA_atk-s05_13a3:925_5	pāpuṇi. Taṃ nissāya pañcasatatāpasā araññe paṇṇasālāsu vasanti. Kumāro te upasaṅkamitvā	925	
PA_atk-s05_13a3:925_6	“imesampi santike kiñci sikkhissāmī”ti pabbajitvā yaṃ te jānanti, taṃ sabbaṃ uggaṇhi.	925	
PA_atk-s05_13a3:925_7	So aparabhāge gaṇasatthā jāto.	925	
PA_atk-s05_13a3:926_0	Athekadivasaṃ isigaṇaṃ āmantetvā “mārisā, kasmā majjhimadesaṃ na gacchathā”ti pucchi.	926	
PA_atk-s05_13a3:926_1	“Mārisa, majjhimadese manussā nāma paṇḍitā, te pañhaṃ pucchanti, anumodanaṃ kārāpenti,	926	
PA_atk-s05_13a3:926_2	maṅgalaṃ bhaṇāpenti, asakkonte garahanti, mayaṃ tena bhayena na gacchāmā”ti. “Mā	926	
PA_atk-s05_13a3:926_3	tumhe bhāyatha, ahametaṃ sabbaṃ karissāmī”ti. “Tena hi gacchāmā”ti sabbe attano attano	926	
PA_atk-s05_13a3:926_4	khārivividhamādāya anupubbena bārāṇasiṃ pattā. Bārāṇasirājāpi kosalarajjaṃ attano	926	
PA_atk-s05_13a3:926_5	hatthagataṃ katvā tattha rājayutte ṭhapetvā sayaṃ tattha vijjamānaṃ dhanaṃ gahetvā	926	
PA_atk-s05_13a3:926_6	bārāṇasiṃ gantvā uyyāne lohacāṭiyo pūrāpetvā nidahitvā tasmiṃ samaye bārāṇasiyameva	926	
PA_atk-s05_13a3:926_7	vasati. Atha te isayo rājuyyāne rattiṃ vasitvā punadivase nagaraṃ bhikkhāya pavisitvā	926	
PA_atk-s05_13a3:926_8	rājadvāraṃ agamaṃsu. Rājā tesaṃ iriyāpathessu pasīditvā pakkosāpetvā mahātale nisīdāpetvā	926	
PA_atk-s05_13a3:926_9	yāgukhajjakaṃ datvā yāva bhattakālā taṃ taṃ pañhaṃ pucchi. Chatto rañño cittaṃ ārādhento	926	
PA_atk-s05_13a3:926_10	sabbapañhe vissajjetvā bhattakiccāvasāne vicitraṃ anumodanaṃ akāsi. Rājā suṭṭhutaraṃ	9261	
PA_atk-s05_13a3:926_11	pasanno paṭiññaṃ gahetvā sabbepi te uyyāne vāsāpesi.	9261	
PA_atk-s05_13a3:927_0	Chatto nidhiuddharaṇamantaṃ jānāti. So tattha vasanto “kahaṃ nu kho iminā mama pitu	927	
PA_atk-s05_13a3:927_1	santakaṃ dhanaṃ nidahita”nti mantaṃ parivattetvā olokento uyyāne nidahitabhāvaṃ ñatvā	927	
PA_atk-s05_13a3:927_2	“idaṃ dhanaṃ gahetvā mama rajjaṃ gaṇhissāmī”ti cintetvā tāpase āmantetvā “mārisā,	927	
PA_atk-s05_13a3:927_3	ahaṃ kosalarañño putto, bārāṇasiraññā amhākaṃ rajje gahite aññātakavesena nikkhamitvā	927	
PA_atk-s05_13a3:927_4	ettakaṃ kālaṃ attano jīvitaṃ anurakkhiṃ, idāni kulasantakaṃ dhanaṃ laddhaṃ, ahaṃ	927	
PA_atk-s05_13a3:927_5	etaṃ ādāya gantvā attano rajjaṃ gaṇhissāmi, tumhe kiṃ karissathā”ti āha. “Mayampi	927	
PA_atk-s05_13a3:927_6	tayāva saddhiṃ gamissāmā”ti. So “sādhū”ti mahante mahante cammapasibbake kāretvā	927	
PA_atk-s05_13a3:927_7	rattibhāge bhūmiṃ khaṇitvā dhanacāṭiyo uddharitvā pasibbakesu dhanaṃ pakkhipitvā	927	
PA_atk-s05_13a3:927_8	cāṭiyo tiṇassa pūrāpetvā pañca ca isisatāni aññe ca manusse dhanaṃ gāhāpetvā palāyitvā	927	
PA_atk-s05_13a3:927_9	sāvatthiṃ gantvā sabbe rājayutte gāhāpetvā rajjaṃ gahetvā pākāraaṭṭālakādipaṭisaṅkharaṇaṃ	927	
PA_atk-s05_13a3:927_10	kārāpetvā puna sapattaraññā yuddhena aggahetabbaṃ katvā nagaraṃ ajjhāvasati. Bārāṇasiraññopi	9271	
PA_atk-s05_13a3:927_11	“tāpasā uyyānato dhanaṃ gahetvā palātā”ti ārocayiṃsu. So uyyānaṃ gantvā cāṭiyo vivarāpetvā	9271	
PA_atk-s05_13a3:927_12	tiṇameva passi, tassa dhanaṃ nissāya mahanto soko uppajji. So nagaraṃ gantvā “tiṇaṃ	9271	
PA_atk-s05_13a3:927_13	tiṇa”nti vippalapanto carati, nāssa koci sokaṃ nibbāpetuṃ sakkoti.	9271	
PA_atk-s05_13a3:928_0	Bodhisatto cintesi “rañño mahanto soko, vippalapanto carati, ṭhapetvā kho pana maṃ	928	
PA_atk-s05_13a3:928_1	nāssa añño koci sokaṃ vinodetuṃ samattho, nissokaṃ naṃ karissāmī”ti. So ekadivasaṃ	928	
PA_atk-s05_13a3:928_2	tena saddhiṃ sukhanisinno tassa vippalapanakāle paṭhamaṃ gāthamāha –	928	
PA_atk-s05_13a3:930	“Tiṇaṃ tiṇanti lapasi, ko nu te tiṇamāhari;	93	
PA_atk-s05_13a3:931	Kiṃ nu te tiṇakiccatthi, tiṇameva pabhāsasī”ti.	93	
PA_atk-s05_13a3:932_0	Tattha kiṃ nu te tiṇakiccatthīti kiṃ nu tava tiṇena kiccaṃ kātabbaṃ atthi. Tiṇameva	932	
PA_atk-s05_13a3:932_1	pabhāsasīti tvañhi kevalaṃ “tiṇaṃ tiṇa”nti tiṇameva pabhāsasi, “asukatiṇaṃ nāmā”ti	932	
PA_atk-s05_13a3:932_2	na kathesi, tiṇanāmaṃ tāvassa kathehi “asukatiṇaṃ nāmā”ti, mayaṃ te āharissāma, atha	932	
PA_atk-s05_13a3:932_3	pana te tiṇenattho natthi, nikkāraṇā mā vippalapīti.	932	
PA_atk-s05_13a3:933	Taṃ sutvā rājā dutiyaṃ gāthamāha –	93	
PA_atk-s05_13a3:935	“Idhāgamā brahmacārī, brahā chatto bahussuto;	93	
PA_atk-s05_13a3:936	So me sabbaṃ samādāya, tiṇaṃ nikkhippa gacchatī”ti.	93	
PA_atk-s05_13a3:937	Tattha brahāti dīgho. Chattoti tassa nāmaṃ. Sabbaṃ samādāyāti sabbaṃ dhanaṃ gahetvā. Tiṇaṃ nikkhippa gacchatīti cāṭīsu tiṇaṃ nikkhipitvā gatoti dassento evamāha.	93	
PA_atk-s05_13a3:938	Taṃ sutvā bodhisatto tatiyaṃ gāthamāha –	93	
PA_atk-s05_13a3:940	“Evetaṃ hoti kattabbaṃ, appena bahumicchatā;	94	
PA_atk-s05_13a3:941	Sabbaṃ sakassa ādānaṃ, anādānaṃ tiṇassa cā”ti.	94	
PA_atk-s05_13a3:942_0	Tassattho – appena tiṇena bahudhanaṃ icchatā evaṃ etaṃ kattabbaṃ hoti, yadidaṃ pitu	942	
PA_atk-s05_13a3:942_1	santakattā sakassa dhanassa sabbaṃ ādānaṃ agayhūpagassa tiṇassa ca anādānaṃ. Iti,	942	
PA_atk-s05_13a3:942_2	mahārāja, so brahā chatto gahetabbayuttakaṃ attano pitu santakaṃ dhanaṃ gahetvā aggahetabbayuttakaṃ	942	
PA_atk-s05_13a3:942_3	tiṇaṃ cāṭīsu pakkhipitvā gato, tattha kā paridevanāti.	942	
PA_atk-s05_13a3:943	Taṃ sutvā rājā catutthaṃ gāthamāha –	94	
PA_atk-s05_13a3:945	“Sīlavanto na kubbanti, bālo sīlāni kubbati;	94	
PA_atk-s05_13a3:946	Aniccasīlaṃ dussīlyaṃ, kiṃ paṇḍiccaṃ karissatī”ti.	94	
PA_atk-s05_13a3:947_0	Tattha sīlavantoti ye sīlasampannā brahmacārayo, te evarūpaṃ na kubbanti. Bālo sīlāni	947	
PA_atk-s05_13a3:947_1	kubbatīti bālo pana durācāro evarūpāni attano anācārasaṅkhātāni sīlāni karoti. Aniccasīlanti	947	
PA_atk-s05_13a3:947_2	addhuvena dīgharattaṃ appavattena sīlena samannāgataṃ. Dussīlyanti dussīlaṃ. Kiṃ	947	
PA_atk-s05_13a3:947_3	paṇḍiccaṃ karissatīti evarūpaṃ puggalaṃ bāhusaccaparibhāvitaṃ paṇḍiccaṃ kiṃ karissati	947	
PA_atk-s05_13a3:947_4	kiṃ sampādessati, vipattimevassa karissatīti. Taṃ garahanto vatvā so tāya bodhisattassa	947	
PA_atk-s05_13a3:947_5	kathāya nissoko hutvā dhammena rajjaṃ kāresi.	947	
PA_atk-s05_13a3:948	Satthā imaṃ dhammadesanaṃ āharitvā jātakaṃ samodhānesi – “tadā brahāchatto kuhakabhikkhu ahosi, paṇḍitāmacco pana ahameva ahosi”nti.	94	
PA_atk-s05_13a3:949	Brahāchattajātakavaṇṇanā chaṭṭhā.	94	
PA_atk-s05_13a3:951	[337] 7. Pīṭhajātakavaṇṇanā	95	
PA_atk-s05_13a3:952_0	Na te pīṭhamadāyimhāti idaṃ satthā jetavane viharanto aññataraṃ bhikkhuṃ ārabbha	952	
PA_atk-s05_13a3:952_1	kathesi. So kira janapadato jetavanaṃ gantvā pattacīvaraṃ paṭisāmetvā satthāraṃ vanditvā	952	
PA_atk-s05_13a3:952_2	sāmaṇeradahare pucchi “āvuso, sāvatthiyaṃ āgantukabhikkhūnaṃ ke upakārakā”ti. “Āvuso,	952	
PA_atk-s05_13a3:952_3	anāthapiṇḍiko nāma mahāseṭṭhi, visākhā nāma mahāupāsikā ete bhikkhusaṅghassa upakārakā	952	
PA_atk-s05_13a3:952_4	mātāpituṭṭhāniyā”ti. So “sādhū”ti punadivase pātova ekabhikkhussapi apaviṭṭhakāle	952	
PA_atk-s05_13a3:952_5	anāthapiṇḍikassa gharadvāraṃ agamāsi. Taṃ avelāya gatattā koci na olokesi. So tato	952	
PA_atk-s05_13a3:952_6	kiñci alabhitvā visākhāya gharadvāraṃ gato. Tatrāpi atipātova gatattā kiñci na labhi.	952	
PA_atk-s05_13a3:952_7	So tattha tattha vicaritvā punāgacchanto yāguyā niṭṭhitāya gato, punapi tattha tattha	952	
PA_atk-s05_13a3:952_8	vicaritvā bhatte niṭṭhite gato. So vihāraṃ gantvā “dvepi kulāni assaddhāni appasannāni	952	
PA_atk-s05_13a3:952_9	eva, ime bhikkhū pana ‘saddhāni pasannānī’ti kathentī”ti tāni kulāni paribhavanto carati.	952	
PA_atk-s05_13a3:953_0	Athekadivasaṃ dhammasabhāyaṃ bhikkhū kathaṃ samuṭṭhāpesuṃ – “āvuso, asuko kira jānapado	953	
PA_atk-s05_13a3:953_1	bhikkhu atikālasseva kuladvāraṃ gato bhikkhaṃ alabhitvā kulāni paribhavanto caratī”ti.	953	
PA_atk-s05_13a3:953_2	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	953	
PA_atk-s05_13a3:953_3	nāmā”ti vutte taṃ bhikkhuṃ pakkosāpetvā “saccaṃ kira bhikkhū”ti pucchitvā “saccaṃ,	953	
PA_atk-s05_13a3:953_4	bhante”ti vutte “kasmā tvaṃ bhikkhu kujjhasi, pubbe anuppanne buddhe tāpasāpi tāva	953	
PA_atk-s05_13a3:953_5	kuladvāraṃ gantvā bhikkhaṃ alabhitvā na kujjhiṃsū”ti vatvā atītaṃ āhari.	953	
PA_atk-s05_13a3:954_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	954	
PA_atk-s05_13a3:954_1	vayappatto takkasilāyaṃ sabbasippāni uggaṇhitvā aparabhāge tāpasapabbajjaṃ pabbajitvā	954	
PA_atk-s05_13a3:954_2	himavante ciraṃ vasitvā loṇambilasevanatthāya bārāṇasiṃ patvā uyyāne vasitvā punadivase	954	
PA_atk-s05_13a3:954_3	nagaraṃ bhikkhāya pāvisi. Tadā bārāṇasiseṭṭhi saddho hoti pasanno. Bodhisatto “kataraṃ	954	
PA_atk-s05_13a3:954_4	kulagharaṃ saddha”nti pucchitvā “seṭṭhighara”nti sutvā seṭṭhino gharadvāraṃ agamāsi.	954	
PA_atk-s05_13a3:954_5	Tasmiṃ khaṇe seṭṭhi rājupaṭṭhānaṃ gato, manussāpi naṃ na passiṃsu, so nivattitvā	954	
PA_atk-s05_13a3:954_6	gacchati. Atha naṃ seṭṭhi rājakulato nivattanto disvā vanditvā bhikkhābhājanaṃ gahetvā	954	
PA_atk-s05_13a3:954_7	gharaṃ netvā nisīdāpetvā pādadhovanatelamakkhanayāgukhajjakādīhi santappetvā antarābhatte	954	
PA_atk-s05_13a3:954_8	kiñci kāraṇaṃ apucchitvā katabhattakiccaṃ vanditvā ekamantaṃ nisinno “bhante, amhākaṃ	954	
PA_atk-s05_13a3:954_9	gharadvāraṃ āgatā nāma yācakā vā dhammikasamaṇabrāhmaṇā vā sakkārasammānaṃ alabhitvā	954	
PA_atk-s05_13a3:954_10	gatapubbā nāma natthi, tumhe pana ajja amhākaṃ dārakehi adiṭṭhattā āsanaṃ vā pānīyaṃ	9541	
PA_atk-s05_13a3:954_11	vā pādadhovanaṃ vā yāgubhattaṃ vā alabhitvāva gatā, ayaṃ amhākaṃ doso, taṃ no khamituṃ	9541	
PA_atk-s05_13a3:954_12	vaṭṭatī”ti vatvā paṭhamaṃ gāthamāha –	9541	
PA_atk-s05_13a3:956	“Na te pīṭhamadāyimhā, na pānaṃ napi bhojanaṃ;	95	
PA_atk-s05_13a3:957	Brahmacāri khamassu me, etaṃ passāmi accaya”nti.	95	
PA_atk-s05_13a3:958	Tattha na te pīṭhamadāyimhāti pīṭhampi te na dāpayimha.	95	
PA_atk-s05_13a3:959	Taṃ sutvā bodhisatto dutiyaṃ gāthamāha –	95	
PA_atk-s05_13a3:961	“Nevābhisajjāmi na cāpi kuppe, na cāpi me appiyamāsi kiñci;	96	
PA_atk-s05_13a3:962	Athopi me āsi manovitakko, etādiso nūna kulassa dhammo”ti.	96	
PA_atk-s05_13a3:963	Tattha nevābhisajjāmīti neva laggāmi. Etādisoti “imassa kulassa etādiso nūna sabhāvo, adāyakavaṃso esa bhavissatī”ti evaṃ me manovitakko uppanno.	96	
PA_atk-s05_13a3:964	Taṃ sutvā seṭṭhi itarā dve gāthā abhāsi –	96	
PA_atk-s05_13a3:966	“Esasmākaṃ kule dhammo, pitupitāmaho sadā;	96	
PA_atk-s05_13a3:967	Āsanaṃ udakaṃ pajjaṃ, sabbetaṃ nipadāmase.	96	
PA_atk-s05_13a3:969	“Esasmākaṃ kule dhammo, pitupitāmaho sadā;	96	
PA_atk-s05_13a3:970	Sakkaccaṃ upatiṭṭhāma, uttamaṃ viya ñātaka”nti.	97	
PA_atk-s05_13a3:971_0	Tattha dhammoti sabhāvo. Pitupitāmahoti pitūnañca pitāmahānañca santako. Udakanti	971	
PA_atk-s05_13a3:971_1	pādadhovanaudakaṃ. Pajjanti pādamakkhanatelaṃ. Sabbetanti sabbaṃ etaṃ. Nipadāmaseti	971	
PA_atk-s05_13a3:971_2	nikārapakārā upasaggā, dāmaseti attho, dadāmāti vuttaṃ hoti. Iminā yāva sattamā kulaparivaṭṭā	971	
PA_atk-s05_13a3:971_3	dāyakavaṃso amhākaṃ vaṃsoti dasseti. Uttamaṃ viya ñātakanti mātaraṃ viya pitaraṃ	971	
PA_atk-s05_13a3:971_4	viya ca mayaṃ dhammikaṃ samaṇaṃ vā brāhmaṇaṃ vā disvā sakkaccaṃ sahatthena upaṭṭhahāmāti attho.	971	
PA_atk-s05_13a3:972	Bodhisatto pana katipāhaṃ bārāṇasiseṭṭhino dhammaṃ desento tattha vasitvā puna himavantameva gantvā abhiññā ca samāpattiyo ca nibbattetvā brahmalokaparāyaṇo ahosi.	97	
PA_atk-s05_13a3:973_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	973	
PA_atk-s05_13a3:973_1	so bhikkhu sotāpattiphale patiṭṭhahi. Tadā bārāṇasiseṭṭhi ānando ahosi, tāpaso pana ahameva ahosinti.	973	
PA_atk-s05_13a3:974	Pīṭhajātakavaṇṇanā sattamā.	97	
PA_atk-s05_13a3:976	[338] 8. Thusajātakavaṇṇanā	97	
PA_atk-s05_13a3:977_0	Viditaṃ thusanti idaṃ satthā veḷuvane viharanto ajātasattuṃ ārabbha kathesi. Tasmiṃ	977	
PA_atk-s05_13a3:977_1	kira mātukucchigate tassa mātu kosalarājadhītāya bimbisārarañño dakkhiṇajāṇulohitapivanadohaḷo	977	
PA_atk-s05_13a3:977_2	uppajjitvā paṇḍu ahosi. Sā paricārikāhi pucchitā tāsaṃ tamatthaṃ ārocesi. Rājāpi	977	
PA_atk-s05_13a3:977_3	sutvā nemittake pakkosāpetvā “deviyā kira evarūpo dohaḷo uppanno, tassa kā nipphattī”ti	977	
PA_atk-s05_13a3:977_4	pucchi. Nemittakā “deviyā kucchimhi nibbattakasatto tumhe māretvā rajjaṃ gaṇhissatī”ti	977	
PA_atk-s05_13a3:977_5	āhaṃsu. Rājā “sace mama putto maṃ māretvā rajjaṃ gaṇhissati, ko ettha doso”ti dakkhiṇajāṇuṃ	977	
PA_atk-s05_13a3:977_6	satthena phālāpetvā lohitaṃ suvaṇṇataṭṭakena gāhāpetvā deviyā pāyesi. Sā cintesi	977	
PA_atk-s05_13a3:977_7	“sace mama kucchiyaṃ nibbatto putto pitaraṃ māressati, kiṃ me tenā”ti. Sā gabbhapātanatthaṃ kucchiṃ maddāpesi.	977	
PA_atk-s05_13a3:978_0	Rājā ñatvā taṃ pakkosāpetvā “bhadde mayhaṃ kira putto maṃ māretvā rajjaṃ gaṇhissati,	978	
PA_atk-s05_13a3:978_1	na kho panāhaṃ ajaro amaro, puttamukhaṃ passituṃ me dehi, mā ito pabhuti evarūpaṃ	978	
PA_atk-s05_13a3:978_2	kammaṃ akāsī”ti āha. Sā tato paṭṭhāya uyyānaṃ gantvā kucchiṃ maddāpesi. Rājā ñatvā	978	
PA_atk-s05_13a3:978_3	tato paṭṭhāya uyyānagamanaṃ nivāresi. Sā paripuṇṇagabbhā puttaṃ vijāyi. Nāmaggahaṇadivase	978	
PA_atk-s05_13a3:978_4	cassa ajātasseva pitu sattubhāvato “ajātasattu”tveva nāmamakaṃsu. Tasmiṃ kumāraparihārena	978	
PA_atk-s05_13a3:978_5	vaḍḍhante satthā ekadivasaṃ pañcasatabhikkhuparivuto rañño nivesanaṃ gantvā nisīdi.	978	
PA_atk-s05_13a3:978_6	Rājā buddhappamukhaṃ bhikkhusaṅghaṃ paṇītena khādanīyabhojanīyena parivisitvā satthāraṃ	978	
PA_atk-s05_13a3:978_7	vanditvā dhammaṃ suṇanto nisīdi. Tasmiṃ khaṇe kumāraṃ maṇḍetvā rañño adaṃsu. Rājā	978	
PA_atk-s05_13a3:978_8	balavasinehena puttaṃ gahetvā ūrumhi nisīdāpetvā puttagatena pemena puttameva mamāyanto	978	
PA_atk-s05_13a3:978_9	na dhammaṃ suṇāti. Satthā tassa pamādabhāvaṃ ñatvā “mahārāja, pubbe rājāno putte	978	
PA_atk-s05_13a3:978_10	āsaṅkamānā paṭicchanne kāretvā ‘amhākaṃ accayena nīharitvā rajje patiṭṭhāpeyyāthā’ti	9781	
PA_atk-s05_13a3:978_11	āṇāpesu”nti vatvā tena yācito atītaṃ āhari.	9781	
PA_atk-s05_13a3:979_0	Atīte bārāṇasiyaṃ brahmadatte rajjaṃ kārente bodhisatto takkasilāyaṃ disāpāmokkhaācariyo	979	
PA_atk-s05_13a3:979_1	hutvā bahū rājakumāre ca brāhmaṇakumāre ca sippaṃ vācesi. Bārāṇasiraññopi putto soḷasavassakāle	979	
PA_atk-s05_13a3:979_2	tassa santikaṃ gantvā tayo vede ca sabbasippāni ca uggaṇhitvā paripuṇṇasippo ācariyaṃ	979	
PA_atk-s05_13a3:979_3	āpucchi. Ācariyo aṅgavijjāvasena taṃ olokento “imassa puttaṃ nissāya antarāyo paññāyati,	979	
PA_atk-s05_13a3:979_4	tamahaṃ attano ānubhāvena harissāmī”ti cintetvā catasso gāthā bandhitvā rājakumārassa	979	
PA_atk-s05_13a3:979_5	adāsi, evañca pana taṃ vadesi “tāta, paṭhamaṃ gāthaṃ rajje patiṭṭhāya tava puttassa	979	
PA_atk-s05_13a3:979_6	soḷasavassakāle bhattaṃ bhuñjanto vadeyyāsi, dutiyaṃ mahāupaṭṭhānakāle, tatiyaṃ pāsādaṃ	979	
PA_atk-s05_13a3:979_7	abhiruhamāno sopānasīse ṭhatvā, catutthaṃ sayanasirigabbhaṃ pavisanto ummāre ṭhatvā”ti.	979	
PA_atk-s05_13a3:979_8	So “sādhū”ti sampaṭicchitvā ācariyaṃ vanditvā gato oparajje patiṭṭhāya pitu accayena	979	
PA_atk-s05_13a3:979_9	rajje patiṭṭhāsi. Tassa putto soḷasavassakāle rañño uyyānakīḷādīnaṃ atthāya nikkhamantassa	979	
PA_atk-s05_13a3:979_10	sirivibhavaṃ disvā pitaraṃ māretvā rajjaṃ gahetukāmo hutvā attano upaṭṭhākānaṃ kathesi.	9791	
PA_atk-s05_13a3:979_11	Te “sādhu deva, mahallakakāle laddhena issariyena ko attho, yena kenaci upāyena rājānaṃ	9791	
PA_atk-s05_13a3:979_12	māretvā rajjaṃ gaṇhituṃ vaṭṭatī”ti vadiṃsu. Kumāro “visaṃ khādāpetvā māressāmī”ti	9791	
PA_atk-s05_13a3:979_13	pitarā saddhiṃ sāyamāsaṃ bhuñjanto visaṃ gahetvā nisīdi. Rājā bhattapātiyaṃ bhatte	9791	
PA_atk-s05_13a3:979_14	acchupanteyeva paṭhamaṃ gāthamāha –	9791	
PA_atk-s05_13a3:981	“Viditaṃ thusaṃ undurānaṃ, viditaṃ pana taṇḍulaṃ;	98	
PA_atk-s05_13a3:982	Thusaṃ thusaṃ vivajjetvā, taṇḍulaṃ pana khādare”ti.	98	
PA_atk-s05_13a3:983_0	Tattha viditanti kāḷavaddalepi andhakāre undurānaṃ thuso thusabhāvena taṇḍulo ca	983	
PA_atk-s05_13a3:983_1	taṇḍulabhāvena vidito pākaṭoyeva. Idha pana liṅgavipallāsavasena “thusaṃ taṇḍula”nti	983	
PA_atk-s05_13a3:983_2	vuttaṃ. Khādareti thusaṃ thusaṃ vajjetvā taṇḍulameva khādanti. Idaṃ vuttaṃ hoti –	983	
PA_atk-s05_13a3:983_3	tāta kumāra, yathā undurānaṃ andhakārepi thuso thusabhāvena taṇḍulo ca taṇḍulabhāvena	983	
PA_atk-s05_13a3:983_4	pākaṭo, te thusaṃ vajjetvā taṇḍulameva khādanti, evameva mamapi tava visaṃ gahetvā	983	
PA_atk-s05_13a3:983_5	nisinnabhāvo pākaṭoti.	983	
PA_atk-s05_13a3:984_0	Kumāro “ñātomhī”ti bhīto bhattapātiyaṃ visaṃ pātetuṃ avisahitvā uṭṭhāya rājānaṃ vanditvā	984	
PA_atk-s05_13a3:984_1	gato. So tamatthaṃ attano upaṭṭhākānaṃ ārocetvā “ajja tāvamhi ñāto, idāni kathaṃ	984	
PA_atk-s05_13a3:984_2	māressāmī”ti pucchi. Te tato paṭṭhāya uyyāne paṭicchannā hutvā nikaṇṇikavasena mantayamānā	984	
PA_atk-s05_13a3:984_3	“attheko upāyo, khaggaṃ sannayhitvā mahāupaṭṭhānaṃ gatakāle amaccānaṃ antare ṭhatvā	984	
PA_atk-s05_13a3:984_4	rañño pamattabhāvaṃ ñatvā khaggena paharitvā māretuṃ vaṭṭatī”ti vavatthapesuṃ. Kumāro	984	
PA_atk-s05_13a3:984_5	“sādhū”ti sampaṭicchitvā mahāupaṭṭhānakāle sannaddhakhaggo hutvā gantvā ito cito	984	
PA_atk-s05_13a3:984_6	ca rañño paharaṇokāsaṃ upadhāreti. Tasmiṃ khaṇe rājā dutiyaṃ gāthamāha –	984	
PA_atk-s05_13a3:986	“Yā mantanā araññasmiṃ, yā ca gāme nikaṇṇikā;	98	
PA_atk-s05_13a3:987	Yañcetaṃ iti cīti ca, etampi viditaṃ mayā”ti.	98	
PA_atk-s05_13a3:988_0	Tattha araññasminti uyyāne. Nikaṇṇikāti kaṇṇamūle mantanā. Yañcetaṃ iti cīti cāti	988	
PA_atk-s05_13a3:988_1	yañca etaṃ idāni mama paharaṇokāsapariyesanaṃ. Idaṃ vuttaṃ hoti – tāta kumāra, yā	988	
PA_atk-s05_13a3:988_2	esā tava attano upaṭṭhākehi saddhiṃ uyyāne ca gāme ca nikaṇṇikā mantanā, yañcetaṃ	988	
PA_atk-s05_13a3:988_3	idāni mama māraṇatthāya iti cīti ca karaṇaṃ, etampi sabbaṃ mayā ñātanti.	988	
PA_atk-s05_13a3:989_0	Kumāro “jānāti me veribhāvaṃ pitā”ti tato palāyitvā upaṭṭhākānaṃ ārocesi. Te sattaṭṭha	989	
PA_atk-s05_13a3:989_1	divase atikkamitvā “kumāra, na te pitā, veribhāvaṃ jānāti, takkamattena tvaṃ evaṃsaññī	989	
PA_atk-s05_13a3:989_2	ahosi, mārehi na”nti vadiṃsu. So ekadivasaṃ khaggaṃ gahetvā sopānamatthake gabbhadvāre	989	
PA_atk-s05_13a3:989_3	aṭṭhāsi. Rājā sopānamatthake ṭhito tatiyaṃ gāthamāha –	989	
PA_atk-s05_13a3:991	“Dhammena kira jātassa, pitā puttassa makkaṭo;	99	
PA_atk-s05_13a3:992	Daharasseva santassa, dantehi phalamacchidā”ti.	99	
PA_atk-s05_13a3:993_0	Tattha dhammenāti sabhāvena. Pitā puttassa makkaṭoti pitā makkaṭo puttassa makkaṭapotakassa.	993	
PA_atk-s05_13a3:993_1	Idaṃ vuttaṃ hoti – yathā araññe jāto makkaṭo attano yūthapariharaṇaṃ āsaṅkanto taruṇassa	993	
PA_atk-s05_13a3:993_2	makkaṭapotakassa dantehi phalaṃ chinditvā purisabhāvaṃ nāseti, tathā tava atirajjakāmassa	993	
PA_atk-s05_13a3:993_3	phalāni uppāṭāpetvā purisabhāvaṃ nāsessāmīti.	993	
PA_atk-s05_13a3:994_0	Kumāro “gaṇhāpetukāmo maṃ pitā”ti bhīto palāyitvā “pitarāmhi santajjito”ti upaṭṭhākānaṃ	994	
PA_atk-s05_13a3:994_1	ārocesi. Te aḍḍhamāsamatte vītivatte “kumāra, sace rājā jāneyya, ettakaṃ kālaṃ nādhivāseyya,	994	
PA_atk-s05_13a3:994_2	takkamattena tayā kathitaṃ, mārehi na”nti vadiṃsu. So ekadivasaṃ khaggaṃ gahetvā	994	
PA_atk-s05_13a3:994_3	uparipāsāde sirisayanaṃ pavisitvā “āgacchantameva naṃ māressāmī”ti heṭṭhāpallaṅke	994	
PA_atk-s05_13a3:994_4	nisīdi. Rājā bhuttasāyamāso parijanaṃ uyyojetvā “nipajjissāmī”ti sirigabbhaṃ pavisanto	994	
PA_atk-s05_13a3:994_5	ummāre ṭhatvā catutthaṃ gāthamāha –	994	
PA_atk-s05_13a3:996	“Yametaṃ parisappasi, ajakāṇova sāsape;	99	
PA_atk-s05_13a3:997	Yopāyaṃ heṭṭhato seti, etampi viditaṃ mayā”ti.	99	
PA_atk-s05_13a3:998_0	Tattha parisappasīti bhayena ito cito ca sappasi. Sāsapeti sāsapakhette. Yopāyanti	998	
PA_atk-s05_13a3:998_1	yopi ayaṃ. Idaṃ vuttaṃ hoti – yampi etaṃ tvaṃ sāsapavanaṃ paviṭṭhakāṇaeḷako viya	998	
PA_atk-s05_13a3:998_2	bhayena ito cito ca saṃsappasi, paṭhamaṃ visaṃ gahetvā āgatosi, dutiyaṃ khaggena	998	
PA_atk-s05_13a3:998_3	paharitukāmo hutvā āgatosi, tatiyaṃ khaggaṃ ādāya sopānamatthake aṭṭhāsi, idāni maṃ	998	
PA_atk-s05_13a3:998_4	“māressāmī”ti heṭṭhāsayane nipannosi, sabbametaṃ jānāmi, na taṃ idāni vissajjemi,	998	
PA_atk-s05_13a3:998_5	gahetvā rājāṇaṃ kārāpessāmīti. Evaṃ tassa ajānantasseva sā sā gāthā taṃ taṃ atthaṃ dīpeti.	998	
PA_atk-s05_13a3:999_0	Kumāro “ñātomhi pitarā, idāni maṃ nāssessatī”ti bhayappatto heṭṭhāsayanā nikkhamitvā	999	
PA_atk-s05_13a3:999_1	khaggaṃ rañño pādamūle chaḍḍetvā “khamāhi me, devā”ti pādamūle urena nipajji. Rājā	999	
PA_atk-s05_13a3:999_2	“na mayhaṃ koci kammaṃ jānātīti tvaṃ cintesī”ti taṃ tajjetvā saṅkhalikabandhanena	999	
PA_atk-s05_13a3:999_3	bandhāpetvā bandhanāgāraṃ pavesāpetvā ārakkhaṃ ṭhapesi. Tadā rājā bodhisattassa guṇaṃ	999	
PA_atk-s05_13a3:999_4	sallakkhesi. So aparabhāge kālamakāsi, tassa sarīrakiccaṃ katvā kumāraṃ bandhanāgārā	999	
PA_atk-s05_13a3:999_5	nīharitvā rajje patiṭṭhāpesuṃ.	999	
PA_atk-s05_13a3:1000	Satthā imaṃ dhammadesanaṃ āharitvā jātakaṃ samodhānesi – “tadā takkasilāyaṃ disāpāmokkho ācariyo ahameva ahosi”nti.	100	
PA_atk-s05_13a3:1001	Thusajātakavaṇṇanā aṭṭhamā.	100	
PA_atk-s05_13a3:1003	[339] 9. Bāverujātakavaṇṇanā	100	
PA_atk-s05_13a3:1004_0	Adassanena morassāti idaṃ satthā jetavane viharanto hatalābhasakkāre titthiye ārabbha	1004	
PA_atk-s05_13a3:1004_1	kathesi. Titthiyā hi anuppanne buddhe lābhino ahesuṃ, uppanne pana buddhe hatalābhasakkārā	1004	
PA_atk-s05_13a3:1004_2	sūriyuggamane khajjopanakā viya jātā. Tesaṃ taṃ pavattiṃ ārabbha bhikkhū dhammasabhāyaṃ	1004	
PA_atk-s05_13a3:1004_3	kathaṃ samuṭṭhāpesuṃ. Satthā āgantvā “kāya nuttha, bhikkhave, etarahi kathāya sannisinnā”ti	1004	
PA_atk-s05_13a3:1004_4	pucchitvā “imāya nāmā”ti vutte “na, bhikkhave, idāneva, pubbepi yāva guṇavantā na	1004	
PA_atk-s05_13a3:1004_5	uppajjanti, tāva nigguṇā lābhaggayasaggappattā ahesuṃ, guṇavantesu pana uppannesu	1004	
PA_atk-s05_13a3:1004_6	nigguṇā hatalābhasakkārā jātā”ti vatvā atītaṃ āhari.	1004	
PA_atk-s05_13a3:1005_0	Atīte bārāṇasiyaṃ brahmadatte rajjaṃ kārente bodhisatto morayoniyaṃ nibbattitvā vuḍḍhimanvāya	1005	
PA_atk-s05_13a3:1005_1	sobhaggappatto araññe vicari. Tadā ekacce vāṇijā disākākaṃ gahetvā nāvāya bāveruraṭṭhaṃ	1005	
PA_atk-s05_13a3:1005_2	agamaṃsu. Tasmiṃ kira kāle bāveruraṭṭhe sakuṇā nāma natthi. Āgatāgatā raṭṭhavāsino	1005	
PA_atk-s05_13a3:1005_3	taṃ pañjare nisinnaṃ disvā “passathimassa chavivaṇṇaṃ galapariyosānaṃ mukhatuṇḍakaṃ	1005	
PA_atk-s05_13a3:1005_4	maṇiguḷasadisāni akkhīnī”ti kākameva pasaṃsitvā te vāṇijake āhaṃsu “imaṃ, ayyā, sakuṇaṃ	1005	
PA_atk-s05_13a3:1005_5	amhākaṃ detha, amhākaṃ iminā attho, tumhe attano raṭṭhe aññaṃ labhissathā”ti. “Tena	1005	
PA_atk-s05_13a3:1005_6	hi mūlena gaṇhathā”ti. “Kahāpaṇena no dethā”ti. “Na demā”ti. Anupubbena vaḍḍhitvā	1005	
PA_atk-s05_13a3:1005_7	“satena dethā”ti vutte “amhākaṃ esa bahūpakāro, tumhehi saddhiṃ metti hotū”ti kahāpaṇasataṃ	1005	
PA_atk-s05_13a3:1005_8	gahetvā adaṃsu. Te taṃ netvā suvaṇṇapañjare pakkhipitvā nānappakārena macchamaṃsena	1005	
PA_atk-s05_13a3:1005_9	ceva phalāphalena ca paṭijaggiṃsu. Aññesaṃ sakuṇānaṃ avijjamānaṭṭhāne dasahi asaddhammehi	1005	
PA_atk-s05_13a3:1005_10	samannāgato kāko lābhaggayasaggappatto ahosi.	10051	
PA_atk-s05_13a3:1006_0	Punavāre te vāṇijā ekaṃ morarājānaṃ gahetvā yathā accharasaddena vassati, pāṇippaharaṇasaddena	1006	
PA_atk-s05_13a3:1006_1	naccati, evaṃ sikkhāpetvā bāveruraṭṭhaṃ agamaṃsu. So mahājane sannipatite nāvāya	1006	
PA_atk-s05_13a3:1006_2	dhure ṭhatvā pakkhe vidhunitvā madhurassaraṃ nicchāretvā nacci. Manussā taṃ disvā	1006	
PA_atk-s05_13a3:1006_3	somanassajātā “etaṃ, ayyā, sobhaggappattaṃ susikkhitaṃ sakuṇarājānaṃ amhākaṃ dethā”ti	1006	
PA_atk-s05_13a3:1006_4	āhaṃsu. Amhehi paṭhamaṃ kāko ānīto, taṃ gaṇhittha, idāni ekaṃ morarājānaṃ ānayimhā,	1006	
PA_atk-s05_13a3:1006_5	etampi yācatha, tumhākaṃ raṭṭhe sakuṇaṃ nāma gahetvā āgantuṃ na sakkāti. “Hotu, ayyā,	1006	
PA_atk-s05_13a3:1006_6	attano raṭṭhe aññaṃ labhissatha, imaṃ no dethā”ti mūlaṃ vaḍḍhetvā sahassena gaṇhiṃsu.	1006	
PA_atk-s05_13a3:1006_7	Atha naṃ sattaratanavicitte pañjare ṭhapetvā macchamaṃsaphalāphalehi ceva madhulājasakkarapānakādīhi	1006	
PA_atk-s05_13a3:1006_8	ca paṭijaggiṃsu, mayūrarājā lābhaggayasaggappatto jāto, tassāgatakālato paṭṭhāya	1006	
PA_atk-s05_13a3:1006_9	kākassa lābhasakkāro parihāyi, koci naṃ oloketumpi na icchi. Kāko khādanīyabhojanīyaṃ	1006	
PA_atk-s05_13a3:1006_10	alabhamāno “kākā”ti vassanto gantvā ukkārabhūmiyaṃ otaritvā gocaraṃ gaṇhi.	10061	
PA_atk-s05_13a3:1007	Satthā dve vatthūni ghaṭetvā sambuddho hutvā imā gāthā abhāsi –	100	
PA_atk-s05_13a3:1009	“Adassanena morassa, sikhino mañjubhāṇino;	100	
PA_atk-s05_13a3:1010	Kākaṃ tattha apūjesuṃ, maṃsena ca phalena ca.	101	
PA_atk-s05_13a3:1012	“Yadā ca sarasampanno, moro bāverumāgamā;	101	
PA_atk-s05_13a3:1013	Atha lābho ca sakkāro, vāyasassa ahāyatha.	101	
PA_atk-s05_13a3:1015	“Yāva nuppajjatī buddho, dhammarājā pabhaṅkaro;	101	
PA_atk-s05_13a3:1016	Tāva aññe apūjesuṃ, puthū samaṇabrāhmaṇe.	101	
PA_atk-s05_13a3:1018	“Yadā ca sarasampanno, buddho dhammaṃ adesayi;	101	
PA_atk-s05_13a3:1019	Atha lābho ca sakkāro, titthiyānaṃ ahāyathā”ti.	101	
PA_atk-s05_13a3:1020_0	Tattha sikhinoti sikhāya samannāgatassa. Mañjubhāṇinoti madhurassarassa. Apūjesunti	1020	
PA_atk-s05_13a3:1020_1	apūjayiṃsu. Maṃsena ca phalena cāti nānappakārena maṃsena phalāphalena ca. Bāverumāgamāti	1020	
PA_atk-s05_13a3:1020_2	bāveruraṭṭhaṃ āgato. “Bhāverū”tipi pāṭho. Ahāyathāti parihīno. Dhammarājāti navahi	1020	
PA_atk-s05_13a3:1020_3	lokuttaradhammehi parisaṃ rañjetīti dhammarājā. Pabhaṅkaroti sattalokaokāsalokasaṅkhāralokesu	1020	
PA_atk-s05_13a3:1020_4	ālokassa katattā pabhaṅkaro. Sarasampannoti brahmassarena samannāgato. Dhammaṃ adesayīti	1020	
PA_atk-s05_13a3:1020_5	catusaccadhammaṃ pakāsesīti.	1020	
PA_atk-s05_13a3:1021	Iti imā catasso gāthā bhāsitvā jātakaṃ samodhānesi – “tadā kāko nigaṇṭho nāṭaputto ahosi, morarājā pana ahameva ahosi”nti.	102	
PA_atk-s05_13a3:1022	Bāverujātakavaṇṇanā navamā.	102	
PA_atk-s05_13a3:1024	[340] 10. Visayhajātakavaṇṇanā	102	
PA_atk-s05_13a3:1025_0	Adāsi dānānīti idaṃ satthā jetavane viharanto anāthapiṇḍikaṃ ārabbha kathesi. Vatthu	1025	
PA_atk-s05_13a3:1025_1	heṭṭhā khadiraṅgārajātake vitthāritameva. Idha pana satthā anāthapiṇḍikaṃ. Āmantetvā	1025	
PA_atk-s05_13a3:1025_2	“porāṇakapaṇḍitāpi gahapati ‘dānaṃ mā dadāsī’ti ākāse ṭhatvā vārentaṃ sakkaṃ devānamindaṃ	1025	
PA_atk-s05_13a3:1025_3	paṭibāhitvā dānaṃ adaṃsuyevā”ti vatvā tena yācito atītaṃ āhari.	1025	
PA_atk-s05_13a3:1026_0	Atīte bārāṇasiyaṃ brahmadatte rajjaṃ kārente bodhisatto asītikoṭivibhavo visayho	1026	
PA_atk-s05_13a3:1026_1	nāma seṭṭhi hutvā pañcahi sīlehi samannāgato dānajjhāsayo dānābhirato ahosi. So catūsu	1026	
PA_atk-s05_13a3:1026_2	nagaradvāresu, nagaramajjhe, attano gharadvāreti chasu ṭhānesu dānasālāyo kāretvā	1026	
PA_atk-s05_13a3:1026_3	dānaṃ pavattesi, divase divase cha satasahassāni vissajjeti. Bodhisattassa ca vanibbakayācakānañca	1026	
PA_atk-s05_13a3:1026_4	ekasadisameva bhattaṃ hoti. Tassa jambudīpaṃ unnaṅgalaṃ katvā dānaṃ dadato dānānubhāvena	1026	
PA_atk-s05_13a3:1026_5	sakkassa bhavanaṃ kampi, sakkassa devarañño paṇḍukambalasilāsanaṃ uṇhākāraṃ dassesi.	1026	
PA_atk-s05_13a3:1026_6	Sakko “ko nu kho maṃ ṭhānā cāvetukāmo”ti upadhārento mahāseṭṭhiṃ disvā “ayaṃ visayho	1026	
PA_atk-s05_13a3:1026_7	ativiya pattharitvā sakalajambudīpaṃ unnaṅgalaṃ karonto dānaṃ deti, iminā dānena	1026	
PA_atk-s05_13a3:1026_8	maṃ cāvetvā sayaṃ sakko bhavissati maññe, dhanamassa nāsetvā etaṃ daliddaṃ katvā	1026	
PA_atk-s05_13a3:1026_9	yathā dānaṃ na deti, tathā karissāmī”ti cintetvā sabbaṃ dhanadhaññaṃ telamadhuphāṇitasakkarādīni	1026	
PA_atk-s05_13a3:1026_10	antamaso dāsakammakaraporisampi antaradhāpesi.	10261	
PA_atk-s05_13a3:1027_0	Tadā dānabyāvaṭā āgantvā “sāmi dānaggaṃ pacchinnaṃ, ṭhapitaṭhapitaṭṭhāne na kiñci	1027	
PA_atk-s05_13a3:1027_1	passāmā”ti ārocayiṃsu. “Ito paribbayaṃ haratha, mā dānaṃ pacchindathā”ti bhariyaṃ	1027	
PA_atk-s05_13a3:1027_2	pakkosāpetvā “bhadde, dānaṃ pavattāpehī”ti āha. Sā sakalagehaṃ vicinitvā aḍḍhamāsakamattampi	1027	
PA_atk-s05_13a3:1027_3	adisvā “ayya, amhākaṃ nivatthavatthaṃ ṭhapetvā aññaṃ kiñci na passāmi, sakalagehaṃ	1027	
PA_atk-s05_13a3:1027_4	tuccha”nti āha. Sattaratanagabbhesu dvāraṃ vivarāpetvā na kiñci addasa, seṭṭhiñca	1027	
PA_atk-s05_13a3:1027_5	bhariyañca ṭhapetvā aññe dāsakammakarāpi na paññāyiṃsu. Puna mahāsatto. Bhariyaṃ	1027	
PA_atk-s05_13a3:1027_6	āmantetvā “bhadde, na sakkā dānaṃ pacchindituṃ, sakalanivesanaṃ vicinitvā kiñci upadhārehī”ti	1027	
PA_atk-s05_13a3:1027_7	āha. Tasmiṃ khaṇe eko tiṇahārako asitañca kājañca tiṇabandhanarajjuñca dvārantare	1027	
PA_atk-s05_13a3:1027_8	chaḍḍetvā palāyi. Seṭṭhibhariyā taṃ disvā “sāmi, idaṃ ṭhapetvā aññaṃ na passāmī”ti	1027	
PA_atk-s05_13a3:1027_9	āharitvā adāsi. Mahāsatto “bhadde, mayā ettakaṃ kālaṃ tiṇaṃ nāma na lāyitapubbaṃ,	1027	
PA_atk-s05_13a3:1027_10	ajja pana tiṇaṃ lāyitvā āharitvā vikkiṇitvā yathānucchavikaṃ dānaṃ dassāmī”ti dānupacchedabhayena	10271	
PA_atk-s05_13a3:1027_11	asitañceva kājañca rajjuñca gahetvā nagarā nikkhamitvā tiṇavatthuṃ gantvā tiṇaṃ lāyitvā	10271	
PA_atk-s05_13a3:1027_12	“eko amhākaṃ bhavissati, ekena dānaṃ dassāmī”ti dve tiṇakalāpe bandhitvā kāje laggetvā	10271	
PA_atk-s05_13a3:1027_13	ādāya gantvā nagaradvāre vikkiṇitvā māsake gahetvā ekaṃ koṭṭhāsaṃ yācakānaṃ adāsi.	10271	
PA_atk-s05_13a3:1027_14	Yācakā bahū, tesaṃ “mayhampi dehi, mayhampi dehī”ti vadantānaṃ itarampi koṭṭhāsaṃ	10271	
PA_atk-s05_13a3:1027_15	datvā taṃ divasaṃ saddhiṃ bhariyāya anāhāro vītināmesi. Iminā niyāmena cha divasā vītivattā.	10271	
PA_atk-s05_13a3:1028_0	Athassa sattame divase tiṇaṃ āharamānassa sattāhaṃ nirāhārassa atisukhumālassa nalāṭe	1028	
PA_atk-s05_13a3:1028_1	sūriyātapena pahaṭamatte akkhīni bhamiṃsu. So satiṃ paccupaṭṭhāpetuṃ asakkonto tiṇaṃ	1028	
PA_atk-s05_13a3:1028_2	avattharitvā pati. Sakko tassa kiriyaṃ upadhārayamāno vicarati. So taṅkhaṇaññeva	1028	
PA_atk-s05_13a3:1028_3	āgantvā ākāse ṭhatvā paṭhamaṃ gāthamāha –	1028	
PA_atk-s05_13a3:1030	“Adāsi dānāni pure visayha, dadato ca te khayadhammo ahosi;	103	
PA_atk-s05_13a3:1031	Ito paraṃ ce na dadeyya dānaṃ, tiṭṭheyyuṃ te saṃyamantassa bhogā”ti.	103	
PA_atk-s05_13a3:1032_0	Tassattho – ambho visayha tvaṃ ito pubbe tava gehe dhane vijjamāne sakalajambudīpaṃ	1032	
PA_atk-s05_13a3:1032_1	unnaṅgalaṃ karitvā dānāni adāsi. Tassa ca te evaṃ dadato bhogānaṃ khayadhammo khayasabhāvo	1032	
PA_atk-s05_13a3:1032_2	ahosi, sabbaṃ sāpateyyaṃ khīṇaṃ, ito paraṃ cepi tvaṃ dānaṃ na dadeyya, kassaci kiñci	1032	
PA_atk-s05_13a3:1032_3	na dadeyyāsi, tava saṃyamantassa adadantassa bhogā tatheva tiṭṭheyyuṃ, “ito paṭṭhāya	1032	
PA_atk-s05_13a3:1032_4	na dassāmī”ti tvaṃ mayhaṃ paṭiññaṃ dehi, ahaṃ te bhoge dassessāmīti.	1032	
PA_atk-s05_13a3:1033_0	Mahāsatto tassa vacanaṃ sutvā “kosi tva”nti āha. “Sakkohamasmī”ti. Bodhisatto “sakko	1033	
PA_atk-s05_13a3:1033_1	nāma sayaṃ dānaṃ datvā sīlaṃ samādiyitvā uposathakammaṃ katvā satta vattapadāni pūretvā	1033	
PA_atk-s05_13a3:1033_2	sakkattaṃ patto, tvaṃ pana attano issariyakāraṇaṃ dānaṃ vāresi, anariyaṃ vata karosī”ti	1033	
PA_atk-s05_13a3:1033_3	vatvā tisso gāthā abhāsi –	1033	
PA_atk-s05_13a3:1035	“Anariyamariyena sahassanetta, suduggatenāpi akiccamāhu;	103	
PA_atk-s05_13a3:1036	Mā vo dhanaṃ taṃ ahu devarāja, yaṃ bhogahetu vijahemu saddhaṃ.	103	
PA_atk-s05_13a3:1038	“Yena eko ratho yāti, yāti tenaparo ratho;	103	
PA_atk-s05_13a3:1039	Porāṇaṃ nihitaṃ vattaṃ, vattataññeva vāsava.	103	
PA_atk-s05_13a3:1041	“Yadi hessati dassāma, asante kiṃ dadāmase;	104	
PA_atk-s05_13a3:1042	Evaṃbhūtāpi dassāma, mā dānaṃ pamadamhase”ti.	104	
PA_atk-s05_13a3:1043_0	Tattha anariyanti lāmakaṃ pāpakammaṃ. Ariyenāti parisuddhācārena ariyena. Suduggatenāpīti	1043	
PA_atk-s05_13a3:1043_1	sudaliddenāpi. Akiccamāhūti akattabbanti buddhādayo ariyā vadanti, tvaṃ pana maṃ	1043	
PA_atk-s05_13a3:1043_2	anariyaṃ maggaṃ ārocesīti adhippāyo. Voti nipātamattaṃ. Yaṃ bhogahetūti yassa dhanassa	1043	
PA_atk-s05_13a3:1043_3	paribhuñjanahetu mayaṃ dānasaddhaṃ vijahemu pariccajeyyāma, taṃ dhanameva mā ahu,	1043	
PA_atk-s05_13a3:1043_4	na no tena dhanena atthoti dīpeti.	1043	
PA_atk-s05_13a3:1044_0	Rathoti yaṃkiñci yānaṃ. Idaṃ vuttaṃ hoti – yena maggena eko ratho yāti, aññopi ratho	1044	
PA_atk-s05_13a3:1044_1	“rathassa gatamaggo eso”ti teneva maggena yāti. Porāṇaṃ nihitaṃ vattanti yaṃ mayā	1044	
PA_atk-s05_13a3:1044_2	pubbe nihitaṃ vattaṃ, taṃ mayi dharante vattatuyeva, mā tiṭṭhatūti attho. Evaṃbhūtāti	1044	
PA_atk-s05_13a3:1044_3	evaṃ tiṇahārakabhūtāpi mayaṃ yāva jīvāma, tāva dassāmayeva. Kiṃkāraṇā? Mā dānaṃ pamadamhaseti.	1044	
PA_atk-s05_13a3:1044_4	Adadanto hi dānaṃ pamajjati nāma na sarati na sallakkheti, ahaṃ pana jīvamāno dānaṃ	1044	
PA_atk-s05_13a3:1044_5	pamussituṃ na icchāmi, tasmā dānaṃ dassāmiyevāti dīpeti.	1044	
PA_atk-s05_13a3:1045_0	Sakko taṃ paṭibāhituṃ asakkonto “kimatthāya dānaṃ dadāsī”ti pucchi. Bodhisatto “neva	1045	
PA_atk-s05_13a3:1045_1	sakkattaṃ, na brahmattaṃ patthayamāno, sabbaññutaṃ patthento panāhaṃ dadāmī”ti āha.	1045	
PA_atk-s05_13a3:1045_2	Sakko tassa vacanaṃ sutvā tuṭṭho hatthena piṭṭhiṃ parimajji. Bodhisattassa taṅkhaṇaññeva	1045	
PA_atk-s05_13a3:1045_3	parimajjitamattasseva sakalasarīraṃ paripūri. Sakkānubhāvena cassa sabbo vibhavaparicchedo	1045	
PA_atk-s05_13a3:1045_4	paṭipākatikova ahosi. Sakko “mahāseṭṭhi, tvaṃ ito paṭṭhāya divase divase dvādasa	1045	
PA_atk-s05_13a3:1045_5	satasahassāni vissajjento dānaṃ dadāhī”ti tassa gehe aparimāṇaṃ dhanaṃ katvā taṃ	1045	
PA_atk-s05_13a3:1045_6	uyyojetvā sakaṭṭhānameva gato.	1045	
PA_atk-s05_13a3:1046	Satthā imaṃ dhammadesanaṃ āharitvā jātakaṃ samodhānesi – “tadā seṭṭhibhariyā rāhulamātā ahosi, visayho pana seṭṭhi ahameva ahosi”nti.	104	
PA_atk-s05_13a3:1047	Visayhajātakavaṇṇanā dasamā.	104	
PA_atk-s05_13a3:1048	Kokilavaggo catuttho.	104	
PA_atk-s05_13a3:1049	5. Cūḷakuṇālavaggo	104	
PA_atk-s05_13a3:1051	[341] 1. Kaṇḍarījātakavaṇṇanā	105	
PA_atk-s05_13a3:1052	Narānamārāmakarāsūti imassa jātakassa vitthārakathā kuṇālajātake āvi bhavissati.	105	
PA_atk-s05_13a3:1053	Kaṇḍarījātakavaṇṇanā paṭhamā.	105	
PA_atk-s05_13a3:1055	[342] 2. Vānarajātakavaṇṇanā	105	
PA_atk-s05_13a3:1056	Asakkhiṃ vata attānanti idaṃ satthā veḷuvane viharanto devadattassa vadhāya parisakkanaṃ ārabbha kathesi. Vatthu heṭṭhā vitthāritameva.	105	
PA_atk-s05_13a3:1057_0	Atīte pana bārāṇasiyaṃ brahmadatte rajjaṃ kārente bodhisatto himavantapadese kapiyoniyaṃ	1057	
PA_atk-s05_13a3:1057_1	nibbattitvā vayappatto gaṅgātīre vasi. Athekā antogaṅgāyaṃ saṃsumārī bodhisattassa	1057	
PA_atk-s05_13a3:1057_2	hadayamaṃse dohaḷaṃ uppādetvā saṃsumārassa kathesi. So “taṃ kapiṃ udake nimujjāpetvā	1057	
PA_atk-s05_13a3:1057_3	māretvā hadayamaṃsaṃ gahetvā saṃsumāriyā dassāmī”ti cintetvā mahāsattaṃ āha – “ehi,	1057	
PA_atk-s05_13a3:1057_4	samma, antaradīpake phalāphale khādituṃ gacchāmā”ti. “Kathaṃ, samma, ahaṃ gamissāmī”ti.	1057	
PA_atk-s05_13a3:1057_5	“Ahaṃ taṃ mama piṭṭhiyaṃ nisīdāpetvā nessāmī”ti. So tassa cittaṃ ajānanto laṅghitvā	1057	
PA_atk-s05_13a3:1057_6	piṭṭhiyaṃ nisīdi. Saṃsumāro thokaṃ gantvā nimujjituṃ ārabhi. Atha naṃ vānaro “kiṃkāraṇā,	1057	
PA_atk-s05_13a3:1057_7	bho, maṃ udake nimujjāpesī”ti āha. “Ahaṃ taṃ māretvā tava hadayamaṃsaṃ mama bhariyāya	1057	
PA_atk-s05_13a3:1057_8	dassāmī”ti. “Dandha tvaṃ mama hadayamaṃsaṃ ure atthīti maññasī”ti? “Atha kahaṃ te	1057	
PA_atk-s05_13a3:1057_9	ṭhapita”nti? “Etaṃ udumbare olambantaṃ na passasī”ti? “Passāmi, dassasi pana me”ti.	1057	
PA_atk-s05_13a3:1057_10	“Āma, dassāmī”ti. Saṃsumāro dandhatāya taṃ gahetvā nadītīre udumbaramūlaṃ gato. Bodhisatto	10571	
PA_atk-s05_13a3:1057_11	tassa piṭṭhito laṅghitvā udumbararukkhe nisinno imā gāthā abhāsi –	10571	
PA_atk-s05_13a3:1059	“Asakkhiṃ vata attānaṃ, uddhātuṃ udakā thalaṃ;	105	
PA_atk-s05_13a3:1060	Na dānāhaṃ puna tuyhaṃ, vasaṃ gacchāmi vārija.	106	
PA_atk-s05_13a3:1062	“Alametehi ambehi, jambūhi panasehi ca;	106	
PA_atk-s05_13a3:1063	Yāni pāraṃ samuddassa, varaṃ mayhaṃ udumbaro.	106	
PA_atk-s05_13a3:1065	“Yo ca uppatitaṃ atthaṃ, na khippamanubujjhati;	106	
PA_atk-s05_13a3:1066	Amittavasamanveti, pacchā ca anutappati.	106	
PA_atk-s05_13a3:1068	“Yo ca uppatitaṃ atthaṃ, khippameva nibodhati;	106	
PA_atk-s05_13a3:1069	Muccate sattusambādhā, na ca pacchānutappatī”ti.	106	
PA_atk-s05_13a3:1070_0	Tattha asakkhiṃ vatāti samattho vata ahosiṃ. Uddhātunti uddharituṃ. Vārijāti saṃsumāraṃ	1070	
PA_atk-s05_13a3:1070_1	ālapati. Yāni pāraṃ samuddassāti gaṅgaṃ samuddanāmenālapanto “yāni samuddassa pāraṃ	1070	
PA_atk-s05_13a3:1070_2	gantvā khāditabbāni, alaṃ tehī”ti vadati. Pacchā ca anutappatīti uppannaṃ atthaṃ	1070	
PA_atk-s05_13a3:1070_3	khippaṃ ajānanto amittavasaṃ gacchati, pacchā ca anutappati.	1070	
PA_atk-s05_13a3:1071	Iti so catūhi gāthāhi lokiyakiccānaṃ nipphattikāraṇaṃ kathetvā vanasaṇḍameva pāvisi.	107	
PA_atk-s05_13a3:1072	Satthā imaṃ dhammadesanaṃ āharitvā jātakaṃ samodhānesi – “tadā saṃsumāro devadatto ahosi, vānaro pana ahameva ahosi”nti.	107	
PA_atk-s05_13a3:1073	Vānarajātakavaṇṇanā dutiyā.	107	
PA_atk-s05_13a3:1075	[343] 3. Kuntinījātakavaṇṇanā	107	
PA_atk-s05_13a3:1076_0	Avasimha tavāgāreti idaṃ satthā jetavane viharanto kosalarañño gehe nivutthaṃ kuntinīsakuṇikaṃ	1076	
PA_atk-s05_13a3:1076_1	ārabbha kathesi. Sā kira rañño dūteyyahārikā ahosi. Dve potakāpissā atthi, rājā taṃ	1076	
PA_atk-s05_13a3:1076_2	sakuṇikaṃ ekassa rañño paṇṇaṃ gāhāpetvā pesesi. Tassā gatakāle rājakule dārakā te	1076	
PA_atk-s05_13a3:1076_3	sakuṇapotake hatthehi parimaddantā māresuṃ. Sā āgantvā te potake mate passantī “kena	1076	
PA_atk-s05_13a3:1076_4	me puttakā māritā”ti pucchi. “Asukena ca asukena cā”ti. Tasmiñca kāle rājakule posāvanikabyaggho	1076	
PA_atk-s05_13a3:1076_5	atthi kakkhaḷo pharuso, bandhanabalena tiṭṭhati. Atha te dārakā taṃ byagghaṃ dassanāya	1076	
PA_atk-s05_13a3:1076_6	agamaṃsu. Sāpi sakuṇikā tehi saddhiṃ gantvā “yathā imehi mama puttakā māritā, tatheva	1076	
PA_atk-s05_13a3:1076_7	ne karissāmī”ti te dārake gahetvā byagghassa pādamūle khipi, byaggho murāmurāpetvā	1076	
PA_atk-s05_13a3:1076_8	khādi. Sā “idāni me manoratho paripuṇṇo”ti uppatitvā himavantameva gatā. Taṃ kāraṇaṃ	1076	
PA_atk-s05_13a3:1076_9	sutvā bhikkhū dhammasabhāyaṃ kathaṃ samuṭṭhāpesuṃ “āvuso, rājakule kira asukā nāma	1076	
PA_atk-s05_13a3:1076_10	kuntinī sakuṇikā ye hissā potakā māritā, te dārake byagghassa pādamūle khipitvā himavantameva	10761	
PA_atk-s05_13a3:1076_11	gatā”ti. Satthā āgantvā “kāya nuttha, bhikkhave, etarahi kathāya sannisinnā”ti pucchitvā	10761	
PA_atk-s05_13a3:1076_12	“imāya nāmā”ti vutte “na, bhikkhave, idāneva, pubbepesā attano potakaghātake dārake	10761	
PA_atk-s05_13a3:1076_13	gahetvā byagghassa pādamūle khipitvā himavantameva gatā”ti vatvā atītaṃ āhari.	10761	
PA_atk-s05_13a3:1077_0	Atīte bārāṇasiyaṃ bodhisatto dhammena samena rajjaṃ kāresi. Tassa nivesane ekā kuntinī	1077	
PA_atk-s05_13a3:1077_1	sakuṇikā dūteyyahārikāti sabbaṃ purimasadisameva. Ayaṃ pana viseso. Ayaṃ kuntinī	1077	
PA_atk-s05_13a3:1077_2	byagghena dārake mārāpetvā cintesi “idāni na sakkā mayā idha vasituṃ, gamissāmi,	1077	
PA_atk-s05_13a3:1077_3	gacchantī ca pana rañño anārocetvā na gamissāmi, ārocetvāva gamissāmī”ti. Sā rājānaṃ	1077	
PA_atk-s05_13a3:1077_4	upasaṅkamitvā vanditvā ekamantaṃ ṭhitā “sāmi, tumhākaṃ pamādena mama puttake dārakā	1077	
PA_atk-s05_13a3:1077_5	māresuṃ, ahaṃ kodhavasikā hutvā te dārake paṭimāresiṃ, idāni mayā idha vasituṃ na	1077	
PA_atk-s05_13a3:1077_6	sakkā”ti vatvā paṭhamaṃ gāthamāha –	1077	
PA_atk-s05_13a3:1079	“Avasimha tavāgāre, niccaṃ sakkatapūjitā,	107	
PA_atk-s05_13a3:1080	Tvameva dānimakari, handa rāja vajāmaha”nti.	108	
PA_atk-s05_13a3:1081_0	Tattha tvameva dānimakarīti maṃ paṇṇaṃ gāhāpetvā pesetvā attano pamādena mama piyaputtake	1081	
PA_atk-s05_13a3:1081_1	arakkhanto tvaññeva idāni etaṃ mama domanassakāraṇaṃ akari. Handāti vavassaggatthe	1081	
PA_atk-s05_13a3:1081_2	nipāto. Rājāti bodhisattaṃ ālapati. Vajāmahanti ahaṃ himavantaṃ gacchāmīti.	1081	
PA_atk-s05_13a3:1082	Taṃ sutvā rājā dutiyaṃ gāthamāha –	108	
PA_atk-s05_13a3:1084	“Yo ve kate paṭikate, kibbise paṭikibbise;	108	
PA_atk-s05_13a3:1085	Evaṃ taṃ sammatī veraṃ, vasa kuntini māgamā”ti.	108	
PA_atk-s05_13a3:1086_0	Tassattho – yo puggalo parena kate kibbise attano puttamāraṇādike dāruṇe kamme kate	1086	
PA_atk-s05_13a3:1086_1	puna attano tassa puggalassa paṭikate paṭikibbise “paṭikataṃ mayā tassā”ti jānāti.	1086	
PA_atk-s05_13a3:1086_2	Evaṃ taṃ sammatī veranti ettakena taṃ veraṃ sammati vūpasantaṃ hoti, tasmā vasa kuntini māgamāti.	1086	
PA_atk-s05_13a3:1087	Taṃ sutvā kuntinī tatiyaṃ gāthamāha –	108	
PA_atk-s05_13a3:1089	“Na katassa ca kattā ca, metti sandhīyate puna;	108	
PA_atk-s05_13a3:1090	Hadayaṃ nānujānāti, gacchaññeva rathesabhā”ti.	109	
PA_atk-s05_13a3:1091_0	Tattha na katassa ca kattā cāti katassa ca abhibhūtassa upapīḷitassa puggalassa,	1091	
PA_atk-s05_13a3:1091_1	idāni vibhattivipariṇāmaṃ katvā yo kattā tassa cāti imesaṃ dvinnaṃ puggalānaṃ puna	1091	
PA_atk-s05_13a3:1091_2	mittabhāvo nāma na sandhīyati na ghaṭīyatīti attho. Hadayaṃ nānujānātīti tena kāraṇena	1091	
PA_atk-s05_13a3:1091_3	mama hadayaṃ idha vāsaṃ nānujānāti. Gacchaññeva rathesabhāti tasmā ahaṃ mahārāja gamissāmiyevāti.	1091	
PA_atk-s05_13a3:1092	Taṃ sutvā rājā catutthaṃ gāthamāha –	109	
PA_atk-s05_13a3:1094	“Katassa ceva kattā ca, metti sandhīyate puna;	109	
PA_atk-s05_13a3:1095	Dhīrānaṃ no ca bālānaṃ, vasa kuntini māgamā”ti.	109	
PA_atk-s05_13a3:1096_0	Tassattho – katassa ceva puggalassa, yo ca kattā tassa metti sandhīyate puna, sā	1096	
PA_atk-s05_13a3:1096_1	pana dhīrānaṃ, no ca bālānaṃ. Dhīrānañhi metti bhinnāpi puna ghaṭīyati, bālānaṃ pana	1096	
PA_atk-s05_13a3:1096_2	sakiṃ bhinnā bhinnāva hoti, tasmā vasa kuntini māgamāti.	1096	
PA_atk-s05_13a3:1097	Sakuṇikā “evaṃ santepi na sakkā mayā idha vasituṃ sāmī”ti rājānaṃ vanditvā uppatitvā himavantameva gatā.	109	
PA_atk-s05_13a3:1098	Satthā imaṃ dhammadesanaṃ āharitvā jātakaṃ samodhānesi – “tadā kuntinīyeva etarahi kuntinī ahosi, bārāṇasirājā pana ahameva ahosi”nti.	109	
PA_atk-s05_13a3:1099	Kuntinījātakavaṇṇanā tatiyā.	109	
PA_atk-s05_13a3:1101	[344] 4. Ambajātakavaṇṇanā	110	
PA_atk-s05_13a3:1102_0	Yo nīliyaṃ maṇḍayatīti idaṃ satthā jetavane viharanto ekaṃ ambagopakattheraṃ ārabbha	1102	
PA_atk-s05_13a3:1102_1	kathesi. So kira mahallakakāle pabbajitvā jetavanapaccante ambavane paṇṇasālaṃ kāretvā	1102	
PA_atk-s05_13a3:1102_2	ambe rakkhanto patitāni ambapakkāni khādanto vicarati, attano sambandhamanussānampi	1102	
PA_atk-s05_13a3:1102_3	deti. Tasmiṃ bhikkhācāraṃ paviṭṭhe ambacorakā ambāni pātetvā khāditvā ca gahetvā	1102	
PA_atk-s05_13a3:1102_4	ca gacchanti. Tasmiṃ khaṇe catasso seṭṭhidhītaro aciravatiyaṃ nhāyitvā vicarantiyo	1102	
PA_atk-s05_13a3:1102_5	taṃ ambavanaṃ pavisiṃsu. Mahallako āgantvā tā disvā “tumhehi me ambāni khāditānī”ti	1102	
PA_atk-s05_13a3:1102_6	āha. “Bhante, mayaṃ idāneva āgatā, na tumhākaṃ ambāni khādāmā”ti. “Tena hi sapathaṃ	1102	
PA_atk-s05_13a3:1102_7	karothā”ti? “Karoma, bhante”ti sapathaṃ kariṃsu. Mahallako tā sapathaṃ kāretvā lajjāpetvā	1102	
PA_atk-s05_13a3:1102_8	vissajjesi. Tassa taṃ kiriyaṃ sutvā bhikkhū dhammasabhāyaṃ kathaṃ samuṭṭhāpesuṃ “āvuso,	1102	
PA_atk-s05_13a3:1102_9	asuko kira mahallako attano vasanakaṃ ambavanaṃ paviṭṭhā seṭṭhidhītaro sapathaṃ kāretvā	1102	
PA_atk-s05_13a3:1102_10	lajjāpetvā vissajjesī”ti. Satthā āgantvā “kāya nuttha, bhikkhave, etarahi kathāya	11021	
PA_atk-s05_13a3:1102_11	sannisinnā”ti pucchitvā “imāya nāmā”ti vutte “na, bhikkhave, idāneva, pubbepesa ambagopako	11021	
PA_atk-s05_13a3:1102_12	hutvā catasso seṭṭhidhītaro sapathaṃ kāretvā lajjāpetvā vissajjesī”ti vatvā atītaṃ āhari.	11021	
PA_atk-s05_13a3:1103_0	Atīte bārāṇasiyaṃ brahmadatte rajjaṃ kārente bodhisatto sakkattaṃ kāresi. Tadā eko	1103	
PA_atk-s05_13a3:1103_1	kūṭajaṭilo bārāṇasiṃ upanissāya nadītīre ambavane paṇṇasālaṃ māpetvā ambe rakkhanto	1103	
PA_atk-s05_13a3:1103_2	patitāni ambapakkāni khādanto sambandhamanussānampi dento nānappakārena micchājīvena	1103	
PA_atk-s05_13a3:1103_3	jīvikaṃ kappento vicarati. Tadā sakko devarājā “ke nu kho loke mātāpitaro upaṭṭhahanti,	1103	
PA_atk-s05_13a3:1103_4	kule jeṭṭhāpacayanakammaṃ karonti, dānaṃ denti, sīlaṃ rakkhanti, uposathakammaṃ karonti,	1103	
PA_atk-s05_13a3:1103_5	ke pabbajitā samaṇadhamme yuttapayuttā viharanti, ke anācāraṃ carantī”ti lokaṃ volokento	1103	
PA_atk-s05_13a3:1103_6	imaṃ ambagopakaṃ anācāraṃ kūṭajaṭilaṃ disvā “ayaṃ kūṭajaṭilo kasiṇaparikammādiṃ attano	1103	
PA_atk-s05_13a3:1103_7	samaṇadhammaṃ pahāya ambavanaṃ rakkhanto vicarati, saṃvejessāmi na”nti tassa gāmaṃ	1103	
PA_atk-s05_13a3:1103_8	bhikkhāya paviṭṭhakāle attano ānubhāvena ambe pātetvā corehi vilumbite viya akāsi.	1103	
PA_atk-s05_13a3:1104_0	Tadā bārāṇasito catasso seṭṭhidhītaro taṃ ambavanaṃ pavisiṃsu. Kūṭajaṭilo tā disvā	1104	
PA_atk-s05_13a3:1104_1	“tumhehi me ambāni khāditānī”ti palibuddhi. “Bhante, mayaṃ idāneva āgatā, na te ambāni	1104	
PA_atk-s05_13a3:1104_2	khādāmā”ti. “Tena hi sapathaṃ karothā”ti? “Katvā ca pana gantuṃ labhissāmā”ti? “Āma,	1104	
PA_atk-s05_13a3:1104_3	labhissathā”ti. “Sādhu, bhante”ti tāsu jeṭṭhikā sapathaṃ karontī paṭhamaṃ gāthamāha –	1104	
PA_atk-s05_13a3:1106	“Yo nīliyaṃ maṇḍayati, saṇḍāsena vihaññati;	110	
PA_atk-s05_13a3:1107	Tassa sā vasamanvetu, yā te ambe avāharī”ti.	110	
PA_atk-s05_13a3:1108_0	Tassattho – yo puriso palitānaṃ kāḷavaṇṇakaraṇatthāya nīlaphalādīni yojetvā kataṃ	1108	
PA_atk-s05_13a3:1108_1	nīliyaṃ maṇḍayati, nīlakesantare ca uṭṭhitaṃ palitaṃ uddharanto saṇḍāsena vihaññati	1108	
PA_atk-s05_13a3:1108_2	kilamati, tassa evarūpassa mahallakassa sā vasaṃ anvetu, tathārūpaṃ patiṃ labhatu,	1108	
PA_atk-s05_13a3:1108_3	yā te ambe avāharīti.	1108	
PA_atk-s05_13a3:1109	Tāpaso “tvaṃ ekamantaṃ tiṭṭhāhī”ti vatvā dutiyaṃ seṭṭhidhītaraṃ sapathaṃ kāresi. Sā sapathaṃ karontī dutiyaṃ gāthamāha –	110	
PA_atk-s05_13a3:1111	“Vīsaṃ vā pañcavīsaṃ vā, ūnatiṃsaṃva jātiyā;	111	
PA_atk-s05_13a3:1112	Tādisā pati mā laddhā, yā te ambe avāharī”ti.	111	
PA_atk-s05_13a3:1113_0	Tassattho – nāriyo nāma pannarasasoḷasavassikakāle purisānaṃ piyā honti. Yā pana	1113	
PA_atk-s05_13a3:1113_1	tava ambāni avāhari, sā evarūpe yobbane patiṃ alabhitvā jātiyā vīsaṃ vā pañcavīsaṃ	1113	
PA_atk-s05_13a3:1113_2	vā ekena dvīhi ūnatāya ūnatiṃsaṃ vā vassāni patvā tādisā paripakkavayā hutvāpi patiṃ mā laddhāti.	1113	
PA_atk-s05_13a3:1114	Tāyapi sapathaṃ katvā ekamantaṃ ṭhitāya tatiyā tatiyaṃ gāthamāha –	111	
PA_atk-s05_13a3:1116	“Dīghaṃ gacchatu addhānaṃ, ekikā abhisārikā;	111	
PA_atk-s05_13a3:1117	Saṅkete pati mā adda, yā te ambe avāharī”ti.	111	
PA_atk-s05_13a3:1118_0	Tassattho – yā te ambe avāhari, sā patiṃ patthayamānā tassa santikaṃ abhisaraṇatāya	1118	
PA_atk-s05_13a3:1118_1	abhisārikā nāma hutvā ekikā adutiyā gāvutadvigāvutamattaṃ dīghaṃ addhānaṃ gacchatu,	1118	
PA_atk-s05_13a3:1118_2	gantvāpi ca tasmiṃ asukaṭṭhānaṃ nāma āgaccheyyāsīti kate saṅkete taṃ patiṃ mā addasāti.	1118	
PA_atk-s05_13a3:1119	Tāyapi sapathaṃ katvā ekamantaṃ ṭhitāya catutthā catutthaṃ gāthamāha –	111	
PA_atk-s05_13a3:1121	“Alaṅkatā suvasanā, mālinī candanussadā;	112	
PA_atk-s05_13a3:1122	Ekikā sayane setu, yā te ambe avāharī”ti. – sā uttānatthāyeva;	112	
PA_atk-s05_13a3:1123	Tāpaso “tumhehi atibhāriyā sapathā katā, aññehi ambāni khāditāni bhavissanti, gacchatha dāni tumhe”ti tā uyyojesi. Sakko bheravarūpārammaṇaṃ dassetvā kūṭatāpasaṃ tato palāpesi.	112	
PA_atk-s05_13a3:1124	Satthā imaṃ dhammadesanaṃ āharitvā jātakaṃ samodhānesi – “tadā kūṭajaṭilo ayaṃ ambagopako mahallako ahosi, catasso seṭṭhidhītaro etāyeva, sakko pana ahameva ahosi”nti.	112	
PA_atk-s05_13a3:1125	Ambajātakavaṇṇanā catutthā.	112	
PA_atk-s05_13a3:1127	[345] 5. Rājakumbhajātakavaṇṇanā	112	
PA_atk-s05_13a3:1128_0	Vanaṃ yadaggi dahatīti idaṃ satthā jetavane viharanto ekaṃ alasabhikkhuṃ ārabbha	1128	
PA_atk-s05_13a3:1128_1	kathesi. So kira sāvatthivāsī kulaputto sāsane uraṃ datvā pabbajitvāpi alaso ahosi	1128	
PA_atk-s05_13a3:1128_2	uddesaparipucchāyonisomanasikāravattapaṭivattādīhi paribāhiro nīvaraṇābhibhūto. Nisinnaṭṭhānādīsu	1128	
PA_atk-s05_13a3:1128_3	iriyāpathesu tathā eva hoti. Tassa taṃ ālasiyabhāvaṃ ārabbha bhikkhū dhammasabhāyaṃ	1128	
PA_atk-s05_13a3:1128_4	kathaṃ samuṭṭhāpesuṃ “āvuso, asuko nāma bhikkhu evarūpe niyyānikasāsane pabbajitvā	1128	
PA_atk-s05_13a3:1128_5	ālasiyo kusīto nīvaraṇābhibhūto viharatī”ti. Satthā āgantvā “kāya nuttha, bhikkhave,	1128	
PA_atk-s05_13a3:1128_6	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,	1128	
PA_atk-s05_13a3:1128_7	pubbepesa ālasiyoyevā”ti vatvā atītaṃ āhari.	1128	
PA_atk-s05_13a3:1129_0	Atīte bārāṇasiyaṃ brahmadatte rajjaṃ kārente bodhisatto tassa amaccaratanaṃ ahosi,	1129	
PA_atk-s05_13a3:1129_1	bārāṇasirājā ālasiyajātiko ahosi. Bodhisatto “rājānaṃ pabodhessāmī”ti ekaṃ upamaṃ	1129	
PA_atk-s05_13a3:1129_2	upadhārento vicarati. Athekadivasaṃ rājā uyyānaṃ gantvā amaccagaṇaparivuto tattha	1129	
PA_atk-s05_13a3:1129_3	vicaranto ekaṃ rājakumbhaṃ nāma ālasiyaṃ passi. Tathārūpā kira ālasiyā sakaladivasaṃ	1129	
PA_atk-s05_13a3:1129_4	gacchantāpi ekadvaṅgulamattameva gacchanti. Rājā taṃ disvā “vayassa ko nāma so”ti	1129	
PA_atk-s05_13a3:1129_5	bodhisattaṃ pucchi. Mahāsatto “rājakumbho nāmesa, mahārāja, ālasiyo. Evarūpo hi sakaladivasaṃ	1129	
PA_atk-s05_13a3:1129_6	gacchantopi ekaṅguladvaṅgulamattameva gacchatī”ti vatvā tena saddhiṃ sallapanto “ambho,	1129	
PA_atk-s05_13a3:1129_7	rājakumbha, tumhākaṃ dandhagamanaṃ imasmiṃ araññe dāvaggimhi uṭṭhite kiṃ karothā”ti	1129	
PA_atk-s05_13a3:1129_8	vatvā paṭhamaṃ gāthamāha –	1129	
PA_atk-s05_13a3:1131	“Vanaṃ yadaggi dahati, pāvako kaṇhavattanī;	113	
PA_atk-s05_13a3:1132	Kathaṃ karosi pacalaka, evaṃ dandhaparakkamo”ti.	113	
PA_atk-s05_13a3:1133_0	Tattha yadaggīti yadā aggi. Pāvako kaṇhavattanīti aggino vevacanaṃ. Pacalakāti taṃ	1133	
PA_atk-s05_13a3:1133_1	ālapati. So hi calanto calanto gacchati, niccaṃ vā pacalāyati, tasmā “pacalako”ti	1133	
PA_atk-s05_13a3:1133_2	vuccati. Dandhaparakkamoti garuvīriyo.	1133	
PA_atk-s05_13a3:1134	Taṃ sutvā rājakumbho dutiyaṃ gāthamāha –	113	
PA_atk-s05_13a3:1136	“Bahūni rukkhachiddāni, pathabyā vivarāni ca;	113	
PA_atk-s05_13a3:1137	Tāni ce nābhisambhoma, hoti no kālapariyāyo”ti.	113	
PA_atk-s05_13a3:1138_0	Tassattho – paṇḍita, amhākaṃ ito uttarigamanaṃ nāma natthi. Imasmiṃ pana araññe rukkhachiddāni	1138	
PA_atk-s05_13a3:1138_1	pathaviyaṃ vivarāni ca bahūni. Yadi tāni na pāpuṇāma, hoti no kālapariyāyoti maraṇameva no hotīti.	1138	
PA_atk-s05_13a3:1139	Taṃ sutvā bodhisatto itarā dve gāthā abhāsi –	113	
PA_atk-s05_13a3:1141	“Yo dandhakāle tarati, taraṇīye ca dandhati;	114	
PA_atk-s05_13a3:1142	Sukkhapaṇṇaṃva akkamma, atthaṃ bhañjati attano.	114	
PA_atk-s05_13a3:1144	“Yo dandhakāle dandheti, taraṇīye ca tārayi;	114	
PA_atk-s05_13a3:1145	Sasīva rattiṃ vibhajaṃ, tassattho paripūratī”ti.	114	
PA_atk-s05_13a3:1146_0	Tattha dandhakāleti tesaṃ tesaṃ kammānaṃ saṇikaṃ kattabbakāle. Taratīti turitaturito	1146	
PA_atk-s05_13a3:1146_1	vegena tāni kammāni karoti. Sukkhapaṇṇaṃvāti yathā vātātapasukkhaṃ tālapaṇṇaṃ balavā	1146	
PA_atk-s05_13a3:1146_2	puriso akkamitvā bhañjeyya, tattheva cuṇṇavicuṇṇaṃ kareyya, evaṃ so attano atthaṃ	1146	
PA_atk-s05_13a3:1146_3	vuddhiṃ bhañjati. Dandhetīti dandhayati dandhakātabbāni kammāni dandhameva karoti.	1146	
PA_atk-s05_13a3:1146_4	Tārayīti turitakātabbāni kammāni turitova karoti. Sasīva rattiṃ vibhajanti yathā	1146	
PA_atk-s05_13a3:1146_5	cando juṇhapakkhaṃ rattiṃ jotayamāno kāḷapakkharattito rattiṃ vibhajanto divase divase	1146	
PA_atk-s05_13a3:1146_6	paripūrati, evaṃ tassa purisassa attho paripūratīti vuttaṃ hoti.	1146	
PA_atk-s05_13a3:1147	Rājā bodhisattassa vacanaṃ sutvā tato paṭṭhāya analaso jāto.	114	
PA_atk-s05_13a3:1148	Satthā imaṃ dhammadesanaṃ āharitvā jātakaṃ samodhānesi – “tadā rājakumbho ālasiyabhikkhu ahosi, paṇḍitāmacco pana ahameva ahosi”nti.	114	
PA_atk-s05_13a3:1149	Rājakumbhajātakavaṇṇanā pañcamā.	114	
PA_atk-s05_13a3:1151	[346] 6. Kesavajātakavaṇṇanā	115	
PA_atk-s05_13a3:1152_0	Manussindaṃ jahitvānāti idaṃ satthā jetavane viharanto vissāsabhojanaṃ ārabbha kathesi.	1152	
PA_atk-s05_13a3:1152_1	Anāthapiṇḍikassa kira gehe pañcannaṃ bhikkhusatānaṃ nibaddhabhattaṃ hoti, gehaṃ niccakālaṃ	1152	
PA_atk-s05_13a3:1152_2	bhikkhusaṅghassa opānabhūtaṃ kāsāvapajjotaṃ isivātapaṭivātaṃ. Athekadivasaṃ rājā	1152	
PA_atk-s05_13a3:1152_3	nagaraṃ padakkhiṇaṃ karonto seṭṭhino nivesane bhikkhusaṅghaṃ disvā “ahampi ariyasaṅghassa	1152	
PA_atk-s05_13a3:1152_4	nibaddhaṃ bhikkhaṃ dassāmī”ti vihāraṃ gantvā satthāraṃ vanditvā pañcannaṃ bhikkhusatānaṃ	1152	
PA_atk-s05_13a3:1152_5	nibaddhaṃ bhikkhaṃ paṭṭhapesi. Tato paṭṭhāya rājanivesane nibaddhaṃ bhikkhā diyyati,	1152	
PA_atk-s05_13a3:1152_6	tivassikagandhasālibhojanaṃ paṇītaṃ. Vissāsenapi sinehenapi sahatthā dāyakā natthi,	1152	
PA_atk-s05_13a3:1152_7	rājayutte dāpesi. Bhikkhū nisīditvā bhuñjituṃ na icchanti, nānaggarasabhattaṃ gahetvā	1152	
PA_atk-s05_13a3:1152_8	attano attano upaṭṭhākakulaṃ gantvā taṃ bhattaṃ tesaṃ datvā tehi dinnaṃ lūkhaṃ vā	1152	
PA_atk-s05_13a3:1152_9	paṇītaṃ vā bhuñjanti.	1152	
PA_atk-s05_13a3:1153_0	Athekadivasaṃ rañño bahuṃ phalāphalaṃ āhariṃsu. Rājā “saṅghassa dethā”ti āha. Manussā	1153	
PA_atk-s05_13a3:1153_1	bhattaggaṃ gantvā ekabhikkhumpi adisvā “eko bhikkhupi natthī”ti rañño ārocesuṃ. “Nanu	1153	
PA_atk-s05_13a3:1153_2	velāyeva tāvā”ti? “Āma, velā, bhikkhū pana tumhākaṃ gehe bhattaṃ gahetvā attano attano	1153	
PA_atk-s05_13a3:1153_3	vissāsikānaṃ upaṭṭhākānaṃ gehaṃ gantvā tesaṃ datvā tehi dinnaṃ lūkhaṃ vā paṇītaṃ	1153	
PA_atk-s05_13a3:1153_4	vā bhuñjantī”ti. Rājā “amhākaṃ bhattaṃ paṇītaṃ, kena nu kho kāraṇena abhutvā aññaṃ	1153	
PA_atk-s05_13a3:1153_5	bhuñjanti, satthāraṃ pucchissāmī”ti cintetvā vihāraṃ gantvā satthāraṃ vanditvā pucchi.	1153	
PA_atk-s05_13a3:1153_6	Satthā “mahārāja, bhojanaṃ nāma vissāsaparamaṃ, tumhākaṃ gehe vissāsaṃ paccupaṭṭhāpetvā	1153	
PA_atk-s05_13a3:1153_7	sinehena dāyakānaṃ abhāvā bhikkhū bhattaṃ gahetvā attano attano vissāsikaṭṭhāne paribhuñjanti.	1153	
PA_atk-s05_13a3:1153_8	Mahārāja, vissāsasadiso añño raso nāma natthi, avissāsikena dinnaṃ catumadhurampi	1153	
PA_atk-s05_13a3:1153_9	hi vissāsikena dinnaṃ sāmākabhattaṃ na agghati. Porāṇakapaṇḍitāpi roge uppanne raññā	1153	
PA_atk-s05_13a3:1153_10	pañca vejjakulāni gahetvā bhesajje kāritepi roge avūpasante vissāsikānaṃ santikaṃ	11531	
PA_atk-s05_13a3:1153_11	gantvā aloṇakaṃ sāmākanīvārayāguñceva udakamattasittaṃ aloṇakapaṇṇañca paribhuñjitvā	11531	
PA_atk-s05_13a3:1153_12	nirogā jātā”ti vatvā tena yācito atītaṃ āhari.	11531	
PA_atk-s05_13a3:1154_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāmhaṇakule nibbatti,	1154	
PA_atk-s05_13a3:1154_1	“kappakumāro”tissa nāmaṃ akaṃsu. So vayappatto takkasilāyaṃ sabbasippāni uggaṇhitvā	1154	
PA_atk-s05_13a3:1154_2	aparabhāge isipabbajjaṃ pabbaji. Tadā kesavo nāma tāpaso pañcahi tāpasasatehi parivuto	1154	
PA_atk-s05_13a3:1154_3	gaṇasatthā hutvā himavante vasati. Bodhisatto tassa santikaṃ gantvā pañcannaṃ antevāsikasatānaṃ	1154	
PA_atk-s05_13a3:1154_4	jeṭṭhantevāsiko hutvā vihāsi, kesavatāpasassa hitajjhāsayo sasineho ahosi. Te aññamaññaṃ	1154	
PA_atk-s05_13a3:1154_5	ativiya vissāsikā ahesuṃ. Aparabhāge kesavo te tāpase ādāya loṇambilasevanatthāya	1154	
PA_atk-s05_13a3:1154_6	manussapathaṃ gantvā bārāṇasiṃ patvā rājuyyāne vasitvā punadivase nagaraṃ bhikkhāya	1154	
PA_atk-s05_13a3:1154_7	pavisitvā rājadvāraṃ agamāsi. Rājā isigaṇaṃ disvā pakkosāpetvā antonivesane bhojetvā	1154	
PA_atk-s05_13a3:1154_8	paṭiññaṃ gahetvā uyyāne vasāpesi. Atha vassāratte atikkante kesavo rājānaṃ āpucchi.	1154	
PA_atk-s05_13a3:1154_9	Rājā “bhante, tumhe mahallakā, amhe tāva upanissāya vasatha, daharatāpase himavantaṃ	1154	
PA_atk-s05_13a3:1154_10	pesethā”ti āha. So “sādhū”ti jeṭṭhantevāsikena saddhiṃ te himavantaṃ pesetvā sayaṃ	11541	
PA_atk-s05_13a3:1154_11	ekakova ohiyi. Kappo himavantaṃ gantvā tāpasehi saddhiṃ vasi.	11541	
PA_atk-s05_13a3:1155_0	Kesavo kappena vinā vasanto ukkaṇṭhitvā taṃ daṭṭhukāmo hutvā niddaṃ na labhati, tassa	1155	
PA_atk-s05_13a3:1155_1	niddaṃ alabhantassa sammā āhāro na pariṇāmaṃ gacchati, lohitapakkhandikā ahosi, bāḷhā	1155	
PA_atk-s05_13a3:1155_2	vedanā vattanti. Rājā pañca vejjakulāni gahetvā tāpasaṃ paṭijaggi, rogo na vūpasammati.	1155	
PA_atk-s05_13a3:1155_3	Kesavo rājānaṃ āha “mahārāja, kiṃ mayhaṃ maraṇaṃ icchatha, udāhu arogabhāva”nti?	1155	
PA_atk-s05_13a3:1155_4	“Arogabhāvaṃ, bhante”ti. “Tena hi maṃ himavantaṃ pesethā”ti. “Sādhu, bhante”ti rājā	1155	
PA_atk-s05_13a3:1155_5	nāradaṃ nāma amaccaṃ pakkāsāpetvā “nārada, amhākaṃ bhadantaṃ gahetvā vanacarakehi	1155	
PA_atk-s05_13a3:1155_6	saddhiṃ himavantaṃ yāhī”ti pesesi. Nārado taṃ tattha netvā paccāgamāsi. Kesavassapi	1155	
PA_atk-s05_13a3:1155_7	kappe diṭṭhamatteyeva cetasikarogo vūpasanto, ukkaṇṭhā paṭippassambhi. Athassa kappo	1155	
PA_atk-s05_13a3:1155_8	aloṇakena adhūpanena udakamattasittapaṇṇena saddhiṃ sāmākanīvārayāguṃ adāsi, tassa	1155	
PA_atk-s05_13a3:1155_9	taṅkhaṇaññeva lohitapakkhandikā paṭippassambhi.	1155	
PA_atk-s05_13a3:1156_0	Puna rājā nāradaṃ pesesi “gaccha kesavassa tāpasassa pavattiṃ jānāhī”ti. So gantvā	1156	
PA_atk-s05_13a3:1156_1	taṃ arogaṃ disvā “bhante, bārāṇasirājā pañca vejjakulāni gahetvā paṭijagganto tumhe	1156	
PA_atk-s05_13a3:1156_2	aroge kātuṃ nāsakkhi, kathaṃ te kappo paṭijaggī”ti vatvā paṭhamaṃ gāthamāha –	1156	
PA_atk-s05_13a3:1158	“Manussindaṃ jahitvāna, sabbakāmasamiddhinaṃ;	115	
PA_atk-s05_13a3:1159	Kathaṃ nu bhagavā kesī, kappassa ramati assame”ti.	115	
PA_atk-s05_13a3:1160	Tattha manussindanti manussānaṃ indaṃ bārāṇasirājānaṃ. Kathaṃ nu bhagavā kesīti kena nu kho upāyena ayaṃ amhākaṃ bhagavā kesavatāpaso kappassa assame ramatīti.	116	
PA_atk-s05_13a3:1161	Evaṃ aññehi saddhiṃ sallapanto viya kesavassa abhiratikāraṇaṃ pucchi. Taṃ sutvā kesavo dutiyaṃ gāthamāha –	116	
PA_atk-s05_13a3:1163	“Sādūni ramaṇīyāni, santi vakkhā manoramā;	116	
PA_atk-s05_13a3:1164	Subhāsitāni kappassa, nārada ramayanti ma”nti.	116	
PA_atk-s05_13a3:1165	Tattha vakkhāti rukkhā. Pāḷiyaṃ pana “rukkhā”tveva likhitaṃ. Subhāsitānīti kappena kathitāni subhāsitāni maṃ ramayantīti attho.	116	
PA_atk-s05_13a3:1166_0	Evañca pana vatvā “evaṃ maṃ abhiramāpento kappo aloṇakaṃ adhūpanaṃ udakasittapaṇṇamissaṃ	1166	
PA_atk-s05_13a3:1166_1	sāmākanīvārayāguṃ pāyesi, tāya me sarīre byādhi vūpasamito, arogo jātomhī”ti āha.	1166	
PA_atk-s05_13a3:1166_2	Taṃ sutvā nārado tatiyaṃ gāthamāha –	1166	
PA_atk-s05_13a3:1168	“Sālīnaṃ odanaṃ bhuñje, suciṃ maṃsūpasecanaṃ;	116	
PA_atk-s05_13a3:1169	Kathaṃ sāmākanīvāraṃ, aloṇaṃ chādayanti ta”nti.	116	
PA_atk-s05_13a3:1170_0	Tattha bhuñjeti bhuñjasi, ayameva vā pāṭho. Chādayantīti chādayati pīṇeti toseti.	1170	
PA_atk-s05_13a3:1170_1	Gāthābandhasukhatthaṃ pana anunāsiko kato. Idaṃ vuttaṃ hoti – yo tvaṃ suciṃ maṃsūpasecanaṃ	1170	
PA_atk-s05_13a3:1170_2	rājakule rājārahaṃ sālibhattaṃ bhuñjasi, taṃ kathamidaṃ sāmākanīvāraṃ aloṇaṃ pīṇeti	1170	
PA_atk-s05_13a3:1170_3	toseti, kathaṃ te etaṃ ruccatīti.	1170	
PA_atk-s05_13a3:1171	Taṃ sutvā kesavo catutthaṃ gāthamāha –	117	
PA_atk-s05_13a3:1173	“Sāduṃ vā yadi vāsāduṃ, appaṃ vā yadi vā bahuṃ;	117	
PA_atk-s05_13a3:1174	Vissattho yattha bhuñjeyya, vissāsaparamā rasā”ti.	117	
PA_atk-s05_13a3:1175_0	Tattha yadi vāsādunti yadi vā asāduṃ. Vissatthoti nirāsaṅko vissāsapatto hutvā. Yattha	1175	
PA_atk-s05_13a3:1175_1	bhuñjeyyāti yasmiṃ nivesane evaṃ bhuñjeyya, tattha evaṃ bhuttaṃ yaṃkiñci bhojanaṃ	1175	
PA_atk-s05_13a3:1175_2	sādumeva. Kasmā? Yasmā vissāsaparamā rasā, vissāso paramo uttamo etesanti vissāsaparamā	1175	
PA_atk-s05_13a3:1175_3	rasā. Vissāsasadiso hi añño raso nāma natthi. Avissāsikena hi dinnaṃ catumadhurampi	1175	
PA_atk-s05_13a3:1175_4	vissāsikena dinnaṃ ambilakañjiyaṃ na agghatīti.	1175	
PA_atk-s05_13a3:1176	Nārado tassa vacanaṃ sutvā rañño santikaṃ gantvā “kesavo idaṃ nāma kathesī”ti ācikkhi.	117	
PA_atk-s05_13a3:1177	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, nārado sāriputto, kesavo bakabrahmā, kappo pana ahameva ahosi”nti.	117	
PA_atk-s05_13a3:1178	Kesavajātakavaṇṇanā chaṭṭhā.	117	
PA_atk-s05_13a3:1180	[347] 7. Ayakūṭajātakavaṇṇanā	118	
PA_atk-s05_13a3:1181	Sabbāyasanti idaṃ satthā jetavane viharanto lokatthacariyaṃ ārabbha kathesi. Vatthu mahākaṇhajātake āvi bhavissati.	118	
PA_atk-s05_13a3:1182_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi	1182	
PA_atk-s05_13a3:1182_1	nibbattitvā vayappatto uggahitasabbasippo pitu accayena rajje patiṭṭhāya dhammena	1182	
PA_atk-s05_13a3:1182_2	rajjaṃ kāresi. Tadā manussā devamaṅgalikā hutvā bahū ajeḷakādayo māretvā devatānaṃ	1182	
PA_atk-s05_13a3:1182_3	balikammaṃ karonti. Bodhisatto “pāṇo na hantabbo”ti bheriṃ carāpesi. Yakkhā balikammaṃ	1182	
PA_atk-s05_13a3:1182_4	alabhamānā bodhisattassa kujjhitvā himavante yakkhasamāgamaṃ gantvā bodhisattassa	1182	
PA_atk-s05_13a3:1182_5	māraṇatthāya ekaṃ kakkhaḷaṃ yakkhaṃ pesesuṃ. So kaṇṇikamattaṃ mahantaṃ ādittaṃ ayakūṭaṃ	1182	
PA_atk-s05_13a3:1182_6	gahetvā “iminā naṃ paharitvā māressāmī”ti āgantvā majjhimayāmasamanantare bodhisattassa	1182	
PA_atk-s05_13a3:1182_7	sayanamatthake aṭṭhāsi. Tasmiṃ khaṇe sakkassa āsanaṃ uṇhākāraṃ dassesi. So āvajjamāno	1182	
PA_atk-s05_13a3:1182_8	taṃ kāraṇaṃ ñatvā indavajiraṃ ādāya gantvā yakkhassa upari aṭṭhāsi. Bodhisatto yakkhaṃ	1182	
PA_atk-s05_13a3:1182_9	disvā “kiṃ nu kho esa maṃ rakkhamāno ṭhito, udāhu māretukāmo”ti tena saddhiṃ sallapanto	1182	
PA_atk-s05_13a3:1182_10	paṭhamaṃ gāthamāha –	11821	
PA_atk-s05_13a3:1184	“Sabbāyasaṃ kūṭamatippamāṇaṃ, paggayha yo tiṭṭhasi antalikkhe;	118	
PA_atk-s05_13a3:1185	Rakkhāya me tvaṃ vihito nusajja, udāhu me cetayase vadhāyā”ti.	118	
PA_atk-s05_13a3:1186	Tattha vihito nusajjāti vihito nu asi ajja.	118	
PA_atk-s05_13a3:1187_0	Bodhisatto pana yakkhameva passati, na sakkaṃ. Yakkho sakkassa bhayena bodhisattaṃ	1187	
PA_atk-s05_13a3:1187_1	paharituṃ na sakkoti. So bodhisattassa kathaṃ sutvā “mahārāja, nāhaṃ tava rakkhaṇatthāya	1187	
PA_atk-s05_13a3:1187_2	ṭhito, iminā pana jalitena ayakūṭena paharitvā taṃ māressāmīti āgatomhi, sakkassa	1187	
PA_atk-s05_13a3:1187_3	bhayena taṃ paharituṃ na sakkomī”ti etamatthaṃ dīpento dutiyaṃ gāthamāha –	1187	
PA_atk-s05_13a3:1189	“Dūto ahaṃ rājidha rakkhasānaṃ, vadhāya tuyhaṃ pahitohamasmi;	118	
PA_atk-s05_13a3:1190	Indo ca taṃ rakkhati devarājā, tenuttamaṅgaṃ na te phālayāmī”ti.	119	
PA_atk-s05_13a3:1191	Taṃ sutvā bodhisatto itarā dve gāthā abhāsi –	119	
PA_atk-s05_13a3:1193	“Sace ca maṃ rakkhati devarājā, devānamindo maghavā sujampati;	119	
PA_atk-s05_13a3:1194	Kāmaṃ pisācā vinadantu sabbe, na santase rakkhasiyā pajāya.	119	
PA_atk-s05_13a3:1196	“Kāmaṃ kandantu kumbhaṇḍā, sabbe paṃsupisācakā;	119	
PA_atk-s05_13a3:1197	Nālaṃ pisācā yuddhāya, mahatī sā vibhiṃsikā”ti.	119	
PA_atk-s05_13a3:1198_0	Tattha rakkhasiyā pajāyāti rakkhasisaṅkhātāya pajāya, rakkhasasattānanti attho. Kumbhaṇḍāti	1198	
PA_atk-s05_13a3:1198_1	kumbhamattarahassaṅgā mahodarā yakkhā. Paṃsupisācakāti saṅkāraṭṭhāne pisācā. Nālanti	1198	
PA_atk-s05_13a3:1198_2	pisācā nāma mayā saddhiṃ yuddhāya na samatthā. Mahatī sā vibhiṃsikāti yaṃ panete	1198	
PA_atk-s05_13a3:1198_3	yakkhā sannipatitvā vibhiṃsikaṃ dassenti, sā mahatī vibhiṃsikā bhayakāraṇadassanamattameva	1198	
PA_atk-s05_13a3:1198_4	mayhaṃ, na panāhaṃ bhāyāmīti attho.	1198	
PA_atk-s05_13a3:1199	Sakko yakkhaṃ palāpetvā mahāsattaṃ ovaditvā “mā bhāyi, mahārāja, ito paṭṭhāya tava rakkhā mamāyattā”ti vatvā sakaṭṭhānameva gato.	119	
PA_atk-s05_13a3:1200	Satthā imaṃ dhammadesanaṃ āharitvā jātakaṃ samodhānesi – “tadā sakko anuruddho ahosi, bārāṇasirājā ahameva ahosi”nti.	120	
PA_atk-s05_13a3:1201	Ayakūṭajātakavaṇṇanā sattamā.	120	
PA_atk-s05_13a3:1203	[348] 8. Araññajātakavaṇṇanā	120	
PA_atk-s05_13a3:1204	Araññā gāmamāgammāti idaṃ satthā jetavane viharanto thullakumārikāpalobhanaṃ ārabbha kathesi. Vatthu cūḷanāradakassapajātake āvi bhavissati.	120	
PA_atk-s05_13a3:1205_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	1205	
PA_atk-s05_13a3:1205_1	vayappatto takkasilāyaṃ uggahitasippo bhariyāya kālakatāya puttaṃ gahetvā isipabbajjaṃ	1205	
PA_atk-s05_13a3:1205_2	pabbajitvā himavante vasanto puttaṃ assamapade ṭhapetvā phalāphalatthāya gacchati.	1205	
PA_atk-s05_13a3:1205_3	Tadā coresu paccantagāmaṃ paharitvā karamare gahetvā gacchantesu ekā kumārikā palāyitvā	1205	
PA_atk-s05_13a3:1205_4	taṃ assamapadaṃ patvā tāpasakumāraṃ palobhetvā sīlavināsaṃ pāpetvā “ehi gacchāmā”ti	1205	
PA_atk-s05_13a3:1205_5	āha. “Pitā tāva me āgacchatu, taṃ passitvā gamissāmī”ti. “Tena hi disvā āgacchā”ti	1205	
PA_atk-s05_13a3:1205_6	nikkhamitvā antarāmagge nisīdi. Tāpasakumāro pitari āgate paṭhamaṃ gāthamāha –	1205	
PA_atk-s05_13a3:1207	“Araññā gāmamāgamma, kiṃsīlaṃ kiṃvataṃ ahaṃ;	120	
PA_atk-s05_13a3:1208	Purisaṃ tāta seveyyaṃ, taṃ me akkhāhi pucchito”ti.	120	
PA_atk-s05_13a3:1209	Tattha araññā gāmamāgammāti tāta ahaṃ ito araññato manussapathaṃ vasanatthāya gato vasanagāmaṃ patvā kiṃ karomīti.	120	
PA_atk-s05_13a3:1210	Athassa pitā ovādaṃ dadanto tisso gāthā abhāsi –	121	
PA_atk-s05_13a3:1212	“Yo taṃ vissāsaye tāta, vissāsañca khameyya te;	121	
PA_atk-s05_13a3:1213	Sussūsī ca titikkhī ca, taṃ bhajehi ito gato.	121	
PA_atk-s05_13a3:1215	“Yassa kāyena vācāya, manasā natthi dukkaṭaṃ;	121	
PA_atk-s05_13a3:1216	Urasīva patiṭṭhāya, taṃ bhajehi ito gato.	121	
PA_atk-s05_13a3:1218	“Haliddirāgaṃ kapicittaṃ, purisaṃ rāgavirāginaṃ;	121	
PA_atk-s05_13a3:1219	Tādisaṃ tāta mā sevi, nimmanussampi ce siyā”ti.	121	
PA_atk-s05_13a3:1220_0	Tattha yo taṃ vissāsayeti yo puriso taṃ vissāseyya na parisaṅkeyya. Vissāsañca khameyya	1220	
PA_atk-s05_13a3:1220_1	teti yo ca attani kayiramānaṃ tava vissāsaṃ patto nirāsaṅko taṃ khameyya. Sussūsīti	1220	
PA_atk-s05_13a3:1220_2	yo ca tava vissāsavacanaṃ sotumicchati. Titikkhīti yo ca tayā kataṃ aparādhaṃ khamati.	1220	
PA_atk-s05_13a3:1220_3	Taṃ bhajehīti taṃ purisaṃ bhajeyyāsi payirupāseyyāsi. Urasīva patiṭṭhāyāti yathā	1220	
PA_atk-s05_13a3:1220_4	tassa urasi patiṭṭhāya vaḍḍhito orasaputto tvampi tādiso urasi patiṭṭhitaputto viya	1220	
PA_atk-s05_13a3:1220_5	hutvā evarūpaṃ purisaṃ bhajeyyāsīti attho.	1220	
PA_atk-s05_13a3:1221_0	Haliddirāganti haliddirāgasadisaṃ athiracittaṃ. Kapicittanti lahuparivattitāya makkaṭacittaṃ.	1221	
PA_atk-s05_13a3:1221_1	Rāgavirāginanti muhutteneva rajjanavirajjanasabhāvaṃ. Nimmanussampi ce siyāti sacepi	1221	
PA_atk-s05_13a3:1221_2	sakalaṃ jambudīpatalaṃ kāyaduccaritādivirahitassa manussassa abhāvena nimmanussaṃ	1221	
PA_atk-s05_13a3:1221_3	siyā, tathāpi, tāta, tādisaṃ lahucittaṃ mā sevi, sabbampi manussapathaṃ vicinitvā	1221	
PA_atk-s05_13a3:1221_4	heṭṭhā vuttaguṇasampannameva bhajeyyāsīti attho.	1221	
PA_atk-s05_13a3:1222_0	Taṃ sutvā tāpasakumāro “ahaṃ, tāta, imehi guṇehi samannāgataṃ purisaṃ kattha labhissāmi,	1222	
PA_atk-s05_13a3:1222_1	na gacchāmi, tumhākaññeva santike vasissāmī”ti vatvā nivatti. Athassa pitā kasiṇaparikammaṃ	1222	
PA_atk-s05_13a3:1222_2	ācikkhi. Ubhopi aparihīnajjhānā brahmalokaparāyaṇā ahesuṃ.	1222	
PA_atk-s05_13a3:1223	Satthā imaṃ dhammadesanaṃ āharitvā jātakaṃ samodhānesi – “tadā putto ca kumārikā ca eteyeva ahesuṃ, pitā tāpaso pana ahameva ahosi”nti.	122	
PA_atk-s05_13a3:1224	Araññajātakavaṇṇanā aṭṭhamā.	122	
PA_atk-s05_13a3:1226	[349] 9. Sandhibhedajātakavaṇṇanā	122	
PA_atk-s05_13a3:1227_0	Neva itthīsu sāmaññanti idaṃ satthā jetavane viharanto pesuññasikkhāpadaṃ ārabbha	1227	
PA_atk-s05_13a3:1227_1	kathesi. Ekasmiṃ kira samaye satthā “chabbaggiyā bhikkhū pesuññaṃ upasaṃharantī”ti	1227	
PA_atk-s05_13a3:1227_2	sutvā te pakkosāpetvā “saccaṃ kira tumhe, bhikkhave, bhikkhūnaṃ bhaṇḍanajātānaṃ kalahajātānaṃ	1227	
PA_atk-s05_13a3:1227_3	vivādāpannānaṃ pesuññaṃ upasaṃharatha, tena anuppannāni ceva bhaṇḍanāni uppajjanti,	1227	
PA_atk-s05_13a3:1227_4	uppannāni ca bhiyyobhāvāya saṃvattantī”ti pucchitvā “sacca”nti vutte te bhikkhū garahitvā	1227	
PA_atk-s05_13a3:1227_5	“bhikkhave, pisuṇā vācā nāma tikhiṇasattipahārasadisā, daḷho vissāsopi tāya khippaṃ	1227	
PA_atk-s05_13a3:1227_6	bhijjati, tañca pana gahetvā attano mettibhindanakajano sīhausabhasadiso hotī”ti vatvā atītaṃ āhari.	1227	
PA_atk-s05_13a3:1228_0	Atīte bārāṇasiyaṃ brahmadatte rajjaṃ kārente bodhisatto tassa putto hutvā vayappatto	1228	
PA_atk-s05_13a3:1228_1	takkasilāyaṃ uggahitasippo pitu accayena dhammena rajjaṃ kāresi. Tadā eko gopālako	1228	
PA_atk-s05_13a3:1228_2	araññe gokulesu gāvo paṭijaggitvā āgacchanto ekaṃ gabbhiniṃ asallakkhetvā pahāya	1228	
PA_atk-s05_13a3:1228_3	āgato. Tassā ekāya sīhiyā saddhiṃ vissāso uppajji. Tā ubhopi daḷhamittā hutvā ekato	1228	
PA_atk-s05_13a3:1228_4	vicaranti. Aparabhāge gāvī vacchakaṃ, sīhī sīhapotakaṃ vijāyi. Te ubhopi janā kulena	1228	
PA_atk-s05_13a3:1228_5	āgatamettiyā daḷhamittā hutvā ekato vicaranti. Atheko vanacarako araññaṃ pavisitvā	1228	
PA_atk-s05_13a3:1228_6	tesaṃ vissāsaṃ disvā araññe uppajjanakabhaṇḍaṃ ādāya bārāṇasiṃ gantvā rañño datvā	1228	
PA_atk-s05_13a3:1228_7	“api te, samma, kiñci araññe acchariyaṃ diṭṭhapubba”nti raññā puṭṭho “deva, aññaṃ	1228	
PA_atk-s05_13a3:1228_8	kiñci na passāmi, ekaṃ pana sīhañca usabhañca aññamaññaṃ vissāsike ekato vicarante	1228	
PA_atk-s05_13a3:1228_9	addasa”nti āha. “Etesaṃ tatiye uppanne bhayaṃ bhavissati, yadā tesaṃ tatiyaṃ passati,	1228	
PA_atk-s05_13a3:1228_10	atha me ācikkheyyāsī”ti. “Sādhu, devā”ti.	12281	
PA_atk-s05_13a3:1229_0	Vanacarake pana bārāṇasiṃ gate eko siṅgālo sīhañca usabhañca upaṭṭhahi. Vanacarako	1229	
PA_atk-s05_13a3:1229_1	araññaṃ gantvā taṃ disvā “tatiyassa uppannabhāvaṃ rañño kathessāmī”ti nagaraṃ gato.	1229	
PA_atk-s05_13a3:1229_2	Siṅgālo cintesi “mayā ṭhapetvā sīhamaṃsañca usabhamaṃsañca aññaṃ akhāditapubbaṃ nāma	1229	
PA_atk-s05_13a3:1229_3	natthi, ime bhinditvā imesaṃ maṃsaṃ khādissāmī”ti. So “ayaṃ taṃ evaṃ vadati, ayaṃ	1229	
PA_atk-s05_13a3:1229_4	taṃ evaṃ vadatī”ti ubhopi te aññamaññaṃ bhinditvā na cirasseva kalahaṃ kāretvā maraṇākārappatte	1229	
PA_atk-s05_13a3:1229_5	akāsi. Vanacarakopi gantvā rañño “tesaṃ, deva, tatiyo uppanno”ti āha. “Ko so”ti?	1229	
PA_atk-s05_13a3:1229_6	“Siṅgālo, devā”ti. Rājā “so ubho mitte bhinditvā mārāpessati, mayaṃ tesaṃ matakāle	1229	
PA_atk-s05_13a3:1229_7	sampāpuṇissāmā”ti vatvā rathaṃ abhiruyha vanacarakena maggadesakena gacchanto tesu	1229	
PA_atk-s05_13a3:1229_8	aññamaññaṃ kalahaṃ katvā jīvitakkhayaṃ pattesu sampāpuṇi. Siṅgālo pana haṭṭhatuṭṭho	1229	
PA_atk-s05_13a3:1229_9	ekavāraṃ sīhassa maṃsaṃ khādati, ekavāraṃ usabhassa maṃsaṃ khādati. Rājā te ubhopi	1229	
PA_atk-s05_13a3:1229_10	jīvitakkhayappatte disvā rathe ṭhitova sārathinā saddhiṃ sallapanto imā gāthā abhāsi –	12291	
PA_atk-s05_13a3:1231	“Neva itthīsu sāmaññaṃ, nāpi bhakkhesu sārathi;	123	
PA_atk-s05_13a3:1232	Athassa sandhibhedassa, passa yāva sucintitaṃ.	123	
PA_atk-s05_13a3:1234	“Asi tikkhova maṃsamhi, pesuññaṃ parivattati;	123	
PA_atk-s05_13a3:1235	Yatthūsabhañca sīhañca, bhakkhayanti migādhamā.	123	
PA_atk-s05_13a3:1237	“Imaṃ so sayanaṃ seti, yamimaṃ passasi sārathi;	123	
PA_atk-s05_13a3:1238	Yo vācaṃ sandhibhedassa, pisuṇassa nibodhati.	123	
PA_atk-s05_13a3:1240	“Te janā sukhamedhanti, narā saggagatāriva;	124	
PA_atk-s05_13a3:1241	Ye vācaṃ sandhibhedassa, nāvabodhanti sārathī”ti.	124	
PA_atk-s05_13a3:1242_0	Tattha neva itthīsūti samma sārathi, imesaṃ dvinnaṃ janānaṃ neva itthīsu sāmaññaṃ	1242	
PA_atk-s05_13a3:1242_1	atthi na, bhakkhesupi. Aññameva hi itthiṃ sīho sevati, aññaṃ usabho, aññaṃ bhakkhaṃ	1242	
PA_atk-s05_13a3:1242_2	sīho khādati, aññaṃ usabhoti attho. Athassāti evaṃ kalahakāraṇe avijjamānepi atha	1242	
PA_atk-s05_13a3:1242_3	imassa mittasandhibhedakassa duṭṭhasiṅgālassa “ubhinnaṃ maṃsaṃ khādissāmī”ti cintetvā	1242	
PA_atk-s05_13a3:1242_4	ime mārentassa passa yāva sucintitaṃ, sucintitaṃ jātanti adhippāyo. Yatthāti yasmiṃ	1242	
PA_atk-s05_13a3:1242_5	pesuññe parivattamāne. Usabhañca sīhañca migādhamā siṅgālā khādanti, taṃ pesuññaṃ	1242	
PA_atk-s05_13a3:1242_6	maṃsamhi tikhiṇo asi viya mittabhāvaṃ chindantameva parivattatīti dīpeti.	1242	
PA_atk-s05_13a3:1243_0	Yamimaṃ passasīti samma sārathi, yaṃ imaṃ passasi imesaṃ dvinnaṃ matasayanaṃ, aññopi	1243	
PA_atk-s05_13a3:1243_1	yo puggalo sandhibhedassa pisuṇassa pisuṇavācaṃ nibodhati gaṇhāti, so imaṃ sayanaṃ	1243	
PA_atk-s05_13a3:1243_2	seti, evamevaṃ maratīti dasseti. Sukhamedhantīti sukhaṃ vindanti labhanti. Narā saggagatārivāti	1243	
PA_atk-s05_13a3:1243_3	saggagatā dibbabhogasamaṅgino narā viya te sukhaṃ vindanti. Nāvabodhantīti na sārato	1243	
PA_atk-s05_13a3:1243_4	paccenti, tādisaṃ pana vacanaṃ sutvā codetvā sāretvā mettiṃ abhinditvā pākatikāva hontīti.	1243	
PA_atk-s05_13a3:1244	Rājā imā gāthā bhāsitvā sīhassa kesaracammanakhadāṭhā gāhāpetvā nagarameva gato.	124	
PA_atk-s05_13a3:1245	Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā ahameva ahosi”nti.	124	
PA_atk-s05_13a3:1246	Sandhibhedajātakavaṇṇanā navamā.	124	
PA_atk-s05_13a3:1248	[350] 10. Devatāpañhajātakavaṇṇanā	124	
PA_atk-s05_13a3:1249	Hanti hatthehi pādehīti ayaṃ devatāpucchā umaṅgajātake āvi bhavissati.	124	
PA_atk-s05_13a3:1250	Devatāpañhajātakavaṇṇanā dasamā.	125	
PA_atk-s05_13a3:1251	Cūḷakuṇālavaggo pañcamo.	125	
PA_atk-s05_13a3:1252	Jātakuddānaṃ –	125	
PA_atk-s05_13a3:1253	Kāliṅgo assāroho ca, ekarājā ca daddaro;	125	
PA_atk-s05_13a3:1254	Sīlavīmaṃsasujātā, palāso sakuṇo chavo;	125	
PA_atk-s05_13a3:1255	Seyyoti dasa jātakā.	125	
PA_atk-s05_13a3:1256	Pucimando kassapo ca, khantivādī lohakumbhī;	125	
PA_atk-s05_13a3:1257	Sabbamaṃsalābhī saso, matārodakaṇaverā;	125	
PA_atk-s05_13a3:1258	Tittiro succajo dasa.	125	
PA_atk-s05_13a3:1259	Kuṭidūso duddabhāyo, brahmadattacammasāṭako;	125	
PA_atk-s05_13a3:1260	Godharājā ca kakkāru, kākavatī nanu sociyo;	126	
PA_atk-s05_13a3:1261	Kāḷabāhu sīlavīmaṃso dasa.	126	
PA_atk-s05_13a3:1262	Kokāliko rathalaṭṭhi, pakkagodharājovādā;	126	
PA_atk-s05_13a3:1263	Jambukabrahāchatto ca, pīṭhathusā ca bāveru;	126	
PA_atk-s05_13a3:1264	Visayhaseṭṭhi dasadhā.	126	
PA_atk-s05_13a3:1265	Kinnarīvānarakuntinī, ambahārī gajakumbho;	126	
PA_atk-s05_13a3:1266	Kesavāyakūṭāraññaṃ, sandhibhedo devatāpañhā.	126	
PA_atk-s05_13a3:1267	Vagguddānaṃ –	126	
PA_atk-s05_13a3:1268	Kāliṅgo pucimando ca, kuṭidūsakakokilā;	126	
PA_atk-s05_13a3:1269	Cūḷakuṇālavaggoti, pañcavaggā catukkamhi;	126	
PA_atk-s05_13a3:1270	Honti paññāsa jātakā.	127	
PA_atk-s05_13a3:1271	Catukkanipātavaṇṇanā niṭṭhitā.	127	
PA_atk-s05_13a3:1272	5. Pañcakanipāto	127	
PA_atk-s05_13a3:1273	1. Maṇikuṇḍalavaggo	127	
PA_atk-s05_13a3:1275	[351] 1. Maṇikuṇḍalajātakavaṇṇanā	127	
PA_atk-s05_13a3:1276_0	Jīno rathassaṃ maṇikuṇḍale cāti idaṃ satthā jetavane viharanto kosalarañño antepure	1276	
PA_atk-s05_13a3:1276_1	sabbatthasādhakaṃ paduṭṭhāmaccaṃ ārabbha kathesi. Vatthu heṭṭhā vitthāritameva. Idha	1276	
PA_atk-s05_13a3:1276_2	pana bodhisatto bārāṇasirājā ahosi. Paduṭṭhāmacco kosalarājānaṃ ānetvā kāsirajjaṃ	1276	
PA_atk-s05_13a3:1276_3	gāhāpetvā bārāṇasirājānaṃ bandhāpetvā bandhanāgāre pakkhipāpesi. Rājā jhānaṃ uppādetvā	1276	
PA_atk-s05_13a3:1276_4	ākāse pallaṅkena nisīdi, corarañño sarīre ḍāho uppajji. So bārāṇasirājānaṃ upasaṅkamitvā	1276	
PA_atk-s05_13a3:1276_5	paṭhamaṃ gāthamāha –	1276	
PA_atk-s05_13a3:1278	“Jīno rathassaṃ maṇikuṇḍale ca, putte ca dāre ca tatheva jīno;	127	
PA_atk-s05_13a3:1279	Sabbesu bhogesu asesakesu, kasmā na santappasi sokakāle”ti.	127	
PA_atk-s05_13a3:1280	Tattha jīno rathassaṃ maṇikuṇḍale cāti mahārāja, tvaṃ rathañca assañca maṇikuṇḍalāni ca jīno, “jīno rathasse ca maṇikuṇḍale cā”tipi pāṭho. Asesakesūti nissesakesu.	128	
PA_atk-s05_13a3:1281	Taṃ sutvā bodhisatto imā dve gāthā abhāsi –	128	
PA_atk-s05_13a3:1283	“Pubbeva maccaṃ vijahanti bhogā, macco vā te pubbataraṃ jahāti;	128	
PA_atk-s05_13a3:1284	Asassatā bhogino kāmakāmi, tasmā na socāmahaṃ sokakāle.	128	
PA_atk-s05_13a3:1286	“Udeti āpūrati veti cando, atthaṃ tapetvāna paleti sūriyo;	128	
PA_atk-s05_13a3:1287	Viditā mayā sattuka lokadhammā, tasmā na socāmahaṃ sokakāle”ti.	128	
PA_atk-s05_13a3:1288_0	Tattha pubbeva maccanti maccaṃ vā bhogā pubbeva paṭhamataraññeva vijahanti, macco	1288	
PA_atk-s05_13a3:1288_1	vā te bhoge pubbataraṃ jahāti. Kāmakāmīti corarājānaṃ ālapati. Ambho, kāme kāmayamāna	1288	
PA_atk-s05_13a3:1288_2	kāmakāmi bhogino nāma loke asassatā, bhogesu vā naṭṭhesu jīvamānāva abhogino honti,	1288	
PA_atk-s05_13a3:1288_3	bhoge vā pahāya sayaṃ nassanti, tasmā ahaṃ mahājanassa sokakālepi na socāmīti attho.	1288	
PA_atk-s05_13a3:1288_4	Viditā mayā sattuka lokadhammāti corarājānaṃ ālapati. Ambho, sattuka, mayā lābho	1288	
PA_atk-s05_13a3:1288_5	alābho yaso ayasotiādayo lokadhammā viditā. Yatheva hi cando udeti ca pūrati ca puna	1288	
PA_atk-s05_13a3:1288_6	ca khīyati, yathā ca sūriyo andhakāraṃ vidhamanto mahantaṃ ālokaṃ tapetvāna puna	1288	
PA_atk-s05_13a3:1288_7	sāyaṃ atthaṃ paleti atthaṃ gacchati na dissati, evameva bhogā uppajjanti ca nassanti	1288	
PA_atk-s05_13a3:1288_8	ca, tattha kiṃ sokena, tasmā na socāmīti attho.	1288	
PA_atk-s05_13a3:1289	Evaṃ mahāsatto corarañño dhammaṃ desetvā idāni tameva coraṃ garahanto āha –	128	
PA_atk-s05_13a3:1291	“Alaso gihī kāmabhogī na sādhu, asaññato pabbajito na sādhu;	129	
PA_atk-s05_13a3:1292	Rājā na sādhu anisammakārī, yo paṇḍito kodhano taṃ na sādhu.	129	
PA_atk-s05_13a3:1294	“Nisamma khattiyo kayirā, nānisamma disampati;	129	
PA_atk-s05_13a3:1295	Nisammakārino rāja, yaso kitti ca vaḍḍhatī”ti.	129	
PA_atk-s05_13a3:1296	Imā pana dve gāthā heṭṭhā vitthāritāyeva. Corarājā bodhisattaṃ khamāpetvā rajjaṃ paṭicchāpetvā attano janapadameva gato.	129	
PA_atk-s05_13a3:1297	Satthā imaṃ dhammadesanaṃ āharitvā jātakaṃ samodhānesi – “tadā kosalarājā ānando ahosi, bārāṇasirājā pana ahameva ahosi”nti.	129	
PA_atk-s05_13a3:1298	Maṇikuṇḍalajātakavaṇṇanā paṭhamā.	129	
PA_atk-s05_13a3:1300	[352] 2. Sujātajātakavaṇṇanā	130	
PA_atk-s05_13a3:1301_0	Kiṃ nu santaramānovāti idaṃ satthā jetavane viharanto matapitikaṃ kuṭumbikaṃ ārabbha	1301	
PA_atk-s05_13a3:1301_1	kathesi. So kira pitari mate paridevamāno vicarati, sokaṃ vinodetuṃ na sakkoti. Atha	1301	
PA_atk-s05_13a3:1301_2	satthā tassa sotāpattiphalūpanissayaṃ disvā sāvatthiṃ piṇḍāya caritvā pacchāsamaṇaṃ	1301	
PA_atk-s05_13a3:1301_3	ādāya tassa gehaṃ gantvā paññattāsane nisinno taṃ vanditvā nisinnaṃ “kiṃ, upāsaka,	1301	
PA_atk-s05_13a3:1301_4	socasī”ti vatvā “āma, bhante”ti vutte “āvuso, porāṇakapaṇḍitā paṇḍitānaṃ vacanaṃ	1301	
PA_atk-s05_13a3:1301_5	sutvā pitari kālakate na sociṃsū”ti vatvā tena yācito atītaṃ āhari.	1301	
PA_atk-s05_13a3:1302_0	Atīte bārāṇasiyaṃ brahmadatte rajjaṃ kārente bodhisatto kuṭumbikagehe nibbatti, “sujātakumāro”tissa	1302	
PA_atk-s05_13a3:1302_1	nāmaṃ kariṃsu. Tassa vayappattassa pitāmaho kālamakāsi. Athassa pitā pitu kālakiriyato	1302	
PA_atk-s05_13a3:1302_2	paṭṭhāya sokasamappito āḷāhanaṃ gantvā āḷāhanato aṭṭhīni āharitvā attano ārāme mattikāthūpaṃ	1302	
PA_atk-s05_13a3:1302_3	katvā tāni tattha nidahitvā gatagatavelāya thūpaṃ pupphehi pūjetvā cetiyaṃ āvijjhanto	1302	
PA_atk-s05_13a3:1302_4	paridevati, neva nhāyati na limpati na bhuñjati na kammante vicāreti. Taṃ disvā bodhisatto	1302	
PA_atk-s05_13a3:1302_5	“pitā me ayyakassa matakālato paṭṭhāya sokābhibhūto carati, ṭhapetvā pana maṃ añño	1302	
PA_atk-s05_13a3:1302_6	etaṃ saññāpetuṃ na sakkoti, ekena naṃ upāyena nissokaṃ karissāmī”ti bahigāme ekaṃ	1302	
PA_atk-s05_13a3:1302_7	matagoṇaṃ disvā tiṇañca pānīyañca āharitvā tassa purato ṭhapetvā “khāda, khāda, piva,	1302	
PA_atk-s05_13a3:1302_8	pivā”ti āha. Āgatāgatā naṃ disvā “samma sujāta, kiṃ ummattakosi, matagoṇassa tiṇodakaṃ	1302	
PA_atk-s05_13a3:1302_9	desī”ti vadanti. So na kiñci paṭivadati. Athassa pitu santikaṃ gantvā “putto te ummattako	1302	
PA_atk-s05_13a3:1302_10	jāto, matagoṇassa tiṇodakaṃ detī”ti āhaṃsu. Taṃ sutvā kuṭumbikassa pitusoko apagato,	13021	
PA_atk-s05_13a3:1302_11	puttasoko patiṭṭhito. So vegenāgantvā “nanu tvaṃ, tāta sujāta, paṇḍitosi, kiṃkāraṇā	13021	
PA_atk-s05_13a3:1302_12	matagoṇassa tiṇodakaṃ desī”ti vatvā dve gāthā abhāsi –	13021	
PA_atk-s05_13a3:1304	“Kiṃ nu santaramānova, lāyitvā haritaṃ tiṇaṃ;	130	
PA_atk-s05_13a3:1305	Khāda khādāti lapasi, gatasattaṃ jaraggavaṃ.	130	
PA_atk-s05_13a3:1307	“Na hi annena pānena, mato goṇo samuṭṭhahe;	130	
PA_atk-s05_13a3:1308	Tvañca tucchaṃ vilapasi, yathā taṃ dummatī tathā”ti.	130	
PA_atk-s05_13a3:1309_0	Tattha santaramānovāti turito viya hutvā. Lāyitvāti lunitvā. Lapasīti vilapasi. Gatasattaṃ	1309	
PA_atk-s05_13a3:1309_1	jaraggavanti vigatajīvitaṃ jiṇṇagoṇaṃ. Yathā tanti ettha tanti nipātamattaṃ, yathā	1309	
PA_atk-s05_13a3:1309_2	dummati appapañño vilapeyya, tathā tvaṃ tucchaṃ vilapasīti.	1309	
PA_atk-s05_13a3:1310	Tato bodhisatto dve gāthā abhāsi –	131	
PA_atk-s05_13a3:1312	“Tatheva tiṭṭhati sīsaṃ, hatthapādā ca vāladhi;	131	
PA_atk-s05_13a3:1313	Sotā tatheva tiṭṭhanti, maññe goṇo samuṭṭhahe.	131	
PA_atk-s05_13a3:1315	“Nevayyakassa sīsañca, hatthapādā ca dissare;	131	
PA_atk-s05_13a3:1316	Rudaṃ mattikathūpasmiṃ, nanu tvaññeva dummatī”ti.	131	
PA_atk-s05_13a3:1317_0	Tattha tathevāti yathā pubbe ṭhitaṃ, tatheva tiṭṭhati. Maññeti etesaṃ sīsādīnaṃ tatheva	1317	
PA_atk-s05_13a3:1317_1	ṭhitattā ayaṃ goṇo samuṭṭhaheyyāti maññāmi. Nevayyakassa sīsañcāti ayyakassa pana	1317	
PA_atk-s05_13a3:1317_2	sīsañca hatthapādā ca na dissanti. “Piṭṭhipādā na dissare”tipi pāṭho. Nanu tvaññeva	1317	
PA_atk-s05_13a3:1317_3	dummatīti ahaṃ tāva sīsādīni passanto evaṃ karomi, tvaṃ pana na kiñci passasi, jhāpitaṭṭhānato	1317	
PA_atk-s05_13a3:1317_4	aṭṭhīni āharitvā mattikāthūpaṃ katvā paridevasi. Iti maṃ paṭicca sataguṇena sahassaguṇena	1317	
PA_atk-s05_13a3:1317_5	satasahassaguṇena nanu tvaññeva dummati. Bhijjanadhammā nāma saṅkhārā bhijjanti,	1317	
PA_atk-s05_13a3:1317_6	tattha kā paridevanāti.	1317	
PA_atk-s05_13a3:1318_0	Taṃ sutvā bodhisattassa pitā “mama putto paṇḍito idhalokaparalokakiccaṃ jānāti, mama	1318	
PA_atk-s05_13a3:1318_1	saññāpanatthāya etaṃ kammaṃ akāsī”ti cintetvā “tāta sujātapaṇḍita, ‘sabbe saṅkhārā	1318	
PA_atk-s05_13a3:1318_2	aniccā’ti me ñātā, ito paṭṭhāya na socissāmi, pitusokaharaṇakaputtena nāma tādisena	1318	
PA_atk-s05_13a3:1318_3	bhavitabba”nti vatvā puttassa thutiṃ karonto āha –	1318	
PA_atk-s05_13a3:1320	“Ādittaṃ vata maṃ santaṃ, ghatasittaṃva pāvakaṃ;	132	
PA_atk-s05_13a3:1321	Vārinā viya osiñcaṃ, sabbaṃ nibbāpaye daraṃ.	132	
PA_atk-s05_13a3:1323	“Abbahī vata me sallaṃ, yamāsi hadayassitaṃ;	132	
PA_atk-s05_13a3:1324	Yo me sokaparetassa, pitusokaṃ apānudi.	132	
PA_atk-s05_13a3:1326	“Sohaṃ abbūḷhasallosmi, vītasoko anāvilo;	132	
PA_atk-s05_13a3:1327	Na socāmi na rodāmi, tava sutvāna māṇava.	132	
PA_atk-s05_13a3:1329	“Evaṃ karonti sappaññā, ye honti anukampakā;	132	
PA_atk-s05_13a3:1330	Vinivattenti sokamhā, sujāto pitaraṃ yathā”ti.	133	
PA_atk-s05_13a3:1331_0	Tattha nibbāpayeti nibbāpayi. Daranti sokadarathaṃ. Sujāto pitaraṃ yathāti yathā	1331	
PA_atk-s05_13a3:1331_1	mama putto sujāto maṃ pitaraṃ samānaṃ attano sappaññatāya sokamhā vinivattayi, evaṃ	1331	
PA_atk-s05_13a3:1331_2	aññepi sappaññā sokamhā vinivattayantīti.	1331	
PA_atk-s05_13a3:1332	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kuṭumbiko sotāpattiphale patiṭṭhahi. Tadā sujāto ahameva ahosinti.	133	
PA_atk-s05_13a3:1333	Sujātajātakavaṇṇanā dutiyā.	133	
PA_atk-s05_13a3:1335	[353] 3. Venasākhajātakavaṇṇanā	133	
PA_atk-s05_13a3:1336_0	Nayidaṃ niccaṃ bhavitabbanti idaṃ satthā bhaggesu saṃsumāragiraṃ nissāya bhesakaḷāvane	1336	
PA_atk-s05_13a3:1336_1	viharanto bodhirājakumāraṃ ārabbha kathesi. Bodhirājakumāro nāma udenassa rañño putto	1336	
PA_atk-s05_13a3:1336_2	tasmiṃ kāle saṃsumāragire vasanto ekaṃ pariyodātasippaṃ vaḍḍhakiṃ pakkosāpetvā aññehi	1336	
PA_atk-s05_13a3:1336_3	rājūhi asadisaṃ katvā kokanadaṃ nāma pāsādaṃ kārāpesi. Kārāpetvā ca pana “ayaṃ vaḍḍhakī	1336	
PA_atk-s05_13a3:1336_4	aññassapi rañño evarūpaṃ pāsādaṃ kareyyā”ti maccharāyanto tassa akkhīni uppāṭāpesi.	1336	
PA_atk-s05_13a3:1336_5	Tenassa akkhīnaṃ uppāṭitabhāvo bhikkhusaṅghe pākaṭo jāto. Tasmā bhikkhū dhammasabhāyaṃ	1336	
PA_atk-s05_13a3:1336_6	kathaṃ samuṭṭhāpesuṃ “āvuso, bodhirājakumāro kira tathārūpassa vaḍḍhakino akkhīni	1336	
PA_atk-s05_13a3:1336_7	uppāṭāpesi, aho kakkhaḷo pharuso sāhasiko”ti. Satthā āgantvā “kāya nuttha, bhikkhave,	1336	
PA_atk-s05_13a3:1336_8	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,	1336	
PA_atk-s05_13a3:1336_9	pubbepesa kakkhaḷo pharuso sāhasikova. Na kevalañca idāneva, pubbepesa khattiyasahassānaṃ	1336	
PA_atk-s05_13a3:1336_10	akkhīni uppāṭāpetvā māretvā tesaṃ maṃsena balikammaṃ kāresī”ti vatvā atītaṃ āhari.	13361	
PA_atk-s05_13a3:1337_0	Atīte bārāṇasiyaṃ brahmadatte rajjaṃ kārente bodhisatto takkasilāyaṃ disāpāmokkho	1337	
PA_atk-s05_13a3:1337_1	ācariyo ahosi. Jambudīpatale khattiyamāṇavā brāhmaṇamāṇavā ca tasseva santike sippaṃ	1337	
PA_atk-s05_13a3:1337_2	uggaṇhiṃsu. Bārāṇasirañño putto brahmadattakumāro nāma tassa santike tayo vede uggaṇhi.	1337	
PA_atk-s05_13a3:1337_3	So pana pakatiyāpi kakkhaḷo pharuso sāhasiko ahosi. Bodhisatto aṅgavijjāvasena tassa	1337	
PA_atk-s05_13a3:1337_4	kakkhaḷapharusasāhasikabhāvaṃ ñatvā “tāta, tvaṃ kakkhaḷo pharuso sāhasiko, pharusena	1337	
PA_atk-s05_13a3:1337_5	nāma laddhaṃ issariyaṃ aciraṭṭhitikaṃ hoti, so issariye vinaṭṭhe bhinnanāvo viya	1337	
PA_atk-s05_13a3:1337_6	samudde patiṭṭhaṃ na labhati, tasmā mā evarūpo ahosī”ti taṃ ovadanto dve gāthā abhāsi –	1337	
PA_atk-s05_13a3:1339	“Nayidaṃ niccaṃ bhavitabbaṃ brahmadatta, khemaṃ subhikkhaṃ sukhatā ca kāye;	133	
PA_atk-s05_13a3:1340	Atthaccaye mā ahu sampamūḷho, bhinnaplavo sāgarasseva majjhe.	134	
PA_atk-s05_13a3:1342	“Yāni karoti puriso, tāni attani passati;	134	
PA_atk-s05_13a3:1343	Kalyāṇakārī kalyāṇaṃ, pāpakārī ca pāpakaṃ;	134	
PA_atk-s05_13a3:1344	Yādisaṃ vapate bījaṃ, tādisaṃ harate phala”nti.	134	
PA_atk-s05_13a3:1345_0	Tattha sukhatā ca kāyeti tāta brahmadatta, yadetaṃ khemaṃ vā subhikkhaṃ vā yā vā	1345	
PA_atk-s05_13a3:1345_1	esā sukhatā kāye, idaṃ sabbaṃ imesaṃ sattānaṃ niccaṃ sabbakālameva na bhavati, idaṃ	1345	
PA_atk-s05_13a3:1345_2	pana aniccaṃ hutvā abhāvadhammaṃ. Atthaccayeti so tvaṃ aniccatāvasena issariye vigate	1345	
PA_atk-s05_13a3:1345_3	attano atthassa accaye yathā nāma bhinnaplavo bhinnanāvo manusso sāgaramajjhe patiṭṭhaṃ	1345	
PA_atk-s05_13a3:1345_4	alabhanto sampamūḷho hoti, evaṃ mā ahu sampamūḷho. Tāni attani passatīti tesaṃ kammānaṃ	1345	
PA_atk-s05_13a3:1345_5	vipākaṃ vindanto tāni attani passati nāma.	1345	
PA_atk-s05_13a3:1346_0	So ācariyaṃ vanditvā bārāṇasiṃ gantvā pitu sippaṃ dassetvā oparajje patiṭṭhāya pitu	1346	
PA_atk-s05_13a3:1346_1	accayena rajjaṃ pāpuṇi. Tassa piṅgiyo nāma purohito ahosi kakkhaḷo pharuso sāhasiko.	1346	
PA_atk-s05_13a3:1346_2	So yasalobhena cintesi “yaṃnūnāhaṃ iminā raññā sakalajambudīpe sabbe rājāno gāhāpeyyaṃ,	1346	
PA_atk-s05_13a3:1346_3	evamesa ekarājā bhavissati, ahampi ekapurohito bhavissāmī”ti. So taṃ rājānaṃ attano	1346	
PA_atk-s05_13a3:1346_4	kathaṃ gāhāpesi. Rājā mahatiyā senāya nagarā nikkhamitvā ekassa rañño nagaraṃ rundhitvā	1346	
PA_atk-s05_13a3:1346_5	taṃ rājānaṃ gaṇhi. Etenupāyena sakalajambudīpe rajjaṃ gahetvā rājasahassaparivuto	1346	
PA_atk-s05_13a3:1346_6	“takkasilāyaṃ rajjaṃ gaṇhissāmī”ti agamāsi. Bodhisatto nagaraṃ paṭisaṅkharitvā parehi	1346	
PA_atk-s05_13a3:1346_7	appadhaṃsiyaṃ akāsi.	1346	
PA_atk-s05_13a3:1347_0	Bārāṇasirājā gaṅgānadītīre mahato nigrodharukkhassa mūle sāṇiṃ parikkhipāpetvā upari	1347	
PA_atk-s05_13a3:1347_1	vitānaṃ kārāpetvā sayanaṃ paññapetvā nivāsaṃ gaṇhi. So jambudīpatale sahassarājāno	1347	
PA_atk-s05_13a3:1347_2	gahetvā yujjhamānopi takkasilaṃ gahetuṃ asakkonto attano purohitaṃ pucchi “ācariya,	1347	
PA_atk-s05_13a3:1347_3	mayaṃ ettakehi rājūhi saddhiṃ āgantvāpi takkasilaṃ gahetuṃ na sakkoma, kiṃ nu kho	1347	
PA_atk-s05_13a3:1347_4	kātabba”nti. “Mahārāja, sahassarājūnaṃ akkhīni uppāṭetvā māretvā kucchiṃ phāletvā	1347	
PA_atk-s05_13a3:1347_5	pañcamadhuramaṃsaṃ ādāya imasmiṃ nigrodhe adhivatthāya devatāya balikammaṃ katvā	1347	
PA_atk-s05_13a3:1347_6	antavaṭṭīhi rukkhaṃ parikkhipitvā lohitapañcaṅgulikāni karoma, evaṃ no khippameva	1347	
PA_atk-s05_13a3:1347_7	jayo bhavissatī”ti. Rājā “sādhū”ti paṭissuṇitvā antosāṇiyaṃ mahābale malle ṭhapetvā	1347	
PA_atk-s05_13a3:1347_8	ekamekaṃ rājānaṃ pakkosāpetvā nippīḷanena visaññaṃ kāretvā akkhīni uppāṭetvā māretvā	1347	
PA_atk-s05_13a3:1347_9	maṃsaṃ ādāya kaḷevarāni gaṅgāyaṃ pavāhetvā vuttappakāraṃ balikammaṃ kāretvā balibheriṃ	1347	
PA_atk-s05_13a3:1347_10	ākoṭāpetvā yuddhāya gato.	13471	
PA_atk-s05_13a3:1348_0	Athassa aṭṭālakato eko yakkho āgantvā dakkhiṇakkhiṃ uppāṭetvā agamāsi, athassa mahatī	1348	
PA_atk-s05_13a3:1348_1	vedanā uppajji. So vedanāppatto āgantvā nigrodharukkhamūle paññattāsane uttānako	1348	
PA_atk-s05_13a3:1348_2	nipajji. Tasmiṃ khaṇe eko gijjho ekaṃ tikhiṇakoṭikaṃ aṭṭhiṃ gahetvā rukkhagge nisinno	1348	
PA_atk-s05_13a3:1348_3	maṃsaṃ khāditvā aṭṭhiṃ vissajjesi, aṭṭhikoṭi āgantvā rañño vāmakkhimhi ayasūlaṃ viya	1348	
PA_atk-s05_13a3:1348_4	patitvā akkhiṃ bhindi. Tasmiṃ khaṇe bodhisattassa vacanaṃ sallakkhesi. So “amhākaṃ	1348	
PA_atk-s05_13a3:1348_5	ācariyo ‘ime sattā bījānurūpaṃ phalaṃ viya kammānurūpaṃ vipākaṃ anubhontī’ti kathento	1348	
PA_atk-s05_13a3:1348_6	idaṃ disvā kathesi maññe”ti vatvā vilapanto dve gāthā abhāsi –	1348	
PA_atk-s05_13a3:1350	“Idaṃ tadācariyavaco, pārāsariyo yadabravi;	135	
PA_atk-s05_13a3:1351	‘Mā su tvaṃ akari pāpaṃ, yaṃ tvaṃ pacchā kataṃ tape’.	135	
PA_atk-s05_13a3:1353	“Ayameva so piṅgiya venasākho, yamhi ghātayiṃ khattiyānaṃ sahassaṃ;	135	
PA_atk-s05_13a3:1354	Alaṅkate candanasārānulitte, tameva dukkhaṃ paccāgataṃ mama”nti.	135	
PA_atk-s05_13a3:1355_0	Tattha idaṃ tadācariyavacoti idaṃ taṃ ācariyassa vacanaṃ. Pārāsariyoti taṃ gottena	1355	
PA_atk-s05_13a3:1355_1	kitteti. Pacchā katanti yaṃ pāpaṃ tayā kataṃ, pacchā taṃ tapeyya kilameyya, taṃ mā	1355	
PA_atk-s05_13a3:1355_2	karīti ovādaṃ adāsi, ahaṃ panassa vacanaṃ na karinti. Ayamevāti nigrodharukkhaṃ dassento	1355	
PA_atk-s05_13a3:1355_3	vilapati. Venasākhoti patthaṭasākho. Yamhi ghātayinti yamhi rukkhe khattiyasahassaṃ	1355	
PA_atk-s05_13a3:1355_4	māresiṃ. Alaṅkate candanasārānulitteti rājālaṅkārehi alaṅkate lohitacandanasārānulitte	1355	
PA_atk-s05_13a3:1355_5	te khattiye yatthāhaṃ ghātesiṃ, ayameva so rukkho idāni mayhaṃ kiñci parittāṇaṃ kātuṃ	1355	
PA_atk-s05_13a3:1355_6	na sakkotīti dīpeti. Tameva dukkhanti yaṃ mayā paresaṃ akkhiuppāṭanadukkhaṃ kataṃ,	1355	
PA_atk-s05_13a3:1355_7	idaṃ me tatheva paṭiāgataṃ, idāni no ācariyassa vacanaṃ matthakaṃ pattanti paridevati.	1355	
PA_atk-s05_13a3:1356	So evaṃ paridevamāno aggamahesiṃ anussaritvā –	135	
PA_atk-s05_13a3:1358	“Sāmā ca kho candanalittagattā, laṭṭhīva sobhañjanakassa uggatā;	135	
PA_atk-s05_13a3:1359	Adisvā kālaṃ karissāmi ubbariṃ, taṃ me ito dukkhataraṃ bhavissatī”ti. –	135	
PA_atk-s05_13a3:1360	Gāthamāha –	136	
PA_atk-s05_13a3:1361_0	Tassattho – mama bhariyā suvaṇṇasāmā ubbarī yathā nāma siggurukkhassa uju uggatā	1361	
PA_atk-s05_13a3:1361_1	sākhā mandamāluteritā kampamānā sobhati, evaṃ itthivilāsaṃ kurumānā sobhati, tamahaṃ	1361	
PA_atk-s05_13a3:1361_2	idāni akkhīnaṃ bhinnattā ubbariṃ adisvāva kālaṃ karissāmi, taṃ me tassā adassanaṃ	1361	
PA_atk-s05_13a3:1361_3	ito maraṇadukkhatopi dukkhataraṃ bhavissatīti.	1361	
PA_atk-s05_13a3:1362	So evaṃ vilapantova maritvā niraye nibbatti. Na naṃ issariyaluddho purohito parittāṇaṃ kātuṃ sakkhi, na attano issariyaṃ. Tasmiṃ matamatteyeva balakāyo bhijjitvā palāyi.	136	
PA_atk-s05_13a3:1363	Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā bodhirājakumāro ahosi, piṅgiyo devadatto, disāpāmokkhācariyo pana ahameva ahosi”nti.	136	
PA_atk-s05_13a3:1364	Venasākhajātakavaṇṇanā tatiyā.	136	
PA_atk-s05_13a3:1366	[354] 4. Uragajātakavaṇṇanā	136	
PA_atk-s05_13a3:1367_0	Uragova tacaṃ jiṇṇanti idaṃ satthā jetavane viharanto mataputtakaṃ kuṭumbikaṃ ārabbha	1367	
PA_atk-s05_13a3:1367_1	kathesi. Vatthu pana matabhariyamatapitikavatthusadisameva. Idhāpi tatheva satthā	1367	
PA_atk-s05_13a3:1367_2	tassa nivesanaṃ gantvā taṃ āgantvā vanditvā nisinnaṃ “kiṃ, āvuso, socasī”ti pucchitvā	1367	
PA_atk-s05_13a3:1367_3	“āma, bhante, puttassa me matakālato paṭṭhāya socāmī”ti vutte “āvuso, bhijjanadhammaṃ	1367	
PA_atk-s05_13a3:1367_4	nāma bhijjati, nassanadhammaṃ nāma nassati, tañca kho na ekasmiṃyeva kule, nāpi ekasmiññeva	1367	
PA_atk-s05_13a3:1367_5	gāme, atha kho aparimāṇesu cakkavāḷesu tīsu bhavesu amaraṇadhammo nāma natthi, tabbhāveneva	1367	
PA_atk-s05_13a3:1367_6	ṭhātuṃ samattho ekasaṅkhāropi sassato nāma natthi, sabbe sattā maraṇadhammā, sabbe	1367	
PA_atk-s05_13a3:1367_7	saṅkhārā bhijjanadhammā, porāṇakapaṇḍitāpi putte mate ‘maraṇadhammaṃ mataṃ, nassanadhammaṃ	1367	
PA_atk-s05_13a3:1367_8	naṭṭha’nti na sociṃsū”ti vatvā tena yācito atītaṃ āhari.	1367	
PA_atk-s05_13a3:1368_0	Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ dvāragāmake brāhmaṇakule	1368	
PA_atk-s05_13a3:1368_1	nibbattitvā kuṭumbaṃ saṇṭhapetvā kasikammena jīvikaṃ kappesi. Tassa putto ca dhītā	1368	
PA_atk-s05_13a3:1368_2	cāti dve dārakā ahesuṃ. So puttassa vayappattassa samānakulato kumārikaṃ āharitvā	1368	
PA_atk-s05_13a3:1368_3	adāsi, iti te dāsiyā saddhiṃ cha janā ahesuṃ – bodhisatto, bhariyā, putto, dhītā,	1368	
PA_atk-s05_13a3:1368_4	suṇisā, dāsīti. Te samaggā sammodamānā piyasaṃvāsā ahesuṃ. Bodhisatto sesānaṃ pañcannaṃ	1368	
PA_atk-s05_13a3:1368_5	evaṃ ovādaṃ deti “tumhe yathāladdhaniyāmeneva dānaṃ detha, sīlaṃ rakkhatha, uposathakammaṃ	1368	
PA_atk-s05_13a3:1368_6	karotha, maraṇassatiṃ bhāvetha, tumhākaṃ maraṇabhāvaṃ sallakkhetha, imesañhi sattānaṃ	1368	
PA_atk-s05_13a3:1368_7	maraṇaṃ dhuvaṃ, jīvitaṃ addhuvaṃ, sabbe saṅkhārā aniccā khayavayadhamminova, rattiñca	1368	
PA_atk-s05_13a3:1368_8	divā ca appamattā hothā”ti. Te “sādhū”ti ovādaṃ sampaṭicchitvā appamattā maraṇassatiṃ bhāventi.	1368	
PA_atk-s05_13a3:1369_0	Athekadivasaṃ bodhisatto puttena saddhiṃ khettaṃ gantvā kasati. Putto kacavaraṃ saṅkaḍḍhitvā	1369	
PA_atk-s05_13a3:1369_1	jhāpeti. Tassāvidūre ekasmiṃ vammike āsīviso atthi. Dhūmo tassa akkhīni pahari. So	1369	
PA_atk-s05_13a3:1369_2	kuddho nikkhamitvā “imaṃ nissāya mayhaṃ bhaya”nti catasso dāṭhā nimujjāpento taṃ	1369	
PA_atk-s05_13a3:1369_3	ḍaṃsi, so parivattitvā patito. Bodhisatto parivattitvā taṃ patitaṃ disvā goṇe ṭhapetvā	1369	
PA_atk-s05_13a3:1369_4	gantvā tassa matabhāvaṃ ñatvā taṃ ukkhipitvā ekasmiṃ rukkhamūle nipajjāpetvā pārupitvā	1369	
PA_atk-s05_13a3:1369_5	neva rodi na paridevi – “bhijjanadhammaṃ pana bhinnaṃ, maraṇadhammaṃ mataṃ, sabbe	1369	
PA_atk-s05_13a3:1369_6	saṅkhārā aniccā maraṇanipphattikā”ti aniccabhāvameva sallakkhetvā kasi. So khettasamīpena	1369	
PA_atk-s05_13a3:1369_7	gacchantaṃ ekaṃ paṭivissakaṃ purisaṃ disvā “tāta, gehaṃ gacchasī”ti pucchitvā “āmā”ti	1369	
PA_atk-s05_13a3:1369_8	vutte tena hi amhākampi gharaṃ gantvā brāhmaṇiṃ vadeyyāsi “ajja kira pubbe viya dvinnaṃ	1369	
PA_atk-s05_13a3:1369_9	bhattaṃ anāharitvā ekassevāhāraṃ āhareyyātha, pubbe ca ekikāva dāsī āhāraṃ āharati,	1369	
PA_atk-s05_13a3:1369_10	ajja pana cattāropi janā suddhavatthanivatthā gandhapupphahatthā āgaccheyyāthā”ti.	13691	
PA_atk-s05_13a3:1369_11	So “sādhū”ti gantvā brāhmaṇiyā tatheva kathesi. Kena te, tāta, imaṃ sāsanaṃ dinnanti.	13691	
PA_atk-s05_13a3:1369_12	Brāhmaṇena, ayyeti. Sā “putto me mato”ti aññāsi, kampanamattampissā nāhosi. Evaṃ	13691	
PA_atk-s05_13a3:1369_13	subhāvitacittā suddhavatthanivatthā gandhapupphahatthā dāsiṃ pana āhāraṃ āharāpetvā	13691	
PA_atk-s05_13a3:1369_14	sesehi saddhiṃ khettaṃ agamāsi. Ekassapi roditaṃ vā paridevitaṃ vā nāhosi.	13691	
PA_atk-s05_13a3:1370_0	Bodhisatto puttassa nipannachāyāyameva nisīditvā bhuñji. Bhuttāvasāne sabbepi dārūni	1370	
PA_atk-s05_13a3:1370_1	uddharitvā taṃ citakaṃ āropetvā gandhapupphehi pūjetvā jhāpesuṃ. Ekassa ca ekabindupi	1370	
PA_atk-s05_13a3:1370_2	assu nāhosi, sabbepi subhāvitamaraṇassatino honti. Tesaṃ sīlatejena sakkassa āsanaṃ	1370	
PA_atk-s05_13a3:1370_3	uṇhākāraṃ dassesi. So “ko nu kho maṃ ṭhānā cāvetukāmo”ti upadhārento tesaṃ guṇatejena	1370	
PA_atk-s05_13a3:1370_4	uṇhabhāvaṃ ñatvā pasannamānaso hutvā “mayā etesaṃ santikaṃ gantvā sīhanādaṃ nadāpetvā	1370	
PA_atk-s05_13a3:1370_5	sīhanādapariyosāne etesaṃ nivesanaṃ sattaratanaparipuṇṇaṃ katvā āgantuṃ vaṭṭatī”ti	1370	
PA_atk-s05_13a3:1370_6	vegena tattha gantvā āḷāhanapasse ṭhito “tāta, kiṃ karothā”ti āha. “Ekaṃ manussaṃ	1370	
PA_atk-s05_13a3:1370_7	jhāpema, sāmī”ti. “Na tumhe manussaṃ jhāpessatha, ekaṃ pana migaṃ māretvā pacatha	1370	
PA_atk-s05_13a3:1370_8	maññe”ti. “Natthetaṃ sāmi, manussameva jhāpemā”ti. “Tena hi verimanusso vo bhavissatī”ti.	1370	
PA_atk-s05_13a3:1370_9	Atha naṃ bodhisatto “orasaputto no sāmi, na veriko”ti āha. “Tena hi vo appiyaputto	1370	
PA_atk-s05_13a3:1370_10	bhavissatī”ti? “Ativiya piyaputto, sāmī”ti. “Atha kasmā na rodasī”ti? So arodanakāraṇaṃ	13701	
PA_atk-s05_13a3:1370_11	kathento paṭhamaṃ gāthamāha –	13701	
PA_atk-s05_13a3:1372	“Uragova tacaṃ jiṇṇaṃ, hitvā gacchati saṃ tanuṃ;	137	
PA_atk-s05_13a3:1373	Evaṃ sarīre nibbhoge, pete kālakate sati.	137	
PA_atk-s05_13a3:1375	“Ḍayhamāno na jānāti, ñātīnaṃ paridevitaṃ;	137	
PA_atk-s05_13a3:1376	Tasmā etaṃ na socāmi, gato so tassa yā gatī”ti.	137	
PA_atk-s05_13a3:1377_0	Tattha saṃ tanunti attano sarīraṃ. Nibbhogeti jīvitindriyassa abhāvena bhogarahite.	1377	
PA_atk-s05_13a3:1377_1	Peteti paralokaṃ paṭigate. Kālakateti katakāle, mateti attho. Idaṃ vuttaṃ hoti –	1377	
PA_atk-s05_13a3:1377_2	sāmi, mama putto yathā nāma urago jiṇṇatacaṃ nicchinditvā anoloketvā anapekkho chaḍḍetvā	1377	
PA_atk-s05_13a3:1377_3	gaccheyya, evaṃ attano sarīraṃ chaḍḍetvā gacchati, tassa jīvitindriyarahite sarīre	1377	
PA_atk-s05_13a3:1377_4	evaṃ nibbhoge tasmiñca me putte pete puna paṭigate maraṇakālaṃ katvā ṭhite sati ko	1377	
PA_atk-s05_13a3:1377_5	kāruññena vā paridevena vā attho. Ayañhi yathā sūlehi vijjhitvā ḍayhamāno sukhadukkhaṃ	1377	
PA_atk-s05_13a3:1377_6	na jānāti, evaṃ ñātīnaṃ paridevitampi na jānāti, tena kāraṇenāhaṃ etaṃ na socāmi.	1377	
PA_atk-s05_13a3:1377_7	Yā tassa attano gati, taṃ so gatoti.	1377	
PA_atk-s05_13a3:1378_0	Sakko bodhisattassa vacanaṃ sutvā brāhmaṇiṃ pucchi “amma, tuyhaṃ so kiṃ hotī”ti?	1378	
PA_atk-s05_13a3:1378_1	“Dasa māse kucchinā pariharitvā thaññaṃ pāyetvā hatthapāde saṇṭhapetvā vaḍḍhitaputto	1378	
PA_atk-s05_13a3:1378_2	me, sāmī”ti. “Amma, pitā tāva purisabhāvena mā rodatu, mātu hadayaṃ pana mudukaṃ	1378	
PA_atk-s05_13a3:1378_3	hoti, tvaṃ kasmā na rodasī”ti? Sā arodanakāraṇaṃ kathentī –	1378	
PA_atk-s05_13a3:1380	“Anavhito tato āgā, ananuññāto ito gato;	138	
PA_atk-s05_13a3:1381	Yathāgato tathā gato, tattha kā paridevanā.	138	
PA_atk-s05_13a3:1383	“Ḍayhamāno na jānāti, ñātīnaṃ paridevitaṃ;	138	
PA_atk-s05_13a3:1384	Tasmā etaṃ na socāmi, gato so tassa yā gatī”ti. – gāthādvayamāha –	138	
PA_atk-s05_13a3:1385_0	Tattha anavhitoti ayaṃ tāta mayā paralokato anavhito ayācito. Āgāti amhākaṃ gehaṃ	1385	
PA_atk-s05_13a3:1385_1	āgato. Itoti ito manussalokato gacchantopi mayā ananuññātova gato. Yathāgatoti āgacchantopi	1385	
PA_atk-s05_13a3:1385_2	yathā attanova ruciyā āgato, gacchantopi tatheva gato. Tatthāti tasmiṃ tassa ito	1385	
PA_atk-s05_13a3:1385_3	gamane kā paridevanā. Ḍayhamānoti gāthā vuttanayena veditabbā.	1385	
PA_atk-s05_13a3:1386_0	Sakko brāhmaṇiyā kathaṃ sutvā tassa bhaginiṃ pucchi “amma, tuyhaṃ so kiṃ hotī”ti?	1386	
PA_atk-s05_13a3:1386_1	“Bhātā me, sāmī”ti. “Amma, bhaginiyo nāma bhātūsu sinehā honti, tvaṃ kasmā na rodasī”ti?	1386	
PA_atk-s05_13a3:1386_2	Sā arodanakāraṇaṃ kathentī –	1386	
PA_atk-s05_13a3:1388	“Sace rode kisā assaṃ, tassā me kiṃ phalaṃ siyā;	138	
PA_atk-s05_13a3:1389	Ñātimittasuhajjānaṃ, bhiyyo no aratī siyā.	138	
PA_atk-s05_13a3:1391	Ḍayhamāno na jānāti, ñātīnaṃ paridevitaṃ;	139	
PA_atk-s05_13a3:1392	Tasmā etaṃ na socāmi, gato so tassa yā gatī”ti. – gāthādvayamāha –	139	
PA_atk-s05_13a3:1393_0	Tattha saceti yadi ahaṃ bhātari mate rodeyyaṃ, kisasarīrā assaṃ. Bhātu pana me tappaccayā	1393	
PA_atk-s05_13a3:1393_1	vuḍḍhi nāma natthīti dasseti. Tassā meti tassā mayhaṃ rodantiyā kiṃ phalaṃ ko ānisaṃso	1393	
PA_atk-s05_13a3:1393_2	bhaveyya. Mayhaṃ avuddhi pana paññāyatīti dīpeti. Ñātimittasuhajjānanti ñātimittasuhadānaṃ.	1393	
PA_atk-s05_13a3:1393_3	Ayameva vā pāṭho. Bhiyyo noti ye amhākaṃ ñātī ca mittā ca suhadayā ca, tesaṃ adhikatarā arati siyā.	1393	
PA_atk-s05_13a3:1394_0	Sakko bhaginiyā kathaṃ sutvā bhariyaṃ pucchi “amma, tuyhaṃ so kiṃ hotī”ti? “Pati	1394	
PA_atk-s05_13a3:1394_1	me, sāmī”ti. “Itthiyo nāma patimhi mate vidhavā honti anāthā, tvaṃ kasmā na rodasī”ti.	1394	
PA_atk-s05_13a3:1394_2	Sāpissa arodanakāraṇaṃ kathentī –	1394	
PA_atk-s05_13a3:1396	“Yathāpi dārako candaṃ, gacchantamanurodati;	139	
PA_atk-s05_13a3:1397	Evaṃsampadamevetaṃ, yo petamanusocati.	139	
PA_atk-s05_13a3:1399	“Ḍayhamāno na jānāti, ñātīnaṃ paridevitaṃ;	139	
PA_atk-s05_13a3:1400	Tasmā etaṃ na socāmi, gato so tassa yā gatī”ti. – gāthādvayamāha –	140	
PA_atk-s05_13a3:1401_0	Tassattho – yathā nāma yattha katthaci yuttāyuttaṃ labbhanīyālabbhanīyaṃ ajānanto	1401	
PA_atk-s05_13a3:1401_1	bāladārako mātu ucchaṅge nisinno puṇṇamāsiyaṃ puṇṇaṃ candaṃ ākāse gacchantaṃ disvā	1401	
PA_atk-s05_13a3:1401_2	“amma, candaṃ me dehi, amma, candaṃ me dehī”ti punappunaṃ rodati, evaṃsampadamevetaṃ,	1401	
PA_atk-s05_13a3:1401_3	evaṃnipphattikameva etaṃ tassa ruṇṇaṃ hoti, yo petaṃ kālakataṃ anusocati. Itopi ca	1401	
PA_atk-s05_13a3:1401_4	bālataraṃ. Kiṃkāraṇā? So hi vijjamānacandaṃ anurodati, mayhaṃ pana pati mato etarahi	1401	
PA_atk-s05_13a3:1401_5	avijjamāno sūlehi vijjhitvā ḍayhamānopi na kiñci jānātīti.	1401	
PA_atk-s05_13a3:1402_0	Sakko bhariyāya vacanaṃ sutvā dāsiṃ pucchi “amma, tuyhaṃ so kiṃ hotī”ti? “Ayyo me,	1402	
PA_atk-s05_13a3:1402_1	sāmī”ti. “Nanu tvaṃ iminā pīḷetvā pothetvā paribhuttā bhavissasi, tasmā “sumuttā	1402	
PA_atk-s05_13a3:1402_2	aha”nti na rodasī”ti. ‘Sāmi, mā evaṃ avaca, na etaṃ etassa anucchavikaṃ, khantimettānuddayasampanno	1402	
PA_atk-s05_13a3:1402_3	me ayyaputto, ure saṃvaḍḍhitaputto viya ahosī’ti. “Atha kasmā na rodasī”ti? Sāpissa	1402	
PA_atk-s05_13a3:1402_4	arodanakāraṇaṃ kathentī –	1402	
PA_atk-s05_13a3:1404	“Yathāpi udakakumbho, bhinno appaṭisandhiyo;	140	
PA_atk-s05_13a3:1405	Evaṃsampadamevetaṃ, yo petamanusocati.	140	
PA_atk-s05_13a3:1407	“Ḍayhamāno na jānāti, ñātīnaṃ paridevitaṃ;	140	
PA_atk-s05_13a3:1408	Tasmā etaṃ na socāmi, gato so tassa yā gatī”ti. – gāthādvayamāha –	140	
PA_atk-s05_13a3:1409_0	Tassattho – yathā nāma udakakumbho ukkhipiyamāno patitvā sattadhā bhinno puna tāni	1409	
PA_atk-s05_13a3:1409_1	kapālāni paṭipāṭiyā ṭhapetvā saṃvidahitvā paṭipākatikaṃ kātuṃ na sakkoti, yo petamanusocati,	1409	
PA_atk-s05_13a3:1409_2	tassapi etamanusocanaṃ evaṃnipphattikameva hoti, matassa puna jīvāpetuṃ asakkuṇeyyattā	1409	
PA_atk-s05_13a3:1409_3	iddhimato vā iddhānubhāvena bhinnaṃ kumbhaṃ saṃvidahitvā udakassa pūretuṃ sakkā bhaveyya,	1409	
PA_atk-s05_13a3:1409_4	kālakato pana iddhibalenāpi na sakkā paṭipākatitaṃ kātunti. Itarā gāthā vuttatthāyeva.	1409	
PA_atk-s05_13a3:1410_0	Sakko sabbesaṃ dhammakathaṃ sutvā pasīditvā “tumhehi appamattehi maraṇassati bhāvitā,	1410	
PA_atk-s05_13a3:1410_1	tumhe ito paṭṭhāya sahatthena kammaṃ mā karittha, ahaṃ, sakko devarājā, ahaṃ vo gehe	1410	
PA_atk-s05_13a3:1410_2	satta ratanāni aparimāṇāni karissāmi, tumhe dānaṃ detha, sīlaṃ rakkhatha, uposathakammaṃ	1410	
PA_atk-s05_13a3:1410_3	karotha, appamattā hothā”ti tesaṃ ovādaṃ datvā gehaṃ aparimitadhanaṃ katvā pakkāmi.	1410	
PA_atk-s05_13a3:1411_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1411	
PA_atk-s05_13a3:1411_1	kuṭumbiko sotāpattiphale patiṭṭhahi. Tadā dāsī khujjuttarā ahosi, dhītā uppalavaṇṇā,	1411	
PA_atk-s05_13a3:1411_2	putto rāhulo, mātā khemā, brāhmaṇo pana ahameva ahosinti.	1411	
PA_atk-s05_13a3:1412	Uragajātakavaṇṇanā catutthā.	141	
PA_atk-s05_13a3:1414	[355] 5. Ghaṭajātakavaṇṇanā	141	
PA_atk-s05_13a3:1415_0	Aññe socanti rodantīti idaṃ satthā jetavane viharanto kosalarañño ekaṃ amaccaṃ ārabbha	1415	
PA_atk-s05_13a3:1415_1	kathesi. Vatthu heṭṭhā kathitasadisameva. Idha pana rājā attano upakārassa amaccassa	1415	
PA_atk-s05_13a3:1415_2	mahantaṃ yasaṃ datvā paribhedakānaṃ kathaṃ gahetvā taṃ bandhāpetvā bandhanāgāre pavesesi.	1415	
PA_atk-s05_13a3:1415_3	So tattha nisinnova sotāpattimaggaṃ nibbattesi. Rājā tassa guṇaṃ sallakkhetvā mocāpesi.	1415	
PA_atk-s05_13a3:1415_4	So gandhamālaṃ ādāya satthu santikaṃ gantvā vanditvā nisīdi. Atha naṃ satthā “anattho	1415	
PA_atk-s05_13a3:1415_5	kira te uppanno”ti pucchitvā “āma, bhante, anatthena pana me attho āgato, sotāpattimaggo	1415	
PA_atk-s05_13a3:1415_6	nibbatto”ti vutte “na kho, upāsaka, tvaññeva anatthena atthaṃ āhari, porāṇakapaṇḍitāpi	1415	
PA_atk-s05_13a3:1415_7	āhariṃsū”ti vatvā tena yācito atītaṃ āhari.	1415	
PA_atk-s05_13a3:1416_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi	1416	
PA_atk-s05_13a3:1416_1	nibbatti, “ghaṭakumāro”tissa nāmaṃ kariṃsu. So aparena samayena takkasilāyaṃ uggahitasippo	1416	
PA_atk-s05_13a3:1416_2	dhammena rajjaṃ kāresi. Tassa antepure eko amacco dubbhi. So taṃ paccakkhato ñatvā	1416	
PA_atk-s05_13a3:1416_3	raṭṭhā pabbājesi. Tadā sāvatthiyaṃ dhaṅkarājā nāma rajjaṃ kāresi. So tassa santikaṃ	1416	
PA_atk-s05_13a3:1416_4	gantvā taṃ upaṭṭhahitvā heṭṭhā vuttanayena attano vacanaṃ gāhāpetvā bārāṇasirajjaṃ	1416	
PA_atk-s05_13a3:1416_5	gaṇhāpesi. Sopi rajjaṃ gahetvā bodhisattaṃ saṅkhalikāhi bandhāpetvā bandhanāgāraṃ	1416	
PA_atk-s05_13a3:1416_6	pavesesi. Bodhisatto jhānaṃ nibbattetvā ākāse pallaṅkena nisīdi, dhaṅkassa sarīre	1416	
PA_atk-s05_13a3:1416_7	ḍāho uppajji. So gantvā bodhisattassa suvaṇṇādāsaphullapadumasassirikaṃ mukhaṃ disvā	1416	
PA_atk-s05_13a3:1416_8	bodhisattaṃ pucchanto paṭhamaṃ gāthamāha –	1416	
PA_atk-s05_13a3:1418	“Aññe socanti rodanti, aññe assumukhā janā;	141	
PA_atk-s05_13a3:1419	Pasannamukhavaṇṇosi, kasmā ghaṭa na socasī”ti.	141	
PA_atk-s05_13a3:1420	Tattha aññeti taṃ ṭhapetvā sesamanussā.	142	
PA_atk-s05_13a3:1421	Athassa bodhisatto asocanakāraṇaṃ kathento catasso gāthā abhāsi –	142	
PA_atk-s05_13a3:1423	“Nābbhatītaharo soko, nānāgatasukhāvaho;	142	
PA_atk-s05_13a3:1424	Tasmā dhaṅka na socāmi, natthi soke dutīyatā.	142	
PA_atk-s05_13a3:1426	“Socaṃ paṇḍu kiso hoti, bhattañcassa na ruccati;	142	
PA_atk-s05_13a3:1427	Amittā sumanā honti, sallaviddhassa ruppato.	142	
PA_atk-s05_13a3:1429	“Gāme vā yadi vāraññe, ninne vā yadi vā thale;	142	
PA_atk-s05_13a3:1430	Ṭhitaṃ maṃ nāgamissati, evaṃ diṭṭhapado ahaṃ.	143	
PA_atk-s05_13a3:1432	“Yassattā nālamekova, sabbakāmarasāharo;	143	
PA_atk-s05_13a3:1433	Sabbāpi pathavī tassa, na sukhaṃ āvahissatī”ti.	143	
PA_atk-s05_13a3:1434_0	Tattha nābbhatītaharoti nābbhatītāhāro, ayameva vā pāṭho. Soko nāma abbhatītaṃ atikkantaṃ	1434	
PA_atk-s05_13a3:1434_1	niruddhaṃ atthaṅgataṃ puna nāharati. Dutīyatāti sahāyatā. Atītāharaṇena vā anāgatāharaṇena	1434	
PA_atk-s05_13a3:1434_2	vā soko nāma kassaci sahāyo na hoti, tenāpi kāraṇenāhaṃ na socāmīti vadati. Socanti	1434	
PA_atk-s05_13a3:1434_3	socanto. Sallaviddhassa ruppatoti sokasallena viddhassa teneva ghaṭṭiyamānassa “diṭṭhā	1434	
PA_atk-s05_13a3:1434_4	vata no paccāmittassa piṭṭhī”ti amittā sumanā hontīti attho.	1434	
PA_atk-s05_13a3:1435_0	Ṭhitaṃ maṃ nāgamissatīti samma dhaṅkarāja, etesu gāmādīsu yattha katthaci ṭhitaṃ	1435	
PA_atk-s05_13a3:1435_1	maṃ paṇḍukisabhāvādikaṃ sokamūlakaṃ byasanaṃ na āgamissati. Evaṃ diṭṭhapadoti yathā	1435	
PA_atk-s05_13a3:1435_2	taṃ byasanaṃ nāgacchati, evaṃ mayā jhānapadaṃ diṭṭhaṃ. “Aṭṭhalokadhammapada”ntipi	1435	
PA_atk-s05_13a3:1435_3	vadantiyeva. Pāḷiyaṃ pana “na mattaṃ nāgamissatī”ti likhitaṃ, taṃ aṭṭhakathāyaṃ natthi.	1435	
PA_atk-s05_13a3:1435_4	Pariyosānagāthāya icchitapatthitatthena jhānasukhasaṅkhātaṃ sabbakāmarasaṃ āharatīti	1435	
PA_atk-s05_13a3:1435_5	sabbakāmarasāharo. Idaṃ vuttaṃ hoti – yassa rañño pahāya aññasahāye attāva eko sabbakāmarasāharo	1435	
PA_atk-s05_13a3:1435_6	nālaṃ, sabbaṃ jhānasukhasaṅkhātaṃ kāmarasaṃ āharituṃ asamattho, tassa rañño sabbāpi	1435	
PA_atk-s05_13a3:1435_7	pathavī na sukhaṃ āvahissati. Kāmāturassa hi sukhaṃ nāma natthi, yo pana kilesadaratharahitaṃ	1435	
PA_atk-s05_13a3:1435_8	jhānasukhaṃ āharituṃ samattho, so rājā sukhī hotīti. Yo panetāya gāthāya “yassatthā	1435	
PA_atk-s05_13a3:1435_9	nālameko”tipi pāṭho, tassattho na dissati.	1435	
PA_atk-s05_13a3:1436_0	Iti dhaṅko imā catasso gāthā sutvā bodhisattaṃ khamāpetvā rajjaṃ paṭicchāpetvā pakkāmi.	1436	
PA_atk-s05_13a3:1436_1	Bodhisattopi rajjaṃ amaccānaṃ paṭiniyyādetvā himavantapadesaṃ gantvā isipabbajjaṃ	1436	
PA_atk-s05_13a3:1436_2	pabbajitvā aparihīnajjhāno brahmalokaparāyaṇo ahosi.	1436	
PA_atk-s05_13a3:1437	Satthā imaṃ dhammadesanaṃ āharitvā jātakaṃ samodhānesi – “tadā dhaṅkarājā ānando ahosi, ghaṭarājā pana ahameva ahosi”nti.	143	
PA_atk-s05_13a3:1438	Ghaṭajātakavaṇṇanā pañcamā.	143	
PA_atk-s05_13a3:1440	[356] 6. Koraṇḍiyajātakavaṇṇanā	144	
PA_atk-s05_13a3:1441_0	Eko araññeti idaṃ satthā jetavane viharanto dhammasenāpatiṃ ārabbha kathesi. Thero	1441	
PA_atk-s05_13a3:1441_1	kira āgatāgatānaṃ dussīlānaṃ migaluddakamacchabandhādīnaṃ diṭṭhadiṭṭhānaññeva “sīlaṃ	1441	
PA_atk-s05_13a3:1441_2	gaṇhatha, sīlaṃ gaṇhathā”ti sīlaṃ deti. Te there garubhāvena tassa kathaṃ bhindituṃ	1441	
PA_atk-s05_13a3:1441_3	asakkontā sīlaṃ gaṇhanti, gahetvā ca pana na rakkhanti, attano attano kammameva karonti.	1441	
PA_atk-s05_13a3:1441_4	Thero saddhivihārike āmantetvā “āvuso, ime manussā mama santike sīlaṃ gaṇhiṃsu, gaṇhitvā	1441	
PA_atk-s05_13a3:1441_5	ca pana na rakkhantī”ti āha. “Bhante, tumhe etesaṃ aruciyā sīlaṃ detha, ete tumhākaṃ	1441	
PA_atk-s05_13a3:1441_6	kathaṃ bhindituṃ asakkontā gaṇhanti, tumhe ito paṭṭhāya evarūpānaṃ sīlaṃ mā adatthā”ti.	1441	
PA_atk-s05_13a3:1441_7	Thero anattamano ahosi. Taṃ pavattiṃ sutvā bhikkhū dhammasabhāyaṃ kathaṃ samuṭṭhāpesuṃ	1441	
PA_atk-s05_13a3:1441_8	– “āvuso, sāriputtatthero kira diṭṭhadiṭṭhānaññeva sīlaṃ detī”ti. Satthā āgantvā	1441	
PA_atk-s05_13a3:1441_9	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	1441	
PA_atk-s05_13a3:1441_10	“na, bhikkhave, idāneva, pubbepesa diṭṭhadiṭṭhānaṃ ayācantānaññeva sīlaṃ detī”ti vatvā atītaṃ āhari.	14411	
PA_atk-s05_13a3:1442_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	1442	
PA_atk-s05_13a3:1442_1	vayappatto takkasilāyaṃ disāpāmokkhassa ācariyassa jeṭṭhantevāsiko koraṇḍiyo nāma	1442	
PA_atk-s05_13a3:1442_2	ahosi. Tadā so ācariyo diṭṭhadiṭṭhānaṃ kevaṭṭādīnaṃ ayācantānaññeva “sīlaṃ gaṇhatha,	1442	
PA_atk-s05_13a3:1442_3	sīlaṃ gaṇhathā”ti sīlaṃ deti. Te gahetvāpi na rakkhanti ācariyo tamatthaṃ antevāsikānaṃ	1442	
PA_atk-s05_13a3:1442_4	ārocesi. Antevāsikā “bhante, tumhe etesaṃ aruciyā sīlaṃ detha, tasmā bhindanti, ito	1442	
PA_atk-s05_13a3:1442_5	dāni paṭṭhāya yācantānaññeva dadeyyātha, mā ayācantāna”nti vadiṃsu. So vippaṭisārī	1442	
PA_atk-s05_13a3:1442_6	ahosi, evaṃ santepi diṭṭhadiṭṭhānaṃ sīlaṃ detiyeva.	1442	
PA_atk-s05_13a3:1443_0	Athekadivasaṃ ekasmā gāmā manussā āgantvā brāhmaṇavācanakatthāya ācariyaṃ nimantayiṃsu.	1443	
PA_atk-s05_13a3:1443_1	So koraṇḍiyamāṇavaṃ pakkositvā “tāta, ahaṃ na gacchāmi, tvaṃ ime pañcasate māṇave	1443	
PA_atk-s05_13a3:1443_2	gahetvā tattha gantvā vācanakāni sampaṭicchitvā amhākaṃ dinnakoṭṭhāsaṃ āharā”ti pesesi.	1443	
PA_atk-s05_13a3:1443_3	So gantvā paṭinivattanto antarāmagge ekaṃ kandaraṃ disvā cintesi “amhākaṃ ācariyo	1443	
PA_atk-s05_13a3:1443_4	diṭṭhadiṭṭhānaṃ ayācantānaññeva sīlaṃ deti, ito dāni paṭṭhāya yathā yācantānaññeva	1443	
PA_atk-s05_13a3:1443_5	deti, tathā naṃ karissāmī”ti. So tesu māṇavesu sukhanisinnesu uṭṭhāya mahantaṃ mahantaṃ	1443	
PA_atk-s05_13a3:1443_6	selaṃ ukkhipitvā kandarāyaṃ khipi, punappunaṃ khipiyeva. Atha naṃ te māṇavā uṭṭhāya	1443	
PA_atk-s05_13a3:1443_7	“ācariya, kiṃ karosī”ti āhaṃsu. So na kiñci kathesi, te vegena gantvā ācariyassa	1443	
PA_atk-s05_13a3:1443_8	ārocesuṃ. Ācariyo āgantvā tena saddhiṃ sallapanto paṭhamaṃ gāthamāha –	1443	
PA_atk-s05_13a3:1445	“Eko araññe girikandarāyaṃ, paggayha paggayha silaṃ pavecchasi;	144	
PA_atk-s05_13a3:1446	Punappunaṃ santaramānarūpo, koraṇḍiya ko nu tava yidhattho”ti.	144	
PA_atk-s05_13a3:1447	Tattha ko nu tava yidhatthoti ko nu tava idha kandarāyaṃ silākhipanena attho.	144	
PA_atk-s05_13a3:1448	So tassa vacanaṃ sutvā ācariyaṃ pabodhetukāmo dutiyaṃ gāthamāha –	144	
PA_atk-s05_13a3:1450	“Ahañhimaṃ sāgarasevitantaṃ, samaṃ karissāmi yathāpi pāṇi;	145	
PA_atk-s05_13a3:1451	Vikiriya sānūni ca pabbatāni ca, tasmā silaṃ dariyā pakkhipāmī”ti.	145	
PA_atk-s05_13a3:1452_0	Tattha ahañhimanti ahañhi imaṃ mahāpathaviṃ. Sāgarasevitantanti sāgarehi sevitaṃ	1452	
PA_atk-s05_13a3:1452_1	cāturantaṃ. Yathāpi pāṇīti hatthatalaṃ viya samaṃ karissāmi. Vikiriyāti vikiritvā.	1452	
PA_atk-s05_13a3:1452_2	Sānūni ca pabbatāni cāti paṃsupabbate ca silāpabbate ca.	1452	
PA_atk-s05_13a3:1453	Taṃ sutvā brāhmaṇo tatiyaṃ gāthamāha –	145	
PA_atk-s05_13a3:1455	“Nayimaṃ mahiṃ arahati pāṇikappaṃ, samaṃ manusso karaṇāya meko;	145	
PA_atk-s05_13a3:1456	Maññāmimaññeva dariṃ jigīsaṃ, koraṇḍiya hāhasi jīvaloka”nti.	145	
PA_atk-s05_13a3:1457_0	Tattha karaṇāya mekoti karaṇāya eko kātuṃ na sakkotīti dīpeti. Maññāmimaññeva dariṃ	1457	
PA_atk-s05_13a3:1457_1	jigīsanti ahaṃ maññāmi tiṭṭhatu pathavī, imaññeva ekaṃ dariṃ jigīsaṃ pūraṇatthāya	1457	
PA_atk-s05_13a3:1457_2	vāyamanto silā pariyesanto upāyaṃ vicinantova tvaṃ imaṃ jīvalokaṃ hāhasi jahissasi, marissasīti attho.	1457	
PA_atk-s05_13a3:1458	Taṃ sutvā māṇavo catutthaṃ gāthamāha –	145	
PA_atk-s05_13a3:1460	“Sace ayaṃ bhūtadharaṃ na sakkā, samaṃ manusso karaṇāya meko;	146	
PA_atk-s05_13a3:1461	Evameva tvaṃ brahme ime manusse, nānādiṭṭhike nānayissasi te”ti.	146	
PA_atk-s05_13a3:1462_0	Tassattho – sace ayaṃ eko manusso imaṃ bhūtadharaṃ pathaviṃ samaṃ kātuṃ na sakkā	1462	
PA_atk-s05_13a3:1462_1	na samattho, evameva tvaṃ ime dussīlamanusse nānādiṭṭhike nānayissasi, te evaṃ “sīlaṃ	1462	
PA_atk-s05_13a3:1462_2	gaṇhatha, sīlaṃ gaṇhathā”ti vadanto attano vasaṃ na ānayissasi, paṇḍitapurisāyeva	1462	
PA_atk-s05_13a3:1462_3	hi pāṇātipātaṃ “akusala”nti garahanti. Saṃsāramocakādayo panettha kusalasaññino,	1462	
PA_atk-s05_13a3:1462_4	te tvaṃ kathaṃ ānayissasi, tasmā diṭṭhadiṭṭhānaṃ sīlaṃ adatvā yācantānaññeva dehīti.	1462	
PA_atk-s05_13a3:1463	Taṃ sutvā ācariyo “yuttaṃ vadati koraṇḍiyo, idāni na evarūpaṃ karissāmī”ti attano viraddhabhāvaṃ ñatvā pañcamaṃ gāthamāha –	146	
PA_atk-s05_13a3:1465	“Saṃkhittarūpena bhavaṃ mamatthaṃ, akkhāsi koraṇḍiya evametaṃ;	146	
PA_atk-s05_13a3:1466	Yathā na sakkā pathavī samāyaṃ, kattuṃ manussena tathā manussā”ti.	146	
PA_atk-s05_13a3:1467	Tattha samāyanti samaṃ ayaṃ. Evaṃ ācariyo māṇavassa thutiṃ akāsi, sopi naṃ bodhetvā sayaṃ gharaṃ nesi.	146	
PA_atk-s05_13a3:1468	Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo sāriputto ahosi, koraṇḍiyamāṇavo pana ahameva ahosi”nti.	146	
PA_atk-s05_13a3:1469	Koraṇḍiyajātakavaṇṇanā chaṭṭhā.	146	
PA_atk-s05_13a3:1471	[357] 7. Laṭukikajātakavaṇṇanā	147	
PA_atk-s05_13a3:1472_0	Vandāmi taṃ kuñjara saṭṭhihāyananti idaṃ satthā veḷuvane viharanto devadattaṃ ārabbha	1472	
PA_atk-s05_13a3:1472_1	kathesi. Ekasmiñhi divase bhikkhū dhammasabhāyaṃ kathaṃ samuṭṭhāpesuṃ “āvuso, devadatto	1472	
PA_atk-s05_13a3:1472_2	kakkhaḷo pharuso sāhasiko, sattesu karuṇāmattampissa natthī”ti. Satthā āgantvā “kāya	1472	
PA_atk-s05_13a3:1472_3	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,	1472	
PA_atk-s05_13a3:1472_4	bhikkhave, idāneva, pubbepesa nikkaruṇoyevā”ti vatvā atītaṃ āhari.	1472	
PA_atk-s05_13a3:1473_0	Atīte bārāṇasiyaṃ brahmadatte rajjaṃ kārente bodhisatto hatthiyoniyaṃ nibbattitvā	1473	
PA_atk-s05_13a3:1473_1	vayappatto pāsādiko mahākāyo asītisahassavāraṇaparivāro yūthapati hutvā himavantapadese	1473	
PA_atk-s05_13a3:1473_2	vihāsi. Tadā ekā laṭukikā sakuṇikā hatthīnaṃ vicaraṇaṭṭhāne aṇḍāni nikkhipi, tāni	1473	
PA_atk-s05_13a3:1473_3	pariṇatāni bhinditvā sakuṇapotakā nikkhamiṃsu. Tesu aviruḷhapakkhesu uppatituṃ asakkontesuyeva	1473	
PA_atk-s05_13a3:1473_4	mahāsatto asītisahassavāraṇaparivuto gocarāya caranto taṃ padesaṃ patto. Taṃ disvā	1473	
PA_atk-s05_13a3:1473_5	laṭukikā cintesi “ayaṃ hatthirājā mama potake madditvā māressati, handa naṃ puttakānaṃ	1473	
PA_atk-s05_13a3:1473_6	parittāṇatthāya dhammikārakkhaṃ yācāmī”ti. Sā ubho pakkhe ekato katvā tassa purato	1473	
PA_atk-s05_13a3:1473_7	ṭhatvā paṭhamaṃ gāthamāha –	1473	
PA_atk-s05_13a3:1475	“Vandāmi taṃ kuñjara saṭṭhihāyanaṃ, āraññakaṃ yūthapatiṃ yasassiṃ;	147	
PA_atk-s05_13a3:1476	Pakkhehi taṃ pañjalikaṃ karomi, mā me vadhī puttake dubbalāyā”ti.	147	
PA_atk-s05_13a3:1477	Tattha saṭṭhihāyananti saṭṭhivassakāle hāyanabalaṃ. Yasassinti parivārasampannaṃ. Pakkhehi taṃ pañcalikaṃ karomīti ahaṃ pakkhehi taṃ añjalikaṃ karomīti attho.	147	
PA_atk-s05_13a3:1478_0	Mahāsatto “mā cintayi laṭukike, ahaṃ te puttake rakkhissāmī”ti sakuṇapotakānaṃ upari	1478	
PA_atk-s05_13a3:1478_1	ṭhatvā asītiyā hatthisahassesu gatesu laṭukikaṃ āmantetvā “laṭukike amhākaṃ pacchato	1478	
PA_atk-s05_13a3:1478_2	eko ekacāriko hatthī āgacchati, so amhākaṃ vacanaṃ na karissati, tasmiṃ āgate tampi	1478	
PA_atk-s05_13a3:1478_3	yācitvā puttakānaṃ sotthibhāvaṃ kareyyāsī”ti vatvā pakkāmi. Sāpi tassa paccuggamanaṃ	1478	
PA_atk-s05_13a3:1478_4	katvā ubhohi pakkhehi añjaliṃ katvā dutiyaṃ gāthamāha –	1478	
PA_atk-s05_13a3:1480	“Vandāmi taṃ kuñjara ekacāriṃ, āraññakaṃ pabbatasānugocaraṃ;	148	
PA_atk-s05_13a3:1481	Pakkhehi taṃ pañjalikaṃ karomi, mā me vadhī puttake dubbalāyā”ti.	148	
PA_atk-s05_13a3:1482	Tattha pabbatasānugocaranti ghanaselapabbatesu ca paṃsupabbatesu ca gocaraṃ gaṇhantaṃ.	148	
PA_atk-s05_13a3:1483	So tassā vacanaṃ sutvā tatiyaṃ gāthamāha –	148	
PA_atk-s05_13a3:1485	“Vadhissāmi te laṭukike puttakāni, kiṃ me tuvaṃ kāhasi dubbalāsi;	148	
PA_atk-s05_13a3:1486	Sataṃ sahassānipi tādisīnaṃ, vāmena pādena papothayeyya”nti.	148	
PA_atk-s05_13a3:1487_0	Tattha vadhissāmi teti tvaṃ kasmā mama vicaraṇamagge puttakāni ṭhapesi, yasmā ṭhapesi,	1487	
PA_atk-s05_13a3:1487_1	tasmā vadhissāmi te puttakānīti vadati. Kiṃ me tuvaṃ kāhasīti mayhaṃ mahāthāmassa	1487	
PA_atk-s05_13a3:1487_2	tvaṃ dubbalā kiṃ karissasi. Papothayeyyanti ahaṃ tādisānaṃ laṭukikānaṃ satasahassampi	1487	
PA_atk-s05_13a3:1487_3	vāmena pādena sañcuṇṇeyyaṃ, dakkhiṇapādena pana kathāva natthīti.	1487	
PA_atk-s05_13a3:1488_0	Evañca pana vatvā so tassā puttake pādena sañcuṇṇetvā muttena pavāhetvā nadantova	1488	
PA_atk-s05_13a3:1488_1	pakkāmi. Laṭukikā rukkhasākhāya nilīyitvā “idāni tāva vāraṇa nadanto gacchasi, katipāheneva	1488	
PA_atk-s05_13a3:1488_2	me kiriyaṃ passissasi, kāyabalato ñāṇabalassa mahantabhāvaṃ na jānāsi, hotu, jānāpessāmi	1488	
PA_atk-s05_13a3:1488_3	na”nti taṃ santajjayamānāva catutthaṃ gāthamāha –	1488	
PA_atk-s05_13a3:1490	“Na heva sabbattha balena kiccaṃ, balañhi bālassa vadhāya hoti;	149	
PA_atk-s05_13a3:1491	Karissāmi te nāgarājā anatthaṃ, yo me vadhī puttake dubbalāyā”ti.	149	
PA_atk-s05_13a3:1492	Tattha balenāti kāyabalena. Anatthanti avuḍḍhiṃ. Yo meti yo tvaṃ mama dubbalāya puttake vadhī ghātesi.	149	
PA_atk-s05_13a3:1493_0	Sā evaṃ vatvā katipāhaṃ ekaṃ kākaṃ upaṭṭhahitvā tena tuṭṭhena “kiṃ te karomī”ti vuttā	1493	
PA_atk-s05_13a3:1493_1	“sāmi, aññaṃ me kātabbaṃ natthi, ekassa pana ekacārikavāraṇassa tuṇḍena paharitvā	1493	
PA_atk-s05_13a3:1493_2	tumhehi akkhīni bhinnāni paccāsīsāmī”ti āha. Sā tena “sādhū”ti sampaṭicchitā ekaṃ	1493	
PA_atk-s05_13a3:1493_3	nīlamakkhikaṃ upaṭṭhahi. Tāyapi “kiṃ te, karomī”ti vuttā “iminā kākena ekacārikavāraṇassa	1493	
PA_atk-s05_13a3:1493_4	akkhīsu bhinnesu tumhehi tattha āsāṭikaṃ pātetuṃ icchāmī”ti vatvā tāyapi “sādhū”ti	1493	
PA_atk-s05_13a3:1493_5	vutte ekaṃ maṇḍūkaṃ upaṭṭhahitvā tena “kiṃ te, karomī”ti vuttā “yadā ekacārikavāraṇo	1493	
PA_atk-s05_13a3:1493_6	andho hutvā pānīyaṃ pariyesati, tadā pabbatamatthake ṭhito saddaṃ katvā tasmiṃ pabbatamatthakaṃ	1493	
PA_atk-s05_13a3:1493_7	abhiruhante otaritvā papāte saddaṃ kareyyātha, ahaṃ tumhākaṃ santikā ettakaṃ paccāsīsāmī”ti	1493	
PA_atk-s05_13a3:1493_8	āha. Sopi tassā vacanaṃ “sādhū”ti sampaṭicchi.	1493	
PA_atk-s05_13a3:1494_0	Athekadivasaṃ kāko vāraṇassa dvepi akkhīni tuṇḍena bhindi, nīlamakkhikā āsāṭikaṃ	1494	
PA_atk-s05_13a3:1494_1	pātesi. So puḷavehi khajjanto vedanāppatto pipāsābhibhūto pānīyaṃ pariyesamāno vicari.	1494	
PA_atk-s05_13a3:1494_2	Tasmiṃ kāle maṇḍūko pabbatamatthake ṭhatvā saddamakāsi. Vāraṇo “ettha pānīyaṃ bhavissatī”ti	1494	
PA_atk-s05_13a3:1494_3	pabbatamatthakaṃ abhiruhi. Atha maṇḍūko otaritvā papāte ṭhatvā saddamakāsi. Vāraṇo	1494	
PA_atk-s05_13a3:1494_4	“ettha pānīyaṃ bhavissatī”ti papātābhimukho gacchanto parigaḷitvā pabbatapāde patitvā	1494	
PA_atk-s05_13a3:1494_5	jīvitakkhayaṃ pāpuṇi. Laṭukikā tassa matabhāvaṃ ñatvā “diṭṭhā me paccāmittassa piṭṭhī”ti	1494	
PA_atk-s05_13a3:1494_6	haṭṭhatuṭṭhā tassa khandhe caṅkamitvā yathākammaṃ gatā.	1494	
PA_atk-s05_13a3:1495	Satthā “na, bhikkhave, kenaci saddhiṃ veraṃ nāma kātabbaṃ, evaṃ balasampannampi vāraṇaṃ ime cattāro janā ekato hutvā vāraṇassa jīvitakkhayaṃ pāpesu”nti –	149	
PA_atk-s05_13a3:1497	“Kākañca passa laṭukikaṃ, maṇḍūkaṃ nīlamakkhikaṃ;	149	
PA_atk-s05_13a3:1498	Ete nāgaṃ aghātesuṃ, passa verassa verinaṃ;	149	
PA_atk-s05_13a3:1499	Tasmā hi veraṃ na kayirātha, appiyenapi kenacī”ti. –	149	
PA_atk-s05_13a3:1500	Imaṃ abhisambuddhagāthaṃ vatvā jātakaṃ samodhānesi.	150	
PA_atk-s05_13a3:1501_0	Tattha passāti aniyāmitālapanametaṃ, bhikkhū pana sandhāya vuttattā passatha bhikkhaveti	1501	
PA_atk-s05_13a3:1501_1	vuttaṃ hoti. Eteti ete cattāro ekato hutvā. Aghātesunti taṃ vadhiṃsu. Passa verassa	1501	
PA_atk-s05_13a3:1501_2	verinanti passatha verikānaṃ verassa gatinti attho.	1501	
PA_atk-s05_13a3:1502	Tadā ekacārikahatthī devadatto ahosi, yūthapati pana ahameva ahosinti.	150	
PA_atk-s05_13a3:1503	Laṭukikajātakavaṇṇanā sattamā.	150	
PA_atk-s05_13a3:1505	[358] 8. Cūḷadhammapālajātakavaṇṇanā	150	
PA_atk-s05_13a3:1506_0	Ahameva dūsiyā bhūnahatāti idaṃ satthā veḷuvane viharanto devadattassa vadhāya parisakkanaṃ	1506	
PA_atk-s05_13a3:1506_1	ārabbha kathesi. Aññesu jātakesu devadatto bodhisattassa tāsamattampi kātuṃ nāsakkhi,	1506	
PA_atk-s05_13a3:1506_2	imasmiṃ pana cūḷadhammapālajātake bodhisattassa sattamāsikakāle hatthapāde ca sīsañca	1506	
PA_atk-s05_13a3:1506_3	chedāpetvā asimālakaṃ nāma kāresi. Daddarajātake gīvaṃ gahetvā māretvā uddhane maṃsaṃ	1506	
PA_atk-s05_13a3:1506_4	pacitvā khādi. Khantīvādījātake dvīhipi kasāhi pahārasahassehi tāḷāpetvā hatthapāde	1506	
PA_atk-s05_13a3:1506_5	ca kaṇṇanāsañca chedāpetvā jaṭāsu gahetvā kaḍḍhāpetvā uttānakaṃ nipajjāpetvā ure	1506	
PA_atk-s05_13a3:1506_6	pādena paharitvā gato. Bodhisatto taṃ divasaṃyeva jīvitakkhayaṃ pāpuṇi. Cūḷanandiyajātakepi	1506	
PA_atk-s05_13a3:1506_7	mahākapijātakepi māresiyeva. Evameva so dīgharattaṃ vadhāya parisakkanto buddhakālepi	1506	
PA_atk-s05_13a3:1506_8	parisakkiyeva. Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,	1506	
PA_atk-s05_13a3:1506_9	devadatto buddhānaṃ māraṇatthameva upāyaṃ karoti, ‘sammāsambuddhaṃ mārāpessāmī’ti	1506	
PA_atk-s05_13a3:1506_10	dhanuggahe payojesi, silaṃ pavijjhi, nāḷāgiriṃ vissajjāpesī”ti. Satthā āgantvā ‘kāya	15061	
PA_atk-s05_13a3:1506_11	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,	15061	
PA_atk-s05_13a3:1506_12	bhikkhave, idāneva, pubbepesa mayhaṃ vadhāya parisakkiyeva, idāni pana tāsamattampi	15061	
PA_atk-s05_13a3:1506_13	kātuṃ na sakkoti, pubbe maṃ cūḷadhammapālakumārakāle attano puttaṃ samānaṃ jīvatakkhayaṃ	15061	
PA_atk-s05_13a3:1506_14	pāpetvā asimālakaṃ kāresī”ti vatvā atītaṃ āhari.	15061	
PA_atk-s05_13a3:1507_0	Atīte bārāṇasiyaṃ mahāpatāpe nāma rajjaṃ kārente bodhisatto tassa aggamahesiyā candādeviyā	1507	
PA_atk-s05_13a3:1507_1	kucchimhi nibbatti, “dhammapālo”tissa nāmaṃ kariṃsu. Tamenaṃ sattamāsikakāle mātā	1507	
PA_atk-s05_13a3:1507_2	gandhodakena nhāpetvā alaṅkaritvā kīḷāpayamānā nisīdi. Rājā tassā vasanaṭṭhānaṃ agamāsi.	1507	
PA_atk-s05_13a3:1507_3	Sā puttaṃ kīḷāpayamānā puttasinehena samappitā hutvā rājānaṃ passitvāpi na uṭṭhahi.	1507	
PA_atk-s05_13a3:1507_4	So cintesi “ayaṃ idāneva tāva puttaṃ nissāya mānaṃ karoti, maṃ kismiñci na maññati,	1507	
PA_atk-s05_13a3:1507_5	putte pana vaḍḍhante mayi ‘manusso’tipi saññaṃ na karissati, idāneva naṃ ghātessāmī”ti.	1507	
PA_atk-s05_13a3:1507_6	So nivattitvā rājāsane nisīditvā “attano vidhānena āgacchatū”ti coraghātakaṃ pakkosāpesi.	1507	
PA_atk-s05_13a3:1507_7	So kāsāyavatthanivattho rattamālādharo pharasuṃ aṃse ṭhapetvā upadhānaghaṭikaṃ hatthapādaṭhapanadaṇḍakañca	1507	
PA_atk-s05_13a3:1507_8	ādāya āgantvā rājānaṃ vanditvā “kiṃ karomi, devā”ti aṭṭhāsi. Deviyā sirigabbhaṃ gantvā	1507	
PA_atk-s05_13a3:1507_9	dhammapālaṃ ānehīti. Devīpi rañño kujjhitvā nivattanabhāvaṃ ñatvā bodhisattaṃ ure	1507	
PA_atk-s05_13a3:1507_10	nipajjāpetvā rodamānā nisīdi. Coraghātako gantvā taṃ piṭṭhiyaṃ hatthena paharitvā	15071	
PA_atk-s05_13a3:1507_11	hatthato kumāraṃ acchinditvā ādāya rañño santikaṃ āgantvā “kiṃ karomi, devā”ti āha.	15071	
PA_atk-s05_13a3:1507_12	Rājā ekaṃ phalakaṃ āharāpetvā purato nikkhipāpetvā “idha naṃ nipajjāpehī”ti āha. So tathā akāsi.	15071	
PA_atk-s05_13a3:1508_0	Candādevī puttassa pacchatova paridevamānā āgacchi. Puna coraghātako “kiṃ karomī,	1508	
PA_atk-s05_13a3:1508_1	devā”ti āha. Dhammapālassa hatthe chindāti. Candādevī “mahārāja, mama putto sattamāsiko	1508	
PA_atk-s05_13a3:1508_2	bālako na kiñci jānāti, natthetassa doso, doso pana honto mayi bhaveyya, tasmā mayhaṃ	1508	
PA_atk-s05_13a3:1508_3	hatthe chedāpehī”ti imamatthaṃ pakāsentī paṭhamaṃ gāthamāha –	1508	
PA_atk-s05_13a3:1510	“Ahameva dūsiyā bhūnahatā, rañño mahāpatāpassa;	151	
PA_atk-s05_13a3:1511	Etaṃ muñcatu dhammapālaṃ, hatthe me deva chedehī”ti.	151	
PA_atk-s05_13a3:1512_0	Tattha dūsiyāti dūsikā, tumhe disvā anuṭṭhahamānā dosakārikāti attho. “Dūsikā”tipi	1512	
PA_atk-s05_13a3:1512_1	pāṭho, ayamevattho. Bhūnahatāti hatabhūnā, hatavuḍḍhīti attho. Raññoti idaṃ “dūsiyā”ti	1512	
PA_atk-s05_13a3:1512_2	padena yojetabbaṃ. Ahaṃ rañño mahāpatāpassa aparādhakārikā, nāyaṃ kumāro, tasmā niraparādhaṃ	1512	
PA_atk-s05_13a3:1512_3	etaṃ bālakaṃ muñcatu dhammapālaṃ, sacepi hatthe chedāpetukāmo, dosakārikāya hatthe	1512	
PA_atk-s05_13a3:1512_4	me, deva, chedehīti ayamettha attho.	1512	
PA_atk-s05_13a3:1513_0	Rājā coraghātakaṃ olokesi. “Kiṃ karomi, devā”ti? “Papañcaṃ akatvā hatthe chedā”ti.	1513	
PA_atk-s05_13a3:1513_1	Tasmiṃ khaṇe coraghātako tikhiṇapharasuṃ gahetvā kumārassa taruṇavaṃsakaḷīre viya	1513	
PA_atk-s05_13a3:1513_2	dve hatthe chindi. So dvīsu hatthesu chijjamānesu neva rodi na paridevi, khantiñca	1513	
PA_atk-s05_13a3:1513_3	mettañca purecārikaṃ katvā adhivāsesi. Candā pana devī chinnahatthakoṭiṃ gahetvā	1513	
PA_atk-s05_13a3:1513_4	ucchaṅge katvā lohitalittā paridevamānā vicari. Puna coraghātako “kiṃ karomi, devā”ti	1513	
PA_atk-s05_13a3:1513_5	pucchi. “Dvepi pāde chindā”ti. Taṃ sutvā candādevī dutiyaṃ gāthamāha –	1513	
PA_atk-s05_13a3:1515	“Ahameva dūsiyā bhūnahatā, rañño mahāpatāpassa;	151	
PA_atk-s05_13a3:1516	Etaṃ muñcatu dhammapālaṃ, pāde me deva chedehī”ti.	151	
PA_atk-s05_13a3:1517	Tattha adhippāyo vuttanayeneva veditabbo.	151	
PA_atk-s05_13a3:1518_0	Rājāpi puna coraghātakaṃ āṇāpesi. So ubhopi pāde chindi. Candādevī pādakoṭimpi gahetvā	1518	
PA_atk-s05_13a3:1518_1	ucchaṅge katvā lohitalittā paridevamānā “sāmi mahāpatāpa, chinnahatthapādā nāma dārakā	1518	
PA_atk-s05_13a3:1518_2	mātarā posetabbā honti, ahaṃ bhatiṃ katvā mama puttakaṃ posessāmi, dehi me eta”nti	1518	
PA_atk-s05_13a3:1518_3	āha. Coraghātako “kiṃ deva katā rājāṇā, niṭṭhitaṃ mama kicca”nti pucchi. “Na tāva	1518	
PA_atk-s05_13a3:1518_4	niṭṭhita”nti. “Atha kiṃ karomi, devā”ti? “Sīsamassa chindā”ti. Taṃ sutvā candādevī tatiyaṃ gāthamāha –	1518	
PA_atk-s05_13a3:1520	“Ahameva dūsiyā bhūnahatā, rañño mahāpatāpassa;	152	
PA_atk-s05_13a3:1521	Etaṃ muñcatu dhammapālaṃ, sīsaṃ me deva chedehī”ti.	152	
PA_atk-s05_13a3:1522	Vatvā ca pana attano sīsaṃ upanesi.	152	
PA_atk-s05_13a3:1523_0	Puna coraghātako “kiṃ karomi, devā”ti pucchi. “Sīsamassa chindā”ti. So sīsaṃ chinditvā	1523	
PA_atk-s05_13a3:1523_1	“katā, deva, rājāṇā”ti pucchi. “Na tāva katā”ti. “Atha kiṃ karomi, devā”ti? “Asituṇḍena	1523	
PA_atk-s05_13a3:1523_2	naṃ sampaṭicchitvā asimālakaṃ nāma karohī”ti. So tassa kaḷevaraṃ ākāse khipitvā asituṇḍena	1523	
PA_atk-s05_13a3:1523_3	sampaṭicchitvā asimālakaṃ nāma katvā mahātale vippakiri. Candādevī bodhisattassa	1523	
PA_atk-s05_13a3:1523_4	maṃse ucchaṅge katvā mahātale rodamānā paridevamānā imā gāthā abhāsi –	1523	
PA_atk-s05_13a3:1525	“Na hi nūnimassa rañño, mittāmaccā ca vijjare suhadā;	152	
PA_atk-s05_13a3:1526	Ye na vadanti rājānaṃ, mā ghātayi orasaṃ puttaṃ.	152	
PA_atk-s05_13a3:1528	“Na hi nūnimassa rañño, ñātī mittā ca vijjare suhadā;	152	
PA_atk-s05_13a3:1529	Ye na vadanti rājānaṃ, mā ghātayi atrajaṃ putta”nti.	152	
PA_atk-s05_13a3:1530_0	Tattha mittāmaccā ca vijjare suhadāti nūna imassa rañño daḷhamittā vā sabbakiccesu	1530	
PA_atk-s05_13a3:1530_1	sahabhāvino amaccā vā muduhadayatāya suhadā vā keci na vijjanti. Ye na vadantīti	1530	
PA_atk-s05_13a3:1530_2	ye adhunā āgantvā “attano piyaputtaṃ mā ghātayī”ti na vadanti, imaṃ rājānaṃ paṭisedhenti,	1530	
PA_atk-s05_13a3:1530_3	te natthiyevāti maññe. Dutiyagāthāyaṃ ñātīti ñātakā.	1530	
PA_atk-s05_13a3:1531	Imā pana dve gāthā vatvā candādevī ubhohi hatthehi hadayamaṃsaṃ dhārayamānā tatiyaṃ gāthamāha –	153	
PA_atk-s05_13a3:1533	“Candanasārānulittā, bāhā chijjanti dhammapālassa;	153	
PA_atk-s05_13a3:1534	Dāyādassa pathabyā, pāṇā me deva rujjhantī”ti.	153	
PA_atk-s05_13a3:1535_0	Tattha dāyādassa pathabyāti pitusantakāya cāturantāya pathaviyā dāyādassa lohitacandanasārānulittā	1535	
PA_atk-s05_13a3:1535_1	hatthā chijjanti, pādā chijjanti, sīsañca chijjati, asimālakopi kato, tava vaṃsaṃ	1535	
PA_atk-s05_13a3:1535_2	pacchinditvā gatosi dānīti evamādīni vilapanti evamāha. Pāṇā me deva rujjhantīti	1535	
PA_atk-s05_13a3:1535_3	deva, mayhampi imaṃ sokaṃ sandhāretuṃ asakkontiyā jīvitaṃ rujjhatīti.	1535	
PA_atk-s05_13a3:1536_0	Tassā evaṃ paridevamānāya eva ḍayhamāne veḷuvane veḷu viya hadayaṃ phali, sā tattheva	1536	
PA_atk-s05_13a3:1536_1	jīvitakkhayaṃ pattā. Rājāpi pallaṅke ṭhātuṃ asakkonto mahātale pati, padaratalaṃ	1536	
PA_atk-s05_13a3:1536_2	dvidhā bhijji, so tatopi bhūmiyaṃ pati. Tato catunahutādhikadviyojanasatasahassabahalāpi	1536	
PA_atk-s05_13a3:1536_3	ghanapathavī tassa aguṇaṃ dhāretuṃ asakkontī bhijjitvā vivaramadāsi, avīcito jālā	1536	
PA_atk-s05_13a3:1536_4	uṭṭhāya kuladattikena kambalena parikkhipantī viya taṃ gahetvā avīcimhi khipi. Candāya	1536	
PA_atk-s05_13a3:1536_5	ca bodhisattassa ca amaccā sarīrakiccaṃ kariṃsu.	1536	
PA_atk-s05_13a3:1537	Satthā imaṃ dhammadesanaṃ āharitvā jātakaṃ samodhānesi – “tadā rājā devadatto ahosi, candādevī mahāpajāpatigotamī, dhammapālakumāro pana ahameva ahosi”nti.	153	
PA_atk-s05_13a3:1538	Cūḷadhammapālajātakavaṇṇanā aṭṭhamā.	153	
PA_atk-s05_13a3:1540	[359] 9. Suvaṇṇamigajātakavaṇṇanā	154	
PA_atk-s05_13a3:1541_0	Vikkama re haripādāti idaṃ satthā jetavane viharanto sāvatthiyaṃ ekaṃ kuladhītaraṃ	1541	
PA_atk-s05_13a3:1541_1	ārabbha kathesi. Sā kira sāvatthiyaṃ dvinnaṃ aggasāvakānaṃ upaṭṭhākakulassa dhītā	1541	
PA_atk-s05_13a3:1541_2	saddhā pasannā buddhamāmakā dhammamāmakā saṅghamāmakā ācārasampannā paṇḍitā dānādipuññābhiratā.	1541	
PA_atk-s05_13a3:1541_3	Taṃ aññaṃ sāvatthiyameva samānajātikaṃ micchādiṭṭhikakulaṃ vāresi. Athassā mātāpitaro	1541	
PA_atk-s05_13a3:1541_4	“amhākaṃ dhītā saddhā pasannā tīṇi ratanāni mamāyati dānādipuññābhiratā, tumhe micchādiṭṭhikā	1541	
PA_atk-s05_13a3:1541_5	imissāpi yathāruciyā dānaṃ vā dātuṃ dhammaṃ vā sotuṃ vihāraṃ vā gantuṃ sīlaṃ vā rakkhituṃ	1541	
PA_atk-s05_13a3:1541_6	uposathakammaṃ vā kātuṃ na dassatha, na mayaṃ tumhākaṃ dema, attanā sadisaṃ micchādiṭṭhikakulāva	1541	
PA_atk-s05_13a3:1541_7	kumārikaṃ gaṇhathā”ti āhaṃsu. Te tehi paṭikkhittā “tumhākaṃ dhītā amhākaṃ gharaṃ	1541	
PA_atk-s05_13a3:1541_8	gantvā yathādhippāyena sabbametaṃ karotu, mayaṃ na vāressāma, detha no eta”nti vatvā	1541	
PA_atk-s05_13a3:1541_9	“tena hi gaṇhathā”ti vuttā bhaddakena nakkhattena maṅgalaṃ katvā taṃ attano gharaṃ	1541	
PA_atk-s05_13a3:1541_10	nayiṃsu. Sā vattācārasampannā patidevatā ahosi, sassusasurasāmikavattāni katāneva honti.	15411	
PA_atk-s05_13a3:1542_0	Sā ekadivasaṃ sāmikaṃ āha – “icchāmahaṃ, ayyaputta, amhākaṃ kulūpakattherānaṃ dānaṃ	1542	
PA_atk-s05_13a3:1542_1	dātu”nti. Sādhu, bhadde, yathājjhāsayena dānaṃ dehīti. Sā there nimantāpetvā mahantaṃ	1542	
PA_atk-s05_13a3:1542_2	sakkāraṃ katvā paṇītabhojanaṃ bhojetvā ekamantaṃ nisīditvā “bhante, imaṃ kulaṃ micchādiṭṭhikaṃ	1542	
PA_atk-s05_13a3:1542_3	assaddhaṃ tiṇṇaṃ ratanānaṃ guṇaṃ na jānāti, sādhu, ayyā, yāva imaṃ kulaṃ tiṇṇaṃ ratanānaṃ	1542	
PA_atk-s05_13a3:1542_4	guṇaṃ jānāti, tāva idheva bhikkhaṃ gaṇhathā”ti āha. Therā adhivāsetvā tattha nibaddhaṃ	1542	
PA_atk-s05_13a3:1542_5	bhuñjanti. Puna sāmikaṃ āha “ayyaputta, therā idha nibaddhaṃ āgacchanti, kiṃkāraṇā	1542	
PA_atk-s05_13a3:1542_6	tumhe na passathā”ti. “Sādhu, passissāmī”ti. Sā punadivase therānaṃ bhattakiccapariyosāne	1542	
PA_atk-s05_13a3:1542_7	tassa ārocesi. So upasaṅkamitvā therehi saddhiṃ paṭisanthāraṃ katvā ekamantaṃ nisīdi.	1542	
PA_atk-s05_13a3:1542_8	Athassa dhammasenāpati dhammakathaṃ kathesi. So therassa dhammakathāya ca iriyāpathesu	1542	
PA_atk-s05_13a3:1542_9	ca pasīditvā tato paṭṭhāya therānaṃ āsanaṃ paññapeti, pānīyaṃ parissāveti, antarābhatte	1542	
PA_atk-s05_13a3:1542_10	dhammakathaṃ suṇāti, tassa aparabhāge micchādiṭṭhi bhijji.	15421	
PA_atk-s05_13a3:1543_0	Athekadivasaṃ thero dvinnampi dhammakathaṃ kathento saccāni pakāsesi, saccapariyosāne	1543	
PA_atk-s05_13a3:1543_1	ubhopi jayampatikā sotāpattiphale patiṭṭhahiṃsu. Tato paṭṭhāya tassa mātāpitaro ādiṃ	1543	
PA_atk-s05_13a3:1543_2	katvā antamaso dāsakammakarāpi sabbe micchādiṭṭhiṃ bhinditvā buddhadhammasaṅghamāmakāyeva	1543	
PA_atk-s05_13a3:1543_3	jātā. Athekadivasaṃ dārikā sāmikaṃ āha – “ayyaputta, kiṃ me gharāvāsena, icchāmahaṃ	1543	
PA_atk-s05_13a3:1543_4	pabbajitu”nti. So “sādhu bhadde, ahampi pabbajissāmī”ti mahantena parivārena taṃ	1543	
PA_atk-s05_13a3:1543_5	bhikkhunupassayaṃ netvā pabbājetvā sayampi satthāraṃ upasaṅkamitvā pabbajjaṃ yāci.	1543	
PA_atk-s05_13a3:1543_6	Taṃ satthā pabbājesi. Ubhopi vipassanaṃ vaḍḍhetvā na cirasseva arahattaṃ pāpuṇiṃsu.	1543	
PA_atk-s05_13a3:1543_7	Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso, asukā nāma daharabhikkhunī	1543	
PA_atk-s05_13a3:1543_8	attano ceva paccayā jātā sāmikassa ca, attanāpi pabbajitvā arahattaṃ patvā tampi	1543	
PA_atk-s05_13a3:1543_9	pāpesī”ti. Satthā āgantvā “kāya nuttha, bhikkhave, etarahi kathāya sannisinnā”ti	1543	
PA_atk-s05_13a3:1543_10	pucchitvā “imāya nāmā”ti vutte “na, bhikkhave, idāneva tāva esā sāmikaṃ rāgapāsā	15431	
PA_atk-s05_13a3:1543_11	mocesi, pubbepesā porāṇakapaṇḍite pana maraṇapāsā mocesī”ti vatvā atītaṃ āhari.	15431	
PA_atk-s05_13a3:1544_0	Atīte bārāṇasiyaṃ brahmadatte rajjaṃ kārente bodhisatto migayoniyaṃ nibbattitvā vayappatto	1544	
PA_atk-s05_13a3:1544_1	abhirūpo ahosi pāsādiko dassanīyo suvaṇṇavaṇṇo lākhārasaparikammakatehi viya hatthapādehi	1544	
PA_atk-s05_13a3:1544_2	rajatadāmasadisehi visāṇehi maṇiguḷikapaṭibhāgehi akkhīhi rattakambalageṇḍusadisena	1544	
PA_atk-s05_13a3:1544_3	mukhena samannāgato. Bhariyāpissa taruṇamigī abhirūpā ahosi dassanīyā. Te samaggavāsaṃ	1544	
PA_atk-s05_13a3:1544_4	vasiṃsu, asītisahassacitramigā bodhisattaṃ upaṭṭhahiṃsu. Tadā luddakā migavīthīsu	1544	
PA_atk-s05_13a3:1544_5	pāse oḍḍesuṃ. Athekadivasaṃ bodhisatto migānaṃ purato gacchanto pāde pāsena bajjhitvā	1544	
PA_atk-s05_13a3:1544_6	“chindissāmi na”nti ākaḍḍhi, cammaṃ chijji, puna ākaḍḍhantassa maṃsaṃ chijji, puna	1544	
PA_atk-s05_13a3:1544_7	nhāru chijji, pāso aṭṭhimāhacca aṭṭhāsi. So pāsaṃ chindituṃ asakkonto maraṇabhayatajjito	1544	
PA_atk-s05_13a3:1544_8	baddharavaṃ ravi. Taṃ sutvā bhīto migagaṇo palāyi. Bhariyā panassa palāyitvā migānaṃ	1544	
PA_atk-s05_13a3:1544_9	antare olokentī taṃ adisvā “idaṃ bhayaṃ mayhaṃ piyasāmikassa uppannaṃ bhavissatī”ti	1544	
PA_atk-s05_13a3:1544_10	vegena tassa santikaṃ gantvā assumukhī rodamānā “sāmi, tvaṃ mahabbalo, kiṃ etaṃ pāsaṃ	15441	
PA_atk-s05_13a3:1544_11	sandhāretuṃ na sakkhissasi, vegaṃ janetvā chindāhi na”nti tassa ussāhaṃ janentī paṭhamaṃ gāthamāha –	15441	
PA_atk-s05_13a3:1546	“Vikkama re haripāda, vikkama re mahāmiga;	154	
PA_atk-s05_13a3:1547	Chinda vārattikaṃ pāsaṃ, nāhaṃ ekā vane rame”ti.	154	
PA_atk-s05_13a3:1548_0	Tattha vikkamāti parakkama, ākaḍḍhāti attho. Reti āmantane nipāto. Haripādāti suvaṇṇapāda.	1548	
PA_atk-s05_13a3:1548_1	Sakalasarīrampi tassa suvaṇṇavaṇṇaṃ, ayaṃ pana gāravenevamāha. Nāhaṃ ekāti ahaṃ tayā	1548	
PA_atk-s05_13a3:1548_2	vinā ekikā vane na ramissāmi, tiṇodakaṃ pana aggahetvā sussitvā marissāmīti dasseti.	1548	
PA_atk-s05_13a3:1549	Taṃ sutvā migo dutiyaṃ gāthamāha –	154	
PA_atk-s05_13a3:1551	“Vikkamāmi na pāremi, bhūmiṃ sumbhāmi vegasā;	155	
PA_atk-s05_13a3:1552	Daḷho vārattiko pāso, pādaṃ me parikantatī”ti.	155	
PA_atk-s05_13a3:1553_0	Tattha vikkamāmīti bhadde, ahaṃ vīriyaṃ karomi. Na pāremīti pāsaṃ chindituṃ pana	1553	
PA_atk-s05_13a3:1553_1	na sakkomīti attho. Bhūmiṃ sumbhāmīti api nāma chijjeyyāti pādenāpi bhūmiṃ paharāmi.	1553	
PA_atk-s05_13a3:1553_2	Vegasāti vegena. Parikantatīti cammādīni chindanto samantā kantatīti.	1553	
PA_atk-s05_13a3:1554_0	Atha naṃ migī “mā bhāyi, sāmi, ahaṃ attano balena luddakaṃ yācitvā tava jīvitaṃ āharissāmi.	1554	
PA_atk-s05_13a3:1554_1	Sace yācanāya na sakkhissāmi, mama jīvitampi datvā tava jīvitaṃ āharissāmī”ti mahāsattaṃ	1554	
PA_atk-s05_13a3:1554_2	assāsetvā lohitalittaṃ bodhisattaṃ pariggahetvā aṭṭhāsi. Luddakopi asiñca sattiñca	1554	
PA_atk-s05_13a3:1554_3	gahetvā kappuṭṭhānaggi viya āgacchati. Sā taṃ disvā “sāmi, luddako āgacchati, ahaṃ	1554	
PA_atk-s05_13a3:1554_4	attano balaṃ karissāmi, tvaṃ mā bhāyī”ti migaṃ assāsetvā luddakassa paṭipathaṃ gantvā	1554	
PA_atk-s05_13a3:1554_5	paṭikkamitvā ekamantaṃ ṭhitā taṃ vanditvā “sāmi, mama sāmiko suvaṇṇavaṇṇo sīlācārasampanno,	1554	
PA_atk-s05_13a3:1554_6	asītisahassānaṃ migānaṃ rājā”ti bodhisattassa guṇaṃ kathetvā migarāje ṭhiteyeva attano	1554	
PA_atk-s05_13a3:1554_7	vadhaṃ yācantī tatiyaṃ gāthamāha –	1554	
PA_atk-s05_13a3:1556	“Attharassu palāsāni, asiṃ nibbāha luddaka;	155	
PA_atk-s05_13a3:1557	Paṭhamaṃ maṃ vadhitvāna, hana pacchā mahāmiga”nti.	155	
PA_atk-s05_13a3:1558	Tattha palāsānīti maṃsaṭṭhapanatthaṃ palāsapaṇṇāni attharassu. Asiṃ nibbāhāti asiṃ kosato nīhara.	155	
PA_atk-s05_13a3:1559_0	Taṃ sutvā luddako “manussabhūtā tāva sāmikassa atthāya attano jīvitaṃ na pariccajanti,	1559	
PA_atk-s05_13a3:1559_1	ayaṃ tiracchānagatā jīvitaṃ pariccajati, manussabhāsāya ca madhurena sarena katheti,	1559	
PA_atk-s05_13a3:1559_2	ajja imissā ca patino cassā jīvitaṃ dassāmī”ti pasannacitto catutthaṃ gāthamāha –	1559	
PA_atk-s05_13a3:1561	“Na me sutaṃ vā diṭṭhaṃ vā, bhāsantiṃ mānusiṃ migiṃ;	156	
PA_atk-s05_13a3:1562	Tvañca bhadde sukhī hohi, eso cāpi mahāmigo”ti.	156	
PA_atk-s05_13a3:1563_0	Tattha sutaṃ vā diṭṭhaṃ vāti mayā ito pubbe evarūpaṃ diṭṭhaṃ vā sutaṃ vā natthi.	1563	
PA_atk-s05_13a3:1563_1	Bhāsantiṃ mānusiṃ miginti ahañhi ito pubbe mānusiṃ vācaṃ bhāsantiṃ migiṃ neva addasaṃ	1563	
PA_atk-s05_13a3:1563_2	na assosiṃ. Yesaṃ pana “na me sutā vā diṭṭhā vā, bhāsantī mānusī migī”ti pāḷi, tesaṃ	1563	
PA_atk-s05_13a3:1563_3	yathāpāḷimeva attho dissati. Bhaddeti bhaddake paṇḍike upāyakusale. Iti taṃ ālapitvā	1563	
PA_atk-s05_13a3:1563_4	puna “tvañca eso cāpi mahāmigoti dvepi janā sukhī niddukkhā hothā”ti taṃ samassāsetvā	1563	
PA_atk-s05_13a3:1563_5	luddako bodhisattassa santikaṃ gantvā vāsiyā cammapāsaṃ chinditvā pāde laggapāsakaṃ	1563	
PA_atk-s05_13a3:1563_6	saṇikaṃ nīharitvā nhārunā nhāruṃ, maṃsena maṃsaṃ, cammena cammaṃ paṭipāṭetvā pādaṃ	1563	
PA_atk-s05_13a3:1563_7	hatthena parimajji. Taṅkhaṇaññeva mahāsattassa pūritapāramitānubhāvena luddakassa	1563	
PA_atk-s05_13a3:1563_8	ca mettacittānubhāvena migiyā ca mettadhammānubhāvena nhārumaṃsacammāni nhārumaṃsacammehi	1563	
PA_atk-s05_13a3:1563_9	ghaṭayiṃsu. Bodhisatto pana sukhī niddukkho aṭṭhāsi.	1563	
PA_atk-s05_13a3:1564	Migī bodhisattaṃ sukhitaṃ disvā somanassajātā luddakassa anumodanaṃ karontī pañcamaṃ gāthamāha –	156	
PA_atk-s05_13a3:1566	“Evaṃ luddaka nandassu, saha sabbehi ñātibhi;	156	
PA_atk-s05_13a3:1567	Yathāhamajja nandāmi, muttaṃ disvā mahāmiga”nti.	156	
PA_atk-s05_13a3:1568	Tattha luddakāti dāruṇakammakiriyāya laddhanāmavasena ālapati.	156	
PA_atk-s05_13a3:1569_0	Bodhisatto “ayaṃ luddo mayhaṃ avassayo jāto, mayāpissa avassayeneva bhavituṃ vaṭatī”ti	1569	
PA_atk-s05_13a3:1569_1	gocarabhūmiyaṃ diṭṭhaṃ ekaṃ maṇikkhandhaṃ tassa datvā “samma, ito paṭṭhāya pāṇātipātādīni	1569	
PA_atk-s05_13a3:1569_2	mā kari, iminā kuṭumbaṃ saṇṭhapetvā dārake posento dānasīlādīni puññāni karohī”ti	1569	
PA_atk-s05_13a3:1569_3	tassovādaṃ datvā araññaṃ pāvisi.	1569	
PA_atk-s05_13a3:1570	Satthā imaṃ dhammadesanaṃ āharitvā jātakaṃ samodhānesi – “tadā luddako channo ahosi, migī daharabhikkhunī, migarājā pana ahameva ahosi”nti.	157	
PA_atk-s05_13a3:1571	Suvaṇṇamigajātakavaṇṇanā navamā.	157	
PA_atk-s05_13a3:1573	[360] 10. Suyonandījātakavaṇṇanā	157	
PA_atk-s05_13a3:1574_0	Vāti gandho timirānanti idaṃ satthā jetavane viharanto ukkaṇṭhitabhikkhuṃ ārabbha	1574	
PA_atk-s05_13a3:1574_1	kathesi. Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti	1574	
PA_atk-s05_13a3:1574_2	vutte “kiṃ disvā”ti vatvā “alaṅkatamātugāma”nti vutte “mātugāmo nāmesa bhikkhu na	1574	
PA_atk-s05_13a3:1574_3	sakkā rakkhituṃ, porāṇakapaṇḍitā supaṇṇabhavane katvā rakkhantāpi rakkhituṃ nāsakkhiṃsū”ti	1574	
PA_atk-s05_13a3:1574_4	vatvā tena yācito atītaṃ āhari.	1574	
PA_atk-s05_13a3:1575_0	Atīte bārāṇasiyaṃ tambarājā nāma rajjaṃ kāresi. Tassa suyonandī nāma aggamahesī ahosi	1575	
PA_atk-s05_13a3:1575_1	uttamarūpadharā. Tadā bodhisatto supaṇṇayoniyaṃ nibbatti, tasmiṃ kāle nāgadīpo sedumadīpo	1575	
PA_atk-s05_13a3:1575_2	nāma ahosi. Bodhisatto tasmiṃ dīpe supaṇṇabhavane vasati. So bārāṇasiṃ gantvā tambarājena	1575	
PA_atk-s05_13a3:1575_3	saddhiṃ māṇavakavesena jūtaṃ kīḷati. Tassa rūpasampattiṃ disvā paricārikā “amhākaṃ	1575	
PA_atk-s05_13a3:1575_4	raññā saddhiṃ evarūpo nāma māṇavako jūtaṃ kīḷatī”ti suyonandiyā ārocesuṃ. Sā sutvā	1575	
PA_atk-s05_13a3:1575_5	taṃ daṭṭhukāmā hutvā ekadivasaṃ alaṅkaritvā jūtamaṇḍalaṃ āgantvā paricārikānaṃ antare	1575	
PA_atk-s05_13a3:1575_6	ṭhitā naṃ olokesi. Sopi deviṃ olokesi. Dvepi aññamaññaṃ paṭibaddhacittā ahesuṃ. Supaṇṇarājā	1575	
PA_atk-s05_13a3:1575_7	attano ānubhāvena nagare vātaṃ samuṭṭhāpesi, gehapatanabhayena rājanivesanā manussā	1575	
PA_atk-s05_13a3:1575_8	nikkhamiṃsu. So attano ānubhāvena andhakāraṃ katvā deviṃ gahetvā ākāsena āgantvā	1575	
PA_atk-s05_13a3:1575_9	nāgadīpe attano bhavanaṃ pāvisi suyonandiyā gataṭṭhānaṃ jānantā nāma nāhesuṃ. So	1575	
PA_atk-s05_13a3:1575_10	tāya saddhiṃ abhiramamāno gantvā raññā saddhiṃ jūtaṃ kīḷati.	15751	
PA_atk-s05_13a3:1576_0	Rañño pana saggo nāma gandhabbo atthi, so deviyā gataṭṭhānaṃ ajānanto taṃ gandhabbaṃ	1576	
PA_atk-s05_13a3:1576_1	āmantetvā “gaccha, tāta, gandhabba sabbaṃ thalajalapathaṃ anuvicaritvā deviyā gataṭṭhānaṃ	1576	
PA_atk-s05_13a3:1576_2	passā”ti uyyojesi. So paribbayaṃ gahetvā dvāragāmato paṭṭhāya vicinanto kurukacchaṃ	1576	
PA_atk-s05_13a3:1576_3	pāpuṇi. Tadā kurukacchavāṇijā nāvāya suvaṇṇabhūmiṃ gacchanti. So te upasaṅkamitvā	1576	
PA_atk-s05_13a3:1576_4	“ahaṃ gandhabbo nāvāya vetanaṃ khaṇḍetvā tumhākaṃ gandhabbaṃ karissāmi, mampi nethā”ti	1576	
PA_atk-s05_13a3:1576_5	āha. Te “sādhū”ti tampi āropetvā nāvaṃ vissajjesuṃ. Te sukhapayātāya nāvāya taṃ pakkositvā	1576	
PA_atk-s05_13a3:1576_6	“gandhabbaṃ no karohī”ti āhaṃsu. “Ahaṃ ce gandhabbaṃ kareyyaṃ, mayi pana gandhabbaṃ	1576	
PA_atk-s05_13a3:1576_7	karonte macchā calissanti, atha vo nāvo bhijjissatī”ti. “Manussamatte gandhabbaṃ	1576	
PA_atk-s05_13a3:1576_8	karonte macchānaṃ calanaṃ nāma natthi, karohī”ti. “Tena hi mā mayhaṃ kujjhitthā”ti	1576	
PA_atk-s05_13a3:1576_9	vīṇaṃ mucchitvā tantissarena gītassaraṃ, gītassarena tantissaraṃ anatikkamitvā gandhabbaṃ	1576	
PA_atk-s05_13a3:1576_10	akāsi. Tena saddena sammattā hutvā macchā caliṃsu.	15761	
PA_atk-s05_13a3:1577_0	Atheko makaro uppatitvā nāvāya patanto nāvaṃ bhindi. Saggo phalake nipajjitvā yathāvātaṃ	1577	
PA_atk-s05_13a3:1577_1	gacchanto nāgadīpe supaṇṇabhavanassa nigrodharukkhassa santikaṃ pāpuṇi. Suyonandīpi	1577	
PA_atk-s05_13a3:1577_2	devī supaṇṇarājassa jūtaṃ kīḷituṃ gatakāle vimānā otaritvā velante vicarantī saggaṃ	1577	
PA_atk-s05_13a3:1577_3	gandhabbaṃ disvā sañjānitvā “kathaṃ āgatosī”ti pucchi. So sabbaṃ kathesi. “Tena hi	1577	
PA_atk-s05_13a3:1577_4	mā bhāyī”ti taṃ assāsetvā bāhāhi pariggahetvā vimānaṃ āropetvā sayanapiṭṭhe nipajjāpetvā	1577	
PA_atk-s05_13a3:1577_5	samassatthakāle dibbabhojanaṃ datvā dibbagandhodakena nhāpetvā dibbavatthehi acchādetvā	1577	
PA_atk-s05_13a3:1577_6	dibbagandhapupphehi alaṅkaritvā puna dibbasayane nipajjāpesi. Evaṃ divasaṃ pariggahamānā	1577	
PA_atk-s05_13a3:1577_7	supaṇṇarañño āgamanavelāya paṭicchādetvā gatakāle tena saddhiṃ kilesavasena abhirami.	1577	
PA_atk-s05_13a3:1577_8	Tato māsaddhamāsaccayena bārāṇasivāsino vāṇijā dārudakagahaṇatthāya tasmiṃ dīpe nigrodharukkhamūlaṃ	1577	
PA_atk-s05_13a3:1577_9	sampattā. So tehi saddhiṃ nāvaṃ abhiruyha bārāṇasiṃ gantvā rājānaṃ disvāva tassa	1577	
PA_atk-s05_13a3:1577_10	jūtakīḷanavelāya vīṇaṃ gahetvā rañño gandhabbaṃ karonto paṭhamaṃ gāthamāha –	15771	
PA_atk-s05_13a3:1579	“Vāti gandho timirānaṃ, kusamuddo ca ghosavā;	157	
PA_atk-s05_13a3:1580	Dūre ito suyonandī, tamba kāmā tudanti ma”nti.	158	
PA_atk-s05_13a3:1581_0	Tattha timirānanti timirarukkhapupphānaṃ. Taṃ kira nigrodhaṃ parivāretvā timirarukkhā	1581	
PA_atk-s05_13a3:1581_1	atthi, te sandhāyevaṃ vadati. Kusamuddoti khuddakasamuddo. Ghosavāti mahāravo. Tasseva	1581	
PA_atk-s05_13a3:1581_2	nigrodhassa santike samuddaṃ sandhāyevamāha. Itoti imamhā nagarā. Tambāti rājānaṃ	1581	
PA_atk-s05_13a3:1581_3	ālapati. Atha vā tambakāmāti tambena kāmitakāmā tambakāmā nāma. Te maṃ hadaye vijjhantīti dīpeti.	1581	
PA_atk-s05_13a3:1582	Taṃ sutvā supaṇṇo dutiyaṃ gāthamāha –	158	
PA_atk-s05_13a3:1584	“Kathaṃ samuddamatari, kathaṃ addakkhi sedumaṃ;	158	
PA_atk-s05_13a3:1585	Kathaṃ tassā ca tuyhañca, ahu sagga samāgamo”ti.	158	
PA_atk-s05_13a3:1586	Tattha sedumanti sedumadīpaṃ.	158	
PA_atk-s05_13a3:1587	Tato saggo tisso gāthā abhāsi –	158	
PA_atk-s05_13a3:1589	“Kurukacchā payātānaṃ, vāṇijānaṃ dhanesinaṃ;	158	
PA_atk-s05_13a3:1590	Makarehi abhidā nāvā, phalakenāhamaplaviṃ.	159	
PA_atk-s05_13a3:1592	“Sā maṃ saṇhena mudunā, niccaṃ candanagandhinī;	159	
PA_atk-s05_13a3:1593	Aṅgena uddharī bhaddā, mātā puttaṃva orasaṃ.	159	
PA_atk-s05_13a3:1595	“Sā maṃ annena pānena, vatthena sayanena ca;	159	
PA_atk-s05_13a3:1596	Attanāpi ca mandakkhī, evaṃ tamba vijānahī”ti.	159	
PA_atk-s05_13a3:1597_0	Tattha sā maṃ saṇhena mudunāti evaṃ phalakena tīraṃ uttiṇṇaṃ maṃ samuddatīre vicarantī	1597	
PA_atk-s05_13a3:1597_1	sā disvā “mā bhāyī”ti saṇhena mudunā vacanena samassāsetvāti attho. Aṅgenāti bāhuyugaḷaṃ	1597	
PA_atk-s05_13a3:1597_2	idha “aṅgenā”ti vuttaṃ. Bhaddāti dassanīyā pāsādikā. Sā maṃ annenāti sā maṃ etena	1597	
PA_atk-s05_13a3:1597_3	annādinā santappesīti attho. Attanāpi cāti na kevalaṃ annādīheva, attanāpi maṃ abhiramentī	1597	
PA_atk-s05_13a3:1597_4	santappesīti dīpeti. Mandakkhīti mandadassanī, mudunā ākārena olokanasīlāti vuttaṃ	1597	
PA_atk-s05_13a3:1597_5	hoti. “Mattakkhī”tipi pāṭho, madamattehi viya akkhīhi samannāgatāti attho. Evaṃ tambāti	1597	
PA_atk-s05_13a3:1597_6	evaṃ tambarāja jānāhīti.	1597	
PA_atk-s05_13a3:1598_0	Supaṇṇo gandhabbassa kathentasseva vippaṭisārī hutvā “ahaṃ supaṇṇabhavane vasantopi	1598	
PA_atk-s05_13a3:1598_1	rakkhituṃ nāsakkhiṃ, kiṃ me tāya dussīlāyā”ti taṃ ānetvā rañño paṭidatvā pakkāmi,	1598	
PA_atk-s05_13a3:1598_2	tato paṭṭhāya puna nāgacchīti.	1598	
PA_atk-s05_13a3:1599_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1599	
PA_atk-s05_13a3:1599_1	ukkaṇṭhitabhikkhu sotāpattiphale patiṭṭhahi. Tadā rājā ānando ahosi, supaṇṇarājā	1599	
PA_atk-s05_13a3:1599_2	pana ahameva ahosinti.	1599	
PA_atk-s05_13a3:1600	Suyonandījātakavaṇṇanā dasamā.	160	
PA_atk-s05_13a3:1601	Maṇikuṇḍalavaggo paṭhamo.	160	
PA_atk-s05_13a3:1602	2. Vaṇṇārohavaggo	160	
PA_atk-s05_13a3:1604	[361] 1. Vaṇṇārohajātakavaṇṇanā	160	
PA_atk-s05_13a3:1605_0	Vaṇṇārohenāti idaṃ satthā jetavane viharanto dve aggasāvake ārabbha kathesi. Ekasmiñhi	1605	
PA_atk-s05_13a3:1605_1	samaye ubhopi mahātherā “imaṃ antovassaṃ suññāgāraṃ anubrūhessāmā”ti satthāraṃ āpucchitvā	1605	
PA_atk-s05_13a3:1605_2	gaṇaṃ pahāya sayameva pattacīvaraṃ ādāya jetavanā nikkhamitvā ekaṃ paccantagāmaṃ	1605	
PA_atk-s05_13a3:1605_3	nissāya araññe vihariṃsu. Aññataropi vighāsādapuriso therānaṃ upaṭṭhānaṃ karonto	1605	
PA_atk-s05_13a3:1605_4	tattheva ekamante vasi. So therānaṃ samaggavāsaṃ disvā “ime ativiya samaggā vasanti,	1605	
PA_atk-s05_13a3:1605_5	sakkā nu kho ete aññamaññaṃ bhinditu”nti cintetvā sāriputtattheraṃ upasaṅkamitvā	1605	
PA_atk-s05_13a3:1605_6	“kiṃ nu kho, bhante, ayyena mahāmoggallānattherena saddhiṃ tumhākaṃ kiñci veraṃ atthī”ti	1605	
PA_atk-s05_13a3:1605_7	pucchi. “Kiṃ panāvuso”ti. Esa, bhante, mama āgatakāle “sāriputto nāma jātigottakulapadesehi	1605	
PA_atk-s05_13a3:1605_8	vā sutaganthapaṭivedhaiddhīhi vā mayā saddhiṃ kiṃ pahotī”ti tumhākaṃ aguṇameva kathesīti.	1605	
PA_atk-s05_13a3:1605_9	Thero sitaṃ katvā “gaccha tvaṃ āvuso”ti āha.	1605	
PA_atk-s05_13a3:1606_0	So aparasmimpi divase mahāmoggallānattherampi upasaṅkamitvā tatheva kathesi. Sopi	1606	
PA_atk-s05_13a3:1606_1	naṃ sitaṃ katvā “gaccha, tvaṃ, āvuso”ti vatvā sāriputtattheraṃ upasaṅkamitvā “āvuso,	1606	
PA_atk-s05_13a3:1606_2	eso vighāsādo tumhākaṃ santike kiñci kathesī”ti pucchi. “Āmāvuso, mayhampi santike	1606	
PA_atk-s05_13a3:1606_3	kathesi, imaṃ nīharituṃ vaṭṭatī”ti. “Sādhu, āvuso, nīharā”ti vutte thero “mā idha	1606	
PA_atk-s05_13a3:1606_4	vasī”ti accharaṃ paharitvā taṃ nīhari. Te ubhopi samaggavāsaṃ vasitvā satthu santikaṃ	1606	
PA_atk-s05_13a3:1606_5	gantvā vanditvā nisīdiṃsu. Satthā paṭisanthāraṃ katvā “sukhena vassaṃ vasitthā”ti	1606	
PA_atk-s05_13a3:1606_6	pucchitvā “bhante, eko vighāsādo amhe bhinditukāmo hutvā bhindituṃ asakkonto palāyī”ti	1606	
PA_atk-s05_13a3:1606_7	vutte “na kho so, sāriputta, idāneva, pubbepesa tumhe ‘bhindissāmī’ti bhindituṃ asakkonto	1606	
PA_atk-s05_13a3:1606_8	palāyī”ti vatvā tehi yācito atītaṃ āhari.	1606	
PA_atk-s05_13a3:1607_0	Atīte bārāṇasiyaṃ brahmadatte rajjaṃ kārente bodhisatto araññe rukkhadevatā ahosi.	1607	
PA_atk-s05_13a3:1607_1	Tadā sīho ca byaggho ca araññe pabbataguhāyaṃ vasanti. Eko siṅgālo te upaṭṭhahanto	1607	
PA_atk-s05_13a3:1607_2	tesaṃ vighāsaṃ khāditvā mahākāyo hutvā ekadivasaṃ cintesi “mayā sīhabyagghānaṃ maṃsaṃ	1607	
PA_atk-s05_13a3:1607_3	na khāditapubbaṃ, mayā ime dve jane bhindituṃ vaṭṭati, tato nesaṃ kalahaṃ katvā matānaṃ	1607	
PA_atk-s05_13a3:1607_4	maṃsaṃ khādissāmī”ti. So sīhaṃ upasaṅkamitvā “kiṃ, sāmi, tumhākaṃ byagghena saddhiṃ	1607	
PA_atk-s05_13a3:1607_5	kiñci veraṃ atthī”ti pucchi. “Kiṃ pana, sammā”ti? Esa, bhante, mamāgatakāle “sīho	1607	
PA_atk-s05_13a3:1607_6	nāma sarīravaṇṇena vā ārohapariṇāhena vā jātibalavīriyehi vā mama kalabhāgampi na	1607	
PA_atk-s05_13a3:1607_7	pāpuṇātī”ti tumhākaṃ aguṇameva kathesīti. Atha naṃ sīho “gaccha tvaṃ, na so evaṃ	1607	
PA_atk-s05_13a3:1607_8	kathessatī”ti āha. Byagghampi upasaṅkamitvā eteneva upāyena kathesi. Taṃ sutvā byagghopi	1607	
PA_atk-s05_13a3:1607_9	sīhaṃ upasaṅkamitvā “samma, tvaṃ kira idañcidañca vadesī”ti pucchanto paṭhamaṃ gāthamāha –	1607	
PA_atk-s05_13a3:1609	“Vaṇṇārohena jātiyā, balanikkamanena ca;	160	
PA_atk-s05_13a3:1610	Subāhu na mayā seyyo, sudāṭha iti bhāsasī”ti.	161	
PA_atk-s05_13a3:1611_0	Tattha balanikkamanena cāti kāyabalena ceva vīriyabalena ca. Subāhu na mayā seyyoti	1611	
PA_atk-s05_13a3:1611_1	ayaṃ subāhu nāma byaggho etehi kāraṇehi mayā neva sadiso na uttaritaroti saccaṃ kira	1611	
PA_atk-s05_13a3:1611_2	tvaṃ sobhanāhi dāṭhāhi samannāgata sudāṭha migarāja, evaṃ vadesīti.	1611	
PA_atk-s05_13a3:1612	Taṃ sutvā sudāṭho sesā catasso gāthā abhāsi –	161	
PA_atk-s05_13a3:1614	“Vaṇṇārohena jātiyā, balanikkamanena ca;	161	
PA_atk-s05_13a3:1615	Sudāṭho na mayā seyyo, subāhu iti bhāsasi.	161	
PA_atk-s05_13a3:1617	“Evaṃ ce maṃ viharantaṃ, subāhu samma dubbhasi;	161	
PA_atk-s05_13a3:1618	Na dānāhaṃ tayā saddhiṃ, saṃvāsamabhirocaye.	161	
PA_atk-s05_13a3:1620	“Yo paresaṃ vacanāni, saddaheyya yathātathaṃ;	162	
PA_atk-s05_13a3:1621	Khippaṃ bhijjetha mittasmiṃ, verañca pasave bahuṃ.	162	
PA_atk-s05_13a3:1623	“Na so mitto yo sadā appamatto, bhedāsaṅkī randhamevānupassī;	162	
PA_atk-s05_13a3:1624	Yasmiñca setī urasīva putto, sa ve mitto yo abhejjo parehī”ti.	162	
PA_atk-s05_13a3:1625_0	Tattha sammāti vayassa. Dubbhasīti yadi evaṃ tayā saddhiṃ samaggavāsaṃ vasantaṃ maṃ	1625	
PA_atk-s05_13a3:1625_1	siṅgālassa kathaṃ gahetvā tvaṃ dubbhasi hanituṃ icchasi, ito dāni paṭṭhāya ahaṃ tayā	1625	
PA_atk-s05_13a3:1625_2	saddhiṃ saṃvāsaṃ na abhirocaye. Yathātathanti tathato yathātathaṃ yathātacchaṃ avisaṃvādakena	1625	
PA_atk-s05_13a3:1625_3	ariyena vuttavacanaṃ saddhātabbaṃ. Evaṃ yo yesaṃ kesañci paresaṃ vacanāni saddahethāti	1625	
PA_atk-s05_13a3:1625_4	attho. Yo sadā appamattoti yo niccaṃ appamatto hutvā mittassa vissāsaṃ na deti, so	1625	
PA_atk-s05_13a3:1625_5	mitto nāma na hotīti attho. Bhedāsaṅkīti “ajja bhijjissati, sve bhijjissatī”ti evaṃ	1625	
PA_atk-s05_13a3:1625_6	mittassa bhedameva āsaṅkati. Randhamevānupassīti chiddaṃ vivarameva passanto. Urasīva	1625	
PA_atk-s05_13a3:1625_7	puttoti yasmiṃ mitte mātu hadaye putto viya nirāsaṅko nibbhayo seti.	1625	
PA_atk-s05_13a3:1626	Iti imāhi catūhi gāthāhi sīhena mittaguṇe kathite byaggho “mayhaṃ doso”ti sīhaṃ khamāpesi. Te tattheva samaggavāsaṃ vasiṃsu. Siṅgālo pana palāyitvā aññattha gato.	162	
PA_atk-s05_13a3:1627_0	Satthā imaṃ dhammadesanaṃ āharitvā jātakaṃ samodhānesi – “tadā siṅgālo vighāsādo	1627	
PA_atk-s05_13a3:1627_1	ahosi, sīho sāriputto, byaggho moggallāno, taṃ kāraṇaṃ paccakkhato diṭṭhā tasmiṃ	1627	
PA_atk-s05_13a3:1627_2	vane nivuttharukkhadevatā pana ahameva ahosi”nti.	1627	
PA_atk-s05_13a3:1628	Vaṇṇārohajātakavaṇṇanā paṭhamā.	162	
PA_atk-s05_13a3:1630	[362] 2. Sīlavīmaṃsajātakavaṇṇanā	163	
PA_atk-s05_13a3:1631_0	Sīlaṃ seyyoti idaṃ satthā jetavane viharanto ekaṃ sīlavīmaṃsakabrāhmaṇaṃ ārabbha	1631	
PA_atk-s05_13a3:1631_1	kathesi. Taṃ kira rājā “esa sīlasampanno”ti aññehi brāhmaṇehi atirekaṃ katvā passati.	1631	
PA_atk-s05_13a3:1631_2	So cintesi “kiṃ nu kho maṃ rājā ‘sīlasampanno’ti aññehi atirekaṃ katvā passati, udāhu	1631	
PA_atk-s05_13a3:1631_3	‘sutadharayutto’ti, vīmaṃsissāmi tāva sīlassa vā sutassa vā mahantabhāva”nti. So	1631	
PA_atk-s05_13a3:1631_4	ekadivasaṃ heraññikaphalakato kahāpaṇaṃ gaṇhi. Heraññiko garubhāvena na kiñci āha,	1631	
PA_atk-s05_13a3:1631_5	dutiyavārepi na kiñci āha. Tatiyavāre pana taṃ “vilopakhādako”ti gāhāpetvā rañño	1631	
PA_atk-s05_13a3:1631_6	dassetvā “kiṃ iminā kata”nti vutte “kuṭumbaṃ vilumpatī”ti āha. “Saccaṃ kira, brāhmaṇā”ti?	1631	
PA_atk-s05_13a3:1631_7	“Na, mahārāja, kuṭumbaṃ vilumpāmi, mayhaṃ pana ‘sīlaṃ nu kho mahantaṃ, sutaṃ nu kho’ti	1631	
PA_atk-s05_13a3:1631_8	kukkuccaṃ ahosi, svāhaṃ ‘etesu kataraṃ nu kho mahanta’nti vīmaṃsanto tayo vāre kahāpaṇaṃ	1631	
PA_atk-s05_13a3:1631_9	gaṇhiṃ, taṃ maṃ esa bandhāpetvā tumhākaṃ dasseti. Idāni me sutato sīlassa mahantabhāvo	1631	
PA_atk-s05_13a3:1631_10	ñāto, na me gharāvāsenattho, pabbajissāmaha”nti pabbajjaṃ anujānāpetvā gharadvāraṃ	16311	
PA_atk-s05_13a3:1631_11	anoloketvāva jetavanaṃ gantvā satthāraṃ pabbajjaṃ yāci. Tassa satthā pabbajjañca	16311	
PA_atk-s05_13a3:1631_12	upasampadañca dāpesi. So acirūpasampanno vipassanaṃ vipassitvā aggaphale patiṭṭhahi.	16311	
PA_atk-s05_13a3:1631_13	Bhikkhū dhammasabhāyaṃ kathaṃ samuṭṭhāpesuṃ “āvuso, asukabrāhmaṇo attano sīlaṃ vīmaṃsitvā	16311	
PA_atk-s05_13a3:1631_14	pabbajito vipassitvā arahattaṃ patto”ti. Satthā āgantvā “kāya nuttha, bhikkhave,	16311	
PA_atk-s05_13a3:1631_15	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāni	16311	
PA_atk-s05_13a3:1631_16	ayameva, pubbe paṇḍitāpi sīlaṃ vīmaṃsitvā pabbajitvā attano patiṭṭhaṃ kariṃsuyevā”ti vatvā atītaṃ āhari.	16311	
PA_atk-s05_13a3:1632_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	1632	
PA_atk-s05_13a3:1632_1	vayappatto takkasilāyaṃ sabbasippāni uggaṇhitvā bārāṇasiṃ āgantvā rājānaṃ passi.	1632	
PA_atk-s05_13a3:1632_2	Rājā tassa purohitaṭṭhānaṃ adāsi. So pañca sīlāni rakkhati. Rājāpi naṃ “sīlavā”ti	1632	
PA_atk-s05_13a3:1632_3	garuṃ katvā passi. So cintesi “kiṃ nu kho rājā ‘sīlavā’ti maṃ garuṃ katvā passati,	1632	
PA_atk-s05_13a3:1632_4	udāhu ‘sutadharayutto”’ti. Sabbaṃ paccuppannavatthusadisameva. Idha pana so brāhmaṇo	1632	
PA_atk-s05_13a3:1632_5	“idāni me sutato sīlassa mahantabhāvo ñāto”ti vatvā imā pañca gāthā abhāsi –	1632	
PA_atk-s05_13a3:1634	“Sīlaṃ seyyo sutaṃ seyyo, iti me saṃsayo ahu;	163	
PA_atk-s05_13a3:1635	Sīlameva sutā seyyo, iti me natthi saṃsayo.	163	
PA_atk-s05_13a3:1637	“Moghā jāti ca vaṇṇo ca, sīlameva kiruttamaṃ;	163	
PA_atk-s05_13a3:1638	Sīlena anupetassa, sutenattho na vijjati.	163	
PA_atk-s05_13a3:1640	“Khattiyo ca adhammaṭṭho, vesso cādhammanissito;	164	
PA_atk-s05_13a3:1641	Te pariccajjubho loke, upapajjanti duggatiṃ.	164	
PA_atk-s05_13a3:1643	“Khattiyā brāhmaṇā vessā, suddā caṇḍālapukkusā;	164	
PA_atk-s05_13a3:1644	Idha dhammaṃ caritvāna, bhavanti tidive samā.	164	
PA_atk-s05_13a3:1646	“Na vedā samparāyāya, na jāti nāpi bandhavā;	164	
PA_atk-s05_13a3:1647	Sakañca sīlaṃ saṃsuddhaṃ, samparāyāya sukhāya cā”ti.	164	
PA_atk-s05_13a3:1648_0	Tattha sīlameva sutā seyyoti sutapariyattito sataguṇena sahassaguṇena sīlameva uttaritaranti.	1648	
PA_atk-s05_13a3:1648_1	Evañca pana vatvā sīlaṃ nāmetaṃ ekavidhaṃ saṃvaravasena, duvidhaṃ cārittavārittavasena,	1648	
PA_atk-s05_13a3:1648_2	tividhaṃ kāyikavācasikamānasikavasena, catubbidhaṃ pātimokkhasaṃvaraindriyasaṃvaraājīvapārisuddhipaccayasannissitavasenāti	1648	
PA_atk-s05_13a3:1648_3	mātikaṃ ṭhapetvā vitthārento sīlassa vaṇṇaṃ abhāsi.	1648	
PA_atk-s05_13a3:1649_0	Moghāti aphalā tucchā. Jātīti khattiyakulādīsu nibbatti. Vaṇṇoti sarīravaṇṇo abhirūpabhāvo.	1649	
PA_atk-s05_13a3:1649_1	Yā hi yasmā sīlarahitassa jātisampadā vā vaṇṇasampadā vā saggasukhaṃ dātuṃ na sakkoti,	1649	
PA_atk-s05_13a3:1649_2	tasmā ubhayampi taṃ “mogha”nti āha. Sīlameva kirāti anussavavasena vadati, na pana	1649	
PA_atk-s05_13a3:1649_3	sayaṃ jānāti. Anupetassāti anupagatassa. Sutenattho na vijjatīti sīlarahitassa sutapariyattimattena	1649	
PA_atk-s05_13a3:1649_4	idhaloke vā paraloke vā kāci vaḍḍhi nāma natthi.	1649	
PA_atk-s05_13a3:1650_0	Tato parā dve gāthā jātiyā moghabhāvadassanatthaṃ vuttā. Tattha te pariccajjubho	1650	
PA_atk-s05_13a3:1650_1	loketi te dussīlā devalokañca manussalokañcāti ubhopi loke pariccajitvā duggatiṃ	1650	
PA_atk-s05_13a3:1650_2	upapajjanti. Caṇḍālapukkusāti chavachaḍḍakacaṇḍālā ca pupphachaḍḍakapukkusā ca. Bhavanti	1650	
PA_atk-s05_13a3:1650_3	tidive samāti ete sabbepi sīlānubhāvena devaloke nibbattā samā honti nibbisesā, devātveva saṅkhyaṃ gacchanti.	1650	
PA_atk-s05_13a3:1651_0	Pañcamagāthā sabbesampi sutādīnaṃ moghabhāvadassanatthaṃ vuttā. Tassattho – mahārāja,	1651	
PA_atk-s05_13a3:1651_1	ete vedādayo ṭhapetvā idhaloke yasamattadānaṃ samparāye dutiye vā tatiye vā bhave	1651	
PA_atk-s05_13a3:1651_2	yasaṃ vā sukhaṃ vā dātuṃ nāma na sakkonti, parisuddhaṃ pana attano sīlameva taṃ dātuṃ sakkotīti.	1651	
PA_atk-s05_13a3:1652_0	Evaṃ mahāsatto sīlaguṇe thometvā rājānaṃ pabbajjaṃ anujānāpetvā taṃ divasameva himavantaṃ	1652	
PA_atk-s05_13a3:1652_1	pavisitvā isipabbajjaṃ pabbajitvā abhiññā ca samāpattiyo ca nibbattetvā aparihīnajjhāno	1652	
PA_atk-s05_13a3:1652_2	brahmalokaparāyaṇo ahosi.	1652	
PA_atk-s05_13a3:1653	Satthā imaṃ dhammadesanaṃ āharitvā jātakaṃ samodhānesi – “tadā sīlaṃ vīmaṃsitvā isipabbajjaṃ pabbajito ahameva ahosi”nti.	165	
PA_atk-s05_13a3:1654	Sīlavīmaṃsajātakavaṇṇanā dutiyā.	165	
PA_atk-s05_13a3:1656	[363] 3. Hirijātakavaṇṇanā	165	
PA_atk-s05_13a3:1657_0	Hiriṃ tarantanti idaṃ satthā jetavane viharanto anāthapiṇḍikassa sahāyaṃ paccantavāsiseṭṭhiṃ	1657	
PA_atk-s05_13a3:1657_1	ārabbha kathesi. Dvepi vatthūni ekakanipāte navamavaggassa pariyosānajātake vitthāritāneva.	1657	
PA_atk-s05_13a3:1657_2	Idha pana “paccantavāsiseṭṭhino manussā acchinnasabbasāpateyyā attano santakassa	1657	
PA_atk-s05_13a3:1657_3	assāmino hutvā palātā”ti bārāṇasiseṭṭhissa ārocite bārāṇasiseṭṭhi “attano santikaṃ	1657	
PA_atk-s05_13a3:1657_4	āgatānaṃ kattabbaṃ akarontā nāma paṭikārake na labhantiyevā”ti vatvā imā gāthā abhāsi –	1657	
PA_atk-s05_13a3:1659	“Hiriṃ tarantaṃ vijigucchamānaṃ, tavāhamasmī iti bhāsamānaṃ;	165	
PA_atk-s05_13a3:1660	Seyyāni kammāni anādiyantaṃ, neso mamanti iti naṃ vijaññā.	166	
PA_atk-s05_13a3:1662	“Yañhi kayirā tañhi vade, yaṃ na kayirā na taṃ vade;	166	
PA_atk-s05_13a3:1663	Akarontaṃ bhāsamānaṃ, parijānanti paṇḍitā.	166	
PA_atk-s05_13a3:1665	“Na so mitto yo sadā appamatto, bhedāsaṅkī randhamevānupassī;	166	
PA_atk-s05_13a3:1666	Yasmiñca setī urasīva putto, sa ve mitto yo abhejjo parehi.	166	
PA_atk-s05_13a3:1668	“Pāmojjakaraṇaṃ ṭhānaṃ, pasaṃsāvahanaṃ sukhaṃ;	166	
PA_atk-s05_13a3:1669	Phalānisaṃso bhāveti, vahanto porisaṃ dhuraṃ.	166	
PA_atk-s05_13a3:1671	“Pavivekarasaṃ pitvā, rasaṃ upasamassa ca;	167	
PA_atk-s05_13a3:1672	Niddaro hoti nippāpo, dhammappītirasaṃ piva”nti.	167	
PA_atk-s05_13a3:1673_0	Tattha hiriṃ tarantanti lajjaṃ atikkantaṃ. Vijigucchamānanti mittabhāvena jigucchayamānaṃ.	1673	
PA_atk-s05_13a3:1673_1	Tavāhamasmīti “tava ahaṃ mitto”ti kevalaṃ vacanamatteneva bhāsamānaṃ. Seyyāni kammāniti	1673	
PA_atk-s05_13a3:1673_2	“dassāmi karissāmī”ti vacanassa anurūpāni uttamakammāni. Anādiyantanti akarontaṃ.	1673	
PA_atk-s05_13a3:1673_3	Neso mamanti evarūpaṃ puggalaṃ “na eso mama mitto”ti vijaññā.	1673	
PA_atk-s05_13a3:1674_0	Pāmojjakaraṇaṃ ṭhānanti dānampi sīlampi bhāvanāpi paṇḍitehi kalyāṇamittehi saddhiṃ	1674	
PA_atk-s05_13a3:1674_1	mittabhāvopi. Idha pana vuttappakāraṃ mittabhāvameva sandhāyevamāha. Paṇḍitena hi	1674	
PA_atk-s05_13a3:1674_2	kalyāṇamittena saddhiṃ mittabhāvo pāmojjampi karoti, pasaṃsampi vahati. Idhalokaparalokesu	1674	
PA_atk-s05_13a3:1674_3	kāyikacetasikasukhahetuto “sukha”ntipi vuccati, tasmā etaṃ phalañca ānisaṃsañca sampassamāno	1674	
PA_atk-s05_13a3:1674_4	phalānisaṃso kulaputto purisehi vahitabbaṃ dānasīlabhāvanāmittabhāvasaṅkhātaṃ catubbidhampi	1674	
PA_atk-s05_13a3:1674_5	porisaṃ dhuraṃ vahanto etaṃ mittabhāvasaṅkhātaṃ pāmojjakaraṇaṃ ṭhānaṃ pasaṃsāvahanaṃ	1674	
PA_atk-s05_13a3:1674_6	sukhaṃ bhāveti vaḍḍheti, na paṇḍitehi mittabhāvaṃ bhindatīti dīpeti.	1674	
PA_atk-s05_13a3:1675_0	Pavivekarasanti kāyacittaupadhivivekānaṃ rasaṃ te viveke nissāya uppannaṃ somanassarasaṃ.	1675	
PA_atk-s05_13a3:1675_1	Upasamassa cāti kilesūpasamena laddhasomanassassa. Niddaro hoti nippāpoti sabbakilesadarathābhāvena	1675	
PA_atk-s05_13a3:1675_2	niddaro, kilesābhāvena nippāpo hoti. Dhammappītirasanti dhammapītisaṅkhātaṃ rasaṃ,	1675	
PA_atk-s05_13a3:1675_3	vimuttipītiṃ pivantoti attho.	1675	
PA_atk-s05_13a3:1676	Iti mahāsatto pāpamittasaṃsaggato ubbiggo pavivekarasena amatamahānibbānaṃ pāpetvā desanāya kūṭaṃ gaṇhi.	167	
PA_atk-s05_13a3:1677	Satthā imaṃ dhammadesanaṃ āharitvā jātakaṃ samodhānesi – “tadā paccantavāsī idāni paccantavāsīyeva, tadā bārāṇasiseṭṭhi ahameva ahosi”nti.	167	
PA_atk-s05_13a3:1678	Hirijātakavaṇṇanā tatiyā.	167	
PA_atk-s05_13a3:1680	[364] 4. Khajjopanakajātakavaṇṇanā	168	
PA_atk-s05_13a3:1682	Ko nu santamhi pajjoteti ayaṃ khajjopanakapañho mahāumaṅge vitthārato āvi bhavissati.	168	
PA_atk-s05_13a3:1683	Khajjopanakajātakavaṇṇanā catutthā.	168	
PA_atk-s05_13a3:1685	[365] 5. Ahituṇḍikajātakavaṇṇanā	168	
PA_atk-s05_13a3:1686_0	Dhuttomhīti idaṃ satthā jetavane viharanto ekaṃ mahallakabhikkhuṃ ārabbha kathesi.	1686	
PA_atk-s05_13a3:1686_1	Vatthu heṭṭhā sālūkajātake vitthāritaṃ. Idhāpi so mahallako ekaṃ gāmadārakaṃ pabbājetvā	1686	
PA_atk-s05_13a3:1686_2	akkosati paharati. Dārako palāyitvā vibbhami. Dutiyampi naṃ pabbājetvā tathevākāsi.	1686	
PA_atk-s05_13a3:1686_3	Dutiyampi vibbhamitvā puna yāciyamāno oloketumpi na icchi. Bhikkhū dhammasabhāyaṃ	1686	
PA_atk-s05_13a3:1686_4	kathaṃ samuṭṭhāpesuṃ “āvuso, asuko nāma mahallako attano sāmaṇerena sahāpi vināpi	1686	
PA_atk-s05_13a3:1686_5	vattituṃ na sakkoti, itaro tassa dosaṃ disvā puna oloketumpi na icchi, suhadayo kumārako”ti.	1686	
PA_atk-s05_13a3:1686_6	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	1686	
PA_atk-s05_13a3:1686_7	nāmā”ti vutte “na, bhikkhave, idāneva, pubbepesa sāmaṇero suhadayova, sakiṃ dosaṃ	1686	
PA_atk-s05_13a3:1686_8	disvā puna oloketumpi na icchī”ti vatvā atītaṃ āhari.	1686	
PA_atk-s05_13a3:1687_0	Atīte bārāṇasiyaṃ brahmadatte rajjaṃ kārente bodhisatto dhaññavāṇijakule nibbattitvā	1687	
PA_atk-s05_13a3:1687_1	vayappatto dhaññavikkayena jīvikaṃ kappesi. Atheko ahituṇḍiko makkaṭaṃ gahetvā sikkhāpetvā	1687	
PA_atk-s05_13a3:1687_2	ahiṃ kīḷāpento bārāṇasiyaṃ ussave ghuṭṭhe taṃ makkaṭaṃ dhaññavāṇijakassa santike	1687	
PA_atk-s05_13a3:1687_3	ṭhapetvā ahiṃ kīḷāpento satta divasāni vicari. Sopi vāṇijo makkaṭassa khādanīyaṃ	1687	
PA_atk-s05_13a3:1687_4	bhojanīyaṃ adāsi. Ahituṇḍiko sattame divase ussavakīḷanato āgantvā taṃ makkaṭaṃ veḷupesikāya	1687	
PA_atk-s05_13a3:1687_5	tikkhattuṃ paharitvā taṃ ādāya uyyānaṃ gantvā bandhitvā niddaṃ okkami. Makkaṭo bandhanaṃ	1687	
PA_atk-s05_13a3:1687_6	mocetvā ambarukkhaṃ āruyha ambāni khādanto nisīdi. So pabuddho rukkhe makkaṭaṃ disvā	1687	
PA_atk-s05_13a3:1687_7	“etaṃ mayā upalāpetvā gahetuṃ vaṭṭatī”ti tena saddhiṃ sallapanto paṭhamaṃ gāthamāha –	1687	
PA_atk-s05_13a3:1689	“Dhuttomhi samma sumukha, jūte akkhaparājito;	168	
PA_atk-s05_13a3:1690	Harehi ambapakkāni, vīriyaṃ te bhakkhayāmase”ti.	169	
PA_atk-s05_13a3:1691	Tattha akkhaparājitoti akkhehi parājito. Harehīti pātehi. Ayameva vā pāṭho.	169	
PA_atk-s05_13a3:1692	Taṃ sutvā makkaṭo sesagāthā abhāsi –	169	
PA_atk-s05_13a3:1694	“Alikaṃ vata maṃ samma, abhūtena pasaṃsasi;	169	
PA_atk-s05_13a3:1695	Ko te suto vā diṭṭho vā, sumukho nāma makkaṭo.	169	
PA_atk-s05_13a3:1697	“Ajjāpi me taṃ manasi, yaṃ maṃ tvaṃ ahituṇḍika;	169	
PA_atk-s05_13a3:1698	Dhaññāpaṇaṃ pavisitvā, matto chātaṃ hanāsi maṃ.	169	
PA_atk-s05_13a3:1700	“Tāhaṃ saraṃ dukkhaseyyaṃ, api rajjampi kāraye;	170	
PA_atk-s05_13a3:1701	Nevāhaṃ yācito dajjaṃ, tathā hi bhayatajjito.	170	
PA_atk-s05_13a3:1703	“Yañca jaññā kule jātaṃ, gabbhe tittaṃ amacchariṃ;	170	
PA_atk-s05_13a3:1704	Tena sakhiñca mittañca, dhīro sandhātumarahatī”ti.	170	
PA_atk-s05_13a3:1705_0	Tattha alikaṃ vatāti musā vata. Abhūtenāti avijjamānena. Ko teti kva tayā. Sumukhoti	1705	
PA_atk-s05_13a3:1705_1	sundaramukho. Ahituṇḍikāti taṃ ālapati. “Ahikoṇḍikā”tipi pāṭho. Chātanti jighacchābhibhūtaṃ	1705	
PA_atk-s05_13a3:1705_2	dubbalaṃ kapaṇaṃ. Hanāsīti veḷupesikāya tikkhattuṃ paharasi. Tāhanti taṃ ahaṃ. Saranti	1705	
PA_atk-s05_13a3:1705_3	saranto. Dukkhaseyyanti tasmiṃ āpaṇe dukkhasayanaṃ. Api rajjampi kārayeti sacepi	1705	
PA_atk-s05_13a3:1705_4	bārāṇasirajjaṃ gahetvā mayhaṃ datvā maṃ rajjaṃ kāreyyāsi, evampi taṃ nevāhaṃ yācito	1705	
PA_atk-s05_13a3:1705_5	dajjaṃ, taṃ ekampi ambapakkaṃ ahaṃ tayā yācito na dadeyyaṃ. Kiṃkāraṇā? Tathā hi bhayatajjitoti,	1705	
PA_atk-s05_13a3:1705_6	tathā hi ahaṃ tayā bhayena tajjitoti attho.	1705	
PA_atk-s05_13a3:1706_0	Gabbhe tittanti subhojanarasena mātukucchiyaṃyeva alaṅkatapaṭiyatte sayanagabbheyeva	1706	
PA_atk-s05_13a3:1706_1	vā tittaṃ bhogāsāya akapaṇaṃ. Sakhiñca mittañcāti sakhibhāvañca mittabhāvañca tathārūpena	1706	
PA_atk-s05_13a3:1706_2	kulajātena tittena akapaṇena amaccharinā saddhiṃ paṇḍito sandhātuṃ puna ghaṭetuṃ	1706	
PA_atk-s05_13a3:1706_3	arahati, tayā pana kapaṇena ahituṇḍikena saddhiṃ ko mittabhāvaṃ puna ghaṭetunti attho.	1706	
PA_atk-s05_13a3:1706_4	Evañca pana vatvā vānaro vanaṃ sahasā pāvisi.	1706	
PA_atk-s05_13a3:1707	Satthā imaṃ dhammadesanaṃ āharitvā jātakaṃ samodhānesi – “tadā ahituṇḍiko mahallako ahosi, makkaṭo sāmaṇero, dhaññavāṇijo pana ahameva ahosi”nti.	170	
PA_atk-s05_13a3:1708	Ahituṇḍikajātakavaṇṇanā pañcamā.	170	
PA_atk-s05_13a3:1710	[366] 6. Gumbiyajātakavaṇṇanā	171	
PA_atk-s05_13a3:1711_0	Madhuvaṇṇaṃ madhurasanti idaṃ satthā jetavane viharanto ukkaṇṭhitabhikkhuṃ ārabbha	1711	
PA_atk-s05_13a3:1711_1	kathesi. Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,	1711	
PA_atk-s05_13a3:1711_2	bhante”ti vutte “kiṃ disvā”ti vatvā “alaṅkatamātugāma”nti vutte “bhikkhu ime pañca	1711	
PA_atk-s05_13a3:1711_3	kāmaguṇā nāma ekena gumbiyena yakkhena halāhalavisaṃ pakkhipitvā magge ṭhapitamadhusadisā”ti	1711	
PA_atk-s05_13a3:1711_4	vatvā tena yācito atītaṃ āhari.	1711	
PA_atk-s05_13a3:1712_0	Atīte bārāṇasiyaṃ brahmadatte rajjaṃ kārente bodhisatto satthavāhakule nibbattitvā	1712	
PA_atk-s05_13a3:1712_1	vayappatto bārāṇasito pañcahi sakaṭasatehi bhaṇḍaṃ ādāya vohāratthāya gacchanto mahāvattaniaṭavidvāraṃ	1712	
PA_atk-s05_13a3:1712_2	patvā satthake sannipātāpetvā “ambho, imasmiṃ magge visapaṇṇapupphaphalādīni atthi,	1712	
PA_atk-s05_13a3:1712_3	tumhe kiñci akhāditapubbaṃ khādantā maṃ apucchitvā mā khādittha, amanussāpi visaṃ	1712	
PA_atk-s05_13a3:1712_4	pakkhipitvā bhattapuṭamadhukaphalāni magge ṭhapenti, tānipi maṃ anāpucchitvā mā khāditthā”ti	1712	
PA_atk-s05_13a3:1712_5	ovādaṃ datvā maggaṃ paṭipajji. Atheko gumbiyo nāma yakkho aṭaviyā majjhaṭṭhāne magge	1712	
PA_atk-s05_13a3:1712_6	paṇṇāni attharitvā halāhalavisasaṃyuttāni madhupiṇḍāni ṭhapetvā sayaṃ maggasāmante	1712	
PA_atk-s05_13a3:1712_7	madhuṃ gaṇhanto viya rukkhe koṭṭento vicarati. Ajānantā “puññatthāya ṭhapitāni bhavissantī”ti	1712	
PA_atk-s05_13a3:1712_8	khāditvā jīvitakkhayaṃ pāpuṇanti. Amanussā āgantvā te khādanti. Bodhisattassa satthakamanussāpi	1712	
PA_atk-s05_13a3:1712_9	tāni disvā ekacce lolajātikā adhivāsetuṃ asakkontā khādiṃsu, paṇḍitajātikā “pucchitvā	1712	
PA_atk-s05_13a3:1712_10	khādissāmā”ti gahetvā aṭṭhaṃsu. Bodhisatto te disvā hatthagatāni chaḍḍāpesi, yehi	17121	
PA_atk-s05_13a3:1712_11	paṭhamataraṃ khāditāni, te mariṃsu. Yehi aḍḍhakhāditāni, tesaṃ vamanavirecanaṃ datvā	17121	
PA_atk-s05_13a3:1712_12	vantakāle catumadhuraṃ adāsi. Iti te tassa ānubhāvena jīvitaṃ paṭilabhiṃsu. Bodhisatto	17121	
PA_atk-s05_13a3:1712_13	sotthinā icchitaṭṭhānaṃ gantvā bhaṇḍaṃ vissajjetvā attano gehameva agamāsi. Tamatthaṃ	17121	
PA_atk-s05_13a3:1712_14	kathento satthā imā abhisambuddhagāthā abhāsi –	17121	
PA_atk-s05_13a3:1714	“Madhuvaṇṇaṃ madhurasaṃ, madhugandhaṃ visaṃ ahu;	171	
PA_atk-s05_13a3:1715	Gumbiyo ghāsamesāno, araññe odahī visaṃ.	171	
PA_atk-s05_13a3:1717	“Madhu iti maññamānā, ye taṃ visamakhādisuṃ;	171	
PA_atk-s05_13a3:1718	Tesaṃ taṃ kaṭukaṃ āsi, maraṇaṃ tenupāgamuṃ.	171	
PA_atk-s05_13a3:1720	“Ye ca kho paṭisaṅkhāya, visaṃ taṃ parivajjayuṃ;	172	
PA_atk-s05_13a3:1721	Te āturesu sukhitā, ḍayhamānesu nibbutā.	172	
PA_atk-s05_13a3:1723	“Evameva manussesu, visaṃ kāmā samohitā;	172	
PA_atk-s05_13a3:1724	Āmisaṃ bandhanañcetaṃ, maccuveso guhāsayo.	172	
PA_atk-s05_13a3:1726	“Evameva ime kāme, āturā paricārike;	172	
PA_atk-s05_13a3:1727	Ye sadā parivajjenti, saṅgaṃ loke upaccagu”nti.	172	
PA_atk-s05_13a3:1728_0	Tattha gumbiyoti tasmiṃ vanagumbe vicaraṇena evaṃladdhanāmo yakkho. Ghāsamesānoti	1728	
PA_atk-s05_13a3:1728_1	“taṃ visaṃ khāditvā mate khādissāmī”ti evaṃ attano ghāsaṃ pariyesanto. Odahīti taṃ	1728	
PA_atk-s05_13a3:1728_2	madhunā samānavaṇṇagandharasaṃ visaṃ nikkhipi. Kaṭukaṃ āsīti tikhiṇaṃ ahosi. Maraṇaṃ	1728	
PA_atk-s05_13a3:1728_3	tenupāgamunti tena visena te sattā maraṇaṃ upagatā.	1728	
PA_atk-s05_13a3:1729_0	Āturesūti visavegena āsannamaraṇesu. Ḍayhamānesūti visatejeneva ḍayhamānesu. Visaṃ	1729	
PA_atk-s05_13a3:1729_1	kāmā samohitāti yathā tasmiṃ vattanimahāmagge visaṃ samohitaṃ nikkhittaṃ, evaṃ manussesupi	1729	
PA_atk-s05_13a3:1729_2	ye ete rūpādayo pañca vatthukāmā tattha tattha samohitā nikkhittā, te “visa”nti veditabbā.	1729	
PA_atk-s05_13a3:1729_3	Āmisaṃ bandhanañcetanti ete pañca kāmaguṇā nāma evaṃ imassa macchabhūtassa lokassa	1729	
PA_atk-s05_13a3:1729_4	mārabālisikena pakkhittaṃ āmisañceva, bhavābhavato nikkhamituṃ appadānena anduādippabhedaṃ	1729	
PA_atk-s05_13a3:1729_5	nānappakāraṃ bandhanañca. Maccuveso guhāsayoti sarīraguhāya vasanako maraṇamaccuveso.	1729	
PA_atk-s05_13a3:1730_0	Evameva ime kāmeti yathā vattanimahāmagge visaṃ nikkhittaṃ, evaṃ tattha tattha nikkhitte	1730	
PA_atk-s05_13a3:1730_1	ime kāme. Āturāti ekantamaraṇadhammatāya āturā āsannamaraṇā paṇḍitamanussā. Paricāriketi	1730	
PA_atk-s05_13a3:1730_2	kilesaparicārike kilesabandhake. Ye sadā parivajjentīti ye vuttappakārā paṇḍitapurisā	1730	
PA_atk-s05_13a3:1730_3	niccaṃ evarūpe kāme vajjenti. Saṅgaṃ loketi loke saṅganaṭṭhena “saṅga”nti laddhanāmaṃ	1730	
PA_atk-s05_13a3:1730_4	rāgādibhedaṃ kilesajātaṃ. Upaccagunti atītā nāmāti veditabbā, atikkamantīti vā attho.	1730	
PA_atk-s05_13a3:1731	Satthā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā satthavāho ahameva ahosinti.	173	
PA_atk-s05_13a3:1732	Gumbiyajātakavaṇṇanā chaṭṭhā.	173	
PA_atk-s05_13a3:1734	[367] 7. Sāḷiyajātakavaṇṇanā	173	
PA_atk-s05_13a3:1735_0	Yvāyaṃ sāḷiyachāpotīti idaṃ satthā veḷuvane viharanto “āvuso, devadatto tāsakārakopi	1735	
PA_atk-s05_13a3:1735_1	bhavituṃ nāsakkhī”ti vacanaṃ ārabbha kathesi. Tadā hi satthā “na, bhikkhave, idāneva,	1735	
PA_atk-s05_13a3:1735_2	pubbepesa mama tāsakārakopi bhavituṃ nāsakkhī”ti vatvā atītaṃ āhari.	1735	
PA_atk-s05_13a3:1736_0	Atīte bārāṇasiyaṃ brahmadatte rajjaṃ kārente bodhisatto gāmake kuṭumbikakule nibbattitvā	1736	
PA_atk-s05_13a3:1736_1	taruṇakāle paṃsukīḷakehi dārakehi saddhiṃ gāmadvāre nigrodharukkhamūle kīḷati. Tadā	1736	
PA_atk-s05_13a3:1736_2	eko dubbalavejjo gāme kiñci alabhitvā nikkhamanto taṃ ṭhānaṃ patvā ekaṃ sappaṃ viṭapabbhantarena	1736	
PA_atk-s05_13a3:1736_3	sīsaṃ nīharitvā niddāyantaṃ disvā “mayā gāme kiñci na laddhaṃ, ime dārake vañcetvā	1736	
PA_atk-s05_13a3:1736_4	sappena ḍaṃsāpetvā tikicchitvā kiñcideva gaṇhissāmī”ti cintetvā bodhisattaṃ āha “sace	1736	
PA_atk-s05_13a3:1736_5	sāḷiyachāpaṃ passeyyāsi, gaṇheyyāsī”ti. “Āma, gaṇheyya”nti. “Passeso viṭapabbhantare	1736	
PA_atk-s05_13a3:1736_6	sayito”ti. So tassa sappabhāvaṃ ajānanto rukkhaṃ āruyha taṃ gīvāyaṃ gahetvā “sappo”ti	1736	
PA_atk-s05_13a3:1736_7	ñatvā nivattituṃ adento suggahitaṃ gahetvā vegena khipi. So gantvā vejjassa gīvāyaṃ	1736	
PA_atk-s05_13a3:1736_8	patito gīvaṃ paliveṭhetvā “kara karā”ti ḍaṃsitvā tattheva naṃ pātetvā palāyi. Manussā parivārayiṃsu.	1736	
PA_atk-s05_13a3:1737	Mahāsatto sampattaparisāya dhammaṃ desento imā gāthā abhāsi –	173	
PA_atk-s05_13a3:1739	“Yvāyaṃ sāḷiyachāpoti, kaṇhasappaṃ agāhayi;	173	
PA_atk-s05_13a3:1740	Tena sappenayaṃ daṭṭho, hato pāpānusāsako.	174	
PA_atk-s05_13a3:1742	“Ahantāramahantāraṃ, yo naro hantumicchati;	174	
PA_atk-s05_13a3:1743	Evaṃ so nihato seti, yathāyaṃ puriso hato.	174	
PA_atk-s05_13a3:1745	“Ahantāramaghātentaṃ, yo naro hantumicchati;	174	
PA_atk-s05_13a3:1746	Evaṃ so nihato seti, yathāyaṃ puriso hato.	174	
PA_atk-s05_13a3:1748	“Yathā paṃsumuṭṭhiṃ puriso, paṭivātaṃ paṭikkhipe;	174	
PA_atk-s05_13a3:1749	Tameva so rajo hanti, tathāyaṃ puriso hato.	174	
PA_atk-s05_13a3:1751	“Yo appaduṭṭhassa narassa dussati, suddhassa posassa anaṅgaṇassa;	175	
PA_atk-s05_13a3:1752	Tameva bālaṃ pacceti pāpaṃ, sukhumo rajo paṭivātaṃva khitto”ti.	175	
PA_atk-s05_13a3:1753	Tattha yvāyanti yo ayaṃ, ayameva vā pāṭho. Sappenayanti so ayaṃ tena sappena daṭṭho. Pāpānusāsakoti pāpakaṃ anusāsako.	175	
PA_atk-s05_13a3:1754_0	Ahantāranti apaharantaṃ. Ahantāranti amārentaṃ. Setīti matasayanaṃ sayati. Aghātentanti	1754	
PA_atk-s05_13a3:1754_1	amārentaṃ. Suddhassāti niraparādhassa. Posassāti sattassa. Anaṅgaṇassāti idampi niraparādhabhāvaññeva	1754	
PA_atk-s05_13a3:1754_2	sandhāya vuttaṃ. Paccetīti kammasarikkhakaṃ hutvā patieti.	1754	
PA_atk-s05_13a3:1755	Satthā imaṃ dhammadesanaṃ āharitvā jātakaṃ samodhānesi – “tadā dubbalavejjo devadatto ahosi, paṇḍitadārako pana ahameva ahosi”nti.	175	
PA_atk-s05_13a3:1756	Sāḷiyajātakavaṇṇanā sattamā.	175	
PA_atk-s05_13a3:1758	[368] 8. Tacasārajātakavaṇṇanā	175	
PA_atk-s05_13a3:1759_0	Amittahatthatthagatāti idaṃ satthā jetavane viharanto paññāpāramiṃ ārabbha kathesi.	1759	
PA_atk-s05_13a3:1759_1	Tadā hi satthā “na, bhikkhave, idāneva, pubbepi tathāgato paññavā upāyakusaloyevā”ti vatvā atītaṃ āhari.	1759	
PA_atk-s05_13a3:1760_0	Atīte bārāṇasiyaṃ brahmadatte rajjaṃ kārente bodhisatto gāmake kuṭumbikakule nibbattitvāti	1760	
PA_atk-s05_13a3:1760_1	sabbaṃ purimajātakaniyāmeneva kathetabbaṃ. Idha pana vejje mate gāmavāsino manussā	1760	
PA_atk-s05_13a3:1760_2	“manussamārakā”ti te dārake kudaṇḍakehi bandhitvā “rañño dassessāmā”ti bārāṇasiṃ	1760	
PA_atk-s05_13a3:1760_3	nayiṃsu. Bodhisatto antarāmaggeyeva sesadārakānaṃ ovādaṃ adāsi “tumhe mā bhāyatha,	1760	
PA_atk-s05_13a3:1760_4	rājānaṃ disvāpi abhītā tuṭṭhindriyā bhaveyyātha, rājā amhehi saddhiṃ paṭhamataraṃ	1760	
PA_atk-s05_13a3:1760_5	kathessati, tato paṭṭhāya ahaṃ jānissāmī”ti. Te “sādhū”ti sampaṭicchitvā tathā kariṃsu.	1760	
PA_atk-s05_13a3:1760_6	Rājā te abhīte tuṭṭhindriye disvā “ime ‘manussamārakā’ti kudaṇḍakabaddhā ānītā, evarūpaṃ	1760	
PA_atk-s05_13a3:1760_7	dukkhaṃ pattāpi na bhāyanti, tuṭṭhindriyāyeva, kiṃ nu kho etesaṃ asocanakāraṇaṃ,	1760	
PA_atk-s05_13a3:1760_8	pucchissāmi ne”ti pucchanto paṭhamaṃ gāthamāha –	1760	
PA_atk-s05_13a3:1762	“Amittahatthatthagatā, tacasārasamappitā;	176	
PA_atk-s05_13a3:1763	Pasannamukhavaṇṇāttha, kasmā tumhe na socathā”ti.	176	
PA_atk-s05_13a3:1764_0	Tattha amittahatthatthagatāti kudaṇḍakehi gīvāyaṃ bandhitvā ānentānaṃ amittānaṃ hatthagatā.	1764	
PA_atk-s05_13a3:1764_1	Tacasārasamappitāti veḷudaṇḍakehi baddhattā evamāha. Kasmāti “evarūpaṃ byasanaṃ pattāpi	1764	
PA_atk-s05_13a3:1764_2	tumhe kiṃkāraṇā na socathā”ti pucchati.	1764	
PA_atk-s05_13a3:1765	Taṃ sutvā bodhisatto sesagāthā abhāsi –	176	
PA_atk-s05_13a3:1767	“Na socanāya paridevanāya, atthova labbho api appakopi;	176	
PA_atk-s05_13a3:1768	Socantamenaṃ dukhitaṃ viditvā, paccatthikā attamanā bhavanti.	176	
PA_atk-s05_13a3:1770	“Yato ca kho paṇḍito āpadāsu, na vedhatī atthavinicchayaññū;	177	
PA_atk-s05_13a3:1771	Paccatthikāssa dukhitā bhavanti, disvā mukhaṃ avikāraṃ purāṇaṃ.	177	
PA_atk-s05_13a3:1773	“Jappena mantena subhāsitena, anuppadānena paveṇiyā vā;	177	
PA_atk-s05_13a3:1774	Yathā yathā yattha labhetha atthaṃ, tathā tathā tattha parakkameyya.	177	
PA_atk-s05_13a3:1776	“Yato ca jāneyya alabbhaneyyo, mayāva aññena vā esa attho;	177	
PA_atk-s05_13a3:1777	Asocamāno adhivāsayeyya, kammaṃ daḷhaṃ kinti karomi dānī”ti.	177	
PA_atk-s05_13a3:1778_0	Tattha atthoti vuḍḍhi. Paccatthikā attamanāti etaṃ purisaṃ socantaṃ dukkhitaṃ viditvā	1778	
PA_atk-s05_13a3:1778_1	paccāmittā tuṭṭhacittā honti. Tesaṃ tussanakāraṇaṃ nāma paṇḍitena kātuṃ na vaṭṭatīti	1778	
PA_atk-s05_13a3:1778_2	dīpeti. Yatoti yadā. Na vedhatīti cittutrāsabhayena na kampati. Atthavinicchayaññūti	1778	
PA_atk-s05_13a3:1778_3	tassa tassa atthassa vinicchayakusalo.	1778	
PA_atk-s05_13a3:1779_0	Jappenāti mantaparijappanena. Mantenāti paṇḍitehi saddhiṃ mantaggahaṇena. Subhāsitenāti	1779	
PA_atk-s05_13a3:1779_1	piyavacanena. Anuppadānenāti lañjadānena. Paveṇiyāti kulavaṃsena. Idaṃ vuttaṃ hoti	1779	
PA_atk-s05_13a3:1779_2	– mahārāja, paṇḍitena nāma āpadāsu uppannāsu na socitabbaṃ na kilamitabbaṃ, imesu	1779	
PA_atk-s05_13a3:1779_3	pana pañcasu kāraṇesu aññataravasena paccāmittā jinitabbā. Sace hi sakkoti, mantaṃ	1779	
PA_atk-s05_13a3:1779_4	parijappitvā mukhabandhanaṃ katvāpi te jinitabbā, tathā asakkontena paṇḍitehi saddhiṃ	1779	
PA_atk-s05_13a3:1779_5	mantetvā ekaṃ upāyaṃ sallakkhetvā jinitabbā, piyavacanaṃ vattuṃ sakkontena piyaṃ	1779	
PA_atk-s05_13a3:1779_6	vatvāpi te jinitabbā, tathā asakkontena vinicchayāmaccānaṃ lañjaṃ datvāpi jinitabbā,	1779	
PA_atk-s05_13a3:1779_7	tathā asakkontena kulavaṃsaṃ kathetvā “mayaṃ asukapaveṇiyā āgatā, tumhākañca amhākañca	1779	
PA_atk-s05_13a3:1779_8	ekova pubbapuriso”ti evaṃ vijjamānañātikoṭiṃ ghaṭetvāpi jinitabbā evāti. Yathā yathāti	1779	
PA_atk-s05_13a3:1779_9	etesu pañcasu kāraṇesu yena yena kāraṇena yattha yattha attano vuḍḍhiṃ labheyya.	1779	
PA_atk-s05_13a3:1779_10	Tathā tathāti tena tena kāraṇena tattha tattha parakkameyya, parakkamaṃ katvā paccatthike	17791	
PA_atk-s05_13a3:1779_11	jineyyāti adhippāyo.	17791	
PA_atk-s05_13a3:1780_0	Yato ca jāneyyāti yadā pana jāneyya, mayā vā aññena vā esa attho alabbhaneyyo nānappakārena	1780	
PA_atk-s05_13a3:1780_1	vāyamitvāpi na sakkā laddhuṃ, tadā paṇḍito puriso asocamāno akilamamāno “mayā pubbe	1780	
PA_atk-s05_13a3:1780_2	katakammaṃ daḷhaṃ thiraṃ na sakkā paṭibāhituṃ, idāni kiṃ sakkā kātu”nti adhivāsayeyyāti.	1780	
PA_atk-s05_13a3:1781_0	Rājā bodhisattassa dhammakathaṃ sutvā kammaṃ sodhetvā niddosabhāvaṃ ñatvā kudaṇḍake	1781	
PA_atk-s05_13a3:1781_1	harāpetvā mahāsattassa mahantaṃ yasaṃ datvā attano atthadhammaanusāsakaṃ amaccaratanaṃ	1781	
PA_atk-s05_13a3:1781_2	akāsi, sesadārakānampi yasaṃ datvā ṭhānantarāni adāsi.	1781	
PA_atk-s05_13a3:1782	Satthā imaṃ dhammadesanaṃ āharitvā jātakaṃ samodhānesi “tadā bārāṇasirājā ānando ahosi, dārakā therānutherā, paṇḍitadārako pana ahameva ahosi”nti.	178	
PA_atk-s05_13a3:1783	Tacasārajātakavaṇṇanā aṭṭhamā.	178	
PA_atk-s05_13a3:1785	[369] 9. Mittavindakajātakavaṇṇanā	178	
PA_atk-s05_13a3:1786_0	Kyāhaṃ devānamakaranti idaṃ satthā jetavane viharanto ekaṃ dubbacabhikkhuṃ ārabbha	1786	
PA_atk-s05_13a3:1786_1	kathesi. Vatthu mahāmittavindakajātake āvi bhavissati. Ayaṃ pana mittavindako samudde	1786	
PA_atk-s05_13a3:1786_2	khitto atriccho hutvā purato gantvā nerayikasattānaṃ paccanaṭṭhānaṃ ussadanirayaṃ	1786	
PA_atk-s05_13a3:1786_3	disvā “ekaṃ nagara”nti saññāya pavisitvā khuracakkaṃ assādesi. Tadā bodhisatto devaputto	1786	
PA_atk-s05_13a3:1786_4	hutvā ussadanirayacārikaṃ carati. So taṃ disvā pucchanto paṭhamaṃ gāthamāha –	1786	
PA_atk-s05_13a3:1788	“Kyāhaṃ devānamakaraṃ, kiṃ pāpaṃ pakataṃ mayā;	178	
PA_atk-s05_13a3:1789	Yaṃ me sirasmiṃ ohacca, cakkaṃ bhamati matthake”ti.	178	
PA_atk-s05_13a3:1790_0	Tattha kyāhaṃ devānamakaranti sāmi devaputta, kiṃ nāma ahaṃ devānaṃ akariṃ, kiṃ maṃ	1790	
PA_atk-s05_13a3:1790_1	devā pothentīti. Kiṃ pāpaṃ pakataṃ mayāti dukkhamahantatāya vedanāppatto attanā kataṃ	1790	
PA_atk-s05_13a3:1790_2	pāpaṃ asallakkhento evamāha. Yaṃ meti yena pāpena mama sirasmiṃ ohacca ohanitvā idaṃ	1790	
PA_atk-s05_13a3:1790_3	khuracakkaṃ mama matthake bhamati, taṃ kiṃ nāmāti?	1790	
PA_atk-s05_13a3:1791	Taṃ sutvā bodhisatto dutiyaṃ gāthamāha –	179	
PA_atk-s05_13a3:1793	“Atikkamma ramaṇakaṃ, sadāmattañca dūbhakaṃ;	179	
PA_atk-s05_13a3:1794	Brahmattarañca pāsādaṃ, kenatthena idhāgato”ti.	179	
PA_atk-s05_13a3:1795_0	Tattha ramaṇakanti phalikapāsādaṃ. Sadāmattanti rajatapāsādaṃ. Dūbhakanti maṇipāsādaṃ.	1795	
PA_atk-s05_13a3:1795_1	Brahmattarañca pāsādanti suvaṇṇapāsādañca. Kenatthenāti tvaṃ etesu ramaṇakādīsu catasso	1795	
PA_atk-s05_13a3:1795_2	aṭṭha soḷasa dvattiṃsāti etā devadhītaro pahāya te pāsāde atikkamitvā kena kāraṇena idha āgatoti.	1795	
PA_atk-s05_13a3:1796	Tato mittavindako tatiyaṃ gāthamāha –	179	
PA_atk-s05_13a3:1798	“Ito bahutarā bhogā, atra maññe bhavissare;	179	
PA_atk-s05_13a3:1799	Iti etāya saññāya, passa maṃ byasanaṃ gata”nti.	179	
PA_atk-s05_13a3:1800	Tattha ito bahutarāti imesu catūsu pāsādesu bhogehi atirekatarā bhavissanti.	180	
PA_atk-s05_13a3:1801	Tato bodhisatto sesagāthā abhāsi –	180	
PA_atk-s05_13a3:1803	“Catubbhi aṭṭhajjhagamā, aṭṭhāhipi ca soḷasa;	180	
PA_atk-s05_13a3:1804	Soḷasāhi ca bāttiṃsa, atricchaṃ cakkamāsado;	180	
PA_atk-s05_13a3:1805	Icchāhatassa posassa, cakkaṃ bhamati matthake.	180	
PA_atk-s05_13a3:1807	“Uparivisālā duppūrā, icchā visaṭagāminī;	180	
PA_atk-s05_13a3:1808	Ye ca taṃ anugijjhanti, te honti cakkadhārino”ti.	180	
PA_atk-s05_13a3:1809_0	Tattha uparivisālāti mittavindaka taṇhā nāmesā āseviyamānā uparivisālā hoti patthaṭā,	1809	
PA_atk-s05_13a3:1809_1	mahāsamuddo viya duppūrā, rūpādīsu ārammaṇesu taṃ taṃ ārammaṇaṃ icchamānāya icchāya	1809	
PA_atk-s05_13a3:1809_2	patthaṭāya visaṭagāminī, tasmā ye purisā taṃ evarūpaṃ taṇhaṃ anugijjhanti, punappunaṃ	1809	
PA_atk-s05_13a3:1809_3	giddhā hutvā gaṇhanti. Te honti cakkadhārinoti te etaṃ khuracakkaṃ dhārentīti vadati.	1809	
PA_atk-s05_13a3:1810	Mittavindakaṃ pana kathentameva nipisamānaṃ taṃ khuracakkaṃ bhassi, tena so puna kathetuṃ nāsakkhi. Devaputto attano devaṭṭhānameva gato.	181	
PA_atk-s05_13a3:1811	Satthā imaṃ dhammadesanaṃ āharitvā jātakaṃ samodhānesi – “tadā mittavindako dubbacabhikkhu ahosi, devaputto pana ahameva ahosi”nti.	181	
PA_atk-s05_13a3:1812	Mittavindakajātakavaṇṇanā navamā.	181	
PA_atk-s05_13a3:1814	[370] 10. Palāsajātakavaṇṇanā	181	
PA_atk-s05_13a3:1815_0	Haṃso palāsamavacāti idaṃ satthā jetavane viharanto kilesaniggahaṃ ārabbha kathesi.	1815	
PA_atk-s05_13a3:1815_1	Vatthu paññāsajātake āvi bhavissati. Idha pana satthā bhikkhū āmantetvā “bhikkhave,	1815	
PA_atk-s05_13a3:1815_2	kileso nāma āsaṅkitabbova, appamattako samānopi nigrodhagaccho viya vināsaṃ pāpeti,	1815	
PA_atk-s05_13a3:1815_3	porāṇakapaṇḍitāpi āsaṅkitabbaṃ āsaṅkiṃsuyevā”ti vatvā atītaṃ āhari.	1815	
PA_atk-s05_13a3:1816_0	Atīte bārāṇasiyaṃ brahmadatte rajjaṃ kārente bodhisatto suvaṇṇahaṃsayoniyaṃ nibbattitvā	1816	
PA_atk-s05_13a3:1816_1	vayappatto cittakūṭapabbate suvaṇṇaguhāyaṃ vasanto himavantapadese jātassare sayaṃjātasāliṃ	1816	
PA_atk-s05_13a3:1816_2	khāditvā āgacchati. Tassa gamanāgamanamagge mahāpalāsarukkho ahosi. So gacchantopi	1816	
PA_atk-s05_13a3:1816_3	tattha vissamitvā gacchati, āgacchantopi tattha vissamitvā āgacchati. Athassa tasmiṃ	1816	
PA_atk-s05_13a3:1816_4	rukkhe nibbattadevatāya saddhiṃ vissāso ahosi. Aparabhāge ekā sakuṇikā ekasmiṃ nigrodharukkhe	1816	
PA_atk-s05_13a3:1816_5	nigrodhapakkaṃ khāditvā āgantvā tasmiṃ palāsarukkhe nisīditvā viṭapantare vaccaṃ	1816	
PA_atk-s05_13a3:1816_6	pātesi. Tattha nigrodhagaccho jāto, so caturaṅgulamattakāle rattaṅkurapalāsatāya	1816	
PA_atk-s05_13a3:1816_7	sobhati. Haṃsarājā taṃ disvā rukkhadevataṃ āmantetvā “samma palāsa, nigrodho nāma	1816	
PA_atk-s05_13a3:1816_8	yamhi rukkhe jāyati, vaḍḍhanto taṃ nāseti, imassa vaḍḍhituṃ mā deti, vimānaṃ te nāsessati,	1816	
PA_atk-s05_13a3:1816_9	paṭikacceva naṃ uddharitvā chaḍḍehi, āsaṅkitabbayuttakaṃ nāma āsaṅkituṃ vaṭṭatī”ti	1816	
PA_atk-s05_13a3:1816_10	palāsadevatāya saddhiṃ mantento paṭhamaṃ gāthamāha –	18161	
PA_atk-s05_13a3:1818	“Haṃso palāsamavaca, nigrodho samma jāyati;	181	
PA_atk-s05_13a3:1819	Aṅkasmiṃ te nisinnova, so te mammāni checchatī”ti.	181	
PA_atk-s05_13a3:1820_0	Paṭhamapādo panettha abhisambuddhena hutvā satthārā vutto. Palāsanti palāsadevataṃ.	1820	
PA_atk-s05_13a3:1820_1	Sammāti vayassa. Aṅkasminti viṭabhiyaṃ. So te mammāni checchatīti so te aṅke saṃvaḍḍho	1820	
PA_atk-s05_13a3:1820_2	sapatto viya jīvitaṃ chindissatīti attho. Jīvitasaṅkhārā hi idha “mammānī”ti vuttā.	1820	
PA_atk-s05_13a3:1821	Taṃ sutvā tassa vacanaṃ agaṇhantī palāsadevatā dutiyaṃ gāthamāha –	182	
PA_atk-s05_13a3:1823	“Vaḍḍhatāmeva nigrodho, patiṭṭhassa bhavāmahaṃ;	182	
PA_atk-s05_13a3:1824	Yathā pitā ca mātā ca, evaṃ me so bhavissatī”ti.	182	
PA_atk-s05_13a3:1825_0	Tassattho – samma, na tvaṃ jānāsi vaḍḍhatameva esa, ahamassa yathā bālakāle puttānaṃ	1825	
PA_atk-s05_13a3:1825_1	mātāpitaro patiṭṭhā honti, tathā bhavissāmi, yathā pana saṃvaḍḍhā puttā pacchā mahallakakāle	1825	
PA_atk-s05_13a3:1825_2	mātāpitūnaṃ patiṭṭhā honti, mayhampi pacchā mahallakakāle evameva so patiṭṭho bhavissatīti.	1825	
PA_atk-s05_13a3:1826	Tato haṃso tatiyaṃ gāthamāha –	182	
PA_atk-s05_13a3:1828	“Yaṃ tvaṃ aṅkasmiṃ vaḍḍhesi, khīrarukkhaṃ bhayānakaṃ;	182	
PA_atk-s05_13a3:1829	Āmanta kho taṃ gacchāma, vuḍḍhi massa na ruccatī”ti.	182	
PA_atk-s05_13a3:1830_0	Tattha yaṃ tvanti yasmā tvaṃ etañca bhayadāyakattena bhayānakaṃ khīrarukkhaṃ sapattaṃ	1830	
PA_atk-s05_13a3:1830_1	viya aṅke vaḍḍhesi. Āmanta kho tanti tasmā mayaṃ taṃ āmantetvā jānāpetvā gacchāma.	1830	
PA_atk-s05_13a3:1830_2	Vuḍḍhi massāti assa vuḍḍhi mayhaṃ na ruccatīti.	1830	
PA_atk-s05_13a3:1831_0	Evañca pana vatvā haṃsarājā pakkhe pasāretvā cittakūṭapabbatameva gato. Tato paṭṭhāya	1831	
PA_atk-s05_13a3:1831_1	puna nāgacchi. Aparabhāge nigrodho vaḍḍhiṃ, tasmiṃ ekā rukkhadevatāpi nibbatti. So	1831	
PA_atk-s05_13a3:1831_2	vaḍḍhanto palāsaṃ bhañji, sākhāhi saddhiṃyeva devatāya vimānaṃ pati. Sā tasmiṃ kāle	1831	
PA_atk-s05_13a3:1831_3	haṃsarañño vacanaṃ sallakkhetvā “idaṃ anāgatabhayaṃ disvā haṃsarājā kathesi, ahaṃ	1831	
PA_atk-s05_13a3:1831_4	panassa vacanaṃ nākāsi”nti paridevamānā catutthaṃ gāthamāha –	1831	
PA_atk-s05_13a3:1833	“Idāni kho maṃ bhāyeti, mahānerunidassanaṃ;	183	
PA_atk-s05_13a3:1834	Haṃsassa anabhiññāya, mahā me bhayamāgata”nti.	183	
PA_atk-s05_13a3:1835_0	Tattha idāni kho maṃ bhāyetīti ayaṃ nigrodho taruṇakāle tosetvā idāni maṃ bhāyāpeti	1835	
PA_atk-s05_13a3:1835_1	santāseti. Mahānerunidassananti sinerupabbatasadisaṃ mahantaṃ haṃsarājassa vacanaṃ	1835	
PA_atk-s05_13a3:1835_2	sutvā ajānitvā taruṇakāleyeva etassa anuddhaṭattā. Mahā me bhayamāgatanti idāni mayhaṃ	1835	
PA_atk-s05_13a3:1835_3	mahantaṃ bhayaṃ āgatanti paridevi.	1835	
PA_atk-s05_13a3:1836	Nigrodhopi vaḍḍhanto sabbaṃ palāsaṃ bhañjitvā khāṇukamattameva akāsi. Devatāya vimānaṃ sabbaṃ antaradhāyi.	183	
PA_atk-s05_13a3:1838	“Na tassa vuḍḍhi kusalappasatthā, yo vaḍḍhamāno ghasate patiṭṭhaṃ;	183	
PA_atk-s05_13a3:1839	Tassūparodhaṃ parisaṅkamāno, patārayī mūlavadhāya dhīro”ti. –	183	
PA_atk-s05_13a3:1840	Pañcamā abhisambuddhagāthā.	184	
PA_atk-s05_13a3:1841_0	Tattha kusalappasatthāti kusalehi pasatthā. Ghasateti khādati, vināsetīti attho.	1841	
PA_atk-s05_13a3:1841_1	Patārayīti patarati vāyamati. Idaṃ vuttaṃ hoti – bhikkhave, yo vaḍḍhamāno attano	1841	
PA_atk-s05_13a3:1841_2	patiṭṭhaṃ nāseti, tassa vuḍḍhi paṇḍitehi na pasatthā, tassa pana abbhantarassa vā	1841	
PA_atk-s05_13a3:1841_3	bāhirassa vā parissayassa “ito me uparodho bhavissatī”ti evaṃ uparodhaṃ vināsaṃ parisaṅkamāno	1841	
PA_atk-s05_13a3:1841_4	vīro ñāṇasampanno mūlavadhāya parakkamatīti.	1841	
PA_atk-s05_13a3:1842	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne pañcasatā bhikkhū arahattaṃ pāpuṇiṃsu. Tadā suvaṇṇahaṃso ahameva ahosinti.	184	
PA_atk-s05_13a3:1843	Palāsajātakavaṇṇanā dasamā.	184	
PA_atk-s05_13a3:1844	Vaṇṇārohavaggo dutiyo.	184	
PA_atk-s05_13a3:1845	3. Aḍḍhavaggo	184	
PA_atk-s05_13a3:1847	[371] 1. Dīghītikosalajātakavaṇṇanā	184	
PA_atk-s05_13a3:1848_0	Evaṃbhūtassa te rājāti idaṃ satthā jetavane viharanto kosambake bhaṇḍanakārake ārabbha	1848	
PA_atk-s05_13a3:1848_1	kathesi. Tesañhi jetavanaṃ āgantvā khamāpanakāle satthā te āmantetvā “bhikkhave,	1848	
PA_atk-s05_13a3:1848_2	tumhe mayhaṃ orasā mukhato jātā puttā nāma, puttehi ca pitarā dinnaṃ ovādaṃ bhindituṃ	1848	
PA_atk-s05_13a3:1848_3	na vaṭṭati, tumhe pana mama ovādaṃ na karittha, porāṇakapaṇḍitā attano mātāpitaro	1848	
PA_atk-s05_13a3:1848_4	ghātetvā rajjaṃ gahetvā ṭhitacorepi araññe hatthapathaṃ āgate mātāpitūhi dinnaṃ ovādaṃ	1848	
PA_atk-s05_13a3:1848_5	na bhindissāmāti na mārayiṃsū”ti vatvā atītaṃ āhari.	1848	
PA_atk-s05_13a3:1849_0	Imasmiṃ pana jātake dvepi vatthūni. Saṅghabhedakakkhandhake vitthārato āvi bhavissanti.	1849	
PA_atk-s05_13a3:1849_1	So pana dīghāvukumāro araññe attano aṅke nipannaṃ bārāṇasirājānaṃ cūḷāya gahetvā	1849	
PA_atk-s05_13a3:1849_2	“idāni mayhaṃ mātāpitughātakaṃ coraṃ khaṇḍākhaṇḍaṃ katvā chindissāmī”ti asiṃ ukkhipanto	1849	
PA_atk-s05_13a3:1849_3	tasmiṃ khaṇe mātāpitūhi dinnaṃ ovādaṃ saritvā “jīvitaṃ cajantopi tesaṃ ovādaṃ na	1849	
PA_atk-s05_13a3:1849_4	bhindissāmi, kevalaṃ imaṃ tajjessāmī”ti cintetvā paṭhamaṃ gāthamāha –	1849	
PA_atk-s05_13a3:1851	“Evaṃbhūtassa te rāja, āgatassa vase mama;	185	
PA_atk-s05_13a3:1852	Atthi nu koci pariyāyo, yo taṃ dukkhā pamocaye”ti.	185	
PA_atk-s05_13a3:1853	Tattha vase mamāti mama vasaṃ āgatassa. Pariyāyoti kāraṇaṃ.	185	
PA_atk-s05_13a3:1854	Tato rājā dutiyaṃ gāthamāha –	185	
PA_atk-s05_13a3:1856	“Evaṃbhūtassa me tāta, āgatassa vase tava;	185	
PA_atk-s05_13a3:1857	Natthi no koci pariyāyo, yo maṃ dukkhā pamocaye”ti.	185	
PA_atk-s05_13a3:1858	Tattha noti nipātamatthaṃ, natthi koci pariyāyo, yo maṃ etasmā dukkhā pamocayeti attho.	185	
PA_atk-s05_13a3:1859	Tato bodhisatto avasesagāthā abhāsi –	185	
PA_atk-s05_13a3:1861	“Nāññaṃ sucaritaṃ rāja, nāññaṃ rāja subhāsitaṃ;	186	
PA_atk-s05_13a3:1862	Tāyate maraṇakāle, evamevitaraṃ dhanaṃ.	186	
PA_atk-s05_13a3:1864	“Akkocchi maṃ avadhi maṃ, ajini maṃ ahāsi me;	186	
PA_atk-s05_13a3:1865	Ye ca taṃ upanayhanti, veraṃ tesaṃ na sammati.	186	
PA_atk-s05_13a3:1867	“Akkocchi maṃ avadhi maṃ, ajini maṃ ahāsi me;	186	
PA_atk-s05_13a3:1868	Ye ca taṃ nupanayhanti, veraṃ tesūpasammati.	186	
PA_atk-s05_13a3:1870	“Na hi verena verāni, sammantīdha kudācanaṃ;	187	
PA_atk-s05_13a3:1871	Averena ca sammanti, esa dhammo sanantano”nti.	187	
PA_atk-s05_13a3:1872_0	Tattha nāññaṃ sucaritanti nāññaṃ sucaritā, ayameva vā pāṭho, ṭhapetvā sucaritaṃ aññaṃ	1872	
PA_atk-s05_13a3:1872_1	na passāmīti attho. Idha “sucarita”ntipi “subhāsita”ntipi mātāpitūhi dinnaṃ ovādaṃyeva	1872	
PA_atk-s05_13a3:1872_2	sandhāyāha. Evamevāti niratthakameva. Idaṃ vuttaṃ hoti – mahārāja, aññatra ovādānusiṭṭhisaṅkhātā	1872	
PA_atk-s05_13a3:1872_3	sucaritasubhāsitā maraṇakāle tāyituṃ rakkhituṃ samattho nāma añño natthi, yaṃ etaṃ	1872	
PA_atk-s05_13a3:1872_4	itaraṃ dhanaṃ, taṃ evameva niratthakameva hoti, tvañhi idāni mayhaṃ koṭisatasahassamattampi	1872	
PA_atk-s05_13a3:1872_5	dhanaṃ dadanto jīvitaṃ na labheyyāsi, tasmā veditabbametaṃ “dhanato sucaritasubhāsitameva uttaritara”nti.	1872	
PA_atk-s05_13a3:1873_0	Sesagāthāsupi ayaṃ saṅkhepattho – mahārāja, ye purisā “ayaṃ maṃ akkosi, ayaṃ maṃ	1873	
PA_atk-s05_13a3:1873_1	pahari, ayaṃ maṃ ajini, ayaṃ mama santakaṃ ahāsī”ti evaṃ veraṃ upanayhanti bandhitvā	1873	
PA_atk-s05_13a3:1873_2	viya hadaye ṭhapenti, tesaṃ veraṃ na upasammati. Ye ca panetaṃ na upanayhanti hadaye	1873	
PA_atk-s05_13a3:1873_3	na ṭhapenti, tesaṃ vūpasammati. Verāni hi na kadāci verena sammanti, avereneva pana	1873	
PA_atk-s05_13a3:1873_4	sammanti. Esa dhammo sanantanoti eso porāṇako dhammo cirakālappavatto sabhāvoti.	1873	
PA_atk-s05_13a3:1874_0	Evañca pana vatvā bodhisatto “ahaṃ, mahārāja, tayi na dubbhāmi, tvaṃ pana maṃ mārehī”ti	1874	
PA_atk-s05_13a3:1874_1	tassa hatthe asiṃ ṭhapesi. Rājāpi “nāhaṃ tayi dubbhāmī”ti sapathaṃ katvā tena saddhiṃ	1874	
PA_atk-s05_13a3:1874_2	nagaraṃ gantvā taṃ amaccānaṃ dassetvā “ayaṃ, bhaṇe, kosalarañño putto dīghāvukumāro	1874	
PA_atk-s05_13a3:1874_3	nāma, iminā mayhaṃ jīvitaṃ dinnaṃ, na labbhā imaṃ kiñci kātu”nti vatvā attano dhītaraṃ	1874	
PA_atk-s05_13a3:1874_4	datvā pitu santake rajje patiṭṭhāpesi. Tato paṭṭhāya ubhopi samaggā sammodamānā rajjaṃ kāresuṃ.	1874	
PA_atk-s05_13a3:1875	Satthā imaṃ dhammadesanaṃ āharitvā jātakaṃ samodhānesi – “tadā mātāpitaro mahārājakulāni ahesuṃ, dīghāvukumāro pana ahameva ahosi”nti.	187	
PA_atk-s05_13a3:1876	Dīghītikosalajātakavaṇṇanā paṭhamā.	187	
PA_atk-s05_13a3:1878	[372] 2. Migapotakajātakavaṇṇanā	187	
PA_atk-s05_13a3:1879_0	Agārā paccupetassāti idaṃ satthā jetavane viharanto ekaṃ mahallakaṃ ārabbha kathesi.	1879	
PA_atk-s05_13a3:1879_1	So kirekaṃ dārakaṃ pabbājesi. Sāmaṇero taṃ sakkaccaṃ upaṭṭhahitvā aparabhāge aphāsukena	1879	
PA_atk-s05_13a3:1879_2	kālamakāsi. Tassa kālakiriyāya mahallako sokābhibhūto mahantena saddena paridevanto	1879	
PA_atk-s05_13a3:1879_3	vicari. Bhikkhū saññāpetuṃ asakkontā dhammasabhāyaṃ kathaṃ samuṭṭhāpesuṃ “āvuso,	1879	
PA_atk-s05_13a3:1879_4	asuko nāma mahallako sāmaṇerassa kālakiriyāya paridevanto vicarati, maraṇassatibhāvanāya	1879	
PA_atk-s05_13a3:1879_5	paribāhiro eso bhavissatī”ti. Satthā āgantvā “kāya nuttha, bhikkhave, etarahi kathāya	1879	
PA_atk-s05_13a3:1879_6	sannisinnā”ti pucchitvā “imāya nāmā”ti vutte “na, bhikkhave, idāneva, pubbepesa etasmiṃ	1879	
PA_atk-s05_13a3:1879_7	mate paridevanto vicarī”ti vatvā atītaṃ āhari.	1879	
PA_atk-s05_13a3:1880_0	Atīte bārāṇasiyaṃ brahmadatte rajjaṃ kārente bodhisatto sakkattaṃ kāresi. Tadā eko	1880	
PA_atk-s05_13a3:1880_1	kāsiraṭṭhavāsī brāhmaṇo himavantaṃ pavisitvā isipabbajjaṃ pabbajitvā phalāphalehi	1880	
PA_atk-s05_13a3:1880_2	yāpesi. So ekadivasaṃ araññe ekaṃ matamātikaṃ migapotakaṃ disvā assamaṃ ānetvā gocaraṃ	1880	
PA_atk-s05_13a3:1880_3	datvā posesi. Migapotako vaḍḍhanto abhirūpo ahosi sobhaggappatto. Tāpaso taṃ attano	1880	
PA_atk-s05_13a3:1880_4	puttakaṃ katvā pariharati. Ekadivasaṃ migapotako bahuṃ tiṇaṃ khāditvā ajīrakena kālamakāsi.	1880	
PA_atk-s05_13a3:1880_5	Tāpaso “putto me mato”ti paridevanto vicarati. Tadā sakko devarājā lokaṃ pariggaṇhanto	1880	
PA_atk-s05_13a3:1880_6	taṃ tāpasaṃ disvā “saṃvejessāmi na”nti āgantvā ākāse ṭhito paṭhamaṃ gāthamāha –	1880	
PA_atk-s05_13a3:1882	“Agārā paccupetassa, anagārassa te sato;	188	
PA_atk-s05_13a3:1883	Samaṇassa na taṃ sādhu, yaṃ petamanusocasī”ti.	188	
PA_atk-s05_13a3:1884	Taṃ sutvā tāpaso dutiyaṃ gāthamāha –	188	
PA_atk-s05_13a3:1886	“Saṃvāsena have sakka, manussassa migassa vā;	188	
PA_atk-s05_13a3:1887	Hadaye jāyate pemaṃ, na taṃ sakkā asocitu”nti.	188	
PA_atk-s05_13a3:1888	Tattha na taṃ sakkāti taṃ manussaṃ vā tiracchānaṃ vā na sakkā asocituṃ, socāmiyevāhanti.	188	
PA_atk-s05_13a3:1889	Tato sakko dve gāthā abhāsi –	188	
PA_atk-s05_13a3:1891	“Mataṃ marissaṃ rodanti, ye rudanti lapanti ca;	189	
PA_atk-s05_13a3:1892	Tasmā tvaṃ isi mā rodi, roditaṃ moghamāhu santo.	189	
PA_atk-s05_13a3:1894	“Roditena have brahme, mato peto samuṭṭhahe;	189	
PA_atk-s05_13a3:1895	Sabbe saṅgamma rodāma, aññamaññassa ñātake”ti.	189	
PA_atk-s05_13a3:1896_0	Tattha marissanti yo idāni marissati, taṃ. Lapanti cāti vilapanti ca. Idaṃ vuttaṃ	1896	
PA_atk-s05_13a3:1896_1	hoti – ye loke matañca marissantañca rodanti, te rudanti ceva vilapanti ca, tesaṃ	1896	
PA_atk-s05_13a3:1896_2	assupacchijjanadivaso nāma natthi. Kiṃkāraṇā? Sadāpi matānañca marissantānañca atthitāya.	1896	
PA_atk-s05_13a3:1896_3	Tasmā tvaṃ isi mā rodi. Kiṃkāraṇā? Roditaṃ moghamāhu santoti, buddhādayo pana paṇḍitā	1896	
PA_atk-s05_13a3:1896_4	roditaṃ “mogha”nti vadanti. Mato petoti yo esa mato petoti vuccati, yadi so roditena	1896	
PA_atk-s05_13a3:1896_5	samuṭṭhaheyya, evaṃ sante kiṃ nikkammā acchāma, sabbeva samāgamma aññamaññassa ñātake	1896	
PA_atk-s05_13a3:1896_6	rodāma. Yasmā pana te roditakāraṇā na uṭṭhahanti, tasmā roditassa moghabhāvaṃ sādheti.	1896	
PA_atk-s05_13a3:1897	Evaṃ sakkassa kathentassa tāpaso “niratthakaṃ rodita”nti sallakkhetvā sakkassa thutiṃ karonto tisso gāthā abhāsi –	189	
PA_atk-s05_13a3:1899	“Ādittaṃ vata maṃ santaṃ, ghatasittaṃva pāvakaṃ;	189	
PA_atk-s05_13a3:1900	Vārinā viya osiñcaṃ, sabbaṃ nibbāpaye daraṃ.	190	
PA_atk-s05_13a3:1902	“Abbahi vata me sallaṃ, yamāsi hadayassitaṃ;	190	
PA_atk-s05_13a3:1903	Yo me sokaparetassa, puttasokaṃ apānudi.	190	
PA_atk-s05_13a3:1905	“Sohaṃ abbūḷhasallosmi, vītasoko anāvilo;	190	
PA_atk-s05_13a3:1906	Na socāmi na rodāmi, tava sutvāna vāsavā”ti.	190	
PA_atk-s05_13a3:1907	Tattha yamāsīti yaṃ me āsi. Hadayassitanti hadaye nissitaṃ. Apānudīti nīhari. Sakko tāpasassa ovādaṃ datvā sakaṭṭhānameva gato.	190	
PA_atk-s05_13a3:1908	Satthā idhaṃ dhammadesanaṃ āharitvā jātakaṃ samodhānesi – “tadā tāpaso mahallako ahosi, migo sāmaṇero, sakko pana ahameva ahosi”nti.	190	
PA_atk-s05_13a3:1909	Migapotakajātakavaṇṇanā dutiyā.	190	
PA_atk-s05_13a3:1911	[373] 3. Mūsikajātakavaṇṇanā	191	
PA_atk-s05_13a3:1912_0	Kuhiṃ gatā kattha gatāti idaṃ satthā veḷuvane viharanto ajātasattuṃ ārabbha kathesi.	1912	
PA_atk-s05_13a3:1912_1	Vatthu heṭṭhā thusajātake vitthāritameva. Idhāpi satthā tatheva rājānaṃ sakiṃ puttena	1912	
PA_atk-s05_13a3:1912_2	saddhiṃ kīḷamānaṃ sakiṃ dhammaṃ suṇantaṃ disvā “taṃ nissāya rañño bhayaṃ uppajjissatī”ti	1912	
PA_atk-s05_13a3:1912_3	ñatvā “mahārāja, porāṇakarājāno āsaṅkitabbaṃ āsaṅkitvā attano puttaṃ ‘amhākaṃ dhūmakāle	1912	
PA_atk-s05_13a3:1912_4	rajjaṃ kāretū’ti ekamante akaṃsū”ti vatvā atītaṃ āhari.	1912	
PA_atk-s05_13a3:1913_0	Atīte bārāṇasiyaṃ brahmadatte rajjaṃ kārente bodhisatto takkasilāyaṃ brāhmaṇakule	1913	
PA_atk-s05_13a3:1913_1	nibbattitvā disāpāmokkhācariyo ahosi. Tassa santike bārāṇasirañño putto yavakumāro	1913	
PA_atk-s05_13a3:1913_2	nāma sabbasippāni uggaṇhitvā anuyogaṃ datvā gantukāmo taṃ āpucchi. Ācariyo “puttaṃ	1913	
PA_atk-s05_13a3:1913_3	nissāya tassa antarāyo bhavissatī”ti aṅgavijjāvasena ñatvā “etamassa harissāmī”ti	1913	
PA_atk-s05_13a3:1913_4	ekaṃ upamaṃ upadhāretuṃ ārabhi. Tadā panassa eko asso ahosi, tassa pāde vaṇo uṭṭhahi,	1913	
PA_atk-s05_13a3:1913_5	taṃ vaṇānurakkhaṇatthaṃ geheyeva kariṃsu. Tassāvidūre eko udapāno atthi. Athekā mūsikā	1913	
PA_atk-s05_13a3:1913_6	gehā nikkhamitvā assassa pāde vaṇaṃ khādati, asso vāretuṃ na sakkoti. So ekadivasaṃ	1913	
PA_atk-s05_13a3:1913_7	vedanaṃ adhivāsetuṃ asakkonto mūsikaṃ khādituṃ āgataṃ pādena paharitvā māretvā udapāne	1913	
PA_atk-s05_13a3:1913_8	pātesi. Assagopakā mūsikaṃ apassantā “aññesu divasesu mūsikā āgantvā vaṇaṃ khādati,	1913	
PA_atk-s05_13a3:1913_9	idāni na paññāyati, kahaṃ nu kho gatā”ti vadiṃsu.	1913	
PA_atk-s05_13a3:1914_0	Bodhisatto taṃ kāraṇaṃ paccakkhaṃ katvā “aññe ajānantā ‘kahaṃ mūsikā gatā’ti vadanti,	1914	
PA_atk-s05_13a3:1914_1	mūsikāya pana māretvā udapāne khittabhāvaṃ ahameva jānāmī”ti idameva kāraṇaṃ upamaṃ	1914	
PA_atk-s05_13a3:1914_2	katvā paṭhamaṃ gāthaṃ bandhitvā rājakumārassa adāsi. So aparaṃ upamaṃ upadhārento	1914	
PA_atk-s05_13a3:1914_3	tameva assaṃ paruḷhavaṇaṃ nikkhamitvā ekaṃ yavavatthuṃ gantvā “yavaṃ khādissāmī”ti	1914	
PA_atk-s05_13a3:1914_4	vaticchiddena mukhaṃ pavesentaṃ disvā tameva kāraṇaṃ upamaṃ katvā dutiyaṃ gāthaṃ	1914	
PA_atk-s05_13a3:1914_5	bandhitvā tassa adāsi. Tatiyagāthaṃ pana attano paññābaleneva bandhitvā tampi tassa	1914	
PA_atk-s05_13a3:1914_6	datvā “tāta, tvaṃ rajje patiṭṭhāya sāyaṃ nhānapokkharaṇiṃ gacchanto yāva dhurasopānā	1914	
PA_atk-s05_13a3:1914_7	paṭhamaṃ gāthaṃ sajjhāyanto gaccheyyāsi, tava nivasanapāsādaṃ pavisanto yāva sopānapādamūlā	1914	
PA_atk-s05_13a3:1914_8	dutiyaṃ gāthaṃ sajjhāyanto gaccheyyāsi, tato yāva sopānamatthakā tatiyaṃ gāthaṃ sajjhāyanto	1914	
PA_atk-s05_13a3:1914_9	gaccheyyāsī”ti vatvā pesesi.	1914	
PA_atk-s05_13a3:1915_0	So kumāro gantvā uparājā hutvā pitu accayena rajjaṃ kāresi, tasseko putto jāyi. So	1915	
PA_atk-s05_13a3:1915_1	soḷasavassakāle rajjalobhena “pitaraṃ māressāmī”ti cintetvā upaṭṭhāke āha “mayhaṃ	1915	
PA_atk-s05_13a3:1915_2	pitā taruṇo, ahaṃ etassa dhūmakālaṃ olokento mahallako bhavissāmi jarājiṇṇo, tādise	1915	
PA_atk-s05_13a3:1915_3	kāle laddhenapi rajjena ko attho”ti. Te āhaṃsu “deva, na sakkā paccantaṃ gantvā corattaṃ	1915	
PA_atk-s05_13a3:1915_4	kātuṃ, tava pitaraṃ kenaci upāyena māretvā rajjaṃ gaṇhā”ti. So “sādhū”ti antonivesane	1915	
PA_atk-s05_13a3:1915_5	rañño sāyaṃ nhānapokkharaṇīsamīpaṃ gantvā “ettha naṃ māressāmī”ti khaggaṃ gahetvā	1915	
PA_atk-s05_13a3:1915_6	aṭṭhāsi. Rājā sāyaṃ mūsikaṃ nāma dāsiṃ “gantvā pokkharaṇīpiṭṭhiṃ sodhetvā ehi, nhāyissāmī”ti	1915	
PA_atk-s05_13a3:1915_7	pesesi. Sā gantvā pokkharaṇīpiṭṭhiṃ sodhentī kumāraṃ passi. Kumāro attano kammassa	1915	
PA_atk-s05_13a3:1915_8	pākaṭabhāvabhayena taṃ dvidhā chinditvā pokkharaṇiyaṃ pātesi. Rājā nhāyituṃ agamāsi.	1915	
PA_atk-s05_13a3:1915_9	Sesajano “ajjāpi mūsikā dāsī na punāgacchati, kuhiṃ gatā kattha gatā”ti āha. Rājā –	1915	
PA_atk-s05_13a3:1917	“Kuhiṃ gatā kattha gatā, iti lālappatī jano;	191	
PA_atk-s05_13a3:1918	Ahameveko jānāmi, udapāne mūsikā hatā”ti. –	191	
PA_atk-s05_13a3:1919	Paṭhamaṃ gāthaṃ bhaṇanto pokkharaṇītīraṃ agamāsi.	191	
PA_atk-s05_13a3:1920_0	Tattha kuhiṃ gatā kattha gatāti aññamaññavevacanāni. Iti lālappatīti evaṃ vippalapati.	1920	
PA_atk-s05_13a3:1920_1	Iti ayaṃ gāthā “ajānanto jano mūsikā dāsī kuhiṃ gatāti vippalapati, rājakumārena	1920	
PA_atk-s05_13a3:1920_2	dvidhā chinditvā mūsikāya pokkharaṇiyaṃ pātitabhāvaṃ ahameva eko jānāmī”ti rañño	1920	
PA_atk-s05_13a3:1920_3	ajānantasseva imamatthaṃ dīpeti.	1920	
PA_atk-s05_13a3:1921_0	Kumāro “mayā katakammaṃ mayhaṃ pitarā ñāta”nti bhīto palāyitvā tamatthaṃ upaṭṭhākānaṃ	1921	
PA_atk-s05_13a3:1921_1	ārocesi. Te sattaṭṭhadivasaccayena puna taṃ āhaṃsu “deva, sace rājā jāneyya, na tuṇhī	1921	
PA_atk-s05_13a3:1921_2	bhaveyya, takkagāhena pana tena taṃ vuttaṃ bhavissati, mārehi na”nti. So punekadivasaṃ	1921	
PA_atk-s05_13a3:1921_3	khaggahattho sopānapādamūle ṭhatvā rañño āgamanakāle ito cito ca paharaṇokāsaṃ olokesi. Rājā –	1921	
PA_atk-s05_13a3:1923	“Yañcetaṃ iti cīti ca, gadrabhova nivattasi;	192	
PA_atk-s05_13a3:1924	Udapāne mūsikaṃ hantvā, yavaṃ bhakkhetumicchasī”ti. –	192	
PA_atk-s05_13a3:1925_0	Dutiyaṃ gāthaṃ sajjhāyanto agamāsi. Ayampi gāthā “yasmā tvaṃ iti cīti ca ito cito	1925	
PA_atk-s05_13a3:1925_1	ca paharaṇokāsaṃ olokento gadrabhova nivattasi, tasmā taṃ jānāmi ‘purimadivase pokkharaṇiyaṃ	1925	
PA_atk-s05_13a3:1925_2	mūsikaṃ dāsiṃ hantvā ajja maṃ yavarājānaṃ bhakkhetuṃ māretuṃ icchasī”’ti rañño ajānantasseva imamatthaṃ dīpeti.	1925	
PA_atk-s05_13a3:1926_0	Kumāro “diṭṭhomhi pitarā”ti utrasto palāyi. So puna aḍḍhamāsamattaṃ atikkamitvā “rājānaṃ	1926	
PA_atk-s05_13a3:1926_1	dabbiyā paharitvā māressāmī”ti ekaṃ dīghadaṇḍakaṃ dabbipaharaṇaṃ gahetvā olumbitvā aṭṭhāsi. Rājā –	1926	
PA_atk-s05_13a3:1928	“Daharo cāsi dummedha, paṭhamuppattiko susu;	192	
PA_atk-s05_13a3:1929	Dīghañcetaṃ samāsajja, na te dassāmi jīvita”nti. –	192	
PA_atk-s05_13a3:1930	Tatiyaṃ gāthaṃ sajjhāyanto sopānapādamatthakaṃ abhiruhi.	193	
PA_atk-s05_13a3:1931_0	Tattha paṭhamuppattikoti paṭhamavayena uppattito upeto, paṭhamavaye ṭhitoti attho.	1931	
PA_atk-s05_13a3:1931_1	Susūti taruṇo. Dīghanti dīghadaṇḍakaṃ dabbipaharaṇaṃ. Samāsajjāti gahetvā, olumbitvā	1931	
PA_atk-s05_13a3:1931_2	ṭhitosīti attho. Ayampi gāthā “dummedha, attano vayaṃ paribhuñjituṃ na labhissasi,	1931	
PA_atk-s05_13a3:1931_3	na te dāni nillajjassa jīvitaṃ dassāmi, māretvā khaṇḍākhaṇḍaṃ chinditvā sūleyeva	1931	
PA_atk-s05_13a3:1931_4	āvuṇāpessāmī”ti rañño ajānantasseva kumāraṃ santajjayamānā imamatthaṃ dīpeti.	1931	
PA_atk-s05_13a3:1932_0	So taṃ divasaṃ palāyituṃ asakkonto “jīvitaṃ me dehi, devā”ti rañño pādamūle nipajji.	1932	
PA_atk-s05_13a3:1932_1	Rājā taṃ tajjetvā saṅkhalikāhi bandhāpetvā bandhanāgāre kāretvā setacchattassa heṭṭhā	1932	
PA_atk-s05_13a3:1932_2	alaṅkatarājāsane nisīditvā “amhākaṃ ācariyo disāpāmokkho brāhmaṇo imaṃ mayhaṃ antarāyaṃ	1932	
PA_atk-s05_13a3:1932_3	disvā imā tisso gāthā abhāsī”ti haṭṭhatuṭṭho udānaṃ udānento sesagāthā abhāsi –	1932	
PA_atk-s05_13a3:1934	“Nāntalikkhabhavanena, nāṅgaputtapinena vā;	193	
PA_atk-s05_13a3:1935	Puttena hi patthayito, silokehi pamocito.	193	
PA_atk-s05_13a3:1937	“Sabbaṃ sutamadhīyetha, hīnamukkaṭṭhamajjhimaṃ;	193	
PA_atk-s05_13a3:1938	Sabbassa atthaṃ jāneyya, na ca sabbaṃ payojaye;	193	
PA_atk-s05_13a3:1939	Hoti tādisako kālo, yattha atthāvahaṃ suta”nti.	193	
PA_atk-s05_13a3:1940_0	Tattha nāntalikkhabhavanenāti antalikkhabhavanaṃ vuccati dibbavimānaṃ, ahaṃ ajja	1940	
PA_atk-s05_13a3:1940_1	antalikkhabhavanampi na āruḷho, tasmā antalikkhabhavanenāpi ajja maraṇato na pamocitomhi.	1940	
PA_atk-s05_13a3:1940_2	Nāṅgaputtapinena vāti aṅgasarikkhakena vā puttapinenapi na pamocito. Puttena hi patthayitoti	1940	
PA_atk-s05_13a3:1940_3	ahaṃ pana attano putteneva ajja māretuṃ patthito. Silokehi pamocitoti sohaṃ ācariyena	1940	
PA_atk-s05_13a3:1940_4	bandhitvā dinnāhi gāthāhi pamocito.	1940	
PA_atk-s05_13a3:1941_0	Sutanti pariyattiṃ. Adhīyethāti gaṇheyya sikkheyya. Hīnamukkaṭṭhamajjhimanti hīnaṃ	1941	
PA_atk-s05_13a3:1941_1	vā hotu uttamaṃ vā majjhimaṃ vā, sabbaṃ adhīyitabbamevāti dīpeti. Na ca sabbaṃ payojayeti	1941	
PA_atk-s05_13a3:1941_2	hīnaṃ mantaṃ vā sippaṃ vā majjhimaṃ vā na payojaye, uttamameva payojayeyyāti attho.	1941	
PA_atk-s05_13a3:1941_3	Yattha atthāvahaṃ sutanti yasmiṃ kāle mahosadhapaṇḍitassa kumbhakārakammakaraṇaṃ	1941	
PA_atk-s05_13a3:1941_4	viya yaṃkiñci sikkhitasippaṃ atthāvahaṃ hoti, tādisopi kālo hotiyevāti attho. Aparabhāge	1941	
PA_atk-s05_13a3:1941_5	rañño accayena kumāro rajje patiṭṭhāsi.	1941	
PA_atk-s05_13a3:1942	Satthā imaṃ dhammadesanaṃ āharitvā jātakaṃ samodhānesi – “tadā disāpāmokkho ācariyo ahameva ahosi”nti.	194	
PA_atk-s05_13a3:1943	Mūsikajātakavaṇṇanā tatiyā.	194	
PA_atk-s05_13a3:1945	[374] 4. Cūḷadhanuggahajātakavaṇṇanā	194	
PA_atk-s05_13a3:1946_0	Sabbaṃ bhaṇḍanti idaṃ satthā jetavane viharanto purāṇadutiyikāpalobhanaṃ ārabbha	1946	
PA_atk-s05_13a3:1946_1	kathesi. Tena bhikkhunā “purāṇadutiyikā maṃ, bhante, ukkaṇṭhāpetī”ti vutte satthā	1946	
PA_atk-s05_13a3:1946_2	“esā bhikkhu, itthī na idāneva tuyhaṃ anatthakārikā, pubbepi te etaṃ nissāya asinā	1946	
PA_atk-s05_13a3:1946_3	sīsaṃ chinna”nti vatvā bhikkhūhi yācito atītaṃ āhari.	1946	
PA_atk-s05_13a3:1947_0	Atīte bārāṇasiyaṃ brahmadatte rajjaṃ kārente bodhisatto sakkattaṃ kāresi. Tadā eko	1947	
PA_atk-s05_13a3:1947_1	bārāṇasivāsī brāhmaṇamāṇavo takkasilāyaṃ sabbasippāni uggaṇhitvā dhanukamme nipphattiṃ	1947	
PA_atk-s05_13a3:1947_2	patto cūḷadhanuggahapaṇḍito nāma ahosi. Athassa ācariyo “ayaṃ mayā sadisaṃ sippaṃ	1947	
PA_atk-s05_13a3:1947_3	uggaṇhī”ti attano dhītaraṃ adāsi. So taṃ gahetvā “bārāṇasiṃ gamissāmī”ti maggaṃ paṭipajji.	1947	
PA_atk-s05_13a3:1947_4	Antarāmagge eko vāraṇo ekaṃ padesaṃ suññamakāsi, taṃ ṭhānaṃ abhiruhituṃ na koci ussahi.	1947	
PA_atk-s05_13a3:1947_5	Cūḷadhanuggahapaṇḍito manussānaṃ vārentānaññeva bhariyaṃ gahetvā aṭavimukhaṃ abhiruhi.	1947	
PA_atk-s05_13a3:1947_6	Athassa aṭavimajjhe vāraṇo uṭṭhahi, so taṃ kumbhe sarena vijjhi. Saro vinivijjhitvā	1947	
PA_atk-s05_13a3:1947_7	pacchābhāgena nikkhami. Vāraṇo tattheva pati, dhanuggahapaṇḍito taṃ ṭhānaṃ khemaṃ	1947	
PA_atk-s05_13a3:1947_8	katvā purato aññaṃ aṭaviṃ pāpuṇi. Tatthāpi paññāsa corā maggaṃ hananti. Tampi so	1947	
PA_atk-s05_13a3:1947_9	manussehi vāriyamāno abhiruyha tesaṃ corānaṃ mige vadhitvā maggasamīpe maṃsaṃ pacitvā	1947	
PA_atk-s05_13a3:1947_10	khādantānaṃ ṭhitaṭṭhānaṃ pāpuṇi.	19471	
PA_atk-s05_13a3:1948_0	Tadā taṃ corā alaṅkatapaṭiyattāya bhariyāya saddhiṃ āgacchantaṃ disvā “gaṇhissāma	1948	
PA_atk-s05_13a3:1948_1	na”nti ussāhaṃ kariṃsu. Corajeṭṭhako purisalakkhaṇakusalo, so taṃ oloketvāva “uttamapuriso	1948	
PA_atk-s05_13a3:1948_2	aya”nti ñatvā ekassapi uṭṭhahituṃ nādāsi. Dhanuggahapaṇḍito “gaccha ‘amhākampi ekaṃ	1948	
PA_atk-s05_13a3:1948_3	maṃsasūlaṃ dethā’ti vatvā maṃsaṃ āharā”ti tesaṃ santikaṃ bhariyaṃ pesesi. Sā gantvā	1948	
PA_atk-s05_13a3:1948_4	“ekaṃ kira maṃsasūlaṃ dethā”ti āha. Corajeṭṭhako “anaggho puriso”ti maṃsasūlaṃ dāpesi.	1948	
PA_atk-s05_13a3:1948_5	Corā “amhehi kira pakkaṃ khādita”nti apakkamaṃsasūlaṃ adaṃsu. Dhanuggaho attānaṃ	1948	
PA_atk-s05_13a3:1948_6	sambhāvetvā “mayhaṃ apakkamaṃsasūlaṃ dadantī”ti corānaṃ kujjhi. Corā “kiṃ ayameveko	1948	
PA_atk-s05_13a3:1948_7	puriso, mayaṃ itthiyo”ti kujjhitvā uṭṭhahiṃsu. Dhanuggaho ekūnapaññāsa jane ekūnapaññāsakaṇḍehi	1948	
PA_atk-s05_13a3:1948_8	vijjhitvā pātesi. Corajeṭṭhakaṃ vijjhituṃ kaṇḍaṃ nāhosi. Tassa kira kaṇḍanāḷiyaṃ	1948	
PA_atk-s05_13a3:1948_9	samapaṇṇāsayeva kaṇḍāni. Tesu ekena vāraṇaṃ vijjhi, ekūnapaññāsakaṇḍehi core vijjhitvā	1948	
PA_atk-s05_13a3:1948_10	corajeṭṭhakaṃ pātetvā tassa ure nisinno “sīsamassa chindissāmī”ti bhariyāya hatthato	19481	
PA_atk-s05_13a3:1948_11	asiṃ āharāpesi. Sā taṅkhaṇaññeva corajeṭṭhake lobhaṃ katvā corassa hatthe tharuṃ,	19481	
PA_atk-s05_13a3:1948_12	sāmikassa hatthe dhāraṃ ṭhapesi. Coro tharudaṇḍaṃ parāmasitvā asiṃ nīharitvā dhanuggahassa sīsaṃ chindi.	19481	
PA_atk-s05_13a3:1949_0	So taṃ ghātetvā itthiṃ ādāya gacchanto jātigottaṃ pucchi. Sā “takkasilāyaṃ disāpāmokkhācariyassa	1949	
PA_atk-s05_13a3:1949_1	dhītāmhī”ti āha. “Kathaṃ tvaṃ iminā laddhā”ti. Mayhaṃ pitā “ayaṃ mayā sadisaṃ katvā	1949	
PA_atk-s05_13a3:1949_2	sippaṃ sikkhī”ti tussitvā imassa maṃ adāsi, sāhaṃ tayi sinehaṃ katvā attano kuladattiyaṃ	1949	
PA_atk-s05_13a3:1949_3	sāmikaṃ mārāpesinti. Corajeṭṭhako “kuladattiyaṃ tāvesā sāmikaṃ māresi, aññaṃ panekaṃ	1949	
PA_atk-s05_13a3:1949_4	disvā mampi evamevaṃ karissati, imaṃ chaḍḍetuṃ vaṭṭatī”ti cintetvā gacchanto antarāmagge	1949	
PA_atk-s05_13a3:1949_5	ekaṃ kunnadiṃ uttānatalaṃ taṅkhaṇodakapūraṃ disvā “bhadde, imissaṃ nadiyaṃ susumārā	1949	
PA_atk-s05_13a3:1949_6	kakkhaḷā, kiṃ karomā”ti āha. “Sāmi, sabbaṃ ābharaṇabhaṇḍaṃ mama uttarāsaṅgena bhaṇḍikaṃ	1949	
PA_atk-s05_13a3:1949_7	katvā paratīraṃ netvā puna āgantvā maṃ gahetvā gacchā”ti. So “sādhū”ti sabbaṃ ābharaṇabhaṇḍaṃ	1949	
PA_atk-s05_13a3:1949_8	ādāya nadiṃ otaritvā taranto viya paratīraṃ patvā taṃ chaḍḍetvā pāyāsi. Sā taṃ disvā	1949	
PA_atk-s05_13a3:1949_9	“sāmi, kiṃ maṃ chaḍḍetvā viya gacchasi, kasmā evaṃ karosi, ehi mampi ādāya gacchā”ti	1949	
PA_atk-s05_13a3:1949_10	tena saddhiṃ sallapantī paṭhamaṃ gāthamāha –	19491	
PA_atk-s05_13a3:1951	“Sabbaṃ bhaṇḍaṃ samādāya, pāraṃ tiṇṇosi brāhmaṇa;	195	
PA_atk-s05_13a3:1952	Paccāgaccha lahuṃ khippaṃ, mampi tārehi dānito”ti.	195	
PA_atk-s05_13a3:1953	Tattha lahuṃ khippanti lahuṃ paccāgaccha, khippaṃ mampi tārehi dāni itoti attho.	195	
PA_atk-s05_13a3:1954	Coro taṃ sutvā paratīre ṭhitoyeva dutiyaṃ gāthamāha –	195	
PA_atk-s05_13a3:1956	“Asanthutaṃ maṃ cirasanthutena, nimīni bhotī adhuvaṃ dhuvena;	195	
PA_atk-s05_13a3:1957	Mayāpi bhotī nimineyya aññaṃ, ito ahaṃ dūrataraṃ gamissa”nti.	195	
PA_atk-s05_13a3:1958	Sā heṭṭhā vuttatthāyeva –	195	
PA_atk-s05_13a3:1959_0	Coro pana “ito ahaṃ dūrataraṃ gamissaṃ, tiṭṭha tva”nti vatvā tassā viravantiyāva	1959	
PA_atk-s05_13a3:1959_1	ābharaṇabhaṇḍikaṃ ādāya palāto. Tato sā bālā atricchatāya evarūpaṃ byasanaṃ pattā	1959	
PA_atk-s05_13a3:1959_2	anāthā hutvā avidūre ekaṃ eḷagalāgumbaṃ upagantvā rodamānā nisīdi. Tasmiṃ khaṇe sakko	1959	
PA_atk-s05_13a3:1959_3	devarājā lokaṃ olokento taṃ atricchatāhataṃ sāmikā ca jārā ca parihīnaṃ rodamānaṃ	1959	
PA_atk-s05_13a3:1959_4	disvā “etaṃ niggaṇhitvā lajjāpetvā āgamissāmī”ti mātaliñca pañcasikhañca ādāya tattha	1959	
PA_atk-s05_13a3:1959_5	gantvā nadītīre ṭhatvā “mātali, tvaṃ maccho bhava, pañcasikha tvaṃ sakuṇo bhava,	1959	
PA_atk-s05_13a3:1959_6	ahaṃ pana siṅgālo hutvā mukhena maṃsapiṇḍaṃ gahetvā etissā sammukhaṭṭhānaṃ gamissāmi,	1959	
PA_atk-s05_13a3:1959_7	tvaṃ mayi tattha gate udakato ullaṅghitvā mama purato pata, athāhaṃ mukhena gahitamaṃsapiṇḍaṃ	1959	
PA_atk-s05_13a3:1959_8	chaḍḍetvā macchaṃ gahetuṃ pakkhandissāmi, tasmiṃ khaṇe tvaṃ, pañcasikha, taṃ maṃsapiṇḍaṃ	1959	
PA_atk-s05_13a3:1959_9	gahetvā ākāse uppata, tvaṃ mātali, udake patā”ti āṇāpesi. “Sādhu, devā”ti, mātali,	1959	
PA_atk-s05_13a3:1959_10	maccho ahosi, pañcasikho sakuṇo ahosi. Sakko siṅgālo hutvā maṃsapiṇḍaṃ mukhenādāya	19591	
PA_atk-s05_13a3:1959_11	tassā sammukhaṭṭhānaṃ agamāsi. Maccho udakā uppatitvā siṅgālassa purato pati. So	19591	
PA_atk-s05_13a3:1959_12	mukhena gahitamaṃsapiṇḍaṃ chaḍḍetvā macchassatthāya pakkhandi. Maccho uppatitvā udake	19591	
PA_atk-s05_13a3:1959_13	pati, sakuṇo maṃsapiṇḍaṃ gahetvā ākāse uppati, siṅgālo ubhopi alabhitvā eḷagalāgumbaṃ	19591	
PA_atk-s05_13a3:1959_14	olokento dummukho nisīdi. Sā taṃ disvā “ayaṃ atricchatāhato neva maṃsaṃ, na macchaṃ	19591	
PA_atk-s05_13a3:1959_15	labhī”ti kuṭaṃ bhindantī viya mahāhasitaṃ hasi. Taṃ sutvā siṅgālo tatiyaṃ gāthamāha –	19591	
PA_atk-s05_13a3:1961	“Kāyaṃ eḷagalāgumbe, karoti ahuhāsiyaṃ;	196	
PA_atk-s05_13a3:1962	Nayīdha naccagītaṃ vā, tāḷaṃ vā susamāhitaṃ;	196	
PA_atk-s05_13a3:1963	Anamhikāle susoṇi, kinnu jagghasi sobhane”ti.	196	
PA_atk-s05_13a3:1964_0	Tattha kāyanti kā ayaṃ. Eḷagalāgumbeti kambojigumbe. Ahuhāsiyanti dantavidaṃsakaṃ	1964	
PA_atk-s05_13a3:1964_1	mahāhasitaṃ vuccati, taṃ kā esā etasmiṃ gumbe karotīti pucchati. Nayīdha naccagītaṃ	1964	
PA_atk-s05_13a3:1964_2	vāti imasmiṃ ṭhāne kassaci naccantassa naccaṃ vā gāyantassa gītaṃ vā hatthe susamāhite	1964	
PA_atk-s05_13a3:1964_3	katvā vādentassa susamāhitaṃ hatthatāḷaṃ vā natthi, kaṃ disvā tvaṃ haseyyāsīti dīpeti.	1964	
PA_atk-s05_13a3:1964_4	Anamhikāleti rodanakāle. Susoṇīti sundarasoṇi. Kiṃ nu jagghasīti kena kāraṇena tvaṃ	1964	
PA_atk-s05_13a3:1964_5	rodituṃ yuttakāle arodamānāva mahāhasitaṃ hasasi. Sobhaneti taṃ pasaṃsanto ālapati.	1964	
PA_atk-s05_13a3:1965	Taṃ sutvā sā catutthaṃ gāthamāha –	196	
PA_atk-s05_13a3:1967	“Siṅgāla bāla dummedha, appapaññosi jambuka;	196	
PA_atk-s05_13a3:1968	Jīno macchañca pesiñca, kapaṇo viya jhāyasī”ti.	196	
PA_atk-s05_13a3:1969	Tattha jīnoti jānippatto hutvā. Pesinti maṃsapesiṃ. Kapaṇo viya jhāyasīti sahassabhaṇḍikaṃ parājito kapaṇo viya jhāyasi socasi cintesi.	196	
PA_atk-s05_13a3:1970	Tato siṅgālo pañcamaṃ gāthamāha –	197	
PA_atk-s05_13a3:1972	“Sudassaṃ vajjamaññesaṃ, attano pana duddasaṃ;	197	
PA_atk-s05_13a3:1973	Jīnā patiñca jārañca, maññe tvaññeva jhāyasī”ti.	197	
PA_atk-s05_13a3:1974_0	Tattha tvaññeva jhāyasīti pāpadhamme dussīle ahaṃ tāva mama gocaraṃ na labhissāmi,	1974	
PA_atk-s05_13a3:1974_1	tvaṃ pana atricchatāya hatā taṃmuhuttadiṭṭhake core paṭibaddhacittā hutvā tañca jāraṃ	1974	
PA_atk-s05_13a3:1974_2	kuladattiyañca patiṃ jīnā, maṃ upādāya sataguṇena sahassaguṇena kapaṇatarā hutvā	1974	
PA_atk-s05_13a3:1974_3	jhāyasi rodasi paridevasīti lajjāpetvā vippakāraṃ pāpento mahāsatto evamāha.	1974	
PA_atk-s05_13a3:1975	Sā tassa vacanaṃ sutvā gāthamāha –	197	
PA_atk-s05_13a3:1977	“Evametaṃ migarāja, yathā bhāsasi jambuka;	197	
PA_atk-s05_13a3:1978	Sā nūnāhaṃ ito gantvā, bhattu hessaṃ vasānugā”ti.	197	
PA_atk-s05_13a3:1979	Tattha nūnāti ekaṃsatthe nipāto. Sā ahaṃ ito gantvā puna aññaṃ bhattāraṃ labhitvā ekaṃseneva tassa bhattu vasānugā vasavattinī bhavissāmīti.	197	
PA_atk-s05_13a3:1980	Athassā anācārāya dussīlāya vacanaṃ sutvā sakko devarājā osānagāthamāha –	198	
PA_atk-s05_13a3:1982	“Yo hare mattikaṃ thālaṃ, kaṃsathālampi so hare;	198	
PA_atk-s05_13a3:1983	Kataṃyeva tayā pāpaṃ, punapevaṃ karissasī”ti.	198	
PA_atk-s05_13a3:1984_0	Tassattho – anācāre kiṃ kathesi, yo mattikaṃ thālaṃ harati, suvaṇṇathālarajatathālādippabhedaṃ	1984	
PA_atk-s05_13a3:1984_1	kaṃsathālampi so harateva, idañca tayā pāpaṃ katameva, na sakkā tava saddhātuṃ, sā	1984	
PA_atk-s05_13a3:1984_2	tvaṃ punapi evaṃ karissasiyevāti. Evaṃ so taṃ lajjāpetvā vippakāraṃ pāpetvā sakaṭṭhānameva agamāsi.	1984	
PA_atk-s05_13a3:1985	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.	198	
PA_atk-s05_13a3:1986	Tadā dhanuggaho ukkaṇṭhitabhikkhu ahosi, sā itthī purāṇadutiyikā, sakko devarājā pana ahameva ahosinti.	198	
PA_atk-s05_13a3:1987	Cūḷadhanuggahajātakavaṇṇanā catutthā.	198	
PA_atk-s05_13a3:1989	[375] 5. Kapotajātakavaṇṇanā	198	
PA_atk-s05_13a3:1990_0	Idāni khomhīti idaṃ satthā jetavane viharanto ekaṃ lolabhikkhuṃ ārabbha kathesi.	1990	
PA_atk-s05_13a3:1990_1	Lolavatthu anekaso vitthāritameva. Taṃ pana satthā “saccaṃ kira tvaṃ bhikkhu, lolo”ti	1990	
PA_atk-s05_13a3:1990_2	pucchitvā “āma, bhante”ti vutte “na kho bhikkhu idāneva, pubbepi tvaṃ lolosi, lolatāya	1990	
PA_atk-s05_13a3:1990_3	pana jīvitakkhayaṃ patto”ti vatvā atītaṃ āhari.	1990	
PA_atk-s05_13a3:1991_0	Atīte bārāṇasiyaṃ brahmadatte rajjaṃ kārente bodhisatto pārāvatayoniyaṃ nibbattitvā	1991	
PA_atk-s05_13a3:1991_1	bārāṇasiseṭṭhino mahānase nīḷapacchiyaṃ vasati. Atheko kāko macchamaṃsaluddho tena	1991	
PA_atk-s05_13a3:1991_2	saddhiṃ mettiṃ katvā tattheva vasi. So ekadivasaṃ bahuṃ macchamaṃsaṃ disvā “imaṃ	1991	
PA_atk-s05_13a3:1991_3	khādissāmī”ti nitthunanto nīḷapacchiyaṃyeva nipajjitvā pārāvatena “ehi, samma, gocarāya	1991	
PA_atk-s05_13a3:1991_4	gamissāmā”ti vuccamānopi “ajīrakena nipannomhi, gaccha tva”nti vatvā tasmiṃ gate	1991	
PA_atk-s05_13a3:1991_5	“gato me paccāmittakaṇṭako, idāni yathāruci macchamaṃsaṃ khādissāmī”ti cintento paṭhamaṃ gāthamāha –	1991	
PA_atk-s05_13a3:1993	“Idāni khomhi sukhito arogo, nikkaṇṭako nippatito kapoto;	199	
PA_atk-s05_13a3:1994	Kāhāmi dānī hadayassa tuṭṭhiṃ, tathā hi maṃ maṃsasākaṃ baletī”ti.	199	
PA_atk-s05_13a3:1995_0	Tattha nippatitoti niggato. Kapototi pārāvato. Kāhāmi dānīti karissāmi dāni. Tathā	1995	
PA_atk-s05_13a3:1995_1	hi maṃ maṃsasākaṃ baletīti tathā hi maṃsañca avasesaṃ sākañca mayhaṃ balaṃ karoti,	1995	
PA_atk-s05_13a3:1995_2	uṭṭhehi khādāti vadamānaṃ viya ussāhaṃ mamaṃ karotīti attho.	1995	
PA_atk-s05_13a3:1996_0	So bhattakārake macchamaṃsaṃ pacitvā mahānasā nikkhamma sarīrato sedaṃ pavāhente	1996	
PA_atk-s05_13a3:1996_1	pacchito nikkhamitvā rasakaroṭiyaṃ nilīyitvā “kiri kirī”ti saddamakāsi. Bhattakārako	1996	
PA_atk-s05_13a3:1996_2	vegenāgantvā kākaṃ gahetvā sabbapattāni luñjitvā allasiṅgīverañca siddhatthake ca	1996	
PA_atk-s05_13a3:1996_3	pisitvā lasuṇaṃ pūtitakkena madditvā sakalasarīraṃ makkhetvā ekaṃ kaṭhalaṃ ghaṃsitvā	1996	
PA_atk-s05_13a3:1996_4	vijjhitvā suttakena tassa gīvāyaṃ bandhitvā nīḷapacchiyaṃyeva taṃ pakkhipitvā agamāsi.	1996	
PA_atk-s05_13a3:1996_5	Pārāvato āgantvā taṃ disvā “kā esā balākā mama sahāyassa pacchiyaṃ nipannā, caṇḍo	1996	
PA_atk-s05_13a3:1996_6	hi so āgantvā ghāteyyāpi na”nti parihāsaṃ karonto dutiyaṃ gāthamāha –	1996	
PA_atk-s05_13a3:1998	“Kāyaṃ balākā sikhinī, corī laṅghipitāmahā;	199	
PA_atk-s05_13a3:1999	Oraṃ balāke āgaccha, caṇḍo me vāyaso sakhā”ti.	199	
PA_atk-s05_13a3:2000	Sā heṭṭhā vuttatthāyeva.	200	
PA_atk-s05_13a3:2001	Taṃ sutvā kāko tatiyaṃ gāthamāha –	200	
PA_atk-s05_13a3:2003	“Alañhi te jagghitāye, mamaṃ disvāna edisaṃ;	200	
PA_atk-s05_13a3:2004	Vilūnaṃ sūdaputtena, piṭṭhamaṇḍena makkhita”nti.	200	
PA_atk-s05_13a3:2005	Tattha alanti paṭisedhatthe nipāto. Jagghitāyeti hasituṃ. Idaṃ vuttaṃ hoti – idāni maṃ edisaṃ evaṃ dukkhappattaṃ disvā tava alaṃ hasituṃ, mā edise kāle parihāsakeḷiṃ karohīti.	200	
PA_atk-s05_13a3:2006	So parihāsakeḷiṃ karontova puna catutthaṃ gāthamāha –	200	
PA_atk-s05_13a3:2008	“Sunhāto suvilittosi, annapānena tappito;	200	
PA_atk-s05_13a3:2009	Kaṇṭhe ca te veḷuriyo, agamā nu kajaṅgala”nti.	200	
PA_atk-s05_13a3:2010_0	Tattha kaṇṭhe ca te veḷuriyoti ayaṃ te veḷuriyamaṇipi kaṇṭhe piḷandho, tvaṃ ettakaṃ	2010	
PA_atk-s05_13a3:2010_1	kālaṃ amhākaṃ etaṃ na dassesīti kapālaṃ sandhāyevamāha. Kajaṅgalanti idha bārāṇasīyeva	2010	
PA_atk-s05_13a3:2010_2	“kajaṅgalā”ti adhippetā. Ito nikkhamitvā kacci antonagaraṃ gatosīti pucchati.	2010	
PA_atk-s05_13a3:2011	Tato kāko pañcamaṃ gāthamāha –	201	
PA_atk-s05_13a3:2013	“Mā te mitto amitto vā, agamāsi kajaṅgalaṃ;	201	
PA_atk-s05_13a3:2014	Piñchāni tattha lāyitvā, kaṇṭhe bandhanti vaṭṭana”nti.	201	
PA_atk-s05_13a3:2015	Tattha piñchānīti pattāni. Tattha lāyitvāti tasmiṃ bārāṇasinagare luñcitvā. Vaṭṭananti kaṭhalikaṃ.	201	
PA_atk-s05_13a3:2016	Taṃ sutvā pārāvato osānagāthamāha –	201	
PA_atk-s05_13a3:2018	“Punapāpajjasī samma, sīlañhi tava tādisaṃ;	201	
PA_atk-s05_13a3:2019	Na hi mānusakā bhogā, subhuñjā honti pakkhinā”ti.	201	
PA_atk-s05_13a3:2020	Tattha punapāpajjasīti punapi evarūpaṃ āpajjissasi. Evarūpañhi te sīlanti.	202	
PA_atk-s05_13a3:2021	Iti naṃ so ovaditvā tattha avasitvā pakkhe pasāretvā aññattha agamāsi. Kākopi tattheva jīvitakkhayaṃ pāpuṇi.	202	
PA_atk-s05_13a3:2022_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2022	
PA_atk-s05_13a3:2022_1	lolabhikkhu anāgāmiphale patiṭṭhahi. Tadā kāko lolabhikkhu ahosi, kapoto pana ahameva ahosinti.	2022	
PA_atk-s05_13a3:2023	Kapotajātakavaṇṇanā pañcamā.	202	
PA_atk-s05_13a3:2024	Aḍḍhavaggo tatiyo.	202	
PA_atk-s05_13a3:2025	Jātakuddānaṃ –	202	
PA_atk-s05_13a3:2026	Maṇikuṇḍala sujātā, venasākhañca oragaṃ;	202	
PA_atk-s05_13a3:2027	Ghaṭaṃ koraṇḍi laṭuki, dhammapālaṃ migaṃ tathā.	202	
PA_atk-s05_13a3:2028	Suyonandī vaṇṇāroha, sīlaṃ hirī khajjopanaṃ;	202	
PA_atk-s05_13a3:2029	Ahi gumbiya sāḷiyaṃ, tacasāraṃ mittavindaṃ.	202	
PA_atk-s05_13a3:2030	Palāsañceva dīghiti, migapotaka mūsikaṃ;	203	
PA_atk-s05_13a3:2031	Dhanuggaho kapotañca, jātakā pañcavīsati.	203	
PA_atk-s05_13a3:2032	Pañcakanipātavaṇṇanā niṭṭhitā.	203	
PA_atk-s05_13a3:2033	6. Chakkanipāto	203	
PA_atk-s05_13a3:2034	1. Avāriyavaggo	203	
PA_atk-s05_13a3:2036	[376] 1. Avāriyajātakavaṇṇanā	203	
PA_atk-s05_13a3:2037_0	Māsu kujjha bhūmipatīti idaṃ satthā jetavane viharanto ekaṃ titthanāvikaṃ ārabbha	2037	
PA_atk-s05_13a3:2037_1	kathesi. So kira bālo ahosi aññāṇo, neva so buddhādīnaṃ ratanānaṃ, na aññesaṃ puggalānaṃ	2037	
PA_atk-s05_13a3:2037_2	guṇaṃ jānāti, caṇḍo pharuso sāhasiko. Atheko jānapado bhikkhu “buddhupaṭṭhānaṃ karissāmī”ti	2037	
PA_atk-s05_13a3:2037_3	āgacchanto sāyaṃ aciravatītitthaṃ patvā taṃ evamāha “upāsaka, paratīraṃ gamissāmi,	2037	
PA_atk-s05_13a3:2037_4	nāvaṃ me dehī”ti. “Bhante, idāni akālo, ekasmiṃ ṭhāne vasassū”ti. “Upāsaka, idha	2037	
PA_atk-s05_13a3:2037_5	kuhiṃ vasissāmi, maṃ gaṇhitvā gacchā”ti. So kujjhitvā “ehi re samaṇa, vahāmī”ti theraṃ	2037	
PA_atk-s05_13a3:2037_6	nāvaṃ āropetvā ujukaṃ agantvā heṭṭhā nāvaṃ netvā ulloḷaṃ katvā tassa pattacīvaraṃ	2037	
PA_atk-s05_13a3:2037_7	temetvā kilametvā tīraṃ patvā andhakāravelāyaṃ uyyojesi. Atha so vihāraṃ gantvā taṃ	2037	
PA_atk-s05_13a3:2037_8	divasaṃ buddhupaṭṭhānassa okāsaṃ alabhitvā punadivase satthāraṃ upasaṅkamitvā vanditvā	2037	
PA_atk-s05_13a3:2037_9	ekamantaṃ nisīditvā satthārā katapaṭisanthāro “kadā āgatosī”ti vutte “hiyyo, bhante”ti	2037	
PA_atk-s05_13a3:2037_10	vatvā “atha kasmā ajja buddhupaṭṭhānaṃ āgatosī”ti vutte tamatthaṃ ārocesi. Taṃ sutvā	20371	
PA_atk-s05_13a3:2037_11	satthā “na kho bhikkhu idāneva, pubbepesa caṇḍo pharuso sāhasiko, idāni pana tena	20371	
PA_atk-s05_13a3:2037_12	tvaṃ kilamito, pubbepesa paṇḍite kilamesī”ti vatvā tena yācito atītaṃ āhari.	20371	
PA_atk-s05_13a3:2038_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	2038	
PA_atk-s05_13a3:2038_1	vayappatto takkasilāyaṃ sabbasippāni uggaṇhitvā isipabbajjaṃ pabbajitvā dīghamaddhānaṃ	2038	
PA_atk-s05_13a3:2038_2	himavante phalāphalena yāpetvā loṇambilasevanatthāya bārāṇasiṃ patvā rājuyyāne vasitvā	2038	
PA_atk-s05_13a3:2038_3	punadivase nagaraṃ bhikkhāya pāvisi. Atha naṃ rājaṅgaṇappattaṃ rājā disvā tassa iriyāpathe	2038	
PA_atk-s05_13a3:2038_4	pasīditvā antepuraṃ ānetvā bhojetvā paṭiññaṃ gahetvā rājuyyāne vasāpesi, devasikaṃ	2038	
PA_atk-s05_13a3:2038_5	upaṭṭhānaṃ agamāsi. Tamenaṃ bodhisatto “raññā nāma, mahārāja, cattāri agatigamanāni	2038	
PA_atk-s05_13a3:2038_6	vajjetvā appamattena khantimettānuddayasampannena hutvā dhammena rajjaṃ kāretabba”nti	2038	
PA_atk-s05_13a3:2038_7	vatvā devasikaṃ ovadanto –	2038	
PA_atk-s05_13a3:2040	“Māsu kujjha bhūmipati, māsu kujjha rathesabha;	204	
PA_atk-s05_13a3:2041	Kuddhaṃ appaṭikujjhanto, rājā raṭṭhassa pūjito.	204	
PA_atk-s05_13a3:2043	“Gāme vā yadi vāraññe, ninne vā yadi vā thale;	204	
PA_atk-s05_13a3:2044	Sabbattha anusāsāmi, māsu kujjha rathesabhā”ti. – dve gāthā abhāsi;	204	
PA_atk-s05_13a3:2045_0	Tattha raṭṭhassa pūjitoti evarūpo rājā raṭṭhassa pūjanīyo hotīti attho. Sabbattha	2045	
PA_atk-s05_13a3:2045_1	anusāsāmīti etesu gāmādīsu yattha katthaci vasantopāhaṃ mahārāja, imāya eva anusiṭṭhiyā	2045	
PA_atk-s05_13a3:2045_2	tamanusāsāmi, etesu vā gāmādīsu yattha katthaci ekasmimpi ekasattepi anusāsāmi. Māsu	2045	
PA_atk-s05_13a3:2045_3	kujjha rathesabhāti evamevāhaṃ taṃ anusāsāmi, raññā nāma kujjhatuṃ na vaṭṭati. Kiṃkāraṇā?	2045	
PA_atk-s05_13a3:2045_4	Rājāno nāma vācāvudhā, tesaṃ kuddhānaṃ vacanamatteneva bahū jīvitakkhayaṃ pāpuṇantīti.	2045	
PA_atk-s05_13a3:2046_0	Evaṃ bodhisatto rañño āgatāgatadivase imā dve gāthā abhāsi. Rājā anusiṭṭhiyā pasannacitto	2046	
PA_atk-s05_13a3:2046_1	mahāsattassa satasahassuṭṭhānakaṃ ekaṃ gāmavaraṃ adāsi, bodhisatto paṭikkhipi. Iti	2046	
PA_atk-s05_13a3:2046_2	so tattheva dvādasasaṃvaccharaṃ vasitvā “aticiraṃ nivutthomhi, janapadacārikaṃ tāva	2046	
PA_atk-s05_13a3:2046_3	caritvā āgamissāmī”ti rañño akathetvāva uyyānapālaṃ āmantetvā “tāta, ukkaṇṭhitarūposmi,	2046	
PA_atk-s05_13a3:2046_4	janapadaṃ caritvā āgamissāmi, tvaṃ rañño katheyyāsī”ti vatvā pakkanto gaṅgāya nāvātitthaṃ	2046	
PA_atk-s05_13a3:2046_5	pāpuṇi. Tattha avāriyapitā nāma nāviko ahosi. So bālo neva guṇavantānaṃ guṇaṃ jānāti,	2046	
PA_atk-s05_13a3:2046_6	na attano āyāpāyaṃ jānāti, so gaṅgaṃ taritukāmaṃ janaṃ paṭhamaṃ tāretvā pacchā vetanaṃ	2046	
PA_atk-s05_13a3:2046_7	yācati, vetanaṃ adentehi saddhiṃ kalahaṃ karonto akkosappahāreyeva bahū labhati,	2046	
PA_atk-s05_13a3:2046_8	appaṃ lābhaṃ, evarūpo andhabālo. Taṃ sandhāya satthā abhisambuddho hutvā tatiyaṃ gāthamāha –	2046	
PA_atk-s05_13a3:2048	“Avāriyapitā nāma, ahu gaṅgāya nāviko;	204	
PA_atk-s05_13a3:2049	Pubbe janaṃ tāretvāna, pacchā yācati vetanaṃ;	204	
PA_atk-s05_13a3:2050	Tenassa bhaṇḍanaṃ hoti, na ca bhogehi vaḍḍhatī”ti.	205	
PA_atk-s05_13a3:2051_0	Tattha avāriyapitā nāmāti avāriyā nāma tassa dhītā, tassā vasena avāriyapitā nāma	2051	
PA_atk-s05_13a3:2051_1	jāto. Tenassa bhaṇḍananti tena kāraṇena, tena vā pacchā yāciyamānena janena saddhiṃ	2051	
PA_atk-s05_13a3:2051_2	tassa bhaṇḍanaṃ hoti.	2051	
PA_atk-s05_13a3:2052_0	Bodhisatto taṃ nāvikaṃ upasaṅkamitvā “āvuso, paratīraṃ maṃ nehī”ti āha. Taṃ sutvā	2052	
PA_atk-s05_13a3:2052_1	so āha “samaṇa, kiṃ me nāvāvetanaṃ dassasī”ti? “Āvuso, ahaṃ bhogavaḍḍhiṃ atthavaḍḍhiṃ	2052	
PA_atk-s05_13a3:2052_2	dhammavaḍḍhiṃ nāma te kathessāmī”ti. Taṃ sutvā nāviko “dhuvaṃ esa mayhaṃ kiñci dassatī”ti	2052	
PA_atk-s05_13a3:2052_3	taṃ paratīraṃ netvā “dehi me nāvāya vetana”nti āha. So tassa “sādhu, āvuso”ti paṭhamaṃ	2052	
PA_atk-s05_13a3:2052_4	bhogavaḍḍhiṃ kathento –	2052	
PA_atk-s05_13a3:2054	“Atiṇṇaṃyeva yācassu, apāraṃ tāta nāvika;	205	
PA_atk-s05_13a3:2055	Añño hi tiṇṇassa mano, añño hoti pāresino”ti. – gāthamāha;	205	
PA_atk-s05_13a3:2056_0	Tattha apāranti tāta, nāvika paratīraṃ atiṇṇameva janaṃ orimatīre ṭhitaññeva vetanaṃ	2056	
PA_atk-s05_13a3:2056_1	yācassu, tato laddhañca gahetvā guttaṭṭhāne ṭhapetvā pacchā manusse paratīraṃ neyyāsi,	2056	
PA_atk-s05_13a3:2056_2	evaṃ te bhogavaḍḍhi bhavissati. Añño hi tiṇṇassa manoti tāta nāvika, paratīraṃ gatassa	2056	
PA_atk-s05_13a3:2056_3	añño mano bhavati, adatvāva gantukāmo hoti. Yo panesa pāresī nāma paratīraṃ esati,	2056	
PA_atk-s05_13a3:2056_4	paratīraṃ gantukāmo hoti, so atirekampi datvā gantukāmo hoti, iti pāresino añño mano	2056	
PA_atk-s05_13a3:2056_5	hoti, tasmā tvaṃ atiṇṇameva yāceyyāsi, ayaṃ tāva te bhogānaṃ vaḍḍhi nāmāti.	2056	
PA_atk-s05_13a3:2057_0	Taṃ sutvā nāviko cintesi “ayaṃ tāva me ovādo bhavissati, idāni panesa aññaṃ kiñci	2057	
PA_atk-s05_13a3:2057_1	mayhaṃ dassatī”ti. Atha naṃ bodhisatto “ayaṃ tāva te, āvuso, bhogavaḍḍhi, idāni atthadhammavaḍḍhiṃ	2057	
PA_atk-s05_13a3:2057_2	suṇāhī”ti vatvā ovadanto –	2057	
PA_atk-s05_13a3:2059	“Gāme vā yadi vāraññe, ninne vā yadi vā thale;	205	
PA_atk-s05_13a3:2060	Sabbattha anusāsāmi, māsu kujjhittha nāvikā”ti. – gāthamāha;	206	
PA_atk-s05_13a3:2061_0	Itissa imāya gāthāya atthadhammavaḍḍhiṃ kathetvā “ayaṃ te atthavaḍḍhi ca dhammavaḍḍhi	2061	
PA_atk-s05_13a3:2061_1	cā”ti āha. So pana dandhapuriso taṃ ovādaṃ na kiñci maññamāno “idaṃ, samaṇa, tayā	2061	
PA_atk-s05_13a3:2061_2	mayhaṃ dinnaṃ nāvāvetana”nti āha. “Āmāvuso”ti. “Mayhaṃ iminā kammaṃ natthi, aññaṃ	2061	
PA_atk-s05_13a3:2061_3	me dehī”ti. “Āvuso, idaṃ ṭhapetvā mayhaṃ aññaṃ natthī”ti. “Atha tvaṃ kasmā mama nāvaṃ	2061	
PA_atk-s05_13a3:2061_4	āruḷhosī”ti tāpasaṃ gaṅgātīre pātetvā ure nisīditvā mukhamevassa pothesi.	2061	
PA_atk-s05_13a3:2062_0	Satthā “iti so, bhikkhave, tāpaso yaṃ ovādaṃ datvā rañño santikā gāmavaraṃ labhi,	2062	
PA_atk-s05_13a3:2062_1	tameva ovādaṃ andhabālassa nāvikassa kathetvā mukhapothanaṃ pāpuṇi, tasmā ovādaṃ	2062	
PA_atk-s05_13a3:2062_2	dentena yuttajanasseva dātabbo, na ayuttajanassā”ti vatvā abhisambuddho hutvā tadanantaraṃ gāthamāha –	2062	
PA_atk-s05_13a3:2064	“Yāyevānusāsaniyā, rājā gāmavaraṃ adā;	206	
PA_atk-s05_13a3:2065	Tāyevānusāsaniyā, nāviko paharī mukha”nti.	206	
PA_atk-s05_13a3:2066_0	Tassa taṃ paharantasseva bhariyā bhattaṃ gahetvā āgatā pāpapurisaṃ disvā “sāmi, ayaṃ	2066	
PA_atk-s05_13a3:2066_1	tāpaso nāma rājakulūpako, mā paharī”ti āha. So kujjhitvā “tvaṃ me imaṃ kūṭatāpasaṃ	2066	
PA_atk-s05_13a3:2066_2	paharituṃ na desī”ti uṭṭhāya taṃ paharitvā pātesi. Atha bhattapāti patitvā bhijji,	2066	
PA_atk-s05_13a3:2066_3	tassā ca pana garugabbhāya gabbho bhūmiyaṃ pati. Atha naṃ manussā samparivāretvā	2066	
PA_atk-s05_13a3:2066_4	“purisaghātakacoro”ti gahetvā bandhitvā rañño dassesuṃ. Rājā vinicchinitvā tassa	2066	
PA_atk-s05_13a3:2066_5	rājāṇaṃ kāresi. Satthā abhisambuddho hutvā tamatthaṃ pakāsento osānagāthamāha –	2066	
PA_atk-s05_13a3:2068	“Bhattaṃ bhinnaṃ hatā bhariyā, gabbho ca patito chamā;	206	
PA_atk-s05_13a3:2069	Migova jātarūpena, na tenatthaṃ abandhi sū”ti.	206	
PA_atk-s05_13a3:2070_0	Tattha bhattaṃ bhinnanti bhattapāti bhinnā. Hatāti pahatā. Chamāti bhūmiyaṃ. Migova	2070	
PA_atk-s05_13a3:2070_1	jātarūpenāti yathā migo suvaṇṇaṃ vā hiraññaṃ vā muttāmaṇiādīni vā madditvā gacchantopi	2070	
PA_atk-s05_13a3:2070_2	attharitvā nipajjantopi tena jātarūpena attano atthaṃ vaḍḍhetuṃ nibbattetuṃ na sakkoti,	2070	
PA_atk-s05_13a3:2070_3	evameva so andhabālo paṇḍitehi dinnaṃ ovādaṃ sutvāpi attano atthaṃ vaḍḍhetuṃ nibbattetuṃ	2070	
PA_atk-s05_13a3:2070_4	nāsakkhīti vuttaṃ hoti. Abandhi sūti ettha abandhi soti evamattho daṭṭhabbo. Sa-oiti	2070	
PA_atk-s05_13a3:2070_5	imesaṃ padānañhi sūti sandhi hoti.	2070	
PA_atk-s05_13a3:2071_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2071	
PA_atk-s05_13a3:2071_1	so bhikkhu sotāpattiphale patiṭṭhahi. Tadā nāviko idāni nāvikova ahosi, rājā ānando,	2071	
PA_atk-s05_13a3:2071_2	tāpaso pana ahameva ahosinti.	2071	
PA_atk-s05_13a3:2072	Avāriyajātakavaṇṇanā paṭhamā.	207	
PA_atk-s05_13a3:2074	[377] 2. Setaketujātakavaṇṇanā	207	
PA_atk-s05_13a3:2075	Mā tāta kujjhi na hi sādhu kodhoti idaṃ satthā jetavane viharanto kuhakabhikkhuṃ ārabbha kathesi, paccuppannavatthu uddālajātake āvi bhavissati.	207	
PA_atk-s05_13a3:2076_0	Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ disāpāmokkho	2076	
PA_atk-s05_13a3:2076_1	ācariyo hutvā pañcasate māṇave mante vācesi. Tesaṃ jeṭṭhako setaketu nāma udiccabrāhmaṇakule	2076	
PA_atk-s05_13a3:2076_2	nibbattamāṇavo, tassa jātiṃ nissāya mahanto māno ahosi. So ekadivasaṃ aññehi māṇavehi	2076	
PA_atk-s05_13a3:2076_3	saddhiṃ nagarā nikkhamanto nagaraṃ pavisantaṃ ekaṃ caṇḍālaṃ disvā “kosi tva”nti pucchitvā	2076	
PA_atk-s05_13a3:2076_4	“caṇḍālohamasmī”ti vutte tassa sarīraṃ paharitvā āgatavātassa attano sarīre phusanabhayena	2076	
PA_atk-s05_13a3:2076_5	“nassa, caṇḍāla, kāḷakaṇṇī, adhovātaṃ yāhī”ti vatvā vegena tassa uparivātaṃ agamāsi.	2076	
PA_atk-s05_13a3:2076_6	Caṇḍālo sīghataraṃ gantvā tassa uparivāte aṭṭhāsi. Atha naṃ so “nassa kāḷakaṇṇī”ti	2076	
PA_atk-s05_13a3:2076_7	suṭṭhutaraṃ akkosi paribhāsi. Taṃ sutvā caṇḍālo “tvaṃ kosī”ti pucchi. “Brāhmaṇamāṇavohamasmī”ti.	2076	
PA_atk-s05_13a3:2076_8	“Brāhmaṇo hotu, mayā pana puṭṭhapañhaṃ kathetuṃ sakkhissasī”ti. “Āma, sakkhissāmī”ti.	2076	
PA_atk-s05_13a3:2076_9	“Sace na sakkosi, pādantarena taṃ gamemī”ti. So attānaṃ takketvā “gamehī”ti āha.	2076	
PA_atk-s05_13a3:2077_0	Caṇḍālaputto tassa kathaṃ parisaṃ gāhāpetvā “māṇava, disā nāma katarā”ti pañhaṃ pucchi.	2077	
PA_atk-s05_13a3:2077_1	“Disā nāma puratthimādayo catasso disā”ti. Caṇḍālo “nāhaṃ taṃ etaṃ disaṃ pucchāmi,	2077	
PA_atk-s05_13a3:2077_2	tvaṃ ettakampi ajānanto mama sarīre pahaṭavātaṃ jigucchasī”ti taṃ khandhaṭṭhike gahetvā	2077	
PA_atk-s05_13a3:2077_3	onametvā attano pādantarena gamesi. Māṇavā taṃ pavattiṃ ācariyassa ācikkhiṃsu. Taṃ	2077	
PA_atk-s05_13a3:2077_4	sutvā ācariyo “saccaṃ kira, tāta, setaketu caṇḍālenāsi pādantarena gamito”ti? “Āma,	2077	
PA_atk-s05_13a3:2077_5	ācariya, so maṃ caṇḍāladāsiputto disāmattampi na jānāsī”ti attano pādantarena gamesi,	2077	
PA_atk-s05_13a3:2077_6	idāni disvā kattabbaṃ assa jānissāmīti kuddho caṇḍālaputtaṃ akkosi paribhāsi. Atha	2077	
PA_atk-s05_13a3:2077_7	naṃ ācariyo ‘tāta, setaketu mā tassa kujjhi, paṇḍito caṇḍāladāsiputto, na so taṃ	2077	
PA_atk-s05_13a3:2077_8	etaṃ disaṃ pucchati, aññaṃ disaṃ pucchi, tayā pana diṭṭhasutaviññātato adiṭṭhāsutāviññātameva	2077	
PA_atk-s05_13a3:2077_9	bahutara”nti ovadanto dve gāthā abhāsi –	2077	
PA_atk-s05_13a3:2079	“Mā tāta kujjhi na hi sādhu kodho, bahumpi te adiṭṭhamassutañca;	207	
PA_atk-s05_13a3:2080	Mātā pitā disatā setaketu, ācariyamāhu disataṃ pasatthā.	208	
PA_atk-s05_13a3:2082	“Agārino annadapānavatthadā, avhāyikā tampi disaṃ vadanti;	208	
PA_atk-s05_13a3:2083	Esā disā paramā setaketu, yaṃ patvā dukkhī sukhino bhavantī”ti.	208	
PA_atk-s05_13a3:2084_0	Tattha na hi sādhu kodhoti kodho nāma uppajjamāno subhāsitadubbhāsitaṃ atthānatthaṃ	2084	
PA_atk-s05_13a3:2084_1	hitāhitaṃ jānituṃ na detīti na sādhu na laddhako. Bahumpi te adiṭṭhanti tayā cakkhunā	2084	
PA_atk-s05_13a3:2084_2	adiṭṭhaṃ sotena ca assutameva bahutaraṃ. Disatāti disā. Mātāpitaro puttānaṃ purimataraṃ	2084	
PA_atk-s05_13a3:2084_3	uppannattā puratthimadisā nāma jātāti vadati. Ācariyamāhu disataṃ pasatthāti ācariyā	2084	
PA_atk-s05_13a3:2084_4	pana dakkhiṇeyyattā disataṃ pasatthā dakkhiṇā disāti buddhādayo ariyā āhu kathenti dīpenti.	2084	
PA_atk-s05_13a3:2085_0	Agārinoti gahaṭṭhā. Annadapānavatthadāti annadā, pānadā, vatthadā ca. Avhāyikāti	2085	
PA_atk-s05_13a3:2085_1	“etha deyyadhammaṃ paṭiggaṇhathā”ti pakkosanakā. Tampi disaṃ vadantīti tampi buddhādayo	2085	
PA_atk-s05_13a3:2085_2	ariyā ekaṃ disaṃ vadanti. Iminā catupaccayadāyakā gahaṭṭhā paccaye apadisitvā dhammikasamaṇabrāhmaṇehi	2085	
PA_atk-s05_13a3:2085_3	upagantabbattā ekā disā nāmāti dīpeti. Aparo nayo – ye ete agārino annapānavatthadā,	2085	
PA_atk-s05_13a3:2085_4	tesaṃ chakāmasaggasampattidāyakaṭṭhena uparūpari avhāyanato ye avhāyikā dhammikasamaṇabrāhmaṇā,	2085	
PA_atk-s05_13a3:2085_5	tampi disaṃ vadanti, buddhādayo ariyā uparimadisaṃ nāma vadantīti dīpeti. Vuttampi cetaṃ –	2085	
PA_atk-s05_13a3:2086	“Mātā pitā disā pubbā, ācariyā dakkhiṇā disā;	208	
PA_atk-s05_13a3:2087	Puttadārā disā pacchā, mittāmaccā ca uttarā.	208	
PA_atk-s05_13a3:2088	“Dāsakammakarā heṭṭhā, uddhaṃ samaṇabrāhmaṇā;	208	
PA_atk-s05_13a3:2089	Etā disā namasseyya, alamatto kule gihī”ti. ;	208	
PA_atk-s05_13a3:2090_0	Esā disāti idaṃ pana nibbānaṃ sandhāya vuttaṃ. Jātiādinā hi nānappakārena dukkhena	2090	
PA_atk-s05_13a3:2090_1	dukkhitā sattā yaṃ patvā niddukkhā sukhino bhavanti, esā eva ca sattehi agatapubbā	2090	
PA_atk-s05_13a3:2090_2	disā nāma. Teneva ca nibbānaṃ “paramā”ti āha. Vuttampi cetaṃ –	2090	
PA_atk-s05_13a3:2091	“Samatittikaṃ anavasesakaṃ, telapattaṃ yathā parihareyya;	209	
PA_atk-s05_13a3:2092	Evaṃ sacittamanurakkhe, patthayāno disaṃ agatapubba”nti. ;	209	
PA_atk-s05_13a3:2093_0	Evaṃ mahāsatto māṇavassa disā kathesi. So pana “caṇḍālenamhi pādantarena gamito”ti	2093	
PA_atk-s05_13a3:2093_1	tasmiṃ ṭhāne avasitvā takkasilaṃ gantvā disāpāmokkhācariyassa santike sabbasippāni	2093	
PA_atk-s05_13a3:2093_2	uggaṇhitvā ācariyena anuññāto takkasilato nikkhamitvā sabbasamayasippaṃ sikkhanto	2093	
PA_atk-s05_13a3:2093_3	vicari. So ekaṃ paccantagāmaṃ patvā taṃ nissāya vasante pañcasate tāpase disvā tesaṃ	2093	
PA_atk-s05_13a3:2093_4	santike pabbajitvā yaṃ te jānanti sippamantacaraṇaṃ, taṃ uggaṇhitvā gaṇasatthā hutvā	2093	
PA_atk-s05_13a3:2093_5	tehi parivārito bārāṇasiṃ gantvā punadivase bhikkhaṃ caranto rājaṅgaṇaṃ agamāsi.	2093	
PA_atk-s05_13a3:2093_6	Rājā tāpasānaṃ iriyāpathe pasīditvā antonivesane bhojetvā te attano uyyāne vasāpesi.	2093	
PA_atk-s05_13a3:2093_7	So ekadivasaṃ tāpase parivisitvā “ajja sāyanhe uyyānaṃ gantvā ayye vandissāmī”ti āha.	2093	
PA_atk-s05_13a3:2094_0	Setaketu uyyānaṃ gantvā tāpase sannipātetvā “mārisā, ajja rājā āgamissati, rājāno	2094	
PA_atk-s05_13a3:2094_1	ca nāma sakiṃ ārādhetvā yāvatāyukaṃ sukhaṃ jīvituṃ sakkā, ajja ekacce vaggulivataṃ	2094	
PA_atk-s05_13a3:2094_2	caratha, ekacce kaṇṭakaseyyaṃ kappetha, ekacce pañcātapaṃ tappetha, ekacce ukkuṭikappadhānamanuyuñjatha,	2094	
PA_atk-s05_13a3:2094_3	ekacce udakorohaṇakammaṃ karotha, ekacce mante sajjhāyathā”ti vicāretvā sayaṃ pakkasāladvāre	2094	
PA_atk-s05_13a3:2094_4	apassayapīṭhake nisīditvā pañcavaṇṇaraṅgasamujjalavāsanaṃ ekaṃ potthakaṃ vicitravaṇṇe	2094	
PA_atk-s05_13a3:2094_5	ādhārake ṭhapetvā susikkhitehi catūhi pañcahi māṇavehi pucchite pucchite pañhe kathesi.	2094	
PA_atk-s05_13a3:2094_6	Tasmiṃ khaṇe rājā āgantvā te micchātapaṃ karonte disvā tuṭṭho setaketuṃ upasaṅkamitvā	2094	
PA_atk-s05_13a3:2094_7	vanditvā ekamantaṃ nisinno purohitena saddhiṃ sallapanto tatiyaṃ gāthamāha –	2094	
PA_atk-s05_13a3:2096	“Kharājinā jaṭilā paṅkadantā, dummakkharūpā yeme jappanti mante;	209	
PA_atk-s05_13a3:2097	Kacci nu te mānusake payoge, idaṃ vidū parimuttā apāyā”ti.	209	
PA_atk-s05_13a3:2098_0	Tattha kharājināti sakhurehi ajinacammehi samannāgatā. Paṅkadantāti dantakaṭṭhassa	2098	
PA_atk-s05_13a3:2098_1	akhādanena malaggahitadantā. Dummakkharūpāti anañjitāmaṇḍitalūkhanivāsanapārupanā	2098	
PA_atk-s05_13a3:2098_2	mālāgandhavilepanavajjitā, kiliṭṭharūpāti vuttaṃ hoti. Yeme jappantīti ye ime mante	2098	
PA_atk-s05_13a3:2098_3	sajjhāyanti. Mānusake payogeti manussehi kattabbapayoge ṭhitā. Idaṃ vidū parimuttā	2098	
PA_atk-s05_13a3:2098_4	apāyāti imasmiṃ payoge ṭhatvā imaṃ lokaṃ viditvā pākaṭaṃ katvā “kacci ete isayo catūhi	2098	
PA_atk-s05_13a3:2098_5	apāyehi muttā”ti pucchati.	2098	
PA_atk-s05_13a3:2099	Taṃ sutvā purohito catutthaṃ gāthamāha –	209	
PA_atk-s05_13a3:2101	“Pāpāni kammāni karitva rāja, bahussuto ce na careyya dhammaṃ;	210	
PA_atk-s05_13a3:2102	Sahassavedopi na taṃ paṭicca, dukkhā pamuñce caraṇaṃ apatvā”ti.	210	
PA_atk-s05_13a3:2103_0	Tattha karitvāti katvā. Caraṇanti saha sīlena aṭṭha samāpattiyo. Idaṃ vuttaṃ hoti.	2103	
PA_atk-s05_13a3:2103_1	Mahārāja, “ahaṃ bahussutomhī”ti sahassavedopi ce tividhaṃ sucaritadhammaṃ na careyya,	2103	
PA_atk-s05_13a3:2103_2	pāpāneva kareyya, so tāni pāpāni kammāni katvā taṃ bāhusaccaṃ paṭicca sīlasamāpattisaṅkhātaṃ	2103	
PA_atk-s05_13a3:2103_3	caraṇaṃ appatvā dukkhā na pamuñce, apāyadukkhato na muccatevāti.	2103	
PA_atk-s05_13a3:2104_0	Taṃ sutvā rājā tāpasesu pasādaṃ hari. Tato setaketu cintesi “imassa rañño tāpasesu	2104	
PA_atk-s05_13a3:2104_1	pasādo udapādi, taṃ panesa purohito vāsiyā paharitvā viya chindi, mayā etena saddhiṃ	2104	
PA_atk-s05_13a3:2104_2	kathetuṃ vaṭṭatī”ti. So tena saddhiṃ kathento pañcamaṃ gāthamāha –	2104	
PA_atk-s05_13a3:2106	“Sahassavedopi na taṃ paṭicca, dukkhā pamuñce caraṇaṃ apatvā;	210	
PA_atk-s05_13a3:2107	Maññāmi vedā aphalā bhavanti, sasaṃyamaṃ caraṇameva sacca”nti.	210	
PA_atk-s05_13a3:2108_0	Tassattho – sace sahassavedopi taṃ bāhusaccaṃ paṭicca caraṇaṃ appatvā attānaṃ dukkhā	2108	
PA_atk-s05_13a3:2108_1	na pamuñce, evaṃ sante ahaṃ maññāmi “tayo vedā aphalā honti, sasīlaṃ samāpatticaraṇameva saccaṃ hotī”ti.	2108	
PA_atk-s05_13a3:2109	Taṃ sutvā purohito chaṭṭhaṃ gāthamāha –	210	
PA_atk-s05_13a3:2111	“Na heva vedā aphalā bhavanti, sasaṃyamaṃ caraṇameva saccaṃ;	211	
PA_atk-s05_13a3:2112	Kittiñhi pappoti adhicca vede, santiṃ puṇeti caraṇena danto”ti.	211	
PA_atk-s05_13a3:2113_0	Tassattho – tayo vedā aphalā na bhavanti, sasaṃyamaṃ caraṇameva saccaṃ seyyaṃ uttamaṃ	2113	
PA_atk-s05_13a3:2113_1	pavaraṃ na heva hoti. Kiṃkāraṇā? Kittiñhi pappoti adhicca vedeti tayo vede adhicca	2113	
PA_atk-s05_13a3:2113_2	diṭṭhadhamme kittimattaṃ yasamattaṃ lābhamattaṃ labhati, ito paraṃ aññaṃ natthi,	2113	
PA_atk-s05_13a3:2113_3	tasmā na te aphalā. Santiṃ puṇeti caraṇena dantoti sīle patiṭṭhāya samāpattiyo nibbattetvā	2113	
PA_atk-s05_13a3:2113_4	samāpattipadaṭṭhānaṃ vipassanaṃ vaḍḍhento accantaṃ santaṃ nibbānaṃ nāma taṃ eti pāpuṇāti.	2113	
PA_atk-s05_13a3:2114	Iti purohito setaketuno vādaṃ bhinditvā te sabbe gihī kāretvā phalakāvudhāni gāhāpetvā mahantatarake katvā rañño upaṭṭhāke kāresi. Ayaṃ kira mahantatarakānaṃ vaṃso.	211	
PA_atk-s05_13a3:2115	Satthā imaṃ dhammadesanaṃ āharitvā jātakaṃ samodhānesi – “tadā setaketu kuhakabhikkhu ahosi, caṇḍālo sāriputto, rājā ānando, purohito pana ahameva ahosi”nti.	211	
PA_atk-s05_13a3:2116	Setaketujātakavaṇṇanā dutiyā.	211	
PA_atk-s05_13a3:2118	[378] 3. Darīmukhajātakavaṇṇanā	211	
PA_atk-s05_13a3:2119	Paṅko ca kāmāti idaṃ satthā jetavane viharanto mahābhinikkhamanaṃ ārabbha kathesi. Paccuppannavatthu heṭṭhā kathitameva.	211	
PA_atk-s05_13a3:2120_0	Atīte rājagahanagare magadharājā nāma rajjaṃ kāresi. Tadā bodhisatto tassa aggamahesiyā	2120	
PA_atk-s05_13a3:2120_1	kucchimhi nibbatti, brahmadattakumārotissa nāmaṃ akaṃsu. Tassa jātadivaseyeva purohitassapi	2120	
PA_atk-s05_13a3:2120_2	putto jāyi, tassa mukhaṃ ativiya sobhati, tenassa darīmukhoti nāmaṃ akaṃsu. Te ubhopi	2120	
PA_atk-s05_13a3:2120_3	rājakuleyeva saṃvaḍḍhā aññamaññaṃ piyasahāyā hutvā soḷasavassakāle takkasilaṃ gantvā	2120	
PA_atk-s05_13a3:2120_4	sabbasippāni uggaṇhitvā “sabbasamayasippañca sikkhissāma, desacārittañca jānissāmā”ti	2120	
PA_atk-s05_13a3:2120_5	gāmanigamādīsu carantā bārāṇasiṃ patvā devakule vasitvā punadivase bārāṇasiṃ bhikkhāya	2120	
PA_atk-s05_13a3:2120_6	pavisiṃsu. Tattha ekasmiṃ kule “brāhmaṇe bhojetvā vācanakaṃ dassāmā”ti pāyāsaṃ pacitvā	2120	
PA_atk-s05_13a3:2120_7	āsanāni paññattāni honti. Manussā te ubhopi bhikkhāya carante disvā “brāhmaṇā āgatā”ti	2120	
PA_atk-s05_13a3:2120_8	gehaṃ pavesetvā mahāsattassa āsane suddhavatthaṃ paññāpesuṃ, darīmukhassa āsane rattakambalaṃ.	2120	
PA_atk-s05_13a3:2120_9	Darīmukho taṃ nimittaṃ disvā “ajja mayhaṃ sahāyo bārāṇasirājā bhavissati, ahaṃ senāpatī”ti	2120	
PA_atk-s05_13a3:2120_10	aññāsi. Te tattha bhuñjitvā vācanakaṃ gahetvā maṅgalaṃ vatvā nikkhamma taṃ rājuyyānaṃ	21201	
PA_atk-s05_13a3:2120_11	agamaṃsu. Tattha mahāsatto maṅgalasilāpaṭṭe nipajji, darīmukho panassa pāde parimajjanto nisīdi.	21201	
PA_atk-s05_13a3:2121_0	Tadā bārāṇasirañño matassa sattamo divaso hoti. Purohito rañño sarīrakiccaṃ katvā	2121	
PA_atk-s05_13a3:2121_1	aputtake rajje sattame divase phussarathaṃ vissajjesi. Phussarathavissajjanakiccaṃ	2121	
PA_atk-s05_13a3:2121_2	mahājanakajātake āvi bhavissati. Phussaratho nagarā nikkhamitvā caturaṅginiyā senāya	2121	
PA_atk-s05_13a3:2121_3	parivuto anekasatehi tūriyehi vajjamānehi uyyānadvāraṃ pāpuṇi. Darīmukho tūriyasaddaṃ	2121	
PA_atk-s05_13a3:2121_4	sutvā “sahāyassa me phussaratho āgacchati, ajjevesa rājā hutvā mayhaṃ senāpatiṭṭhānaṃ	2121	
PA_atk-s05_13a3:2121_5	dassati, ko me gharāvāsenattho, nikkhamitvā pabbajissāmī”ti bodhisattaṃ anāmantetvāva	2121	
PA_atk-s05_13a3:2121_6	ekamantaṃ gantvā paṭicchanne aṭṭhāsi. Purohito uyyānadvāre rathaṃ ṭhapetvā uyyānaṃ	2121	
PA_atk-s05_13a3:2121_7	paviṭṭho bodhisattaṃ maṅgalasilāpaṭṭe nipannaṃ disvā pādesu lakkhaṇāni oloketvā “ayaṃ	2121	
PA_atk-s05_13a3:2121_8	puññavā satto dvisahassadīpaparivārānaṃ catunnampi mahādīpānaṃ rajjaṃ kāretuṃ samattho,	2121	
PA_atk-s05_13a3:2121_9	dhiti panassa kīdisā”ti sabbatūriyāni paggaṇhāpesi. Bodhisatto pabujjhitvā mukhato	2121	
PA_atk-s05_13a3:2121_10	sāṭakaṃ apanetvā mahājanaṃ oloketvā puna sāṭakena mukhaṃ paṭicchādetvā thokaṃ nipajjitvā	21211	
PA_atk-s05_13a3:2121_11	passaddhadaratho uṭṭhāya silāpaṭṭe pallaṅkena nisīdi. Purohito jāṇukena patiṭṭhāya	21211	
PA_atk-s05_13a3:2121_12	“deva, rajjaṃ tumhākaṃ pāpuṇātī”ti āha. “Aputtakaṃ bhaṇe rajja”nti. “Āma, devā”ti.	21211	
PA_atk-s05_13a3:2121_13	“Tena hi sādhū”ti sampaṭicchi. Te tassa uyyāneyeva abhisekaṃ akaṃsu. So yasamahantatāya	21211	
PA_atk-s05_13a3:2121_14	darīmukhaṃ asaritvāva rathaṃ abhiruyha mahājanaparivuto nagaraṃ pavisitvā padakkhiṇaṃ	21211	
PA_atk-s05_13a3:2121_15	katvā rājadvāre ṭhitova amaccānaṃ ṭhānantarāni vicāretvā pāsādaṃ abhiruhi.	21211	
PA_atk-s05_13a3:2122_0	Tasmiṃ khaṇe darīmukho “suññaṃ dāni uyyāna”nti āgantvā maṅgalasilāya nisīdi, athassa	2122	
PA_atk-s05_13a3:2122_1	purato paṇḍupalāsaṃ pati. So tasmiṃyeva paṇḍupalāse khayavayaṃ paṭṭhapetvā tilakkhaṇaṃ	2122	
PA_atk-s05_13a3:2122_2	sammasitvā pathaviṃ unnādento paccekabodhiṃ nibbattesi. Tassa taṅkhaṇaññeva gihiliṅgaṃ	2122	
PA_atk-s05_13a3:2122_3	antaradhāyi, iddhimayapattacīvaraṃ ākāsato otaritvā sarīre paṭimuñci. Tāvadeva aṭṭhaparikkhāradharo	2122	
PA_atk-s05_13a3:2122_4	iriyāpathasampanno vassasaṭṭhikatthero viya hutvā iddhiyā ākāse uppatitvā himavantapadese	2122	
PA_atk-s05_13a3:2122_5	nandamūlakapabbhāraṃ agamāsi. Bodhisattopi dhammena rajjaṃ kāresi, yasamahantatāya	2122	
PA_atk-s05_13a3:2122_6	pana yasena pamatto hutvā cattālīsa vassāni darīmukhaṃ na sari, cattālīse pana saṃvacchare	2122	
PA_atk-s05_13a3:2122_7	atīte taṃ saritvā “mayhaṃ sahāyo darīmukho nāma atthi, kahaṃ nu kho so”ti taṃ daṭṭhukāmo	2122	
PA_atk-s05_13a3:2122_8	ahosi. So tato paṭṭhāya antepurepi parisamajjhepi “kahaṃ nu kho mayhaṃ sahāyo darīmukho,	2122	
PA_atk-s05_13a3:2122_9	yo me tassa vasanaṭṭhānaṃ katheti, mahantamassa yasaṃ dassāmī”ti vadati. Evaṃ tassa	2122	
PA_atk-s05_13a3:2122_10	punappunaṃ taṃ sarantasseva aññāni dasa saṃvaccharāni atikkantāni.	21221	
PA_atk-s05_13a3:2123_0	Darīmukhapaccekabuddhopi paññāsavassaccayena āvajjento “maṃ kho sahāyo saratī”ti	2123	
PA_atk-s05_13a3:2123_1	ñatvā “idāni so mahallako puttadhītādīhi vuddhippatto, gantvā dhammaṃ kathetvā pabbājessāmi	2123	
PA_atk-s05_13a3:2123_2	na”nti iddhiyā ākāsena āgantvā uyyāne otaritvā suvaṇṇapaṭimā viya silāpaṭṭe nisīdi.	2123	
PA_atk-s05_13a3:2123_3	Uyyānapālo taṃ disvā upasaṅkamitvā “bhante, kuto tumhe ethā”ti pucchi. “Nandamūlakapabbhārato”ti.	2123	
PA_atk-s05_13a3:2123_4	“Ke nāma tumhe”ti? “Darīmukhapaccekabuddho nāmāhaṃ, āvuso”ti. “Bhante, amhākaṃ rājānaṃ	2123	
PA_atk-s05_13a3:2123_5	jānāthā”ti? “Āma jānāmi, gihikāle no sahāyo”ti. “Bhante, rājā tumhe daṭṭhukāmo, kathessāmi	2123	
PA_atk-s05_13a3:2123_6	tassa tumhākaṃ āgatabhāva”nti. “Gaccha kathehī”ti. So “sādhū”ti vatvā turitaturitova	2123	
PA_atk-s05_13a3:2123_7	gantvā tassa silāpaṭṭe nisinnabhāvaṃ rañño kathesi. Rājā “āgato kira me sahāyo, passissāmi	2123	
PA_atk-s05_13a3:2123_8	na”nti rathaṃ āruyha mahantena parivārena uyyānaṃ gantvā paccekabuddhaṃ vanditvā	2123	
PA_atk-s05_13a3:2123_9	paṭisanthāraṃ katvā ekamantaṃ nisīdi. Atha naṃ paccekabuddho “kiṃ, brahmadatta, dhammena	2123	
PA_atk-s05_13a3:2123_10	rajjaṃ kāresi, agatigamanaṃ na gacchasi, dhanatthāya lokaṃ na pīḷesi, dānādīni puññāni	21231	
PA_atk-s05_13a3:2123_11	karosī”tiādīni vadanto paṭisanthāraṃ katvā “brahmadatta, mahallakosi, etarahi kāme	21231	
PA_atk-s05_13a3:2123_12	pahāya pabbajituṃ te samayo”ti vatvā tassa dhammaṃ desento paṭhamaṃ gāthamāha –	21231	
PA_atk-s05_13a3:2125	“Paṅko ca kāmā palipo ca kāmā, bhayañca metaṃ timūlaṃ pavuttaṃ;	212	
PA_atk-s05_13a3:2126	Rajo ca dhūmo ca mayā pakāsitā, hitvā tuvaṃ pabbaja brahmadattā”ti.	212	
PA_atk-s05_13a3:2127_0	Tattha paṅkoti udake jātāni tiṇasevālakumudagacchādīni adhippetāni. Yathā hi udakaṃ	2127	
PA_atk-s05_13a3:2127_1	tarantaṃ tāni laggāpenti sajjāpenti, tathā saṃsārasāgaraṃ tarantassa yogāvacarassa	2127	
PA_atk-s05_13a3:2127_2	pañca kāmaguṇā sabbe vā pana vatthukāmakilesakāmā laggāpanavasena paṅko nāma. Imasmiñhi	2127	
PA_atk-s05_13a3:2127_3	paṅke āsattā visattā devāpi manussāpi tiracchānāpi kilamanti rodanti paridevanti.	2127	
PA_atk-s05_13a3:2127_4	Palipo ca kāmāti palipo vuccati mahākaddamo, yamhi laggā sūkaramigādayopi sīhāpi	2127	
PA_atk-s05_13a3:2127_5	vāraṇāpi attānaṃ uddharitvā gantuṃ na sakkonti, vatthukāmakilesakāmāpi taṃsarikkhatāya	2127	
PA_atk-s05_13a3:2127_6	“palipā”ti vuttā. Paññavantopi hi sattā tesu kāmesu sakiṃ laggakālato paṭṭhāya te	2127	
PA_atk-s05_13a3:2127_7	kāme padāletvā sīghaṃ uṭṭhāya akiñcanaṃ apalibodhaṃ ramaṇīyaṃ pabbajjaṃ upagantuṃ	2127	
PA_atk-s05_13a3:2127_8	na sakkonti. Bhayañca metanti bhayañca etaṃ, ma-kāro byañjanasandhivasena vutto.	2127	
PA_atk-s05_13a3:2127_9	Timūlanti tīhi mūlehi patiṭṭhitaṃ viya acalaṃ. Balavabhayassetaṃ nāmaṃ. Pavuttanti	2127	
PA_atk-s05_13a3:2127_10	mahārāja, ete kāmā nāma diṭṭhadhammikasamparāyikassa attānuvādabhayādikassa ceva	21271	
PA_atk-s05_13a3:2127_11	dvattiṃsakammakaraṇachanavutirogavasappavattassa ca bhayassa paccayaṭṭhena balavabhayanti	21271	
PA_atk-s05_13a3:2127_12	buddhapaccekabuddhabuddhasāvakehi ceva sabbaññubodhisattehi ca pavuttaṃ kathitaṃ,	21271	
PA_atk-s05_13a3:2127_13	dīpitanti attho. Atha vā bhayañca metanti bhayañca mayā etaṃ timūlaṃ pavuttanti evañcettha	21271	
PA_atk-s05_13a3:2127_14	attho daṭṭhabboyeva.	21271	
PA_atk-s05_13a3:2128_0	Rajo ca dhūmo cāti rajadhūmasadisattā “rajo”ti ca “dhūmo”ti ca mayā pakāsitā. Yathā	2128	
PA_atk-s05_13a3:2128_1	hi sunhātassa suvilittālaṅkatassa purisassa sarīre sukhumarajaṃ patitaṃ, taṃ sarīraṃ	2128	
PA_atk-s05_13a3:2128_2	dubbaṇṇaṃ sobhārahitaṃ kiliṭṭhaṃ karoti, evameva iddhibalena ākāsena āgantvā cando	2128	
PA_atk-s05_13a3:2128_3	viya ca sūriyo viya ca loke paññātāpi sakiṃ kāmarajassa anto patitakālato paṭṭhāya	2128	
PA_atk-s05_13a3:2128_4	guṇavaṇṇaguṇasobhāguṇasuddhīnaṃ upahatattā dubbaṇṇā sobhārahitā kiliṭṭhāyeva honti.	2128	
PA_atk-s05_13a3:2128_5	Yathā ca dhūmena pahaṭakālato paṭṭhāya suparisuddhāpi bhitti kāḷavaṇṇā hoti, evaṃ	2128	
PA_atk-s05_13a3:2128_6	atiparisuddhaññāṇāpi kāmadhūmena pahaṭakālato paṭṭhāya guṇavināsappattiyā mahājanamajjhe	2128	
PA_atk-s05_13a3:2128_7	kāḷakāva hutvā paññāyanti. Iti rajadhūmasarikkhatāya ete kāmā “rajo ca dhūmo cā”ti	2128	
PA_atk-s05_13a3:2128_8	mayā tuyhaṃ pakāsitā, tasmā ime kāme hitvā tuvaṃ pabbaja brahmadattāti rājānaṃ pabbajjāya ussāhaṃ janeti.	2128	
PA_atk-s05_13a3:2129	Taṃ sutvā rājā kilesehi attano baddhabhāvaṃ kathento dutiyaṃ gāthamāha –	212	
PA_atk-s05_13a3:2131	“Gadhito ca ratto ca adhimucchito ca, kāmesvahaṃ brāhmaṇa bhiṃsarūpaṃ;	213	
PA_atk-s05_13a3:2132	Taṃ nussahe jīvikattho pahātuṃ, kāhāmi puññāni anappakānī”ti.	213	
PA_atk-s05_13a3:2133_0	Tattha gadhitoti abhijjhākāyaganthena baddho. Rattoti pakatijahāpanena rāgena ratto.	2133	
PA_atk-s05_13a3:2133_1	Adhimucchitoti ativiya mucchito. Kāmesvahanti duvidhesupi kāmesu ahaṃ. Brāhmaṇāti	2133	
PA_atk-s05_13a3:2133_2	darīmukhapaccekabuddhaṃ ālapati. Bhiṃsarūpanti balavarūpaṃ. Taṃ nussaheti taṃ duvidhampi	2133	
PA_atk-s05_13a3:2133_3	kāmaṃ na ussahāmi na sakkomi. Jīvikattho pahātunti imāya jīvikāya atthiko ahaṃ taṃ	2133	
PA_atk-s05_13a3:2133_4	kāmaṃ pahātuṃ na sakkomīti vadati. Kāhāmi puññānīti idāni dānasīlauposathakammasaṅkhātāni	2133	
PA_atk-s05_13a3:2133_5	puññāni anappakāni bahūni karissāmīti.	2133	
PA_atk-s05_13a3:2134_0	Evaṃ kilesakāmo nāmesa sakiṃ allīnakālato paṭṭhāya apanetuṃ na sakkoti, yena saṃkiliṭṭhacitto	2134	
PA_atk-s05_13a3:2134_1	mahāpuriso paccekabuddhena pabbajjāya guṇe kathitepi “pabbajituṃ na sakkomī”ti āha.	2134	
PA_atk-s05_13a3:2134_2	Yoyaṃ dīpaṅkarapādamūle attani sambhavena ñāṇena buddhakaradhamme vicinanto tatiyaṃ	2134	
PA_atk-s05_13a3:2134_3	nekkhammapāramiṃ disvā –	2134	
PA_atk-s05_13a3:2135	“Imaṃ tvaṃ tatiyaṃ tāva, daḷhaṃ katvā samādiya;	213	
PA_atk-s05_13a3:2136	Nekkhammapāramitaṃ gaccha, yadi bodhiṃ pattumicchasi.	213	
PA_atk-s05_13a3:2137	“Yathā andughare puriso, ciravuttho dukhaṭṭito;	213	
PA_atk-s05_13a3:2138	Na tattha rāgaṃ janeti, muttiṃyeva gavesati.	213	
PA_atk-s05_13a3:2139	“Tatheva tvaṃ sabbabhave, passa andughare viya;	213	
PA_atk-s05_13a3:2140	Nekkhammābhimukho hutvā, sambodhiṃ pāpuṇissasī”ti. –	214	
PA_atk-s05_13a3:2141	Evaṃ nekkhamme guṇaṃ parikittesi, so paccekabuddhena pabbajjāya vaṇṇaṃ vatvā “kilese chaḍḍetvā samaṇo hohī”ti vuccamānopi “nāhaṃ kilese chaḍḍetvā samaṇo bhavituṃ sakkomī”ti vadati.	214	
PA_atk-s05_13a3:2142_0	Imasmiṃ kira loke aṭṭha ummattakā nāma. Tenāhu porāṇā “aṭṭha puggalā ummattakasaññaṃ	2142	
PA_atk-s05_13a3:2142_1	paṭilabhanti, kāmummattako lobhavasaṃ gato, kodhummattako dosavasaṃ gato, diṭṭhummattako	2142	
PA_atk-s05_13a3:2142_2	vipallāsavasaṃ gato, mohummattako aññāṇavasaṃ gato, yakkhummattako yakkhavasaṃ gato,	2142	
PA_atk-s05_13a3:2142_3	pittummattako pittavasaṃ gato, surummattako pānavasaṃ gato, byasanummattako sokavasaṃ	2142	
PA_atk-s05_13a3:2142_4	gato”ti. Imesu aṭṭhasu ummattakesu mahāsatto imasmiṃ jātake kāmummattako hutvā lobhavasaṃ	2142	
PA_atk-s05_13a3:2142_5	gato pabbajjāya guṇaṃ na aññāsi.	2142	
PA_atk-s05_13a3:2143_0	Evaṃ anatthakārakaṃ pana imaṃ guṇaparidhaṃsakaṃ lobhajātaṃ kasmā sattā parimuñcituṃ	2143	
PA_atk-s05_13a3:2143_1	na sakkontīti? Anamatagge saṃsāre anekāni kappakoṭisatasahassāni ekato bandhitabhāvena.	2143	
PA_atk-s05_13a3:2143_2	Evaṃ santepi taṃ paṇḍitā “appassādā kāmā”tiādīnaṃ anekesaṃ paccavekkhaṇānaṃ vasena	2143	
PA_atk-s05_13a3:2143_3	pajahanti. Teneva darīmukhapaccekabuddho mahāsattena “pabbajituṃ na sakkomī”ti vuttepi	2143	
PA_atk-s05_13a3:2143_4	dhuranikkhepaṃ akatvā uttarimpi ovadanto dve gāthā āha.	2143	
PA_atk-s05_13a3:2145	“Yo atthakāmassa hitānukampino, ovajjamāno na karoti sāsanaṃ;	214	
PA_atk-s05_13a3:2146	Idameva seyyo iti maññamāno, punappunaṃ gabbhamupeti mando.	214	
PA_atk-s05_13a3:2148	“So ghorarūpaṃ nirayaṃ upeti, subhāsubhaṃ muttakarīsapūraṃ;	214	
PA_atk-s05_13a3:2149	Sattā sakāye na jahanti giddhā, ye honti kāmesu avītarāgā”ti.	214	
PA_atk-s05_13a3:2150_0	Tattha atthakāmassāti vuḍḍhikāmassa. Hitānukampinoti hitena muducittena anukampantassa.	2150	
PA_atk-s05_13a3:2150_1	Ovajjamānoti ovadiyamāno. Idameva seyyoti yaṃ attanā gahitaṃ aseyyaṃ anuttamampi	2150	
PA_atk-s05_13a3:2150_2	samānaṃ, taṃ idameva seyyo iti maññamāno. Mandoti so aññāṇapuggalo mātukucchiyaṃ	2150	
PA_atk-s05_13a3:2150_3	vāsaṃ nātikkamati, punappunaṃ gabbhaṃ upetiyevāti attho.	2150	
PA_atk-s05_13a3:2151_0	So ghorarūpanti mahārāja, so mando taṃ mātukucchiṃ upento ghorarūpaṃ dāruṇajātikaṃ	2151	
PA_atk-s05_13a3:2151_1	nirayaṃ upeti nāma. Mātukucchi hi nirassādaṭṭhena idha “nirayo”ti vutto, “catukuṭṭikanirayo”ti	2151	
PA_atk-s05_13a3:2151_2	vuccati. “Catukuṭṭikanirayo nāma kataro”ti vutte mātukucchimeva vattuṃ vaṭṭati. Avīcimahāniraye	2151	
PA_atk-s05_13a3:2151_3	nibbattasattassa hi aparāparaṃ ādhāvanaparidhāvanaṃ hotiyeva, tasmā taṃ “catukuṭṭikanirayo”ti	2151	
PA_atk-s05_13a3:2151_4	vattuṃ na labbhati, mātukucchiyaṃ pana nava vā dasa vā māse catūhipi passehi ito	2151	
PA_atk-s05_13a3:2151_5	cito ca dhāvituṃ nāma na sakkā, atisambādhe okāse catukoṭena catusaṅkuṭiteneva hutvā	2151	
PA_atk-s05_13a3:2151_6	acchitabbaṃ, tasmā esa “catukuṭṭikanirayo”ti vuccati.	2151	
PA_atk-s05_13a3:2152	Subhāsubhanti subhānaṃ asubhaṃ. Subhānañhi saṃsārabhīrukānaṃ yogāvacarakulaputtānaṃ mātukucchi ekantaṃ asubhasammato. Tena vuttaṃ –	215	
PA_atk-s05_13a3:2153	“Ajaññaṃ jaññasaṅkhātaṃ, asuciṃ sucisammataṃ;	215	
PA_atk-s05_13a3:2154	Nānākuṇapaparipūraṃ, jaññarūpaṃ apassato.	215	
PA_atk-s05_13a3:2155	“Dhiratthumaṃ āturaṃ pūtikāyaṃ, jegucchiyaṃ assuciṃ byādhidhammaṃ;	215	
PA_atk-s05_13a3:2156	Yatthappamattā adhimucchitā pajā, hāpenti maggaṃ sugatūpapattiyā”ti. ;	215	
PA_atk-s05_13a3:2157	Sattāti āsattā visattā laggā laggitā sakāye na jahantīti taṃ mātukucchiṃ na pariccajanti. Giddhāti gadhitā. Ye hontīti ye kāmesu avītarāgā honti, te etaṃ gabbhavāsaṃ na jahantīti.	215	
PA_atk-s05_13a3:2158	Evaṃ darīmukhapaccekabuddho gabbhaokkantimūlakañca, parihāramūlakañca dukkhaṃ dassetvā idāni gabbhavuṭṭhānamūlakaṃ dassetuṃ diyaḍḍhagāthamāha.	215	
PA_atk-s05_13a3:2160	“Mīḷhena littā ruhirena makkhitā, semhena littā upanikkhamanti;	216	
PA_atk-s05_13a3:2161	Yaṃ yañhi kāyena phusanti tāvade, sabbaṃ asātaṃ dukhameva kevalaṃ.	216	
PA_atk-s05_13a3:2163	“Disvā vadāmi na hi aññato savaṃ, pubbenivāsaṃ bahukaṃ sarāmī”ti.	216	
PA_atk-s05_13a3:2164_0	Tattha mīḷhena littāti mahārāja, ime sattā mātukucchito nikkhamantā na catujjātigandhehi	2164	
PA_atk-s05_13a3:2164_1	vilimpitvā surabhimālaṃ piḷandhitvā nikkhamanti, purāṇagūthena pana makkhitā palibuddhā	2164	
PA_atk-s05_13a3:2164_2	hutvā nikkhamanti. Ruhirena makkhitāti rattalohitacandanānulittāpi ca hutvā na nikkhamanti,	2164	
PA_atk-s05_13a3:2164_3	rattalohitamakkhitā pana hutvā nikkhamanti. Semhena littāti na cāpi setacandanavilittā	2164	
PA_atk-s05_13a3:2164_4	nikkhamanti, bahalapicchilasemhalittā pana hutvā nikkhamanti. Itthīnañhi gabbhavuṭṭhānakāle	2164	
PA_atk-s05_13a3:2164_5	etā asuciyo nikkhamanti. Tāvadeti tasmiṃ samaye. Idaṃ vuttaṃ hoti – mahārāja, ime	2164	
PA_atk-s05_13a3:2164_6	sattā tasmiṃ mātukucchito nikkhamanasamaye evaṃ mīḷhādilittā nikkhamantā yaṃ yaṃ	2164	
PA_atk-s05_13a3:2164_7	nikkhamanamaggapadesaṃ vā hatthaṃ vā pādaṃ vā phusanti, taṃ sabbaṃ asātaṃ amadhuraṃ	2164	
PA_atk-s05_13a3:2164_8	kevalaṃ asammissaṃ dukkhameva phusanti, sukhaṃ nāma tesaṃ tasmiṃ samaye natthīti.	2164	
PA_atk-s05_13a3:2165_0	Disvā vadāmi na hi aññato savanti mahārāja, ahaṃ imaṃ ettakaṃ vadanto na aññato savaṃ,	2165	
PA_atk-s05_13a3:2165_1	aññassa samaṇassa vā brāhmaṇassa vā taṃ sutvā na vadāmi, attano pana paccekabodhiñāṇena	2165	
PA_atk-s05_13a3:2165_2	disvā paṭivijjhitvā paccakkhaṃ katvā vadāmīti attho. Pubbenivāsaṃ bahukanti idaṃ	2165	
PA_atk-s05_13a3:2165_3	attano ānubhāvaṃ dassento āha. Idaṃ vuttaṃ hoti – mahārāja, ahañhi pubbe nivutthakkhandhapaṭipāṭisaṅkhātaṃ	2165	
PA_atk-s05_13a3:2165_4	pubbenivāsaṃ bahukaṃ sarāmi, satasahassakappādhikāni dve asaṅkhyeyyāni sarāmīti.	2165	
PA_atk-s05_13a3:2166	Idāni satthā abhisambuddho hutvā “evaṃ so paccekabuddho rājānaṃ subhāsitakathāya saṅgaṇhī”ti vatvā osāne upaḍḍhagāthamāha –	216	
PA_atk-s05_13a3:2167	“Citrāhi gāthāhi subhāsitāhi, darīmukho nijjhāpayi sumedha”nti.	216	
PA_atk-s05_13a3:2168_0	Tattha citrāhīti anekatthasannissitāhi. Subhāsitāhīti sukathitāhi. Darīmukho nijjhāpayi	2168	
PA_atk-s05_13a3:2168_1	sumedhanti bhikkhave, so darīmukhapaccekabuddho taṃ sumedhaṃ sundarapaññaṃ kāraṇākāraṇajānanasamatthaṃ	2168	
PA_atk-s05_13a3:2168_2	rājānaṃ nijjhāpesi saññāpesi, attano vacanaṃ gaṇhāpesīti attho.	2168	
PA_atk-s05_13a3:2169_0	Evaṃ paccekabuddho kāmesu dosaṃ dassetvā attano vacanaṃ gāhāpetvā “mahārāja, idāni	2169	
PA_atk-s05_13a3:2169_1	pabbaja vā mā vā, mayā pana tuyhaṃ kāmesu ādīnavo pabbajjāya ca ānisaṃso kathito,	2169	
PA_atk-s05_13a3:2169_2	tvaṃ appamatto hohī”ti vatvā suvaṇṇarājahaṃso viya ākāse uppatitvā valāhakagabbhaṃ	2169	
PA_atk-s05_13a3:2169_3	maddanto nandamūlakapabbhārameva gato. Mahāsatto dasanakhasamodhānasamujjalaṃ añjaliṃ	2169	
PA_atk-s05_13a3:2169_4	sirasmiṃ ṭhapetvā namassamāno tasmiṃ dassanavisaye atīte jeṭṭhaputtaṃ pakkosāpetvā	2169	
PA_atk-s05_13a3:2169_5	rajjaṃ paṭicchāpetvā mahājanassa rodantassa paridevantassa kāme pahāya himavantaṃ	2169	
PA_atk-s05_13a3:2169_6	pavisitvā paṇṇasālaṃ māpetvā isipabbajjaṃ pabbajitvā na cirasseva abhiññā ca samāpattiyo	2169	
PA_atk-s05_13a3:2169_7	ca nibbattetvā āyupariyosāne brahmalokūpago ahosi.	2169	
PA_atk-s05_13a3:2170	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne bahū sotāpannādayo ahesuṃ. Tadā rājā ahameva ahosinti.	217	
PA_atk-s05_13a3:2171	Darīmukhajātakavaṇṇanā tatiyā.	217	
PA_atk-s05_13a3:2173	[379] 4. Nerujātakavaṇṇanā	217	
PA_atk-s05_13a3:2174_0	Kākolā kākasaṅghā cāti idaṃ satthā jetavane viharanto aññataraṃ bhikkhuṃ ārabbha	2174	
PA_atk-s05_13a3:2174_1	kathesi. So kira satthu santike kammaṭṭhānaṃ gahetvā ekaṃ paccantagāmaṃ agamāsi.	2174	
PA_atk-s05_13a3:2174_2	Manussā tassa iriyāpathe pasīditvā taṃ bhojetvā paṭiññaṃ gahetvā araññe paṇṇasālaṃ	2174	
PA_atk-s05_13a3:2174_3	katvā tattha vasāpesuṃ, ativiya cassa sakkāraṃ kariṃsu. Atheke sassatavādā āgamaṃsu.	2174	
PA_atk-s05_13a3:2174_4	Te tesaṃ vacanaṃ sutvā therassa vādaṃ vissajjetvā sassatavādaṃ gahetvā tesaññeva	2174	
PA_atk-s05_13a3:2174_5	sakkāraṃ kariṃsu. Tato ucchedavādā āgamaṃsu te sassatavādaṃ vissajjetvā ucchedavādameva	2174	
PA_atk-s05_13a3:2174_6	gaṇhiṃsu. Athaññe acelakā āgamiṃsu. Te ucchedavādaṃ vissajjetvā acelakavādaṃ gaṇhiṃsu.	2174	
PA_atk-s05_13a3:2174_7	So tesaṃ guṇāguṇaṃ ajānantānaṃ manussānaṃ santike dukkhena vasitvā vutthavasso pavāretvā	2174	
PA_atk-s05_13a3:2174_8	satthu santikaṃ gantvā katapaṭisanthāro “kahaṃ vassaṃvutthosī”ti vutte “paccantaṃ	2174	
PA_atk-s05_13a3:2174_9	nissāya, bhante”ti vatvā “sukhaṃ vutthosī”ti puṭṭho “bhante, guṇāguṇaṃ ajānantānaṃ	2174	
PA_atk-s05_13a3:2174_10	santike dukkhaṃ vutthosmī”ti āha. Satthā “bhikkhu porāṇakapaṇḍitā tiracchānayoniyaṃ	21741	
PA_atk-s05_13a3:2174_11	nibbattāpi guṇāguṇaṃ ajānantehi saddhiṃ ekadivasampi na vasiṃsu, tvaṃ attano guṇāguṇaṃ	21741	
PA_atk-s05_13a3:2174_12	ajānanaṭṭhāne kasmā vasī”ti vatvā tena yācito atītaṃ āhari.	21741	
PA_atk-s05_13a3:2175_0	Atīte bārāṇasiyaṃ brahmadatte rajjaṃ kārente bodhisatto suvaṇṇahaṃsayoniyaṃ nibbatti,	2175	
PA_atk-s05_13a3:2175_1	kaniṭṭhabhātāpissa atthi. Te cittakūṭapabbate vasantā himavantapadese sayaṃjātasāliṃ	2175	
PA_atk-s05_13a3:2175_2	khādanti. Te ekadivasaṃ tattha caritvā cittakūṭaṃ āgacchantā antarāmagge ekaṃ neruṃ	2175	
PA_atk-s05_13a3:2175_3	nāma kañcanapabbataṃ disvā tassa matthake nisīdiṃsu. Taṃ pana pabbataṃ nissāya vasantā	2175	
PA_atk-s05_13a3:2175_4	sakuṇasaṅghā catuppadā ca gocarabhūmiyaṃ nānāvaṇṇā honti, pabbataṃ paviṭṭhakālato	2175	
PA_atk-s05_13a3:2175_5	paṭṭhāya te sabbe tassobhāsena suvaṇṇavaṇṇā honti. Taṃ disvā bodhisattassa kaniṭṭho	2175	
PA_atk-s05_13a3:2175_6	taṃ kāraṇaṃ ajānitvā “kiṃ nu kho ettha kāraṇa”nti bhātarā saddhiṃ sallapanto dve gāthā abhāsi –	2175	
PA_atk-s05_13a3:2177	“Kākolā kākasaṅghā ca, mayañca patataṃ varā;	217	
PA_atk-s05_13a3:2178	Sabbeva sadisā homa, imaṃ āgamma pabbataṃ.	217	
PA_atk-s05_13a3:2180	“Idha sīhā ca byagghā ca, siṅgālā ca migādhamā;	218	
PA_atk-s05_13a3:2181	Sabbeva sadisā honti, ayaṃ ko nāma pabbato”ti.	218	
PA_atk-s05_13a3:2182	Tattha kākolāti vanakākā. Kākasaṅghāti pakatikākasaṅghā ca. Patataṃ varāti pakkhīnaṃ seṭṭhā. Sadisā homāti sadisavaṇṇā homa.	218	
PA_atk-s05_13a3:2183	Tassa vacanaṃ sutvā bodhisatto tatiyaṃ gāthamāha –	218	
PA_atk-s05_13a3:2185	“Imaṃ nerūti jānanti, manussā pabbatuttamaṃ;	218	
PA_atk-s05_13a3:2186	Idha vaṇṇena sampannā, vasanti sabbapāṇino”ti.	218	
PA_atk-s05_13a3:2187	Tattha idha vaṇṇenāti imasmiṃ nerupabbate obhāsena vaṇṇasampannā hutvā.	218	
PA_atk-s05_13a3:2188	Taṃ sutvā kaniṭṭho sesagāthā abhāsi –	218	
PA_atk-s05_13a3:2190	“Amānanā yattha siyā, antānaṃ vā vimānanā;	219	
PA_atk-s05_13a3:2191	Hīnasammānanā vāpi, na tattha visatiṃvase.	219	
PA_atk-s05_13a3:2193	“Yatthālaso ca dakkho ca, sūro bhīru ca pūjiyā;	219	
PA_atk-s05_13a3:2194	Na tattha santo vasanti, avisesakare nare.	219	
PA_atk-s05_13a3:2196	“Nāyaṃ neru vibhajati, hīnaukkaṭṭhamajjhime;	219	
PA_atk-s05_13a3:2197	Avisesakaro neru, handa neruṃ jahāmase”ti.	219	
PA_atk-s05_13a3:2198_0	Tattha paṭhamagāthāya ayamattho – yattha santānaṃ paṇḍitānaṃ sīlasampannānaṃ mānanassa	2198	
PA_atk-s05_13a3:2198_1	abhāvena amānanā avamaññanā ca avamānavasena vimānanā vā hīnānaṃ vā dussīlānaṃ sammānanā	2198	
PA_atk-s05_13a3:2198_2	siyā, tattha nivāse na vaseyya. Pūjiyāti ete ettha ekasadisāya pūjāya pūjanīyā honti,	2198	
PA_atk-s05_13a3:2198_3	samakaṃ sakkāraṃ labhanti. Hīnaukkaṭṭhamajjhimeti jātigottakulappadesasīlācārañāṇādīhi	2198	
PA_atk-s05_13a3:2198_4	hīne ca majjhime ca ukkaṭṭhe ca ayaṃ na vibhajati. Handāti vavassaggatthe nipāto.	2198	
PA_atk-s05_13a3:2198_5	Jahāmaseti pariccajāma. Evañca pana vatvā ubhopi te haṃsā uppatitvā cittakūṭameva gatā.	2198	
PA_atk-s05_13a3:2199_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2199	
PA_atk-s05_13a3:2199_1	so bhikkhu sotāpattiphale patiṭṭhahi. Tadā kaniṭṭhahaṃso ānando ahosi, jeṭṭhakahaṃso	2199	
PA_atk-s05_13a3:2199_2	pana ahameva ahosinti.	2199	
PA_atk-s05_13a3:2200	Nerujātakavaṇṇanā catutthā.	220	
PA_atk-s05_13a3:2202	[380] 5. Āsaṅkajātakavaṇṇanā	220	
PA_atk-s05_13a3:2203_0	Āsāvatī nāma latāti idaṃ satthā jetavane viharanto purāṇadutiyikāpalobhanaṃ ārabbha	2203	
PA_atk-s05_13a3:2203_1	kathesi. Vatthu indriyajātake āvi bhavissati. Idha pana satthā taṃ bhikkhuṃ “saccaṃ	2203	
PA_atk-s05_13a3:2203_2	kira tvaṃ ukkaṇṭhitosī”ti pucchitvā “saccaṃ, bhante”ti vutte “kena ukkaṇṭhāpitosī”ti	2203	
PA_atk-s05_13a3:2203_3	vatvā “purāṇadutiyikāya, bhante”ti vutte “bhikkhu esā itthī tuyhaṃ anatthakārikā,	2203	
PA_atk-s05_13a3:2203_4	pubbepi tvaṃ etaṃ nissāya caturaṅginisenaṃ jahitvā himavantapadese mahantaṃ dukkhaṃ	2203	
PA_atk-s05_13a3:2203_5	anubhavanto tīṇi saṃvaccharāni vasī”ti vatvā atītaṃ āhari.	2203	
PA_atk-s05_13a3:2204_0	Atīte bārāṇasiyaṃ brahmadatte rajjaṃ kārente bodhisatto kāsigāme brāhmaṇakule nibbattitvā	2204	
PA_atk-s05_13a3:2204_1	vayappatto takkasilāyaṃ uggahitasippo isipabbajjaṃ pabbajitvā vanamūlaphalāhāro abhiññā	2204	
PA_atk-s05_13a3:2204_2	ca samāpattiyo ca nibbattetvā himavantapadese vasi. Tasmiṃ kāle eko puññasampanno	2204	
PA_atk-s05_13a3:2204_3	satto tāvatiṃsabhavanato cavitvā tasmiṃ ṭhāne padumasare ekasmiṃ padumagabbhe dārikā	2204	
PA_atk-s05_13a3:2204_4	hutvā nibbatti, sesapadumesu purāṇabhāvaṃ patvā patantesupi taṃ mahākucchikaṃ hutvā	2204	
PA_atk-s05_13a3:2204_5	tiṭṭhateva. Tāpaso nahāyituṃ padumasaraṃ gato taṃ disvā “aññesu padumesu patantesupi	2204	
PA_atk-s05_13a3:2204_6	idaṃ mahākucchikaṃ hutvā tiṭṭhati, kiṃ nu kho kāraṇa”nti cintetvā udakasāṭakaṃ nivāsetvā	2204	
PA_atk-s05_13a3:2204_7	otaranto gantvā taṃ padumaṃ vivaritvā taṃ dārikaṃ disvā dhītusaññaṃ uppādetvā paṇṇasālaṃ	2204	
PA_atk-s05_13a3:2204_8	ānetvā paṭijaggi. Sā aparabhāge soḷasavassikā hutvā abhirūpā ahosi uttamarūpadharā	2204	
PA_atk-s05_13a3:2204_9	atikkantā mānusakavaṇṇaṃ, apattā devavaṇṇaṃ. Tadā sakko bodhisattassa upaṭṭhānaṃ	2204	
PA_atk-s05_13a3:2204_10	āgacchati, so taṃ dārikaṃ disvā “kuto esā”ti pucchitvā laddhaniyāmaṃ sutvā “imissā	22041	
PA_atk-s05_13a3:2204_11	kiṃ laddhuṃ vaṭṭatī”ti pucchi. “Nivāsaṭṭhānaṃ vatthālaṅkārabhojanavidhānaṃ, mārisā”ti.	22041	
PA_atk-s05_13a3:2204_12	So “sādhu, bhante”ti tassā vasanaṭṭhānassa āsanne phalikapāsādaṃ māpetvā dibbasayanadibbavatthālaṅkāradibbannapānāni māpesi.	22041	
PA_atk-s05_13a3:2205_0	So pāsādo tassā abhiruhanakāle otaritvā bhūmiyaṃ patiṭṭhāti, abhiruḷhakāle laṅghitvā	2205	
PA_atk-s05_13a3:2205_1	ākāse tiṭṭhati. Sā bodhisattassa vattapaṭivattaṃ kurumānā pāsāde vasati. Tameko vanacarako	2205	
PA_atk-s05_13a3:2205_2	disvā “ayaṃ, vo bhante, kiṃ hotī”ti pucchitvā “dhītā me”ti sutvā bārāṇasiṃ gantvā	2205	
PA_atk-s05_13a3:2205_3	“deva, mayā himavantapadese evarūpā nāma ekassa tāpasassa dhītā diṭṭhā”ti rañño ārocesi.	2205	
PA_atk-s05_13a3:2205_4	Taṃ sutvā so savanasaṃsaggena bajjhitvā vanacarakaṃ maggadesakaṃ katvā caturaṅginiyā	2205	
PA_atk-s05_13a3:2205_5	senāya taṃ ṭhānaṃ gantvā khandhāvāraṃ nivāsāpetvā vanacarakaṃ ādāya amaccagaṇaparivuto	2205	
PA_atk-s05_13a3:2205_6	assamapadaṃ pavisitvā mahāsattaṃ vanditvā ekamantaṃ nisinno “bhante, itthiyo nāma	2205	
PA_atk-s05_13a3:2205_7	brahmacariyassa malaṃ, tumhākaṃ dhītaraṃ ahaṃ paṭijaggissāmī”ti āha. Bodhisatto pana	2205	
PA_atk-s05_13a3:2205_8	“kiṃ nu kho etasmiṃ padume”ti āsaṅkaṃ katvā udakaṃ otaritvā ānītabhāvena tassā kumārikāya	2205	
PA_atk-s05_13a3:2205_9	āsaṅkāti nāmaṃ akāsi. So taṃ rājānaṃ “imaṃ gahetvā gacchā”ti ujukaṃ avatvā “mahārāja,	2205	
PA_atk-s05_13a3:2205_10	imāya kumārikāya nāmaṃ jānanto gaṇhitvā gacchā”ti āha. “Tumhehi kathite ñassāmi,	22051	
PA_atk-s05_13a3:2205_11	bhante”ti. “Ahaṃ te na kathemi, tvaṃ attano paññābalena nāmaṃ jānantova gahetvā yāhī”ti.	22051	
PA_atk-s05_13a3:2205_12	So “sādhū”ti sampaṭicchitvā tato paṭṭhāya amaccehi saddhiṃ “kinnāmā nu kho esā”ti	22051	
PA_atk-s05_13a3:2205_13	nāmaṃ upadhāreti. So yāni dujjānāni nāmāni, tāni kittetvā “asukā nāma bhavissatī”ti	22051	
PA_atk-s05_13a3:2205_14	bodhisattena saddhiṃ katheti. Bodhisatto “na evaṃnāmā”ti paṭikkhipati.	22051	
PA_atk-s05_13a3:2206_0	Rañño ca nāmaṃ upadhārentassa saṃvaccharo atīto. Tadā hatthiassamanusse sīhādayo	2206	
PA_atk-s05_13a3:2206_1	vāḷā gaṇhanti, dīghajātikaparipantho hoti, makkhikaparipantho hoti, sītena kilamitvā	2206	
PA_atk-s05_13a3:2206_2	bahū manussā maranti. Atha rājā kujjhitvā “kiṃ me etāyā”ti bodhisattassa kathetvā	2206	
PA_atk-s05_13a3:2206_3	pāyāsi. Āsaṅkā kumārikā taṃ divasaṃ phalikavātapānaṃ vivaritvā attānaṃ dassentī aṭṭhāsi.	2206	
PA_atk-s05_13a3:2206_4	Rājā taṃ disvā “mayaṃ tava nāmaṃ jānituṃ na sakkoma, tvaṃ himavanteyeva vasa, mayaṃ	2206	
PA_atk-s05_13a3:2206_5	gamissāmā”ti āha. “Kahaṃ, mahārāja, gacchanto mādisaṃ itthiṃ labhissasi, mama vacanaṃ	2206	
PA_atk-s05_13a3:2206_6	suṇāhi, tāvatiṃsadevaloke cittalatāvane āsāvatī nāma latā atthi, tassā phalassa abbhantare	2206	
PA_atk-s05_13a3:2206_7	dibbapānaṃ nibbattaṃ, taṃ ekavāraṃ pivitvā cattāro māse mattā hutvā dibbasayane sayanti,	2206	
PA_atk-s05_13a3:2206_8	sā pana vassasahassena phalati, surāsoṇḍā devaputtā ‘ito phalaṃ labhissāmā’ti dibbapānapipāsaṃ	2206	
PA_atk-s05_13a3:2206_9	adhivāsetvā vassasahassaṃ nibaddhaṃ gantvā taṃ lataṃ ‘arogā nu kho’ti olokenti, tvaṃ	2206	
PA_atk-s05_13a3:2206_10	pana ekasaṃvacchareneva ukkaṇṭhito, āsāphalavatī nāma sukhā, mā ukkaṇṭhī”ti vatvā	22061	
PA_atk-s05_13a3:2206_11	tisso gāthā abhāsi –	22061	
PA_atk-s05_13a3:2208	“Āsāvatī nāma latā, jātā cittalatāvane;	220	
PA_atk-s05_13a3:2209	Tassā vassasahassena, ekaṃ nibbattate phalaṃ.	220	
PA_atk-s05_13a3:2211	“Taṃ devā payirupāsanti, tāva dūraphalaṃ satiṃ;	221	
PA_atk-s05_13a3:2212	Āsīseva tuvaṃ rāja, āsā phalavatī sukhā.	221	
PA_atk-s05_13a3:2214	“Āsīsateva so pakkhī, āsīsateva so dijo;	221	
PA_atk-s05_13a3:2215	Tassa cāsā samijjhati, tāva dūragatā satī;	221	
PA_atk-s05_13a3:2216	Āsīseva tuvaṃ rāja, āsā phalavatī sukhā”ti.	221	
PA_atk-s05_13a3:2217_0	Tattha āsāvatīti evaṃnāmikā. Sā hi yasmā tassā phale āsā uppajjati, tasmā etaṃ nāmaṃ	2217	
PA_atk-s05_13a3:2217_1	labhati. Cittalatāvaneti evaṃnāmake uyyāne. Tasmiṃ kira uyyāne tiṇarukkhalatādīnaṃ	2217	
PA_atk-s05_13a3:2217_2	pabhā tattha paviṭṭhapaviṭṭhānaṃ devatānaṃ sarīravaṇṇaṃ cittaṃ karoti, tenassa “cittalatāvana”nti	2217	
PA_atk-s05_13a3:2217_3	nāmaṃ jātaṃ. Payirupāsantīti punappunaṃ upenti. Āsīsevāti āsīsāhiyeva patthehiyeva,	2217	
PA_atk-s05_13a3:2217_4	mā āsacchedaṃ karohīti.	2217	
PA_atk-s05_13a3:2218_0	Rājā tassā kathāya bajjhitvā puna amacce sannipātāpetvā dasanāmakaṃ kāretvā nāmaṃ	2218	
PA_atk-s05_13a3:2218_1	gavesanto aparampi saṃvaccharaṃ vasi. Tassā dasanāmakampi nāmaṃ nāhosi, “asukā nāmā”ti	2218	
PA_atk-s05_13a3:2218_2	vutte bodhisatto paṭikkhipateva. Puna rājā “kiṃ me imāyā”ti turaṅgaṃ āruyha pāyāsi.	2218	
PA_atk-s05_13a3:2218_3	Sāpi puna vātapāne ṭhatvā attānaṃ dassesi. Rājā “tiṭṭha tvaṃ, mayaṃ gamissāmā”ti	2218	
PA_atk-s05_13a3:2218_4	āha. “Kasmā yāsi, mahārājā”ti? “Tava nāmaṃ jānituṃ na sakkomī”ti. “Mahārāja, kasmā	2218	
PA_atk-s05_13a3:2218_5	nāmaṃ na jānissasi, āsā nāma asamijjhanakā nāma natthi, eko kira bako pabbatamuddhani	2218	
PA_atk-s05_13a3:2218_6	ṭhito attanā patthitaṃ labhi, tvaṃ kasmā na labhissasi, adhivāsehi, mahārājā”ti.	2218	
PA_atk-s05_13a3:2218_7	Eko kira bako ekasmiṃ padumasare gocaraṃ gahetvā uppatitvā pabbatamatthake nilīyi.	2218	
PA_atk-s05_13a3:2218_8	So taṃ divasaṃ tattheva vasitvā punadivase cintesi “ahaṃ imasmiṃ pabbatamatthake	2218	
PA_atk-s05_13a3:2218_9	sukhaṃ nisinno, sace ito anotaritvā ettheva nisinno gocaraṃ gahetvā pānīyaṃ pivitvā	2218	
PA_atk-s05_13a3:2218_10	imaṃ divasaṃ vaseyyaṃ, bhadrakaṃ vata assā”ti. Atha taṃ divasameva sakko devarājā	22181	
PA_atk-s05_13a3:2218_11	asuranimmathanaṃ katvā tāvatiṃsabhavane devissariyaṃ laddhā cintesi ‘mama tāva manoratho	22181	
PA_atk-s05_13a3:2218_12	matthakaṃ patto, atthi nu kho añño koci aparipuṇṇamanoratho’ti upadhārento taṃ disvā	22181	
PA_atk-s05_13a3:2218_13	‘imassa manorathaṃ matthakaṃ pāpessāmī’ti bakassa nisinnaṭṭhānato avidūre ekā nadī	22181	
PA_atk-s05_13a3:2218_14	atthi, taṃ nadiṃ oghapuṇṇaṃ katvā pabbatamatthakena pesesi. Sopi bako tattheva nisinno	22181	
PA_atk-s05_13a3:2218_15	macche khāditvā pānīyaṃ pivitvā taṃ divasaṃ tattheva vasi, udakampi bhassitvā gataṃ.	22181	
PA_atk-s05_13a3:2218_16	“Evaṃ, mahārāja, bakopi tāva attano āsāphalaṃ labhi, kiṃ tvaṃ na labhissasī”ti vatvā	22181	
PA_atk-s05_13a3:2218_17	“āsīsatevā”tiādimāha.	22181	
PA_atk-s05_13a3:2219_0	Tattha āsīsatevāti āsīsatiyeva patthetiyeva. Pakkhīti pakkhehi yuttatāya pakkhī.	2219	
PA_atk-s05_13a3:2219_1	Dvikkhattuṃ jātatāya dijo. Tāva dūragatā satīti pabbatamatthakato macchānañca udakassa	2219	
PA_atk-s05_13a3:2219_2	ca dūrabhāvaṃ passa, evaṃ dūragatā samānā sakkassa ānubhāvena bakassa āsā pūriyevāti.	2219	
PA_atk-s05_13a3:2220_0	Atha rājā tassā kathaṃ sutvā rūpe bajjhitvā kathāya allīno gantuṃ asakkonto amacce	2220	
PA_atk-s05_13a3:2220_1	sannipātetvā satanāmaṃ kāresi, satanāmavasena nāmaṃ gavesatopissa aññaṃ saṃvaccharaṃ	2220	
PA_atk-s05_13a3:2220_2	atītaṃ. So tiṇṇaṃ saṃvaccharānaṃ accayena bodhisattaṃ upasaṅkamitvā satanāmavasena	2220	
PA_atk-s05_13a3:2220_3	“asukā nāma bhavissatī”ti pucchi. “Na jānāsi, mahārājā”ti. So “gamissāma dāni maya”nti	2220	
PA_atk-s05_13a3:2220_4	bodhisattaṃ vanditvā pāyāsi. Āsaṅkā kumārikā ca puna phalikavātapānaṃ nissāya ṭhitāva.	2220	
PA_atk-s05_13a3:2220_5	Rājā taṃ disvā “tvaṃ accha, mayaṃ gamissāmā”ti āha. “Kasmā, mahārājā”ti. “Tvaṃ maṃ	2220	
PA_atk-s05_13a3:2220_6	vacaneneva santappesi, na ca kāmaratiyā, tava madhuravacanena bajjhitvā vasantassa	2220	
PA_atk-s05_13a3:2220_7	mama tīṇi saṃvaccharāni atikkantāni, idāni gamissāmī”ti imā gāthā āha –	2220	
PA_atk-s05_13a3:2222	“Sampesi kho maṃ vācāya, na ca sampesi kammunā;	222	
PA_atk-s05_13a3:2223	Mālā sereyyakasseva, vaṇṇavantā agandhikā.	222	
PA_atk-s05_13a3:2225	“Aphalaṃ madhuraṃ vācaṃ, yo mittesu pakubbati;	222	
PA_atk-s05_13a3:2226	Adadaṃ avissajaṃ bhogaṃ, sandhi tenassa jīrati.	222	
PA_atk-s05_13a3:2228	“Yañhi kayirā tañhi vade, yaṃ na kayirā na taṃ vade;	222	
PA_atk-s05_13a3:2229	Akarontaṃ bhāsamānaṃ, parijānanti paṇḍitā.	222	
PA_atk-s05_13a3:2231	“Balañca vata me khīṇaṃ, pātheyyañca na vijjati;	223	
PA_atk-s05_13a3:2232	Saṅke pāṇūparodhāya, handa dāni vajāmaha”nti.	223	
PA_atk-s05_13a3:2233_0	Tattha sampesīti santappesi pīṇesi. Sereyyakassāti suvaṇṇakuraṇḍakassa. Desanāsīsamevetaṃ,	2233	
PA_atk-s05_13a3:2233_1	yaṃkiñci pana suvaṇṇakuraṇḍakajayasumanādikaṃ aññampi pupphaṃ vaṇṇasampannaṃ agandhakaṃ,	2233	
PA_atk-s05_13a3:2233_2	sabbaṃ taṃ sandhāyevamāha. Vaṇṇavantā agandhikāti yathā sereyyakādīnaṃ mālā vaṇṇavantatāya	2233	
PA_atk-s05_13a3:2233_3	dassanena tappeti, agandhatāya gandhena na tappeti, evaṃ tvampi dassanena piyavacanena	2233	
PA_atk-s05_13a3:2233_4	ca santappesi, na kammunāti dīpeti. Adadanti bhadde, yo “imaṃ nāma vo bhogaṃ dassāmī”ti	2233	
PA_atk-s05_13a3:2233_5	madhuravacanena vatvā taṃ bhogaṃ adadanto avissajjento kevalaṃ madhuravacanameva	2233	
PA_atk-s05_13a3:2233_6	karoti, tena saddhiṃ assa mittassa sandhi jīrati, mittasanthavo na ghaṭīyati. Pātheyyañcāti	2233	
PA_atk-s05_13a3:2233_7	bhadde, mayhaṃ tava madhuravacanena bajjhitvā tīṇi saṃvaccharāni vasantasseva hatthiassarathapattisaṅkhātaṃ	2233	
PA_atk-s05_13a3:2233_8	balañca khīṇaṃ, manussānaṃ bhattavetanasaṅkhātaṃ pātheyyañca natthi. Saṅke pāṇūparodhāyāti	2233	
PA_atk-s05_13a3:2233_9	svāhaṃ idheva attano jīvitavināsaṃ āsaṅkāmi, handa dānāhaṃ gacchāmīti.	2233	
PA_atk-s05_13a3:2234	Āsaṅkā kumārikā rañño vacanaṃ sutvā “mahārāja, tvaṃ mayhaṃ nāmaṃ jānāsi, tayā vuttameva mama nāmaṃ, idaṃ me pitu kathetvā maṃ gaṇhitvā yāhī”ti raññā saddhiṃ sallapantī āha –	223	
PA_atk-s05_13a3:2236	“Etadeva hi me nāmaṃ, yaṃnāmasmi rathesabha;	223	
PA_atk-s05_13a3:2237	Āgamehi mahārāja, pitaraṃ āmantayāmaha”nti.	223	
PA_atk-s05_13a3:2238	Tassattho – yaṃnāmā ahaṃ asmi, taṃ etaṃ āsaṅkātveva mama nāmanti.	223	
PA_atk-s05_13a3:2239_0	Taṃ sutvā rājā bodhisattassa santikaṃ gantvā “bhante, tumhākaṃ dhītā āsaṅkā nāmā”ti	2239	
PA_atk-s05_13a3:2239_1	āha. “Nāmaṃ ñātakālato paṭṭhāya taṃ gahetvā gaccha, mahārājā”ti. So mahāsattaṃ vanditvā	2239	
PA_atk-s05_13a3:2239_2	phalikavimānadvāraṃ āgantvā āha – “bhadde, pitarāpi te mayhaṃ dinnā, ehi dāni gamissāmā”ti.	2239	
PA_atk-s05_13a3:2239_3	“Āgamehi, mahārāja, pitaraṃ āmantayāmaha”nti pāsādā otaritvā mahāsattaṃ vanditvā	2239	
PA_atk-s05_13a3:2239_4	roditvā khamāpetvā rañño santikaṃ āgatā. Rājā taṃ gahetvā bārāṇasiṃ gantvā puttadhītāhi	2239	
PA_atk-s05_13a3:2239_5	vaḍḍhanto piyasaṃvāsaṃ vasi. Bodhisatto aparihīnajjhāno brahmaloke uppajji.	2239	
PA_atk-s05_13a3:2240_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2240	
PA_atk-s05_13a3:2240_1	ukkaṇṭhitabhikkhu sotāpattiphale patiṭṭhahi. Tadā āsaṅkā kumārikā purāṇadutiyikā	2240	
PA_atk-s05_13a3:2240_2	ahosi, rājā ukkaṇṭhitabhikkhu, tāpaso pana ahameva ahosinti.	2240	
PA_atk-s05_13a3:2241	Āsaṅkajātakavaṇṇanā pañcamā.	224	
PA_atk-s05_13a3:2243	[381] 6. Migālopajātakavaṇṇanā	224	
PA_atk-s05_13a3:2244_0	Na me ruccīti idaṃ satthā jetavane viharanto ekaṃ dubbacabhikkhuṃ ārabbha kathesi.	2244	
PA_atk-s05_13a3:2244_1	Satthā taṃ bhikkhuṃ pakkosāpetvā “saccaṃ kira tvaṃ bhikkhu dubbaco”ti pucchitvā “āma,	2244	
PA_atk-s05_13a3:2244_2	bhante”ti vutte “na kho bhikkhu idāneva, pubbepi tvaṃ dubbacoyeva, dubbacabhāvañca	2244	
PA_atk-s05_13a3:2244_3	pana nissāya paṇḍitānaṃ vacanaṃ akaronto verambhavātamukhe byasanaṃ gatosī”ti vatvā atītaṃ āhari.	2244	
PA_atk-s05_13a3:2245_0	Atīte bārāṇasiyaṃ brahmadatte rajjaṃ kārente bodhisatto gijjhayoniyaṃ nibbattitvā	2245	
PA_atk-s05_13a3:2245_1	apanandagijjho nāma ahosi. So gijjhagaṇaparivuto gijjhakūṭapabbate vasi. Putto panassa	2245	
PA_atk-s05_13a3:2245_2	migālopo nāma thāmabalasampanno ahosi, so aññesaṃ gijjhānaṃ sīmaṃ atikkamitvā atiuccaṃ	2245	
PA_atk-s05_13a3:2245_3	uppati. Gijjhā “putto te atidūraṃ uppatatī”ti gijjharañño ācikkhiṃsu. So taṃ pakkosetvā	2245	
PA_atk-s05_13a3:2245_4	“tvaṃ kira, tāta, atiuccaṃ gacchasi, atiuccaṃ gacchanto jīvitakkhayaṃ pāpuṇissasī”ti	2245	
PA_atk-s05_13a3:2245_5	vatvā tisso gāthā abhāsi –	2245	
PA_atk-s05_13a3:2247	“Na me rucci migālopa, yassa te tādisī gatī;	224	
PA_atk-s05_13a3:2248	Atuccaṃ tāta patasi, abhūmiṃ tāta sevasi.	224	
PA_atk-s05_13a3:2250	“Catukkaṇṇaṃva kedāraṃ, yadā te pathavī siyā;	225	
PA_atk-s05_13a3:2251	Tato tāta nivattassu, māssu etto paraṃ gami.	225	
PA_atk-s05_13a3:2253	“Santi aññepi sakuṇā, pattayānā vihaṅgamā;	225	
PA_atk-s05_13a3:2254	Akkhittā vātavegena, naṭṭhā te sassatīsamā”ti.	225	
PA_atk-s05_13a3:2255_0	Tattha migālopāti puttaṃ nāmena ālapati. Atuccaṃ tāta patasīti tāta, tvaṃ aññesaṃ	2255	
PA_atk-s05_13a3:2255_1	gijjhānaṃ sīmaṃ atikkamitvā atiuccaṃ gacchasi. Catukkaṇṇaṃva kedāranti imināssa sīmaṃ	2255	
PA_atk-s05_13a3:2255_2	ācikkhati. Idaṃ vuttaṃ hoti – tāta, yadā te ayaṃ mahāpathavī catukkaṇṇaṃ kedāraṃ	2255	
PA_atk-s05_13a3:2255_3	viya siyā, evaṃ khuddikā viya hutvā paññāyetha, atha tvaṃ ettakā ṭhānā nivatteyyāsi,	2255	
PA_atk-s05_13a3:2255_4	etto paraṃ mā gamīti. Santi aññepīti na kevalaṃ tvameva, aññepi gijjhā evaṃ kariṃsūti	2255	
PA_atk-s05_13a3:2255_5	dīpeti. Akkhittāti tepi gijjhā amhākaṃ sīmaṃ atikkamitvā gatā vātavegena ākaḍḍhitā	2255	
PA_atk-s05_13a3:2255_6	nassiṃsu. Sassatīsamāti sassatīhi pathavīpabbatādīhi samaṃ attānaṃ maññamānā attano	2255	
PA_atk-s05_13a3:2255_7	vassasahassaparimāṇaṃ āyuṃ apūretvāpi antarā naṭṭhāti attho.	2255	
PA_atk-s05_13a3:2256_0	Migālopo anovādakattā pitu vacanaṃ akatvā laṅghanto pitarā akkhātaṃ sīmaṃ disvā taṃ	2256	
PA_atk-s05_13a3:2256_1	atikkamma kālavāte patvā tepi chinditvā uppatito verambhavātamukhaṃ pakkhandi, atha	2256	
PA_atk-s05_13a3:2256_2	naṃ verambhavātā pahariṃsu. So tehi pahaṭamattova khaṇḍākhaṇḍaṃ hutvā ākāseyeva antaradhāyi.	2256	
PA_atk-s05_13a3:2258	“Akatvā apanandassa, pitu vuddhassa sāsanaṃ;	225	
PA_atk-s05_13a3:2259	Kālavāte atikkamma, verambhānaṃ vasaṃ agā.	225	
PA_atk-s05_13a3:2261	“Tassa puttā ca dārā ca, ye caññe anujīvino;	226	
PA_atk-s05_13a3:2262	Sabbe byasanamāpāduṃ, anovādakare dije.	226	
PA_atk-s05_13a3:2264	“Evampi idha vuddhānaṃ, yo vākyaṃ nāvabujjhati;	226	
PA_atk-s05_13a3:2265	Atisīmacaro ditto, gijjhovātītasāsano;	226	
PA_atk-s05_13a3:2266	Sabbe byasanaṃ papponti, akatvā vuddhasāsana”nti. –	226	
PA_atk-s05_13a3:2267	Imā tisso abhisambuddhagāthā.	226	
PA_atk-s05_13a3:2268_0	Tattha anujīvinoti taṃ nissāya jīvanakā. Anovādakare dijeti tasmiṃ migālope gijjhe	2268	
PA_atk-s05_13a3:2268_1	ovādaṃ agaṇhante sabbepi te tena saddhiṃ atisīmaṃ gantvā vināsaṃ pāpuṇiṃsu. Evampīti,	2268	
PA_atk-s05_13a3:2268_2	bhikkhave, yathā so gijjho, evaṃ yo aññopi gahaṭṭho vā pabbajito vā hitānukampakānaṃ	2268	
PA_atk-s05_13a3:2268_3	vuddhānaṃ vacanaṃ na gaṇhāti, sopi ayaṃ sīmaṃ atikkamitvā caranto ditto gabbito gijjhova	2268	
PA_atk-s05_13a3:2268_4	byasanaṃ pāpuṇātīti.	2268	
PA_atk-s05_13a3:2269	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā migālopo dubbacabhikkhu ahosi, apanando pana ahameva ahosi”nti.	226	
PA_atk-s05_13a3:2270	Migālopajātakavaṇṇanā chaṭṭhā.	227	
PA_atk-s05_13a3:2272	[382] 7. Sirikāḷakaṇṇijātakavaṇṇanā	227	
PA_atk-s05_13a3:2273_0	Kā nu kāḷena vaṇṇenāti idaṃ satthā jetavane viharanto anāthapiṇḍikaṃ ārabbha kathesi.	2273	
PA_atk-s05_13a3:2273_1	So hi sotāpattiphale patiṭṭhitakālato paṭṭhāya akhaṇḍāni pañca sīlāni rakkhi, bhariyāpissa	2273	
PA_atk-s05_13a3:2273_2	puttadhītaropi dāsāpi bhatiṃ gahetvā kammaṃ karontā kammakarāpi sabbe rakkhiṃsuyeva.	2273	
PA_atk-s05_13a3:2273_3	Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso, anāthapiṇḍiko suciyeva	2273	
PA_atk-s05_13a3:2273_4	suciparivāro hutvā caratī”ti. Satthā āgantvā “kāya nuttha, bhikkhave, etarahi kathāya	2273	
PA_atk-s05_13a3:2273_5	sannisinnā”ti pucchitvā “imāya nāmā”ti vutte “na, bhikkhave, idāneva, pubbe porāṇakapaṇḍitāpi	2273	
PA_atk-s05_13a3:2273_6	sucīyeva suciparivārā ahesu”nti vatvā tehi yācito atītaṃ āhari.	2273	
PA_atk-s05_13a3:2274_0	Atīte bārāṇasiyaṃ brahmadatte rajjaṃ kārente bodhisatto seṭṭhi hutvā dānaṃ adāsi,	2274	
PA_atk-s05_13a3:2274_1	sīlaṃ rakkhi, uposathakammaṃ kari, bhariyāpissa pañca sīlāni rakkhi, puttadhītaropi	2274	
PA_atk-s05_13a3:2274_2	dāsakammakaraporisāpi pañca sīlāni rakkhiṃsu. So suciparivāraseṭṭhitveva paññāyittha.	2274	
PA_atk-s05_13a3:2274_3	Athekadivasaṃ so cintesi “sace mayā suciparivārasīlo koci āgamissati, tassa mama	2274	
PA_atk-s05_13a3:2274_4	nisīdanapallaṅkaṃ vā nipajjanasayanaṃ vā dātuṃ na yuttaṃ, anucchiṭṭhaṃ aparibhuttaṃ	2274	
PA_atk-s05_13a3:2274_5	dātuṃ vaṭṭatī”ti attano vasanaṭṭhāneyeva ekapasse aparibhuttapallaṅkañca senāsanañca	2274	
PA_atk-s05_13a3:2274_6	paññāpesi. Tasmiṃ samaye cātumahārājikadevalokato virūpakkhamahārājassa dhītā kāḷakaṇṇī	2274	
PA_atk-s05_13a3:2274_7	ca nāma dhataraṭṭhamahārājassa dhītā sirī ca nāmāti imā dve bahuṃ gandhamālaṃ ādāya	2274	
PA_atk-s05_13a3:2274_8	“anotatte kīḷissāmā”ti anotattatitthaṃ āgacchiṃsu. Tasmiṃ pana dahe bahūni titthāni,	2274	
PA_atk-s05_13a3:2274_9	tesu buddhānaṃ titthe buddhāyeva nhāyanti, paccekabuddhānaṃ titthe paccekabuddhāva	2274	
PA_atk-s05_13a3:2274_10	nhāyanti, bhikkhūnaṃ titthe bhikkhūva nhāyanti, tāpasānaṃ titthe tāpasāva nhāyanti,	22741	
PA_atk-s05_13a3:2274_11	cātumahārājikādīsu chasu kāmasaggesu devaputtānaṃ titthe devaputtāva nhāyanti, devadhītānaṃ	22741	
PA_atk-s05_13a3:2274_12	titthe devadhītāva nhāyanti.	22741	
PA_atk-s05_13a3:2275_0	Tatrimā dve āgantvā “ahaṃ paṭhamaṃ nhāyissāmi, ahaṃ paṭhama”nti titthāya kalahaṃ	2275	
PA_atk-s05_13a3:2275_1	kariṃsu. Kāḷakaṇṇī “ahaṃ lokaṃ pālemi vicāremi, tasmā paṭhamaṃ nāyituṃ yuttāmhī”ti	2275	
PA_atk-s05_13a3:2275_2	vadati. Sirī “ahaṃ mahājanassa issariyadāyikāya paṭipadāya ṭhitā, tasmā paṭhamaṃ	2275	
PA_atk-s05_13a3:2275_3	nhāyituṃ yuttāmhī”ti vadati. Tā “amhesu paṭhamaṃ nhāyituṃ yuttarūpaṃ vā ayuttarūpaṃ	2275	
PA_atk-s05_13a3:2275_4	vā cattāro mahārājāno jānissantī”ti tesaṃ santikaṃ gantvā “amhesu kā paṭhamaṃ anotattadahe	2275	
PA_atk-s05_13a3:2275_5	nhāyituṃ yuttarūpā”ti pucchiṃsu. Dhataraṭṭhavirūpakkhā “na sakkā amhehi vinicchinitu”nti	2275	
PA_atk-s05_13a3:2275_6	virūḷhakavessavaṇānaṃ bhāramakaṃsu. Te “amhepi na sakkhissāma, sakkassa pādamūle	2275	
PA_atk-s05_13a3:2275_7	pesessāmā”ti tā sakkassa santikaṃ pesesuṃ. Sakko tāsaṃ vacanaṃ sutvā cintesi “imā	2275	
PA_atk-s05_13a3:2275_8	dvepi mama purisānaññeva dhītaro, na sakkā mayā imaṃ aḍḍaṃ vinicchinitu”nti. Atha	2275	
PA_atk-s05_13a3:2275_9	tā sakko āha “bārāṇasiyaṃ suciparivāro nāma seṭṭhi atthi, tassa ghare anucchiṭṭhasayanañca	2275	
PA_atk-s05_13a3:2275_10	paññattaṃ, yā tattha nisīdituṃ vā sayituṃ vā labhati, sā paṭhamaṃ nhāyituṃ yuttarūpā”ti.	22751	
PA_atk-s05_13a3:2275_11	Taṃ sutvā kāḷakaṇṇī tasmiṃ khaṇeyeva nīlavatthaṃ nivāsetvā nīlavilepanaṃ vilimpitvā	22751	
PA_atk-s05_13a3:2275_12	nīlamaṇipiḷandhanaṃ piḷandhitvā yantapāsāṇo viya devalokato otaritvā majjhimayāmasamanantare	22751	
PA_atk-s05_13a3:2275_13	seṭṭhino pāsādassa upaṭṭhānadvāre sayanassa avidūre ṭhāne nīlarasmiṃ vissajjetvā	22751	
PA_atk-s05_13a3:2275_14	ākāse aṭṭhāsi. Seṭṭhi oloketvā taṃ addasa, sahadassanenevassa sā appiyā ahosi amanāpā.	22751	
PA_atk-s05_13a3:2275_15	So tāya saddhiṃ sallapanto paṭhamaṃ gāthamāha –	22751	
PA_atk-s05_13a3:2277	“Kā nu kāḷena vaṇṇena, na cāpi piyadassanā;	227	
PA_atk-s05_13a3:2278	Kā vā tvaṃ kassa vā dhītā, kathaṃ jānemu taṃ maya”nti.	227	
PA_atk-s05_13a3:2279_0	Tattha kāḷenāti nīlena. Vaṇṇenāti sarīravatthābharaṇavaṇṇena. Na cāpi piyadassanāti	2279	
PA_atk-s05_13a3:2279_1	dhātuso, bhikkhave, sattā saṃsandantīti vuttaṃ, ayañca devadhītā anācārā dussīlā,	2279	
PA_atk-s05_13a3:2279_2	tasmā sā sahadassanenevassa appiyā jātā, tenevamāha. Kā vā tvanti “kā ca tvaṃ, ayameva vā pāṭho.	2279	
PA_atk-s05_13a3:2280	Taṃ sutvā kāḷakaṇṇī dutiyaṃ gāthamāha –	228	
PA_atk-s05_13a3:2282	“Mahārājassahaṃ dhītā, virūpakkhassa caṇḍiyā;	228	
PA_atk-s05_13a3:2283	Ahaṃ kāḷī alakkhikā, kāḷakaṇṇīti maṃ vidū;	228	
PA_atk-s05_13a3:2284	Okāsaṃ yācito dehi, vasemu tava santike”ti.	228	
PA_atk-s05_13a3:2285_0	Tattha caṇḍiyāti kodhanā. Kodhabhāvena hi mayhaṃ caṇḍīti nāmaṃ kariṃsu. Alakkhikāti	2285	
PA_atk-s05_13a3:2285_1	nippaññā. Maṃ vidūti evaṃ maṃ cātumahārājikadevaloke jānanti. Vasemūti mayaṃ ajja	2285	
PA_atk-s05_13a3:2285_2	ekarattaṃ tava santike vaseyyāma, etasmiṃ me anucchiṭṭhāsanasayane okāsaṃ dehīti.	2285	
PA_atk-s05_13a3:2286	Tato bodhisatto tatiyaṃ gāthamāha –	228	
PA_atk-s05_13a3:2288	“Kiṃsīle kiṃsamācāre, purise nivisase tuvaṃ;	228	
PA_atk-s05_13a3:2289	Puṭṭhā me kāḷi akkhāhi, kathaṃ jānemu taṃ maya”nti.	228	
PA_atk-s05_13a3:2290	Tattha nivisaseti tava cittena nivisasi patiṭṭhahasīti.	229	
PA_atk-s05_13a3:2291	Tato sā attano guṇaṃ kathentī catutthaṃ gāthamāha –	229	
PA_atk-s05_13a3:2293	“Makkhī paḷāsī sārambhī, issukī maccharī saṭho;	229	
PA_atk-s05_13a3:2294	So mayhaṃ puriso kanto, laddhaṃ yassa vinassatī”ti.	229	
PA_atk-s05_13a3:2295_0	Tassattho – yo puriso attano kataguṇaṃ na jānāti, guṇamakkhī hoti, attano kismiñci	2295	
PA_atk-s05_13a3:2295_1	kāraṇe kathite “kiṃ ahaṃ etaṃ na jānāmī”ti yugaggāhaṃ gaṇhāti, aññehi kiñci kataṃ	2295	
PA_atk-s05_13a3:2295_2	disvā sārambhavasena karaṇuttarikaṃ karoti, pare lābhaṃ labhante na tussati, “mayhaṃ	2295	
PA_atk-s05_13a3:2295_3	issariyaṃ paresaṃ mā hotu, mayhameva hotū”ti sakasampattiṃ gopetvā parassa tiṇaggena	2295	
PA_atk-s05_13a3:2295_4	telabindumpi na deti, kerāṭikalakkhaṇena samannāgato hutvā attano santakaṃ parassa	2295	
PA_atk-s05_13a3:2295_5	adatvā tehi tehi upāyehi parasantakameva khādati, yassa laddhaṃ dhaññaṃ vā dhanaṃ	2295	
PA_atk-s05_13a3:2295_6	vā vinassati na tiṭṭhati, surādhutto akkhadhutto itthidhutto vā hutvā laddhaṃ laddhaṃ	2295	
PA_atk-s05_13a3:2295_7	vināsetiyeva, ayaṃ etehi guṇehi samannāgato puriso mayhaṃ kanto piyo manāpo, evarūpe	2295	
PA_atk-s05_13a3:2295_8	ahaṃ cittena patiṭṭhahāmīti.	2295	
PA_atk-s05_13a3:2296	Sāyeva pañcamachaṭṭhasattamagāthā abhāsi –	229	
PA_atk-s05_13a3:2298	“Kodhano upanāhī ca, pisuṇo ca vibhedako;	229	
PA_atk-s05_13a3:2299	Kaṇḍakavāco pharuso, so me kantataro tato.	229	
PA_atk-s05_13a3:2301	“Ajja suveti puriso, sadatthaṃ nāvabujjhati;	230	
PA_atk-s05_13a3:2302	Ovajjamāno kuppati, seyyaṃ so atimaññati.	230	
PA_atk-s05_13a3:2304	“Davappaluddho puriso, sabbamittehi dhaṃsati;	230	
PA_atk-s05_13a3:2305	So mayhaṃ puriso kanto, tasmiṃ homi anāmayā”ti.	230	
PA_atk-s05_13a3:2306_0	Tāpi imināva nayena vitthāretabbā. Saṅkhepattho panettha – kodhanoti appamattakenāpi	2306	
PA_atk-s05_13a3:2306_1	kujjhanako. Upanāhīti parassa aparādhaṃ hadaye ṭhapetvā sucirenapi tassa anatthakārako.	2306	
PA_atk-s05_13a3:2306_2	Pisuṇoti pisuṇavāco. Vibhedakoti appamattakenapi mittabhindanako. Kaṇḍakavācoti sadosavāco.	2306	
PA_atk-s05_13a3:2306_3	Pharusoti thaddhavāco. Kantataroti so puriso mayhaṃ purimāpi kantataro piyataro.	2306	
PA_atk-s05_13a3:2306_4	Ajja suveti “idaṃ kammaṃ ajja kātabbaṃ, idaṃ sve, idaṃ tatiyadivasādīsū”ti evaṃ so	2306	
PA_atk-s05_13a3:2306_5	sadatthaṃ attano kiccaṃ nāvabujjhati na jānāti. Ovajjamānoti ovadiyamāno. Seyyaṃ	2306	
PA_atk-s05_13a3:2306_6	so atimaññatīti jātigottakulappadesasīlācāraguṇehi uttaritaraṃ uttamapuggalaṃ “tvaṃ	2306	
PA_atk-s05_13a3:2306_7	mayhaṃ kiṃ pahosī”ti atikkamitvā maññati. Davappaluddhoti rūpādīsu kāmaguṇesu nirantaradavena	2306	
PA_atk-s05_13a3:2306_8	paluddho abhibhūto vasaṃ gato. Dhaṃsatīti “tayā mayhaṃ kiṃ kata”ntiādīni vatvā sabbeheva	2306	
PA_atk-s05_13a3:2306_9	mittehi dhaṃsati parihāyati. Anāmayāti ayaṃ etehi guṇehi samannāgate puggale niddukkhā	2306	
PA_atk-s05_13a3:2306_10	nissokā homi, taṃ labhitvā aññattha anālayā hutvā vasāmī”ti.	23061	
PA_atk-s05_13a3:2307	Atha naṃ garahanto mahāsatto aṭṭhamaṃ gāthamāha –	230	
PA_atk-s05_13a3:2309	“Apehi etto tvaṃ kāḷi, netaṃ amhesu vijjati;	230	
PA_atk-s05_13a3:2310	Aññaṃ janapadaṃ gaccha, nigame rājadhāniyo”ti.	231	
PA_atk-s05_13a3:2311_0	Tattha apehīti apagaccha. Netaṃ amhesūti etaṃ makkhādikaṃ tava piyabhāvakaraṇaṃ amhesupi	2311	
PA_atk-s05_13a3:2311_1	na vijjati natthi. Nigame rājadhāniyoti aññe nigamepi aññā rājadhāniyopi gaccha,	2311	
PA_atk-s05_13a3:2311_2	yattha mayaṃ taṃ na passāma, tattha gacchāti dīpeti.	2311	
PA_atk-s05_13a3:2312	Taṃ sutvā kāḷakaṇṇī additā hutvā anantaragāthamāha –	231	
PA_atk-s05_13a3:2314	“Ahampi kho taṃ jānāmi, netaṃ tumhesu vijjati;	231	
PA_atk-s05_13a3:2315	Santi loke alakkhikā, saṅgharanti bahuṃ dhanaṃ;	231	
PA_atk-s05_13a3:2316	Ahaṃ devo ca me bhātā, ubho naṃ vidhamāmase”ti.	231	
PA_atk-s05_13a3:2317_0	Tattha netaṃ tumhesūti yaṃ mama piyabhāvakaraṇaṃ makkhādikaṃ yena ahaṃ attanāpi samannāgatā,	2317	
PA_atk-s05_13a3:2317_1	taṃ tumhesu natthīti ahampi etaṃ jānāmi. Santi loke alakkhikāti aññe pana loke nissīlā	2317	
PA_atk-s05_13a3:2317_2	nippaññā santi. Saṅgharantīti te nissīlā nippaññāpi samānā etehi makkhādīhi bahuṃ	2317	
PA_atk-s05_13a3:2317_3	dhanaṃ saṅgharanti piṇḍaṃ karonti. Ubho nanti taṃ pana etehi saṅgharitvā ṭhapitaṃ	2317	
PA_atk-s05_13a3:2317_4	dhanaṃ ahañca mayhameva bhātā devo ca nāma devaputtoti ubho ekato hutvā vidhamāmase	2317	
PA_atk-s05_13a3:2317_5	nāsema, amhākaṃ pana devaloke bahū dibbaparibhogā atthi dibbāni sayanāni, tvaṃ dadeyyāsi	2317	
PA_atk-s05_13a3:2317_6	vā no vā, ko me tayā atthoti vatvā pakkāmi.	2317	
PA_atk-s05_13a3:2318_0	Tassā pakkantakāle sirī devadhītā suvaṇṇavaṇṇehi vatthavilepanehi suvaṇṇālaṅkārena	2318	
PA_atk-s05_13a3:2318_1	āgantvā upaṭṭhānadvāre pītarasmiṃ vissajjetvā samehi pādehi samaṃ pathaviyaṃ patiṭṭhāya	2318	
PA_atk-s05_13a3:2318_2	sagāravā aṭṭhāsi. Taṃ disvā mahāsatto paṭhamaṃ gāthamāha –	2318	
PA_atk-s05_13a3:2320	“Kā nu dibbena vaṇṇena, pathabyā supatiṭṭhitā;	232	
PA_atk-s05_13a3:2321	Kā vā tvaṃ kassa vā dhītā, kathaṃ jānemu taṃ maya”nti.	232	
PA_atk-s05_13a3:2322	Tattha dibbenāti visiṭṭhena uttamena.	232	
PA_atk-s05_13a3:2323	Taṃ sutvā sirī dutiyaṃ gāthamāha –	232	
PA_atk-s05_13a3:2325	“Mahārājassahaṃ dhītā, dhataraṭṭhassa sirīmato;	232	
PA_atk-s05_13a3:2326	Ahaṃ sirī ca lakkhī ca, bhūripaññāti maṃ vidū;	232	
PA_atk-s05_13a3:2327	Okāsaṃ yācito dehi, vasemu tava santike”ti.	232	
PA_atk-s05_13a3:2328_0	Tattha sirī ca lakkhī cāti sirīti ca lakkhīti ca ahamevaṃnāmā, na aññā. Bhūripaññāti	2328	
PA_atk-s05_13a3:2328_1	maṃ vidūti maṃ cātumahārājikadevaloke pathavīsamāya vipulāya paññāya samannāgatāti	2328	
PA_atk-s05_13a3:2328_2	jānanti. Vasemu tava santiketi tava anucchiṭṭhāsane ceva anucchiṭṭhasayane ca ekarattiṃ	2328	
PA_atk-s05_13a3:2328_3	vaseyyāma, okāsaṃ me dehīti.	2328	
PA_atk-s05_13a3:2329	Tato paraṃ bodhisatto āha –	232	
PA_atk-s05_13a3:2331	“Kiṃsīle kiṃsamācāre, purise nivisase tuvaṃ;	233	
PA_atk-s05_13a3:2332	Puṭṭhā me lakkhi akkhāhi, kathaṃ jānemu taṃ mayaṃ.	233	
PA_atk-s05_13a3:2334	“Yo cāpi sīte atha vāpi uṇhe, vātātape ḍaṃsasarīsape ca;	233	
PA_atk-s05_13a3:2335	Khudhaṃ pipāsaṃ abhibhuyya sabbaṃ, rattindivaṃ yo satataṃ niyutto.	233	
PA_atk-s05_13a3:2337	“Kālāgatañca na hāpeti atthaṃ, so me manāpo nivise ca tamhi;	233	
PA_atk-s05_13a3:2338	Akkodhano mittavā cāgavā ca, sīlūpapanno asaṭhojubhūto.	233	
PA_atk-s05_13a3:2340	“Saṅgāhako sakhilo saṇhavāco, mahattapattopi nivātavutti;	234	
PA_atk-s05_13a3:2341	Tasmiṃhaṃ pose vipulā bhavāmi, ūmi samuddassa yathāpi vaṇṇaṃ.	234	
PA_atk-s05_13a3:2343	“Yo cāpi mitte atha vā amitte, seṭṭhe sarikkhe atha vāpi hīne;	234	
PA_atk-s05_13a3:2344	Atthaṃ carantaṃ atha vā anatthaṃ, āvī raho saṅgahameva vatte.	234	
PA_atk-s05_13a3:2346	“Vācaṃ na vajjā pharusaṃ kadāci, matassa jīvassa ca tassa homi;	234	
PA_atk-s05_13a3:2347	Etesaṃ yo aññataraṃ labhitvā, kantā sirī majjati appapañño;	234	
PA_atk-s05_13a3:2348	Taṃ dittarūpaṃ visamaṃ carantaṃ, karīsaṭhānaṃva vivajjayāmi.	234	
PA_atk-s05_13a3:2350	“Attanā kurute lakkhiṃ, alakkhiṃ kurutattanā;	235	
PA_atk-s05_13a3:2351	Na hi lakkhiṃ alakkhiṃ vā, añño aññassa kārako”ti.	235	
PA_atk-s05_13a3:2352	Seṭṭhissa pucchā hoti, siriyā vissajjanā.	235	
PA_atk-s05_13a3:2353_0	Tattha ḍaṃsasarīsape cāti ḍaṃsā vuccanti piṅgalamakkhikā, sabbāpi vā makkhikājātikā	2353	
PA_atk-s05_13a3:2353_1	idha “ḍaṃsā”ti adhippetā. Sarīsapāti dīghajātikā. Ḍaṃsā ca sarīsapā ca ḍaṃsasarīsapā,	2353	
PA_atk-s05_13a3:2353_2	tasmiṃ ḍaṃsasarīsape sati. Idaṃ vuttaṃ hoti – yo mahāseṭṭhi sīte vā uṇhe vā vātātape	2353	
PA_atk-s05_13a3:2353_3	vā ḍaṃsasarīsape vā sati etehi sītādīhi pīḷiyamānopi etāni ceva sītādīni khudhañca	2353	
PA_atk-s05_13a3:2353_4	pipāsañcāti sabbampetaṃ parissayaṃ abhibhuyya abhibhavitvā tiṇaṃ viya agaṇetvā rattindivaṃ	2353	
PA_atk-s05_13a3:2353_5	kasivaṇijjādīsu ceva dānasīlādīsu ca satataṃ attano kammesu niyutto attānaṃ yojetvā vattati.	2353	
PA_atk-s05_13a3:2354_0	Kālāgatañcāti kasikālādīsu kasiādīni dhanapariccāgasīlarakkhaṇadhammassavanādikālesu	2354	
PA_atk-s05_13a3:2354_1	ca dhanapariccajanādippabhedaṃ diṭṭhadhammasamparāye sukhāvahaṃ atthaṃ na hāpeti,	2354	
PA_atk-s05_13a3:2354_2	yuttappayuttakāle karotiyeva, so mayhaṃ manāpo tasmiñca purise ahaṃ nivisāmīti. Akkodhanoti	2354	
PA_atk-s05_13a3:2354_3	adhivāsanakhantiyā samannāgato. Mittavāti kalyāṇamittena samannāgato. Cāgavāti dhanapariccāgayutto.	2354	
PA_atk-s05_13a3:2355_0	Saṅgāhakoti mittasaṅgahaāmisasaṅgahadhammasaṅgahānaṃ kārako. Sakhiloti muduvāco.	2355	
PA_atk-s05_13a3:2355_1	Saṇhavācoti madhuravacano. Mahattapattopi nivātavuttīti mahantaṃ ṭhānaṃ vipulaṃ issariyaṃ	2355	
PA_atk-s05_13a3:2355_2	pattopi yasena anuddhato nīcavutti paṇḍitānaṃ ovādakaro hoti. Tasmiṃhaṃ poseti tasmiṃ	2355	
PA_atk-s05_13a3:2355_3	ahaṃ purise. Vipulā bhavāmīti akhuddakā homi. So hi mahatiyā siriyā padaṭṭhānaṃ.	2355	
PA_atk-s05_13a3:2355_4	Ūmi samuddassa yathāpi vaṇṇanti yathā nāma samuddassa vaṇṇaṃ olokentānaṃ uparūpari	2355	
PA_atk-s05_13a3:2355_5	āgacchamānā ūmi vipulā viya khāyati, evamahaṃ tasmiṃ puggale vipulā homīti dīpeti.	2355	
PA_atk-s05_13a3:2356	Āvī rahoti sammukhā ca parammukhā ca. Saṅgahameva vatteti etasmiṃ mittādibhede puggale catubbidhaṃ saṅgahameva vatteti pavatteti.	235	
PA_atk-s05_13a3:2357_0	Na vajjāti yo kadāci kismiñci kāle pharusavacanaṃ na vadeyya, madhuravacanova hoti.	2357	
PA_atk-s05_13a3:2357_1	Matassa jīvassa cāti tassāhaṃ puggalassa matassapi jīvantassapi bhattikā homi, idhalokepi	2357	
PA_atk-s05_13a3:2357_2	paralokepi tādisameva bhajāmīti dasseti. Etesaṃ yoti etesaṃ sītābhibhavanādīnaṃ heṭṭhā	2357	
PA_atk-s05_13a3:2357_3	vuttaguṇānaṃ yo puggalo ekampi guṇaṃ labhitvā pamajjati pamussati, puna nānuyuñjatīti	2357	
PA_atk-s05_13a3:2357_4	attho. Kantā sirī, kantasiriṃ, kantaṃ sirinti tayopi pāṭhā, tesaṃ vasena ayaṃ atthayojanā	2357	
PA_atk-s05_13a3:2357_5	– yo puggalo siriṃ labhitvā “kantā me siri yathāṭhāne ṭhitā”ti etesaṃ aññataraṃ guṇaṃ	2357	
PA_atk-s05_13a3:2357_6	pamajjati, yo vā puggalo kantasiriṃ piyasiriṃ icchanto etesaṃ guṇānaṃ aññataraṃ labhitvā	2357	
PA_atk-s05_13a3:2357_7	pamajjati, yo vā puggalo siriṃ labhitvā kantaṃ manāpaṃ siriṃ etesaṃ guṇānaṃ aññataraṃ	2357	
PA_atk-s05_13a3:2357_8	pamajjati. Appapaññoti nippañño. Taṃ dittarūpaṃ visamaṃ carantanti taṃ ahaṃ dittasabhāvaṃ	2357	
PA_atk-s05_13a3:2357_9	gabbitasabhāvaṃ kāyaduccaritādibhedaṃ visamaṃ carantaṃ sucijātiko manusso gūthakūpaṃ	2357	
PA_atk-s05_13a3:2357_10	viya dūrato vivajjayāmīti.	23571	
PA_atk-s05_13a3:2358	Añño aññassa kārakoti evaṃ sante lakkhiṃ vā alakkhiṃ vā añño puriso aññassa kārako nāma natthi, yo koci attanā attano lakkhiṃ vā alakkhiṃ vā karotīti.	235	
PA_atk-s05_13a3:2359_0	Evaṃ mahāsatto deviyā vacanaṃ abhinanditvā “idaṃ anucchiṭṭhaṃ āsanañca sayanañca	2359	
PA_atk-s05_13a3:2359_1	tuyhaṃyeva anucchavikaṃ, pallaṅke ca sayane ca nisīda ceva nipajja cā”ti āha. Sā	2359	
PA_atk-s05_13a3:2359_2	tattha vasitvā paccūsakāle nikkhamitvā cātumahārājikadevalokaṃ gantvā anotattadahe	2359	
PA_atk-s05_13a3:2359_3	paṭhamaṃ nahāyi. Tampi sayanaṃ siridevatāya paribhuttabhāvā sirisayanaṃ nāma jātaṃ.	2359	
PA_atk-s05_13a3:2359_4	Sirisayanassa ayaṃ vaṃso, iminā kāraṇena yāvajjatanā “sirisayana”nti vuccati.	2359	
PA_atk-s05_13a3:2360	Satthā imaṃ dhammadesanaṃ āharitvā jātakaṃ samodhānesi – “tadā siridevī uppalavaṇṇā ahosi, suciparivāraseṭṭhi pana ahameva ahosi”nti.	236	
PA_atk-s05_13a3:2361	Sirikāḷakaṇṇijātakavaṇṇanā sattamā.	236	
PA_atk-s05_13a3:2363	[383] 8. Kukkuṭajātakavaṇṇanā	236	
PA_atk-s05_13a3:2364_0	Sucittapattachadanāti idaṃ satthā jetavane viharanto ekaṃ ukkaṇṭhitabhikkhuṃ ārabbha	2364	
PA_atk-s05_13a3:2364_1	kathesi. Tañhi bhikkhuṃ satthā “kasmā ukkaṇṭhitosī”ti pucchitvā “ekaṃ alaṅkatapaṭiyattaṃ	2364	
PA_atk-s05_13a3:2364_2	itthiṃ disvā kilesavasena, bhante”ti vutte “bhikkhu itthiyo nāma vañcetvā upalāpetvā	2364	
PA_atk-s05_13a3:2364_3	attano vasaṃ gatakāle vināsaṃ pāpenti, lolabiḷārī viya hontī”ti vatvā atītaṃ āhari.	2364	
PA_atk-s05_13a3:2365_0	Atīte bārāṇasiyaṃ brahmadatte rajjaṃ kārente bodhisatto araññe kukkuṭayoniyaṃ nibbattitvā	2365	
PA_atk-s05_13a3:2365_1	anekasatakukkuṭaparivāro araññe vasati. Tassa avidūre ekā biḷārikāpi vasati. Sā ṭhapetvā	2365	
PA_atk-s05_13a3:2365_2	bodhisattaṃ avasese kukkuṭe upāyena vañcetvā khādi. Bodhisatto tassā gahaṇaṃ na gacchati.	2365	
PA_atk-s05_13a3:2365_3	Sā cintesi “ayaṃ kukkuṭo ativiya saṭho amhākañca saṭhabhāvaṃ upāyakusalabhāvañca	2365	
PA_atk-s05_13a3:2365_4	na jānāti, imaṃ mayā ‘ahaṃ bhariyā te bhavissāmī’ti upalāpetvā attano vasaṃ āgatakāle	2365	
PA_atk-s05_13a3:2365_5	khādituṃ vaṭṭatī”ti. Sā tena nisinnarukkhassa mūlaṃ gantvā vaṇṇasambhāsanapubbaṅgamāya	2365	
PA_atk-s05_13a3:2365_6	vācāya taṃ yācamānā paṭhamaṃ gāthamāha –	2365	
PA_atk-s05_13a3:2367	“Sucittapattachadana, tambacūḷa vihaṅgama;	236	
PA_atk-s05_13a3:2368	Oroha dumasākhāya, mudhā bhariyā bhavāmi te”ti.	236	
PA_atk-s05_13a3:2369	Tattha sucittapattachadanāti sucittehi pattehi katacchadana. Mudhāti vinā mūlena na kiñci gahetvā ahaṃ bhariyā te bhavāmi.	236	
PA_atk-s05_13a3:2370	Taṃ sutvā bodhisatto “imāya mama sabbe ñātakā khāditā, idāni maṃ upalāpetvā khāditukāmā ahosi, uyyojessāmi na”nti cintetvā dutiyaṃ gāthamāha –	237	
PA_atk-s05_13a3:2372	“Catuppadī tvaṃ kalyāṇi, dvipadāhaṃ manorame;	237	
PA_atk-s05_13a3:2373	Migī pakkhī asaññuttā, aññaṃ pariyesa sāmika”nti.	237	
PA_atk-s05_13a3:2374	Tattha migīti biḷāriṃ sandhāyāha. Asaññuttāti jayampatikā bhavituṃ ayuttā asambandhā, natthi tesaṃ īdiso sambandhoti dīpeti.	237	
PA_atk-s05_13a3:2375	Taṃ sutvā tato sā “ayaṃ ativiya saṭho, yena kenaci upāyena vañcetvā naṃ khādissāmī”ti cintetvā tatiyaṃ gāthamāha –	237	
PA_atk-s05_13a3:2377	“Komārikā te hessāmi, mañjukā piyabhāṇinī;	237	
PA_atk-s05_13a3:2378	Vinda maṃ ariyena vedena, sāvaya maṃ yadicchasī”ti.	237	
PA_atk-s05_13a3:2379_0	Tattha komārikāti ahaṃ ettakaṃ kālaṃ aññaṃ purisaṃ na jānāmi, tava komārikā bhariyā	2379	
PA_atk-s05_13a3:2379_1	bhavissāmīti vadati. Mañjukā piyabhāṇinīti tava madhurakathā piyabhāṇinīyeva bhavissāmi.	2379	
PA_atk-s05_13a3:2379_2	Vinda manti paṭilabha maṃ. Ariyena vedenāti sundarena paṭilābhena. Ahampi hi ito	2379	
PA_atk-s05_13a3:2379_3	pubbe purisasamphassaṃ na jānāmi, tvampi itthisamphassaṃ na jānāsi, iti pakatiyā	2379	
PA_atk-s05_13a3:2379_4	brahmacārī brahmacāriniṃ maṃ niddosena lābhena labha. Yadi maṃ icchasi, atha me vacanaṃ	2379	
PA_atk-s05_13a3:2379_5	na saddahasi, dvādasayojanāya bārāṇasiyā bheriṃ carāpetvā “ayaṃ me dāsī”ti sāvaya,	2379	
PA_atk-s05_13a3:2379_6	maṃ attano dāsaṃ katvā gaṇhāhīti vadati.	2379	
PA_atk-s05_13a3:2380	Tato bodhisatto “imaṃ tajjetvā palāpetuṃ vaṭṭatī”ti cintetvā catutthaṃ gāthamāha –	238	
PA_atk-s05_13a3:2382	“Kuṇapādini lohitape, cori kukkuṭapothini;	238	
PA_atk-s05_13a3:2383	Na tvaṃ ariyena vedena, mamaṃ bhattāramicchasī”ti.	238	
PA_atk-s05_13a3:2384_0	Tattha na tvaṃ ariyenāti tvaṃ ariyena brahmacariyavāsalābhena maṃ bhattāraṃ na icchasi,	2384	
PA_atk-s05_13a3:2384_1	vañcetvā pana maṃ khāditukāmāsi, nassa pāpeti taṃ palāpesi. Sā pana palāyitvāva gatā,	2384	
PA_atk-s05_13a3:2384_2	na puna oloketumpi visahi.	2384	
PA_atk-s05_13a3:2386	“Evampi caturā nārī, disvāna sadhanaṃ naraṃ;	238	
PA_atk-s05_13a3:2387	Nenti saṇhāhi vācāhi, biḷārī viya kukkuṭaṃ.	238	
PA_atk-s05_13a3:2389	“Yo ca uppatitaṃ atthaṃ, na khippamanubujjhati;	238	
PA_atk-s05_13a3:2390	Amittavasamanveti, pacchā ca anutappati.	239	
PA_atk-s05_13a3:2392	“Yo ca uppatitaṃ atthaṃ, khippameva nibodhati;	239	
PA_atk-s05_13a3:2393	Muccate sattusambādhā, kukkuṭova biḷāriyā”ti. – imā abhisambuddhagāthā;	239	
PA_atk-s05_13a3:2394_0	Tattha caturāti cāturiyena samannāgatā. Nārīti itthiyo. Nentīti attano vasaṃ upanenti.	2394	
PA_atk-s05_13a3:2394_1	Biḷārī viyāti yathā sā biḷārī taṃ kukkuṭaṃ netuṃ vāyamati, evaṃ aññāpi nāriyo nentiyeva.	2394	
PA_atk-s05_13a3:2394_2	Uppatitaṃ atthanti uppannaṃ kiñcideva atthaṃ. Na anubujjhatīti yathāsabhāvena na	2394	
PA_atk-s05_13a3:2394_3	jānāti, pacchā ca anutappati. Kukkuṭovāti yathā so ñāṇasampanno kukkuṭo biḷārito	2394	
PA_atk-s05_13a3:2394_4	mutto, evaṃ sattusambādhato muccatīti attho.	2394	
PA_atk-s05_13a3:2395	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā kukkuṭarājā ahameva ahosinti.	239	
PA_atk-s05_13a3:2396	Kukkuṭajātakavaṇṇanā aṭṭhamā.	239	
PA_atk-s05_13a3:2398	[384] 9. Dhammadhajajātakavaṇṇanā	239	
PA_atk-s05_13a3:2399_0	Dhammaṃ caratha ñātayoti idaṃ satthā jetavane viharanto ekaṃ kuhakabhikkhuṃ ārabbha	2399	
PA_atk-s05_13a3:2399_1	kathesi. Tadā hi satthā “na, bhikkhave, ayaṃ idāneva kuhako, pubbepi kuhakoyevā”ti vatvā atītaṃ āhari.	2399	
PA_atk-s05_13a3:2400_0	Atīte bārāṇasiyaṃ brahmadatte rajjaṃ kārente bodhisatto sakuṇayoniyaṃ nibbattitvā	2400	
PA_atk-s05_13a3:2400_1	vayappatto sakuṇasaṅghaparivuto samuddamajjhe dīpake vasi. Athekacce kāsiraṭṭhavāsino	2400	
PA_atk-s05_13a3:2400_2	vāṇijā disākākaṃ gahetvā nāvāya samuddaṃ pakkhandiṃsu, samuddamajjhe nāvā bhijji.	2400	
PA_atk-s05_13a3:2400_3	So disākāko taṃ dīpakaṃ gantvā cintesi “ayaṃ mahāsakuṇasaṅgho, mayā kuhakakammaṃ	2400	
PA_atk-s05_13a3:2400_4	katvā etesaṃ aṇḍakāni ceva chāpake ca varaṃ varaṃ khādituṃ vaṭṭatī”ti. So otaritvā	2400	
PA_atk-s05_13a3:2400_5	sakuṇasaṅghassa majjhe mukhaṃ vivaritvā ekena pādena pathaviyaṃ aṭṭhāsi. “Ko nāma	2400	
PA_atk-s05_13a3:2400_6	tvaṃ, sāmī”ti sakuṇehi puṭṭho “ahaṃ dhammiko nāmā”ti āha. “Kasmā pana ekena pādena	2400	
PA_atk-s05_13a3:2400_7	ṭhitosī”ti? “Mayā dutiye pāde nikkhitte pathavī dhāretuṃ na sakkotī”ti. “Atha kasmā	2400	
PA_atk-s05_13a3:2400_8	mukhaṃ vivaritvā tiṭṭhasī”ti? “Ahaṃ aññaṃ āhāraṃ na khādāmi, vātameva khādāmī”ti.	2400	
PA_atk-s05_13a3:2400_9	Evañca pana vatvā te sakuṇe āmantetvā “ovādaṃ vo dassāmi, taṃ suṇāthā”ti tesaṃ ovādavasena	2400	
PA_atk-s05_13a3:2400_10	paṭhamaṃ gāthamāha –	24001	
PA_atk-s05_13a3:2402	“Dhammaṃ caratha ñātayo, dhammaṃ caratha bhaddaṃ vo;	240	
PA_atk-s05_13a3:2403	Dhammacārī sukhaṃ seti, asmiṃ loke paramhi cā”ti.	240	
PA_atk-s05_13a3:2404_0	Tattha dhammaṃ carathāti kāyasucaritādibhedaṃ dhammaṃ karotha. Ñātayoti te ālapati.	2404	
PA_atk-s05_13a3:2404_1	Dhammaṃ caratha bhaddaṃ voti ekavāraṃ caritvā mā osakkatha, punappunaṃ caratha, evaṃ	2404	
PA_atk-s05_13a3:2404_2	bhaddaṃ vo bhavissati. Sukhaṃ setīti desanāsīsametaṃ, dhammacārī pana sukhaṃ tiṭṭhati	2404	
PA_atk-s05_13a3:2404_3	gacchati nisīdati seti, sabbiriyāpathesu sukhito hotīti dīpeti.	2404	
PA_atk-s05_13a3:2405	Sakuṇā “ayaṃ kāko kohaññena aṇḍakāni khādituṃ evaṃ vadatī”ti ajānitvā taṃ dussīlaṃ vaṇṇentā dutiyaṃ gāthamāhaṃsu –	240	
PA_atk-s05_13a3:2407	“Bhaddako vatayaṃ pakkhī, dijo paramadhammiko;	240	
PA_atk-s05_13a3:2408	Ekapādena tiṭṭhanto, dhammamevānusāsatī”ti.	240	
PA_atk-s05_13a3:2409	Tattha dhammamevāti sabhāvameva. Anusāsatīti kathesi.	240	
PA_atk-s05_13a3:2410_0	Sakuṇā tassa dussīlassa saddahitvā “tvaṃ kira sāmi aññaṃ gocaraṃ na gaṇhasi, vātameva	2410	
PA_atk-s05_13a3:2410_1	bhakkhasi, tena hi amhākaṃ aṇḍakāni ca chāpake ca olokeyyāsī”ti vatvā gocarāya gacchanti.	2410	
PA_atk-s05_13a3:2410_2	So pāpo tesaṃ gatakāle aṇḍakāni ca chāpake ca kucchipūraṃ khāditvā tesaṃ āgamanakāle	2410	
PA_atk-s05_13a3:2410_3	upasantūpasanto hutvā mukhaṃ vivaritvā ekena pādena tiṭṭhati. Sakuṇā āgantvā puttake	2410	
PA_atk-s05_13a3:2410_4	apassantā “ko nu kho khādatī”ti mahāsaddena viravanti, “ayaṃ kāko dhammiko”ti tasmiṃ	2410	
PA_atk-s05_13a3:2410_5	āsaṅkāmattampi na karonti. Athekadivasaṃ mahāsatto cintesi “idha pubbe koci paripantho	2410	
PA_atk-s05_13a3:2410_6	natthi, imassa āgatakālato paṭṭhāya jāto, imaṃ pariggaṇhituṃ vaṭṭatī”ti. So sakuṇehi	2410	
PA_atk-s05_13a3:2410_7	saddhiṃ gocarāya gacchanto viya hutvā nivattitvā paṭicchannaṭṭhāne aṭṭhāsi. Kākopi	2410	
PA_atk-s05_13a3:2410_8	“gatā sakuṇā”ti nirāsaṅko hutvā uṭṭhāya gantvā aṇḍakāni ca chāpake ca khāditvā punāgantvā	2410	
PA_atk-s05_13a3:2410_9	mukhaṃ vivaritvā ekena pādena aṭṭhāsi.	2410	
PA_atk-s05_13a3:2411_0	Sakuṇarājā sakuṇesu āgatesu sabbe sannipātāpetvā “ahaṃ vo ajja puttakānaṃ paripanthaṃ	2411	
PA_atk-s05_13a3:2411_1	pariggaṇhanto imaṃ pāpakākaṃ khādantaṃ addasaṃ, etha naṃ gaṇhāmā”ti sakuṇasaṅghaṃ	2411	
PA_atk-s05_13a3:2411_2	āmantetvā parivāretvā “sace palāyati, gaṇheyyātha na”nti vatvā sesagāthā abhāsi –	2411	
PA_atk-s05_13a3:2413	“Nāssa sīlaṃ vijānātha, anaññāya pasaṃsatha;	241	
PA_atk-s05_13a3:2414	Bhutvā aṇḍañca potañca, dhammo dhammoti bhāsati.	241	
PA_atk-s05_13a3:2416	“Aññaṃ bhaṇati vācāya, aññaṃ kāyena kubbati;	241	
PA_atk-s05_13a3:2417	Vācāya no ca kāyena, na taṃ dhammaṃ adhiṭṭhito.	241	
PA_atk-s05_13a3:2419	“Vācāya sakhilo manoviduggo, channo kūpasayova kaṇhasappo;	241	
PA_atk-s05_13a3:2420	Dhammadhajo gāmanigamāsu sādhu, dujjāno purisena bālisena.	242	
PA_atk-s05_13a3:2422	“Imaṃ tuṇḍehi pakkhehi, pādā cimaṃ viheṭhatha;	242	
PA_atk-s05_13a3:2423	Chavañhimaṃ vināsetha, nāyaṃ saṃvāsanāraho”ti.	242	
PA_atk-s05_13a3:2424_0	Tattha nāssa sīlanti na assa sīlaṃ. Anaññāyāti ajānitvā. Bhutvāti khāditvā. Vācāya	2424	
PA_atk-s05_13a3:2424_1	no ca kāyenāti ayañhi vacaneneva dhammaṃ carati, kāyena pana na karoti. Na taṃ dhammaṃ	2424	
PA_atk-s05_13a3:2424_2	adhiṭṭhitoti tasmā jānitabbo yathāyaṃ dhammaṃ bhaṇati, na taṃ adhiṭṭhito, tasmiṃ	2424	
PA_atk-s05_13a3:2424_3	dhamme na adhiṭṭhito. Vācāya sakhiloti vacanena mudu. Manoviduggoti manasā viduggo	2424	
PA_atk-s05_13a3:2424_4	duppaveso visamo. Channoti yasmiṃ bile sayati, tena channo. Kūpasayoti bilāsayo.	2424	
PA_atk-s05_13a3:2424_5	Dhammadhajoti sucaritadhammaṃ dhajaṃ katvā vicaraṇena dhammaddhajo. Gāmanigamāsu	2424	
PA_atk-s05_13a3:2424_6	sādhūti gāmesu ca nigamesu ca sādhu bhaddako sambhāvito. Dujjānoti ayaṃ evarūpo dussīlo	2424	
PA_atk-s05_13a3:2424_7	paṭicchannakammanto bālisena aññāṇena purisena na sakkā jānituṃ. Pādā cimanti attano	2424	
PA_atk-s05_13a3:2424_8	attano pādena ca imaṃ. Viheṭhathāti paharatha hanatha. Chavanti lāmakaṃ. Nāyanti	2424	
PA_atk-s05_13a3:2424_9	ayaṃ amhehi saddhiṃ ekasmiṃ ṭhāne saṃvāsaṃ na arahatīti.	2424	
PA_atk-s05_13a3:2425	Evañca pana vatvā sakuṇajeṭṭhako sayameva laṅghitvā tassa sīsaṃ tuṇḍena pahari, avasesā sakuṇā tuṇḍanakhapādapakkhehi pahariṃsu. So tattheva jīvitakkhayaṃ pāpuṇi.	242	
PA_atk-s05_13a3:2426	Satthā imaṃ dhammadesanaṃ āharitvā jātakaṃ samodhānesi – “tadā kuhakakāko idāni kuhakabhikkhu ahosi, sakuṇarājā pana ahameva ahosi”nti.	242	
PA_atk-s05_13a3:2427	Dhammadhajajātakavaṇṇanā navamā.	242	
PA_atk-s05_13a3:2429	[385] 10. Nandiyamigarājajātakavaṇṇanā	242	
PA_atk-s05_13a3:2430_0	Sace brāhmaṇa gacchesīti idaṃ satthā jetavane viharanto ekaṃ mātuposakabhikkhuṃ ārabbha	2430	
PA_atk-s05_13a3:2430_1	kathesi. Tañhi satthā “saccaṃ kira tvaṃ bhikkhu gihī posesī”ti pucchitvā “saccaṃ,	2430	
PA_atk-s05_13a3:2430_2	bhante”ti vutte “kiṃ te hontī”ti vutte “mātāpitaro me, bhante”ti vutte “sādhu sādhu	2430	
PA_atk-s05_13a3:2430_3	bhikkhu porāṇakapaṇḍitānaṃ vaṃsaṃ pālesi, porāṇakapaṇḍitā hi tiracchānayoniyaṃ nibbattitvāpi	2430	
PA_atk-s05_13a3:2430_4	mātāpitūnaṃ jīvitaṃ adaṃsū”ti vatvā atītaṃ āhari.	2430	
PA_atk-s05_13a3:2431_0	Atīte kosalaraṭṭhe sākete kosalarāje rajjaṃ kārente bodhisatto migayoniyaṃ nibbattitvā	2431	
PA_atk-s05_13a3:2431_1	vayappatto nandiyamigo nāma hutvā sīlācārasampanno mātāpitaro posesi. Tadā kosalarājā	2431	
PA_atk-s05_13a3:2431_2	migavittakova ahosi. So pana manussānaṃ kasikammādīni kātuṃ adatvā mahāparivāro devasikaṃ	2431	
PA_atk-s05_13a3:2431_3	migavaṃ gacchati. Manussā sannipatitvā “ayyā, ayaṃ rājā amhākaṃ kammacchedaṃ karoti,	2431	
PA_atk-s05_13a3:2431_4	gharāvāsopi nassati, yaṃnūna mayaṃ ajjunavanaṃ uyyānaṃ parikkhipitvā dvāraṃ yojetvā	2431	
PA_atk-s05_13a3:2431_5	porakkhaṇiṃ khaṇitvā tiṇāni āropetvā daṇḍamuggarādihatthā araññaṃ pavisitvā gumbe	2431	
PA_atk-s05_13a3:2431_6	paharantā mige nīharitvā parivāretvā gorūpāni viya vajaṃ uyyānaṃ pavesetvā dvāraṃ	2431	
PA_atk-s05_13a3:2431_7	pidahitvā rañño ārocetvā attano kammaṃ kareyyāmā”ti mantayiṃsu. “Attheso upāyo”ti	2431	
PA_atk-s05_13a3:2431_8	sabbe ekacchandā hutvā uyyānaṃ sajjetvā araññaṃ pavisitvā yojanamattaṭṭhānaṃ parikkhipiṃsu.	2431	
PA_atk-s05_13a3:2432_0	Tasmiṃ khaṇe nandiyo ekasmiṃ khuddakagumbe mātāpitaro gahetvā bhūmiyaṃ nipanno hoti.	2432	
PA_atk-s05_13a3:2432_1	Manussā nānāphalakāvudhahatthā bāhunā bāhuṃ pīḷetvā taṃ gumbaṃ parikkhipiṃsu. Athekacce	2432	
PA_atk-s05_13a3:2432_2	mige olokentā taṃ gumbaṃ pavisiṃsu. Nandiyo te disvā “ajja mayā jīvitaṃ pariccajitvā	2432	
PA_atk-s05_13a3:2432_3	mātāpitūnaṃ jīvitaṃ dātuṃ vaṭṭatī”ti cintetvā uṭṭhāya mātāpitaro vanditvā “ammatāta,	2432	
PA_atk-s05_13a3:2432_4	ime manussā imaṃ gumbaṃ pavisitvā amhe tayopi passissanti, tumhe ekena upāyena jīveyyātha,	2432	
PA_atk-s05_13a3:2432_5	jīvitaṃ vo seyyo, ahaṃ tumhākaṃ jīvitadānaṃ datvā manussehi gumbapariyante ṭhatvā	2432	
PA_atk-s05_13a3:2432_6	gumbe pahaṭamatteyeva nikkhamissāmi, atha te ‘imasmiṃ khuddakagumbe ekoyeva migo	2432	
PA_atk-s05_13a3:2432_7	bhavissatī’ti maññamānā gumbaṃ na pavisissanti, tumhe appamattā hothā”ti mātāpitaro	2432	
PA_atk-s05_13a3:2432_8	khamāpetvā gamanasajjo aṭṭhāsi. So manussehi gumbapariyante ṭhatvā unnādetvā gumbe	2432	
PA_atk-s05_13a3:2432_9	pahaṭamatteyeva tato nikkhami. Te “ekovettha migo bhavissatī”ti gumbaṃ na pavisiṃsu.	2432	
PA_atk-s05_13a3:2432_10	Atha nandiyo gantvā migānaṃ antaraṃ pāvisi. Manussā parivāretvā sabbe mige uyyānaṃ	24321	
PA_atk-s05_13a3:2432_11	pavesetvā dvāraṃ thaketvā rañño ārocetvā sakasakaṭṭhānāni agamaṃsu.	24321	
PA_atk-s05_13a3:2433_0	Tato paṭṭhāya rājā sayameva gantvā ekaṃ migaṃ vijjhitvā taṃ gahetvā ehīti ekaṃ pesetvā	2433	
PA_atk-s05_13a3:2433_1	āharāpesi. Migā vāraṃ ṭhapayiṃsu, pattavāro migo ekamante tiṭṭhati, taṃ vijjhitvā	2433	
PA_atk-s05_13a3:2433_2	gaṇhanti. Nandiyo pokkharaṇiyaṃ pānīyaṃ pivati, tiṇāni khādati, vāro panassa na tāva	2433	
PA_atk-s05_13a3:2433_3	pāpuṇāti. Atha bahūnaṃ divasānaṃ accayena tassa mātāpitaro taṃ daṭṭhukāmā hutvā “amhākaṃ	2433	
PA_atk-s05_13a3:2433_4	putto nandiyamigarājā nāgabalo thāmasampanno, sace jīvati, avassaṃ vatiṃ laṅghitvā	2433	
PA_atk-s05_13a3:2433_5	amhākaṃ dassanatthāya āgamissati, sāsanamassa pesessāmā”ti cintetvā maggasamīpe ṭhatvā	2433	
PA_atk-s05_13a3:2433_6	ekaṃ brāhmaṇaṃ disvā “ayya, kahaṃ gacchasī”ti mānusikāya vācāya pucchitvā “sāketa”nti	2433	
PA_atk-s05_13a3:2433_7	vutte puttassa sāsanaṃ pahiṇantā paṭhamaṃ gāthamāhaṃsu –	2433	
PA_atk-s05_13a3:2435	“Sace brāhmaṇa gacchesi, sākete ajjunaṃ vanaṃ;	243	
PA_atk-s05_13a3:2436	Vajjāsi nandiyaṃ nāma, puttaṃ asmākamorasaṃ;	243	
PA_atk-s05_13a3:2437	Mātā pitā ca te vuddhā, te taṃ icchanti passitu”nti.	243	
PA_atk-s05_13a3:2438_0	Tassattho – sace, tvaṃ brāhmaṇa, sāketaṃ gacchasi, sākete ajjunavanaṃ nāma uyyānaṃ	2438	
PA_atk-s05_13a3:2438_1	atthi, tattha amhākaṃ putto nandiyo nāma migo atthi, taṃ vadeyyāsi “mātāpitaro te	2438	
PA_atk-s05_13a3:2438_2	vuḍḍhā yāva na maranti, tāva taṃ passituṃ icchantī”ti.	2438	
PA_atk-s05_13a3:2439_0	So “sādhū”ti sampaṭicchitvā sāketaṃ gantvā punadivase uyyānaṃ pavisitvā “nandiyamigo	2439	
PA_atk-s05_13a3:2439_1	nāma kataro”ti pucchi. Migo āgantvā tassa samīpe ṭhatvā “aha”nti āha. Brāhmaṇo tamatthaṃ	2439	
PA_atk-s05_13a3:2439_2	ārocesi. Nandiyo taṃ sutvā “gaccheyyāmahaṃ, brāhmaṇa, vatiṃ laṅghitvā no na gaccheyyaṃ,	2439	
PA_atk-s05_13a3:2439_3	mayā pana rañño santakaṃ nivāpapānabhojanaṃ bhuttaṃ, taṃ me iṇaṭṭhāne ṭhitaṃ, imesañca	2439	
PA_atk-s05_13a3:2439_4	migānaṃ majjhe ciravutthosmi, tassa me rañño ceva etesañca sotthibhāvaṃ akatvā attano	2439	
PA_atk-s05_13a3:2439_5	balaṃ adassetvā gamanaṃ nāma na yuttaṃ, attano vāre pana sampatte ahaṃ etesaṃ sotthibhāvaṃ	2439	
PA_atk-s05_13a3:2439_6	katvā sukhito āgacchissāmī”ti tamatthaṃ pakāsento dve gāthā abhāsi –	2439	
PA_atk-s05_13a3:2441	“Bhuttā mayā nivāpāni, rājino pānabhojanaṃ;	244	
PA_atk-s05_13a3:2442	Taṃ rājapiṇḍaṃ avabhottuṃ, nāhaṃ brāhmaṇa mussahe.	244	
PA_atk-s05_13a3:2444	“Odahissāmahaṃ passaṃ, khurappānissa rājino;	244	
PA_atk-s05_13a3:2445	Tadāhaṃ sukhito mutto, api passeyya mātara”nti.	244	
PA_atk-s05_13a3:2446_0	Tattha nivāpānīti tesu tesu ṭhānesu nivutāni nivāpāni. Pānabhojananti pānīyañca avasesatiṇañca.	2446	
PA_atk-s05_13a3:2446_1	Taṃ rājapiṇḍanti taṃ rañño santakaṃ saṅkaḍḍhitvā samodhānakaṭṭhena piṇḍaṃ. Avabhottunti	2446	
PA_atk-s05_13a3:2446_2	dubbhuttaṃ bhuñjituṃ. Rañño hi kiccaṃ anipphādento taṃ avabhuttaṃ bhuñjati nāma,	2446	
PA_atk-s05_13a3:2446_3	svāhaṃ evaṃ avabhottuṃ na ussahāmīti vadati. Brāhmaṇa mussaheti cettha brāhmaṇāti	2446	
PA_atk-s05_13a3:2446_4	ālapanaṃ, ma-kāro padasandhivasena vutto.	2446	
PA_atk-s05_13a3:2447_0	Odahissāmahaṃ passaṃ, khurappānissa rājinoti ahaṃ, brāhmaṇa, attano vāre sampatte	2447	
PA_atk-s05_13a3:2447_1	khurappaṃ sannayhitvā āgatassa rañño migayūthato nikkhamitvā ekamante ṭhatvā “maṃ	2447	
PA_atk-s05_13a3:2447_2	vijjha, mahārājā”ti vatvā attano mahāphāsukapassaṃ odahissāmi oḍḍessāmi. Sukhito	2447	
PA_atk-s05_13a3:2447_3	muttoti tadā ahaṃ maraṇabhayā mutto sukhito niddukkho raññā anuññāto api nāma mātaraṃ passeyyanti.	2447	
PA_atk-s05_13a3:2448_0	Taṃ sutvā brāhmaṇo pakkāmi. Aparabhāge tassa vāradivase rājā mahantena parivārena	2448	
PA_atk-s05_13a3:2448_1	uyyānaṃ āgacchi. Mahāsatto ekamante aṭṭhāsi. Rājā “migaṃ vijjhissāmī”ti khurappaṃ	2448	
PA_atk-s05_13a3:2448_2	sannayhi. Mahāsatto yathā aññe maraṇabhayatajjitā palāyanti, evaṃ apalāyitvā nibbhayo	2448	
PA_atk-s05_13a3:2448_3	hutvā mettaṃ purecārikaṃ katvā mahāphāsukapassaṃ odahitvā niccalova aṭṭhāsi. Rājā	2448	
PA_atk-s05_13a3:2448_4	tassa mettānubhāvena saraṃ vissajjetuṃ nāsakkhi. Mahāsatto “kiṃ, mahārāja, saraṃ	2448	
PA_atk-s05_13a3:2448_5	na muccesi, muñcāhī”ti āha. “Na sakkomi, migarājā”ti. “Tena hi guṇavantānaṃ guṇaṃ	2448	
PA_atk-s05_13a3:2448_6	jāna, mahārājā”ti. Tadā rājā bodhisatte pasīditvā dhanuṃ chaḍḍetvā “imaṃ acittakaṃ	2448	
PA_atk-s05_13a3:2448_7	kaliṅgarakaṇḍampi tāva tava guṇaṃ jānāti, ahaṃ sacittako manussabhūtopi tava guṇaṃ	2448	
PA_atk-s05_13a3:2448_8	na jānāmi, migarāja, mayhaṃ khama, abhayaṃ te dammī”ti āha. “Mahārāja, mayhaṃ tāva	2448	
PA_atk-s05_13a3:2448_9	abhayaṃ desi, ayaṃ pana uyyāne migagaṇo kiṃ karissatī”ti? “Etassapi abhayaṃ dammī”ti.	2448	
PA_atk-s05_13a3:2448_10	Evaṃ mahāsatto nigrodhajātake vuttanayeneva sabbesaṃ araññe migānaṃ ākāsagatasakuṇānaṃ	24481	
PA_atk-s05_13a3:2448_11	jalacaramacchānañca abhayaṃ dāpetvā rājānaṃ pañcasu sīlesu patiṭṭhāpetvā “mahārāja,	24481	
PA_atk-s05_13a3:2448_12	raññā nāma agatigamanaṃ pahāya dasa rājadhamme akopentena dhammena samena rajjaṃ kāretuṃ vaṭṭatī”ti.	24481	
PA_atk-s05_13a3:2449	“Dānaṃ sīlaṃ pariccāgaṃ, ajjavaṃ maddavaṃ tapaṃ;	244	
PA_atk-s05_13a3:2450	Akkodhaṃ avihiṃsañca, khantiñca avirodhanaṃ.	245	
PA_atk-s05_13a3:2451	“Iccete kusale dhamme, ṭhite passāmi attani;	245	
PA_atk-s05_13a3:2452	Tato me jāyate pīti, somanassañcanappaka”nti. –	245	
PA_atk-s05_13a3:2453_0	Evaṃ vutte rājadhamme gāthābandheneva desetvā katipāhaṃ rañño santike vasitvā nagare	2453	
PA_atk-s05_13a3:2453_1	sabbasattānaṃ abhayadānapakāsanatthaṃ suvaṇṇabheriṃ carāpetvā “appamatto hohi, mahārājā”ti	2453	
PA_atk-s05_13a3:2453_2	vatvā mātāpitūnaṃ dassanatthāya gato.	2453	
PA_atk-s05_13a3:2455	“Migarājā pure āsiṃ, kosalassa niketane;	245	
PA_atk-s05_13a3:2456	Nandiyo nāma nāmena, abhirūpo catuppado.	245	
PA_atk-s05_13a3:2458	“Taṃ maṃ vadhitumāgacchi, dāyasmiṃ ajjune vane;	245	
PA_atk-s05_13a3:2459	Dhanuṃ ārajjaṃ katvāna, usuṃ sannayha kosalo.	245	
PA_atk-s05_13a3:2461	“Tassāhaṃ odahiṃ passaṃ, khurappānissa rājino;	246	
PA_atk-s05_13a3:2462	Tadāhaṃ sukhito mutto, mātaraṃ daṭṭhumāgato”ti. –	246	
PA_atk-s05_13a3:2463	Imā tisso abhisambuddhagāthā honti.	246	
PA_atk-s05_13a3:2464_0	Tattha kosalassa niketaneti kosalassa rañño niketane vasanaṭṭhāne, tassa santike	2464	
PA_atk-s05_13a3:2464_1	araññasminti attho. Dāyasminti migānaṃ vasanatthāya dinnauyyāne. Ārajjaṃ katvānāti	2464	
PA_atk-s05_13a3:2464_2	jiyāya saddhiṃ ekato katvā, āropetvāti attho. Sannayhāti sannayhitvā yojetvā. Odahinti	2464	
PA_atk-s05_13a3:2464_3	oḍḍesiṃ. Mātaraṃ daṭṭhumāgatoti desanāsīsametaṃ, rañño dhammaṃ desetvā sabbasattānaṃ	2464	
PA_atk-s05_13a3:2464_4	abhayatthāya suvaṇṇabheriṃ carāpetvā mātāpitaro daṭṭhuṃ āgatosmīti attho.	2464	
PA_atk-s05_13a3:2465_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2465	
PA_atk-s05_13a3:2465_1	mātuposakabhikkhu sotāpattiphale patiṭṭhahi. Tadā mātāpitaro mahārājakulāni ahesuṃ,	2465	
PA_atk-s05_13a3:2465_2	brāhmaṇo sāriputto, rājā ānando, nandiyamigarājā pana ahameva ahosinti.	2465	
PA_atk-s05_13a3:2466	Nandiyamigarājajātakavaṇṇanā dasamā.	246	
PA_atk-s05_13a3:2467	Avāriyavaggo paṭhamo.	246	
PA_atk-s05_13a3:2468	2. Kharaputtavaggo	246	
PA_atk-s05_13a3:2470	[386] 1. Kharaputtajātakavaṇṇanā	247	
PA_atk-s05_13a3:2471_0	Saccaṃ kirevamāhaṃsūti idaṃ satthā jetavane viharanto purāṇadutiyikāpalobhanaṃ ārabbha	2471	
PA_atk-s05_13a3:2471_1	kathesi. Tañhi bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā	2471	
PA_atk-s05_13a3:2471_2	“āma, bhante”ti vutte “kena ukkaṇṭhāpitosī”ti vatvā “purāṇadutiyikāyā”ti vutte “bhikkhu	2471	
PA_atk-s05_13a3:2471_3	ayaṃ te itthī anatthakārikā, pubbepi tvaṃ imaṃ nissāya aggiṃ pavisitvā maranto paṇḍite	2471	
PA_atk-s05_13a3:2471_4	nissāya jīvitaṃ labhī”ti vatvā atītaṃ āhari.	2471	
PA_atk-s05_13a3:2472_0	Atīte bārāṇasiyaṃ senake nāma raññe rajjaṃ kārente bodhisatto sakkattaṃ kāresi. Tadā	2472	
PA_atk-s05_13a3:2472_1	senakassa rañño ekena nāgarājena saddhiṃ mittabhāvo hoti. So kira nāgarājā nāgabhavanā	2472	
PA_atk-s05_13a3:2472_2	nikkhamitvā thale gocaraṃ gaṇhanto carati. Atha naṃ gāmadārakā disvā “sappo aya”nti	2472	
PA_atk-s05_13a3:2472_3	leḍḍudaṇḍādīhi pahariṃsu. Atha rājā uyyānaṃ kīḷituṃ gacchanto disvā “kiṃ ete dārakā	2472	
PA_atk-s05_13a3:2472_4	karontī”ti pucchitvā “ekaṃ sappaṃ paharantī”ti sutvā “paharituṃ mā detha, palāpetha	2472	
PA_atk-s05_13a3:2472_5	ne”ti palāpesi. Nāgarājā jīvitaṃ labhitvā nāgabhavanaṃ gantvā bahūni ratanāni ādāya	2472	
PA_atk-s05_13a3:2472_6	aḍḍharattasamaye rañño sayanagharaṃ pavisitvā tāni ratanāni datvā “mahārāja, mayā	2472	
PA_atk-s05_13a3:2472_7	tumhe nissāya jīvitaṃ laddha”nti raññā saddhiṃ mittabhāvaṃ katvā punappunaṃ gantvā	2472	
PA_atk-s05_13a3:2472_8	rājānaṃ passati. So attano nāgamāṇavikāsu ekaṃ kāmesu atittaṃ nāgamāṇavikaṃ rakkhaṇatthāya	2472	
PA_atk-s05_13a3:2472_9	rañño santike ṭhapetvā “yadā etaṃ na passasi, tadā imaṃ mantaṃ parivatteyyāsī”ti	2472	
PA_atk-s05_13a3:2472_10	tassa ekaṃ mantaṃ adāsi.	24721	
PA_atk-s05_13a3:2473_0	So ekadivasaṃ uyyānaṃ gantvā nāgamāṇavikāya saddhiṃ pokkharaṇiyaṃ udakakīḷaṃ kīḷi.	2473	
PA_atk-s05_13a3:2473_1	Nāgamāṇavikā ekaṃ udakasappaṃ disvā attabhāvaṃ vijahitvā tena saddhiṃ asaddhammaṃ	2473	
PA_atk-s05_13a3:2473_2	paṭisevi. Rājā taṃ apassanto “kahaṃ nu kho gatā”ti mantaṃ parivattetvā anācāraṃ karontiṃ	2473	
PA_atk-s05_13a3:2473_3	disvā veḷupesikāya pahari. Sā kujjhitvā tato nāgabhavanaṃ gantvā “kasmā āgatāsī”ti	2473	
PA_atk-s05_13a3:2473_4	puṭṭhā “tumhākaṃ sahāyo maṃ attano vacanaṃ agaṇhantiṃ piṭṭhiyaṃ paharī”ti pahāraṃ	2473	
PA_atk-s05_13a3:2473_5	dassesi. Nāgarājā tathato ajānitvāva cattāro nāgamāṇavake āmantetvā “gacchatha, senakassa	2473	
PA_atk-s05_13a3:2473_6	sayanagharaṃ pavisitvā nāsavātena taṃ bhusaṃ viya viddhaṃsethā”ti pesesi. Te gantvā	2473	
PA_atk-s05_13a3:2473_7	rañño sirisayane nipannakāle gabbhaṃ pavisiṃsu. Tesaṃ pavisanavelāyameva rājā deviṃ	2473	
PA_atk-s05_13a3:2473_8	āha – “jānāsi nu kho bhadde, nāgamāṇavikāya gataṭṭhāna”nti? “Na jānāmi, devā”ti.	2473	
PA_atk-s05_13a3:2473_9	“Ajja sā amhākaṃ pokkharaṇiyaṃ kīḷanakāle attabhāvaṃ vijahitvā ekena udakasappena	2473	
PA_atk-s05_13a3:2473_10	saddhiṃ anācāraṃ akāsi, atha naṃ ahaṃ ‘evaṃ mā karī’ti sikkhāpanatthāya veḷupesikāya	24731	
PA_atk-s05_13a3:2473_11	pahariṃ, sā ‘nāgabhavanaṃ gantvā sahāyassa me aññaṃ kiñci kathetvā mettiṃ bhindeyyā’ti	24731	
PA_atk-s05_13a3:2473_12	me bhayaṃ uppajjatī”ti. Taṃ sutvā nāgamāṇavakā tatova nivattitvā nāgabhavanaṃ gantvā	24731	
PA_atk-s05_13a3:2473_13	nāgarājassa tamatthaṃ ārocesuṃ. So saṃvegappatto hutvā taṅkhaṇaññeva rañño sayanagharaṃ	24731	
PA_atk-s05_13a3:2473_14	āgantvā tamatthaṃ ācikkhitvā khamāpetvā “idaṃ me daṇḍakamma”nti sabbarutajānanaṃ	24731	
PA_atk-s05_13a3:2473_15	nāma mantaṃ datvā “ayaṃ, mahārāja, anaggho manto, sace imaṃ mantaṃ aññassa dadeyyāsi,	24731	
PA_atk-s05_13a3:2473_16	datvāva aggiṃ pavisitvā mareyyāsī”ti āha. Rājā “sādhū”ti sampaṭicchi. So tato paṭṭhāya	24731	
PA_atk-s05_13a3:2473_17	kipillikānampi saddaṃ jānāti.	24731	
PA_atk-s05_13a3:2474_0	Tassekadivasaṃ mahātale nisīditvā madhuphāṇitehi khādanīyaṃ khādantassa ekaṃ madhubindu	2474	
PA_atk-s05_13a3:2474_1	ca phāṇitabindu ca pūvakhaṇḍañca bhūmiyaṃ pati. Ekā kipillikā taṃ disvā “rañño mahātale	2474	
PA_atk-s05_13a3:2474_2	madhucāṭi bhinnā, phāṇitasakaṭaṃ pūvasakaṭaṃ nikkujjitaṃ, madhuphāṇitañca pūvañca	2474	
PA_atk-s05_13a3:2474_3	khādathā”ti viravantī vicarati. Atha rājā tassā ravaṃ sutvā hasi. Rañño samīpe ṭhitā	2474	
PA_atk-s05_13a3:2474_4	devī “kiṃ nu kho disvā rājā hasī”ti cintesi. Tasmiṃ khādanīyaṃ khāditvā nhatvā pallaṅke	2474	
PA_atk-s05_13a3:2474_5	nisinne ekaṃ makkhikaṃ sāmiko “ehi bhadde, kilesaratiyā ramissāmā”ti āha. Atha naṃ	2474	
PA_atk-s05_13a3:2474_6	sā “adhivāsehi tāva sāmi, idāni rañño gandhe āharissanti, tassa vilimpantassa pādamūle	2474	
PA_atk-s05_13a3:2474_7	gandhacuṇṇaṃ patissati, ahaṃ tattha vaṭṭetvā sugandhā bhavissāmi, tato rañño piṭṭhiyaṃ	2474	
PA_atk-s05_13a3:2474_8	nipajjitvā ramissāmā”ti āha. Rājā tampi saddaṃ sutvā hasi. Devīpi “kiṃ nu kho disvā	2474	
PA_atk-s05_13a3:2474_9	hasī”ti puna cintesi. Puna rañño sāyamāsaṃ bhuñjantassa ekaṃ bhattasitthaṃ bhūmiyaṃ	2474	
PA_atk-s05_13a3:2474_10	pati. Kipillikā “rājakule bhattasakaṭaṃ bhaggaṃ, bhattaṃ bhuñjathā”ti viravi. Taṃ	24741	
PA_atk-s05_13a3:2474_11	sutvā rājā punapi hasi. Devī suvaṇṇakaṭacchuṃ gahetvā rājānaṃ parivisantī “maṃ nu	24741	
PA_atk-s05_13a3:2474_12	kho disvā rājā hasatī”ti vitakkesi.	24741	
PA_atk-s05_13a3:2475_0	Sā raññā saddhiṃ sayanaṃ āruyha nipajjanakāle “kiṃkāraṇā deva, hasī”ti pucchi. So	2475	
PA_atk-s05_13a3:2475_1	“kiṃ te mama hasitakāraṇenā”ti vatvā punappunaṃ nibaddho kathesi. Atha naṃ sā “tumhākaṃ	2475	
PA_atk-s05_13a3:2475_2	jānanamantaṃ mayhaṃ dethā”ti vatvā “na sakkā dātu”nti paṭikkhittāpi punappunaṃ nibandhi.	2475	
PA_atk-s05_13a3:2475_3	Rājā “sacāhaṃ imaṃ mantaṃ tuyhaṃ dassāmi, marissāmī”ti āha. “Marantopi mayhaṃ dehi,	2475	
PA_atk-s05_13a3:2475_4	devā”ti. Rājā mātugāmavasiko hutvā “sādhū”ti sampaṭicchitvā “imissā mantaṃ datvā	2475	
PA_atk-s05_13a3:2475_5	aggiṃ pavisissāmī”ti rathena uyyānaṃ pāyāsi.	2475	
PA_atk-s05_13a3:2476_0	Tasmiṃ khaṇe sakko lokaṃ olokento imaṃ kāraṇaṃ disvā “ayaṃ bālarājā mātugāmaṃ nissāya	2476	
PA_atk-s05_13a3:2476_1	‘aggiṃ pavisissāmī’ti gacchati, jīvitamassa dassāmī”ti sujaṃ asurakaññaṃ ādāya bārāṇasiṃ	2476	
PA_atk-s05_13a3:2476_2	āgantvā taṃ ajikaṃ katvā attanā ajo hutvā “mahājano mā passatū”ti adhiṭṭhāya rañño	2476	
PA_atk-s05_13a3:2476_3	rathassa purato ahosi. Taṃ rājā ceva rathe yuttasindhavā ca passanti, añño koci na	2476	
PA_atk-s05_13a3:2476_4	passati. Ajo kathāsamuṭṭhāpanatthaṃ rathapurato ajikāya saddhiṃ methunaṃ dhammaṃ	2476	
PA_atk-s05_13a3:2476_5	paṭisevanto viya ahosi. Tameko rathe yuttasindhavo disvā “samma ajarāja, mayaṃ pubbe	2476	
PA_atk-s05_13a3:2476_6	‘ajā kira bālā ahirikā’ti assumha, na ca taṃ passimha, tvaṃ pana raho paṭicchannaṭṭhāne	2476	
PA_atk-s05_13a3:2476_7	kattabbaṃ anācāraṃ amhākaṃ ettakānaṃ passantānaññeva karosi, na lajjasi, taṃ no pubbe	2476	
PA_atk-s05_13a3:2476_8	sutaṃ iminā diṭṭhena sametī”ti vatvā paṭhamaṃ gāthamāha –	2476	
PA_atk-s05_13a3:2478	“Saccaṃ kirevamāhaṃsu, vastaṃ bāloti paṇḍitā;	247	
PA_atk-s05_13a3:2479	Passa bālo rahokammaṃ, āvikubbaṃ na bujjhatī”ti.	247	
PA_atk-s05_13a3:2480	Tattha vastanti ajaṃ. Paṇḍitāti ñāṇasampannā taṃ bāloti vadanti, saccaṃ kira vadanti. Passāti ālapanaṃ, passathāhi attho. Na bujjhatīti evaṃ kātuṃ ayuttanti na jānāti.	248	
PA_atk-s05_13a3:2481	Taṃ sutvā ajo dve gāthā abhāsi –	248	
PA_atk-s05_13a3:2483	“Tvaṃ khopi samma bālosi, kharaputta vijānahi;	248	
PA_atk-s05_13a3:2484	Rajjuyā hi parikkhitto, vaṅkoṭṭho ohitomukho.	248	
PA_atk-s05_13a3:2486	“Aparampi samma te bālyaṃ, yo mutto na palāyasi;	248	
PA_atk-s05_13a3:2487	So ca bālataro samma, yaṃ tvaṃ vahati senaka”nti.	248	
PA_atk-s05_13a3:2488_0	Tattha tvaṃ khopi sammāti samma sindhava mayāpi kho tvaṃ bālataro. Kharaputtāti so	2488	
PA_atk-s05_13a3:2488_1	kira gadrabhassa jātako, tena taṃ evamāha. Vijānahīti ahameva bāloti evaṃ jānāhi.	2488	
PA_atk-s05_13a3:2488_2	Parikkhittoti yugena saddhiṃ gīvāya parikkhitto. Vaṅkoṭṭhoti vaṅkaoṭṭho. Ohitomukhoti	2488	
PA_atk-s05_13a3:2488_3	mukhabandhanena pihitamukho. Yo mutto na palāyasīti yo tvaṃ rathato mutto samāno	2488	
PA_atk-s05_13a3:2488_4	muttakāle palāyitvā araññaṃ na pavisasi, taṃ te apalāyanaṃ aparampi bālyaṃ, so ca	2488	
PA_atk-s05_13a3:2488_5	bālataroti yaṃ tvaṃ senakaṃ vahasi, so senako tayāpi bālataro.	2488	
PA_atk-s05_13a3:2489	Rājā tesaṃ ubhinnampi kathaṃ jānāti, tasmā taṃ suṇanto saṇikaṃ rathaṃ pesesi. Sindhavopi tassa kathaṃ sutvā puna catutthaṃ gāthamāha –	248	
PA_atk-s05_13a3:2491	“Yaṃ nu samma ahaṃ bālo, ajarāja vijānahi;	249	
PA_atk-s05_13a3:2492	Atha kena senako bālo, taṃ me akkhāhi pucchito”ti.	249	
PA_atk-s05_13a3:2493_0	Tattha yanti karaṇatthe paccattavacanaṃ. Nūti anussavatthe nipāto. Idaṃ vuttaṃ hoti	2493	
PA_atk-s05_13a3:2493_1	– samma ajarāja, yena tāva tiracchānagatattena kāraṇena ahaṃ bālo, taṃ tvaṃ kāraṇaṃ	2493	
PA_atk-s05_13a3:2493_2	jānāhi, sakkā etaṃ tayā ñātuṃ, ahañhi tiracchānagatattāva bālo, tasmā maṃ kharaputtātiādīni	2493	
PA_atk-s05_13a3:2493_3	vadanto suṭṭhu vadasi, ayaṃ pana senako rājā kena kāraṇena bālo, taṃ me kāraṇaṃ pucchito akkhāhīti.	2493	
PA_atk-s05_13a3:2494	Taṃ sutvā ajo ācikkhanto pañcamaṃ gāthamāha –	249	
PA_atk-s05_13a3:2496	“Uttamatthaṃ labhitvāna, bhariyāya yo padassati;	249	
PA_atk-s05_13a3:2497	Tena jahissatattānaṃ, sā cevassa na hessatī”ti.	249	
PA_atk-s05_13a3:2498_0	Tattha uttamatthanti sabbarutajānanamantaṃ. Tenāti tassā mantappadānasaṅkhātena kāraṇena	2498	
PA_atk-s05_13a3:2498_1	taṃ datvā aggiṃ pavisanto attānañca jahissati, sā cassa bhariyā na bhavissati, tasmā	2498	
PA_atk-s05_13a3:2498_2	esa tayāpi bālataro, yo laddhaṃ yasaṃ rakkhituṃ na sakkotīti.	2498	
PA_atk-s05_13a3:2499_0	Rājā tassa vacanaṃ sutvā “ajarāja, amhākaṃ sotthiṃ karontopi tvaññeva karissasi,	2499	
PA_atk-s05_13a3:2499_1	kathehi tāva no kattabbayuttaka”nti āha. Atha naṃ ajarājā “mahārāja, imesaṃ sattānaṃ	2499	
PA_atk-s05_13a3:2499_2	attanā añño piyataro nāma natthi, ekaṃ piyabhaṇḍaṃ nissāya attānaṃ nāsetuṃ laddhayasaṃ	2499	
PA_atk-s05_13a3:2499_3	pahātuṃ na vaṭṭatī”ti vatvā chaṭṭhaṃ gāthamāha –	2499	
PA_atk-s05_13a3:2501	“Na ve piyammeti janinda tādiso, attaṃ niraṃkatvā piyāni sevati;	250	
PA_atk-s05_13a3:2502	Attāva seyyo paramā ca seyyo, labbhā piyā ocitatthena pacchā”ti.	250	
PA_atk-s05_13a3:2503_0	Tattha piyammeti piyaṃ me, ayameva vā pāṭho. Idaṃ vuttaṃ hoti – janinda, tādiso tumhādiso	2503	
PA_atk-s05_13a3:2503_1	yasamahatte ṭhito puggalo ekaṃ piyabhaṇḍaṃ nissāya “idaṃ piyaṃ me”ti attaṃ niraṃkatvā	2503	
PA_atk-s05_13a3:2503_2	attānaṃ chaḍḍetvā tāni piyāni na sevateva. Kiṃkāraṇā? Attāva seyyo paramā ca seyyoti,	2503	
PA_atk-s05_13a3:2503_3	yasmā sataguṇena sahassaguṇena attāva seyyo varo uttamo, paramā ca seyyo, paramā	2503	
PA_atk-s05_13a3:2503_4	uttamāpi aññasmā piyabhaṇḍāti attho. Ettha hi ca-kāro pi-kāratthe nipātoti daṭṭhabbo.	2503	
PA_atk-s05_13a3:2503_5	Labbhā piyā ocitatthena pacchāti ocitatthena vaḍḍhitatthena yasasampannena purisena	2503	
PA_atk-s05_13a3:2503_6	pacchā piyā nāma sakkā laddhuṃ, na tassā kāraṇā attā nāsetabboti.	2503	
PA_atk-s05_13a3:2504_0	Evaṃ mahāsatto rañño ovādaṃ adāsi. Rājā tussitvā “ajarāja, kuto āgatosī”ti pucchi.	2504	
PA_atk-s05_13a3:2504_1	Sakko ahaṃ, mahārāja, tava anukampāya taṃ maraṇā mocetuṃ āgatomhīti. Devarāja, ahaṃ	2504	
PA_atk-s05_13a3:2504_2	etissā “mantaṃ dassāmī”ti avacaṃ, idāni “kiṃ karomī”ti? “Mahārāja, tumhākaṃ ubhinnampi	2504	
PA_atk-s05_13a3:2504_3	vināsena kiccaṃ natthi, ‘sippassa upacāro’ti vatvā etaṃ katipaye pahāre paharāpehi,	2504	
PA_atk-s05_13a3:2504_4	iminā upāyena na gaṇhissatī”ti. Rājā “sādhū”ti sampaṭicchi. Mahāsatto rañño ovādaṃ	2504	
PA_atk-s05_13a3:2504_5	datvā sakaṭṭhānameva gato. Rājā uyyānaṃ gantvā deviṃ pakkosāpetvā āha “gaṇhissasi	2504	
PA_atk-s05_13a3:2504_6	bhadde, manta”nti? “Āma, devā”ti. “Tena hi upacāraṃ karomī”ti. “Ko upacāro”ti? “Piṭṭhiyaṃ	2504	
PA_atk-s05_13a3:2504_7	pahārasate pavattamāne saddaṃ kātuṃ na vaṭṭatī”ti. Sā mantalobhena “sādhū”ti sampaṭicchi.	2504	
PA_atk-s05_13a3:2504_8	Rājā coraghātake pakkosāpetvā kasā gāhāpetvā ubhosu passesu paharāpesi. Sā dve tayo	2504	
PA_atk-s05_13a3:2504_9	pahāre adhivāsetvā tato paraṃ “na me mantena attho”ti ravi. Atha naṃ rājā “tvaṃ maṃ	2504	
PA_atk-s05_13a3:2504_10	māretvā mantaṃ gaṇhitukāmāsī”ti piṭṭhiyaṃ niccammaṃ kāretvā vissajjāpesi. Sā tato	25041	
PA_atk-s05_13a3:2504_11	paṭṭhāya puna kathetuṃ nāsakkhi.	25041	
PA_atk-s05_13a3:2505_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2505	
PA_atk-s05_13a3:2505_1	ukkaṇṭhitabhikkhu sotāpattiphale patiṭṭhahi. Tadā rājā ukkaṇṭhitabhikkhu ahosi, devī	2505	
PA_atk-s05_13a3:2505_2	purāṇadutiyikā, asso sāriputto, sakko pana ahameva ahosinti.	2505	
PA_atk-s05_13a3:2506	Kharaputtajātakavaṇṇanā paṭhamā.	250	
PA_atk-s05_13a3:2508	[387] 2. Sūcijātakavaṇṇanā	250	
PA_atk-s05_13a3:2509_0	Akakkasaṃ apharusanti idaṃ satthā jetavane viharanto paññāpāramiṃ ārabbha kathesi.	2509	
PA_atk-s05_13a3:2509_1	Vatthu mahāumaṅgajātake āvi bhavissati. Tadā pana satthā bhikkhū āmantetvā “na, bhikkhave,	2509	
PA_atk-s05_13a3:2509_2	idāneva, pubbepi tathāgato paññavā upāyakusaloyevā”ti vatvā atītaṃ āhari.	2509	
PA_atk-s05_13a3:2510_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe kammārakule nibbattitvā	2510	
PA_atk-s05_13a3:2510_1	vayappatto pariyodātasippo ahosi. Mātāpitaro panassa daliddā, tesaṃ gāmato avidūre	2510	
PA_atk-s05_13a3:2510_2	añño sahassakuṭiko kammāragāmo. Tattha kammārasahassajeṭṭhako kammāro rājavallabho	2510	
PA_atk-s05_13a3:2510_3	aḍḍho mahaddhano, tassekā dhītā ahosi uttamarūpadharā devaccharāpaṭibhāgā janapadakalyāṇilakkhaṇehi	2510	
PA_atk-s05_13a3:2510_4	samannāgatā. Sāmantagāmesu manussā vāsipharasuphālapācanādikārāpanatthāya taṃ gāmaṃ	2510	
PA_atk-s05_13a3:2510_5	gantvā yebhuyyena taṃ kumārikaṃ passanti, te attano attano gāmaṃ gantvā nisinnaṭṭhānādīsu	2510	
PA_atk-s05_13a3:2510_6	tassā rūpaṃ vaṇṇenti. Bodhisatto taṃ sutvā savanasaṃsaggena bajjhitvā “pādaparicārikaṃ	2510	
PA_atk-s05_13a3:2510_7	naṃ karissāmī”ti uttamajātikaṃ ayaṃ gahetvā ekaṃ sukhumaṃ ghanaṃ sūciṃ katvā pāse	2510	
PA_atk-s05_13a3:2510_8	vijjhitvā udake uppilāpetvā aparampi tathārūpameva tassā kosakaṃ katvā pāse vijjhi.	2510	
PA_atk-s05_13a3:2510_9	Iminā niyāmena tassā satta kosake akāsi, “kathaṃ akāsī”ti na vattabbaṃ. Bodhisattānañhi	2510	
PA_atk-s05_13a3:2510_10	ñāṇamahantatāya karaṇaṃ samijjhatiyeva. So taṃ sūciṃ nāḷikāya pakkhipitvā ovaṭṭikāya	25101	
PA_atk-s05_13a3:2510_11	katvā taṃ gāmaṃ gantvā kammārajeṭṭhakassa vasanavīthiṃ pucchitvā tattha gantvā dvāre	25101	
PA_atk-s05_13a3:2510_12	ṭhatvā “ko mama hatthato evarūpaṃ nāma sūciṃ mūlena kiṇituṃ icchatī”ti sūciṃ vaṇṇento	25101	
PA_atk-s05_13a3:2510_13	jeṭṭhakakammārassa gharadvārasamīpe ṭhatvā paṭhamaṃ gāthamāha –	25101	
PA_atk-s05_13a3:2512	“Akakkasaṃ apharusaṃ, kharadhotaṃ supāsiyaṃ;	251	
PA_atk-s05_13a3:2513	Sukhumaṃ tikhiṇaggañca, ko sūciṃ ketumicchatī”ti.	251	
PA_atk-s05_13a3:2514_0	Tassattho – mama paṭalassa vā tilakassa vā odhino vā abhāvena akakkasaṃ, sumaṭṭhatāya	2514	
PA_atk-s05_13a3:2514_1	apharusaṃ, kharena pāsāṇena dhotattā kharadhotaṃ, sundarena suviddhena pāsena samannāgatattā	2514	
PA_atk-s05_13a3:2514_2	supāsiyaṃ, saṇhatāya sukhumaṃ, aggassa tikhiṇatāya tikhiṇaggaṃ sūciṃ mama hatthato	2514	
PA_atk-s05_13a3:2514_3	mūlaṃ datvā ko kiṇituṃ icchatīti.	2514	
PA_atk-s05_13a3:2515	Evañca pana vatvā punapi taṃ vaṇṇento dutiyaṃ gāthamāha –	251	
PA_atk-s05_13a3:2517	“Sumajjañca supāsañca, anupubbaṃ suvaṭṭitaṃ;	251	
PA_atk-s05_13a3:2518	Ghanaghātimaṃ paṭithaddhaṃ, ko sūciṃ ketumicchatī”ti.	251	
PA_atk-s05_13a3:2519_0	Tattha sumajjañcāti kuruvindakacuṇṇena suṭṭhu majjitaṃ. Supāsañcāti saṇhena pāsavedhakena	2519	
PA_atk-s05_13a3:2519_1	viddhattā sundarapāsaṃ. Ghanaghātimanti yā ghātiyamānā adhikaraṇiṃ anupavisati, ayaṃ	2519	
PA_atk-s05_13a3:2519_2	“ghanaghātimā”ti vuccati, tādisinti attho. Paṭithaddhanti thaddhaṃ amudukaṃ.	2519	
PA_atk-s05_13a3:2520_0	Tasmiṃ khaṇe sā kumārikā bhuttapātarāsaṃ pitaraṃ darathapaṭippassambhanatthaṃ cūḷasayane	2520	
PA_atk-s05_13a3:2520_1	nipannaṃ tālavaṇṭena bījayamānā bodhisattassa madhurasaddaṃ sutvā allamaṃsapiṇḍena	2520	
PA_atk-s05_13a3:2520_2	hadaye pahaṭā viya ghaṭasahassena nibbāpitadarathā viya hutvā “ko nu kho esa atimadhurena	2520	
PA_atk-s05_13a3:2520_3	saddena kammārānaṃ vasanagāme sūciṃ vikkiṇāti, kena nu kho kammena āgato, jānissāmi	2520	
PA_atk-s05_13a3:2520_4	na”nti tālavaṇṭaṃ ṭhapetvā gehā nikkhamma bahiāḷindake ṭhatvā tena saddhiṃ kathesi.	2520	
PA_atk-s05_13a3:2520_5	Bodhisattānañhi patthitaṃ nāma samijjhati, so hi tassāyevatthāya taṃ gāmaṃ āgato.	2520	
PA_atk-s05_13a3:2520_6	Sā ca tena saddhiṃ kathentī “māṇava, sakalaraṭṭhavāsino sūciādīnaṃ atthāya imaṃ gāmaṃ	2520	
PA_atk-s05_13a3:2520_7	āgacchanti, tvaṃ bālatāya kammāragāme sūciṃ vikkiṇituṃ icchasi, sacepi divasaṃ sūciyā	2520	
PA_atk-s05_13a3:2520_8	vaṇṇaṃ bhāsissasi, na te koci hatthato sūciṃ gaṇhissati, sace tvaṃ mūlaṃ laddhuṃ	2520	
PA_atk-s05_13a3:2520_9	icchasi, aññaṃ gāmaṃ yāhī”ti vatvā dve gāthā abhāsi –	2520	
PA_atk-s05_13a3:2522	“Itodāni patāyanti, sūciyo baḷisāni ca;	252	
PA_atk-s05_13a3:2523	Koyaṃ kammāragāmasmiṃ, sūciṃ vikketumicchati.	252	
PA_atk-s05_13a3:2525	“Ito satthāni gacchanti, kammantā vividhā puthū;	252	
PA_atk-s05_13a3:2526	Koyaṃ kammāragāmasmiṃ, sūciṃ vikketumicchatī”ti.	252	
PA_atk-s05_13a3:2527_0	Tattha itodānīti imasmiṃ raṭṭhe idāni sūciyo ca baḷisāni ca aññāni ca upakaraṇāni	2527	
PA_atk-s05_13a3:2527_1	imamhā kammāragāmā patāyanti nikkhamanti, taṃ taṃ disaṃ pattharantā niggacchanti.	2527	
PA_atk-s05_13a3:2527_2	Koyanti evaṃ sante ko ayaṃ imasmiṃ kammāragāme sūciṃ vikkiṇituṃ icchati. Satthānīti	2527	
PA_atk-s05_13a3:2527_3	bārāṇasiṃ gacchantāni nānappakārāni satthāni itova gacchanti. Vividhā puthūti nānappakārā	2527	
PA_atk-s05_13a3:2527_4	bahū kammantāpi sakalaraṭṭhavāsīnaṃ ito gahitaupakaraṇeheva pavattanti.	2527	
PA_atk-s05_13a3:2528	Bodhisatto tassā vacanaṃ sutvā “bhadde, tvaṃ ajānantī aññāṇena evaṃ vadesī”ti vatvā dve gāthā abhāsi –	252	
PA_atk-s05_13a3:2530	“Sūciṃ kammāragāmasmiṃ, vikketabbā pajānatā;	253	
PA_atk-s05_13a3:2531	Ācariyāva jānanti, kammaṃ sukatadukkaṭaṃ.	253	
PA_atk-s05_13a3:2533	“Imañce te pitā bhadde, sūciṃ jaññā mayā kataṃ;	253	
PA_atk-s05_13a3:2534	Tayā ca maṃ nimanteyya, yañcatthaññaṃ ghare dhana”nti.	253	
PA_atk-s05_13a3:2535_0	Tattha sūcinti vibhattivipallāso kato. Idaṃ vuttaṃ hoti – sūci nāma pajānatā paṇḍitena	2535	
PA_atk-s05_13a3:2535_1	purisena kammāragāmasmiṃyeva vikketabbā. Kiṃkāraṇā? Ācariyāva jānanti, kammaṃ sukatadukkaṭanti,	2535	
PA_atk-s05_13a3:2535_2	tassa tassa sippassa ācariyāva tasmiṃ tasmiṃ sippe sukatadukkaṭakammaṃ jānanti, svāhaṃ	2535	
PA_atk-s05_13a3:2535_3	kammārakammaṃ ajānantānaṃ gahapatikānaṃ gāmaṃ gantvā mama sūciyā sukatadukkaṭabhāvaṃ	2535	
PA_atk-s05_13a3:2535_4	kathaṃ jānāpessāmi, imasmiṃ pana gāme mama balaṃ jānāpessāmīti. Evaṃ bodhisatto imāya	2535	
PA_atk-s05_13a3:2535_5	gāthāya attano balaṃ vaṇṇesi.	2535	
PA_atk-s05_13a3:2536_0	Tayā ca maṃ nimanteyyāti bhadde sace tava pitā imaṃ mayā kataṃ sūciṃ “īdisā vā esā,	2536	
PA_atk-s05_13a3:2536_1	evaṃ vā katā”ti jāneyya, “imaṃ me dhītaraṃ tava pādaparicārikaṃ dammi, gaṇhāhi na”nti	2536	
PA_atk-s05_13a3:2536_2	evaṃ tayā ca maṃ nimanteyya. Yañcatthaññaṃ ghare dhananti yañca aññaṃ saviññāṇakaṃ	2536	
PA_atk-s05_13a3:2536_3	vā aviññāṇakaṃ vā ghare dhanaṃ atthi, tena maṃ nimanteyya. “Yañcassañña”ntipi pāṭho,	2536	
PA_atk-s05_13a3:2536_4	yañca assa ghare aññaṃ dhanaṃ atthīti attho.	2536	
PA_atk-s05_13a3:2537_0	Kammārajeṭṭhako sabbaṃ tesaṃ kathaṃ sutvā “ammā”ti dhītaraṃ pakkositvā “kena saddhiṃ	2537	
PA_atk-s05_13a3:2537_1	sallapasī”ti pucchi. Tāta, eko puriso sūciṃ vikkiṇāti, tena saddhiṃ sallapemīti.	2537	
PA_atk-s05_13a3:2537_2	“Tena hi pakkosāhi na”nti. Sā gantvā pakkosi. Bodhisatto gehaṃ pavisitvā kammārajeṭṭhakaṃ	2537	
PA_atk-s05_13a3:2537_3	vanditvā ekamantaṃ aṭṭhāsi. Atha naṃ so “kataragāmavāsikosī”ti pucchi. “Ahaṃ asukagāmavāsikomhi	2537	
PA_atk-s05_13a3:2537_4	asukakammārassa putto”ti. “Kasmā idhāgatosī”ti. “Sūcivikkayatthāyā”ti. “Āhara, sūciṃ	2537	
PA_atk-s05_13a3:2537_5	te passāmā”ti. Bodhisatto attano guṇaṃ sabbesaṃ majjhe pakāsetukāmo “nanu ekakānaṃ	2537	
PA_atk-s05_13a3:2537_6	olokitato sabbesaṃ majjhe oloketuṃ varatara”nti āha. So “sādhu, tātā”ti sabbe kammāre	2537	
PA_atk-s05_13a3:2537_7	sannipātāpetvā tehi parivuto “āhara, tāta, mayaṃ passāma te sūci”nti āha. “Ācariya,	2537	
PA_atk-s05_13a3:2537_8	ekaṃ adhikaraṇiñca udakapūrañca kaṃsathālaṃ āharāpethā”ti. So āharāpesi. Bodhisatto	2537	
PA_atk-s05_13a3:2537_9	ovaṭṭikato sūcināḷikaṃ nīharitvā adāsi. Kammārajeṭṭhako tato sūciṃ nīharitvā “tāta,	2537	
PA_atk-s05_13a3:2537_10	ayaṃ sūcī”ti pucchi. “Nāyaṃ sūci, kosako eso”ti. So upadhārento neva antaṃ, na koṭiṃ	25371	
PA_atk-s05_13a3:2537_11	addasa. Bodhisatto āharāpetvā nakhena kosakaṃ apanetvā “ayaṃ sūci, ayaṃ kosako”ti	25371	
PA_atk-s05_13a3:2537_12	mahājanassa dassetvā sūciṃ ācariyassa hatthe, kosakaṃ pādamūle ṭhapesi. Puna tena	25371	
PA_atk-s05_13a3:2537_13	“ayaṃ maññe sūcī”ti vutto “ayampi sūcikosakoyevā”ti vatvā nakhena paharanto paṭipāṭiyā	25371	
PA_atk-s05_13a3:2537_14	cha sūcikosake kammārajeṭṭhakassa pādamūle ṭhapetvā “ayaṃ sūcī”ti tassa hatthe ṭhapesi.	25371	
PA_atk-s05_13a3:2537_15	Kammārasahassāni aṅguliyo phoṭesuṃ, celukkhepā pavattiṃsu.	25371	
PA_atk-s05_13a3:2538_0	Atha naṃ kammārajeṭṭhako “tāta, imāya sūciyā kiṃ bala”nti pucchi. “Ācariya balavatā	2538	
PA_atk-s05_13a3:2538_1	purisena adhikaraṇiṃ ukkhipāpetvā adhikaraṇiyā heṭṭhā udakapātiṃ ṭhapāpetvā adhikaraṇiyā	2538	
PA_atk-s05_13a3:2538_2	majjhe imaṃ sūciṃ paharathā”ti. So tathā kāretvā adhikaraṇiyā majjhe sūciṃ aggena	2538	
PA_atk-s05_13a3:2538_3	pahari. Sā adhikaraṇiṃ vinivijjhitvā udakapiṭṭhe kesaggamattampi uddhaṃ vā adho vā	2538	
PA_atk-s05_13a3:2538_4	ahutvā tiriyaṃ patiṭṭhāsi. Sabbe kammārā “amhehi ettakaṃ kālaṃ ‘kammārā nāma edisā	2538	
PA_atk-s05_13a3:2538_5	hontī’ti sutivasenapi na sutapubba”nti aṅguliyo phoṭetvā celukkhepasahassaṃ pavattayiṃsu.	2538	
PA_atk-s05_13a3:2538_6	Kammārajeṭṭhako dhītaraṃ pakkositvā tasmiññeva parisamajjhe “ayaṃ kumārikā tuyhameva	2538	
PA_atk-s05_13a3:2538_7	anucchavikā”ti udakaṃ pātetvā adāsi. So aparabhāge kammārajeṭṭhakassa accayena tasmiṃ	2538	
PA_atk-s05_13a3:2538_8	gāme kammārajeṭṭhako ahosi.	2538	
PA_atk-s05_13a3:2539	Satthā imaṃ dhammadesanaṃ āharitvā jātakaṃ samodhānesi – “tadā kammārajeṭṭhakassa dhītā rāhulamātā ahosi, paṇḍitakammāraputto pana ahameva ahosi”nti.	253	
PA_atk-s05_13a3:2540	Sūcijātakavaṇṇanā dutiyā.	254	
PA_atk-s05_13a3:2542	[388] 3. Tuṇḍilajātakavaṇṇanā	254	
PA_atk-s05_13a3:2543_0	Navachannaketi idaṃ satthā jetavane viharanto ekaṃ maraṇabhīrukaṃ bhikkhuṃ ārabbha	2543	
PA_atk-s05_13a3:2543_1	kathesi. So kira sāvatthivāsī kulaputto buddhasāsane pabbajitvā maraṇabhīruko ahosi,	2543	
PA_atk-s05_13a3:2543_2	appamattakampi sākhācalanaṃ daṇḍakapatanaṃ sakuṇacatuppadasaddaṃ vā aññaṃ vā tathārūpaṃ	2543	
PA_atk-s05_13a3:2543_3	sutvā maraṇabhayatajjito hutvā kucchiyaṃ viddhasaso viya kampanto vicari. Bhikkhū	2543	
PA_atk-s05_13a3:2543_4	dhammasabhāyaṃ kathaṃ samuṭṭhāpesuṃ “āvuso, asuko kira bhikkhu maraṇabhīruko appamattakampi	2543	
PA_atk-s05_13a3:2543_5	saddaṃ sutvā vikampamāno palāyati, imesañca sattānaṃ maraṇameva dhuvaṃ, jīvitaṃ addhuvaṃ,	2543	
PA_atk-s05_13a3:2543_6	nanu tadeva yoniso manasi kātabba”nti. Satthā āgantvā “kāya nuttha, bhikkhave, etarahi	2543	
PA_atk-s05_13a3:2543_7	kathāya sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā “saccaṃ	2543	
PA_atk-s05_13a3:2543_8	kira tvaṃ bhikkhu maraṇabhīruko”ti vatvā “āma, bhante”ti tena paṭiññāto “na, bhikkhave,	2543	
PA_atk-s05_13a3:2543_9	idāneva, pubbepesa maraṇabhīrukoyevā”ti vatvā atītaṃ āhari.	2543	
PA_atk-s05_13a3:2544_0	Atīte bārāṇasiyaṃ brahmadatte rajjaṃ kārente bodhisatto sūkariyā kucchimhi paṭisandhiṃ	2544	
PA_atk-s05_13a3:2544_1	gaṇhi. Sūkarī pariṇatagabbhā dve putte vijāyi. Sā ekadivasaṃ te gahetvā ekasmiṃ āvāṭe	2544	
PA_atk-s05_13a3:2544_2	nipajji. Athekā bārāṇasidvāragāmavāsinī mahallikā kappāsakhettato pacchipuṇṇaṃ kappāsaṃ	2544	
PA_atk-s05_13a3:2544_3	ādāya yaṭṭhiyā bhūmiṃ ākoṭentī āgacchi. Sūkarī taṃ saddaṃ sutvā maraṇabhayena puttake	2544	
PA_atk-s05_13a3:2544_4	chaḍḍetvā palāyi. Mahallikā sūkarapotake disvā puttasaññaṃ paṭilabhitvā pacchiyaṃ	2544	
PA_atk-s05_13a3:2544_5	pakkhipitvā gharaṃ netvā jeṭṭhakassa mahātuṇḍilo, kaniṭṭhassa cūḷatuṇḍiloti nāmaṃ	2544	
PA_atk-s05_13a3:2544_6	karitvā te puttake viya posesi. Te aparabhāge vaḍḍhitvā thūlasarīrā ahesuṃ. Mahallikā	2544	
PA_atk-s05_13a3:2544_7	“ime no mūlena dehī”ti vuccamānāpi “puttā me”ti vatvā kassaci na deti. Athekasmiṃ	2544	
PA_atk-s05_13a3:2544_8	chaṇakāle dhuttā suraṃ pivantā maṃse khīṇe “kuto nu kho maṃsaṃ labhissāmā”ti vīmaṃsantā	2544	
PA_atk-s05_13a3:2544_9	mahallikāya gehe sūkarānaṃ atthibhāvaṃ ñatvā mūlaṃ gahetvā tattha gantvā “amma, mūlaṃ	2544	
PA_atk-s05_13a3:2544_10	gahetvā ekaṃ no sūkaraṃ dehī”ti āhaṃsu. Sā “alaṃ, tātā, puttā me ete, puttaṃ nāma	25441	
PA_atk-s05_13a3:2544_11	maṃsaṃ khādanatthāya kiṇantānaṃ dadantā nāma natthī”ti paṭikkhipi. Dhuttā “amma,	25441	
PA_atk-s05_13a3:2544_12	manussānaṃ sūkarā nāma puttā na honti, dehi no”ti punappunaṃ yācantāpi alabhitvā	25441	
PA_atk-s05_13a3:2544_13	mahallikaṃ suraṃ pāyetvā mattakāle “amma, sūkarehi kiṃ karissasi, mūlaṃ gahetvā paribbayaṃ	25441	
PA_atk-s05_13a3:2544_14	karohī”ti tassā hatthe kahāpaṇe ṭhapayiṃsu.	25441	
PA_atk-s05_13a3:2545_0	Sā kahāpaṇe gahetvā “tātā, mahātuṇḍilaṃ dātuṃ na sakkomi. Cūḷatuṇḍilaṃ pana gaṇhathā”ti	2545	
PA_atk-s05_13a3:2545_1	āha. “Kahaṃ so”ti? “Ayaṃ etasmiṃ gaccheti, saddamassa dehī”ti. “Āhāraṃ na passāmī”ti.	2545	
PA_atk-s05_13a3:2545_2	Dhuttā mūlena ekaṃ bhattapātiṃ āharāpesuṃ. Mahallikā taṃ gahetvā dvāre ṭhapitaṃ sūkaradoṇiṃ	2545	
PA_atk-s05_13a3:2545_3	pūretvā doṇisamīpe aṭṭhāsi. Tiṃsamattāpi dhuttā pāsahatthā tattheva aṭṭhaṃsu. Mahallikā	2545	
PA_atk-s05_13a3:2545_4	“tāta, cūḷatuṇḍila, ehī”ti tassa saddamakāsi. Taṃ sutvā mahātuṇḍilo “ettakaṃ kālaṃ	2545	
PA_atk-s05_13a3:2545_5	mama mātarā cūḷatuṇḍilassa saddo na dinnapubbo, maṃyeva paṭhamaṃ saddāyati, avassaṃ	2545	
PA_atk-s05_13a3:2545_6	ajja amhākaṃ bhayaṃ uppannaṃ bhavissatī”ti aññāsi. So kaniṭṭhaṃ āmantesi “tāta, mama	2545	
PA_atk-s05_13a3:2545_7	mātā taṃ pakkosati, gaccha tāva jānāhī”ti. So gacchā nikkhamitvā bhattadoṇisamīpe	2545	
PA_atk-s05_13a3:2545_8	tesaṃ ṭhitabhāvaṃ disvā “ajja me maraṇaṃ uppanna”nti maraṇabhayatajjito nivattitvā	2545	
PA_atk-s05_13a3:2545_9	kampamāno bhātu santikaṃ āgantvā thambhituṃ nāsakkhi, kampamāno paribbhami. Mahātuṇḍilo	2545	
PA_atk-s05_13a3:2545_10	taṃ disvā “tāta, tvaṃ ajja pana pavedhasi paribbhamasi, pavisanaṭṭhānaṃ olokesi,	25451	
PA_atk-s05_13a3:2545_11	kiṃ nāmetaṃ karosī”ti pucchi. So attanā diṭṭhakāraṇaṃ kathento paṭhamaṃ gāthamāha –	25451	
PA_atk-s05_13a3:2547	“Navachannakedāni diyyati, puṇṇāyaṃ doṇi suvāminī ṭhitā;	254	
PA_atk-s05_13a3:2548	Bahuke jane pāsapāṇike, no ca kho me paṭibhāti bhuñjitu”nti.	254	
PA_atk-s05_13a3:2549_0	Tattha navachannakedāni diyyatīti bhātika, pubbe amhākaṃ kuṇḍakayāgu vā jhāmabhattaṃ	2549	
PA_atk-s05_13a3:2549_1	vā diyyati, ajja pana navachannakaṃ navākāraṃ dānaṃ diyyati. Puṇṇāyaṃ doṇīti ayaṃ	2549	
PA_atk-s05_13a3:2549_2	amhākaṃ bhattadoṇi suddhabhattassa puṇṇā. Suvāminī ṭhitāti ayyāpi no tassā santike	2549	
PA_atk-s05_13a3:2549_3	ṭhitā. Bahuke janeti na kevalañca ayyāva, aññopi bahuko jano pāsapāṇiko ṭhito. No	2549	
PA_atk-s05_13a3:2549_4	ca kho me paṭibhātīti ayaṃ evaṃ etesaṃ ṭhitabhāvopi idaṃ bhattaṃ bhuñjitumpi mayhaṃ	2549	
PA_atk-s05_13a3:2549_5	na paṭibhāti, na ruccatīti attho.	2549	
PA_atk-s05_13a3:2550_0	Taṃ sutvā mahāsatto “tāta cūḷatuṇḍila, mama kira mātā ettheva sūkare posentī nāma	2550	
PA_atk-s05_13a3:2550_1	yadatthaṃ poseti, svāssā attho ajja matthakaṃ patto, tvaṃ mā cintayī”ti vatvā madhurena	2550	
PA_atk-s05_13a3:2550_2	sarena buddhalīḷāya dhammaṃ desento dve gāthā abhāsi –	2550	
PA_atk-s05_13a3:2552	“Tasasi bhamasi leṇamicchasi, attāṇosi kuhiṃ gamissasi;	255	
PA_atk-s05_13a3:2553	Appossukko bhuñja tuṇḍila, maṃsatthāya hi positāmhase.	255	
PA_atk-s05_13a3:2555	“Ogaha rahadaṃ akaddamaṃ, sabbaṃ sedamalaṃ pavāhaya;	255	
PA_atk-s05_13a3:2556	Gaṇhāhi navaṃ vilepanaṃ, yassa gandho na kadāci chijjatī”ti.	255	
PA_atk-s05_13a3:2557_0	Tattha tasasi bhamasīti maraṇabhayena uttasasi, teneva kilamanto bhamasi. Leṇamicchasīti	2557	
PA_atk-s05_13a3:2557_1	patiṭṭhaṃ olokesi. Attāṇosīti tāta, pubbe amhākaṃ mātā paṭisaraṇaṃ ahosi, sā ajja	2557	
PA_atk-s05_13a3:2557_2	pana nirapekkhā amhe chaḍḍesi, idāni kuhiṃ gamissasi. Ogahāti ogāha, ayameva vā pāṭho.	2557	
PA_atk-s05_13a3:2557_3	Pavāhayāti pavāhehi, hārehīti attho. Na chijjatīti na nassati. Idaṃ vuttaṃ hoti –	2557	
PA_atk-s05_13a3:2557_4	tāta, sace maraṇato tasasi, akaddamaṃ pokkharaṇiṃ otaritvā tava sarīre sabbaṃ sedañca	2557	
PA_atk-s05_13a3:2557_5	malañca pavāhetvā surabhigandhavilepanaṃ vilimpāti.	2557	
PA_atk-s05_13a3:2558_0	Tassa dasa pāramiyo āvajjetvā mettāpāramiṃ purecārikaṃ katvā paṭhamaṃ padaṃ udāharantasseva	2558	
PA_atk-s05_13a3:2558_1	saddo sakalaṃ dvādasayojanikaṃ bārāṇasiṃ ajjhottharitvā gato. Sutasutakkhaṇeyeva	2558	
PA_atk-s05_13a3:2558_2	rājauparājādayo ādiṃ katvā bārāṇasivāsino āgamaṃsu. Anāgatāpi gehe ṭhitāva suṇiṃsu.	2558	
PA_atk-s05_13a3:2558_3	Rājapurisā gacche chinditvā bhūmiṃ samaṃ katvā vālukaṃ okiriṃsu. Dhuttānaṃ surāmado	2558	
PA_atk-s05_13a3:2558_4	chijji. Pāse chaḍḍetvā dhammaṃ suṇamānā aṭṭhaṃsu. Mahallikāyapi surāmado chijji.	2558	
PA_atk-s05_13a3:2558_5	Mahāsatto mahājanamajjhe cūḷatuṇḍilassa dhammadesanaṃ ārabhi. Taṃ sutvā cūḷatuṇḍilo	2558	
PA_atk-s05_13a3:2558_6	“mayhaṃ bhātā evaṃ vadeti, amhākañca vaṃse pokkharaṇiṃ otaritvā nahānaṃ, sarīrato	2558	
PA_atk-s05_13a3:2558_7	sedamalapavāhanaṃ, purāṇavilepanaṃ hāretvā navavilepanagahaṇañca kismiñci kāle natthi,	2558	
PA_atk-s05_13a3:2558_8	kiṃ nu kho sandhāya bhātā maṃ eva māhā”ti pucchanto catutthaṃ gāthamāha –	2558	
PA_atk-s05_13a3:2560	“Katamo rahado akaddamo, kiṃsu sedamalanti vuccati;	256	
PA_atk-s05_13a3:2561	Katamañca navaṃ vilepanaṃ, yassa gandho na kadāci chijjatī”ti.	256	
PA_atk-s05_13a3:2562	Taṃ sutvā mahāsatto “tena hi kaniṭṭha ohitasoto suṇāhī”ti buddhalīḷāya dhammaṃ desento imā gāthā abhāsi –	256	
PA_atk-s05_13a3:2564	“Dhammo rahado akaddamo, pāpaṃ sedamalanti vuccati;	256	
PA_atk-s05_13a3:2565	Sīlañca navaṃ vilepanaṃ, tassa gandho na kadāci chijjati.	256	
PA_atk-s05_13a3:2567	“Nandanti sarīraghātino, na ca nandanti sarīradhārino;	256	
PA_atk-s05_13a3:2568	Puṇṇāya ca puṇṇamāsiyā, ramamānāva jahanti jīvita”nti.	256	
PA_atk-s05_13a3:2569_0	Tattha dhammoti pañcasīlaaṭṭhasīladasasīlāni tīṇi sucaritāni sattatiṃsabodhipakkhiyadhammā	2569	
PA_atk-s05_13a3:2569_1	amatamahānibbānanti sabbopesa dhammo nāma. Akaddamoti rāgadosamohamānadiṭṭhikilesakaddamānaṃ	2569	
PA_atk-s05_13a3:2569_2	abhāvena akaddamo. Iminā sesadhammato vinivattetvā nibbānameva dasseti. “Yāvatā,	2569	
PA_atk-s05_13a3:2569_3	bhikkhave, dhammā saṅkhatā vā asaṅkhatā vā, virāgo tesaṃ dhammānaṃ aggamakkhāyati,	2569	
PA_atk-s05_13a3:2569_4	yadidaṃ madanimmadano pipāsavinayo ālayasamugghāto vaṭṭupacchedo taṇhakkhayo virāgo	2569	
PA_atk-s05_13a3:2569_5	nirodho nibbāna”nti hi vuttaṃ, tadeva dassento, tāta cūḷatuṇḍila, ahaṃ nibbānataḷākaṃ	2569	
PA_atk-s05_13a3:2569_6	“rahado”ti kathemi. Jātijarābyādhimaraṇādīni hi tattha natthi, sace maraṇato muñcitukāmo,	2569	
PA_atk-s05_13a3:2569_7	nibbānagāminiṃ paṭipadaṃ gaṇhāti. Upanissayapaccayavasena kira bodhisatto evaṃ kathesi.	2569	
PA_atk-s05_13a3:2570_0	Pāpaṃ sedamalanti tāta cūḷatuṇḍila, pāpaṃ sedamalasadisattā “sedamala”nti porāṇakapaṇḍitehi	2570	
PA_atk-s05_13a3:2570_1	kathitaṃ. Taṃ panetaṃ ekavidhena pāpaṃ yadidaṃ manopadoso, duvidhena pāpaṃ pāpakañca	2570	
PA_atk-s05_13a3:2570_2	sīlaṃ, pāpikā ca diṭṭhi, tividhena pāpaṃ tīṇi duccaritāni, catubbidhena pāpaṃ cattāri	2570	
PA_atk-s05_13a3:2570_3	agatigamanāni, pañcavidhena pāpaṃ pañca cetokhilā, chabbidhena pāpaṃ cha agāravā,	2570	
PA_atk-s05_13a3:2570_4	sattavidhena pāpaṃ satta asaddhammā, aṭṭhavidhena pāpaṃ aṭṭha micchattā, navavidhena	2570	
PA_atk-s05_13a3:2570_5	pāpaṃ nava āghātavatthūni, dasavidhena pāpaṃ dasa akusalakammapathā, bahuvidhena	2570	
PA_atk-s05_13a3:2570_6	pāpaṃ rāgo doso mohoti ekakadukatikādivasena vibhattā akusalā dhammā, iti sabbampetaṃ	2570	
PA_atk-s05_13a3:2570_7	pāpaṃ “sarīranissitasedamalasadisa”nti paṇḍitehi kathitaṃ.	2570	
PA_atk-s05_13a3:2571_0	Sīlanti pañcasīlaṃ dasasīlaṃ catupārisuddhisīlaṃ. “Idaṃ, tāta, sīlaṃ catujjātigandhavilepanasadisa”nti	2571	
PA_atk-s05_13a3:2571_1	vadati. Tassāti tassa silassa gandho tīsu vayesu kadāci na chijjati, sakalalokaṃ	2571	
PA_atk-s05_13a3:2571_2	pattharitvā gacchati.	2571	
PA_atk-s05_13a3:2572	“Na pupphagandho paṭivātameti, na candanaṃ taggaramallikā vā;	257	
PA_atk-s05_13a3:2573	Satañca gandho paṭivātameti, sabbā disā sappuriso pavāyati.	257	
PA_atk-s05_13a3:2574	“Candanaṃ tagaraṃ vāpi, uppalaṃ atha vassikī;	257	
PA_atk-s05_13a3:2575	Etesaṃ gandhajātānaṃ, sīlagandho anuttaro.	257	
PA_atk-s05_13a3:2576	“Appamatto ayaṃ gandho, yvāyaṃ tagaracandanaṃ;	257	
PA_atk-s05_13a3:2577	Yo ca sīlavataṃ gandho, vāti devesu uttamo”ti. ;	257	
PA_atk-s05_13a3:2578_0	Nandanti sarīraghātinoti tāta cūḷatuṇḍila, ime aññāṇamanussā “madhuramaṃsaṃ khādissāma,	2578	
PA_atk-s05_13a3:2578_1	puttadārampi khādāpessāmā”ti pāṇātipātaṃ karontā nandanti tussanti, pāṇātipāto āsevito	2578	
PA_atk-s05_13a3:2578_2	bhāvito bahulīkato nirayasaṃvattaniko hoti, tiracchānayoni…pe… pettivisayasaṃvattaniko	2578	
PA_atk-s05_13a3:2578_3	hoti, yo sabbalahuko pāṇātipātassa vipāko, so manussabhūtassa appāyukasaṃvattaniko	2578	
PA_atk-s05_13a3:2578_4	hotīti imaṃ pāṇātipāte ādīnavaṃ na jānanti. Ajānantā –	2578	
PA_atk-s05_13a3:2579	“Madhuvā maññati bālo, yāva pāpaṃ na paccati;	257	
PA_atk-s05_13a3:2580	Yadā ca paccati pāpaṃ, bālo dukkhaṃ nigacchatī”ti. –	258	
PA_atk-s05_13a3:2581	Madhurasaññino hutvā –	258	
PA_atk-s05_13a3:2582	“Caranti bālā dummedhā, amitteneva attanā;	258	
PA_atk-s05_13a3:2583	Karontā pāpakaṃ kammaṃ, yaṃ hoti kaṭukapphala”nti. –	258	
PA_atk-s05_13a3:2584	Ettakampi na jānanti.	258	
PA_atk-s05_13a3:2585	“Na taṃ kammaṃ kataṃ sādhu, yaṃ katvā anutappati;	258	
PA_atk-s05_13a3:2586	Yassa assumukho rodaṃ, vipākaṃ paṭisevatī”ti. ;	258	
PA_atk-s05_13a3:2587_0	Na ca nandanti sarīradhārinoti tāta cūḷatuṇḍila, ye panete sarīradhārino sattā, te	2587	
PA_atk-s05_13a3:2587_1	attano maraṇe āgacchante ṭhapetvā sīhamigarājahatthājānīyaassājānīyakhīṇāsave avasesā	2587	
PA_atk-s05_13a3:2587_2	bodhisattaṃ ādiṃ katvā abhāyantā nāma natthi.	2587	
PA_atk-s05_13a3:2588	“Sabbe tasanti daṇḍassa, sabbe bhāyanti maccuno;	258	
PA_atk-s05_13a3:2589	Attānaṃ upamaṃ katvā, na haneyya na ghātaye”ti. ;	258	
PA_atk-s05_13a3:2590_0	Puṇṇāyāti guṇapuṇṇāya. Puṇṇamāsiyāti puṇṇacandayuttāya, māsaṃ vā pūretvā ṭhitāya.	2590	
PA_atk-s05_13a3:2590_1	Tadā kira puṇṇamāsī uposathadivaso hoti. Ramamānāva jahanti jīvitanti tāta cūḷatuṇḍila,	2590	
PA_atk-s05_13a3:2590_2	mā soci mā paridevi, maraṇassa nāma te bhāyanti, yesaṃ abbhantare sīlādiguṇā natthi.	2590	
PA_atk-s05_13a3:2590_3	Mayaṃ pana sīlācārasampannā puññavanto, tasmā amhādisā sattā ramamānāva jahanti jīvitanti.	2590	
PA_atk-s05_13a3:2591_0	Evaṃ mahāsatto madhurena sarena buddhalīḷāya dhammaṃ desesi. Mahājanakāyā aṅguliyo	2591	
PA_atk-s05_13a3:2591_1	phoṭesuṃ, celukkhepā ca pavattiṃsu, sādhukārasaddapuṇṇaṃ antalikkhaṃ ahosi. Bārāṇasirājā	2591	
PA_atk-s05_13a3:2591_2	bodhisattaṃ rajjena pūjetvā mahallikāya yasaṃ datvā ubhopi te gandhodakena nhāpetvā	2591	
PA_atk-s05_13a3:2591_3	gandhādīhi vilimpāpetvā gīvāsu maṇiratanāni piḷandhāpetvā gharaṃ netvā puttaṭṭhāne	2591	
PA_atk-s05_13a3:2591_4	ṭhapetvā mahantena parivārena paṭijaggi. Bodhisatto rañño pañca sīlāni adāsi. Sabbe	2591	
PA_atk-s05_13a3:2591_5	bārāṇasivāsino ca kāsiraṭṭhavāsino ca pañca sīlāni rakkhiṃsu. Mahāsatto nesaṃ pakkhadivasesu	2591	
PA_atk-s05_13a3:2591_6	dhammaṃ desesi, vinicchaye nisīditvā aḍḍe tīresi. Tasmiṃ dharamāne kūṭaḍḍakārakā	2591	
PA_atk-s05_13a3:2591_7	nāma nāhesuṃ. Aparabhāge rājā kālamakāsi. Mahāsatto tassa sarīraparihāraṃ kāretvā	2591	
PA_atk-s05_13a3:2591_8	vinicchaye potthake likhāpetvā “imaṃ potthakaṃ oloketvā aḍḍaṃ tīreyyāthā”ti vatvā	2591	
PA_atk-s05_13a3:2591_9	mahājanassa dhammaṃ desetvā appamādena ovādaṃ datvā sabbesaṃ rodantānaṃ paridevantānaññeva	2591	
PA_atk-s05_13a3:2591_10	saddhiṃ cūḷatuṇḍilena araññaṃ pāvisi. Tadā bodhisattassa ovādo saṭṭhi vassasahassāni pavatti.	25911	
PA_atk-s05_13a3:2592	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so maraṇabhīruko bhikkhu sotāpattiphale patiṭṭhahi.	259	
PA_atk-s05_13a3:2593	Tadā rājā ānando ahosi, cūḷatuṇḍilo maraṇabhīruko bhikkhu, parisā buddhaparisā, mahātuṇḍilo pana ahameva ahosinti.	259	
PA_atk-s05_13a3:2594	Tuṇḍilajātakavaṇṇanā tatiyā.	259	
PA_atk-s05_13a3:2596	[389] 4. Suvaṇṇakakkaṭakajātakavaṇṇanā	259	
PA_atk-s05_13a3:2597_0	Siṅgīmigoti idaṃ satthā veḷuvane viharanto ānandattherassa attano atthāya jīvitapariccāgaṃ	2597	
PA_atk-s05_13a3:2597_1	ārabbha kathesi. Vatthu yāva dhanuggahapayojanā khaṇḍahālajātake dhanapālavissajjanaṃ	2597	
PA_atk-s05_13a3:2597_2	cūḷahaṃsamahāhaṃsajātake kathitaṃ. Tadā hi bhikkhū dhammasabhāyaṃ kathaṃ samuṭṭhāpesuṃ	2597	
PA_atk-s05_13a3:2597_3	“āvuso, dhammabhaṇḍāgārikaānandatthero sekkhapaṭisambhidāppatto hutvā dhanapālake	2597	
PA_atk-s05_13a3:2597_4	āgacchante sammāsambuddhassa jīvitaṃ pariccajī”ti. Satthā āgantvā “kāya nuttha, bhikkhave,	2597	
PA_atk-s05_13a3:2597_5	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,	2597	
PA_atk-s05_13a3:2597_6	pubbepi ānando mayhaṃ jīvitaṃ pariccajiyevā”ti vatvā atītaṃ āhari.	2597	
PA_atk-s05_13a3:2598_0	Atīte rājagahassa pubbapasse sālindiyo nāma brāhmaṇagāmo hoti. Tadā bodhisatto tasmiṃ	2598	
PA_atk-s05_13a3:2598_1	gāme kassakabrāhmaṇakule nibbattitvā vayappatto kuṭumbaṃ saṇṭhapetvā tassa gāmassa	2598	
PA_atk-s05_13a3:2598_2	pubbuttarāya disāya ekasmiṃ gāmakhette karīsasahassamattaṃ kasiṃ kāresi. So ekadivasaṃ	2598	
PA_atk-s05_13a3:2598_3	manussehi saddhiṃ khettaṃ gantvā kammakāre “kasathā”ti āṇāpetvā mukhadhovanatthāya	2598	
PA_atk-s05_13a3:2598_4	khettakoṭiyaṃ mahantaṃ sobbhaṃ upasaṅkami. Tasmiṃ kho pana sobbhe eko suvaṇṇavaṇṇo	2598	
PA_atk-s05_13a3:2598_5	kakkaṭako paṭivasati abhirūpo pāsādiko. Bodhisatto dantakaṭṭhaṃ khāditvā taṃ sobbhaṃ	2598	
PA_atk-s05_13a3:2598_6	otari. Tassa mukhadhovanakāle kakkaṭako santikaṃ āgamāsi. Atha naṃ so ukkhipitvā	2598	
PA_atk-s05_13a3:2598_7	attano uttarisāṭakantare nipajjāpetvā gahetvā khette kattabbakiccaṃ katvā gacchanto	2598	
PA_atk-s05_13a3:2598_8	tattheva naṃ sobbhe pakkhipitvā gehaṃ agamāsi. Tato paṭṭhāya khettaṃ āgacchanto paṭhamaṃ	2598	
PA_atk-s05_13a3:2598_9	taṃ sobbhaṃ gantvā kakkaṭakaṃ ukkhipitvā uttarisāṭakantare nipajjāpetvā pacchā kammantaṃ	2598	
PA_atk-s05_13a3:2598_10	vicāresi. Iti tesaṃ aññamaññaṃ vissāso daḷho ahosi.	25981	
PA_atk-s05_13a3:2599_0	Bodhisatto nibaddhaṃ khettaṃ āgacchati, akkhīsu ca panassa pañca pasādā tīṇi maṇḍalāni	2599	
PA_atk-s05_13a3:2599_1	visuddhāni hutvā paññāyanti. Athassa khettakoṭiyaṃ ekasmiṃ tāle kākakulāvake kākī	2599	
PA_atk-s05_13a3:2599_2	akkhīni disvā khāditukāmā hutvā kākaṃ āha – “sāmi, dohaḷo me uppanno”ti. “Kiṃ dohaḷo	2599	
PA_atk-s05_13a3:2599_3	nāmā”ti? “Etassa brāhmaṇassa akkhīni khāditukāmāmhī”ti. “Duddohaḷo te uppanno, ko	2599	
PA_atk-s05_13a3:2599_4	etāni āharituṃ sakkhissatī”ti. “Tvaṃ na sakkosī”ti ahampetaṃ jānāmi, yo panesa tālassa	2599	
PA_atk-s05_13a3:2599_5	avidūre vammiko, ettha kaṇhasappo vasati. “Taṃ upaṭṭhaha, so etaṃ ḍaṃsitvā māressati,	2599	
PA_atk-s05_13a3:2599_6	athassa akkhīni uppāṭetvā tvaṃ āharissasī”ti. So “sādhū”ti sampaṭicchitvā tato paṭṭhāya	2599	
PA_atk-s05_13a3:2599_7	kaṇhasappaṃ upaṭṭhahi. Bodhisattenapi vāpitasassānaṃ gabbhaggahaṇakāle kakkaṭako	2599	
PA_atk-s05_13a3:2599_8	mahā ahosi. Athekadivasaṃ sappo kākamāha “samma, tvaṃ nibaddhaṃ maṃ upaṭṭhahasi,	2599	
PA_atk-s05_13a3:2599_9	kiṃ te karomī”ti. “Sāmi, tumhākaṃ dāsiyā etassa khettasāmikassa akkhīsu dohaḷo uppajji,	2599	
PA_atk-s05_13a3:2599_10	svāhaṃ tumhākaṃ ānubhāvena tassa akkhīni labhissāmīti tumhe upaṭṭhahāmī”ti. Sappo	25991	
PA_atk-s05_13a3:2599_11	“hotu, nayidaṃ garukaṃ, labhissasī”ti taṃ assāsetvā puna divase brāhmaṇassa āgamanamagge	25991	
PA_atk-s05_13a3:2599_12	kedāramariyādaṃ nissāya tiṇehi paṭicchanno hutvā tassāgamanaṃ olokento nipajji.	25991	
PA_atk-s05_13a3:2600_0	Bodhisatto āgacchanto paṭhamaṃ sobbhaṃ otaritvā mukhaṃ dhovitvā sinehaṃ paccupaṭṭhāpetvā	2600	
PA_atk-s05_13a3:2600_1	suvaṇṇakakkaṭakaṃ āliṅgetvā uttarisāṭakantare nipajjāpetvā khettaṃ pāvisi. Sappo	2600	
PA_atk-s05_13a3:2600_2	taṃ āgacchantaṃ disvāva vegena pakkhanditvā piṇḍikamaṃse ḍaṃsitvā tattheva pātetvā	2600	
PA_atk-s05_13a3:2600_3	vammikaṃ sandhāya palāyi. Bodhisattassa patanañca kakkaṭakassa sāṭakantarato laṅghanañca	2600	
PA_atk-s05_13a3:2600_4	kākassa āgantvā bodhisattassa ure nilīyanañca apacchāapurimaṃ ahosi. Kāko nilīyitvā	2600	
PA_atk-s05_13a3:2600_5	akkhīni tuṇḍena pahari. Kakkaṭako “imaṃ kākaṃ nissāya mama sahāyassa bhayaṃ uppannaṃ,	2600	
PA_atk-s05_13a3:2600_6	etasmiṃ gahite sappo āgacchissatī”ti saṇḍāsena gaṇhanto viya kākaṃ gīvāyaṃ aḷena	2600	
PA_atk-s05_13a3:2600_7	daḷhaṃ gahetvā kilametvā thokaṃ sithilamakāsi. Kāko “kissa maṃ samma, chaḍḍetvā palāyasi,	2600	
PA_atk-s05_13a3:2600_8	esa maṃ kakkaṭako bhiyyo viheṭheti, yāva na marāmi, tāva ehī”ti sappaṃ pakkosanto	2600	
PA_atk-s05_13a3:2600_9	paṭhamaṃ gāthamāha –	2600	
PA_atk-s05_13a3:2602	“Siṅgīmigo āyatacakkhunetto, aṭṭhittaco vārisayo alomo;	260	
PA_atk-s05_13a3:2603	Tenābhibhūto kapaṇaṃ rudāmi, hare sakhā kissa nu maṃ jahāsī”ti.	260	
PA_atk-s05_13a3:2604_0	Tattha siṅgīmigoti siṅgīsuvaṇṇavaṇṇatāya vā aḷasaṅkhātānaṃ vā siṅgānaṃ atthitāya	2604	
PA_atk-s05_13a3:2604_1	kakkaṭako vutto. Āyatacakkhunettoti dīghehi cakkhusaṅkhātehi nettehi samannāgato.	2604	
PA_atk-s05_13a3:2604_2	Aṭṭhimeva taco assāti aṭṭhittaco. Hare sakhāti ālapanametaṃ, ambho sahāyāti attho.	2604	
PA_atk-s05_13a3:2605	Sappo taṃ sutvā mahantaṃ phaṇaṃ katvā kākaṃ assāsento agamāsi. Satthā imamatthaṃ dīpento abhisambuddho hutvā dutiyaṃ gāthamāha –	260	
PA_atk-s05_13a3:2607	“So passasanto mahatā phaṇena, bhujaṅgamo kakkaṭamajjhapatto;	260	
PA_atk-s05_13a3:2608	Sakhā sakhāraṃ paritāyamāno, bhujaṅgamaṃ kakkaṭako gahesī”ti.	260	
PA_atk-s05_13a3:2609_0	Tattha kakkaṭamajjhapattoti kakkaṭakaṃ sampatto. Sakhā sakhāranti sahāyo sahāyaṃ.	2609	
PA_atk-s05_13a3:2609_1	“Sakaṃ sakhāra”ntipi pāṭho, attano sahāyanti attho. Paritāyamānoti rakkhamāno. Gahesīti	2609	
PA_atk-s05_13a3:2609_2	dutiyena aḷena gīvāyaṃ daḷhaṃ gahesi.	2609	
PA_atk-s05_13a3:2610_0	Atha naṃ kilametvā thokaṃ sithilamakāsi. Atha sappo “kakkaṭakā nāma neva kākamaṃsaṃ	2610	
PA_atk-s05_13a3:2610_1	khādanti, na sappamaṃsaṃ, atha kena nu kho kāraṇena ayaṃ amhe gaṇhī”ti cintetvā taṃ	2610	
PA_atk-s05_13a3:2610_2	pucchanto tatiyaṃ gāthamāha –	2610	
PA_atk-s05_13a3:2612	“Na vāyasaṃ no pana kaṇhasappaṃ, ghāsatthiko kakkaṭako adeyya;	261	
PA_atk-s05_13a3:2613	Pucchāmi taṃ āyatacakkhunetta, atha kissa hetumha ubho gahītā”ti.	261	
PA_atk-s05_13a3:2614	Tattha ghāsatthikoti āhāratthiko hutvā. Adeyyātiādiyeyya, na-kārena yojetvā na gaṇhīti attho.	261	
PA_atk-s05_13a3:2615	Taṃ sutvā kakkaṭako gahaṇakāraṇaṃ kathento dve gāthā abhāsi –	261	
PA_atk-s05_13a3:2617	“Ayaṃ puriso mama atthakāmo, yo maṃ gahetvāna dakāya neti;	261	
PA_atk-s05_13a3:2618	Tasmiṃ mate dukkhamanappakaṃ me, ahañca eso ca ubho na homa.	261	
PA_atk-s05_13a3:2620	“Mamañca disvāna pavaddhakāyaṃ, sabbo jano hiṃsitumeva micche;	262	
PA_atk-s05_13a3:2621	Sāduñca thūlañca muduñca maṃsaṃ, kākāpi maṃ disva viheṭhayeyyu”nti.	262	
PA_atk-s05_13a3:2622_0	Tattha ayanti bodhisattaṃ niddisati. Atthakāmoti hitakāmo. Dakāya netīti yo maṃ sampiyāyamāno	2622	
PA_atk-s05_13a3:2622_1	uttarisāṭakena gahetvāna udakāya neti, attano vasanakasobbhaṃ pāpeti. Tasmiṃ mateti	2622	
PA_atk-s05_13a3:2622_2	sace so imasmiṃ ṭhāne marissati, etasmiṃ mate mama kāyikaṃ cetasikaṃ mahantaṃ dukkhaṃ	2622	
PA_atk-s05_13a3:2622_3	bhavissatīti dīpeti. Ubho na homāti dvepi janā na bhavissāma. Mamañca disvānāti gāthāya	2622	
PA_atk-s05_13a3:2622_4	ayamattho – idañca aparaṃ kāraṇaṃ, imasmiṃ mate anāthaṃ nippaccayaṃ maṃ pavaḍḍhitakāyaṃ	2622	
PA_atk-s05_13a3:2622_5	disvā sabbo jano “imassa kakkaṭakassa sāduñca thūlañca muduñca maṃsa”nti maṃ māretuṃ	2622	
PA_atk-s05_13a3:2622_6	iccheyya, na kevalañca jano manusso, tiracchānabhūtā kākāpi maṃ disvā viheṭhayeyyuṃ	2622	
PA_atk-s05_13a3:2622_7	viheseyyuṃ māreyyuṃ.	2622	
PA_atk-s05_13a3:2623	Taṃ sutvā sappo cintesi “ekenupāyena imaṃ vañcetvā kākañca attānañca mocessāmī”ti. Atha naṃ vañcetukāmo chaṭṭhaṃ gāthamāha –	262	
PA_atk-s05_13a3:2625	“Sacetassa hetumha ubho gahītā, uṭṭhātu pose visamāvamāmi;	262	
PA_atk-s05_13a3:2626	Mamañca kākañca pamuñca khippaṃ, pure visaṃ gāḷhamupeti macca”nti.	262	
PA_atk-s05_13a3:2627_0	Tattha sacetassa hetūti sace etassa kāraṇā. Uṭṭhātūti nibbiso hotu. Visamāvamāmīti	2627	
PA_atk-s05_13a3:2627_1	ahamassa visaṃ ākaḍḍhāmi, nibbisaṃ naṃ karomi. Pure visaṃ gāḷhamupeti maccanti imañhi	2627	
PA_atk-s05_13a3:2627_2	maccaṃ mayā anāvamiyamānaṃ visaṃ gāḷhaṃ balavaṃ hutvā upagaccheyya, taṃ yāva na upagacchati,	2627	
PA_atk-s05_13a3:2627_3	tāvadeva amhe dvepi jane khippaṃ muñcāti.	2627	
PA_atk-s05_13a3:2628_0	Taṃ sutvā kakkaṭako cintesi “ayaṃ ekenupāyena maṃ dvepi jane vissajjāpetvā palāyitukāmo,	2628	
PA_atk-s05_13a3:2628_1	mayhaṃ upāyakosallaṃ na jānāti, ahaṃ dāni yathā sappo sañcarituṃ sakkoti, evaṃ aḷaṃ	2628	
PA_atk-s05_13a3:2628_2	sithilaṃ karissāmi, kākaṃ pana neva vissajjessāmī”ti evaṃ cintetvā sattamaṃ gāthamāha –	2628	
PA_atk-s05_13a3:2630	“Sappaṃ pamokkhāmi na tāva kākaṃ, paṭibandhako hohiti tāva kāko;	263	
PA_atk-s05_13a3:2631	Purisañca disvāna sukhiṃ arogaṃ, kākaṃ pamokkhāmi yatheva sappa”nti.	263	
PA_atk-s05_13a3:2632	Tattha paṭibandhakoti pāṭibhogo. Yatheva sappanti yathā bhavantaṃ sappaṃ muñcāmi, tathā kākaṃ pamokkhāmi, kevalaṃ tvaṃ imassa brāhmaṇassa sarīrato sīghaṃ visaṃ āvamāhīti.	263	
PA_atk-s05_13a3:2633_0	Evañca pana vatvā tassa sukhasañcāraṇatthaṃ aḷaṃ sithilamakāsi. Sappo visaṃ āvamitvā	2633	
PA_atk-s05_13a3:2633_1	mahāsattassa sarīraṃ nibbisaṃ akāsi. So niddukkho uṭṭhāya pakativaṇṇeneva aṭṭhāsi.	2633	
PA_atk-s05_13a3:2633_2	Kakkaṭako “sace ime dvepi janā arogā bhavissanti, mayhaṃ sahāyassa vaḍḍhi nāma na	2633	
PA_atk-s05_13a3:2633_3	bhavissati, vināsessāmi ne”ti cintetvā kattarikāya uppalamakuḷaṃ viya aḷehi ubhinnampi	2633	
PA_atk-s05_13a3:2633_4	sīsaṃ kappetvā jīvitakkhayaṃ pāpesi. Kākīpi tamhā ṭhānā palāyi. Bodhisatto sappassa	2633	
PA_atk-s05_13a3:2633_5	sarīraṃ daṇḍake veṭhetvā gumbapiṭṭhe khipi. Suvaṇṇakakkaṭakaṃ sobbhe vissajjetvā	2633	
PA_atk-s05_13a3:2633_6	nhatvā sālindiyagāmameva gato. Tato paṭṭhāya kakkaṭakena saddhiṃ adhikataro vissāso ahosi.	2633	
PA_atk-s05_13a3:2634	Satthā imaṃ dhammadesanaṃ āharitvā saccāni pakāsetvā jātakaṃ samodhānento osānagāthamāha –	263	
PA_atk-s05_13a3:2636	“Kāko tadā devadatto ahosi, māro pana kaṇhasappo ahosi;	263	
PA_atk-s05_13a3:2637	Ānandabhaddo kakkaṭako ahosi, ahaṃ tadā brāhmaṇo homi satthā”ti.	263	
PA_atk-s05_13a3:2638	Saccapariyosāne bahū sotāpannādayo ahesuṃ. Kākī pana gāthāya na vuttā, sā ciñcamāṇavikā ahosīti.	263	
PA_atk-s05_13a3:2639	Suvaṇṇakakkaṭakajātakavaṇṇanā catutthā.	263	
PA_atk-s05_13a3:2641	[390] 5. Mayhakajātakavaṇṇanā	264	
PA_atk-s05_13a3:2642_0	Sakuṇo mayhako nāmāti idaṃ satthā jetavane viharanto āgantukaseṭṭhiṃ ārabbha kathesi.	2642	
PA_atk-s05_13a3:2642_1	Sāvatthiyañhi āgantukaseṭṭhi nāma aḍḍho ahosi mahaddhano. So neva attanā bhoge bhuñji,	2642	
PA_atk-s05_13a3:2642_2	na paresaṃ adāsi, nānaggarase paṇīte bhojane upanīte taṃ na bhuñjati, bilaṅgadutiyaṃ	2642	
PA_atk-s05_13a3:2642_3	kaṇājakaṃ eva bhuñjati, dhūpitavāsitesu kāsikavatthesu upanītesu tāni hāretvā thūlathūlasāṭake	2642	
PA_atk-s05_13a3:2642_4	nivāseti, ājānīyayutte maṇikanakavicitte rathe upanīte tampi harāpetvā kattararathakena	2642	
PA_atk-s05_13a3:2642_5	gacchati, suvaṇṇacchatte dhāriyamāne taṃ apanetvā paṇṇacchattena dhāriyamānena. So	2642	
PA_atk-s05_13a3:2642_6	yāvajīvaṃ dānādīsu puññesu ekampi akatvā kālaṃ katvā roruvaniraye nibbatti. Tassa	2642	
PA_atk-s05_13a3:2642_7	aputtakaṃ sāpateyyaṃ rājabalaṃ sattahi rattidivasehi rājakulaṃ pavesesi. Tasmiṃ pavesite	2642	
PA_atk-s05_13a3:2642_8	rājā bhuttapātarāso jetavanaṃ gantvā satthāraṃ vanditvā nisinno “kiṃ, mahārāja, buddhupaṭṭhānaṃ	2642	
PA_atk-s05_13a3:2642_9	na karosī”ti vutte “bhante, sāvatthiyaṃ āgantukaseṭṭhino nāma kālakatassa assāmikadhane	2642	
PA_atk-s05_13a3:2642_10	amhākaṃ ghare āhariyamāneyeva satta rattidivasā gatā, so pana etaṃ dhanaṃ labhitvāpi	26421	
PA_atk-s05_13a3:2642_11	neva attanā paribhuñji, na paresaṃ adāsi, rakkhasapariggahitapokkharaṇī viyassa dhanaṃ	26421	
PA_atk-s05_13a3:2642_12	ahosi, so ekadivasampi paṇītabhojanādīnaṃ rasaṃ ananubhavitvāva maraṇamukhaṃ paviṭṭho,	26421	
PA_atk-s05_13a3:2642_13	evaṃ maccharī apuññasatto kiṃ katvā ettakaṃ dhanaṃ labhi, kena cassa bhogesu cittaṃ	26421	
PA_atk-s05_13a3:2642_14	na ramī”ti satthāraṃ pucchi. Satthā “mahārāja, dhanalābho ca, dhanaṃ laddhā aparibhuñjanakāraṇañca	26421	
PA_atk-s05_13a3:2642_15	teneva kata”nti vatvā tena yācito atītaṃ āhari.	26421	
PA_atk-s05_13a3:2643_0	Atīte bārāṇasiyaṃ brahmadatte rajjaṃ kārente bārāṇasiseṭṭhi assaddho ahosi maccharī,	2643	
PA_atk-s05_13a3:2643_1	na kassaci kiñci deti, na kañci saṅgaṇhāti. So ekadivasaṃ rājupaṭṭhānaṃ gacchanto	2643	
PA_atk-s05_13a3:2643_2	tagarasikhiṃ nāma paccekabuddhaṃ piṇḍāya carantaṃ disvā vanditvā “laddhā, bhante,	2643	
PA_atk-s05_13a3:2643_3	bhikkhā”ti pucchitvā “nanu carāma mahāseṭṭhī”ti vutte purisaṃ āṇāpesi “gaccha, imaṃ	2643	
PA_atk-s05_13a3:2643_4	amhākaṃ gharaṃ ānetvā mama pallaṅke nisīdāpetvā amhākaṃ paṭiyattabhattassa pattaṃ	2643	
PA_atk-s05_13a3:2643_5	pūretvā dāpehī”ti. So paccekabuddhaṃ gharaṃ netvā nisīdāpetvā seṭṭhibhariyāya ācikkhi.	2643	
PA_atk-s05_13a3:2643_6	Sā nānaggarasabhattassa pattaṃ pūretvā tassa adāsi. So bhattaṃ gahetvā seṭṭhinivesanā	2643	
PA_atk-s05_13a3:2643_7	nikkhamitvā antaravīthiyaṃ paṭipajji. Seṭṭhi rājakulato paccāgacchanto taṃ disvā	2643	
PA_atk-s05_13a3:2643_8	vanditvā “laddhaṃ, bhante, bhatta”nti pucchi. “Laddhaṃ mahāseṭṭhī”ti. So pattaṃ oloketvā	2643	
PA_atk-s05_13a3:2643_9	cittaṃ pasādetuṃ nāsakkhi, “imaṃ me bhattaṃ dāsā vā kammakarā vā bhuñjitvā dukkarampi	2643	
PA_atk-s05_13a3:2643_10	kammaṃ kareyyuṃ, aho vata me jānī”ti aparacetanaṃ paripuṇṇaṃ kātuṃ nāsakkhi. Dānañhi	26431	
PA_atk-s05_13a3:2643_11	nāma tisso cetanā paripuṇṇaṃ kātuṃ sakkontasseva mahapphalaṃ hoti.	26431	
PA_atk-s05_13a3:2644	“Pubbeva dānā sumanā bhavāma, dadampi ve attamanā bhavāma;	264	
PA_atk-s05_13a3:2645	Datvāpi ve nānutappāma pacchā, tasmā hi amhaṃ daharā namiyyare. ;	264	
PA_atk-s05_13a3:2646	“Pubbeva dānā sumano, dadaṃ cittaṃ pasādaye;	264	
PA_atk-s05_13a3:2647	Datvā attamano hoti, esā yaññassa sampadā”. ;	264	
PA_atk-s05_13a3:2648_0	Iti, mahārāja, āgantukaseṭṭhi tagarasikhipaccekabuddhassa dinnapaccayena bahuṃ dhanaṃ	2648	
PA_atk-s05_13a3:2648_1	labhi, datvā aparacetanaṃ paṇītaṃ kātuṃ asamatthatāya bhoge bhuñjituṃ nāsakkhīti.	2648	
PA_atk-s05_13a3:2648_2	“Puttaṃ pana kasmā na labhi, bhante”ti? Satthā “puttassa alabhanakāraṇampi teneva	2648	
PA_atk-s05_13a3:2648_3	kataṃ, mahārājā”ti vatvā tena yācito atītaṃ āhari.	2648	
PA_atk-s05_13a3:2649_0	Atīte bārāṇasiyaṃ brahmadatte rajjaṃ kārente bodhisatto asītikoṭivibhave seṭṭhikule	2649	
PA_atk-s05_13a3:2649_1	nibbattitvā vayappatto mātāpitūnaṃ accayena kaniṭṭhaṃ saṅgaṇhitvā kuṭumbaṃ vicārento	2649	
PA_atk-s05_13a3:2649_2	gharadvāre dānasālaṃ kāretvā mahādānaṃ pavattento agāraṃ ajjhāvasi. Athassa eko putto	2649	
PA_atk-s05_13a3:2649_3	jāyi. So tassa padasā gamanakāle kāmesu ādīnavaṃ nekkhamme cānisaṃsaṃ disvā saddhiṃ	2649	
PA_atk-s05_13a3:2649_4	puttadārena sabbaṃ gharavibhavaṃ kaniṭṭhassa niyyātetvā “appamatto dānaṃ pavattehī”ti	2649	
PA_atk-s05_13a3:2649_5	ovādaṃ datvā isipabbajjaṃ pabbajitvā abhiññā ca samāpattiyo ca nibbattetvā himavantapadese	2649	
PA_atk-s05_13a3:2649_6	vihāsi. Kaniṭṭhopissa ekaṃ puttaṃ paṭilabhi. So taṃ vaḍḍhantaṃ disvā cintesi “mama	2649	
PA_atk-s05_13a3:2649_7	bhātu putte jīvante kuṭumbaṃ bhinditvā dvidhā bhavissati, bhātu puttaṃ māressāmī”ti.	2649	
PA_atk-s05_13a3:2649_8	Atha naṃ ekadivasaṃ nadiyaṃ opilāpetvā māresi. Tamenaṃ nhatvā āgataṃ bhātu jāyā “kuhiṃ	2649	
PA_atk-s05_13a3:2649_9	mama putto”ti pucchi. “Nadiyaṃ udakaṃ kīḷi, atha naṃ udake vicinanto nāddasa”nti.	2649	
PA_atk-s05_13a3:2649_10	Sā roditvā kanditvā tuṇhī ahosi.	26491	
PA_atk-s05_13a3:2650_0	Bodhisatto taṃ pavattiṃ ñatvā “idaṃ kiccaṃ pākaṭaṃ karissāmī”ti ākāsenāgantvā bārāṇasiyaṃ	2650	
PA_atk-s05_13a3:2650_1	otaritvā sunivattho supāruto tassa gharadvāre ṭhatvā dānasālaṃ adisvā “dānasālāpi	2650	
PA_atk-s05_13a3:2650_2	iminā asappurisena nāsitā”ti cintesi. Kaniṭṭho tassa āgatabhāvaṃ ñatvā āgantvā mahāsattaṃ	2650	
PA_atk-s05_13a3:2650_3	vanditvā pāsādaṃ āropetvā subhojanaṃ bhojesi. So bhattakiccāvasāne sukhakathāya nisinno	2650	
PA_atk-s05_13a3:2650_4	“dārako na paññāyati, kahaṃ nu kho”ti pucchi. “Mato, bhante”ti. “Kena kāraṇenā”ti?	2650	
PA_atk-s05_13a3:2650_5	“Udakakīḷanaṭṭhāne asukakāraṇenāti na jānāmī”ti. “Kiṃ tvaṃ asappurisa na jānissasi,	2650	
PA_atk-s05_13a3:2650_6	tayā katakiccaṃ mayhaṃ pākaṭaṃ, nanu tvaṃ iminā nāma kāraṇena taṃ māresi, kiṃ nu	2650	
PA_atk-s05_13a3:2650_7	tvaṃ rājādīnaṃ vasena nassamānaṃ dhanaṃ rakkhituṃ sakkuṇeyyāsi, mayhakasakuṇassa	2650	
PA_atk-s05_13a3:2650_8	ca tuyhañca kiṃ nānākaraṇa”nti? Athassa mahāsatto buddhalīḷāya dhammaṃ desento imā gāthā abhāsi –	2650	
PA_atk-s05_13a3:2652	“Sakuṇo mayhako nāma, girisānudarīcaro;	265	
PA_atk-s05_13a3:2653	Pakkaṃ pipphalimāruyha, ‘mayhaṃ mayha’nti kandati.	265	
PA_atk-s05_13a3:2655	“Tassevaṃ vilapantassa, dijasaṅghā samāgatā;	265	
PA_atk-s05_13a3:2656	Bhutvāna pipphaliṃ yanti, vilapatveva so dijo.	265	
PA_atk-s05_13a3:2658	“Evameva idhekacco, saṅgharitvā bahuṃ dhanaṃ;	265	
PA_atk-s05_13a3:2659	Nevattano na ñātīnaṃ, yathodhiṃ paṭipajjati.	265	
PA_atk-s05_13a3:2661	“Na so acchādanaṃ bhattaṃ, na mālaṃ na vilepanaṃ;	266	
PA_atk-s05_13a3:2662	Anubhoti sakiṃ kiñci, na saṅgaṇhāti ñātake.	266	
PA_atk-s05_13a3:2664	“Tassevaṃ vilapantassa, mayhaṃ mayhanti rakkhato;	266	
PA_atk-s05_13a3:2665	Rājāno atha vā corā, dāyādā yeva appiyā;	266	
PA_atk-s05_13a3:2666	Dhanamādāya gacchanti, vilapatveva so naro.	266	
PA_atk-s05_13a3:2668	“Dhīro bhoge adhigamma, saṅgaṇhāti ca ñātake;	266	
PA_atk-s05_13a3:2669	Tena so kittiṃ pappoti, pecca sagge pamodatī”ti.	266	
PA_atk-s05_13a3:2670_0	Tattha mayhakoti “mayhaṃ mayha”nti viravanavasena evaṃladdhanāmo. Girisānudarīsu	2670	
PA_atk-s05_13a3:2670_1	caratīti girisānudarīcaro. Pakkaṃ pipphalinti himavantapadese ekaṃ phalabharitaṃ	2670	
PA_atk-s05_13a3:2670_2	pipphalirukkhaṃ. Kandatīti dijagaṇe taṃ rukkhaṃ parivāretvā pakkāni khādante vāretuṃ	2670	
PA_atk-s05_13a3:2670_3	“mayhaṃ mayha”nti paridevanto vicarati. Tassevaṃ vilapantassāti tassa vilapantasseva.	2670	
PA_atk-s05_13a3:2670_4	Bhutvāna vipphaliṃ yantīti taṃ pipphalirukkhaṃ paribhuñjitvā aññaṃ phalasampannaṃ	2670	
PA_atk-s05_13a3:2670_5	rukkhaṃ gacchanti. Vilapatvevāti so pana dijo vilapatiyeva. Yathodhinti yathākoṭṭhāsaṃ,	2670	
PA_atk-s05_13a3:2670_6	mātāpitābhātubhaginīputtadhītādīnaṃ upabhogaparibhogavasena yo yo koṭṭhāso dātabbo,	2670	
PA_atk-s05_13a3:2670_7	taṃ taṃ na detīti attho.	2670	
PA_atk-s05_13a3:2671_0	Sakinti ekavārampi nānubhoti. “Saka”ntipi pāṭho, attano santakampīti attho. Na saṅgaṇhātīti	2671	
PA_atk-s05_13a3:2671_1	bhattacchādanabījanaṅgalādidānavasena na saṅgaṇhāti. Vilapatveva so naroti etesu	2671	
PA_atk-s05_13a3:2671_2	rājādīsu dhanaṃ gahetvā gacchantesu kevalaṃ so puriso vilapatiyeva. Dhīroti paṇḍito.	2671	
PA_atk-s05_13a3:2671_3	Saṅgaṇhātīti attano santikaṃ āgate dubbalañātake bhattacchādanabījanaṅgalādidānena	2671	
PA_atk-s05_13a3:2671_4	saṅgaṇhāti. Tenāti so puriso tena ñātisaṅgahena catuparisamajjhe kittiñca attano	2671	
PA_atk-s05_13a3:2671_5	vaṇṇabhaṇanañca pāpuṇāti, pecca sagge devanagare pamodati.	2671	
PA_atk-s05_13a3:2672	Evaṃ mahāsatto tassa dhammaṃ desetvā dānaṃ pākatikaṃ kāretvā himavantameva gantvā aparihīnajjhāno brahmalokūpago ahosi.	267	
PA_atk-s05_13a3:2673_0	Satthā imaṃ dhammadesanaṃ āharitvā “iti kho, mahārāja, āgantukaseṭṭhi bhātu puttassa	2673	
PA_atk-s05_13a3:2673_1	māritattā ettakaṃ kālaṃ neva puttaṃ, na dhītaraṃ alabhī”ti vatvā jātakaṃ samodhānesi	2673	
PA_atk-s05_13a3:2673_2	– “tadā kaniṭṭho āgantukaseṭṭhi ahosi, jeṭṭhako pana ahameva ahosi”nti.	2673	
PA_atk-s05_13a3:2674	Mayhakajātakavaṇṇanā pañcamā.	267	
PA_atk-s05_13a3:2676	[391] 6. Vijjādharajātakavaṇṇanā	267	
PA_atk-s05_13a3:2677_0	Dubbaṇṇarūpanti idaṃ satthā jetavane viharanto lokatthacariyaṃ ārabbha kathesi. Vatthu	2677	
PA_atk-s05_13a3:2677_1	mahākaṇhajātake āvi bhavissati. Tadā pana satthā “na, bhikkhave, idāneva, pubbepi	2677	
PA_atk-s05_13a3:2677_2	tathāgato lokatthacariyaṃ cariyevā”ti vatvā atītaṃ āhari.	2677	
PA_atk-s05_13a3:2678_0	Atīte bārāṇasiyaṃ brahmadatte rajjaṃ kārente bodhisatto sakko ahosi. Tadā eko vijjādharo	2678	
PA_atk-s05_13a3:2678_1	vijjaṃ parivattetvā aḍḍharattasamaye āgantvā bārāṇasirañño aggamahesiyā saddhiṃ aticarati,	2678	
PA_atk-s05_13a3:2678_2	tassā paricārikāyo sañjāniṃsu. Sā sayameva rājānaṃ upasaṅkamitvā “deva, eko puriso	2678	
PA_atk-s05_13a3:2678_3	aḍḍharattasamaye sirigabbhaṃ pavisitvā maṃ dūsetī”ti āha. “Sakkhissasi pana kiñci	2678	
PA_atk-s05_13a3:2678_4	saññāṇaṃ kātu”nti? “Sakkomi, devā”ti sā jātihiṅgulikapātiṃ āharāpetvā tassa purisassa	2678	
PA_atk-s05_13a3:2678_5	rattiṃ āgantvā abhiramitvā gacchantassa piṭṭhiyaṃ pañcaṅgulikaṃ datvā pātova rañño	2678	
PA_atk-s05_13a3:2678_6	ārocesi. Rājā manusse āṇāpesi “gacchatha, sabbadisāsu oloketvā piṭṭhiyaṃ katajātihiṅgulapañcaṅgulikapurisaṃ	2678	
PA_atk-s05_13a3:2678_7	gaṇhathā”ti. Vijjādharopi rattiṃ anācāraṃ katvā divā susāne sūriyaṃ namassanto ekapādena	2678	
PA_atk-s05_13a3:2678_8	tiṭṭhati. Rājapurisā taṃ disvā parivārayiṃsu. So “pākaṭaṃ me kammaṃ jāta”nti vijjaṃ	2678	
PA_atk-s05_13a3:2678_9	parivattetvā ākāsena uppatitvā gato.	2678	
PA_atk-s05_13a3:2679_0	Rājā taṃ disvā āgatapurise “addasathā”ti pucchi. “Āma, addasāmā”ti. “Ko nāmeso”ti?	2679	
PA_atk-s05_13a3:2679_1	“Pabbajito, devā”ti. “So hi rattiṃ anācāraṃ katvā divā pabbajitavesena vasati”. Rājā	2679	
PA_atk-s05_13a3:2679_2	“ime divā samaṇavesena caritvā rattiṃ anācāraṃ karontī”ti pabbajitānaṃ kujjhitvā	2679	
PA_atk-s05_13a3:2679_3	micchāgahaṇaṃ gahetvā “mayhaṃ vijitā ime sabbe pabbajitā palāyantu, diṭṭhadiṭṭhaṭṭhāne	2679	
PA_atk-s05_13a3:2679_4	rājāṇaṃ karissantū”ti bheriṃ carāpesi. Tiyojanasatikā kāsiraṭṭhā palāyitvā sabbe	2679	
PA_atk-s05_13a3:2679_5	pabbajitā aññarājadhāniyo agamiṃsu. Sakalakāsiraṭṭhe manussānaṃ ovādadāyako ekopi	2679	
PA_atk-s05_13a3:2679_6	dhammikasamaṇabrāhmaṇo nāhosi. Anovādakā manussā pharusā ahesuṃ, dānasīlavimukhā	2679	
PA_atk-s05_13a3:2679_7	matamatā yebhuyyena apāye nibbattiṃsu, sagge nibbattanakā nāma nāhesuṃ.	2679	
PA_atk-s05_13a3:2680_0	Sakko nave devaputte apassanto “kiṃ nu kho kāraṇa”nti āvajjetvā vijjādharaṃ nissāya	2680	
PA_atk-s05_13a3:2680_1	bārāṇasiraññā kuddhena micchāgahaṇaṃ gahetvā pabbajitānaṃ raṭṭhā pabbājitabhāvaṃ	2680	
PA_atk-s05_13a3:2680_2	ñatvā “ṭhapetvā maṃ añño imassa rañño micchāgahaṇaṃ bhindituṃ samattho nāma natthi,	2680	
PA_atk-s05_13a3:2680_3	rañño ca raṭṭhavāsīnañca avassayo bhavissāmī”ti cintetvā nandamūlapabbhāre paccekabuddhānaṃ	2680	
PA_atk-s05_13a3:2680_4	santikaṃ gantvā vanditvā “bhante, mayhaṃ ekaṃ mahallakaṃ paccekabuddhaṃ detha, kāsiraṭṭhaṃ	2680	
PA_atk-s05_13a3:2680_5	pasādessāmī”ti āha. So saṅghattherameva labhi, athassa pattacīvaraṃ gahetvā taṃ purato	2680	
PA_atk-s05_13a3:2680_6	katvā sayaṃ pacchato hutvā sirasmiṃ añjaliṃ ṭhapetvā paccekabuddhaṃ namassanto uttamarūpadharo	2680	
PA_atk-s05_13a3:2680_7	māṇavako hutvā sakalanagarassa matthakena tikkhattuṃ vicaritvā rājadvāraṃ āgantvā	2680	
PA_atk-s05_13a3:2680_8	ākāse aṭṭhāsi. Amaccā rañño ārocesuṃ “deva, abhirūpo māṇavako ekaṃ samaṇaṃ ānetvā	2680	
PA_atk-s05_13a3:2680_9	rājadvāre ākāse ṭhito”ti. Rājā āsanā uṭṭhāya sīhapañjare ṭhatvā “māṇavaka, kasmā	2680	
PA_atk-s05_13a3:2680_10	tvaṃ abhirūpo samāno etassa virūpassa samaṇassa pattacīvaraṃ gahetvā namassamāno	26801	
PA_atk-s05_13a3:2680_11	ṭhito”ti tena saddhiṃ sallapanto paṭhamaṃ gāthamāha –	26801	
PA_atk-s05_13a3:2682	“Dubbaṇṇarūpaṃ tuvamariyavaṇṇī, purakkhatvā pañjaliko namassasi;	268	
PA_atk-s05_13a3:2683	Seyyo nu teso udavā sarikkho, nāmaṃ parassattano cāpi brūhī”ti.	268	
PA_atk-s05_13a3:2684_0	Tattha ariyavaṇṇīti sundararūpo. Seyyo nu tesoti eso virūpo pabbajito kiṃ nu tayā	2684	
PA_atk-s05_13a3:2684_1	uttaritaro, udāhu sarikkho. Nāmaṃ parassattano cāpīti etassa parassa ca attano ca	2684	
PA_atk-s05_13a3:2684_2	nāmaṃ brūhīti pucchati.	2684	
PA_atk-s05_13a3:2685	Atha naṃ sakko “mahārāja, samaṇā nāma garuṭṭhāniyā, tena me nāmaṃ lapituṃ na labbhati, mayhaṃ pana te nāmaṃ kathessāmī”ti vatvā dutiyaṃ gāthamāha –	268	
PA_atk-s05_13a3:2687	“Na nāmagottaṃ gaṇhanti rāja, sammaggatānujjugatāna devā;	268	
PA_atk-s05_13a3:2688	Ahañca te nāmadheyyaṃ vadāmi, sakkohamasmī tidasānamindo”ti.	268	
PA_atk-s05_13a3:2689_0	Tattha sammaggatānujjugatāna devāti mahārāja, sabbasaṅkhāre yathā sabhāvasarasavasena	2689	
PA_atk-s05_13a3:2689_1	sammasitvā aggaphalaṃ arahattaṃ pattattā sammaggatānaṃ, ujunā ca aṭṭhaṅgikena maggena	2689	
PA_atk-s05_13a3:2689_2	nibbānaṃ gatattā ujugatānaṃ mahākhīṇāsavānaṃ upapattidevehi uttaritarānaṃ visuddhidevānaṃ	2689	
PA_atk-s05_13a3:2689_3	upapattidevā nāmagottaṃ na gaṇhanti. Ahañca te nāmadheyyanti apica ahaṃ attano nāmadheyyaṃ tuyhaṃ kathemi.	2689	
PA_atk-s05_13a3:2690	Taṃ sutvā rājā tatiyagāthāya bhikkhunamassane ānisaṃsaṃ pucchi –	269	
PA_atk-s05_13a3:2692	“Yo disvā bhikkhuṃ caraṇūpapannaṃ, purakkhatvā pañjaliko namassati;	269	
PA_atk-s05_13a3:2693	Pucchāmi taṃ devarājetamatthaṃ, ito cuto kiṃ labhate sukhaṃ so”ti.	269	
PA_atk-s05_13a3:2694	Sakko catutthagāthāya kathesi –	269	
PA_atk-s05_13a3:2696	“Yo disvā bhikkhuṃ caraṇūpapannaṃ, purakkhatvā pañjaliko namassati;	269	
PA_atk-s05_13a3:2697	Diṭṭheva dhamme labhate pasaṃsaṃ, saggañca so yāti sarīrabhedā”ti.	269	
PA_atk-s05_13a3:2698_0	Tattha bhikkhunti bhinnakilesaṃ parisuddhapuggalaṃ. Caraṇūpapannanti sīlacaraṇena	2698	
PA_atk-s05_13a3:2698_1	upetaṃ. Diṭṭheva dhammeti na kevalaṃ ito cutoyeva, imasmiṃ pana attabhāve so pasaṃsaṃ	2698	
PA_atk-s05_13a3:2698_2	labhati, pasaṃsāsukhaṃ vindatīti.	2698	
PA_atk-s05_13a3:2699	Rājā sakkassa kathaṃ sutvā attano micchāgahaṇaṃ bhinditvā tuṭṭhamānaso pañcamaṃ gāthamāha –	269	
PA_atk-s05_13a3:2701	“Lakkhī vata me udapādi ajja, yaṃ vāsavaṃ bhūtapatiddasāma;	270	
PA_atk-s05_13a3:2702	Bhikkhuñca disvāna tuvañca sakka, kāhāmi puññāni anappakānī”ti.	270	
PA_atk-s05_13a3:2703_0	Tattha lakkhīti sirī, paññātipi vadanti. Idaṃ vuttaṃ hoti – ajja mama tava vacanaṃ	2703	
PA_atk-s05_13a3:2703_1	suṇantasseva kusalākusalavipākajānanapaññā udapādīti. Yanti nipātamattaṃ. Bhūtapatiddasāmāti	2703	
PA_atk-s05_13a3:2703_2	bhūtapatiṃ addasāma.	2703	
PA_atk-s05_13a3:2704	Taṃ sutvā sakko paṇḍitassa thutiṃ karonto chaṭṭhaṃ gāthamāha –	270	
PA_atk-s05_13a3:2706	“Addhā have sevitabbā sapaññā, bahussutā ye bahuṭhānacintino;	270	
PA_atk-s05_13a3:2707	Bhikkhuñca disvāna mamañca rāja, karohi puññāni anappakānī”ti.	270	
PA_atk-s05_13a3:2708	Tattha bahuṭhānacintinoti bahūni kāraṇāni cintanasamatthā.	270	
PA_atk-s05_13a3:2709	Taṃ sutvā rājā osānagāthamāha –	270	
PA_atk-s05_13a3:2711	“Akkodhano niccapasannacitto, sabbātithīyācayogo bhavitvā;	271	
PA_atk-s05_13a3:2712	Nihacca mānaṃ abhivādayissaṃ, sutvāna devinda subhāsitānī”ti.	271	
PA_atk-s05_13a3:2713_0	Tattha sabbātithīyācayogo bhavitvāti sabbesaṃ atithīnaṃ āgatānaṃ āgantukānaṃ yaṃ	2713	
PA_atk-s05_13a3:2713_1	yaṃ te yācanti, tassa tassa yutto anucchaviko bhavitvā, sabbaṃ tehi yācitayācitaṃ	2713	
PA_atk-s05_13a3:2713_2	dadamānoti attho. Sutvāna devinda subhāsitānīti tava subhāsitāni sutvā ahaṃ evarūpo	2713	
PA_atk-s05_13a3:2713_3	bhavissāmīti vadati.	2713	
PA_atk-s05_13a3:2714_0	Evañca pana vatvā pāsādā oruyha paccekabuddhaṃ vanditvā ekamantaṃ aṭṭhāsi. Paccekabuddho	2714	
PA_atk-s05_13a3:2714_1	ākāse pallaṅkena nisīditvā “mahārāja, vijjādharo na samaṇo, tvaṃ ito paṭṭhāya ‘atuccho	2714	
PA_atk-s05_13a3:2714_2	loko, atthi dhammikasamaṇabrāhmaṇā’ti ñatvā dānaṃ dehi, sīlaṃ rakkha, uposathakammaṃ	2714	
PA_atk-s05_13a3:2714_3	karohī”ti rājānaṃ ovadi. Sakkopi sakkānubhāvena ākāse ṭhatvā “ito paṭṭhāya appamattā	2714	
PA_atk-s05_13a3:2714_4	hothā”ti nāgarānaṃ ovādaṃ datvā “palātā samaṇabrāhmaṇā āgacchantū”ti bheriṃ carāpesi.	2714	
PA_atk-s05_13a3:2714_5	Atha te ubhopi sakaṭṭhānameva agamaṃsu. Rājā tassa ovāde ṭhatvā dānādīni puññāni akāsi.	2714	
PA_atk-s05_13a3:2715	Satthā imaṃ dhammadesanaṃ āharitvā jātakaṃ samodhānesi – “tadā paccekabuddho parinibbuto, rājā ānando ahosi, sakko pana ahameva ahosi”nti.	271	
PA_atk-s05_13a3:2716	Vijjādharajātakavaṇṇanā chaṭṭhā.	271	
PA_atk-s05_13a3:2718	[392] 7. Siṅghapupphajātakavaṇṇanā	271	
PA_atk-s05_13a3:2719_0	Yametanti idaṃ satthā jetavane viharanto aññataraṃ bhikkhuṃ ārabbha kathesi. So kira	2719	
PA_atk-s05_13a3:2719_1	jetavanā nikkhamitvā kosalaraṭṭhe aññataraṃ araññaṃ nissāya viharanto ekadivasaṃ	2719	
PA_atk-s05_13a3:2719_2	padumasaraṃ otaritvā supupphitapadumaṃ disvā adhovāte ṭhatvā upasiṅghi. Atha naṃ	2719	
PA_atk-s05_13a3:2719_3	tasmiṃ vane adhivatthā devatā “mārisa, tvaṃ gandhatheno nāma, idaṃ te ekaṃ theyyaṅga”nti	2719	
PA_atk-s05_13a3:2719_4	saṃvejesi. So tāya saṃvejito puna jetavanaṃ āgantvā satthāraṃ vanditvā nisinno “kahaṃ	2719	
PA_atk-s05_13a3:2719_5	bhikkhu nivutthosī”ti puṭṭho “asukavanasaṇḍe nāma, tattha ca maṃ devatā evaṃ nāma	2719	
PA_atk-s05_13a3:2719_6	saṃvejesī”ti āha. Atha naṃ satthā “na kho bhikkhu pupphaṃ upasiṅghanto tvameva devatāya	2719	
PA_atk-s05_13a3:2719_7	saṃvejito, porāṇakapaṇḍitāpi saṃvejitapubbā”ti vatvā tena yācito atītaṃ āhari.	2719	
PA_atk-s05_13a3:2720_0	Atīte bārāṇasiyaṃ brahmadatte rajjaṃ kārente bodhisatto ekasmiṃ kāsikagāme brāhmaṇakule	2720	
PA_atk-s05_13a3:2720_1	nibbattitvā vayappatto takkasilāyaṃ uggahitasippo aparabhāge isipabbajjaṃ pabbajitvā	2720	
PA_atk-s05_13a3:2720_2	ekaṃ padumasaraṃ nissāya upavasanto ekadivasaṃ saraṃ otaritvā supupphitapadumaṃ upasiṅghamāno	2720	
PA_atk-s05_13a3:2720_3	aṭṭhāsi. Atha naṃ ekā devadhītā rukkhakkhandhavivare ṭhatvā saṃvejayamānā paṭhamaṃ gāthamāha –	2720	
PA_atk-s05_13a3:2722	“Yametaṃ vārijaṃ pupphaṃ, adinnaṃ upasiṅghasi;	272	
PA_atk-s05_13a3:2723	Ekaṅgametaṃ theyyānaṃ, gandhathenosi mārisā”ti.	272	
PA_atk-s05_13a3:2724	Tattha ekaṅgametanti ekakoṭṭhāso esa.	272	
PA_atk-s05_13a3:2725	Tato bodhisatto dutiyaṃ gāthamāha –	272	
PA_atk-s05_13a3:2727	“Na harāmi na bhañjāmi, ārā siṅghāmi vārijaṃ;	272	
PA_atk-s05_13a3:2728	Atha kena nu vaṇṇena, gandhathenoti vuccatī”ti.	272	
PA_atk-s05_13a3:2729	Tattha ārā siṅghāmīti dūre ṭhito ghāyāmi. Vaṇṇenāti kāraṇena.	272	
PA_atk-s05_13a3:2730_0	Tasmiṃ khaṇe eko puriso tasmiṃ sare bhisāni ceva khaṇati, puṇḍarīkāni ca bhañjati.	2730	
PA_atk-s05_13a3:2730_1	Bodhisatto taṃ disvā “maṃ ārā ṭhatvā upasiṅghantaṃ ‘coro’ti vadasi, etaṃ purisaṃ	2730	
PA_atk-s05_13a3:2730_2	kasmā na bhaṇasī”ti tāya saddhiṃ sallapanto tatiyaṃ gāthamāha –	2730	
PA_atk-s05_13a3:2732	“Yoyaṃ bhisāni khaṇati, puṇḍarīkāni bhañjati;	273	
PA_atk-s05_13a3:2733	Evaṃ ākiṇṇakammanto, kasmā eso na vuccatī”ti.	273	
PA_atk-s05_13a3:2734	Tattha ākiṇṇakammantoti kakkhaḷakammanto dāruṇakammanto.	273	
PA_atk-s05_13a3:2735	Athassa avacanakāraṇaṃ ācikkhantī devatā catutthapañcamagāthā abhāsi –	273	
PA_atk-s05_13a3:2737	“Ākiṇṇaluddo puriso, dhāticelaṃva makkhito;	273	
PA_atk-s05_13a3:2738	Tasmiṃ me vacanaṃ natthi, tañcārahāmi vattave.	273	
PA_atk-s05_13a3:2740	“Anaṅgaṇassa posassa, niccaṃ sucigavesino;	274	
PA_atk-s05_13a3:2741	Vālaggamattaṃ pāpassa, abbhāmattaṃva khāyatī”ti.	274	
PA_atk-s05_13a3:2742_0	Tattha dhāticelaṃvāti kheḷasiṅghāṇikamuttagūthamakkhitaṃ dhātidāsiyā nivatthacelaṃ	2742	
PA_atk-s05_13a3:2742_1	viya ayaṃ pāpamakkhitoyeva, tena kāraṇena tasmiṃ mama vacanaṃ natthi. Tañcārahāmīti	2742	
PA_atk-s05_13a3:2742_2	samaṇā pana ovādakkhamā honti piyasīlā, tasmā taṃ appamattakampi ayuttaṃ karontaṃ	2742	
PA_atk-s05_13a3:2742_3	vattuṃ arahāmi samaṇāti. Anaṅgaṇassāti niddosassa tumhādisassa. Abbhāmattaṃva khāyatīti	2742	
PA_atk-s05_13a3:2742_4	mahāmeghappamāṇaṃ hutvā upaṭṭhāti, idāni kasmā evarūpaṃ dosaṃ abbohārikaṃ karosīti.	2742	
PA_atk-s05_13a3:2743	Tāya pana saṃvejito bodhisatto saṃvegappatto chaṭṭhaṃ gāthamāha –	274	
PA_atk-s05_13a3:2745	“Addhā maṃ yakkha jānāsi, atho maṃ anukampasi;	274	
PA_atk-s05_13a3:2746	Punapi yakkha vajjāsi, yadā passasi edisa”nti.	274	
PA_atk-s05_13a3:2747	Tattha yakkhāti devataṃ ālapati. Vajjāsīti vadeyyāsi. Yadā passasi edisanti yadā mama evarūpaṃ dosaṃ passasi, tadā evaṃ mama vadeyyāsīti vadati.	274	
PA_atk-s05_13a3:2748	Athassa sā devadhītā sattamaṃ gāthamāha –	274	
PA_atk-s05_13a3:2750	“Neva taṃ upajīvāmi, napi te bhatakāmhase;	275	
PA_atk-s05_13a3:2751	Tvameva bhikkhu jāneyya, yena gaccheyya suggati”nti.	275	
PA_atk-s05_13a3:2752_0	Tattha bhatakāmhaseti tava bhatihatā kammakarāpi na homa. Kiṃkāraṇā taṃ sabbakālaṃ	2752	
PA_atk-s05_13a3:2752_1	rakkhamānā vicarissāmāti dīpeti. Yena gaccheyyāti bhikkhu yena kammena tvaṃ sugatiṃ	2752	
PA_atk-s05_13a3:2752_2	gaccheyyāsi, tvameva taṃ jāneyyāsīti.	2752	
PA_atk-s05_13a3:2753	Evaṃ sā tassa ovādaṃ datvā attano vimānameva paviṭṭhā. Bodhisattopi jhānaṃ nibbattetvā brahmalokaparāyaṇo ahosi.	275	
PA_atk-s05_13a3:2754	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so bhikkhu sotāpattiphale patiṭṭhahi.	275	
PA_atk-s05_13a3:2755	Tadā devadhītā uppalavaṇṇā ahosi, tāpaso pana ahameva ahosinti.	275	
PA_atk-s05_13a3:2756	Siṅghapupphajātakavaṇṇanā sattamā.	275	
PA_atk-s05_13a3:2758	[393] 8. Vighāsādajātakavaṇṇanā	275	
PA_atk-s05_13a3:2759_0	Susukhaṃ vata jīvantīti idaṃ satthā pubbārāme viharanto keḷisīlake bhikkhū ārabbha	2759	
PA_atk-s05_13a3:2759_1	kathesi. Tesu hi mahāmoggallānattherena pāsādaṃ kampetvā saṃvejitesu dhammasabhāyaṃ	2759	
PA_atk-s05_13a3:2759_2	bhikkhū tesaṃ aguṇaṃ kathentā nisīdiṃsu. Satthā āgantvā “kāya nuttha, bhikkhave,	2759	
PA_atk-s05_13a3:2759_3	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,	2759	
PA_atk-s05_13a3:2759_4	pubbepete keḷisīlakāyevā”ti vatvā atītaṃ āhari.	2759	
PA_atk-s05_13a3:2760_0	Atīte bārāṇasiyaṃ brahmadatte rajjaṃ kārente bodhisatto sakko ahosi. Atha aññatarasmiṃ	2760	
PA_atk-s05_13a3:2760_1	kāsikagāme satta bhātaro kāmesu dosaṃ disvā nikkhamitvā isipabbajjaṃ pabbajitvā majjhāraññe	2760	
PA_atk-s05_13a3:2760_2	vasantā yoge yogaṃ akatvā kāyadaḷhībahulā hutvā nānappakāraṃ kīḷaṃ kīḷantā cariṃsu.	2760	
PA_atk-s05_13a3:2760_3	Sakko devarājā “ime saṃvejessāmī”ti suko hutvā tesaṃ vasanaṭṭhānaṃ āgantvā ekasmiṃ	2760	
PA_atk-s05_13a3:2760_4	rukkhe nilīyitvā te saṃvejento paṭhamaṃ gāthamāha –	2760	
PA_atk-s05_13a3:2762	“Susukhaṃ vata jīvanti, ye janā vighāsādino;	276	
PA_atk-s05_13a3:2763	Diṭṭheva dhamme pāsaṃsā, samparāye ca suggatī”ti.	276	
PA_atk-s05_13a3:2764_0	Tattha vighāsādinoti bhuttātirekaṃ bhuñjante sandhāyāha. Diṭṭheva dhammeti ye evarūpā,	2764	
PA_atk-s05_13a3:2764_1	te diṭṭheva dhamme pāsaṃsā, samparāye ca tesaṃ sugati hoti, sagge uppajjantīti adhippāyena vadati.	2764	
PA_atk-s05_13a3:2765	Atha tesu eko tassa vacanaṃ sutvā avasese āmantetvā dutiyaṃ gāthamāha –	276	
PA_atk-s05_13a3:2767	“Sukassa bhāsamānassa, na nisāmetha paṇḍitā;	276	
PA_atk-s05_13a3:2768	Idaṃ suṇātha sodariyā, amhevāyaṃ pasaṃsatī”ti.	276	
PA_atk-s05_13a3:2769	Tattha bhāsamānassāti mānusikāya vācāya bhaṇantassa. Na nisāmethāti na suṇātha. Idaṃ suṇāthāti idamassa vacanaṃ suṇātha. Sodariyāti samāne udare vutthabhāvena te ālapanto āha.	276	
PA_atk-s05_13a3:2770	Atha ne paṭikkhipanto suko tatiyaṃ gāthamāha –	277	
PA_atk-s05_13a3:2772	“Nāhaṃ tumhe pasaṃsāmi, kuṇapādā suṇātha me;	277	
PA_atk-s05_13a3:2773	Ucchiṭṭhabhojino tumhe, na tumhe vighāsādino”ti.	277	
PA_atk-s05_13a3:2774	Tattha kuṇapādāti kuṇapakhādakāti te ālapati.	277	
PA_atk-s05_13a3:2775	Te tassa vacanaṃ sutvā sabbepi catutthaṃ gāthamāhaṃsu –	277	
PA_atk-s05_13a3:2777	“Sattavassā pabbajitā, majjhāraññe sikhaṇḍino;	277	
PA_atk-s05_13a3:2778	Vighāseneva yāpentā, mayañce bhoto gārayhā;	277	
PA_atk-s05_13a3:2779	Ke nu bhoto pasaṃsiyā”ti.	277	
PA_atk-s05_13a3:2780	Tattha sikhaṇḍinoti cūḷāya samannāgatā. Vighāsenevāti ettakaṃ kālaṃ satta vassāni sīhabyagghavighāseneva yāpentā yadi bhoto gārayhā, atha ke nu te pasaṃsiyāti.	278	
PA_atk-s05_13a3:2781	Te lajjāpento mahāsatto pañcamaṃ gāthamāha –	278	
PA_atk-s05_13a3:2783	“Tumhe sīhānaṃ byagghānaṃ, vāḷānañcāvasiṭṭhakaṃ;	278	
PA_atk-s05_13a3:2784	Ucchiṭṭheneva yāpentā, maññivho vighāsādino”ti.	278	
PA_atk-s05_13a3:2785	Tattha vāḷānañcāvasiṭṭhakanti sesavāḷamigānañca avasiṭṭhakaṃ ucchiṭṭhabhojanaṃ.	278	
PA_atk-s05_13a3:2786	Taṃ sutvā tāpasā “sace mayaṃ na vighāsādā, atha ke carahi te vighāsādā”ti? Atha tesaṃ so tamatthaṃ ācikkhanto chaṭṭhaṃ gāthamāha –	278	
PA_atk-s05_13a3:2788	“Ye brāhmaṇassa samaṇassa, aññassa vā vanibbino;	278	
PA_atk-s05_13a3:2789	Datvāva sesaṃ bhuñjanti, te janā vighāsādino”ti.	278	
PA_atk-s05_13a3:2790	Tattha vanibbinoti taṃ taṃ bhaṇḍaṃ yācanakassa. Evaṃ te lajjāpetvā mahāsatto sakaṭṭhānameva gato.	279	
PA_atk-s05_13a3:2791	Satthā imaṃ dhammadesanaṃ āharitvā jātakaṃ samodhānesi – “tadā satta bhātaro ime keḷisīlakā bhikkhū ahesuṃ, sakko pana ahameva ahosi”nti.	279	
PA_atk-s05_13a3:2792	Vighāsādajātakavaṇṇanā aṭṭhamā.	279	
PA_atk-s05_13a3:2794	[394] 9. Vaṭṭakajātakavaṇṇanā	279	
PA_atk-s05_13a3:2795_0	Paṇītanti idaṃ satthā jetavane viharanto ekaṃ lolabhikkhuṃ ārabbha kathesi. Tañhi	2795	
PA_atk-s05_13a3:2795_1	satthā “saccaṃ kira tvaṃ bhikkhu lolo”ti pucchitvā “āma, bhante”ti vutte “na kho	2795	
PA_atk-s05_13a3:2795_2	bhikkhu idāneva lolo, pubbepi tvaṃ loloyeva, lolatāya pana bārāṇasiyaṃ hatthigavāssapurisakuṇapehi	2795	
PA_atk-s05_13a3:2795_3	atitto ‘ito uttaritaraṃ labhissāmī’ti araññaṃ paviṭṭhosī”ti vatvā atītaṃ āhari.	2795	
PA_atk-s05_13a3:2796_0	Atīte bārāṇasiyaṃ brahmadatte rajjaṃ kārente bodhisatto vaṭṭakayoniyaṃ nibbattitvā	2796	
PA_atk-s05_13a3:2796_1	araññe lūkhatiṇabījāhāro vasi. Tadā bārāṇasiyaṃ eko lolakāko hatthikuṇapādīhi atitto	2796	
PA_atk-s05_13a3:2796_2	“ito uttaritaraṃ labhissāmī”ti araññaṃ pavisitvā phalāphalaṃ khādanto bodhisattaṃ	2796	
PA_atk-s05_13a3:2796_3	disvā “ayaṃ vaṭṭako ativiya thūlasarīro, madhuraṃ gocaraṃ khādati maññe, etassa gocaraṃ	2796	
PA_atk-s05_13a3:2796_4	pucchitvā taṃ khāditvā ahampi thūlo bhavissāmī”ti cintetvā bodhisattassa uparibhāge	2796	
PA_atk-s05_13a3:2796_5	sākhāya nilīyitvā bodhisattaṃ pucchi “bho vaṭṭaka, kiṃ nāma paṇītāhāraṃ bhuñjasi,	2796	
PA_atk-s05_13a3:2796_6	thūlasarīro ahosī”ti? Bodhisatto tena pucchito tena saddhiṃ paṭisanthāraṃ karonto	2796	
PA_atk-s05_13a3:2796_7	paṭhamaṃ gāthamāha –	2796	
PA_atk-s05_13a3:2798	“Paṇītaṃ bhuñjase bhattaṃ, sappitelañca mātula;	279	
PA_atk-s05_13a3:2799	Atha kena nu vaṇṇena, kiso tvamasi vāyasā”ti.	279	
PA_atk-s05_13a3:2800	Tattha bhattanti manussānaṃ bhojananiyāmena paṭiyāditabhattaṃ. Mātulāti taṃ piyasamudācārena ālapati. Kisoti appamaṃsalohito.	280	
PA_atk-s05_13a3:2801	Tassa vacanaṃ sutvā kāko tisso gāthā abhāsi –	280	
PA_atk-s05_13a3:2803	“Amittamajjhe vasato, tesu āmisamesato;	280	
PA_atk-s05_13a3:2804	Niccaṃ ubbiggahadayassa, kuto kākassa daḷhiyaṃ.	280	
PA_atk-s05_13a3:2806	“Niccaṃ ubbegino kākā, dhaṅkā pāpena kammunā;	280	
PA_atk-s05_13a3:2807	Laddho piṇḍo na pīṇeti, kiso tenasmi vaṭṭaka.	280	
PA_atk-s05_13a3:2809	“Lūkhāni tiṇabījāni, appasnehāni bhuñjasi;	280	
PA_atk-s05_13a3:2810	Atha kena nu vaṇṇena, thūlo tvamasi vaṭṭakā”ti.	281	
PA_atk-s05_13a3:2811_0	Tattha daḷhiyanti evarūpassa mayhaṃ kākassa kuto daḷhībhāvo, kuto thūlanti attho.	2811	
PA_atk-s05_13a3:2811_1	Ubbeginoti ubbegavanto. Dhaṅkāti kākānameva nāmaṃ. Pāpena kammunā laddhoti kākena	2811	
PA_atk-s05_13a3:2811_2	manussasantakavilumpanasaṅkhātena pāpena kammena laddho piṇḍo. Na pīṇetīti na tappeti.	2811	
PA_atk-s05_13a3:2811_3	Tenasmīti tena kāraṇenāhaṃ kiso asmi. Appasnehānīti mandojāni. Idaṃ kāko bodhisattaṃ	2811	
PA_atk-s05_13a3:2811_4	“paṇītabhojanaṃ khādatī”ti saññī hutvāpi vaṭṭakānaṃ gahitagocaraṃ pucchanto āha.	2811	
PA_atk-s05_13a3:2812	Taṃ sutvā bodhisatto attano thūlabhāvakāraṇaṃ kathento imā gāthā abhāsi –	281	
PA_atk-s05_13a3:2814	“Appicchā appacintāya, adūragamanena ca;	281	
PA_atk-s05_13a3:2815	Laddhāladdhena yāpento, thūlo tenasmi vāyasa.	281	
PA_atk-s05_13a3:2817	“Appicchassa hi posassa, appacintasukhassa ca;	281	
PA_atk-s05_13a3:2818	Susaṅgahitamānassa, vuttī susamudānayā”ti.	281	
PA_atk-s05_13a3:2819_0	Tattha appicchāti āhāresu appicchatāya nittaṇhatāya, kevalaṃ sarīrayāpanavaseneva	2819	
PA_atk-s05_13a3:2819_1	āhārāharaṇatāyāti attho. Appacintāyāti “ajja kahaṃ āhāraṃ labhissāmi, sve kaha”nti	2819	
PA_atk-s05_13a3:2819_2	evaṃ āhāracintāya abhāvena. Adūragamanena cāti “asukasmiṃ nāma ṭhāne madhuraṃ labhissāmī”ti	2819	
PA_atk-s05_13a3:2819_3	cintetvā avidūragamanena ca. Laddhāladdhenāti lūkhaṃ vā hotu paṇītaṃ vā, yaṃ laddhaṃ,	2819	
PA_atk-s05_13a3:2819_4	teneva. Thūlo tenasmīti tena catubbidhena kāraṇena thūlo asmi. Vāyasāti kākaṃ ālapati.	2819	
PA_atk-s05_13a3:2819_5	Appacintasukhassāti āhāracintārahitānaṃ appacintānamariyānaṃ sukhaṃ assatthīti appacintasukho,	2819	
PA_atk-s05_13a3:2819_6	tassa tādisena sukhena samannāgatassa. Susaṅgahitamānassāti “ettakaṃ bhuñjitvā jīrāpetuṃ	2819	
PA_atk-s05_13a3:2819_7	sakkhissāmī”ti evaṃ suṭṭhu saṅgahitāhāramānassa. Vuttī susamudānayāti evarūpassa	2819	
PA_atk-s05_13a3:2819_8	puggalassa jīvitavutti sukhena sakkā samudānetuṃ susamudānayā sunibbattiyā.	2819	
PA_atk-s05_13a3:2820	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne lolabhikkhu sotāpattiphale patiṭṭhahi.	282	
PA_atk-s05_13a3:2821	Tadā kāko lolabhikkhu ahosi, vaṭṭako pana ahameva ahosinti.	282	
PA_atk-s05_13a3:2822	Vaṭṭakajātakavaṇṇanā navamā.	282	
PA_atk-s05_13a3:2824	[395] 10. Pārāvatajātakavaṇṇanā	282	
PA_atk-s05_13a3:2825	Cirassaṃ vata passāmīti idaṃ satthā jetavane viharanto lolabhikkhuṃyeva ārabbha kathesi. Paccuppannavatthu heṭṭhā vuttanayameva.	282	
PA_atk-s05_13a3:2826_0	Atīte bārāṇasiyaṃ brahmadatte rajjaṃ kārente bodhisatto pārāvato hutvā bārāṇasiseṭṭhino	2826	
PA_atk-s05_13a3:2826_1	mahānase nīḷapacchiyaṃ vasati. Kākopi tena saddhiṃ vissāsaṃ katvā tattheva vasatīti	2826	
PA_atk-s05_13a3:2826_2	sabbaṃ vitthāretabbaṃ. Bhattakārako kākapattāni luñcitvā piṭṭhena taṃ makkhetvā ekaṃ	2826	
PA_atk-s05_13a3:2826_3	kapālakhaṇḍaṃ vijjhitvā kaṇṭhe piḷandhitvā pacchiyaṃ pakkhipi. Bodhisatto araññato	2826	
PA_atk-s05_13a3:2826_4	āgantvā taṃ disvā parihāsaṃ karonto paṭhamaṃ gāthamāha –	2826	
PA_atk-s05_13a3:2828	“Cirassaṃ vata passāmi, sahāyaṃ maṇidhārinaṃ;	282	
PA_atk-s05_13a3:2829	Sukatā massukuttiyā, sobhate vata me sakhā”ti.	282	
PA_atk-s05_13a3:2830	Tattha massukuttiyāti imāya massukiriyāya.	283	
PA_atk-s05_13a3:2831	Taṃ sutvā kāko dutiyaṃ gāthamāha –	283	
PA_atk-s05_13a3:2833	“Parūḷhakacchanakhalomo, ahaṃ kammesu byāvaṭo;	283	
PA_atk-s05_13a3:2834	Cirassaṃ nhāpitaṃ laddhā, lomaṃ taṃ ajja hārayi”nti.	283	
PA_atk-s05_13a3:2835	Tattha ahaṃ kammesu byāvaṭoti ahaṃ samma pārāvata, rājakammesu byāvaṭo okāsaṃ alabhanto parūḷhakacchanakhalomo ahosinti vadati. Ajja hārayinti ajja hāresiṃ.	283	
PA_atk-s05_13a3:2836	Tato bodhisatto tatiyaṃ gāthamāha –	283	
PA_atk-s05_13a3:2838	“Yaṃ nu lomaṃ ahāresi, dullabhaṃ laddha kappakaṃ;	283	
PA_atk-s05_13a3:2839	Atha kiñcarahi te samma, kaṇṭhe kiṇikiṇāyatī”ti.	283	
PA_atk-s05_13a3:2840	Tassattho – yaṃ tāva dullabhaṃ kappakaṃ labhitvā lomaṃ harāpesi, taṃ harāpaya, atha kiñcarahi te vayassa idaṃ kaṇṭhe kiṇikiṇāyatīti.	284	
PA_atk-s05_13a3:2841	Tato kāko dve gāthā abhāsi –	284	
PA_atk-s05_13a3:2843	“Manussasukhumālānaṃ, maṇi kaṇṭhesu lambati;	284	
PA_atk-s05_13a3:2844	Tesāhaṃ anusikkhāmi, mā tvaṃ maññi davā kataṃ.	284	
PA_atk-s05_13a3:2846	“Sacepimaṃ pihayasi, massukuttiṃ sukāritaṃ;	284	
PA_atk-s05_13a3:2847	Kārayissāmi te samma, maṇiñcāpi dadāmi te”ti.	284	
PA_atk-s05_13a3:2848_0	Tattha maṇīti evarūpānaṃ manussānaṃ ekaṃ maṇiratanaṃ kaṇṭhesu lambati. Tesāhanti	2848	
PA_atk-s05_13a3:2848_1	tesaṃ ahaṃ. Mā tvaṃ maññīti tvaṃ pana “etaṃ mayā davā kata”nti mā maññi. Sacepimaṃ	2848	
PA_atk-s05_13a3:2848_2	pihayasīti sace imaṃ mama kataṃ massukuttiṃ tvaṃ icchasi.	2848	
PA_atk-s05_13a3:2849	Taṃ sutvā bodhisatto chaṭṭhaṃ gāthamāha –	284	
PA_atk-s05_13a3:2851	“Tvaññeva maṇinā channo, sukatāya ca massuyā;	285	
PA_atk-s05_13a3:2852	Āmanta kho taṃ gacchāmi, piyaṃ me tavadassana”nti.	285	
PA_atk-s05_13a3:2853_0	Tattha maṇināti maṇino, ayameva vā pāṭho. Idaṃ vuttaṃ hoti – samma vāyasa, tvaññeva	2853	
PA_atk-s05_13a3:2853_1	imassa maṇino anucchaviko imissā ca sukatāya massuyā, mama pana tava adassanameva	2853	
PA_atk-s05_13a3:2853_2	piyaṃ, tasmā taṃ āmantayitvā gacchāmīti.	2853	
PA_atk-s05_13a3:2854	Evañca pana vatvā bodhisatto uppatitvā aññattha gato. Kāko tattheva jīvitakkhayaṃ patto.	285	
PA_atk-s05_13a3:2855_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2855	
PA_atk-s05_13a3:2855_1	lolabhikkhu anāgāmiphale patiṭṭhahi. Tadā kāko lolabhikkhu ahosi, pārāvato pana ahameva ahosinti.	2855	
PA_atk-s05_13a3:2856	Pārāvatajātakavaṇṇanā dasamā.	285	
PA_atk-s05_13a3:2857	Kharaputtavaggo dutiyo niṭṭhito.	285	
PA_atk-s05_13a3:2858	Jātakuddānaṃ –	285	
PA_atk-s05_13a3:2859	Avāriyaṃ setaketu, darīmukhañca neru ca;	285	
PA_atk-s05_13a3:2860	Āsaṅkamigālopañca, kāḷakaṇṇī ca kukkuṭaṃ.	286	
PA_atk-s05_13a3:2861	Dhammadhajañca nandiyaṃ, kharaputtaṃ sūci ceva;	286	
PA_atk-s05_13a3:2862	Tuṇḍilaṃ soṇṇakakkaṭaṃ, mayhakaṃ vijjādharañceva.	286	
PA_atk-s05_13a3:2863	Siṅghapupphaṃ vighāsādaṃ, vaṭṭakañca pārāvataṃ;	286	
PA_atk-s05_13a3:2864	Saṅgāyiṃsu mahātherā, chakke vīsati jātake.	286	
PA_atk-s05_13a3:2865	Chakkanipātavaṇṇanā niṭṭhitā.	286	
PA_atk-s05_13a3:2866	7. Sattakanipāto	286	
PA_atk-s05_13a3:2867	1. Kukkuvaggo	286	
PA_atk-s05_13a3:2869	[396] 1. Kukkujātakavaṇṇanā	286	
PA_atk-s05_13a3:2870	Diyaḍḍhakukkūti idaṃ satthā jetavane viharanto rājovādaṃ ārabbha kathesi. Paccuppannavatthu tesakuṇajātake āvi bhavissati.	287	
PA_atk-s05_13a3:2871_0	Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako	2871	
PA_atk-s05_13a3:2871_1	amacco ahosi. Rājā agatigamane patiṭṭhāya adhammena rajjaṃ kāresi, janapadaṃ pīḷetvā	2871	
PA_atk-s05_13a3:2871_2	dhanameva saṃhari. Bodhisatto rājānaṃ ovaditukāmo ekaṃ upamaṃ upadhārento vicarati,	2871	
PA_atk-s05_13a3:2871_3	rañño uyyāne vāsāgāraṃ vippakataṃ hoti aniṭṭhitacchadanaṃ, dārukaṇṇikaṃ āropetvā	2871	
PA_atk-s05_13a3:2871_4	gopānasiyo pavesitamattā honti. Rājā kīḷanatthāya uyyānaṃ gantvā tattha vicaritvā	2871	
PA_atk-s05_13a3:2871_5	taṃ gehaṃ pavisitvā ullokento kaṇṇikamaṇḍalaṃ disvā attano uparipatanabhayena nikkhamitvā	2871	
PA_atk-s05_13a3:2871_6	bahi ṭhito puna oloketvā “kiṃ nu kho nissāya kaṇṇikā ṭhitā, kiṃ nissāya gopānasiyo”ti	2871	
PA_atk-s05_13a3:2871_7	cintetvā bodhisattaṃ pucchanto paṭhamaṃ gāthamāha –	2871	
PA_atk-s05_13a3:2873	“Diyaḍḍhakukkū udayena kaṇṇikā, vidatthiyo aṭṭha parikkhipanti naṃ;	287	
PA_atk-s05_13a3:2874	Sā siṃsapā, sāramayā apheggukā, kuhiṃ ṭhitā upparito na dhaṃsatī”ti.	287	
PA_atk-s05_13a3:2875_0	Tattha diyaḍḍhakukkūti diyaḍḍharatanā. Udayenāti uccattena. Parikkhipanti nanti taṃ	2875	
PA_atk-s05_13a3:2875_1	panetaṃ aṭṭha vidatthiyo parikkhipanti, parikkhepato aṭṭhavidatthipamāṇāti vuttaṃ	2875	
PA_atk-s05_13a3:2875_2	hoti. Kuhiṃ ṭhitāti kattha patiṭṭhitā hutvā. Na dhaṃsatīti na patati.	2875	
PA_atk-s05_13a3:2876	Taṃ sutvā bodhisatto “laddhā dāni me rañño ovādatthāya upamā”ti cintetvā imā gāthā āha –	287	
PA_atk-s05_13a3:2878	“Yā tiṃsati sāramayā anujjukā, parikiriya gopānasiyo samaṃ ṭhitā;	287	
PA_atk-s05_13a3:2879	Tāhi susaṅgahitā balasā pīḷitā, samaṃ ṭhitā upparito na dhaṃsati.	287	
PA_atk-s05_13a3:2881	“Evampi mittehi daḷhehi paṇḍito, abhejjarūpehi sucīhi mantibhi;	288	
PA_atk-s05_13a3:2882	Susaṅgahīto siriyā na dhaṃsati, gopānasībhāravahāva kaṇṇikā”ti.	288	
PA_atk-s05_13a3:2883_0	Tattha yā tiṃsati sāramayāti yā etā sārarukkhamayā tiṃsati gopānasiyo. Parikiriyāti	2883	
PA_atk-s05_13a3:2883_1	parivāretvā. Samaṃ ṭhitāti samabhāgena ṭhitā. Balasā pīḷitāti tāhi tāhi gopānasīhi	2883	
PA_atk-s05_13a3:2883_2	balena pīḷitā suṭṭhu saṅgahitā ekābaddhā hutvā. Paṇḍitoti ñāṇasampanno rājā. Sucīhīti	2883	
PA_atk-s05_13a3:2883_3	sucisamācārehi kalyāṇamittehi. Mantibhīti mantakusalehi. Gopānasībhāravahāva kaṇṇikāti	2883	
PA_atk-s05_13a3:2883_4	yathā gopānasīnaṃ bhāraṃ vahamānā kaṇṇikā na dhaṃsati na patati, evaṃ rājāpi vuttappakārehi	2883	
PA_atk-s05_13a3:2883_5	mantīhi abhijjahadayehi susaṅgahito sirito na dhaṃsati na patati na parihāyati.	2883	
PA_atk-s05_13a3:2884_0	Rājā bodhisatte kathenteyeva attano kiriyaṃ sallakkhetvā kaṇṇikāya asati gopānasiyo	2884	
PA_atk-s05_13a3:2884_1	na tiṭṭhanti, gopānasīhi asaṅgahitā kaṇṇikā na tiṭṭhati, gopānasīsu bhijjantīsu kaṇṇikā	2884	
PA_atk-s05_13a3:2884_2	patati, evameva adhammiko rājā attano mittāmacce ca balakāye ca brāhmaṇagahapatike	2884	
PA_atk-s05_13a3:2884_3	ca asaṅgaṇhanto tesu bhijjantesu tehi asaṅgahito issariyā dhaṃsati, raññā nāma dhammikena	2884	
PA_atk-s05_13a3:2884_4	bhavitabbanti. Athassa tasmiṃ khaṇe paṇṇākāratthāya mātuluṅgaṃ āhariṃsu. Rājā “sahāya,	2884	
PA_atk-s05_13a3:2884_5	imaṃ mātuluṅgaṃ khādā”ti bodhisattaṃ āha. Bodhisatto taṃ gahetvā “mahārāja, imaṃ	2884	
PA_atk-s05_13a3:2884_6	khādituṃ ajānantā tittakaṃ vā karonti ambilaṃ vā, jānantā pana paṇḍitā tittakaṃ hāretvā	2884	
PA_atk-s05_13a3:2884_7	ambilaṃ anīharitvā mātuluṅgarasaṃ anāsetvāva khādantī”ti rañño imāya upamāya dhanasaṅgharaṇūpāyaṃ	2884	
PA_atk-s05_13a3:2884_8	dassento dve gāthā abhāsi –	2884	
PA_atk-s05_13a3:2886	“Kharattacaṃ bellaṃ yathāpi satthavā, anāmasantopi karoti tittakaṃ;	288	
PA_atk-s05_13a3:2887	Samāharaṃ sāduṃ karoti patthiva, asāduṃ kayirā tanubandhamuddharaṃ.	288	
PA_atk-s05_13a3:2889	“Evampi gāmanigamesu paṇḍito, asāhasaṃ rājadhanāni saṅgharaṃ;	288	
PA_atk-s05_13a3:2890	Dhammānuvattī paṭipajjamāno, sa phāti kayirā aviheṭhayaṃ para”nti.	289	
PA_atk-s05_13a3:2891_0	Tattha kharattacanti thaddhatacaṃ. Bellanti mātuluṅgaṃ. ‘Bela”ntipi pāṭho, ayamevattho.	2891	
PA_atk-s05_13a3:2891_1	Satthavāti satthakahattho. Anāmasantoti bahitacaṃ tanukampi atacchanto idaṃ phalaṃ	2891	
PA_atk-s05_13a3:2891_2	tittakaṃ karoti. Samāharanti samāharanto bahitacaṃ tacchanto anto ca ambilaṃ anīharanto	2891	
PA_atk-s05_13a3:2891_3	taṃ sāduṃ karoti. Patthivāti rājānaṃ ālapati. Tanubandhamuddharanti tanukaṃ pana	2891	
PA_atk-s05_13a3:2891_4	tacaṃ uddharanto sabbaso tittakassa anapanītattā taṃ asādumeva kayirā. Evanti evaṃ	2891	
PA_atk-s05_13a3:2891_5	paṇḍito rājāpi asāhasaṃ sāhasiyā taṇhāya vasaṃ agacchanto agatigamanaṃ pahāya raṭṭhaṃ	2891	
PA_atk-s05_13a3:2891_6	apīḷetvā upacikānaṃ vammikavaḍḍhananiyāmena madhukarānaṃ reṇuṃ gahetvā madhukaraṇaniyāmena	2891	
PA_atk-s05_13a3:2891_7	ca dhanaṃ saṅgharanto –	2891	
PA_atk-s05_13a3:2892	“Dānaṃ sīlaṃ pariccāgaṃ, ajjavaṃ maddavaṃ tapaṃ;	289	
PA_atk-s05_13a3:2893	Akkodhaṃ avihiṃsañca, khantiñca avirodhana”nti. –	289	
PA_atk-s05_13a3:2894	Iti imesaṃ dasannaṃ rājadhammānaṃ anuvattanena dhammānuvattī hutvā paṭipajjamāno so attano ca paresañca phātiṃ vaḍḍhiṃ kareyya paraṃ aviheṭhentoyevāti.	289	
PA_atk-s05_13a3:2895_0	Rājā bodhisattena saddhiṃ mantento pokkharaṇītīraṃ gantvā supupphitaṃ bālasūriyavaṇṇaṃ	2895	
PA_atk-s05_13a3:2895_1	udakena anupalittaṃ padumaṃ disvā āha – “sahāya, imaṃ padumaṃ udake sañjātameva udakena	2895	
PA_atk-s05_13a3:2895_2	alimpamānaṃ ṭhita”nti. Atha naṃ bodhisatto “mahārāja, raññā nāma evarūpena bhavitabba”nti	2895	
PA_atk-s05_13a3:2895_3	ovadanto imā gāthā āha –	2895	
PA_atk-s05_13a3:2897	“Odātamūlaṃ sucivārisambhavaṃ, jātaṃ yathā pokkharaṇīsu ambujaṃ;	289	
PA_atk-s05_13a3:2898	Padumaṃ yathā agginikāsiphālimaṃ, na kaddamo na rajo na vāri limpati.	289	
PA_atk-s05_13a3:2900	“Evampi vohārasuciṃ asāhasaṃ, visuddhakammantamapetapāpakaṃ;	290	
PA_atk-s05_13a3:2901	Na limpati kammakilesa tādiso, jātaṃ yathā pokkharaṇīsu ambuja”nti.	290	
PA_atk-s05_13a3:2902_0	Tattha odātamūlanti paṇḍaramūlaṃ. Ambujanti padumasseva vevacanaṃ. Agginikāsiphālimanti	2902	
PA_atk-s05_13a3:2902_1	agginikāsinā sūriyena phālitaṃ vikasitanti attho. Na kaddamo na rajo na vāri limpatīti	2902	
PA_atk-s05_13a3:2902_2	neva kaddamo na rajo na udakaṃ limpati, na makkhetīti attho. “Lippati”cceva vā pāṭho,	2902	
PA_atk-s05_13a3:2902_3	bhummatthe vā etāni paccattavacanāni, etesu kaddamādīsu na lippati, na allīyatīti	2902	
PA_atk-s05_13a3:2902_4	attho. Vohārasucinti porāṇakehi dhammikarājūhi likhāpetvā ṭhapitavinicchayavohāre	2902	
PA_atk-s05_13a3:2902_5	suciṃ, agatigamanaṃ pahāya dhammena vinicchayakārakanti attho. Asāhasanti dhammikavinicchaye	2902	
PA_atk-s05_13a3:2902_6	ṭhitattāyeva sāhasikakiriyāya virahitaṃ. Visuddhakammantanti teneva asāhasikaṭṭhena	2902	
PA_atk-s05_13a3:2902_7	visuddhakammantaṃ saccavādiṃ nikkodhaṃ majjhattaṃ tulābhūtaṃ lokassa. Apetapāpakanti	2902	
PA_atk-s05_13a3:2902_8	apagatapāpakammaṃ. Na limpati kammakilesa tādisoti taṃ rājānaṃ pāṇātipāto adinnādānaṃ	2902	
PA_atk-s05_13a3:2902_9	kāmesumicchācāro musāvādoti ayaṃ kammakileso na allīyati. Kiṃkāraṇā? Tādiso jātaṃ	2902	
PA_atk-s05_13a3:2902_10	yathā pokkharaṇīsu ambujaṃ. Tādiso hi rājā yathā pokkharaṇīsu jātaṃ padumaṃ anupalittaṃ,	29021	
PA_atk-s05_13a3:2902_11	evaṃ anupalitto nāma hoti.	29021	
PA_atk-s05_13a3:2903	Rājā bodhisattassa ovādaṃ sutvā tato paṭṭhāya dhammena rajjaṃ kārento dānādīni puññāni katvā saggaparāyaṇo ahosi.	290	
PA_atk-s05_13a3:2904	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, paṇḍitāmacco pana ahameva ahosi”nti.	290	
PA_atk-s05_13a3:2905	Kukkujātakavaṇṇanā paṭhamā.	290	
PA_atk-s05_13a3:2907	[397] 2. Manojajātakavaṇṇanā	290	
PA_atk-s05_13a3:2908_0	Yathā cāpo ninnamatīti idaṃ satthā veḷuvane viharanto vipakkhasevakaṃ bhikkhuṃ ārabbha	2908	
PA_atk-s05_13a3:2908_1	kathesi. Vatthu pana heṭṭhā mahiḷāmukhajātake vitthāritameva. Tadā pana satthā “na,	2908	
PA_atk-s05_13a3:2908_2	bhikkhave, idāneva, pubbepesa vipakkhasevakoyevā”ti vatvā atītaṃ āhari.	2908	
PA_atk-s05_13a3:2909_0	Atīte bārāṇasiyaṃ brahmadatte rajjaṃ kārente bodhisatto sīho hutvā sīhiyā saddhiṃ	2909	
PA_atk-s05_13a3:2909_1	saṃvasanto dve potake labhi – puttañca dhītarañca. Puttassa manojoti nāmaṃ ahosi,	2909	
PA_atk-s05_13a3:2909_2	so vayappatto ekaṃ sīhapotikaṃ gaṇhi. Iti te pañca janā ahesuṃ. Manojo vanamahiṃsādayo	2909	
PA_atk-s05_13a3:2909_3	vadhitvā maṃsaṃ āharitvā mātāpitaro ca bhaginiñca pajāpatiñca poseti. So ekadivasaṃ	2909	
PA_atk-s05_13a3:2909_4	gocarabhūmiyaṃ giriyaṃ nāma siṅgālaṃ palāyituṃ appahontaṃ urena nipannaṃ disvā “kiṃ,	2909	
PA_atk-s05_13a3:2909_5	sammā”ti pucchitvā “upaṭṭhātukāmomhi, sāmī”ti vutte “sādhu, upaṭṭhahassū”ti taṃ gahetvā	2909	
PA_atk-s05_13a3:2909_6	attano vasanaguhaṃ ānesi. Bodhisatto taṃ disvā “tāta manoja, siṅgālā nāma dussīlā	2909	
PA_atk-s05_13a3:2909_7	pāpadhammā akicce niyojenti, mā etaṃ attano santike karī”ti vāretuṃ nāsakkhi.	2909	
PA_atk-s05_13a3:2910_0	Athekadivasaṃ siṅgālo assamaṃsaṃ khāditukāmo manojaṃ āha – “sāmi, amhehi ṭhapetvā	2910	
PA_atk-s05_13a3:2910_1	assamaṃsaṃ aññaṃ akhāditapubbaṃ nāma natthi, assaṃ gaṇhissāmā”ti. “Kahaṃ pana, samma,	2910	
PA_atk-s05_13a3:2910_2	assā hontī”ti? “Bārāṇasiyaṃ nadītīre”ti. So tassa vacanaṃ gahetvā tena saddhiṃ assānaṃ	2910	
PA_atk-s05_13a3:2910_3	nadiyā nhānavelāyaṃ gantvā ekaṃ assaṃ gahetvā piṭṭhiyaṃ āropetvā vegena attano guhādvārameva	2910	
PA_atk-s05_13a3:2910_4	āgato. Athassa pitā assamaṃsaṃ khāditvā “tāta, assā nāma rājabhogā, rājāno ca nāma	2910	
PA_atk-s05_13a3:2910_5	anekamāyā kusalehi dhanuggahehi vijjhāpenti, assamaṃsakhādanasīhā nāma dīghāyukā	2910	
PA_atk-s05_13a3:2910_6	na honti, ito paṭṭhāya mā assaṃ gaṇhī”ti āha. So pitu vacanaṃ akatvā gaṇhateva. “Sīho	2910	
PA_atk-s05_13a3:2910_7	asse gaṇhātī”ti sutvā rājā antonagareyeva assānaṃ pokkharaṇiṃ kārāpesi. Tatopi āgantvā	2910	
PA_atk-s05_13a3:2910_8	gaṇhiyeva. Rājā assasālaṃ kāretvā antosālāyameva tiṇodakaṃ dāpesi. Sīho pākāramatthakena	2910	
PA_atk-s05_13a3:2910_9	gantvā antosālātopi gaṇhiyeva.	2910	
PA_atk-s05_13a3:2911_0	Rājā ekaṃ akkhaṇavedhiṃ dhanuggahaṃ pakkosāpetvā “sakkhissasi tāta, sīhaṃ vijjhitu”nti	2911	
PA_atk-s05_13a3:2911_1	āha. So “sakkomī”ti vatvā pākāraṃ nissāya sīhassa āgamanamagge aṭṭakaṃ kāretvā aṭṭhāsi.	2911	
PA_atk-s05_13a3:2911_2	Sīho āgantvā bahisusāne siṅgālaṃ ṭhapetvā assagahaṇatthāya nagaraṃ pakkhandi. Dhanuggaho	2911	
PA_atk-s05_13a3:2911_3	āgamanakāle “atitikhiṇo vego”ti sīhaṃ avijjhitvā assaṃ gahetvā gamanakāle garubhāratāya	2911	
PA_atk-s05_13a3:2911_4	olīnavegaṃ sīhaṃ tikhiṇena nārācena pacchābhāge vijjhi. Nārāco purimakāyena nikkhamitvā	2911	
PA_atk-s05_13a3:2911_5	ākāsaṃ pakkhandi. Sīho “viddhosmī”ti viravi. Dhanuggaho taṃ vijjhitvā asani viya	2911	
PA_atk-s05_13a3:2911_6	jiyaṃ pothesi. Siṅgālo sīhassa ca jiyāya ca saddaṃ sutvā “sahāyo me dhanuggahena	2911	
PA_atk-s05_13a3:2911_7	vijjhitvā mārito bhavissati, matakena hi saddhiṃ vissāso nāma natthi, idāni mama	2911	
PA_atk-s05_13a3:2911_8	pakatiyā vasanavanameva gamissāmī”ti attanāva saddhiṃ sallapanto dve gāthā abhāsi –	2911	
PA_atk-s05_13a3:2913	“Yathā cāpo ninnamati, jiyā cāpi nikūjati;	291	
PA_atk-s05_13a3:2914	Haññate nūna manojo, migarājā sakhā mama.	291	
PA_atk-s05_13a3:2916	“Handa dāni vanantāni, pakkamāmi yathāsukhaṃ;	291	
PA_atk-s05_13a3:2917	Netādisā sakhā honti, labbhā me jīvato sakhā”ti.	291	
PA_atk-s05_13a3:2918	Tattha yathāti yenākāreneva cāpo ninnamati. Haññate nūnāti nūna haññati. Netādisāti evarūpā matakā sahāyā nāma na honti. Labbhā meti jīvato mama sahāyo nāma sakkā laddhuṃ.	291	
PA_atk-s05_13a3:2919_0	Sīhopi ekavegena gantvā assaṃ guhādvāre pātetvā sayampi maritvā pati. Athassa ñātakā	2919	
PA_atk-s05_13a3:2919_1	nikkhamitvā taṃ lohitamakkhitaṃ pahāramukhehi paggharitalohitaṃ pāpajanasevitāya	2919	
PA_atk-s05_13a3:2919_2	jīvitakkhayaṃ pattaṃ addasaṃsu, disvā cassa mātā pitā bhaginī pajāpatīti paṭipāṭiyā	2919	
PA_atk-s05_13a3:2919_3	catasso gāthā bhāsiṃsu –	2919	
PA_atk-s05_13a3:2921	“Na pāpajanasaṃsevī, accantaṃ sukhamedhati;	292	
PA_atk-s05_13a3:2922	Manojaṃ passa semānaṃ, giriyassānusāsanī.	292	
PA_atk-s05_13a3:2924	“Na pāpasampavaṅkena, mātā puttena nandati;	292	
PA_atk-s05_13a3:2925	Manojaṃ passa semānaṃ, acchannaṃ samhi lohite.	292	
PA_atk-s05_13a3:2927	“Evamāpajjate poso, pāpiyo ca nigacchati;	292	
PA_atk-s05_13a3:2928	Yo ve hitānaṃ vacanaṃ, na karoti atthadassinaṃ.	292	
PA_atk-s05_13a3:2930	“Evañca so hoti tato ca pāpiyo, yo uttamo adhamajanūpasevī;	293	
PA_atk-s05_13a3:2931	Passuttamaṃ adhamajanūpasevitaṃ, migādhipaṃ saravaraveganiddhuta”nti.	293	
PA_atk-s05_13a3:2932_0	Tattha accantaṃ sukhamedhatīti na ciraṃ sukhaṃ labhati. Giriyassānusāsanīti ayaṃ	2932	
PA_atk-s05_13a3:2932_1	evarūpā giriyassānusāsanīti garahanto āha. Pāpasampavaṅkenāti pāpesu sampavaṅkena	2932	
PA_atk-s05_13a3:2932_2	pāpasahāyena. Acchannanti nimuggaṃ. Pāpiyo ca nigacchatīti pāpañca vindati. Hitānanti	2932	
PA_atk-s05_13a3:2932_3	atthakāmānaṃ. Atthadassinanti anāgataatthaṃ passantānaṃ. Pāpiyoti pāpataro. Adhamajanūpasevīti	2932	
PA_atk-s05_13a3:2932_4	adhamajanaṃ upasevī. Uttamanti sarīrabalena jeṭṭhakaṃ.	2932	
PA_atk-s05_13a3:2933	Pacchimā abhisambuddhagāthā –	293	
PA_atk-s05_13a3:2935	“Nihīyati puriso nihīnasevī, na ca hāyetha kadāci tulyasevī;	293	
PA_atk-s05_13a3:2936	Seṭṭhamupagamaṃ udeti khippaṃ, tasmāttanā uttaritaraṃ bhajethā”ti.	293	
PA_atk-s05_13a3:2937_0	Tattha nihīyatīti bhikkhave, nihīnasevī nāma manojo sīho viya nihīyati parihāyati	2937	
PA_atk-s05_13a3:2937_1	vināsaṃ pāpuṇāti. Tulyasevīti sīlādīhi attanā sadisaṃ sevamāno na hāyati, vaḍḍhiyeva	2937	
PA_atk-s05_13a3:2937_2	panassa hoti. Seṭṭhamupagamanti sīlādīhi uttaritaraṃyeva upagacchanto. Udeti khippanti	2937	
PA_atk-s05_13a3:2937_3	sīghameva sīlādīhi guṇehi udeti, vuddhiṃ upagacchatīti.	2937	
PA_atk-s05_13a3:2938	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne vipakkhasevako sotāpattiphale patiṭṭhahi.	293	
PA_atk-s05_13a3:2939	Tadā siṅgālo devadatto ahosi, manojo vipakkhasevako, bhaginī uppalavaṇṇā, bhariyā khemā bhikkhunī, mātā rāhulamātā, pitā sīharājā pana ahameva ahosinti.	293	
PA_atk-s05_13a3:2940	Manojajātakavaṇṇanā dutiyā.	294	
PA_atk-s05_13a3:2942	[398] 3. Sutanujātakavaṇṇanā	294	
PA_atk-s05_13a3:2943	Rājā te bhattanti idaṃ satthā jetavane viharanto mātuposakabhikkhuṃ ārabbha kathesi. Vatthu sāmajātake āvi bhavissati.	294	
PA_atk-s05_13a3:2944_0	Atīte bārāṇasiyaṃ brahmadatte rajjaṃ kārente bodhisatto duggatagahapatikule nibbatti,	2944	
PA_atk-s05_13a3:2944_1	sutanūtissa nāmaṃ akaṃsu. So vayappatto bhatiṃ katvā mātāpitaro posetvā pitari kālakate	2944	
PA_atk-s05_13a3:2944_2	mātaraṃ poseti. Tasmiṃ pana kāle bārāṇasirājā migavittako ahosi. So ekadivasaṃ mahantena	2944	
PA_atk-s05_13a3:2944_3	parivārena yojanadviyojanamattaṃ araññaṃ pavisitvā “yassa ṭhitaṭṭhānena migo palāyati,	2944	
PA_atk-s05_13a3:2944_4	so imaṃ nāma jito”ti sabbesaṃ ārocāpesi. Amaccā rañño dhuvamaggaṭṭhāne koṭṭhakaṃ	2944	
PA_atk-s05_13a3:2944_5	chādetvā adaṃsu. Manussehi migānaṃ vasanaṭṭhānāni parivāretvā unnādentehi uṭṭhāpitesu	2944	
PA_atk-s05_13a3:2944_6	migesu eko eṇimigo rañño ṭhitaṭṭhānaṃ paṭipajji. Rājā “taṃ vijjhissāmī”ti saraṃ khipi.	2944	
PA_atk-s05_13a3:2944_7	Uggahitamāyo migo saraṃ mahāphāsukābhimukhaṃ āgacchantaṃ ñatvā parivattitvā sarena	2944	
PA_atk-s05_13a3:2944_8	viddho viya hutvā pati. Rājā “migo me viddho”ti gahaṇatthāya dhāvi. Migo uṭṭhāya	2944	
PA_atk-s05_13a3:2944_9	vātavegena palāyi, amaccādayo rājānaṃ avahasiṃsu. So migaṃ anubandhitvā kilantakāle	2944	
PA_atk-s05_13a3:2944_10	khaggena dvidhā chinditvā ekasmiṃ daṇḍake laggitvā kājaṃ vahanto viya āgacchanto	29441	
PA_atk-s05_13a3:2944_11	“thokaṃ vissamissāmī”ti maggasamīpe ṭhitaṃ vaṭarukkhaṃ upagantvā nipajjitvā niddaṃ okkami.	29441	
PA_atk-s05_13a3:2945_0	Tasmiṃ pana vaṭarukkhe nibbatto maghadevo nāma yakkho tattha paviṭṭhe vessavaṇassa	2945	
PA_atk-s05_13a3:2945_1	santikā khādituṃ labhi. So rājānaṃ uṭṭhāya gacchantaṃ “tiṭṭha bhakkhosi me”ti hatthe	2945	
PA_atk-s05_13a3:2945_2	gaṇhi. “Tvaṃ konāmosī”ti? “Ahaṃ idha nibbattayakkho, imaṃ ṭhānaṃ paviṭṭhake khādituṃ	2945	
PA_atk-s05_13a3:2945_3	labhāmī”ti. Rājā satiṃ upaṭṭhapetvā “kiṃ ajjeva maṃ khādissasi, udāhu nibaddhaṃ khādissasī”ti	2945	
PA_atk-s05_13a3:2945_4	pucchi. “Labhanto nibaddhaṃ khādissāmī”ti. Rājā “imaṃ ajja migaṃ khāditvā maṃ vissajjehi,	2945	
PA_atk-s05_13a3:2945_5	ahaṃ te sve paṭṭhāya ekāya bhattapātiyā saddhiṃ ekaṃ manussaṃ pesessāmī”ti. “Tena	2945	
PA_atk-s05_13a3:2945_6	hi appamatto hohi, apesitadivase taññeva khādissāmī”ti. “Ahaṃ bārāṇasirājā, mayhaṃ	2945	
PA_atk-s05_13a3:2945_7	avijjamānaṃ nāma natthī”ti. Yakkho paṭiññaṃ gahetvā taṃ vissajjesi. So nagaraṃ pavisitvā	2945	
PA_atk-s05_13a3:2945_8	tamatthaṃ ekassa atthacarakassa amaccassa kathetvā “idāni kiṃ kātabba”nti pucchi.	2945	
PA_atk-s05_13a3:2945_9	“Divasaparicchedo kato, devā”ti? “Na kato”ti. “Ayuttaṃ vo kataṃ, evaṃ santepi mā	2945	
PA_atk-s05_13a3:2945_10	cintayittha, bahū bandhanāgāre manussā”ti. “Tena hi tvaṃ etaṃ kammaṃ kara, mayhaṃ jīvitaṃ dehī”ti.	29451	
PA_atk-s05_13a3:2946_0	Amacco “sādhū”ti sampaṭicchitvā devasikaṃ bandhanāgārato manussaṃ nīharitvā bhattapātiṃ	2946	
PA_atk-s05_13a3:2946_1	gahetvā kañci ajānāpetvāva yakkhassa pesesi. Yakkho bhattaṃ bhuñjitvā manussaṃ khādati.	2946	
PA_atk-s05_13a3:2946_2	Aparabhāge bandhanāgārāni nimmanussāni jātāni. Rājā bhattahārakaṃ alabhanto maraṇabhayena	2946	
PA_atk-s05_13a3:2946_3	kampi. Atha naṃ amacco assāsetvā “deva, jīvitāsāto dhanāsāva balavatarā, hatthikkhandhe	2946	
PA_atk-s05_13a3:2946_4	sahassabhaṇḍikaṃ ṭhapetvā ‘ko imaṃ dhanaṃ gahetvā yakkhassa bhattaṃ ādāya gamissatī’ti	2946	
PA_atk-s05_13a3:2946_5	bheriṃ carāpemā”ti vatvā tathā kāresi. Atha taṃ sutvā bodhisatto cintesi “ahaṃ bhatiyā	2946	
PA_atk-s05_13a3:2946_6	māsakaḍḍhamāsakaṃ saṅgharitvā kicchena mātaraṃ posemi, imaṃ dhanaṃ gahetvā mātu datvā	2946	
PA_atk-s05_13a3:2946_7	yakkhassa santikaṃ gamissāmi, sace yakkhaṃ dametuṃ sakkhissāmi, iccetaṃ kusalaṃ,	2946	
PA_atk-s05_13a3:2946_8	no ce sakkhissāmi, mātā me sukhaṃ jīvissatī”ti. So tamatthaṃ mātu ārocetvā “alaṃ	2946	
PA_atk-s05_13a3:2946_9	tāta, na mama attho dhanenā”ti dve vāre paṭikkhipitvā tatiyavāre taṃ anāpucchitvāva	2946	
PA_atk-s05_13a3:2946_10	“āharatha, ayya, sahassaṃ, ahaṃ bhattaṃ harissāmī”ti sahassaṃ gahetvā mātu datvā	29461	
PA_atk-s05_13a3:2946_11	“amma, mā cintayi, ahaṃ yakkhaṃ dametvā mahājanassa sotthiṃ karissāmi, ajjeva tava	29461	
PA_atk-s05_13a3:2946_12	assukilinnamukhaṃ hāsāpentova āgacchissāmī”ti mātaraṃ vanditvā rājapurisehi saddhiṃ	29461	
PA_atk-s05_13a3:2946_13	rañño santikaṃ gantvā vanditvā aṭṭhāsi.	29461	
PA_atk-s05_13a3:2947_0	Tato raññā “tāta, tvaṃ bhattaṃ harissasī”ti vutte “āma, devā”ti āha. “Kiṃ te laddhuṃ	2947	
PA_atk-s05_13a3:2947_1	vaṭṭatī”ti? “Tumhākaṃ suvaṇṇapādukā, devā”ti. “Kiṃkāraṇā”ti? “Deva, so yakkho attano	2947	
PA_atk-s05_13a3:2947_2	rukkhamūle bhūmiyaṃ ṭhitake khādituṃ labhati, ahaṃ etassa santakabhūmiyaṃ aṭṭhatvā	2947	
PA_atk-s05_13a3:2947_3	pādukāsu ṭhassāmī”ti. “Aññaṃ kiṃ laddhuṃ vaṭṭatī”ti? “Tumhākaṃ chattaṃ, devā”ti.	2947	
PA_atk-s05_13a3:2947_4	“Idaṃ kimatthāyā”ti? “Deva, yakkho attano rukkhacchāyāya ṭhitake khādituṃ labhati,	2947	
PA_atk-s05_13a3:2947_5	ahaṃ tassa rukkhacchāyāya aṭṭhatvā chattacchāyāya ṭhassāmī”ti. “Aññaṃ kiṃ laddhuṃ	2947	
PA_atk-s05_13a3:2947_6	vaṭṭatī”ti. “Tumhākaṃ khaggaṃ, devā”ti. “Iminā ko attho”ti? “Deva, amanussāpi āvudhahatthānaṃ	2947	
PA_atk-s05_13a3:2947_7	bhāyantiyevā”ti. “Aññaṃ kiṃ laddhuṃ vaṭṭatī”ti? “Suvaṇṇapātiṃ pūretvā tumhākaṃ bhuñjanakabhattaṃ	2947	
PA_atk-s05_13a3:2947_8	detha, devā”ti. “Kiṃkāraṇā, tātā”ti? “Deva, mādisassa nāma paṇḍitassa purisassa mattikapātiyā	2947	
PA_atk-s05_13a3:2947_9	lūkhabhojanaṃ harituṃ ananucchavika”nti. “Sādhu, tātā”ti rājā sabbaṃ dāpetvā tassa	2947	
PA_atk-s05_13a3:2947_10	veyyāvaccakare paṭipādesi.	29471	
PA_atk-s05_13a3:2948_0	Bodhisatto “mahārāja, mā bhāyittha, ajjāhaṃ yakkhaṃ dametvā tumhākaṃ sotthiṃ katvā	2948	
PA_atk-s05_13a3:2948_1	āgamissāmī”ti rājānaṃ vanditvā upakaraṇāni gāhāpetvā tattha gantvā manusse rukkhassāvidūre	2948	
PA_atk-s05_13a3:2948_2	ṭhapetvā suvaṇṇapādukaṃ āruyha khaggaṃ sannayhitvā setacchattaṃ matthake katvā kañcanapātiyā	2948	
PA_atk-s05_13a3:2948_3	bhattaṃ gahetvā yakkhassa santikaṃ pāyāsi. Yakkho maggaṃ olokento taṃ disvā “ayaṃ	2948	
PA_atk-s05_13a3:2948_4	puriso na aññesu divasesu āgamananiyāmena eti, kiṃ nu kho kāraṇa”nti cintesi. Bodhisattopi	2948	
PA_atk-s05_13a3:2948_5	rukkhasamīpaṃ gantvā asituṇḍena bhattapātiṃ antochāyāya karitvā chāyāya pariyante	2948	
PA_atk-s05_13a3:2948_6	ṭhito paṭhamaṃ gāthamāha.	2948	
PA_atk-s05_13a3:2950	“Rājā te bhattaṃ pāhesi, suciṃ maṃsūpasecanaṃ;	295	
PA_atk-s05_13a3:2951	Maghadevasmiṃ adhivatthe, ehi nikkhamma bhuñjasū”ti.	295	
PA_atk-s05_13a3:2952	Tattha pāhesīti pahiṇi. Maghadevasmiṃ adhivattheti maghadevoti vaṭarukkho vuccati, tasmiṃ adhivattheti devataṃ ālapati.	295	
PA_atk-s05_13a3:2953	Taṃ sutvā yakkho “imaṃ purisaṃ vañcetvā antochāyāya paviṭṭhaṃ khādissāmī”ti cintetvā dutiyaṃ gāthamāha –	295	
PA_atk-s05_13a3:2955	“Ehi māṇava orena, bhikkhamādāya sūpitaṃ;	295	
PA_atk-s05_13a3:2956	Tvañca māṇava bhikkhā ca, ubho bhakkhā bhavissathā”ti.	295	
PA_atk-s05_13a3:2957	Tattha bhikkhanti mama nibaddhabhikkhaṃ. Sūpitanti sūpasampannaṃ.	295	
PA_atk-s05_13a3:2958	Tato bodhisatto dve gāthā abhāsi –	295	
PA_atk-s05_13a3:2960	“Appakena tuvaṃ yakkha, thullamatthaṃ jahissasi;	296	
PA_atk-s05_13a3:2961	Bhikkhaṃ te nāharissanti, janā maraṇasaññino.	296	
PA_atk-s05_13a3:2963	“Laddhāya yakkhā tava niccabhikkhaṃ, suciṃ paṇītaṃ rasasā upetaṃ;	296	
PA_atk-s05_13a3:2964	Bhikkhañca te āhariyo naro idha, sudullabho hehiti bhakkhite mayī”ti.	296	
PA_atk-s05_13a3:2965_0	Tattha thullamatthanti appakena kāraṇena mahantaṃ atthaṃ jahissasīti dasseti. Nāharissantīti	2965	
PA_atk-s05_13a3:2965_1	ito paṭṭhāya maraṇasaññino hutvā na āharissanti, atha tvaṃ milātasākho viya rukkho	2965	
PA_atk-s05_13a3:2965_2	nirāhāro dubbalo bhavissasīti. Laddhāyanti laddhaayaṃ laddhāgamanaṃ. Idaṃ vuttaṃ	2965	
PA_atk-s05_13a3:2965_3	hoti – samma yakkha, yaṃ ahaṃ ajja āhariṃ, idaṃ tava niccabhikkhaṃ suciṃ paṇītaṃ	2965	
PA_atk-s05_13a3:2965_4	uttamaṃ rasena upetaṃ laddhāgamanaṃ devasikaṃ te āgacchissati. Āhariyoti āharaṇako.	2965	
PA_atk-s05_13a3:2965_5	Idaṃ vuttaṃ hoti – “sace tvaṃ imaṃ bhikkhaṃ gahetvā āgataṃ maṃ bhakkhasi, athevaṃ	2965	
PA_atk-s05_13a3:2965_6	mayi bhakkhite bhikkhañca te āharaṇako añño naro idha sudullabho bhavissati. Kiṃkāraṇā?	2965	
PA_atk-s05_13a3:2965_7	Mādiso hi bārāṇasiyaṃ añño paṇḍitamanusso nāma natthi, mayi pana khādite sutanupi	2965	
PA_atk-s05_13a3:2965_8	nāma yakkhena khādito, aññassa kassa so lajjissatī”ti bhattāharaṇakaṃ na labhissasi,	2965	
PA_atk-s05_13a3:2965_9	atha te ito paṭṭhāya bhojanaṃ dullabhaṃ bhavissati, amhākampi rājānaṃ gaṇhituṃ na	2965	
PA_atk-s05_13a3:2965_10	labhissasi. Kasmā? Rukkhato bahibhāvena. Sace panidaṃ bhattaṃ bhuñjitvā maṃ pahiṇissasi,	29651	
PA_atk-s05_13a3:2965_11	ahaṃ te rañño kathetvā nibaddhaṃ bhattaṃ pesessāmi, attānampi ca te khādituṃ na dassāmi,	29651	
PA_atk-s05_13a3:2965_12	ahampi tava santike ṭhāne na ṭhassāmi, pādukāsu ṭhassāmi, rukkhacchāyāyampi te na	29651	
PA_atk-s05_13a3:2965_13	ṭhassāmi, attano chattacchāyāyameva ṭhassāmi, sace pana mayā saddhiṃ virujjhissasi,	29651	
PA_atk-s05_13a3:2965_14	khaggena taṃ dvidhā bhindissāmi, ahañhi ajja etadatthameva sajjo hutvā āgatoti. Evaṃ	29651	
PA_atk-s05_13a3:2965_15	kira naṃ mahāsatto tajjesi.	29651	
PA_atk-s05_13a3:2966	Yakkho “yuttarūpaṃ māṇavo vadatī”ti sallakkhetvā pasannacitto dve gāthā abhāsi –	296	
PA_atk-s05_13a3:2968	“Mameva sutano attho, yathā bhāsasi māṇava;	296	
PA_atk-s05_13a3:2969	Mayā tvaṃ samanuññāto, sotthiṃ passāhi mātaraṃ.	296	
PA_atk-s05_13a3:2971	“Khaggaṃ chattañca pātiñca, gacchamādāya māṇava;	297	
PA_atk-s05_13a3:2972	Sotthiṃ passatu te mātā, tvañca passāhi mātara”nti.	297	
PA_atk-s05_13a3:2973	Tattha sutanoti bodhisattaṃ ālapati. Yathā bhāsasīti yathā tvaṃ bhāsasi, tathā yo esa tayā bhāsito attho, eso mamevattho, mayhameva vaḍḍhīti.	297	
PA_atk-s05_13a3:2974_0	Yakkhassa kathaṃ sutvā bodhisatto “mama kammaṃ nipphannaṃ, damito me yakkho, bahuñca	2974	
PA_atk-s05_13a3:2974_1	dhanaṃ laddhaṃ, rañño ca vacanaṃ kata”nti tuṭṭhacitto yakkhassa anumodanaṃ karonto osānagāthamāha –	2974	
PA_atk-s05_13a3:2976	“Evaṃ yakkha sukhī hohi, saha sabbehi ñātibhi;	297	
PA_atk-s05_13a3:2977	Dhanañca me adhigataṃ, rañño ca vacanaṃ kata”nti. –	297	
PA_atk-s05_13a3:2978_0	Vatvā ca pana yakkhaṃ āmantetvā “samma, tvaṃ pubbe akusalakammaṃ katvā kakkhaḷo pharuso	2978	
PA_atk-s05_13a3:2978_1	paresaṃ lohitamaṃsabhakkho yakkho hutvā nibbatto, ito paṭṭhāya pāṇātipātādīni mā	2978	
PA_atk-s05_13a3:2978_2	karī”ti sīle ca ānisaṃsaṃ, dussīlye ca ādīnavaṃ kathetvā yakkhaṃ pañcasu sīlesu patiṭṭhāpetvā	2978	
PA_atk-s05_13a3:2978_3	“kiṃ te araññavāsena, ehi nagaradvāre taṃ nisīdāpetvā aggabhattalābhiṃ karomī”ti	2978	
PA_atk-s05_13a3:2978_4	yakkhena saddhiṃ nikkhamitvā khaggādīni yakkhaṃ gāhāpetvā bārāṇasiṃ agamāsi. “Sutanu	2978	
PA_atk-s05_13a3:2978_5	māṇavo yakkhaṃ gahetvā etī”ti rañño ārocesuṃ. Rājā amaccaparivuto bodhisattassa paccuggamanaṃ	2978	
PA_atk-s05_13a3:2978_6	katvā yakkhaṃ nagaradvāre nisīdāpetvā aggabhattalābhinaṃ katvā nagaraṃ pavisitvā	2978	
PA_atk-s05_13a3:2978_7	bheriṃ carāpetvā nāgare sannipātāpetvā bodhisattassa guṇaṃ kathetvā senāpatiṭṭhānaṃ	2978	
PA_atk-s05_13a3:2978_8	adāsi. Ayañca bodhisattassa ovāde ṭhatvā dānādīni puññāni katvā saggaparāyaṇo ahosi.	2978	
PA_atk-s05_13a3:2979_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2979	
PA_atk-s05_13a3:2979_1	mātuposakabhikkhu sotāpattiphale patiṭṭhahi. Tadā yakkho aṅgulimālo ahosi, rājā ānando,	2979	
PA_atk-s05_13a3:2979_2	māṇavo pana ahameva ahosinti.	2979	
PA_atk-s05_13a3:2980	Sutanujātakavaṇṇanā tatiyā.	298	
PA_atk-s05_13a3:2982	[399] 4. Mātuposakagijjhajātakavaṇṇanā	298	
PA_atk-s05_13a3:2983	Te kathaṃ nu karissantīti idaṃ satthā jetavane viharanto ekaṃ mātuposakabhikkhuṃ ārabbha kathesi. Vatthu sāmajātake āvi bhavissati.	298	
PA_atk-s05_13a3:2984_0	Atīte bārāṇasiyaṃ brahmadatte rajjaṃ kārente bodhisatto gijjhayoniyaṃ nibbattitvā	2984	
PA_atk-s05_13a3:2984_1	vayappatto vuddhe parihīnacakkhuke mātāpitaro gijjhaguhāyaṃ ṭhapetvā gomaṃsādīni	2984	
PA_atk-s05_13a3:2984_2	āharitvā posesi. Tasmiṃ kāle bārāṇasiyaṃ susāne eko nesādo aniyametvā gijjhānaṃ pāse	2984	
PA_atk-s05_13a3:2984_3	oḍḍesi. Athekadivasaṃ bodhisatto gomaṃsādiṃ pariyesanto susānaṃ paviṭṭho pādena pāse	2984	
PA_atk-s05_13a3:2984_4	bajjhitvā attano na cintesi, vuddhe parihīnacakkhuke mātāpitaro anussaritvā “kathaṃ	2984	
PA_atk-s05_13a3:2984_5	nu kho me mātāpitaro yāpessanti, mama baddhabhāvampi ajānantā anāthā nippaccayā pabbataguhāyameva	2984	
PA_atk-s05_13a3:2984_6	sussitvā marissanti maññe”ti vilapanto paṭhamaṃ gāthamāha –	2984	
PA_atk-s05_13a3:2986	“Te kathaṃ nu karissanti, vuddhā giridarīsayā;	298	
PA_atk-s05_13a3:2987	Ahaṃ baddhosmi pāsena, nilīyassa vasaṃ gato”ti.	298	
PA_atk-s05_13a3:2988	Tattha nilīyassāti evaṃnāmakassa nesādaputtassa.	298	
PA_atk-s05_13a3:2989	Atha nesādaputto gijjharājassa paridevitasaddaṃ sutvā dutiyaṃ gāthamāha –	298	
PA_atk-s05_13a3:2991	“Kiṃ gijjha paridevasi, kā nu te paridevanā;	299	
PA_atk-s05_13a3:2992	Na me suto vā diṭṭho vā, bhāsanto mānusiṃ dijo”ti.	299	
PA_atk-s05_13a3:2993	Gijjho āha –	299	
PA_atk-s05_13a3:2995	“Bharāmi mātāpitaro, vuddhe giridarīsaye;	299	
PA_atk-s05_13a3:2996	Te kathaṃ nu karissanti, ahaṃ vasaṃ gato tavā”ti.	299	
PA_atk-s05_13a3:2997	Nesādo āha –	299	
PA_atk-s05_13a3:2999	“Yaṃ nu gijjho yojanasataṃ, kuṇapāni avekkhati;	299	
PA_atk-s05_13a3:3000	Kasmā jālañca pāsañca, āsajjāpi na bujjhasī”ti.	300	
PA_atk-s05_13a3:3001	Gijjharājā āha –	300	
PA_atk-s05_13a3:3003	“Yadā parābhavo hoti, poso jīvitasaṅkhaye;	300	
PA_atk-s05_13a3:3004	Atha jālañca pāsañca, āsajjāpi na bujjhatī”ti.	300	
PA_atk-s05_13a3:3006	“Bharassu mātāpitaro, vuddhe giridarīsaye;	300	
PA_atk-s05_13a3:3007	Mayā tvaṃ samanuññāto, sotthiṃ passāhi ñātake.	300	
PA_atk-s05_13a3:3009	“Evaṃ luddaka nandassu, saha sabbehi ñātibhi;	300	
PA_atk-s05_13a3:3010	Bharissaṃ mātāpitaro, vuddhe giridarīsaye”ti. –	301	
PA_atk-s05_13a3:3011	Nesādaputtena dutiyā, gijjhena tatiyāti imā gāthā paṭipāṭiyā vuttā.	301	
PA_atk-s05_13a3:3012_0	Tattha yaṃ nūti yaṃ nu etaṃ loke kathīyati. Gijjho yojanasataṃ, kuṇapāni avekkhatīti	3012	
PA_atk-s05_13a3:3012_1	yojanasataṃ atikkamma ṭhitānipi kuṇapāni passati, taṃ yadi tathaṃ, atha kasmā tvaṃ	3012	
PA_atk-s05_13a3:3012_2	imaṃ jālañca pāsañca āsajjāpi na bujjhasi, santikaṃ āgantvāpi na jānāsīti.	3012	
PA_atk-s05_13a3:3013_0	Parābhavoti vināso. Bharassūti idaṃ so bodhisattassa dhammakathaṃ sutvā “paṇḍito	3013	
PA_atk-s05_13a3:3013_1	gijjharājā paridevanto na attano paridevati, mātāpitūnaṃ paridevati, nāyaṃ māretuṃ	3013	
PA_atk-s05_13a3:3013_2	yutto”ti tussitvā āha, vatvā ca pana piyacittena muducittena pāsaṃ mocesi.	3013	
PA_atk-s05_13a3:3014	Athassa bodhisatto maraṇamukhā pamutto sukhito anumodanaṃ karonto osānagāthaṃ vatvā mukhapūraṃ maṃsaṃ ādāya mātāpitūnaṃ adāsi.	301	
PA_atk-s05_13a3:3015	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne mātuposakabhikkhu sotāpattiphale patiṭṭhahi.	301	
PA_atk-s05_13a3:3016	Tadā nesādaputto channo ahosi, mātāpitaro mahārājakulāni, gijjharājā pana ahameva ahosinti.	301	
PA_atk-s05_13a3:3017	Mātuposakagijjhajātakavaṇṇanā catutthā.	301	
PA_atk-s05_13a3:3019	[400] 5. Dabbhapupphajātakavaṇṇanā	301	
PA_atk-s05_13a3:3020_0	Anutīracārī bhaddanteti idaṃ satthā jetavane viharanto upanandaṃ sakyaputtaṃ ārabbha	3020	
PA_atk-s05_13a3:3020_1	kathesi. So hi sāsane pabbajitvā appicchatādiguṇe pahāya mahātaṇho ahosi. Vassūpanāyikāya	3020	
PA_atk-s05_13a3:3020_2	dve tayo vihāre pariggahetvā ekasmiṃ chattaṃ vā upāhanaṃ vā ekasmiṃ kattarayaṭṭhiṃ	3020	
PA_atk-s05_13a3:3020_3	vā udakatumbaṃ vā ṭhapetvā ekasmiṃ sayaṃ vasati. So ekasmiṃ janapadavihāre vassaṃ	3020	
PA_atk-s05_13a3:3020_4	upagantvā “bhikkhūhi nāma appicchehi bhavitabba”nti ākāse candaṃ uṭṭhāpento viya	3020	
PA_atk-s05_13a3:3020_5	bhikkhūnaṃ paccayasantosadīpakaṃ ariyavaṃsapaṭipadaṃ kathesi. Taṃ sutvā bhikkhū manāpāni	3020	
PA_atk-s05_13a3:3020_6	pattacīvarāni chaḍḍetvā mattikāpattāni ceva paṃsukūlacīvarāni ca gaṇhiṃsu. So tāni	3020	
PA_atk-s05_13a3:3020_7	attano vasanaṭṭhāne ṭhapetvā vutthavasso pavāretvā yānakaṃ pūretvā jetavanaṃ gacchanto	3020	
PA_atk-s05_13a3:3020_8	antarāmagge ekassa araññavihārassa piṭṭhibhāge pāde valliyā palibuddho “addhā ettha	3020	
PA_atk-s05_13a3:3020_9	kiñci laddhabbaṃ bhavissatī”ti taṃ vihāraṃ pāvisi. Tattha pana dve mahallakā bhikkhū	3020	
PA_atk-s05_13a3:3020_10	vassaṃ upagacchiṃsu. Te dve ca thūlasāṭake ekañca sukhumakambalaṃ labhitvā bhājetuṃ	30201	
PA_atk-s05_13a3:3020_11	asakkontā taṃ disvā “thero no bhājetvā dassatī”ti tuṭṭhacittā “mayaṃ, bhante, imaṃ	30201	
PA_atk-s05_13a3:3020_12	vassāvāsikaṃ bhājetuṃ na sakkoma, imaṃ no nissāya vivādo hoti, idaṃ amhākaṃ bhājetvā	30201	
PA_atk-s05_13a3:3020_13	dethā”ti āhaṃsu. So “sādhu bhājessāmī”ti dve thūlasāṭake dvinnampi bhājetvā “ayaṃ	30201	
PA_atk-s05_13a3:3020_14	amhākaṃ vinayadharānaṃ pāpuṇātī”ti kambalaṃ gahetvā pakkāmi.	30201	
PA_atk-s05_13a3:3021_0	Tepi therā kambale sālayā teneva saddhiṃ jetavanaṃ gantvā vinayadharānaṃ bhikkhūnaṃ	3021	
PA_atk-s05_13a3:3021_1	tamatthaṃ ārocetvā “labbhati nu kho, bhante, vinayadharānaṃ evaṃ vilopaṃ khāditu”nti	3021	
PA_atk-s05_13a3:3021_2	āhaṃsu. Bhikkhū upanandattherena ābhataṃ pattacīvararāsiṃ disvā “mahāpuññosi tvaṃ	3021	
PA_atk-s05_13a3:3021_3	āvuso, bahuṃ te pattacīvaraṃ laddha”nti vadiṃsu. So “kuto me āvuso, puññaṃ, iminā	3021	
PA_atk-s05_13a3:3021_4	me upāyena idaṃ laddha”nti sabbaṃ kathesi. Bhikkhū dhammasabhāyaṃ kathaṃ samuṭṭhāpesuṃ	3021	
PA_atk-s05_13a3:3021_5	“āvuso, upanando sakyaputto mahātaṇho mahālobho”ti. Satthā āgantvā “kāya nuttha,	3021	
PA_atk-s05_13a3:3021_6	bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,	3021	
PA_atk-s05_13a3:3021_7	upanandena paṭipadāya anucchavikaṃ kataṃ, parassa paṭipadaṃ kathentena nāma bhikkhunā	3021	
PA_atk-s05_13a3:3021_8	paṭhamaṃ attano anucchavikaṃ katvā pacchā paro ovaditabbo”ti.	3021	
PA_atk-s05_13a3:3022	“Attānameva paṭhamaṃ, patirūpe nivesaye;	302	
PA_atk-s05_13a3:3023	Athaññamanusāseyya, na kilisseyya paṇḍito”ti. –	302	
PA_atk-s05_13a3:3024_0	Imāya dhammapade gāthāya dhammaṃ desetvā “na, bhikkhave, upanando idāneva, pubbepesa	3024	
PA_atk-s05_13a3:3024_1	mahātaṇho mahālobhova, na ca pana idāneva, pubbepesa imesaṃ santakaṃ vilumpiyevā”ti vatvā atītaṃ āhari.	3024	
PA_atk-s05_13a3:3025_0	Atīte bārāṇasiyaṃ brahmadatte rajjaṃ kārente bodhisatto nadītīre rukkhadevatā ahosi.	3025	
PA_atk-s05_13a3:3025_1	Tadā eko siṅgālo māyāviṃ nāma bhariyaṃ gahetvā nadītīre ekasmiṃ ṭhāne vasi. Athekadivasaṃ	3025	
PA_atk-s05_13a3:3025_2	siṅgālī siṅgālaṃ āha “dohaḷo me sāmi, uppanno, allarohitamacchaṃ khādituṃ icchāmī”ti.	3025	
PA_atk-s05_13a3:3025_3	Siṅgālo “appossukkā hohi, āharissāmi te”ti nadītīre caranto valliyā pāde palibujjhitvā	3025	
PA_atk-s05_13a3:3025_4	anutīrameva agamāsi. Tasmiṃ khaṇe gambhīracārī ca anutīracārī cāti dve uddā macche	3025	
PA_atk-s05_13a3:3025_5	pariyesantā tīre aṭṭhaṃsu. Tesu gambhīracārī mahantaṃ rohitamacchaṃ disvā vegena	3025	
PA_atk-s05_13a3:3025_6	udake pavisitvā taṃ naṅguṭṭhe gaṇhi. Balavā maccho parikaḍḍhanto yāsi. So gambhīracārī	3025	
PA_atk-s05_13a3:3025_7	uddo “mahāmaccho ubhinnampi no pahossati, ehi me sahāyo hohī”ti itarena saddhiṃ sallapanto	3025	
PA_atk-s05_13a3:3025_8	paṭhamaṃ gāthamāha –	3025	
PA_atk-s05_13a3:3027	“Anutīracārī bhaddante, sahāyamanudhāva maṃ;	302	
PA_atk-s05_13a3:3028	Mahā me gahito maccho, so maṃ harati vegasā”ti.	302	
PA_atk-s05_13a3:3029_0	Tattha sahāyamanudhāva manti sahāya anudhāva maṃ, sandhivasena ma-kāro vutto. Idaṃ	3029	
PA_atk-s05_13a3:3029_1	vuttaṃ hoti – yathāhaṃ iminā macchena na saṃhīrāmi, evaṃ maṃ naṅguṭṭhakhaṇḍe gahetvā tvaṃ anudhāvāti.	3029	
PA_atk-s05_13a3:3030	Taṃ sutvā itaro dutiyaṃ gāthamāha –	303	
PA_atk-s05_13a3:3032	“Gambhīracārī bhaddante, daḷhaṃ gaṇhāhi thāmasā;	303	
PA_atk-s05_13a3:3033	Ahaṃ taṃ uddharissāmi, supaṇṇo uragāmivā”ti.	303	
PA_atk-s05_13a3:3034	Tattha thāmasāti thāmena. Uddharissāmīti nīharissāmi. Supaṇṇo uragāmivāti garuḷo sappaṃ viya.	303	
PA_atk-s05_13a3:3035_0	Atha dvepi te ekato hutvā rohitamacchaṃ nīharitvā thale ṭhapetvā māretvā “tvaṃ bhājehi,	3035	
PA_atk-s05_13a3:3035_1	tvaṃ bhājehī”ti kalahaṃ katvā bhājetuṃ asakkontā ṭhapetvā nisīdiṃsu. Tasmiṃ kāle	3035	
PA_atk-s05_13a3:3035_2	siṅgālo taṃ ṭhānaṃ anuppatto. Te taṃ disvā ubhopi paccuggamanaṃ katvā “ayaṃ, samma,	3035	
PA_atk-s05_13a3:3035_3	dabbhapupphamaccho amhehi ekato hutvā gahito, taṃ no bhājetuṃ asakkontānaṃ vivādo	3035	
PA_atk-s05_13a3:3035_4	uppanno, samabhāgaṃ no bhājetvā dehī”ti tatiyaṃ gāthamāhaṃsu –	3035	
PA_atk-s05_13a3:3037	“Vivādo no samuppanno, dabbhapuppha suṇohi me;	303	
PA_atk-s05_13a3:3038	Samehi medhagaṃ sammā, vivādo vūpasammata”nti.	303	
PA_atk-s05_13a3:3039	Tattha dabbhapupphāti dabbhapupphasamānavaṇṇatāya taṃ ālapanti. Medhaganti kalahaṃ.	303	
PA_atk-s05_13a3:3040	Tesaṃ vacanaṃ sutvā siṅgālo attano balaṃ dīpento –	304	
PA_atk-s05_13a3:3042	“Dhammaṭṭhohaṃ pure āsiṃ, bahū aḍḍā me tīritā;	304	
PA_atk-s05_13a3:3043	Samemi medhagaṃ sammā, vivādo vūpasammata”nti. –	304	
PA_atk-s05_13a3:3044	Idaṃ gāthaṃ vatvā bhājento –	304	
PA_atk-s05_13a3:3046	“Anutīracāri naṅguṭṭhaṃ, sīsaṃ gambhīracārino;	304	
PA_atk-s05_13a3:3047	Accāyaṃ majjhimo khaṇḍo, dhammaṭṭhassa bhavissatī”ti. –	304	
PA_atk-s05_13a3:3048	Imaṃ gāthamāha –	304	
PA_atk-s05_13a3:3049_0	Tattha paṭhamagāthāya ayamattho – ahaṃ pubbe rājūnaṃ vinicchayāmacco āsiṃ, tena mayā	3049	
PA_atk-s05_13a3:3049_1	vinicchaye nisīditvā bahū aḍḍā tīritā, tesaṃ tesaṃ brāhmaṇagahapatikādīnaṃ bahū aḍḍā	3049	
PA_atk-s05_13a3:3049_2	tīritā vinicchitā, svāhaṃ tumhādisānaṃ samajātikānaṃ catuppadānaṃ aḍḍaṃ tīretuṃ kiṃ	3049	
PA_atk-s05_13a3:3049_3	na sakkhissāmi, ahaṃ vo samemi medhagaṃ, sammā maṃ nissāya tumhākaṃ vivādo vūpasammatūti.	3049	
PA_atk-s05_13a3:3050_0	Evañca pana vatvā macchaṃ tayo koṭṭhāse katvā anutīracāri tvaṃ naṅguṭṭhaṃ gaṇha,	3050	
PA_atk-s05_13a3:3050_1	sīsaṃ gambhīracārino hotu. Accāyaṃ majjhimo khaṇḍoti apica ayaṃ majjhimo koṭṭhāso.	3050	
PA_atk-s05_13a3:3050_2	Atha vā accāti aticca, ime dve koṭṭhāse atikkamitvā ṭhito ayaṃ majjhimo khaṇḍo dhammaṭṭhassa	3050	
PA_atk-s05_13a3:3050_3	vinicchayasāmikassa mayhaṃ bhavissatīti.	3050	
PA_atk-s05_13a3:3051_0	Evaṃ taṃ macchaṃ vibhajitvā “tumhe kalahaṃ akatvā naṅguṭṭhañca sīsañca khādathā”ti	3051	
PA_atk-s05_13a3:3051_1	vatvā majjhimakhaṇḍaṃ mukhena ḍaṃsitvā tesaṃ passantānaṃyeva palāyi. Te sahassaṃ	3051	
PA_atk-s05_13a3:3051_2	parājitā viya dummukhā nisīditvā gāthamāhaṃsu –	3051	
PA_atk-s05_13a3:3053	“Cirampi bhakkho abhavissa, sace na vivademase;	305	
PA_atk-s05_13a3:3054	Asīsakaṃ anaṅguṭṭhaṃ, siṅgālo harati rohita”nti.	305	
PA_atk-s05_13a3:3055	Tattha cirampīti dve tayo divase sandhāya vuttaṃ.	305	
PA_atk-s05_13a3:3056	Siṅgālopi “ajja bhariyaṃ rohitamacchaṃ khādāpessāmī”ti tuṭṭhacitto tassā santikaṃ agamāsi. Sā taṃ āgacchantaṃ disvā abhinandamānā –	305	
PA_atk-s05_13a3:3058	“Yathāpi rājā nandeyya, rajjaṃ laddhāna khattiyo;	305	
PA_atk-s05_13a3:3059	Evāhamajja nandāmi, disvā puṇṇamukhaṃ pati”nti. –	305	
PA_atk-s05_13a3:3060	Imaṃ gāthaṃ vatvā adhigamūpāyaṃ pucchantī –	306	
PA_atk-s05_13a3:3062	“Kathaṃ nu thalajo santo, udake macchaṃ parāmasi;	306	
PA_atk-s05_13a3:3063	Puṭṭho me samma akkhāhi, kathaṃ adhigataṃ tayā”ti. –	306	
PA_atk-s05_13a3:3064	Imaṃ gāthamāha –	306	
PA_atk-s05_13a3:3065	Tattha kathaṃ nūti “khāda, bhadde”ti macchakhaṇḍe purato ṭhapite “kathaṃ nu tvaṃ thalajo samāno udake macchaṃ gaṇhī”ti pucchi.	306	
PA_atk-s05_13a3:3066	Siṅgālo tassā adhigamūpāyaṃ ācikkhanto anantaragāthamāha –	306	
PA_atk-s05_13a3:3068	“Vivādena kisā honti, vivādena dhanakkhayā;	306	
PA_atk-s05_13a3:3069	Jīnā uddā vivādena, bhuñja māyāvi rohita”nti.	306	
PA_atk-s05_13a3:3070_0	Tattha vivādena kisā hontīti bhadde, ime sattā vivādaṃ karontā vivādaṃ nissāya kisā	3070	
PA_atk-s05_13a3:3070_1	appamaṃsalohitā honti. Vivādena dhanakkhayāti hiraññasuvaṇṇādīnaṃ dhanānaṃ khayā	3070	
PA_atk-s05_13a3:3070_2	vivādeneva honti. Dvīsupi vivadantesu eko parājito parājitattā dhanakkhayaṃ pāpuṇāti,	3070	
PA_atk-s05_13a3:3070_3	itaro jayabhāgadānena. Jīnā uddāti dve uddāpi vivādeneva imaṃ macchaṃ jīnā, tasmā	3070	
PA_atk-s05_13a3:3070_4	tvaṃ mayā ābhatassa uppattiṃ mā puccha, kevalaṃ imaṃ bhuñja māyāvi rohitanti.	3070	
PA_atk-s05_13a3:3071	Itarā abhisambuddhagāthā –	307	
PA_atk-s05_13a3:3073	“Evameva manussesu, vivādo yattha jāyati;	307	
PA_atk-s05_13a3:3074	Dhammaṭṭhaṃ paṭidhāvati, so hi nesaṃ vināyako;	307	
PA_atk-s05_13a3:3075	Dhanāpi tattha jīyanti, rājakoso pavaḍḍhatī”ti.	307	
PA_atk-s05_13a3:3076_0	Tattha evamevāti bhikkhave, yathā ete uddā jīnā, evameva manussesupi yasmiṃ ṭhāne	3076	
PA_atk-s05_13a3:3076_1	vivādo jāyati, tattha te manussā dhammaṭṭhaṃ patidhāvanti, vinicchayasāmikaṃ upasaṅkamanti.	3076	
PA_atk-s05_13a3:3076_2	Kiṃkāraṇā? So hi nesaṃ vināyako, so tesaṃ vivādāpannānaṃ vivādavūpasamakoti attho.	3076	
PA_atk-s05_13a3:3076_3	Dhanāpi tatthāti tattha te vivādāpannā dhanatopi jīyanti, attano santakā parihāyanti,	3076	
PA_atk-s05_13a3:3076_4	daṇḍena ceva jayabhāgaggahaṇena ca rājakoso pavaḍḍhatīti.	3076	
PA_atk-s05_13a3:3077	Satthā imaṃ dhammadesanaṃ āharitvā jātakaṃ samodhānesi – “tadā siṅgālo upanando ahosi, uddā dve mahallakā, tassa kāraṇassa paccakkhakārikā rukkhadevatā pana ahameva ahosi”nti.	307	
PA_atk-s05_13a3:3078	Dabbhapupphajātakavaṇṇanā pañcamā.	307	
PA_atk-s05_13a3:3080	[401] 6. Paṇṇakajātakavaṇṇanā	308	
PA_atk-s05_13a3:3081_0	Paṇṇakaṃ tikhiṇadhāranti idaṃ satthā jetavane viharanto purāṇadutiyikāpalobhanaṃ	3081	
PA_atk-s05_13a3:3081_1	ārabbha kathesi. Tañhi bhikkhuṃ satthā “saccaṃ kira tvaṃ bhikkhu ukkaṇṭhito”ti pucchitvā	3081	
PA_atk-s05_13a3:3081_2	“saccaṃ, bhante”ti vutte “kena ukkaṇṭhāpito”ti vatvā “purāṇadutiyikāyā”ti vutte “bhikkhu	3081	
PA_atk-s05_13a3:3081_3	ayaṃ itthī tuyhaṃ anatthakārikā, pubbepi tvaṃ imaṃ nissāya cetasikarogena maranto	3081	
PA_atk-s05_13a3:3081_4	paṇḍite nissāya jīvitaṃ alatthā”ti vatvā atītaṃ āhari.	3081	
PA_atk-s05_13a3:3082_0	Atīte bārāṇasiyaṃ maddavamahārāje rajjaṃ kārente bodhisatto brāhmaṇakule nibbatti,	3082	
PA_atk-s05_13a3:3082_1	senakakumārotissa nāmaṃ akaṃsu. So vayappatto takkasilāyaṃ sabbasippāni uggaṇhitvā	3082	
PA_atk-s05_13a3:3082_2	bārāṇasiṃ paccāgantvā maddavarañño atthadhammānusāsako amacco ahosi, “senakapaṇḍito”ti	3082	
PA_atk-s05_13a3:3082_3	vutte sakalanagare cando viya sūriyo viya ca paññāyi. Tadā rañño purohitaputto rājupaṭṭhānaṃ	3082	
PA_atk-s05_13a3:3082_4	āgato sabbālaṅkārapaṭimaṇḍitaṃ uttamarūpadharaṃ rañño aggamahesiṃ disvā paṭibaddhacitto	3082	
PA_atk-s05_13a3:3082_5	hutvā gehaṃ gantvā nirāhāro nipajjitvā sahāyakehi puṭṭho tamatthaṃ ārocesi. Rājāpi	3082	
PA_atk-s05_13a3:3082_6	“purohitaputto na dissati, kahaṃ nu kho”ti pucchitvā tamatthaṃ sutvā taṃ pakkosāpetvā	3082	
PA_atk-s05_13a3:3082_7	“ahaṃ te imaṃ satta divasāni dammi, sattāhaṃ ghare katvā aṭṭhame divase āneyyāsī”ti	3082	
PA_atk-s05_13a3:3082_8	āha. So “sādhū”ti sampaṭicchitvā taṃ gehaṃ netvā tāya saddhiṃ abhirami. Te aññamaññaṃ	3082	
PA_atk-s05_13a3:3082_9	paṭibaddhacittā hutvā kañci ajānāpetvā aggadvārena palāyitvā aññassa rañño vijitaṃ	3082	
PA_atk-s05_13a3:3082_10	agamasuṃ, koci gataṭṭhānaṃ na jāni, nāvāya gatamaggo viya ahosi. Rājā nagare bheriṃ	30821	
PA_atk-s05_13a3:3082_11	carāpetvā nānappakārena vicinantopi tassa gataṭṭhānaṃ na aññāsi. Athassa taṃ nissāya	30821	
PA_atk-s05_13a3:3082_12	balavasoko uppajji, hadayaṃ uṇhaṃ hutvā lohitaṃ pagghari. Tato paṭṭhāya cassa kucchito	30821	
PA_atk-s05_13a3:3082_13	lohitaṃ nikkhami, byādhi mahanto ahosi. Mahantāpi rājavejjā tikicchituṃ nāsakkhiṃsu.	30821	
PA_atk-s05_13a3:3083_0	Bodhisatto “imassa rañño byādhi natthi, bhariyaṃ pana apassanto cetasikarogena phuṭṭho,	3083	
PA_atk-s05_13a3:3083_1	upāyena taṃ tikicchissāmī”ti āyurañca pukkusañcāti dve rañño paṇḍitāmacce āmantetvā	3083	
PA_atk-s05_13a3:3083_2	“rañño deviyā adassanena cetasikaṃ rogaṃ ṭhapetvā añño rogo natthi, bahūpakāro ca	3083	
PA_atk-s05_13a3:3083_3	kho pana amhākaṃ rājā, tasmā upāyena naṃ tikicchāma, rājaṅgaṇe samajjaṃ kāretvā asiṃ	3083	
PA_atk-s05_13a3:3083_4	gilituṃ jānantena asiṃ gilāpetvā rājānaṃ sīhapañjare katvā samajjaṃ olokāpessāma,	3083	
PA_atk-s05_13a3:3083_5	rājā asiṃ gilantaṃ disvā ‘atthi nu kho ito aññaṃ dukkaratara’nti pañhaṃ pucchissati.	3083	
PA_atk-s05_13a3:3083_6	Taṃ samma āyura, tvaṃ ‘asukaṃ nāma dadāmīti vacanaṃ ito dukkaratara’nti byākareyyāsi,	3083	
PA_atk-s05_13a3:3083_7	tato samma pukkusa, taṃ pucchissati, athassa tvaṃ ‘mahārāja, dadāmīti vatvā adadato	3083	
PA_atk-s05_13a3:3083_8	sā vācā aphalā hoti, tathārūpaṃ vācaṃ na keci upajīvanti na khādanti na pivanti,	3083	
PA_atk-s05_13a3:3083_9	ye pana tassa vacanassānucchavikaṃ karonti, yathāpaṭiññātamatthaṃ dentiyeva, idaṃ	3083	
PA_atk-s05_13a3:3083_10	tato dukkaratara’nti evaṃ byākareyyāsi, ito paraṃ kattabbaṃ ahaṃ jānissāmī”ti vatvā samajjaṃ kāresi.	30831	
PA_atk-s05_13a3:3084_0	Atha te tayopi paṇḍitā rañño santikaṃ gantvā “mahārāja, rājaṅgaṇe samajjo vattati,	3084	
PA_atk-s05_13a3:3084_1	taṃ olokentānaṃ dukkhampi na dukkhaṃ hoti, ehi gacchāmā”ti rājānaṃ netvā sīhapañjaraṃ	3084	
PA_atk-s05_13a3:3084_2	vivaritvā samajjaṃ olokāpesuṃ. Bahū janā attano attano jānanakasippaṃ dassesuṃ. Eko	3084	
PA_atk-s05_13a3:3084_3	pana puriso tettiṃsaṅgulaṃ tikhiṇadhāraṃ asiratanaṃ gilati. Rājā taṃ disvā “ayaṃ	3084	
PA_atk-s05_13a3:3084_4	puriso etaṃ asiṃ gilati, ‘atthi nu kho ito aññaṃ dukkaratara’nti ime paṇḍite pucchissāmī”ti	3084	
PA_atk-s05_13a3:3084_5	cintetvā āyuraṃ pucchanto paṭhamaṃ gāthamāha –	3084	
PA_atk-s05_13a3:3086	“Paṇṇakaṃ tikhiṇadhāraṃ, asiṃ sampannapāyinaṃ;	308	
PA_atk-s05_13a3:3087	Parisāyaṃ puriso gilati, kiṃ dukkarataraṃ tato;	308	
PA_atk-s05_13a3:3088	Yadaññaṃ dukkaraṃ ṭhānaṃ, taṃ me akkhāhi pucchito”ti.	308	
PA_atk-s05_13a3:3089_0	Tattha paṇṇakanti paṇṇakaraṭṭhe uppannaṃ. Sampannapāyinanti sampannaṃ paralohitapāyinaṃ.	3089	
PA_atk-s05_13a3:3089_1	Parisāyanti parisamajjhe dhanalobhena ayaṃ puriso gilati. Yadaññanti ito asigilanato	3089	
PA_atk-s05_13a3:3089_2	yaṃ aññaṃ dukkarataraṃ kāraṇaṃ, taṃ mayā pucchito kathehīti.	3089	
PA_atk-s05_13a3:3090	Athassa so taṃ kathento dutiyaṃ gāthamāha –	309	
PA_atk-s05_13a3:3092	“Gileyya puriso lobhā, asiṃ sampannapāyinaṃ;	309	
PA_atk-s05_13a3:3093	Yo ca vajjā dadāmīti, taṃ dukkarataraṃ tato;	309	
PA_atk-s05_13a3:3094	Sabbaññaṃ sukaraṃ ṭhānaṃ, evaṃ jānāhi maddavā”ti.	309	
PA_atk-s05_13a3:3095_0	Tattha vajjāti vadeyya. Taṃ dukkarataranti “dadāmī”ti vacanaṃ tato asigilanato dukkarataraṃ.	3095	
PA_atk-s05_13a3:3095_1	Sabbaññanti “asukaṃ nāma tava dassāmī”ti vacanaṃ ṭhapetvā aññaṃ sabbampi kāraṇaṃ	3095	
PA_atk-s05_13a3:3095_2	sukaraṃ. Maddavāti rājānaṃ gottena ālapati.	3095	
PA_atk-s05_13a3:3096_0	Rañño āyurapaṇḍitassa vacanaṃ sutvā “asigilanato kira ‘idaṃ nāma dammī’ti vacanaṃ	3096	
PA_atk-s05_13a3:3096_1	dukkaraṃ, ahañca ‘purohitaputtassa deviṃ dammī’ti avacaṃ, atidukkaraṃ vata me kata”nti	3096	
PA_atk-s05_13a3:3096_2	vīmaṃsantasseva hadayasoko thokaṃ tanuttaṃ gato. So tato “parassa imaṃ dammīti vacanato	3096	
PA_atk-s05_13a3:3096_3	pana aññaṃ dukkarataraṃ atthi nu kho”ti cintetvā pukkusapaṇḍitena saddhiṃ sallapanto tatiyaṃ gāthamāha –	3096	
PA_atk-s05_13a3:3098	“Byākāsi āyuro pañhaṃ, atthaṃ dhammassa kovido;	309	
PA_atk-s05_13a3:3099	Pukkusaṃ dāni pucchāmi, kiṃ dukkarataraṃ tato;	309	
PA_atk-s05_13a3:3100	Yadaññaṃ dukkaraṃ ṭhānaṃ, taṃ me akkhāhi pucchito”ti.	310	
PA_atk-s05_13a3:3101	Tattha pañhaṃ atthanti pañhassa atthaṃ byākāsīti vuttaṃ hoti. Dhammassa kovidoti tadatthajotake ganthe kusalo. Tatoti tato vacanato kiṃ dukkarataranti.	310	
PA_atk-s05_13a3:3102	Athassa byākaronto pukkusapaṇḍito catutthaṃ gāthamāha –	310	
PA_atk-s05_13a3:3104	“Na vācamupajīvanti, aphalaṃ giramudīritaṃ;	310	
PA_atk-s05_13a3:3105	Yo ca datvā avākayirā, taṃ dukkarataraṃ tato;	310	
PA_atk-s05_13a3:3106	Sabbaññaṃ sukaraṃ ṭhānaṃ, evaṃ jānāhi maddavā”ti.	310	
PA_atk-s05_13a3:3107_0	Tattha datvāti “asukaṃ nāma dammī”ti paṭiññaṃ datvā. Avākayirāti taṃ paṭiññātamatthaṃ	3107	
PA_atk-s05_13a3:3107_1	dadanto tasmiṃ lobhaṃ avākareyya chindeyya, taṃ bhaṇḍaṃ dadeyyāti vuttaṃ hoti. Tatoti	3107	
PA_atk-s05_13a3:3107_2	tato asigilanato “asukaṃ nāma te dammī”ti vacanato ca tadeva dukkarataraṃ.	3107	
PA_atk-s05_13a3:3108_0	Rañño taṃ vacanaṃ sutvā “ahaṃ ‘purohitaputtassa deviṃ dammī’ti paṭhamaṃ vatvā vācāya	3108	
PA_atk-s05_13a3:3108_1	anucchavikaṃ katvā taṃ adāsiṃ, dukkaraṃ vata me kata”nti parivitakkentassa soko tanukataro	3108	
PA_atk-s05_13a3:3108_2	jāto. Athassa etadahosi “senakapaṇḍitato añño paṇḍitataro nāma natthi, imaṃ pañhaṃ	3108	
PA_atk-s05_13a3:3108_3	etaṃ pucchissāmī”ti. Tato taṃ pucchanto pañcamaṃ gāthamāha –	3108	
PA_atk-s05_13a3:3110	“Byākāsi pukkuso pañhaṃ, atthaṃ dhammassa kovido;	311	
PA_atk-s05_13a3:3111	Senakaṃ dāni pucchāmi, kiṃ dukkarataraṃ tato;	311	
PA_atk-s05_13a3:3112	Yadaññaṃ dukkaraṃ ṭhānaṃ, taṃ me akkhāhi pucchito”ti.	311	
PA_atk-s05_13a3:3113	Athassa byākaronto senako chaṭṭhaṃ gāthamāha –	311	
PA_atk-s05_13a3:3115	“Dadeyya puriso dānaṃ, appaṃ vā yadi vā bahuṃ;	311	
PA_atk-s05_13a3:3116	Yo ca datvā nānutappe, taṃ dukkarataraṃ tato;	311	
PA_atk-s05_13a3:3117	Sabbaññaṃ sukaraṃ ṭhānaṃ, evaṃ jānāhi maddavā”ti.	311	
PA_atk-s05_13a3:3118_0	Tattha nānutappeti attano atikantaṃ atimanāpaṃ piyabhaṇḍaṃ parassa datvā “kimatthaṃ	3118	
PA_atk-s05_13a3:3118_1	mayā idaṃ dinna”nti evaṃ taṃ piyabhaṇḍaṃ ārabbha yo pacchā na tappati na socati,	3118	
PA_atk-s05_13a3:3118_2	taṃ asigilanato ca “asukaṃ nāma te dammī”ti vacanato ca tassa dānato ca dukkarataraṃ.	3118	
PA_atk-s05_13a3:3119	Iti mahāsatto rājānaṃ saññāpentā kathesi. Dānañhi datvā aparacetanāva dussandhāriyā, tassā sandhāraṇadukkaratā vessantarajātakena dīpitā. Vuttañhetaṃ –	311	
PA_atk-s05_13a3:3120	“Adu cāpaṃ gahetvāna, khaggaṃ bandhiya vāmato;	312	
PA_atk-s05_13a3:3121	Ānessāmi sake putte, puttānañhi vadho dukho.	312	
PA_atk-s05_13a3:3122	“Aṭṭhānametaṃ dukkharūpaṃ, yaṃ kumārā vihaññare;	312	
PA_atk-s05_13a3:3123	Satañca dhammamaññāya, ko datvā anutappatī”ti. ;	312	
PA_atk-s05_13a3:3124_0	Rājāpi bodhisattassa vacanaṃ sutvā sallakkhesi “ahaṃ attano maneneva purohitaputtassa	3124	
PA_atk-s05_13a3:3124_1	deviṃ datvā sakamanaṃ sandhāretuṃ na sakkomi, socāmi kilamāmi, na me idaṃ anucchavikaṃ,	3124	
PA_atk-s05_13a3:3124_2	sace sā mayi sasinehā bhaveyya, imaṃ issariyaṃ chaḍḍetvā na palāyeyya, mayi pana	3124	
PA_atk-s05_13a3:3124_3	sinehaṃ akatvā palātāya kiṃ tāya mayha”nti. Tassevaṃ cintentassa padumapatte udakabindu	3124	
PA_atk-s05_13a3:3124_4	viya sabbasoko nivattitvā gato, taṅkhaṇaññevassa kucchi parisaṇṭhāsi. So nirogo sukhito	3124	
PA_atk-s05_13a3:3124_5	hutvā bodhisattassa thutiṃ karonto osānagāthamāha –	3124	
PA_atk-s05_13a3:3126	“Byākāsi āyuro pañhaṃ, atho pukkusaporiso;	312	
PA_atk-s05_13a3:3127	Sabbe pañhe atibhoti, yathā bhāsati senako”ti.	312	
PA_atk-s05_13a3:3128	Tattha yathā bhāsatīti yathā paṇḍito bhāsati, tathevetaṃ dānaṃ nāma datvā neva anutappitabbanti. Imaṃ panassa thutiṃ katvā tuṭṭho bahuṃ dhanamadāsi.	312	
PA_atk-s05_13a3:3129_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	3129	
PA_atk-s05_13a3:3129_1	ukkaṇṭhitabhikkhu sotāpattiphale patiṭṭhahi. Tadā rājamahesī purāṇadutiyikā ahosi,	3129	
PA_atk-s05_13a3:3129_2	rājā ukkaṇṭhitabhikkhu, āyurapaṇḍito moggallāno, pukkusapaṇḍito sāriputto, senakapaṇḍito ahameva ahosinti.	3129	
PA_atk-s05_13a3:3130	Paṇṇakajātakavaṇṇanā chaṭṭhā.	313	
PA_atk-s05_13a3:3132	[402] 7. Sattubhastajātakavaṇṇanā	313	
PA_atk-s05_13a3:3133	Vibbhantacittoti idaṃ satthā jetavane viharanto attano paññāpāramiṃ ārabbha kathesi. Paccuppannavatthu umaṅgajātake āvi bhavissati.	313	
PA_atk-s05_13a3:3134_0	Atīte bārāṇasiyaṃ janako nāma rājā rajjaṃ kāresi. Tadā bodhisatto brāhmaṇakule nibbatti,	3134	
PA_atk-s05_13a3:3134_1	senakakumārotissa nāmaṃ kariṃsu. So vayappatto takkasilāyaṃ sabbasippāni uggaṇhitvā	3134	
PA_atk-s05_13a3:3134_2	bārāṇasiṃ paccāgantvā rājānaṃ passi, rājā taṃ amaccaṭṭhāne ṭhapesi, mahantañcassa	3134	
PA_atk-s05_13a3:3134_3	yasaṃ anuppadāsi. So rañño atthañca dhammañca anusāsi, madhurakatho dhammakathiko	3134	
PA_atk-s05_13a3:3134_4	hutvā rājānaṃ pañcasu sīlesu patiṭṭhāpetvā dāne uposathakamme dasasu kusalakammapathesūti	3134	
PA_atk-s05_13a3:3134_5	imāya kalyāṇapaṭipadāya patiṭṭhāpesi, sakalaraṭṭhe buddhānaṃ uppannakālo viya ahosi.	3134	
PA_atk-s05_13a3:3134_6	Pakkhadivasesu rājā ca uparājādayo ca sabbe sannipatitvā dhammasabhaṃ sajjenti. Mahāsatto	3134	
PA_atk-s05_13a3:3134_7	sajjitadhammasabhāyaṃ ratanapallaṅkavaragato buddhalīḷāya dhammaṃ deseti, buddhānaṃ	3134	
PA_atk-s05_13a3:3134_8	dhammakathāsadisāvassa kathā hoti.	3134	
PA_atk-s05_13a3:3135_0	Atha aññataro mahallakabrāhmaṇo dhanabhikkhaṃ caritvā kahāpaṇasahassaṃ labhitvā ekasmiṃ	3135	
PA_atk-s05_13a3:3135_1	brāhmaṇakule nikkhipitvā puna “bhikkhaṃ carissāmī”ti gato. Tassa gatakāle taṃ kulaṃ	3135	
PA_atk-s05_13a3:3135_2	kahāpaṇe vaḷañjesi. So āgantvā kahāpaṇe āharāpesi. Brāhmaṇo kahāpaṇe dātuṃ asakkonto	3135	
PA_atk-s05_13a3:3135_3	attano dhītaraṃ tassa pādaparicārikaṃ katvā adāsi. Brāhmaṇo taṃ gahetvā bārāṇasito	3135	
PA_atk-s05_13a3:3135_4	avidūre ekasmiṃ brāhmaṇagāme vāsaṃ kappesi. Athassa bhariyā daharatāya kāmesu atittā	3135	
PA_atk-s05_13a3:3135_5	aññena taruṇabrāhmaṇena saddhiṃ micchācāraṃ cari. Soḷasa hi atappanīyavatthūni nāma.	3135	
PA_atk-s05_13a3:3135_6	Katamāni soḷasa? Sāgaro sabbasavantīhi na tappati, aggi upādānena na tappati, rājā	3135	
PA_atk-s05_13a3:3135_7	raṭṭhena na tappati, bālo pāpehi na tappati, itthī methunadhammena alaṅkārena vijāyanenāti	3135	
PA_atk-s05_13a3:3135_8	imehi tīhi na tappati, brāhmaṇo mantehi na tappati, jhāyī vihārasamāpattiyā na tappati,	3135	
PA_atk-s05_13a3:3135_9	sekkho apacayena na tappati, appiccho dhutaṅgaguṇena na tappati, āraddhavīriyo vīriyārambhena	3135	
PA_atk-s05_13a3:3135_10	na tappati, dhammakathiko sākacchāya na tappati, visārado parisāya na tappati, saddho	31351	
PA_atk-s05_13a3:3135_11	saṅghupaṭṭhānena na tappati, dāyako pariccāgena na tappati, paṇḍito dhammassavanena	31351	
PA_atk-s05_13a3:3135_12	na tappati, catasso parisā tathāgatadassanena na tappantīti.	31351	
PA_atk-s05_13a3:3136_0	Sāpi brāhmaṇī methunadhammena, atittā taṃ brāhmaṇaṃ nīharitvā vissatthā pāpakammaṃ	3136	
PA_atk-s05_13a3:3136_1	kātukāmā hutvā ekadivasaṃ dummanā nipajjitvā “kiṃ bhotī”ti vuttā “brāhmaṇa, ahaṃ	3136	
PA_atk-s05_13a3:3136_2	tava gehe kammaṃ kātuṃ na sakkomi, dāsidāsaṃ ānehī”ti āha. “Bhoti dhanaṃ me natthi,	3136	
PA_atk-s05_13a3:3136_3	kiṃ datvā ānemī”ti. “Bhikkhaṃ caritvā dhanaṃ pariyesitvā ānehī”ti. “Tena hi bhoti	3136	
PA_atk-s05_13a3:3136_4	pātheyyaṃ me sajjehī”ti. “Sā tassa baddhasattūnañca abaddhasattūnañca cammapasibbakaṃ	3136	
PA_atk-s05_13a3:3136_5	pūretvā adāsi”. Brāhmaṇo gāmanigamarājadhānīsu caranto satta kahāpaṇasatāni labhitvā	3136	
PA_atk-s05_13a3:3136_6	“alaṃ me ettakaṃ dhanaṃ dāsidāsamūlāyā”ti nivattitvā attano gāmaṃ āgacchanto ekasmiṃ	3136	
PA_atk-s05_13a3:3136_7	udakaphāsukaṭṭhāne pasibbakaṃ muñcitvā sattuṃ khāditvā pasibbakamukhaṃ abandhitvāva	3136	
PA_atk-s05_13a3:3136_8	pānīyaṃ pivituṃ otiṇṇo. Athekasmiṃ rukkhasusire eko kaṇhasappo sattugandhaṃ ghāyitvā	3136	
PA_atk-s05_13a3:3136_9	pasibbakaṃ pavisitvā bhogaṃ ābhujitvā sattuṃ khādanto nipajji. Brāhmaṇo āgantvā pasibbakassa	3136	
PA_atk-s05_13a3:3136_10	abbhantaraṃ anoloketvā pasibbakaṃ bandhitvā aṃse katvā pāyāsi. Antarāmagge ekasmiṃ	31361	
PA_atk-s05_13a3:3136_11	rukkhe nibbattadevatā khandhaviṭape ṭhatvā “brāhmaṇa, sace antarāmagge vasissasi,	31361	
PA_atk-s05_13a3:3136_12	sayaṃ marissasi, sace ajja gharaṃ gamissasi, bhariyā te marissatī”ti vatvā antaradhāyi.	31361	
PA_atk-s05_13a3:3136_13	So olokento devataṃ adisvā bhīto maraṇabhayatajjito rodanto paridevanto bārāṇasinagaradvāraṃ sampāpuṇi.	31361	
PA_atk-s05_13a3:3137_0	Tadā ca pannarasuposatho hoti alaṅkatadhammāsane nisīditvā bodhisattassa dhammakathanadivaso.	3137	
PA_atk-s05_13a3:3137_1	Mahājano nānāgandhapupphādihattho vaggavaggo hutvā dhammiṃ kathaṃ sotuṃ gacchati.	3137	
PA_atk-s05_13a3:3137_2	Brāhmaṇo taṃ disvā “kahaṃ gacchathā”ti pucchitvā “brāhmaṇa, ajja senakapaṇḍito madhurassarena	3137	
PA_atk-s05_13a3:3137_3	buddhalīḷāya dhammaṃ deseti, kiṃ tvampi na jānāsī”ti vutte cintesi “paṇḍito kira	3137	
PA_atk-s05_13a3:3137_4	dhammakathiko, ahañcamhi maraṇabhayatajjito, paṇḍitā kho pana mahantampi sokaṃ harituṃ	3137	
PA_atk-s05_13a3:3137_5	sakkonti, mayāpi tattha gantvā dhammaṃ sotuṃ vaṭṭatī”ti. So tehi saddhiṃ tattha gantvā	3137	
PA_atk-s05_13a3:3137_6	mahāsattaṃ parivāretvā nisinnāya sarājikāya parisāya pariyante sattupasibbakena khandhagatena	3137	
PA_atk-s05_13a3:3137_7	dhammāsanato avidūre maraṇabhayatajjito rodamāno aṭṭhāsi. Mahāsatto ākāsagaṅgaṃ otaranto	3137	
PA_atk-s05_13a3:3137_8	viya amatavassaṃ vassento viya ca dhammaṃ desesi. Mahājano sañjātasomanasso sādhukāraṃ	3137	
PA_atk-s05_13a3:3137_9	datvā dhammaṃ assosi.	3137	
PA_atk-s05_13a3:3138_0	Paṇḍitā ca nāma disācakkhukā honti. Tasmiṃ khaṇe mahāsatto pasannapañcapasādāni akkhīni	3138	
PA_atk-s05_13a3:3138_1	ummīletvā samantato parisaṃ olokento taṃ brāhmaṇaṃ disvā cintesi “ettakā parisā somanassajātā	3138	
PA_atk-s05_13a3:3138_2	sādhukāraṃ datvā dhammaṃ suṇanti, ayaṃ paneko brāhmaṇo domanassappatto rodati, etassa	3138	
PA_atk-s05_13a3:3138_3	abbhantare assujananasamatthena sokena bhavitabbaṃ, tamassa ambilena paharitvā tambamalaṃ	3138	
PA_atk-s05_13a3:3138_4	viya padumapalāsato udakabinduṃ viya vinivattetvā ettheva naṃ nissokaṃ tuṭṭhamānasaṃ	3138	
PA_atk-s05_13a3:3138_5	katvā dhammaṃ desessāmī”ti. So taṃ āmantetvā “brāhmaṇa, senakapaṇḍito nāmāhaṃ, idāneva	3138	
PA_atk-s05_13a3:3138_6	taṃ nissokaṃ karissāmi, vissattho kathehī”ti tena saddhiṃ sallapanto paṭhamaṃ gāthamāha –	3138	
PA_atk-s05_13a3:3140	“Vibbhantacitto kupitindriyosi, nettehi te vārigaṇā savanti;	314	
PA_atk-s05_13a3:3141	Kiṃ te naṭṭhaṃ kiṃ pana patthayāno, idhāgamā brahme tadiṅgha brūhī”ti.	314	
PA_atk-s05_13a3:3142_0	Tattha kupitindriyosīti cakkhundriyameva sandhāya “kupitindriyosī”ti āha. Vārigaṇāti	3142	
PA_atk-s05_13a3:3142_1	assubindūni. Iṅghāti codanatthe nipāto. Tañhi mahāsatto codento evamāha “brāhmaṇa,	3142	
PA_atk-s05_13a3:3142_2	sattā nāma dvīhi kāraṇehi socanti paridevanti sattasaṅkhāresu kismiñcideva piyajātike	3142	
PA_atk-s05_13a3:3142_3	naṭṭhe vā, kiñcideva piyajātikaṃ patthetvā alabhantā vā. Tattha kiṃ te naṭṭhaṃ, kiṃ	3142	
PA_atk-s05_13a3:3142_4	vā pana patthayanto tvaṃ idha āgato, idaṃ me khippaṃ brūhī”ti.	3142	
PA_atk-s05_13a3:3143	Athassa attano sokakāraṇaṃ kathento brāhmaṇo dutiyaṃ gāthamāha –	314	
PA_atk-s05_13a3:3145	“Miyyetha bhariyā vajato mamajja, agacchato maraṇamāha yakkho;	314	
PA_atk-s05_13a3:3146	Etena dukkhena pavedhitosmi, akkhāhi me senaka etamattha”nti.	314	
PA_atk-s05_13a3:3147_0	Tattha vajatoti gehaṃ gacchantassa. Agacchatoti agacchantassa. Yakkhoti antarāmagge	3147	
PA_atk-s05_13a3:3147_1	ekā rukkhadevatā evamāhāti vadati. Sā kira devatā “pasibbake te brāhmaṇa, kaṇhasappo”ti	3147	
PA_atk-s05_13a3:3147_2	anācikkhantī bodhisattassa ñāṇānubhāvappakāsanatthaṃ nācikkhi. Etena dukkhenāti gacchato	3147	
PA_atk-s05_13a3:3147_3	bhariyāya maraṇadukkhena, agacchato attano maraṇadukkhena, tenasmi pavedhito ghaṭṭito	3147	
PA_atk-s05_13a3:3147_4	kampito. Etamatthanti etaṃ kāraṇaṃ. Yena me kāraṇena gacchato bhariyāya maraṇaṃ,	3147	
PA_atk-s05_13a3:3147_5	agacchato attano maraṇaṃ hoti, etaṃ me kāraṇaṃ ācikkhāhīti attho.	3147	
PA_atk-s05_13a3:3148_0	Mahāsatto brāhmaṇassa vacanaṃ sutvā samuddamatthake jālaṃ khipanto viya ñāṇajālaṃ	3148	
PA_atk-s05_13a3:3148_1	pattharitvā “imesaṃ sattānaṃ bahūni maraṇakāraṇāni. Samudde nimuggāpi maranti, tattha	3148	
PA_atk-s05_13a3:3148_2	vāḷamacchehi gahitāpi, gaṅgāya patitāpi, tattha susumārehi gahitāpi, rukkhato patitāpi,	3148	
PA_atk-s05_13a3:3148_3	kaṇṭakena viddhāpi, nānappakārehi āvudhehi pahaṭāpi, visaṃ khāditvāpi, ubbandhitvāpi,	3148	
PA_atk-s05_13a3:3148_4	papāte patitāpi, atisītādīhi vā nānappakārehi vā rogehi upaddutāpi marantiyeva, evaṃ	3148	
PA_atk-s05_13a3:3148_5	bahūsu maraṇakāraṇesu katarena nu kho kāraṇena ajjesa brāhmaṇo antarāmagge vasanto	3148	
PA_atk-s05_13a3:3148_6	sayaṃ marissati, gehamassa vajato bhariyā marissatī”ti cintesi. Cintento eva brāhmaṇassa	3148	
PA_atk-s05_13a3:3148_7	khandhe pasibbakaṃ disvā “imasmiṃ pasibbake ekena sappena paviṭṭhena bhavitabbaṃ,	3148	
PA_atk-s05_13a3:3148_8	pavisanto ca paneso imasmiṃ brāhmaṇe pātarāsasamaye sattuṃ khāditvā pasibbakamukhaṃ	3148	
PA_atk-s05_13a3:3148_9	abandhitvā pānīyaṃ pātuṃ gate sattugandhena sappo paviṭṭho bhavissati. Brāhmaṇopi	3148	
PA_atk-s05_13a3:3148_10	pānīyaṃ pivitvā āgato sappassa paviṭṭhabhāvaṃ ajānitvā pasibbakaṃ bandhitvā ādāya	31481	
PA_atk-s05_13a3:3148_11	pakkanto bhavissati, sacāyaṃ antarāmagge vasanto sāyaṃ vasanaṭṭhāne “sattuṃ khādissāmī”ti	31481	
PA_atk-s05_13a3:3148_12	pasibbakaṃ muñcitvā hatthaṃ pavesessati, atha naṃ sappo hatthe ḍaṃsitvā jīvitakkhayaṃ	31481	
PA_atk-s05_13a3:3148_13	pāpessati, idamassa antarāmagge vasantassa maraṇakāraṇaṃ. Sace pana gehaṃ gaccheyya,	31481	
PA_atk-s05_13a3:3148_14	pasibbako bhariyāya hatthagato bhavissati, sā ‘antobhaṇḍaṃ olokessāmī”ti pasibbakaṃ	31481	
PA_atk-s05_13a3:3148_15	muñcitvā hatthaṃ pavesessati, atha naṃ sappo ḍaṃsitvā jīvitakkhayaṃ pāpessati, idamassa	31481	
PA_atk-s05_13a3:3148_16	ajja gehaṃ gatassa bhariyāya maraṇakāraṇa”nti upāyakosallañāṇeneva aññāsi.	31481	
PA_atk-s05_13a3:3149_0	Athassa etadahosi “iminā kaṇhasappena sūrena nibbhayena bhavitabbaṃ. Ayañhi brāhmaṇassa	3149	
PA_atk-s05_13a3:3149_1	mahāphāsukaṃ paharantopi pasibbake attano calanaṃ vā phandanaṃ vā na dasseti, evarūpāya	3149	
PA_atk-s05_13a3:3149_2	parisāya majjhepi attano atthibhāvaṃ na dasseti, tasmā iminā kaṇhasappena sūrena	3149	
PA_atk-s05_13a3:3149_3	nibbhayena bhavitabba”nti. Idampi so upāyakosallañāṇeneva dibbacakkhunā passanto	3149	
PA_atk-s05_13a3:3149_4	viya aññāsi. Evaṃ sarājikāya parisāya majjhe sappaṃ pasibbakaṃ pavisantaṃ disvā ṭhitapuriso	3149	
PA_atk-s05_13a3:3149_5	viya mahāsatto upāyakosallañāṇeneva paricchinditvā brāhmaṇassa pañhaṃ kathento tatiyaṃ gāthamāha –	3149	
PA_atk-s05_13a3:3151	“Bahūni ṭhānāni vicintayitvā, yamettha vakkhāmi tadeva saccaṃ;	315	
PA_atk-s05_13a3:3152	Maññāmi te brāhmaṇa sattubhastaṃ, ajānato kaṇhasappo paviṭṭho”ti.	315	
PA_atk-s05_13a3:3153_0	Tattha bahūni ṭhānānīti bahūni kāraṇāni. Vicintayitvāti paṭivijjhitvā cintāvasena	3153	
PA_atk-s05_13a3:3153_1	pavattapaṭivedho hutvā. Yamettha vakkhāmīti yaṃ te ahaṃ etesu kāraṇesu etaṃ kāraṇaṃ	3153	
PA_atk-s05_13a3:3153_2	vakkhāmi. Tadeva saccanti tadeva tathaṃ dibbacakkhunā disvā kathitasadisaṃ bhavissatīti	3153	
PA_atk-s05_13a3:3153_3	dīpeti. Maññāmīti sallakkhemi. Sattubhastanti sattupasibbakaṃ. Ajānatoti ajānantasseva	3153	
PA_atk-s05_13a3:3153_4	eko kaṇhasappo paviṭṭhoti maññāmīti.	3153	
PA_atk-s05_13a3:3154_0	Evañca pana vatvā “atthi te brāhmaṇa, etasmiṃ pasibbake sattū”ti pucchi. “Atthi,	3154	
PA_atk-s05_13a3:3154_1	paṇḍitā”ti. “Ajja pātarāsavelāya sattuṃ khādī”ti? “Āma, paṇḍitā”ti. “Kattha nisīditvā”ti?	3154	
PA_atk-s05_13a3:3154_2	“Araññe rukkhamūlasmiṃ, paṇḍitā”ti. “Sattuṃ khāditvā pānīyaṃ pātuṃ gacchanto pasibbakamukhaṃ	3154	
PA_atk-s05_13a3:3154_3	bandhi, na bandhī”ti? “Na bandhiṃ, paṇḍitā”ti. “Pānīyaṃ pivitvā āgato pasibbakaṃ	3154	
PA_atk-s05_13a3:3154_4	oloketvā bandhī”ti. “Anoloketvāva bandhiṃ, paṇḍitā”ti. “Brāhmaṇa, tava pānīyaṃ pātuṃ	3154	
PA_atk-s05_13a3:3154_5	gatakāle ajānantasseva te sattugandhena pasibbakaṃ sappo paviṭṭhoti maññāmi, evamettha	3154	
PA_atk-s05_13a3:3154_6	āgato tvaṃ, tasmā pasibbakaṃ otāretvā parisamajjhe ṭhapetvā pasibbakamukhaṃ mocetvā	3154	
PA_atk-s05_13a3:3154_7	paṭikkamma ṭhito ekaṃ daṇḍakaṃ gahetvā pasibbakaṃ tāva pahara, tato patthaṭaphaṇaṃ	3154	
PA_atk-s05_13a3:3154_8	susūtisaddaṃ katvā nikkhamantaṃ kaṇhasappaṃ disvā nikkaṅkho bhavissatī”ti catutthaṃ gāthamāha –	3154	
PA_atk-s05_13a3:3156	“Ādāya daṇḍaṃ parisumbha bhastaṃ, passeḷamūgaṃ uragaṃ dujivhaṃ;	315	
PA_atk-s05_13a3:3157	Chindajja kaṅkhaṃ vicikicchitāni, bhujaṅgamaṃ passa pamuñca bhasta”nti.	315	
PA_atk-s05_13a3:3158_0	Tattha parisumbhāti pahara. Passeḷamūganti eḷaṃ paggharantena mukhena eḷamūgaṃ pasibbakato	3158	
PA_atk-s05_13a3:3158_1	nikkhamantaṃ dujivhaṃ uragaṃ passa. Chandajja kaṅkhaṃ vicikicchitānīti “atthi nu	3158	
PA_atk-s05_13a3:3158_2	kho me pasibbake sappo, udāhu natthī”ti kaṅkhameva punappunaṃ uppajjamānāni vicikicchitāni	3158	
PA_atk-s05_13a3:3158_3	ca ajja chinda, mayhaṃ saddaha, avitathañhi me veyyākaraṇaṃ, idāneva nikkhamantaṃ	3158	
PA_atk-s05_13a3:3158_4	bhujaṅgamaṃ passa pamuñca bhastanti.	3158	
PA_atk-s05_13a3:3159_0	Brāhmaṇo mahāsattassa kathaṃ sutvā saṃviggo bhayappatto tathā akāsi. Sappopi sattubhaste	3159	
PA_atk-s05_13a3:3159_1	daṇḍena pahaṭe pasibbakamukhā nikkhamitvā mahājanaṃ olokento aṭṭhāsi. Tamatthaṃ pakāsento	3159	
PA_atk-s05_13a3:3159_2	satthā pañcamaṃ gāthamāha –	3159	
PA_atk-s05_13a3:3161	“Saṃviggarūpo parisāya majjhe, so brāhmaṇo sattubhastaṃ pamuñci;	316	
PA_atk-s05_13a3:3162	Atha nikkhami urago uggatejo, āsīviso sappo phaṇaṃ karitvā”ti.	316	
PA_atk-s05_13a3:3163_0	Sappassa phaṇaṃ katvā nikkhantakāle “mahāsattassa sabbaññubuddhasseva byākaraṇaṃ	3163	
PA_atk-s05_13a3:3163_1	ahosī”ti mahājano celukkhepasahassāni pavattesi, aṅguliphoṭanasahassāni paribbhamiṃsu,	3163	
PA_atk-s05_13a3:3163_2	ghanameghavassaṃ viya sattaratanavassaṃ vassi, sādhukārasahassāni pavattiṃsu, mahāpathavībhijjanasaddo	3163	
PA_atk-s05_13a3:3163_3	viya ahosi. Idaṃ pana buddhalīḷāya evarūpassa pañhassa kathanaṃ nāma neva jātiyā	3163	
PA_atk-s05_13a3:3163_4	balaṃ, na gottakulappadesānaṃ balaṃ, kassa panetaṃ balanti? Paññāya balaṃ. Paññavā	3163	
PA_atk-s05_13a3:3163_5	hi puggalo vipassanaṃ vaḍḍhetvā ariyamaggadvāraṃ vivaritvā amatamahānibbānaṃ pavisati,	3163	
PA_atk-s05_13a3:3163_6	sāvakapāramimpi paccekabodhimpi sammāsambodhimpi paṭivijjhati. Amatamahānibbānasampāpakesu	3163	
PA_atk-s05_13a3:3163_7	hi dhammesu paññāva seṭṭhā, avasesā tassā parivārā honti. Tenetaṃ vuttaṃ –	3163	
PA_atk-s05_13a3:3164	“Paññā hi seṭṭhā kusalā vadanti, nakkhattarājāriva tārakānaṃ;	316	
PA_atk-s05_13a3:3165	Sīlaṃ sirī cāpi satañca dhammo, anvāyikā paññavato bhavantī”ti. ;	316	
PA_atk-s05_13a3:3166_0	Evaṃ kathite ca pana mahāsattena pañhe eko ahituṇḍiko sappassa mukhabandhanaṃ katvā	3166	
PA_atk-s05_13a3:3166_1	sappaṃ gahetvā araññe vissajjesi. Brāhmaṇo rājānaṃ upasaṅkamitvā jayāpetvā añjaliṃ	3166	
PA_atk-s05_13a3:3166_2	paggayha rañño thutiṃ karonto upaḍḍhagāthamāha –	3166	
PA_atk-s05_13a3:3168	“Suladdhalābhā janakassa rañño;	316	
PA_atk-s05_13a3:3169	Yo passatī senakaṃ sādhupañña”nti.	316	
PA_atk-s05_13a3:3170_0	Tassattho – yo sādhupaññaṃ uttamapaññaṃ senakapaṇḍitaṃ akkhīni ummīletvā icchiticchitakkhaṇe	3170	
PA_atk-s05_13a3:3170_1	piyacakkhūhi passituṃ labhati, tassa rañño janakassa ete icchiticchitakkhaṇe dassanalābhā	3170	
PA_atk-s05_13a3:3170_2	suladdhalābhā vata, etena laddhesu sabbalābhesu eteva lābhā suladdhalābhā nāmāti.	3170	
PA_atk-s05_13a3:3171	Brāhmaṇopi rañño thutiṃ katvā puna pasibbakato satta kahāpaṇasatāni gahetvā mahāsattassa thutiṃ katvā tuṭṭhidāyaṃ dātukāmo diyaḍḍhagāthamāha –	317	
PA_atk-s05_13a3:3172	“Vivaṭṭachaddo nusi sabbadassī, ñāṇaṃ nu te brāhmaṇa bhiṃsarūpaṃ.	317	
PA_atk-s05_13a3:3174	“Imāni me sattasatāni atthi, gaṇhāhi sabbāni dadāmi tuyhaṃ;	317	
PA_atk-s05_13a3:3175	Tayā hi me jīvitamajja laddhaṃ, athopi bhariyāya makāsi sotthi”nti.	317	
PA_atk-s05_13a3:3176_0	Tattha vivaṭṭachaddo nusi sabbadassīti kiṃ nu kho tvaṃ sabbesu dhammākāresu vivaṭṭachadano	3176	
PA_atk-s05_13a3:3176_1	vivaṭṭaneyyadhammo sabbaññubuddhoti thutivasena pucchati. Ñāṇaṃ nu te brāhmaṇa bhiṃsarūpanti	3176	
PA_atk-s05_13a3:3176_2	udāhu asabbaññussapi sato tava ñāṇaṃ ativiya bhiṃsarūpaṃ sabbaññutaññāṇaṃ viya balavanti.	3176	
PA_atk-s05_13a3:3176_3	Tayā hi meti tayā hi dinnattā ajja mayā jīvitaṃ laddhaṃ. Athopi bhariyāya makāsi	3176	
PA_atk-s05_13a3:3176_4	sotthinti athopi me bhariyāya tvameva sotthiṃ akāsi.	3176	
PA_atk-s05_13a3:3177_0	Iti so vatvā “sacepi satasahassaṃ bhaveyya, dadeyyamevāhaṃ, ettakameva me dhanaṃ,	3177	
PA_atk-s05_13a3:3177_1	imāni me satta satāni gaṇhā”ti punappunaṃ bodhisattaṃ yāci. Taṃ sutvā bodhisatto	3177	
PA_atk-s05_13a3:3177_2	aṭṭhamaṃ gāthamāha –	3177	
PA_atk-s05_13a3:3179	“Na paṇḍitā vetanamādiyanti, citrāhi gāthāhi subhāsitāhi;	317	
PA_atk-s05_13a3:3180	Itopi te brahme dadantu vittaṃ, ādāya tvaṃ gaccha sakaṃ niketa”nti.	318	
PA_atk-s05_13a3:3181_0	Tattha vetananti vettanaṃ, ayameva vā pāṭho. Itopi te brahmeti brāhmaṇa, ito mama	3181	
PA_atk-s05_13a3:3181_1	pādamūlatopi tuyhaṃ dhanaṃ dadantu. Vittaṃ ādāya tvaṃ gacchāti ito aññāni tīṇi satāni	3181	
PA_atk-s05_13a3:3181_2	gahetvā sahassabhaṇḍikaṃ ādāya sakanivesanaṃ gaccha.	3181	
PA_atk-s05_13a3:3182_0	Evañca pana vatvā mahāsatto brāhmaṇassa sahassaṃ pūrāpento kahāpaṇe dāpetvā “brāhmaṇa,	3182	
PA_atk-s05_13a3:3182_1	kena tvaṃ dhanabhikkhāya pesito”ti pucchi. “Bhariyāya me paṇḍitā”ti. “Bhariyā pana	3182	
PA_atk-s05_13a3:3182_2	te mahallikā, daharā”ti. “Daharā, paṇḍitā”ti. “Tena hi sā aññena saddhiṃ anācāraṃ	3182	
PA_atk-s05_13a3:3182_3	karontī ‘nibbhayā hutvā karissāmī’ti taṃ pesesi, sace ime kahāpaṇe gharaṃ nessasi,	3182	
PA_atk-s05_13a3:3182_4	sā te dukkhena laddhakahāpaṇe attano jārassa dassati, tasmā tvaṃ ujukameva gehaṃ	3182	
PA_atk-s05_13a3:3182_5	agantvā bahigāme rukkhamūle vā yattha katthaci vā kahāpaṇe ṭhapetvā paviseyyāsī”ti	3182	
PA_atk-s05_13a3:3182_6	vatvā taṃ uyyojesi. So gāmasamīpaṃ gantvā ekasmiṃ rukkhamūle kahāpaṇe ṭhapetvā sāyaṃ	3182	
PA_atk-s05_13a3:3182_7	gehaṃ agamāsi. Bhariyāpissa tasmiṃ khaṇe jārena saddhiṃ nisinnā ahosi. Brāhmaṇo dvāre	3182	
PA_atk-s05_13a3:3182_8	ṭhatvā “bhotī”ti āha. Sā tassa saddaṃ sallakkhetvā dīpaṃ nibbāpetvā dvāraṃ vivaritvā	3182	
PA_atk-s05_13a3:3182_9	brāhmaṇe anto paviṭṭhe itaraṃ nīharitvā dvāramūle ṭhapetvā gehaṃ pavisitvā pasibbake	3182	
PA_atk-s05_13a3:3182_10	kiñci adisvā “brāhmaṇa, kiṃ te bhikkhaṃ caritvā laddha”nti pucchi. “Sahassaṃ me laddha”nti.	31821	
PA_atk-s05_13a3:3182_11	“Kahaṃ pana ta”nti. “Asukaṭṭhāne nāma ṭhapitaṃ, pātova āharissāmi, mā cintayī”ti.	31821	
PA_atk-s05_13a3:3182_12	Sā gantvā jārassa ācikkhi. So nikkhamitvā attanā ṭhapitaṃ viya gaṇhi.	31821	
PA_atk-s05_13a3:3183_0	Brāhmaṇo punadivase gantvā kahāpaṇe apassanto bodhisattassa santikaṃ gantvā “kiṃ,	3183	
PA_atk-s05_13a3:3183_1	brāhmaṇā”ti vutte “kahāpaṇe na passāmi, paṇḍitā”ti āha. “Bhariyāya te ācikkhī”ti?	3183	
PA_atk-s05_13a3:3183_2	“Āma, paṇḍitā”ti. Mahāsatto tāya jārassa ācikkhitabhāvaṃ ñatvā “atthi pana te brāhmaṇa,	3183	
PA_atk-s05_13a3:3183_3	bhariyāya kulūpakabrāhmaṇo”ti pucchi. “Atthi, paṇḍitā”ti. “Tuyhampi atthī”ti? “Āma,	3183	
PA_atk-s05_13a3:3183_4	paṇḍitā”ti. Athassa mahāsatto sattannaṃ divasānaṃ paribbayaṃ dāpetvā “gaccha paṭhamadivase	3183	
PA_atk-s05_13a3:3183_5	tava satta, bhariyāya te sattāti cuddasa brāhmaṇe nimantetvā bhojetha, punadivasato	3183	
PA_atk-s05_13a3:3183_6	paṭṭhāya ekekaṃ hāpetvā sattame divase tava ekaṃ, bhariyāya te ekanti dve brāhmaṇe	3183	
PA_atk-s05_13a3:3183_7	nimantetvā bhariyāya te satta divase nimantitabrāhmaṇassa nibaddhaṃ āgamanabhāvaṃ	3183	
PA_atk-s05_13a3:3183_8	ñatvā mayhaṃ ārocehī”ti āha. Brāhmaṇo tathā katvā “sallakkhito me paṇḍita, nibaddhaṃ	3183	
PA_atk-s05_13a3:3183_9	bhuñjanakabrāhmaṇo”ti mahāsattassa ārocesi.	3183	
PA_atk-s05_13a3:3184_0	Bodhisatto tena saddhiṃ purise pesetvā taṃ brāhmaṇaṃ āharāpetvā “asukarukkhamūlato	3184	
PA_atk-s05_13a3:3184_1	te imassa brāhmaṇassa santakaṃ kahāpaṇasahassaṃ gahita”nti pucchi. “Na gaṇhāmi, paṇḍitā”ti.	3184	
PA_atk-s05_13a3:3184_2	“Tvaṃ mama senakapaṇḍitabhāvaṃ na jānāsi, āharāpessāmi te kahāpaṇe”ti. So bhīto “gahitā	3184	
PA_atk-s05_13a3:3184_3	me”ti sampaṭicchi. “Kuhiṃ te ṭhapitā”ti? “Tattheva, paṇḍita, ṭhapitā”ti. Bodhisatto	3184	
PA_atk-s05_13a3:3184_4	brāhmaṇaṃ pucchi “brāhmaṇa, kiṃ te sāyeva bhariyā hotu, udāhu aññaṃ gaṇhissasī”ti.	3184	
PA_atk-s05_13a3:3184_5	“Sāyeva me hotu, paṇḍitā”ti. Bodhisatto manusse pesetvā brāhmaṇassa kahāpaṇe ca brāhmaṇiñca	3184	
PA_atk-s05_13a3:3184_6	āharāpetvā corabrāhmaṇassa hatthato kahāpaṇe brāhmaṇassa dāpetvā itarassa rājāṇaṃ	3184	
PA_atk-s05_13a3:3184_7	kāretvā nagarā nīharāpetvā brāhmaṇiyāpi rājāṇaṃ kāretvā brāhmaṇassa mahantaṃ yasaṃ	3184	
PA_atk-s05_13a3:3184_8	datvā attanoyeva santike vasāpesi.	3184	
PA_atk-s05_13a3:3185_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	3185	
PA_atk-s05_13a3:3185_1	bahū sotāpattiphalādīni sacchikariṃsu. Tadā brāhmaṇo ānando ahosi, rukkhadevatā sāriputto,	3185	
PA_atk-s05_13a3:3185_2	parisā buddhaparisā, senakapaṇḍito pana ahameva ahosinti.	3185	
PA_atk-s05_13a3:3186	Sattubhastajātakavaṇṇanā sattamā.	318	
PA_atk-s05_13a3:3188	[403] 8. Aṭṭhisenajātakavaṇṇanā	318	
PA_atk-s05_13a3:3189_0	Yeme ahaṃ na jānāmīti idaṃ satthā āḷaviṃ nissāya aggāḷave cetiye viharanto kuṭikārasikkhāpadaṃ	3189	
PA_atk-s05_13a3:3189_1	ārabbha kathesi. Paccuppannavatthu heṭṭhā maṇikaṇṭhajātake kathitameva. Satthā pana	3189	
PA_atk-s05_13a3:3189_2	te bhikkhū āmantetvā “bhikkhave, porāṇakapaṇḍitā pubbe anuppanne buddhe bāhirakapabbajjāya	3189	
PA_atk-s05_13a3:3189_3	pabbajitvā rājūhi pavāritāpi ‘yācanā nāma paresaṃ appiyā amanāpā’ti na yāciṃsū”ti vatvā atītaṃ āhari.	3189	
PA_atk-s05_13a3:3190_0	Atīte bārāṇasiyaṃ brahmadatte rajjaṃ kārente bodhisatto ekasmiṃ nigame brāhmaṇakule	3190	
PA_atk-s05_13a3:3190_1	nibbatti, aṭṭhisenakumārotissa nāmaṃ kariṃsu. So vayappatto takkasilāyaṃ sabbasippāni	3190	
PA_atk-s05_13a3:3190_2	uggaṇhitvā aparabhāge kāmesu ādīnavaṃ disvā gharāvāsato nikkhamitvā isipabbajjaṃ	3190	
PA_atk-s05_13a3:3190_3	pabbajitvā jhānābhiññāsamāpattiyo nibbattetvā himavantapadese ciraṃ vasitvā loṇambilasevanatthāya	3190	
PA_atk-s05_13a3:3190_4	manussapathaṃ otaritvā anupubbena bārāṇasiṃ patvā rājuyyāne vasitvā punadivase bhikkhāya	3190	
PA_atk-s05_13a3:3190_5	caranto rājaṅgaṇaṃ agamāsi. Rājā tassācāravihāre pasīditvā taṃ nimantāpetvā pāsādatale	3190	
PA_atk-s05_13a3:3190_6	pallaṅke nisīdāpetvā subhojanaṃ bhojetvā bhojanāvasāne anumodanaṃ sutvā pasanno paṭiññaṃ	3190	
PA_atk-s05_13a3:3190_7	gahetvā mahāsattaṃ rājuyyāne vasāpesi, divasassa ca dve tayo vāre upaṭṭhānaṃ agamāsi.	3190	
PA_atk-s05_13a3:3190_8	So ekadivasaṃ dhammakathāya pasanno rajjaṃ ādiṃ katvā “yena vo attho, taṃ vadeyyāthā”ti	3190	
PA_atk-s05_13a3:3190_9	pavāresi. Bodhisatto “idaṃ nāma me dehī”ti na vadati. Aññe yācakā “idaṃ dehi, idaṃ	3190	
PA_atk-s05_13a3:3190_10	dehī”ti icchiticchitaṃ yācanti, rājā asajjamāno detiyeva. So ekadivasaṃ cintesi “aññe	31901	
PA_atk-s05_13a3:3190_11	yācanakavanibbakā ‘idañcidañca amhākaṃ dehī’ti maṃ yācanti, ayyo pana aṭṭhiseno pavāritakālato	31901	
PA_atk-s05_13a3:3190_12	paṭṭhāya na kiñci yācati, paññavā kho panesa upāyakusalo, pucchissāmi na”nti. So	31901	
PA_atk-s05_13a3:3190_13	ekadivasaṃ bhuttapātarāso gantvā vanditvā ekamantaṃ nisinno aññesaṃ yācanakāraṇaṃ	31901	
PA_atk-s05_13a3:3190_14	tassa ca ayācanakāraṇaṃ pucchanto paṭhamaṃ gāthamāha –	31901	
PA_atk-s05_13a3:3192	“Yeme ahaṃ na jānāmi, aṭṭhisena vanibbake;	319	
PA_atk-s05_13a3:3193	Te maṃ saṅgamma yācanti, kasmā maṃ tvaṃ na yācasī”ti.	319	
PA_atk-s05_13a3:3194_0	Tattha vanibbaketi yācanake. Saṅgammāti samāgantvā. Idaṃ vuttaṃ hoti – ayya, aṭṭhisena,	3194	
PA_atk-s05_13a3:3194_1	yeme vanibbake ahaṃ nāmagottajātikulappadesena “ime nāmete”tipi na jānāmi, te maṃ	3194	
PA_atk-s05_13a3:3194_2	samāgantvā icchiticchitaṃ yācanti, tvaṃ pana kasmā maṃ kiñci na yācasīti.	3194	
PA_atk-s05_13a3:3195	Taṃ sutvā bodhisatto dutiyaṃ gāthamāha –	319	
PA_atk-s05_13a3:3197	“Yācako appiyo hoti, yācaṃ adadamappiyo;	319	
PA_atk-s05_13a3:3198	Tasmāhaṃ taṃ na yācāmi, mā me videssanā ahū”ti.	319	
PA_atk-s05_13a3:3199_0	Tattha yācako appiyo hotīti yo hi, mahārāja, puggalo “idaṃ me dehī”ti yācako, so	3199	
PA_atk-s05_13a3:3199_1	mātāpitūnampi mittāmaccādīnampi appiyo hoti amanāpo. Tassa appiyabhāvo maṇikaṇṭhajātakena	3199	
PA_atk-s05_13a3:3199_2	dīpetabbo. Yācanti yācitabhaṇḍaṃ. Adadanti adadamāno. Idaṃ vuttaṃ hoti – yopi yācitaṃ	3199	
PA_atk-s05_13a3:3199_3	na deti, so mātāpitaro ādiṃ katvā adadamāno puggalo yācakassa appiyo hotīti. Tasmāti	3199	
PA_atk-s05_13a3:3199_4	yasmā yācakopi dāyakassa, yācitaṃ bhaṇḍaṃ adadantopi yācakassa appiyo hoti, tasmā	3199	
PA_atk-s05_13a3:3199_5	ahaṃ taṃ na yācāmi. Mā me videssanā ahūti sace hi ahaṃ yāceyyameva, tava videsso	3199	
PA_atk-s05_13a3:3199_6	bhaveyya, sā me tava santikā uppannā videssanā, sace pana tvaṃ na dadeyyāsi, mama	3199	
PA_atk-s05_13a3:3199_7	videsso bhaveyyāsi, sā ca mama tayi videssanā, evaṃ sabbathāpi mā me videssanā ahu,	3199	
PA_atk-s05_13a3:3199_8	mā no ubhinnampi mettā bhijjīti etamatthaṃ sampassanto ahaṃ taṃ na kiñci yācāmīti.	3199	
PA_atk-s05_13a3:3200	Athassa vacanaṃ sutvā rājā tisso gāthā abhāsi –	320	
PA_atk-s05_13a3:3202	“Yo ve yācanajīvāno, kāle yācaṃ na yācati;	320	
PA_atk-s05_13a3:3203	Parañca puññā dhaṃseti, attanāpi na jīvati.	320	
PA_atk-s05_13a3:3205	“Yo ca yācanajīvāno, kāle yācañhi yācati;	320	
PA_atk-s05_13a3:3206	Parañca puññaṃ labbheti, attanāpi ca jīvati.	320	
PA_atk-s05_13a3:3208	“Na vedessanti sappaññā, disvā yācakamāgate;	320	
PA_atk-s05_13a3:3209	Brahmacāri piyo mesi, vada tvaṃ bhaññamicchasī”ti.	320	
PA_atk-s05_13a3:3210_0	Tattha yācanajīvānoti yācanajīvamāno, ayameva vā pāṭho. Idaṃ vuttaṃ hoti – ayya,	3210	
PA_atk-s05_13a3:3210_1	aṭṭhisena yo yācanena jīvamāno dhammiko samaṇo vā brāhmaṇo vā yācitabbayuttapattakāle	3210	
PA_atk-s05_13a3:3210_2	kiñcideva yācitabbaṃ na yācati, so parañca dāyakaṃ puññā dhaṃseti parihāpeti, attanāpi	3210	
PA_atk-s05_13a3:3210_3	ca sukhaṃ na jīvati. Puññaṃ labbhetīti kāle pana yācitabbaṃ yācanto parañca puññaṃ	3210	
PA_atk-s05_13a3:3210_4	adhigameti, attanāpi ca sukhaṃ jīvati. Na vedessantīti yaṃ tvaṃ vadesi “mā me videssanā	3210	
PA_atk-s05_13a3:3210_5	ahū”ti, taṃ kasmā vadasi. Sappaññā hi dānañca dānaphalañca jānantā paṇḍitā yācake	3210	
PA_atk-s05_13a3:3210_6	āgate disvā na dessanti na kujjhanti, aññadatthu pana pamuditāva hontīti dīpeti.	3210	
PA_atk-s05_13a3:3210_7	Yācakamāgateti ma-kāro byañjanasandhivasena vutto, yācake āgateti attho. Brahmacāri	3210	
PA_atk-s05_13a3:3210_8	piyo mesīti ayya aṭṭhisena, parisuddhacāri mahāpuñña, tvaṃ mayhaṃ ativiya piyo, tasmā	3210	
PA_atk-s05_13a3:3210_9	varaṃ tvaṃ maṃ vadehi yācāhiyeva. Bhaññamicchasīti yaṃkiñci vattabbaṃ icchasi, sabbaṃ	3210	
PA_atk-s05_13a3:3210_10	vada, rajjampi te dassāmiyevāti.	32101	
PA_atk-s05_13a3:3211_0	Evaṃ bodhisatto raññā rajjenāpi pavārito neva kiñci yāci. Rañño pana evaṃ attano	3211	
PA_atk-s05_13a3:3211_1	ajjhāsaye kathite mahāsattopi pabbajitapaṭipattiṃ dassetuṃ “mahārāja, yācanā hi nāmesā	3211	
PA_atk-s05_13a3:3211_2	kāmabhogīnaṃ gihīnaṃ āciṇṇā, na pabbajitānaṃ, pabbajitena pana pabbajitakālato paṭṭhāya	3211	
PA_atk-s05_13a3:3211_3	gihīhi asamānaparisuddhājīvena bhavitabba”nti pabbajitapaṭipadaṃ dassento chaṭṭhaṃ gāthamāha –	3211	
PA_atk-s05_13a3:3213	“Na ve yācanti sappaññā, dhīro ca veditumarahati;	321	
PA_atk-s05_13a3:3214	Uddissa ariyā tiṭṭhanti, esā ariyāna yācanā”ti.	321	
PA_atk-s05_13a3:3215_0	Tattha sappaññāti buddhā ca buddasāvakā ca bodhiyā paṭipannā isipabbajjaṃ pabbajitā	3215	
PA_atk-s05_13a3:3215_1	bodhisattā ca sabbepi sappaññā ca susīlā ca, ete evarūpā sappaññā “amhākaṃ idañcidañca	3215	
PA_atk-s05_13a3:3215_2	dethā”ti na yācanti. Dhīro ca veditumarahatīti upaṭṭhāko pana dhīro paṇḍito gilānakāle	3215	
PA_atk-s05_13a3:3215_3	ca agilānakāle ca yena yenattho, taṃ sabbaṃ sayameva vedituṃ jānituṃ arahati. Uddissa	3215	
PA_atk-s05_13a3:3215_4	ariyā tiṭṭhantīti ariyā pana vācaṃ abhinditvā yenatthikā honti, taṃ uddissa kevalaṃ	3215	
PA_atk-s05_13a3:3215_5	bhikkhācāravattena tiṭṭhanti, neva kāyaṅgaṃ vā vācaṅgaṃ vā kopenti. Kāyavikāraṃ dassetvā	3215	
PA_atk-s05_13a3:3215_6	nimittaṃ karonto hi kāyaṅgaṃ kopeti nāma, vacībhedaṃ karonto vācaṅgaṃ kopeti nāma,	3215	
PA_atk-s05_13a3:3215_7	tadubhayaṃ akatvā buddhādayo ariyā tiṭṭhanti. Esā ariyāna yācanāti esā kāyaṅgavācaṅgaṃ	3215	
PA_atk-s05_13a3:3215_8	akopetvā bhikkhāya tiṭṭhamānā ariyānaṃ yācanā nāma.	3215	
PA_atk-s05_13a3:3216	Rājā bodhisattassa vacanaṃ sutvā “bhante, yadi sappañño upaṭṭhāko attanāva ñatvā kulūpakassa dātabbaṃ deti, ahampi tumhākaṃ idañcidañca dammī”ti vadanto sattamaṃ gāthamāha –	321	
PA_atk-s05_13a3:3218	“Dadāmi te brāhmaṇa rohiṇīnaṃ, gavaṃ sahassaṃ saha puṅgavena;	321	
PA_atk-s05_13a3:3219	Ariyo hi ariyassa kathaṃ na dajjā, sutvāna gāthā tava dhammayuttā”ti.	321	
PA_atk-s05_13a3:3220_0	Tattha rohiṇīnanti rattavaṇṇānaṃ. Gavaṃ sahassanti khīradadhiādimadhurarasaparibhogatthāya	3220	
PA_atk-s05_13a3:3220_1	evarūpānaṃ gunnaṃ sahassaṃ tuyhaṃ dammi, taṃ me paṭiggaṇha. Ariyoti ācāraariyo. Ariyassāti	3220	
PA_atk-s05_13a3:3220_2	ācāraariyassa. Kathaṃ na dajjāti kena kāraṇena na dadeyya.	3220	
PA_atk-s05_13a3:3221_0	Evaṃ vutte bodhisatto “ahaṃ mahārāja, akiñcano pabbajito, na me gāvīhi attho”ti paṭikkhipi.	3221	
PA_atk-s05_13a3:3221_1	Rājā tassovāde ṭhatvā dānādīni puññāni katvā saggaparāyaṇo ahosi. Sopi aparihīnajjhāno brahmaloke uppajji.	3221	
PA_atk-s05_13a3:3222_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	3222	
PA_atk-s05_13a3:3222_1	bahū sotāpattiphalādīsu patiṭṭhitā. Tadā rājā ānando ahosi, aṭṭhiseno pana ahameva ahosinti.	3222	
PA_atk-s05_13a3:3223	Aṭṭhisenajātakavaṇṇanā aṭṭhamā.	322	
PA_atk-s05_13a3:3225	[404] 9. Kapijātakavaṇṇanā	322	
PA_atk-s05_13a3:3226_0	Yattha verī nivasatīti idaṃ satthā jetavane viharanto devadattassa pathavipavesanaṃ	3226	
PA_atk-s05_13a3:3226_1	ārabbha kathesi. Tasmiñhi pathaviṃ paviṭṭhe dhammasabhāyaṃ kathaṃ samuṭṭhāpesuṃ “āvuso,	3226	
PA_atk-s05_13a3:3226_2	devadatto saha parisāya naṭṭho”ti. Satthā āgantvā “kāya nuttha, bhikkhave, etarahi	3226	
PA_atk-s05_13a3:3226_3	kathāya sannisinnā”ti pucchitvā “imāya nāmā”ti vutte “na, bhikkhave, idāneva devadatto	3226	
PA_atk-s05_13a3:3226_4	saha parisāya naṭṭho, pubbepi nassiyevā”ti vatvā atītaṃ āhari.	3226	
PA_atk-s05_13a3:3227_0	Atīte bārāṇasiyaṃ brahmadatte rajjaṃ kārente bodhisatto kapiyoniyaṃ nibbattitvā pañcasatakapiparivāro	3227	
PA_atk-s05_13a3:3227_1	rājuyyāne vasi. Devadattopi kapiyoniyaṃ nibbattitvā pañcasatakapiparivāro tattheva	3227	
PA_atk-s05_13a3:3227_2	vasi. Athekadivasaṃ purohite uyyānaṃ gantvā nhatvā alaṅkaritvā nikkhamante eko lolakapi	3227	
PA_atk-s05_13a3:3227_3	puretaraṃ gantvā rājuyyānadvāre toraṇamatthake nisīditvā tassa matthake vaccapiṇḍaṃ	3227	
PA_atk-s05_13a3:3227_4	pātetvā puna uddhaṃ olokentassa mukhe pātesi. So nivattitvā “hotu, jānissāmi tumhākaṃ	3227	
PA_atk-s05_13a3:3227_5	kattabba”nti makkaṭe santajjetvā puna nhatvā pakkāmi. Tena veraṃ gahetvā makkaṭānaṃ	3227	
PA_atk-s05_13a3:3227_6	santajjitabhāvaṃ bodhisattassa ārocesuṃ. So “verīnaṃ nivasanaṭṭhāne nāma vasituṃ	3227	
PA_atk-s05_13a3:3227_7	na vaṭṭati, sabbopi kapigaṇo palāyitvā aññattha gacchatū”ti kapisahassassapi ārocāpesi.	3227	
PA_atk-s05_13a3:3227_8	Dubbacakapi attano parivāramakkaṭe gahetvā “pacchā jānissāmī”ti tattheva nisīdi.	3227	
PA_atk-s05_13a3:3227_9	Bodhisatto attano parivāraṃ gahetvā araññaṃ pāvisi. Athekadivasaṃ ekissā vīhikoṭṭikāya	3227	
PA_atk-s05_13a3:3227_10	dāsiyā ātape pasāritavīhiṃ khādanto eko eḷako ummukkena pahāraṃ labhitvā ādittasarīro	32271	
PA_atk-s05_13a3:3227_11	palāyanto ekissā hatthisālaṃ nissāya tiṇakuṭiyā kuṭṭe sarīraṃ ghaṃsi. So aggi tiṇakuṭikaṃ	32271	
PA_atk-s05_13a3:3227_12	gaṇhi, tato uṭṭhāya hatthisālaṃ gaṇhi, hatthisālāya hatthīnaṃ piṭṭhi jhāyi, hatthivejjā	32271	
PA_atk-s05_13a3:3227_13	hatthīnaṃ paṭijagganti.	32271	
PA_atk-s05_13a3:3228_0	Purohitopi makkaṭānaṃ gahaṇūpāyaṃ upadhārento vicarati. Atha naṃ rājupaṭṭhānaṃ āgantvā	3228	
PA_atk-s05_13a3:3228_1	nisinnaṃ rājā āha “ācariya, bahū no hatthī vaṇitā jātā, hatthivejjā paṭijaggituṃ	3228	
PA_atk-s05_13a3:3228_2	na jānanti, jānāsi nu kho kiñci bhesajja”nti? “Jānāmi, mahārājā”ti. “Kiṃ nāmā”ti?	3228	
PA_atk-s05_13a3:3228_3	“Makkaṭavasā, mahārājā”ti. “Kahaṃ labhissāmā”ti? “Nanu uyyāne bahū makkaṭā”ti? Rājā	3228	
PA_atk-s05_13a3:3228_4	“uyyāne makkaṭe māretvā vasaṃ ānethā”ti āha. Dhanuggahā gantvā pañcasatepi makkaṭe	3228	
PA_atk-s05_13a3:3228_5	vijjhitvā māresuṃ. Eko pana jeṭṭhakamakkaṭo palāyanto sarapahāraṃ labhitvāpi tattheva	3228	
PA_atk-s05_13a3:3228_6	apatitvā bodhisattassa vasanaṭṭhānaṃ patvā pati. Vānarā “amhākaṃ vasanaṭṭhānaṃ patvā	3228	
PA_atk-s05_13a3:3228_7	mato”ti tassa pahāraṃ laddhā matabhāvaṃ bodhisattassa ārocesuṃ. So gantvā kapigaṇamajjhe	3228	
PA_atk-s05_13a3:3228_8	nisinno “paṇḍitānaṃ ovādaṃ akatvā veriṭṭhāne vasantā nāma evaṃ vinassantī”ti kapigaṇassa	3228	
PA_atk-s05_13a3:3228_9	ovādavasena imā gāthā abhāsi –	3228	
PA_atk-s05_13a3:3230	“Yattha verī nivasati, na vase tattha paṇḍito;	323	
PA_atk-s05_13a3:3231	Ekarattaṃ dvirattaṃ vā, dukkhaṃ vasati verisu.	323	
PA_atk-s05_13a3:3233	“Diso ve lahucittassa, posassānuvidhīyato;	323	
PA_atk-s05_13a3:3234	Ekassa kapino hetu, yūthassa anayo kato.	323	
PA_atk-s05_13a3:3236	“Bālova paṇḍitamānī, yūthassa parihārako;	323	
PA_atk-s05_13a3:3237	Sacittassa vasaṃ gantvā, sayethāyaṃ yathā kapi.	323	
PA_atk-s05_13a3:3239	“Na sādhu balavā bālo, yūthassa parihārako;	323	
PA_atk-s05_13a3:3240	Ahito bhavati ñātīnaṃ, sakuṇānaṃva cetako.	324	
PA_atk-s05_13a3:3242	“Dhīrova balavā sādhu, yūthassa parihārako;	324	
PA_atk-s05_13a3:3243	Hito bhavati ñātīnaṃ, tidasānaṃva vāsavo.	324	
PA_atk-s05_13a3:3245	“Yo ca sīlañca paññañca, sutañcattani passati;	324	
PA_atk-s05_13a3:3246	Ubhinnamatthaṃ carati, attano ca parassa ca.	324	
PA_atk-s05_13a3:3248	“Tasmā tuleyya mattānaṃ, sīlapaññāsutāmiva;	324	
PA_atk-s05_13a3:3249	Gaṇaṃ vā parihare dhīro, eko vāpi paribbaje”ti.	324	
PA_atk-s05_13a3:3250_0	Tattha lahucittassāti lahucitto assa. Idaṃ vuttaṃ hoti – yo poso lahucittassa mittassa	3250	
PA_atk-s05_13a3:3250_1	vā ñātino vā anuvidhīyati anuvattati, tassa posassa anuvidhīyato so lahucitto diso	3250	
PA_atk-s05_13a3:3250_2	hoti, verikiccaṃ karoti. Ekassa kapinoti passatha ekassa lahucittassa andhabālassa	3250	
PA_atk-s05_13a3:3250_3	kapino hetu ayaṃ sakalassa yūthassa anayo avuḍḍhi mahāvināso katoti. Paṇḍitamānīti	3250	
PA_atk-s05_13a3:3250_4	yo sayaṃ bālo hutvā “ahaṃ paṇḍito”ti attānaṃ maññamāno paṇḍitānaṃ ovādaṃ akatvā sakassa	3250	
PA_atk-s05_13a3:3250_5	cittassa vasaṃ gacchati, so sacittassa vasaṃ gantvā yathāyaṃ dubbacakapi matasayanaṃ	3250	
PA_atk-s05_13a3:3250_6	sayito, evaṃ sayethāti attho.	3250	
PA_atk-s05_13a3:3251_0	Na sādhūti bālo nāma balasampanno yūthassa parihārako na sādhu na laddhako. Kiṃkāraṇā?	3251	
PA_atk-s05_13a3:3251_1	So hi ahito bhavati ñātīnaṃ, vināsameva vahati. Sakuṇānaṃva cetakoti yathā hi tittirasakuṇānaṃ	3251	
PA_atk-s05_13a3:3251_2	dīpakatittiro divasampi vassanto aññe sakuṇe na māreti, ñātakeva māreti, tesaññeva	3251	
PA_atk-s05_13a3:3251_3	ahito hoti, evanti attho. Hito bhavatīti kāyenapi vācāyapi manasāpi hitakārakoyeva.	3251	
PA_atk-s05_13a3:3251_4	Ubhinnamatthaṃ caratīti yo idha puggalo ete sīlādayo guṇe attani passati, so “mayhaṃ	3251	
PA_atk-s05_13a3:3251_5	ācārasīlampi atthi, paññāpi sutapariyattipi atthī”ti tathato jānitvā gaṇaṃ pariharanto	3251	
PA_atk-s05_13a3:3251_6	attano ca paresañca attānaṃ parivāretvā carantānanti ubhinnampi atthameva carati.	3251	
PA_atk-s05_13a3:3252_0	Tuleyya mattānanti tuleyya attānaṃ. Tuleyyāti tuletvā. Sīlapaññāsutāmivāti etāni	3252	
PA_atk-s05_13a3:3252_1	sīlādīni viya. Idaṃ vuttaṃ hoti – yasmā sīlādīni attani samanupassanto ubhinnamatthaṃ	3252	
PA_atk-s05_13a3:3252_2	carati, tasmā paṇḍito etāni sīlādīni viya attānampi tesu tuletvā “patiṭṭhito nu khomhi	3252	
PA_atk-s05_13a3:3252_3	sīle paññāya sute”ti tīretvā patiṭṭhitabhāvaṃ paccakkhaṃ katvā dhīro gaṇaṃ vā parihareyya,	3252	
PA_atk-s05_13a3:3252_4	catūsu iriyāpathesu eko vā hutvā paribbajeyya vatteyya, parisupaṭṭhākenapi vivekacārināpi	3252	
PA_atk-s05_13a3:3252_5	imehi tīhi dhammehi samannāgateneva bhavitabbanti. Evaṃ mahāsatto kapirājā hutvāpi	3252	
PA_atk-s05_13a3:3252_6	vinayapariyattikiccaṃ kathesi.	3252	
PA_atk-s05_13a3:3253	Satthā imaṃ dhammadesanaṃ āharitvā jātakaṃ samodhānesi – “tadā dubbacakapi devadatto ahosi, parisāpissa devadattaparisā, paṇḍitakapirājā pana ahameva ahosi”nti.	325	
PA_atk-s05_13a3:3254	Kapijātakavaṇṇanā navamā.	325	
PA_atk-s05_13a3:3256	[405] 10. Bakajātakavaṇṇanā	325	
PA_atk-s05_13a3:3257_0	Dvāsattatīti idaṃ satthā jetavane viharanto bakabrahmānaṃ ārabbha kathesi. Tassa	3257	
PA_atk-s05_13a3:3257_1	hi “idaṃ niccaṃ dhuvaṃ sassataṃ acavanadhammaṃ, ito aññaṃ lokanissaraṇaṃ nibbānaṃ	3257	
PA_atk-s05_13a3:3257_2	nāma natthī”ti evaṃ diṭṭhi uppajji. Heṭṭhūpapattiko kiresa brahmā pubbe jhānaṃ bhāvetvā	3257	
PA_atk-s05_13a3:3257_3	vehapphalesu nibbatto, tattha pañcakappasataparimāṇaṃ āyuṃ khepetvā subhakiṇhesu	3257	
PA_atk-s05_13a3:3257_4	nibbattitvā catusaṭṭhikappaṃ khepetvā tato cuto aṭṭhakappāyukesu ābhassaresu nibbatti,	3257	
PA_atk-s05_13a3:3257_5	tatrassa esā diṭṭhi uppajji. So hi neva uparibrahmalokato cutiṃ, na tattha upapattiṃ	3257	
PA_atk-s05_13a3:3257_6	anussari, tadubhayampi apassanto evaṃ diṭṭhiṃ gaṇhi. Bhagavā tassa cetasā cetoparivitakkamaññāya	3257	
PA_atk-s05_13a3:3257_7	seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya,	3257	
PA_atk-s05_13a3:3257_8	evameva jetavane antarahito tasmiṃ brahmaloke pāturahosi. Atha brahmā bhagavantaṃ	3257	
PA_atk-s05_13a3:3257_9	disvā “ehi kho, mārisa, svāgataṃ mārisa, cirassaṃ kho, mārisa, imaṃ pariyāyamakāsi,	3257	
PA_atk-s05_13a3:3257_10	yadidaṃ idhāgamanāya. Idañhi mārisa, niccaṃ idaṃ dhuvaṃ idaṃ sassataṃ idaṃ kevalaṃ	32571	
PA_atk-s05_13a3:3257_11	idaṃ acavanadhammaṃ, idañhi na ca jāyati na jīyati na mīyati na cavati na upapajjati,	32571	
PA_atk-s05_13a3:3257_12	ito ca panaññaṃ uttari nissaraṇaṃ natthī”ti āha.	32571	
PA_atk-s05_13a3:3258_0	Evaṃ vutte bhagavā bakaṃ brahmānaṃ etadavoca “avijjāgato vata bho bako brahmā, avijjāgato	3258	
PA_atk-s05_13a3:3258_1	vata bho bako brahmā, yatra hi nāma aniccaññeva samānaṃ niccanti vakkhati…pe… santañca	3258	
PA_atk-s05_13a3:3258_2	panaññaṃ uttari nissaraṇaṃ, natthaññaṃ uttari nissaraṇanti vakkhatī”ti. Taṃ sutvā	3258	
PA_atk-s05_13a3:3258_3	brahmā “tvaṃ evaṃ kathesi, tvaṃ evaṃ kathesi, iti maṃ esa anuyuñjanto anubandhatī”ti	3258	
PA_atk-s05_13a3:3258_4	cintetvā yathā nāma dubbalo coro katipaye pahāre labhitvā “kiṃ ahameva coro, asukopi	3258	
PA_atk-s05_13a3:3258_5	coro asukopi coro”ti sabbepi sahāyake ācikkhati, tatheva bhagavato anuyogabhayena	3258	
PA_atk-s05_13a3:3258_6	bhīto aññepi attano sahāyake ācikkhanto paṭhamaṃ gāthamāha –	3258	
PA_atk-s05_13a3:3260	“Dvāsattati gotama puññakammā, vasavattino jātijaraṃ atītā;	326	
PA_atk-s05_13a3:3261	Ayamantimā vedagū brahmapatti, asmābhijappanti janā anekā”ti. ;	326	
PA_atk-s05_13a3:3262_0	Tattha dvāsattatīti na kevalaṃ bho gotama, ahameva, atha kho imasmiṃ brahmaloke mayaṃ	3262	
PA_atk-s05_13a3:3262_1	dvāsattati janā puññakammā aññesaṃ upari atthano vasaṃ vattanena vasavattino jātiñca	3262	
PA_atk-s05_13a3:3262_2	jarañca atītā, ayaṃ no vedehi gatattā vedagū, ayaṃ bho gotama antimā brahmapatti,	3262	
PA_atk-s05_13a3:3262_3	pacchimakoṭippatti seṭṭhabhāvappatti. Asmābhijappanti janā anekāti amhe aññe bahū	3262	
PA_atk-s05_13a3:3262_4	janā pañjalikā hutvā – “ayaṃ kho bhavaṃ brahmā mahābrahmā”tiādīni vadantā namassanti	3262	
PA_atk-s05_13a3:3262_5	patthenti pihayanti, “aho vata mayampi evarūpā bhaveyyāmā”ti icchantīti attho.	3262	
PA_atk-s05_13a3:3263	Tassa vacanaṃ sutvā satthā dutiyaṃ gāthamāha –	326	
PA_atk-s05_13a3:3265	“Appaṃ hi etaṃ na hi dīghamāyu, yaṃ tvaṃ baka maññasi dīghamāyuṃ;	326	
PA_atk-s05_13a3:3266	Sataṃ sahassāni nirabbudānaṃ, āyuṃ pajānāmi tavāha brahme”ti. ;	326	
PA_atk-s05_13a3:3267_0	Tattha sataṃ sahassāni nirabbudānanti nirabbudasaṅkhātānaṃ gaṇanānaṃ satasahassāni.	3267	
PA_atk-s05_13a3:3267_1	Vassānañhi dasadasakaṃ sataṃ, dasa satānaṃ sahassaṃ, sataṃ sahassānaṃ satasahassaṃ,	3267	
PA_atk-s05_13a3:3267_2	sataṃ satasahassānaṃ koṭi nāma, sataṃ koṭisatasahassānaṃ pakoṭi nāma, sataṃ pakoṭisatasahassānaṃ	3267	
PA_atk-s05_13a3:3267_3	koṭipakoṭi nāma, sataṃ koṭipakoṭisatasahassānaṃ ekaṃ nahutaṃ nāma, sataṃ nahutasatasahassānaṃ	3267	
PA_atk-s05_13a3:3267_4	ekaṃ ninnahutaṃ nāma. Cheko gaṇako ettakaṃ gaṇetuṃ sakkoti, tato paraṃ gaṇanā nāma	3267	
PA_atk-s05_13a3:3267_5	buddhānameva visayo. Tattha sataṃ ninnahutasatasahassānaṃ ekaṃ abbudaṃ, vīsati abbudāni	3267	
PA_atk-s05_13a3:3267_6	ekaṃ nirabbudaṃ, tesaṃ nirabbudasatasahassānaṃ ekaṃ ahahaṃ nāma, ettakaṃ bakassa	3267	
PA_atk-s05_13a3:3267_7	brahmuno tasmiṃ bhave avasiṭṭhaṃ āyu, taṃ sandhāya bhagavā evamāha.	3267	
PA_atk-s05_13a3:3268	Taṃ sutvā bako tatiyaṃ gāthamāha –	326	
PA_atk-s05_13a3:3270	“Anantadassī bhagavāhamasmi, jātijjaraṃ sokamupātivatto;	327	
PA_atk-s05_13a3:3271	Kiṃ me purāṇaṃ vatasīlavattaṃ, ācikkha me taṃ yamahaṃ vijañña”nti. ;	327	
PA_atk-s05_13a3:3272_0	Tattha bhagavāti bhagavā tumhe “āyuṃ pajānāmi tavāha”nti vadantā “ahaṃ anantadassī	3272	
PA_atk-s05_13a3:3272_1	jātijarañca sokañca upātivattosmī”ti vadatha. Vatasīlavattanti vatasamādānañca sīlavattañca.	3272	
PA_atk-s05_13a3:3272_2	Idaṃ vuttaṃ hoti – yadi tumhe sabbaññubuddhā, evaṃ sante kiṃ mayhaṃ purāṇaṃ vatañca	3272	
PA_atk-s05_13a3:3272_3	sīlavattañca, ācikkha me taṃ, yamahaṃ tayā ācikkhitaṃ yāthāvasarasato vijāneyyanti.	3272	
PA_atk-s05_13a3:3273	Athassa bhagavā atītāni vatthūni āharitvā ācikkhanto catasso gāthā abhāsi –	327	
PA_atk-s05_13a3:3275	“Yaṃ tvaṃ apāyesi bahū manusse, pipāsite ghammani samparete;	327	
PA_atk-s05_13a3:3276	Taṃ te purāṇaṃ vatasīlavattaṃ, suttappabuddhova anussarāmi.	327	
PA_atk-s05_13a3:3278	“Yaṃ eṇikūlasmi janaṃ gahītaṃ, amocayī gayhaka nīyamānaṃ;	327	
PA_atk-s05_13a3:3279	Taṃ te purāṇaṃ vatasīlavattaṃ, suttappabuddhova anussarāmi.	327	
PA_atk-s05_13a3:3281	“Gaṅgāya sotasmiṃ gahītanāvaṃ, luddena nāgena manussakappā;	328	
PA_atk-s05_13a3:3282	Amocayi tvaṃ balasā pasayha, taṃ te purāṇaṃ vatasīlavattaṃ;	328	
PA_atk-s05_13a3:3283	Suttappabuddhova anussarāmi.	328	
PA_atk-s05_13a3:3285	“Kappo ca te baddhacaro ahosiṃ, sambuddhimantaṃ vatinaṃ amaññaṃ;	328	
PA_atk-s05_13a3:3286	Taṃ te purāṇaṃ vatasīlavattaṃ, suttappabuddhova anussarāmī”ti. ;	328	
PA_atk-s05_13a3:3287_0	Tattha apāyesīti pāyesi. Ghammani sampareteti ghammena samparete ativiya phuṭṭhe	3287	
PA_atk-s05_13a3:3287_1	ghammakilante. Suttappabuddhovāti paccūsakāle supanto supinaṃ passitvā taṃ supinakaṃ	3287	
PA_atk-s05_13a3:3287_2	viya anussarāmi. So kira bakabrahmā ekasmiṃ kappe tāpaso hutvā marukantāre vasanto	3287	
PA_atk-s05_13a3:3287_3	bahūnaṃ kantārapaṭipannānaṃ pānīyaṃ āharitvā adāsi. Athekadivasaṃ eko satthavāho	3287	
PA_atk-s05_13a3:3287_4	pañcahi sakaṭasatehi marukantāraṃ paṭipajji. Manussā disā vavatthapetuṃ asakkontā	3287	
PA_atk-s05_13a3:3287_5	satta divasāni āhiṇḍitvā khīṇadārudakā nirāhārā uṇhābhibhūtā “idāni no jīvitaṃ natthī”ti	3287	
PA_atk-s05_13a3:3287_6	sakaṭe parivattetvā goṇe mocetvā heṭṭhāsakaṭesu nipajjiṃsu. Tadā tāpaso āvajjento	3287	
PA_atk-s05_13a3:3287_7	te disvā “mayi passante mā nassiṃsū”ti cintetvā attano iddhānubhāvena gaṅgāsotaṃ	3287	
PA_atk-s05_13a3:3287_8	ubbattetvā satthavāhābhimukhaṃ akāsi, avidūre ca ekaṃ vanasaṇḍaṃ māpesi. Manussā	3287	
PA_atk-s05_13a3:3287_9	pānīyaṃ pivitvā nhatvā goṇe santappetvā vanasaṇḍato tiṇaṃ lāyitvā dārūni gahetvā	3287	
PA_atk-s05_13a3:3287_10	disaṃ sallakkhetvā arogā kantāraṃ atikkamiṃsu, taṃ sandhāyetaṃ vuttaṃ.	32871	
PA_atk-s05_13a3:3288_0	Eṇikūlasminti eṇiyā nāma nadiyā kūle. Gayhaka nīyamānanti karamaragāhaṃ gahetvā nīyamānaṃ.	3288	
PA_atk-s05_13a3:3288_1	So kira tāpaso aparasmiṃ kāle ekaṃ paccantagāmaṃ nissāya nadītīre vanasaṇḍe vihāsi.	3288	
PA_atk-s05_13a3:3288_2	Athekasmiṃ divase pabbatato corā otaritvā taṃ gāmaṃ paharitvā mahājanaṃ gahetvā pabbataṃ	3288	
PA_atk-s05_13a3:3288_3	āropetvā antarāmagge cārakamanusse ṭhapetvā pabbatabilaṃ pavisitvā āhāraṃ pacāpentā	3288	
PA_atk-s05_13a3:3288_4	nisīdiṃsu. Tāpaso gomahiṃsādīnañceva dārakadārikādīnañca mahantaṃ aṭṭassaraṃ sutvā	3288	
PA_atk-s05_13a3:3288_5	“mayi passante mā nassiṃsū”ti iddhānubhāvena attabhāvaṃ jahitvā caturaṅginiyā senāya	3288	
PA_atk-s05_13a3:3288_6	parivuto rājā hutvā yuddhabheriṃ ākoṭāpento taṃ ṭhānaṃ agamāsi. Cārakamanussā taṃ	3288	
PA_atk-s05_13a3:3288_7	disvā corānaṃ ārocesuṃ. Corā “raññā saddhiṃ viggaho nāma na yutto”ti sabbaṃ gahitagahitaṃ	3288	
PA_atk-s05_13a3:3288_8	bhaṇḍakaṃ chaḍḍetvā bhattaṃ abhuñjitvāva palāyiṃsu. Tāpaso te sabbe ānetvā sakagāmeyeva	3288	
PA_atk-s05_13a3:3288_9	patiṭṭhāpesi, taṃ sandhāyetaṃ vuttaṃ.	3288	
PA_atk-s05_13a3:3289_0	Gahītanāvanti niggahitanāvaṃ. Luddenāti kakkhaḷena. Manussakappāti manusse vināsetukāmatāya.	3289	
PA_atk-s05_13a3:3289_1	Balasāti balena. Pasayhāti abhibhavitvā. Aparasmiṃ kāle so tāpaso gaṅgātīre vihāsi.	3289	
PA_atk-s05_13a3:3289_2	Tadā manussā dve tayo nāvāsaṅghāṭe bandhitvā saṅghāṭamatthake pupphamaṇḍapaṃ kāretvā	3289	
PA_atk-s05_13a3:3289_3	saṅghāṭe nisīditvā khādantā pivantā sambandhakulaṃ gacchanti. Te pītāvasesaṃ suraṃ	3289	
PA_atk-s05_13a3:3289_4	bhuttakhāditāvasesāni bhattamacchamaṃsatambulādīni gaṅgāyameva pātenti. Gaṅgeyyo	3289	
PA_atk-s05_13a3:3289_5	nāgarājā “ime ucchiṭṭhakaṃ mama upari khipantī”ti kujjhitvā “sabbe te jane gahetvā	3289	
PA_atk-s05_13a3:3289_6	gaṅgāya osīdāpessāmī”ti mahantaṃ ekadoṇikanāvappamāṇaṃ attabhāvaṃ māpetvā udakaṃ	3289	
PA_atk-s05_13a3:3289_7	bhinditvā phaṇaṃ dhārayamāno tesaṃ abhimukho pāyāsi. Te nāgarājānaṃ disvā maraṇabhayatajjitā	3289	
PA_atk-s05_13a3:3289_8	ekappahāreneva mahāsaddaṃ kariṃsu. Tāpaso tesaṃ paridevitasaddaṃ sutvā nāgarājassa	3289	
PA_atk-s05_13a3:3289_9	ca kuddhabhāvaṃ ñatvā “mayi passante mā nassiṃsū”ti khippanisantiyā attano ānubhāvena	3289	
PA_atk-s05_13a3:3289_10	khippaṃ supaṇṇavaṇṇaṃ attānaṃ māpetvā agamāsi. Nāgarājā taṃ disvā maraṇabhayatajjito	32891	
PA_atk-s05_13a3:3289_11	udake nimujji. Manussā sotthibhāvaṃ patvā agamaṃsu, taṃ sandhāyetaṃ vuttaṃ.	32891	
PA_atk-s05_13a3:3290_0	Baddhacaroti antevāsiko. Sambuddhimantaṃ vatinaṃ amaññanti buddhisampanno ceva vatasampanno	3290	
PA_atk-s05_13a3:3290_1	ca tāpasoti taṃ maññamāno. Iminā kiṃ dasseti? Mahābrahme ahaṃ atīte tava kesavatāpasakāle	3290	
PA_atk-s05_13a3:3290_2	kappo nāma antevāsiko veyyāvaccakaro hutvā tuyhaṃ nāradena nāma amaccena bārāṇasito	3290	
PA_atk-s05_13a3:3290_3	himavantaṃ ānītassa rogaṃ vūpasamesiṃ. Atha naṃ nārado dutiyavāre āgantvā nirogaṃ	3290	
PA_atk-s05_13a3:3290_4	disvā imaṃ gāthaṃ abhāsi –	3290	
PA_atk-s05_13a3:3291	“Manussindaṃ jahitvāna, sabbakāmasamiddhinaṃ;	329	
PA_atk-s05_13a3:3292	Kathaṃ nu bhagavā kesi, kappassa ramati assame”ti. ;	329	
PA_atk-s05_13a3:3293	Tamenaṃ tvaṃ etadavoca –	329	
PA_atk-s05_13a3:3294	“Sādūni ramaṇīyāni, santi vakkhā manoramā;	329	
PA_atk-s05_13a3:3295	Subhāsitāni kappassa, nārada ramayanti ma”nti. ;	329	
PA_atk-s05_13a3:3296	Itissa bhagavā imaṃ attanā antevāsikena hutvā rogassa vūpasamitabhāvaṃ dīpento evamāha. Tañca pana brahmunā manussaloke katakammaṃ sabbaṃ mahābrahmānaṃ sallakkhāpentova kathesi.	329	
PA_atk-s05_13a3:3297	So satthu vacanena attanā katakammaṃ saritvā tathāgatassa thutiṃ karonto osānagāthamāha –	329	
PA_atk-s05_13a3:3299	“Addhā pajānāsi mametamāyuṃ, aññampi jānāsi tathā hi buddho;	329	
PA_atk-s05_13a3:3300	Tathā hi tāyaṃ jalitānubhāvo, obhāsayaṃ tiṭṭhati brahmaloka”nti.	330	
PA_atk-s05_13a3:3301_0	Tattha tathā hi buddhoti tathā hi tvaṃ buddho. Buddhānañhi aññātaṃ nāma natthi, sabbadhammānaṃ	3301	
PA_atk-s05_13a3:3301_1	buddhattāyeva hi te buddhā nāmāti dasseti. Tathā hi tāyanti buddhattāyeva ca pana	3301	
PA_atk-s05_13a3:3301_2	tava ayaṃ jalito sarīrappabhānubhāvo. Obhāsayaṃ tiṭṭhatīti imaṃ sakalampi brahmalokaṃ obhāsento tiṭṭhati.	3301	
PA_atk-s05_13a3:3302_0	Evaṃ satthā attano buddhaguṇaṃ jānāpento dhammaṃ desetvā saccāni pakāsesi, saccapariyosāne	3302	
PA_atk-s05_13a3:3302_1	sampattānaṃ dasamattānaṃ brahmasahassānaṃ anupādāya āsavehi cittāni vimucciṃsu. Iti	3302	
PA_atk-s05_13a3:3302_2	bhagavā bahūnaṃ brahmānaṃ avassayo hutvā brahmalokā jetavanaṃ āgantvā tattha kathitaniyāmeneva	3302	
PA_atk-s05_13a3:3302_3	taṃ dhammadesanaṃ bhikkhūnaṃ kathetvā jātakaṃ samodhānesi – “tadā kesavatāpaso bakabrahmā	3302	
PA_atk-s05_13a3:3302_4	ahosi, kappamāṇavo pana ahameva ahosi”nti.	3302	
PA_atk-s05_13a3:3303	Bakajātakavaṇṇanā dasamā.	330	
PA_atk-s05_13a3:3304	Kukkuvaggo paṭhamo.	330	
PA_atk-s05_13a3:3305	2. Gandhāravaggo	330	
PA_atk-s05_13a3:3307	[406] 1. Gandhārajātakavaṇṇanā	330	
PA_atk-s05_13a3:3308_0	Hitvā gāmasahassānīti idaṃ satthā jetavane viharanto bhesajjasannidhikārasikkhāpadaṃ	3308	
PA_atk-s05_13a3:3308_1	ārabbha kathesi. Vatthu pana rājagahe samuṭṭhitaṃ. Āyasmatā hi pilindavacchena ārāmikakulaṃ	3308	
PA_atk-s05_13a3:3308_2	mocetuṃ rājanivesanaṃ gantvā rañño pāsāde iddhibalena sovaṇṇamaye kate manussā pasīditvā	3308	
PA_atk-s05_13a3:3308_3	therassa pañca bhesajjāni pahiṇiṃsu. So tāni parisāya vissajjesi. Parisā panassa	3308	
PA_atk-s05_13a3:3308_4	bāhullikā ahosi, laddhaṃ laddhaṃ koḷambepi ghaṭepi pattatthavikāyopi pūretvā paṭisāmesi.	3308	
PA_atk-s05_13a3:3308_5	Manussā disvā “mahicchā ime samaṇā antokoṭṭhāgārikā”ti ujjhāyiṃsu. Satthā taṃ pavattiṃ	3308	
PA_atk-s05_13a3:3308_6	sutvā “yāni kho pana tāni gilānānaṃ bhikkhūna”nti sikkhāpadaṃ paññapetvā “bhikkhave,	3308	
PA_atk-s05_13a3:3308_7	porāṇakapaṇḍitā anuppanne buddhe bāhirakapabbajjaṃ pabbajitvā pañcasīlamattakaṃ rakkhantāpi	3308	
PA_atk-s05_13a3:3308_8	loṇasakkharamattakaṃ punadivasatthāya nidahante garahiṃsu, tumhe pana evarūpe niyyānikasāsane	3308	
PA_atk-s05_13a3:3308_9	pabbajitvā dutiyatatiyadivasatthāya sannidhiṃ karontā ayuttaṃ karothā”ti vatvā atītaṃ āhari.	3308	
PA_atk-s05_13a3:3309_0	Atīte gandhāraraṭṭhe bodhisatto gandhārarañño putto hutvā pitu accayena rajje patiṭṭhāya	3309	
PA_atk-s05_13a3:3309_1	dhammena rajjaṃ kāresi. Majjhimapadesepi videharaṭṭhe videho nāma rājā rajjaṃ kāresi.	3309	
PA_atk-s05_13a3:3309_2	Te dvepi rājāno adiṭṭhasahāyā hutvā aññamaññaṃ thiravissāsā ahesuṃ. Tadā manussā	3309	
PA_atk-s05_13a3:3309_3	dīghāyukā honti, tiṃsa vassasahassāni jīvanti. Athekadā gandhārarājā puṇṇamuposathadivase	3309	
PA_atk-s05_13a3:3309_4	samādinnasīlo mahātale paññattavarapallaṅkamajjhagato vivaṭena sīhapañjarena pācīnalokadhātuṃ	3309	
PA_atk-s05_13a3:3309_5	olokento amaccānaṃ dhammatthayuttakathaṃ kathento nisīdi. Tasmiṃ khaṇe gaganatalaṃ	3309	
PA_atk-s05_13a3:3309_6	atilaṅghantamiva paripuṇṇaṃ candamaṇḍalaṃ rāhu avatthari, candappabhā antaradhāyi.	3309	
PA_atk-s05_13a3:3309_7	Amaccā candālokaṃ apassantā candassa rāhunā gahitabhāvaṃ rañño ārocesuṃ. Rājā candaṃ	3309	
PA_atk-s05_13a3:3309_8	oloketvā “ayaṃ cando āgantukaupakkilesena upakkiliṭṭho nippabho jāto, mayhampesa	3309	
PA_atk-s05_13a3:3309_9	rājaparivāro upakkileso, na kho pana metaṃ patirūpaṃ, yāhaṃ rāhunā gahitacando viya	3309	
PA_atk-s05_13a3:3309_10	nippabho bhaveyyaṃ, visuddhe gaganatare virocantaṃ candamaṇḍalaṃ viya rajjaṃ pahāya	33091	
PA_atk-s05_13a3:3309_11	pabbajissāmi, kiṃ me parena ovaditena, kule ca gaṇe ca alaggo hutvā attānameva ovadanto	33091	
PA_atk-s05_13a3:3309_12	vicarissāmi, idaṃ me patirūpa”nti cintetvā “yaṃ icchatha, taṃ rājānaṃ karothā”ti	33091	
PA_atk-s05_13a3:3309_13	rajjaṃ amaccānaṃ niyyādesi. So rajjaṃ chaḍḍetvā isipabbajjaṃ pabbajitvā jhānābhiññāyo	33091	
PA_atk-s05_13a3:3309_14	nibbattetvā jhānaratisamappito himavantapadese vāsaṃ kappesi.	33091	
PA_atk-s05_13a3:3310_0	Videharājāpi “sukhaṃ me sahāyassā”ti vāṇije pucchitvā tassa pabbajitabhāvaṃ sutvā	3310	
PA_atk-s05_13a3:3310_1	“mama sahāye pabbajite ahaṃ rajjena kiṃ karissāmī”ti sattayojanike mithilanagare	3310	
PA_atk-s05_13a3:3310_2	tiyojanasatike videharaṭṭhe soḷasasu gāmasahassesu pūritāni koṭṭhāgārāni, soḷasasahassā	3310	
PA_atk-s05_13a3:3310_3	ca nāṭakitthiyo chaḍḍetvā puttadhītaro amanasikatvā himavantapadesaṃ pavisitvā pabbajitvā	3310	
PA_atk-s05_13a3:3310_4	pavattaphalabhojano hutvā samappavattavāsaṃ vasanto vicari. Te ubhopi samavattacāraṃ	3310	
PA_atk-s05_13a3:3310_5	carantā aparabhāge samāgacchiṃsu, na pana aññamaññaṃ sañjāniṃsu, sammodamānā ekatova	3310	
PA_atk-s05_13a3:3310_6	samappavattavāsaṃ vasiṃsu. Tadā videhatāpaso gandhāratāpasassa upaṭṭhānaṃ karoti.	3310	
PA_atk-s05_13a3:3310_7	Tesaṃ ekasmiṃ puṇṇamadivase aññatarasmiṃ rukkhamūle nisīditvā dhammatthayuttakathaṃ	3310	
PA_atk-s05_13a3:3310_8	kathentānaṃ gaganatale virocamānaṃ candamaṇḍalaṃ rāhu avatthari. Videhatāpaso “kiṃ	3310	
PA_atk-s05_13a3:3310_9	nu kho candassa pabhā naṭṭhā”ti oloketvā rāhunā gahitaṃ candaṃ disvā “ko nu kho esa	3310	
PA_atk-s05_13a3:3310_10	ācariya, candaṃ avattharitvā nippabhamakāsī”ti pucchi. Antevāsika ayaṃ rāhu nāma	33101	
PA_atk-s05_13a3:3310_11	candasseko upakkileso, virocituṃ na deti, ahampi rāhugahitaṃ candamaṇḍalaṃ disvā	33101	
PA_atk-s05_13a3:3310_12	“idaṃ parisuddhassa candamaṇḍalassa āgantukena upakkilesena nippabhaṃ jātaṃ, mayhampi	33101	
PA_atk-s05_13a3:3310_13	idaṃ rajjaṃ upakkileso, yāva candamaṇḍalaṃ rāhu viya idaṃ nippabhaṃ na karoti, tāva	33101	
PA_atk-s05_13a3:3310_14	pabbajissāmī”ti cintetvā tadeva rāhugahitaṃ candamaṇḍalaṃ ārammaṇaṃ katvā mahārajjaṃ	33101	
PA_atk-s05_13a3:3310_15	chaḍḍetvā pabbajitoti. “Ācariya, tvaṃ gandhārarājā”ti? “Āma, aha”nti. “Ācariya, ahampi	33101	
PA_atk-s05_13a3:3310_16	videharaṭṭhe mithilanagare videharājā nāma, nanu mayaṃ aññamaññaṃ adiṭṭhasahāyā”ti.	33101	
PA_atk-s05_13a3:3310_17	“Kiṃ pana te ārammaṇaṃ ahosī”ti? Ahaṃ “tumhe pabbajitā”ti sutvā “addhā pabbajjāya	33101	
PA_atk-s05_13a3:3310_18	mahantaṃ guṇaṃ addasā”ti tumheyeva ārammaṇaṃ katvā rajjaṃ pahāya pabbajitoti. Te	33101	
PA_atk-s05_13a3:3310_19	tato paṭṭhāya ativiya samaggā sammodamānā pavattaphalabhojanā hutvā vihariṃsu. Tattha	33101	
PA_atk-s05_13a3:3310_20	dīgharattaṃ vasitvā ca pana loṇambilasevanatthāya himavantato otaritvā ekaṃ paccantagāmaṃ sampāpuṇiṃsu.	33102	
PA_atk-s05_13a3:3311_0	Manussā tesaṃ iriyāpathe pasīditvā bhikkhaṃ datvā paṭiññaṃ gahetvā araññe rattidivaṭṭhānādīni	3311	
PA_atk-s05_13a3:3311_1	māpetvā vasāpesuṃ. Antarāmaggepi nesaṃ bhattakiccakaraṇatthāya udakaphāsukaṭṭhāne	3311	
PA_atk-s05_13a3:3311_2	paṇṇasālaṃ kāresuṃ. Te paccantagāme bhikkhaṃ caritvā tāya paṇṇasālāya nisīditvā paribhuñjitvā	3311	
PA_atk-s05_13a3:3311_3	attano vasanaṭṭhānaṃ gacchanti. Tepi manussā tesaṃ āhāraṃ dadamānā ekadā loṇaṃ patte	3311	
PA_atk-s05_13a3:3311_4	pakkhipitvā denti, ekadā paṇṇapuṭe bandhitvā denti, ekadā aloṇakāhārameva denti.	3311	
PA_atk-s05_13a3:3311_5	Te ekadivasaṃ paṇṇapuṭe bahutaraṃ loṇaṃ adaṃsu. Videhatāpaso loṇaṃ ādāya gantvā bodhisattassa	3311	
PA_atk-s05_13a3:3311_6	bhattakiccakāle pahonakaṃ datvā attanopi pamāṇayuttaṃ gahetvā atirekaṃ paṇṇapuṭe	3311	
PA_atk-s05_13a3:3311_7	bandhitvā “aloṇakadivase bhavissatī”ti tiṇavaṭṭikaantare ṭhapesi. Athekadivasaṃ aloṇake	3311	
PA_atk-s05_13a3:3311_8	āhāre laddhe videho gandhārassa bhikkhābhājanaṃ datvā tiṇavaṭṭikaantarato loṇaṃ āharitvā	3311	
PA_atk-s05_13a3:3311_9	“ācariya, loṇaṃ gaṇhathā”ti āha. “Ajja manussehi loṇaṃ na dinnaṃ, tvaṃ kuto labhasī”ti?	3311	
PA_atk-s05_13a3:3311_10	“Ācariya, purimadivase manussā bahuṃ loṇamadaṃsu, athāhaṃ ‘aloṇakadivase bhavissatī’ti	33111	
PA_atk-s05_13a3:3311_11	atirekaṃ loṇaṃ ṭhapesi”nti. Atha naṃ bodhisatto “moghapurisa, tiyojanasatikaṃ videharaṭṭhaṃ	33111	
PA_atk-s05_13a3:3311_12	pahāya pabbajitvā akiñcanabhāvaṃ patvā idāni loṇasakkharāya taṇhaṃ janesī”ti tajjetvā	33111	
PA_atk-s05_13a3:3311_13	ovadanto paṭhamaṃ gāthamāha –	33111	
PA_atk-s05_13a3:3313	“Hitvā gāmasahassāni, paripuṇṇāni soḷasa;	331	
PA_atk-s05_13a3:3314	Koṭṭhāgārāni phītāni, sannidhiṃ dāni kubbasī”ti.	331	
PA_atk-s05_13a3:3315_0	Tattha koṭṭhāgārānīti suvaṇṇarajatamaṇimuttādiratanakoṭṭhāgārāni ceva dussakoṭṭhāgārāni	3315	
PA_atk-s05_13a3:3315_1	ca dhaññakoṭṭhāgārāni ca. Phītānīti pūrāni. Sannidhiṃ dāni kubbasīti idāni “sve bhavissati,	3315	
PA_atk-s05_13a3:3315_2	tatiyadivase bhavissatī”ti loṇamattaṃ sannidhiṃ karosīti.	3315	
PA_atk-s05_13a3:3316_0	Videho evaṃ garahiyamāno garahaṃ asahanto paṭipakkho hutvā “ācariya, tumhe attano	3316	
PA_atk-s05_13a3:3316_1	dosaṃ adisvā mayhameva dosaṃ passatha, nanu tumhe ‘kiṃ me parena ovaditena, attānameva	3316	
PA_atk-s05_13a3:3316_2	ovadissāmī’ti rajjaṃ chaḍḍetvā pabbajitā, tumhe idāni maṃ kasmā ovadathā”ti codento dutiyaṃ gāthamāha –	3316	
PA_atk-s05_13a3:3318	“Hitvā gandhāravisayaṃ, pahūtadhanadhāriyaṃ;	331	
PA_atk-s05_13a3:3319	Pasāsanato nikkhanto, idha dāni pasāsasī”ti.	331	
PA_atk-s05_13a3:3320	Tattha pasāsanatoti ovādānusāsanīdānato. Idha dānīti idāni idha araññe kasmā maṃ ovadathāti.	332	
PA_atk-s05_13a3:3321	Taṃ sutvā bodhisatto tatiyaṃ gāthamāha –	332	
PA_atk-s05_13a3:3323	“Dhammaṃ bhaṇāmi vedeha, adhammo me na ruccati;	332	
PA_atk-s05_13a3:3324	Dhammaṃ me bhaṇamānassa, na pāpamupalimpatī”ti.	332	
PA_atk-s05_13a3:3325_0	Tattha dhammanti sabhāvaṃ, buddhādīhi vaṇṇitaṃ pasatthaṃ kāraṇameva. Adhammo me na	3325	
PA_atk-s05_13a3:3325_1	ruccatīti adhammo nāma asabhāvo mayhaṃ kadācipi na ruccati. Na pāpamupalimpatīti	3325	
PA_atk-s05_13a3:3325_2	mama sabhāvameva kāraṇameva bhaṇantassa pāpaṃ nāma hadaye na limpati na allīyati.	3325	
PA_atk-s05_13a3:3325_3	Ovādadānaṃ nāmetaṃ buddhapaccekabuddhasāvakabodhisattānaṃ paveṇī. Tehi dinnovādaṃ	3325	
PA_atk-s05_13a3:3325_4	bālā na gaṇhanti, ovādadāyakassa pana pāpaṃ nāma natthi.	3325	
PA_atk-s05_13a3:3326	“Nidhīnaṃva pavattāraṃ, yaṃ passe vajjadassinaṃ;	332	
PA_atk-s05_13a3:3327	Niggayhavādiṃ medhāviṃ, tādisaṃ paṇḍitaṃ bhaje;	332	
PA_atk-s05_13a3:3328	Tādisaṃ bhajamānassa, seyyo hoti na pāpiyo.	332	
PA_atk-s05_13a3:3329	“Ovadeyyānusāseyya, asabbhā ca nivāraye;	332	
PA_atk-s05_13a3:3330	Satañhi so piyo hoti, asataṃ hoti appiyo”ti. ;	333	
PA_atk-s05_13a3:3331_0	Videhatāpaso bodhisattassa kathaṃ sutvā “ācariya, atthanissitaṃ kathentenapi paraṃ	3331	
PA_atk-s05_13a3:3331_1	ghaṭṭetvā rosetvā kathetuṃ na vaṭṭati, tvaṃ maṃ kuṇṭhasatthakena muṇḍento viya atipharusaṃ	3331	
PA_atk-s05_13a3:3331_2	kathesī”ti vatvā catutthaṃ gāthamāha –	3331	
PA_atk-s05_13a3:3333	“Yena kenaci vaṇṇena, paro labhati ruppanaṃ;	333	
PA_atk-s05_13a3:3334	Mahatthiyampi ce vācaṃ, na taṃ bhāseyya paṇḍito”ti.	333	
PA_atk-s05_13a3:3335_0	Tattha yena kenacīti dhammayuttenāpi kāraṇena. Labhati ruppananti ghaṭṭanaṃ dussanaṃ	3335	
PA_atk-s05_13a3:3335_1	kuppanaṃ labhatiyeva. Na taṃ bhāseyyāti tasmā taṃ parapuggalaṃ yāya so vācāya dussati,	3335	
PA_atk-s05_13a3:3335_2	taṃ mahatthiyaṃ mahantaṃ atthanissitampi vācaṃ na bhāseyyāti attho.	3335	
PA_atk-s05_13a3:3336	Athassa bodhisatto pañcamaṃ gāthamāha –	333	
PA_atk-s05_13a3:3338	“Kāmaṃ ruppatu vā mā vā, bhusaṃva vikirīyatu;	333	
PA_atk-s05_13a3:3339	Dhammaṃ me bhaṇamānassa, na pāpamupalimpatī”ti.	333	
PA_atk-s05_13a3:3340_0	Tattha kāmanti ekaṃsena. Idaṃ vuttaṃ hoti – ayuttakārako puggalo “ayuttaṃ te kata”nti	3340	
PA_atk-s05_13a3:3340_1	ovadiyamāno ekaṃseneva kujjhatu vā mā vā kujjhatu, atha vā bhusamuṭṭhi viya vikirīyatu,	3340	
PA_atk-s05_13a3:3340_2	mayhaṃ pana dhammaṃ bhaṇantassa pāpaṃ nāma natthīti.	3340	
PA_atk-s05_13a3:3341_0	Evañca pana vatvā “na vo ahaṃ, ānanda, tathā parakkamissāmi, yathā kumbhakāro āmake	3341	
PA_atk-s05_13a3:3341_1	āmakamatte. Niggayha niggayhāhaṃ ānanda, vakkhāmi, yo sāro so ṭhassatī”ti imassa	3341	
PA_atk-s05_13a3:3341_2	sugatovādassa anurūpāya paṭipattiyā ṭhatvā “yathā kumbhakāro bhājanesu punappunaṃ	3341	
PA_atk-s05_13a3:3341_3	ākoṭetvā ākoṭetvā āmakaṃ aggahetvā supakkameva bhājanaṃ gaṇhāti, evaṃ punappunaṃ	3341	
PA_atk-s05_13a3:3341_4	ovaditvā niggaṇhitvā pakkabhājanasadiso puggalo gahetabbo”ti dassetuṃ puna taṃ ovadanto –	3341	
PA_atk-s05_13a3:3343	“No ce assa sakā buddhi, vinayo vā susikkhito;	334	
PA_atk-s05_13a3:3344	Vane andhamahiṃsova, careyya bahuko jano.	334	
PA_atk-s05_13a3:3346	“Yasmā ca panidhekacce, āceramhi susikkhitā;	334	
PA_atk-s05_13a3:3347	Tasmā vinītavinayā, caranti susamāhitā”ti. – idaṃ gāthādvayamāha;	334	
PA_atk-s05_13a3:3348_0	Tassattho – samma vedeha, imesañhi sattānaṃ sace attano buddhi vā paṇḍite ovādadāyake	3348	
PA_atk-s05_13a3:3348_1	nissāya ācārapaṇṇattivinayo vā susikkhito na bhaveyya, evaṃ sante yathā tiṇalatādigahane	3348	
PA_atk-s05_13a3:3348_2	vane andhamahiṃso gocarāgocaraṃ sāsaṅkanirāsaṅkañca ṭhānaṃ ajānanto carati, tathā	3348	
PA_atk-s05_13a3:3348_3	tumhādiso bahuko jano careyya. Yasmā pana idha ekacce sakāya buddhiyā rahitā sattā	3348	
PA_atk-s05_13a3:3348_4	ācariyasantike ācārapaṇṇattisusikkhitā, tasmā ācariyehi attano attano anurūpena vinayena	3348	
PA_atk-s05_13a3:3348_5	vinītattā vinītavinayā susamāhitā ekaggacittā hutvā carantīti.	3348	
PA_atk-s05_13a3:3349_0	Iminā idaṃ dasseti – iminā hi sattena gihinā hutvā attano kulānurūpā, pabbajitena	3349	
PA_atk-s05_13a3:3349_1	pabbajitānurūpā sikkhā sikkhitabbā. Gihinopi hi attano kulānurūpesu kasigorakkhādīsu	3349	
PA_atk-s05_13a3:3349_2	sikkhitāva sampannājīvā hutvā susamāhitā caranti, pabbajitāpi pabbajitānurūpesu pāsādikesu	3349	
PA_atk-s05_13a3:3349_3	abhikkantapaṭikkantādīsu adhisīlaadhicittaadhipaññāsikkhāsu sikkhitāva vigatavikkhepā	3349	
PA_atk-s05_13a3:3349_4	susamāhitā caranti. Lokasmiñhi –	3349	
PA_atk-s05_13a3:3350	“Bāhusaccañca sippañca, vinayo ca susikkhito;	335	
PA_atk-s05_13a3:3351	Subhāsitā ca yā vācā, etaṃ maṅgalamuttama”nti. ;	335	
PA_atk-s05_13a3:3352_0	Taṃ sutvā vedehatāpaso “ācariya, ito paṭṭhāya maṃ ovadatha anusāsatha, ahaṃ anadhivāsanajātikatāya	3352	
PA_atk-s05_13a3:3352_1	tumhehi saddhiṃ kathesiṃ, taṃ me khamathā”ti vanditvā mahāsattaṃ khamāpesi. Te samaggavāsaṃ	3352	
PA_atk-s05_13a3:3352_2	vasitvā puna himavantameva agamaṃsu. Tatra bodhisatto vedehatāpasassa kasiṇaparikammaṃ	3352	
PA_atk-s05_13a3:3352_3	kathesi. So taṃ katvā abhiññā ca samāpattiyo ca nibbattesi. Iti te ubhopi aparihīnajjhānā	3352	
PA_atk-s05_13a3:3352_4	brahmalokaparāyaṇā ahesuṃ.	3352	
PA_atk-s05_13a3:3353	Satthā imaṃ dhammadesanaṃ āharitvā jātakaṃ samodhānesi – “tadā vedeho ānando ahosi, gandhārarājā pana ahameva ahosī”nti.	335	
PA_atk-s05_13a3:3354	Gandhārajātakavaṇṇanā paṭhamā.	335	
PA_atk-s05_13a3:3356	[407] 2. Mahākapijātakavaṇṇanā	335	
PA_atk-s05_13a3:3357_0	Attānaṃ saṅkamaṃ katvāti idaṃ satthā jetavane viharanto ñātatthacariyaṃ ārabbha kathesi.	3357	
PA_atk-s05_13a3:3357_1	Vatthu bhaddasālajātake āvi bhavissati. Tadā pana dhammasabhāyaṃ kathaṃ samuṭṭhāpesuṃ	3357	
PA_atk-s05_13a3:3357_2	“āvuso, sammāsambuddho ñātakānaṃ atthaṃ caratī”ti. Satthā āgantvā “kāya nuttha, bhikkhave,	3357	
PA_atk-s05_13a3:3357_3	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,	3357	
PA_atk-s05_13a3:3357_4	pubbepi tathāgato ñātīnaṃ atthaṃ cariyevā”ti vatvā atītaṃ āhari.	3357	
PA_atk-s05_13a3:3358_0	Atīte bārāṇasiyaṃ brahmadatte rajjaṃ kārente bodhisatto kapiyoniyaṃ nibbattitvā vayappatto	3358	
PA_atk-s05_13a3:3358_1	ārohapariṇāhasampanno thāmabalūpeto pañcahatthibalaparimāṇo asītisahassakapigaṇaparivuto	3358	
PA_atk-s05_13a3:3358_2	himavantapadese vasati. Tattha gaṅgātīraṃ nissāya sākhāviṭapasampanno sandacchāyo	3358	
PA_atk-s05_13a3:3358_3	bahalapatto pabbatakūṭaṃ viya samuggato ambarukkho ahosi “nigrodharukkho”tipi vadanti.	3358	
PA_atk-s05_13a3:3358_4	Tassa madhurāni phalāni dibbagandharasāni mahantāni mahantakumbhappamāṇāni. Tassa	3358	
PA_atk-s05_13a3:3358_5	ekissā sākhāya phalāni thale patanti, ekissā sākhāya gaṅgājale, dvinnaṃ sākhānaṃ	3358	
PA_atk-s05_13a3:3358_6	phalāni majjhe rukkhamūle patanti. Bodhisatto kapigaṇaṃ ādāya tattha phalāni khādanto	3358	
PA_atk-s05_13a3:3358_7	“ekasmiṃ kāle imassa rukkhassa udake patitaṃ phalaṃ nissāya amhākaṃ bhayaṃ uppajjissatī”ti	3358	
PA_atk-s05_13a3:3358_8	udakamatthake sākhāya ekaphalampi anavasesetvā pupphakāle kaḷāyamattakālato paṭṭhāya	3358	
PA_atk-s05_13a3:3358_9	khādāpeti ceva pātāpeti ca. Evaṃ santepi asītivānarasahassehi adiṭṭhaṃ kipillikapuṭapaṭicchannaṃ	3358	
PA_atk-s05_13a3:3358_10	ekaṃ pakkaphalaṃ nadiyaṃ patitvā uddhañca adho ca jālaṃ bandhāpetvā udakakīḷaṃ kīḷantassa	33581	
PA_atk-s05_13a3:3358_11	bārāṇasirañño uddhaṃjāle laggi. Rañño divasaṃ kīḷitvā sāyaṃ gamanasamaye kevaṭṭā	33581	
PA_atk-s05_13a3:3358_12	jālaṃ ukkhipantā taṃ disvā “asukaphalaṃ nāmā”ti ajānantā rañño dassesuṃ.	33581	
PA_atk-s05_13a3:3359_0	Rājā “kiṃphalaṃ nāmeta”nti pucchi. “Na jānāma, devā”ti. “Ke jānissantī”ti? “Vanacarakā,	3359	
PA_atk-s05_13a3:3359_1	devā”ti. So vanacarake pakkosāpetvā tesaṃ santikā “ambapakka”nti sutvā churikāya	3359	
PA_atk-s05_13a3:3359_2	chinditvā paṭhamaṃ vanacarake khādāpetvā pacchā attanāpi khādi, itthāgārassāpi amaccānampi	3359	
PA_atk-s05_13a3:3359_3	dāpesi. Rañño ambapakkaraso sakalasarīraṃ pharitvā aṭṭhāsi. So rasataṇhāya bajjhitvā	3359	
PA_atk-s05_13a3:3359_4	tassa rukkhassa ṭhitaṭṭhānaṃ vanacarake pucchitvā tehi “himavantapadese nadītīre”ti	3359	
PA_atk-s05_13a3:3359_5	vutte bahū nāvāsaṅghāṭe bandhāpetvā vanacarakehi desitamaggena uddhaṃsotaṃ agamāsi.	3359	
PA_atk-s05_13a3:3359_6	“Ettakāni divasānī”ti paricchedo na kathito, anupubbena pana taṃ ṭhānaṃ patvā “eso	3359	
PA_atk-s05_13a3:3359_7	deva, rukkho”ti vanacarakā rañño ācikkhiṃsu. Rājā nāvaṃ ṭhapetvā mahājanaparivuto	3359	
PA_atk-s05_13a3:3359_8	padasā tattha gantvā rukkhamūle sayanaṃ paññapāpetvā ambapakkāni khāditvā nānaggarasabhojanaṃ	3359	
PA_atk-s05_13a3:3359_9	bhuñjitvā nipajji, sabbadisāsu ārakkhaṃ ṭhapetvā aggiṃ kariṃsu.	3359	
PA_atk-s05_13a3:3360_0	Mahāsatto manussesu niddaṃ okkantesu aḍḍharattasamaye parisāya saddhiṃ agamāsi. Asītisahassavānarā	3360	
PA_atk-s05_13a3:3360_1	sākhāya sākhaṃ carantā ambāni khādanti. Rājā pabujjhitvā kapigaṇaṃ disvā manusse	3360	
PA_atk-s05_13a3:3360_2	uṭṭhāpetvā dhanuggahe pakkosāpetvā “yathā ete phalakhādakā vānarā na palāyanti, tathā	3360	
PA_atk-s05_13a3:3360_3	te parikkhipitvā vijjhatha, sve ambāni ceva vānaramaṃsañca khādissāmī”ti āha. Dhanuggahā	3360	
PA_atk-s05_13a3:3360_4	“sādhū”ti sampaṭicchitvā rukkhaṃ parivāretvā sare sannayhitvā aṭṭhaṃsu. Te disvā	3360	
PA_atk-s05_13a3:3360_5	vānarā maraṇabhayabhītā palāyituṃ asakkontā mahāsattaṃ upasaṅkamitvā “deva, ‘palāyanamakkaṭe	3360	
PA_atk-s05_13a3:3360_6	vijjhissāmā’ti rukkhaṃ parivāretvā dhanuggahā ṭhitā, kiṃ karomā”ti pucchitvā kampamānā	3360	
PA_atk-s05_13a3:3360_7	aṭṭhaṃsu. Bodhisatto “mā bhāyittha, ahaṃ vo jīvitaṃ dassāmī”ti vānaragaṇaṃ samassāsetvā	3360	
PA_atk-s05_13a3:3360_8	ujukaṃ uggatasākhaṃ āruyha gaṅgābhimukhaṃ gatasākhaṃ gantvā tassā pariyantato pakkhanditvā	3360	
PA_atk-s05_13a3:3360_9	dhanusatamattaṃ ṭhānaṃ atikkamma gaṅgātīre ekasmiṃ gumbamatthake patitvā tato oruyha	3360	
PA_atk-s05_13a3:3360_10	“mamāgataṭṭhānaṃ ettakaṃ bhavissatī”ti ākāsaṃ paricchinditvā ekaṃ vettalataṃ mūle	33601	
PA_atk-s05_13a3:3360_11	chinditvā sodhetvā “ettakaṃ ṭhānaṃ rukkhe bajjhissati, ettakaṃ ākāsaṭṭhaṃ bhavissatī”ti	33601	
PA_atk-s05_13a3:3360_12	imāni dve ṭhānāni vavatthapetvā attano kaṭiyaṃ bandhanaṭṭhānaṃ na sallakkhesi.	33601	
PA_atk-s05_13a3:3361_0	So taṃ lataṃ ādāya ekaṃ koṭiṃ gaṅgātīre patiṭṭhitarukkhe bandhitvā ekaṃ attano kaṭiyaṃ	3361	
PA_atk-s05_13a3:3361_1	bandhitvā vātacchinnavalāhako viya vegena dhanusatamattaṃ ṭhānaṃ laṅghitvā kaṭiyaṃ	3361	
PA_atk-s05_13a3:3361_2	bandhanaṭṭhānassa asallakkhitattā rukkhaṃ pāpuṇituṃ asakkonto ubhohi hatthehi ambasākhaṃ	3361	
PA_atk-s05_13a3:3361_3	daḷhaṃ gaṇhitvā vānaragaṇassa saññamadāsi “sīghaṃ mama piṭṭhiṃ maddamānā vettalatāya	3361	
PA_atk-s05_13a3:3361_4	sotthigamanaṃ gacchathā”ti. Asītisahassavānarā mahāsattaṃ vanditvā khamāpetvā tathā	3361	
PA_atk-s05_13a3:3361_5	agamaṃsu. Tadā devadattopi makkaṭo hutvā tesaṃ abbhantare hoti. So “ayaṃ me paccāmittassa	3361	
PA_atk-s05_13a3:3361_6	piṭṭhiṃ passituṃ kālo”ti uccaṃ sākhaṃ āruyha vegaṃ janetvā tassa piṭṭhiyaṃ pati.	3361	
PA_atk-s05_13a3:3361_7	Mahāsattassa hadayaṃ bhijji, balavavedanā uppajji. Sopi taṃ vedanāppattaṃ katvā pakkāmi.	3361	
PA_atk-s05_13a3:3361_8	Mahāsatto ekakova ahosi. Rājā aniddāyanto vānarehi ca mahāsattena ca katakiriyaṃ	3361	
PA_atk-s05_13a3:3361_9	sabbaṃ disvā “ayaṃ tiracchāno hutvā attano jīvitaṃ agaṇetvā parisāya sotthibhāvameva	3361	
PA_atk-s05_13a3:3361_10	akāsī”ti cintento nipajji.	33611	
PA_atk-s05_13a3:3362_0	So pabhātāya rattiyā mahāsattassa tussitvā “na yuttaṃ imaṃ kapirājānaṃ nāsetuṃ, upāyena	3362	
PA_atk-s05_13a3:3362_1	naṃ otāretvā paṭijaggissāmī”ti antogaṅgāya nāvāsaṅghāṭaṃ ṭhapetvā tattha aṭṭakaṃ	3362	
PA_atk-s05_13a3:3362_2	bandhāpetvā saṇikaṃ mahāsattaṃ otārāpetvā piṭṭhiyaṃ kāsāvavatthaṃ pattharāpetvā gaṅgodakena	3362	
PA_atk-s05_13a3:3362_3	nhāpetvā phāṇitodakaṃ pāyetvā parisuddhasarīraṃ sahassapākatelena abbhañjāpetvā sayanapiṭṭhe	3362	
PA_atk-s05_13a3:3362_4	eḷakacammaṃ santharāpetvā saṇikaṃ tattha nipajjāpetvā attanā nīce āsane nisīditvā	3362	
PA_atk-s05_13a3:3362_5	paṭhamaṃ gāthamāha –	3362	
PA_atk-s05_13a3:3364	“Attānaṃ saṅkamaṃ katvā, yo sotthiṃ samatārayi;	336	
PA_atk-s05_13a3:3365	Kiṃ tvaṃ tesaṃ kime tuyhaṃ, honti ete mahākapī”ti.	336	
PA_atk-s05_13a3:3366_0	Tassattho – ambho mahākapi, yo tvaṃ attānaṃ saṅkamaṃ katvā tulaṃ āropetvā jīvitaṃ	3366	
PA_atk-s05_13a3:3366_1	pariccajitvā ime vānare sotthiṃ samatārayi, khemena santāresi; kiṃ tvaṃ tesaṃ hosi,	3366	
PA_atk-s05_13a3:3366_2	kime tuyhaṃ vā kiṃsu ete hontīti?	3366	
PA_atk-s05_13a3:3367	Taṃ sutvā bodhisatto rājānaṃ ovadanto sesagāthā abhāsi –	336	
PA_atk-s05_13a3:3369	“Rājāhaṃ issaro tesaṃ, yūthassa parihārako;	336	
PA_atk-s05_13a3:3370	Tesaṃ sokaparetānaṃ, bhītānaṃ te arindama.	337	
PA_atk-s05_13a3:3372	“Ullaṅghayitvā attānaṃ, vissaṭṭhadhanuno sataṃ;	337	
PA_atk-s05_13a3:3373	Tato aparapādesu, daḷhaṃ bandhaṃ latāguṇaṃ.	337	
PA_atk-s05_13a3:3375	“Chinnabbhamiva vātena, nuṇṇo rukkhaṃ upāgamiṃ;	337	
PA_atk-s05_13a3:3376	Sohaṃ appabhavaṃ tattha, sākhaṃ hatthehi aggahiṃ.	337	
PA_atk-s05_13a3:3378	“Taṃ maṃ viyāyataṃ santaṃ, sākhāya ca latāya ca;	337	
PA_atk-s05_13a3:3379	Samanukkamantā pādehi, sotthiṃ sākhāmigā gatā.	337	
PA_atk-s05_13a3:3381	“Taṃ maṃ na tapate bandho, mato me na tapessati;	338	
PA_atk-s05_13a3:3382	Sukhamāharitaṃ tesaṃ, yesaṃ rajjamakārayiṃ.	338	
PA_atk-s05_13a3:3384	“Esā te upamā rāja, taṃ suṇohi arindama;	338	
PA_atk-s05_13a3:3385	Raññā raṭṭhassa yoggassa, balassa nigamassa ca;	338	
PA_atk-s05_13a3:3386	Sabbesaṃ sukhameṭṭhabbaṃ, khattiyena pajānatā”ti.	338	
PA_atk-s05_13a3:3387_0	Tattha tesanti tesaṃ asītisahassānaṃ vānarānaṃ. Bhītānaṃ teti tava vijjhanatthāya	3387	
PA_atk-s05_13a3:3387_1	āṇāpetvā ṭhitassa bhītānaṃ. Arindamāti rājānaṃ ālapati. Rājā hi corādīnaṃ arīnaṃ	3387	
PA_atk-s05_13a3:3387_2	damanato “arindamo”ti vuccati. Vissaṭṭhadhanuno satanti anāropitadhanusatappamāṇaṃ	3387	
PA_atk-s05_13a3:3387_3	ṭhānaṃ attānaṃ ākāse ullaṅghayitvā vissajjetvā tato imamhā rukkhā laṅghayitvā gataṭṭhānato.	3387	
PA_atk-s05_13a3:3387_4	Aparapādesūti pacchāpādesu. Idaṃ kaṭibhāgaṃ sandhāya vuttaṃ. Bodhisatto hi kaṭibhāge	3387	
PA_atk-s05_13a3:3387_5	taṃ latāguṇaṃ daḷhaṃ bandhitvā pacchimapādehi bhūmiyaṃ akkamitvā vissajjetvā vātavegena	3387	
PA_atk-s05_13a3:3387_6	ākāsaṃ pakkhandi. Nuṇṇo rukkhaṃ upāgaminti vātacchinnaṃ abbhamiva attano vegajanitena	3387	
PA_atk-s05_13a3:3387_7	vātena nuṇṇo. Yathā vātacchinnabbhaṃ vātena, evaṃ attano vegena nuṇṇo hutvā imaṃ	3387	
PA_atk-s05_13a3:3387_8	ambarukkhaṃ upāgamiṃ. Appabhavanti so ahaṃ tattha ākāsappadese rukkhaṃ pāpuṇituṃ	3387	
PA_atk-s05_13a3:3387_9	appahonto tassa rukkhassa sākhaṃ hatthehi aggahesinti attho.	3387	
PA_atk-s05_13a3:3388_0	Viyāyatanti rukkhasākhāya ca vettalatāya ca vīṇāya bhamaratanti viya vitataṃ ākaḍḍhitasarīraṃ.	3388	
PA_atk-s05_13a3:3388_1	Samanukkamantāti mayā anuññātā maṃ vanditvā pādehi anukkamantā nirantarameva akkamantā	3388	
PA_atk-s05_13a3:3388_2	sotthiṃ gatā. Taṃ maṃ na tapate bandhoti taṃ maṃ nāpi so valliyā bandho tapati, nāpi	3388	
PA_atk-s05_13a3:3388_3	idāni maraṇaṃ tapessati. Kiṃkāraṇā? Sukhamāharitaṃ tesanti yasmā yesaṃ ahaṃ rajjamakārayiṃ,	3388	
PA_atk-s05_13a3:3388_4	tesaṃ mayā sukhamāharitaṃ. Ete hi “mahārāja, ayaṃ no uppannaṃ dukkhaṃ haritvā sukhaṃ	3388	
PA_atk-s05_13a3:3388_5	āharissatī”ti maṃ rājānaṃ akaṃsu. Ahampi “tumhākaṃ uppannaṃ dukkhaṃ harissāmi”cceva	3388	
PA_atk-s05_13a3:3388_6	etesaṃ rājā jāto. Taṃ ajja mayā etesaṃ maraṇadukkhaṃ haritvā jīvitasukhaṃ āhaṭaṃ,	3388	
PA_atk-s05_13a3:3388_7	tena maṃ nāpi bandho tapati, na maraṇavadho tapessati.	3388	
PA_atk-s05_13a3:3389_0	Esā te upamāti esā te mahārāja, mayā katakiriyāya upamā. Taṃ suṇohīti tasmā imāya	3389	
PA_atk-s05_13a3:3389_1	upamāya saṃsandetvā attano diyyamānaṃ ovādaṃ suṇāhi. Raññā raṭṭhassāti mahārāja,	3389	
PA_atk-s05_13a3:3389_2	raññā nāma ucchuyante ucchuṃ viya raṭṭhaṃ apīḷetvā catubbidhaṃ agatigamanaṃ pahāya	3389	
PA_atk-s05_13a3:3389_3	catūhi saṅgahavatthūhi saṅgaṇhantena dasasu rājadhammesu patiṭṭhāya mayā viya attano	3389	
PA_atk-s05_13a3:3389_4	jīvitaṃ pariccajitvā “kintime raṭṭhavāsino vigatabhayā gimhakāle vivaṭadvāre ñātīhi	3389	
PA_atk-s05_13a3:3389_5	ca parivārakehi ca parivāritā ure putte naccentā sītena vātena bījiyamānā yathāruci	3389	
PA_atk-s05_13a3:3389_6	attano attano santakaṃ paribhuñjantā kāyikacetasikasukhasamaṅgino bhaveyyu”nti sakalaraṭṭhassa	3389	
PA_atk-s05_13a3:3389_7	ca rathasakaṭādiyuttavāhanassa yoggassa ca pattisaṅkhātassa balassa ca nigamajanapadasaṅkhātassa	3389	
PA_atk-s05_13a3:3389_8	nigamassa ca sabbesaṃ sukhameva esitabbaṃ gavesitabbanti attho. Khattiyena pajānatāti	3389	
PA_atk-s05_13a3:3389_9	khettānaṃ adhipatibhāvena “khattiyo”ti laddhanāmena pana etena avasesasatte atikkamma	3389	
PA_atk-s05_13a3:3389_10	pajānatā ñāṇasampannena bhavitabbanti.	33891	
PA_atk-s05_13a3:3390_0	Evaṃ mahāsatto rājānaṃ ovadanto anusāsantova kālamakāsi. Rājā amacce pakkosāpetvā	3390	
PA_atk-s05_13a3:3390_1	“imassa kapirājassa rājūnaṃ viya sarīrakiccaṃ karothā”ti vatvā itthāgārampi āṇāpesi	3390	
PA_atk-s05_13a3:3390_2	“tumhe rattavatthanivatthā vikiṇṇakesā daṇḍadīpikahatthā kapirājānaṃ parivāretvā	3390	
PA_atk-s05_13a3:3390_3	āḷāhanaṃ gacchathā”ti. Amaccā dārūnaṃ sakaṭasatamattena citakaṃ karitvā rājūnaṃ karaṇaniyāmeneva	3390	
PA_atk-s05_13a3:3390_4	mahāsattassa sarīrakiccaṃ katvā sīsakapālaṃ gahetvā rañño santikaṃ agamaṃsu. Rājā	3390	
PA_atk-s05_13a3:3390_5	mahāsattassa āḷāhane cetiyaṃ kāretvā dīpe jālāpetvā gandhamālādīhi pūjetvā sīsakapālaṃ	3390	
PA_atk-s05_13a3:3390_6	suvaṇṇakhacitaṃ kāretvā kuntagge ṭhapetvā purato katvā gandhamālādīhi pūjento bārāṇasiṃ	3390	
PA_atk-s05_13a3:3390_7	gantvā antorājadvāre ṭhapetvā sakalanagaraṃ sajjāpetvā sattāhaṃ dhātupūjaṃ kāresi.	3390	
PA_atk-s05_13a3:3390_8	Atha naṃ dhātuṃ gahetvā cetiyaṃ kāretvā yāvajīvaṃ gandhamālādīhi pūjetvā bodhisattassa	3390	
PA_atk-s05_13a3:3390_9	ovāde patiṭṭhāya dānādīni puññāni karonto dhammena rajjaṃ kāretvā saggaparāyaṇo ahosi.	3390	
PA_atk-s05_13a3:3391	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā rājā ānando ahosi, duṭṭhakapi devadatto, parisā buddhaparisā, kapirājā pana ahameva ahosi”nti.	339	
PA_atk-s05_13a3:3392	Mahākapijātakavaṇṇanā dutiyā.	339	
PA_atk-s05_13a3:3394	[408] 3. Kumbhakārajātakavaṇṇanā	339	
PA_atk-s05_13a3:3395_0	Ambāhamaddaṃ vanamantarasminti idaṃ satthā jetavane viharanto kilesaniggahaṃ ārabbha	3395	
PA_atk-s05_13a3:3395_1	kathesi. Vatthu pānīyajātake āvi bhavissati. Tadā pana sāvatthiyaṃ pañcasatā sahāyakā	3395	
PA_atk-s05_13a3:3395_2	pabbajitvā antokoṭisanthāre vasamānā aḍḍharattasamaye kāmavitakkaṃ vitakkayiṃsu.	3395	
PA_atk-s05_13a3:3395_3	Satthā attano sāvake rattiyā tayo vāre, divasassa tayo vāreti rattindivaṃ cha vāre	3395	
PA_atk-s05_13a3:3395_4	olokento kikī aṇḍaṃ viya, camarī vāladhiṃ viya, mātā piyaputtaṃ viya, ekacakkhuko	3395	
PA_atk-s05_13a3:3395_5	puriso cakkhuṃ viya rakkhati, tasmiṃ tasmiṃyeva khaṇe uppannakilesaṃ niggaṇhāti.	3395	
PA_atk-s05_13a3:3395_6	So taṃ divasaṃ aḍḍharattasamaye jetavanaṃ pariggaṇhanto tesaṃ bhikkhūnaṃ vitakkasamudācāraṃ	3395	
PA_atk-s05_13a3:3395_7	ñatvā “imesaṃ bhikkhūnaṃ abbhantare ayaṃ kileso vaḍḍhanto arahattassa hetuṃ bhindissati,	3395	
PA_atk-s05_13a3:3395_8	idāneva nesaṃ kilesaṃ niggaṇhitvā arahattaṃ dassāmī”ti gandhakuṭito nikkhamitvā ānandattheraṃ	3395	
PA_atk-s05_13a3:3395_9	pakkosāpetvā “ānanda, antokoṭisanthāre vasanakabhikkhū sabbe sannipātehī”ti sannipātāpetvā	3395	
PA_atk-s05_13a3:3395_10	paññattavarabuddhāsane nisīditvā “na, bhikkhave, antopavattakilesānaṃ vase vattituṃ	33951	
PA_atk-s05_13a3:3395_11	vaṭṭati, kileso hi vaḍḍhamāno paccāmitto viya mahāvināsaṃ pāpeti, bhikkhunā nāma	33951	
PA_atk-s05_13a3:3395_12	appamattakampi kilesaṃ niggaṇhituṃ vaṭṭati, porāṇakapaṇḍitā appamattakaṃ ārammaṇaṃ	33951	
PA_atk-s05_13a3:3395_13	disvā abbhantare pavattakilesaṃ niggaṇhitvā paccekabodhiñāṇaṃ nibbattesu”nti vatvā atītaṃ āhari.	33951	
PA_atk-s05_13a3:3396_0	Atīte bārāṇasiyaṃ brahmadatte rajjaṃ kārente bodhisatto bārāṇasinagarassa dvāragāme	3396	
PA_atk-s05_13a3:3396_1	kumbhakārakule nibbattitvā vayappatto kuṭumbaṃ saṇṭhapetvā ekaṃ puttañca dhītarañca	3396	
PA_atk-s05_13a3:3396_2	labhitvā kumbhakārakammaṃ nissāya puttadāraṃ posesi. Tadā kaliṅgaraṭṭhe dantapuranagare	3396	
PA_atk-s05_13a3:3396_3	karaṇḍako nāma rājā mahantena parivārena uyyānaṃ gacchanto uyyānadvāre phalabhārabharitaṃ	3396	
PA_atk-s05_13a3:3396_4	madhuraphalaṃ ambarukkhaṃ disvā hatthikkhandhavaragatoyeva hatthaṃ pasāretvā ekaṃ	3396	
PA_atk-s05_13a3:3396_5	ambapiṇḍaṃ gahetvā uyyānaṃ pavisitvā maṅgalasilāya nisinno dātabbayuttakānaṃ datvā	3396	
PA_atk-s05_13a3:3396_6	ambaṃ paribhuñji. “Raññā gahitakālato paṭṭhāya sesehi nāma gahetabbamevā”ti amaccāpi	3396	
PA_atk-s05_13a3:3396_7	brāhmaṇagahapatikādayopi ambāni pātetvā khādiṃsu. Pacchā āgatā rukkhaṃ āruyha muggarehi	3396	
PA_atk-s05_13a3:3396_8	pothetvā obhaggavibhaggasākhaṃ katvā āmakaphalampi asesetvā khādiṃsu.	3396	
PA_atk-s05_13a3:3397_0	Rājā divasaṃ uyyāne kīḷitvā sāyanhasamaye alaṅkatahatthikkhandhavare nisīditvā gacchanto	3397	
PA_atk-s05_13a3:3397_1	taṃ rukkhaṃ disvā hatthito otaritvā rukkhamūlaṃ gantvā rukkhaṃ oloketvā “ayaṃ pātova	3397	
PA_atk-s05_13a3:3397_2	passantānaṃ atittikaro phalabhārabharito sobhamāno aṭṭhāsi, idāni gahitaphalo obhaggavibhaggo	3397	
PA_atk-s05_13a3:3397_3	asobhamāno ṭhito”ti cintetvā puna aññato olokento aparaṃ nipphalaṃ ambarukkhaṃ disvā	3397	
PA_atk-s05_13a3:3397_4	“esa rukkho attano nipphalabhāvena muṇḍamaṇipabbato viya sobhamāno ṭhito, ayaṃ pana	3397	
PA_atk-s05_13a3:3397_5	saphalabhāvena imaṃ byasanaṃ patto, idaṃ agāramajjhampi phalitarukkhasadisaṃ, pabbajjā	3397	
PA_atk-s05_13a3:3397_6	nipphalarukkhasadisā, sadhanasseva bhayaṃ atthi, niddhanassa bhayaṃ natthi, mayāpi	3397	
PA_atk-s05_13a3:3397_7	nipphalarukkhena viya bhavitabba”nti phalarukkhaṃ ārammaṇaṃ katvā rukkhamūle ṭhitakova	3397	
PA_atk-s05_13a3:3397_8	tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ nibbattetvā “viddhaṃsitā	3397	
PA_atk-s05_13a3:3397_9	dāni me mātukucchikuṭikā, chinnā tīsu bhavesu paṭisandhi, sodhitā saṃsāraukkārabhūmi,	3397	
PA_atk-s05_13a3:3397_10	sosito mayā assusamuddo, bhinno aṭṭhipākāro, natthi me puna paṭisandhī”ti āvajjento	33971	
PA_atk-s05_13a3:3397_11	sabbālaṅkārapaṭimaṇḍitova aṭṭhāsi.	33971	
PA_atk-s05_13a3:3398_0	Atha naṃ amaccā āhaṃsu “atibahuṃ ṭhitattha, mahārājā”ti. “Na mayaṃ mahārājāno, paccekabuddhā	3398	
PA_atk-s05_13a3:3398_1	nāma maya”nti. “Paccekabuddhā nāma tumhādisā na honti, devā”ti. “Atha kīdisā hontī”ti?	3398	
PA_atk-s05_13a3:3398_2	“Oropitakesamassukāsāvavatthapaṭicchannā kule vā gaṇe vā alaggā vātacchinnavalāhakarāhumuttacandamaṇḍalapaṭibhāgā	3398	
PA_atk-s05_13a3:3398_3	himavante nandamūlakapabbhāre vasanti, evarūpā deva, paccekabuddhā”ti. Tasmiṃ khaṇe	3398	
PA_atk-s05_13a3:3398_4	rājā hatthaṃ ukkhipitvā sīsaṃ parāmasi, tāvadevassa gihiliṅgaṃ antaradhāyi, samaṇaliṅgaṃ pāturahosi.	3398	
PA_atk-s05_13a3:3399	“Ticīvarañca patto ca, vāsi sūci ca bandhanaṃ;	339	
PA_atk-s05_13a3:3400	Parissāvanena aṭṭhete, yuttayogassa bhikkhuno”ti. –	340	
PA_atk-s05_13a3:3401	Evaṃ vuttā samaṇaparikkhārā kāyapaṭibaddhāva ahesuṃ. So ākāse ṭhatvā mahājanassa ovādaṃ datvā anilapathena uttarahimavante nandamūlakapabbhārameva agamāsi.	340	
PA_atk-s05_13a3:3402_0	Gandhāraraṭṭhepi takkasilanagare naggaji nāma rājā uparipāsāde pallaṅkamajjhagato	3402	
PA_atk-s05_13a3:3402_1	ekaṃ itthiṃ ekekahatthe ekekaṃ maṇivalayaṃ piḷandhitvā avidūre nisīditvā gandhaṃ	3402	
PA_atk-s05_13a3:3402_2	pisamānaṃ disvā “etāni valayāni ekekabhāvena na ghaṭṭenti na viravantī”ti olokento	3402	
PA_atk-s05_13a3:3402_3	nisīdi. Atha sā dakkhiṇahatthato valayaṃ vāmahattheyeva piḷandhitvā dakkhiṇahatthena	3402	
PA_atk-s05_13a3:3402_4	gandhaṃ saṅkaḍḍhitvā pisituṃ ārabhi, vāmahatthe valayaṃ dutiyaṃ āgamma ghaṭṭiyamānaṃ	3402	
PA_atk-s05_13a3:3402_5	saddamakāsi. Rājā tāni dve valayāni aññamaññaṃ ghaṭṭentāni viravantāni disvā cintesi	3402	
PA_atk-s05_13a3:3402_6	“idaṃ valayaṃ ekekakāle na ghaṭṭesi, dutiyaṃ āgamma ghaṭṭeti, saddaṃ karoti, evameva	3402	
PA_atk-s05_13a3:3402_7	ime sattāpi ekekā na ghaṭṭenti na vivadanti, dve tayo hutvā aññamaññaṃ ghaṭṭenti,	3402	
PA_atk-s05_13a3:3402_8	kalahaṃ karonti. Ahaṃ pana kasmīragandhāresu dvīsu rajjesu raṭṭhavāsino vicāremi,	3402	
PA_atk-s05_13a3:3402_9	mayāpi ekavalayasadisena hutvā paraṃ avicāretvā attānameva vicārentena vasituṃ vaṭṭatī”ti	3402	
PA_atk-s05_13a3:3402_10	saṅghaṭṭanavalayaṃ ārammaṇaṃ katvā yathānisinnova tīṇi lakkhaṇāni sallakkhetvā vipassanaṃ	34021	
PA_atk-s05_13a3:3402_11	vaḍḍhetvā paccekabodhiñāṇaṃ nibbattesi. Sesaṃ purimasadisameva.	34021	
PA_atk-s05_13a3:3403_0	Videharaṭṭhe mithilanagare nimi nāma rājā bhuttapātarāso amaccagaṇaparivuto vivaṭasīhapañjarena	3403	
PA_atk-s05_13a3:3403_1	antaravīthiṃ pekkhamāno aṭṭhāsi. Atheko seno sūnāpaṇato maṃsapesiṃ gahetvā ākāsaṃ	3403	
PA_atk-s05_13a3:3403_2	pakkhandi. Tamenaṃ ito cito ca gijjhādayo sakuṇā samparivāretvā āhārahetu tuṇḍena	3403	
PA_atk-s05_13a3:3403_3	vijjhantā pakkhehi paharantā pādehi maddantā agamaṃsu. So attano vadhaṃ asahamāno	3403	
PA_atk-s05_13a3:3403_4	taṃ maṃsaṃ chaḍḍesi. Añño gaṇhi, sakuṇā imaṃ muñcitvā taṃ anubandhiṃsu. Tenapi vissaṭṭhaṃ	3403	
PA_atk-s05_13a3:3403_5	añño aggahesi, tampi tatheva viheṭhesuṃ. Rājā te sakuṇe disvā cintesi “yo yo maṃsapesiṃ	3403	
PA_atk-s05_13a3:3403_6	gaṇhi, tassa tasseva dukkhaṃ, yo yo taṃ vissajjesi, tassa tasseva sukhaṃ, imepi pañca	3403	
PA_atk-s05_13a3:3403_7	kāmaguṇe yo yo gaṇhāti, tassa tasseva dukkhaṃ, itarassa sukhaṃ, ime hi bahūnaṃ sādhāraṇā,	3403	
PA_atk-s05_13a3:3403_8	mayhaṃ kho pana soḷasa itthisahassāni, mayā vissaṭṭhamaṃsapiṇḍena viya senena pañca	3403	
PA_atk-s05_13a3:3403_9	kāmaguṇe pahāya sukhitena bhavituṃ vaṭṭatī”ti. So yoniso manasi karonto yathāṭhitova	3403	
PA_atk-s05_13a3:3403_10	tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ nibbattesi. Sesaṃ purimasadisameva.	34031	
PA_atk-s05_13a3:3404_0	Uttarapañcālaraṭṭhe kapilanagare dummukho nāma rājā bhuttapātarāso sabbālaṅkārapaṭimaṇḍito	3404	
PA_atk-s05_13a3:3404_1	amaccagaṇaparivuto vivaṭasīhapañjare rājaṅgaṇaṃ olokento aṭṭhāsi. Tasmiṃ khaṇe gopālakā	3404	
PA_atk-s05_13a3:3404_2	vajadvāraṃ vivariṃsu, usabhā vajato nikkhamitvā kilesavasena ekaṃ gāviṃ anubandhiṃsu.	3404	
PA_atk-s05_13a3:3404_3	Tattheko tikhiṇasiṅgo mahāusabho aññaṃ usabhaṃ āgacchantaṃ disvā kilesamaccherābhibhūto	3404	
PA_atk-s05_13a3:3404_4	tikhiṇena siṅgena antarasatthimhi pahari. Tassa pahāramukhena antāni nikkhamiṃsu,	3404	
PA_atk-s05_13a3:3404_5	so tattheva jīvitakkhayaṃ pāpuṇi. Rājā taṃ disvā cintesi “ime sattā tiracchānagate	3404	
PA_atk-s05_13a3:3404_6	ādiṃ katvā kilesavasena dukkhaṃ pāpuṇanti, ayaṃ usabho kilesaṃ nissāya jīvitakkhayaṃ	3404	
PA_atk-s05_13a3:3404_7	patto, aññepi sattā kileseheva kampanti, mayā imesaṃ sattānaṃ kampanakilese pahātuṃ	3404	
PA_atk-s05_13a3:3404_8	vaṭṭatī”ti. So ṭhitakova tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ	3404	
PA_atk-s05_13a3:3404_9	nibbattesi. Sesaṃ purimasadisameva.	3404	
PA_atk-s05_13a3:3405_0	Athekadivasaṃ cattāro paccekabuddhā bhikkhācāravelaṃ sallakkhetvā nandamūlakapabbhārā	3405	
PA_atk-s05_13a3:3405_1	nikkhamma anotattadahe nāgalatādantakaṭṭhaṃ khāditvā katasarīrapaṭijagganā manosilātale	3405	
PA_atk-s05_13a3:3405_2	ṭhatvā nivāsetvā pattacīvaramādāya iddhiyā ākāse uppatitvā pañcavaṇṇavalāhake maddamānā	3405	
PA_atk-s05_13a3:3405_3	gantvā bārāṇasinagaradvāragāmakassa avidūre otaritvā ekasmiṃ phāsukaṭṭhāne cīvaraṃ	3405	
PA_atk-s05_13a3:3405_4	pārupitvā pattaṃ gahetvā dvāragāmaṃ pavisitvā piṇḍāya carantā bodhisattassa gehadvāraṃ	3405	
PA_atk-s05_13a3:3405_5	sampāpuṇiṃsu. Bodhisatto te disvā tuṭṭhacitto hutvā gehaṃ pavesetvā paññattāsane	3405	
PA_atk-s05_13a3:3405_6	nisīdāpetvā dakkhiṇodakaṃ datvā paṇītena khādanīyena bhojanīyena parivisitvā ekamantaṃ	3405	
PA_atk-s05_13a3:3405_7	nisīditvā saṅghattheraṃ vanditvā “bhante, tumhākaṃ pabbajjā ativiya sobhati, vippasannāni	3405	
PA_atk-s05_13a3:3405_8	vo indriyāni, parisuddho chavivaṇṇo, kiṃ nu kho ārammaṇaṃ disvā tumhe imaṃ bhikkhācariyapabbajjaṃ	3405	
PA_atk-s05_13a3:3405_9	upagatā”ti pucchi. Yathā ca saṅghattheraṃ, evaṃ sesepi upasaṅkamitvā pucchi. Athassa	3405	
PA_atk-s05_13a3:3405_10	te cattāropi janā “ahaṃ asukanagare asukaraṭṭhe asukarājā nāma hutvā”tiādinā nayena	34051	
PA_atk-s05_13a3:3405_11	attano attano abhinikkhamanavatthūni kathetvā paṭipāṭiyā ekekaṃ gāthamāhaṃsu –	34051	
PA_atk-s05_13a3:3407	“Ambāhamaddaṃ vanamantarasmiṃ, nilobhāsaṃ phalitaṃ saṃvirūḷhaṃ;	340	
PA_atk-s05_13a3:3408	Tamaddasaṃ phalahetu vibhaggaṃ, taṃ disvā bhikkhācariyaṃ carāmi.	340	
PA_atk-s05_13a3:3410	“Selaṃ sumaṭṭhaṃ naravīraniṭṭhitaṃ, nārī yugaṃ dhārayi appasaddaṃ;	341	
PA_atk-s05_13a3:3411	Dutiyañca āgamma ahosi saddo, taṃ disvā bhikkhācariyaṃ carāmi.	341	
PA_atk-s05_13a3:3413	“Dijā dijaṃ kuṇapamāharantaṃ, ekaṃ samānaṃ bahukā samecca;	341	
PA_atk-s05_13a3:3414	Āhārahetū paripātayiṃsu, taṃ disvā bhikkhācariyaṃ carāmi.	341	
PA_atk-s05_13a3:3416	“Usabhāhamaddaṃ yūthassa majjhe, calakkakuṃ vaṇṇabalūpapannaṃ;	341	
PA_atk-s05_13a3:3417	Tamaddasaṃ kāmahetu vitunnaṃ, taṃ disvā bhikkhācariyaṃ carāmī”ti.	341	
PA_atk-s05_13a3:3418_0	Tattha ambāhamaddanti ambarukkhaṃ ahaṃ addasaṃ. Vanamantarasminti vanaantare, ambavanamajjheti	3418	
PA_atk-s05_13a3:3418_1	attho. Saṃvirūḷhanti suvaḍḍhitaṃ. Tamaddasanti taṃ uyyānato nikkhanto phalahetu vibhaggaṃ	3418	
PA_atk-s05_13a3:3418_2	puna addasaṃ. Taṃ disvāti taṃ phalahetu vibhaggaṃ disvā paṭiladdhasaṃvego paccekabodhiñāṇaṃ	3418	
PA_atk-s05_13a3:3418_3	nibbattetvā imaṃ bhikkhācariyapabbajjaṃ upagatosmi, tasmā bhikkhācariyaṃ carāmīti.	3418	
PA_atk-s05_13a3:3418_4	Idaṃ so phalahetu vibhaggaṃ ambarukkhaṃ dassanato paṭṭhāya sabbaṃ cittācāraṃ kathesi.	3418	
PA_atk-s05_13a3:3418_5	Sesānaṃ vissajjanesupi eseva nayo. Ayaṃ panettha anuttānapadavaṇṇanā – selanti maṇivalayaṃ.	3418	
PA_atk-s05_13a3:3418_6	Naravīraniṭṭhitanti vīranarehi niṭṭhitaṃ, paṇḍitapurisehi katanti attho. Yuganti	3418	
PA_atk-s05_13a3:3418_7	ekekasmiṃ ekekaṃ katvā ekaṃ valayayugaḷaṃ. Dijā dijanti gahitamaṃsapiṇḍaṃ dijaṃ avasesadijā.	3418	
PA_atk-s05_13a3:3418_8	Kuṇapamāharantanti maṃsapiṇḍaṃ ādāya āharantaṃ. Sameccāti samāgantvā sannipatitvā.	3418	
PA_atk-s05_13a3:3418_9	Paripātayiṃsūti koṭṭentā anubandhiṃsu. Usabhāhamaddanti usabhaṃ ahaṃ addasaṃ. Calakkakunti calakkakudhaṃ.	3418	
PA_atk-s05_13a3:3419_0	Bodhisatto ekekaṃ gāthaṃ sutvā “sādhu, bhante, tumhākameva taṃ ārammaṇaṃ anurūpa”nti	3419	
PA_atk-s05_13a3:3419_1	ekekassa paccekabuddhassa thutiṃ akāsi. Tañca pana catūhi janehi desitaṃ dhammakathaṃ	3419	
PA_atk-s05_13a3:3419_2	sutvā gharāvāse anapekkho hutvā pakkantesu paccekabuddhesu bhuttapātarāso sukhanisinno	3419	
PA_atk-s05_13a3:3419_3	bhariyaṃ āmantetvā “bhadde, ete cattāro paccekabuddhā rajjaṃ pahāya pabbajitvā akiñcanā	3419	
PA_atk-s05_13a3:3419_4	apalibodhā pabbajjāsukhena vītināmenti, ahaṃ pana bhatiyā jīvikaṃ kappemi, kiṃ me	3419	
PA_atk-s05_13a3:3419_5	gharāvāsena, tvaṃ puttake saṅgaṇhantī gehe vasā”ti vatvā dve gāthā abhāsi –	3419	
PA_atk-s05_13a3:3421	“Karaṇḍako kaliṅgānaṃ, gandhārānañca naggaji;	342	
PA_atk-s05_13a3:3422	Nimirājā videhānaṃ, pañcālānañca dummukho;	342	
PA_atk-s05_13a3:3423	Ete raṭṭhāni hitvāna, pabbajiṃsu akiñcanā.	342	
PA_atk-s05_13a3:3425	“Sabbepime devasamā samāgatā, aggī yathā pajjalito tathevime;	342	
PA_atk-s05_13a3:3426	Ahampi eko carissāmi bhaggavi, hitvāna kāmāni yathodhikānī”ti.	342	
PA_atk-s05_13a3:3427_0	Tāsaṃ attho – bhadde, esa saṅghatthero paccekabuddho dantapure nāma nagare karaṇḍako	3427	
PA_atk-s05_13a3:3427_1	nāma kaliṅgānaṃ janapadassa rājā, dutiyo takkasilanagare naggaji nāma gandhārānaṃ	3427	
PA_atk-s05_13a3:3427_2	janapadassa rājā, tatiyo mithilanagare nimi nāma videhānaṃ janapadassa rājā, catuttho	3427	
PA_atk-s05_13a3:3427_3	kapilanagare dummukho nāma uttarapañcālānaṃ janapadassa rājā, ete evarūpāni raṭṭhāni	3427	
PA_atk-s05_13a3:3427_4	hitvā akiñcanā hutvā pabbajiṃsu. Sabbepimeti ime pana sabbepi visuddhidevehi purimapaccekabuddhehi	3427	
PA_atk-s05_13a3:3427_5	samānā ekato samāgatā. Aggī yathāti yathā hi aggi pajjalito obhāsati. Tathevimeti	3427	
PA_atk-s05_13a3:3427_6	imepi tatheva sīlādīhi pañcahi guṇehi obhāsanti. Yathā ete, tathā ahampi pabbajitvā	3427	
PA_atk-s05_13a3:3427_7	eko carissāmīti attho. Bhaggavīti bhariyaṃ ālapati. Hitvāna kāmānīti rūpādayo vatthukāme	3427	
PA_atk-s05_13a3:3427_8	hitvā. Yathodhikānīti attano odhivasena ṭhitāni. Idaṃ vuttaṃ hoti – rūpādiodhivasena	3427	
PA_atk-s05_13a3:3427_9	yathāṭhite kāme pahāya ahampi pabbajitvā eko carissāmīti. “Yatodhikānī”tipi pāṭho,	3427	
PA_atk-s05_13a3:3427_10	tassattho – yato uparato odhi etesanti yatodhikāni, uparatakoṭṭhāsāni. Pabbajissāmīti	34271	
PA_atk-s05_13a3:3427_11	cintitakālato paṭṭhāya hi kilesakāmānaṃ eko koṭṭhāso uparato nāma hoti niruddho,	34271	
PA_atk-s05_13a3:3427_12	tassa vatthubhūto kāmakoṭṭhāsopi uparatova hotīti.	34271	
PA_atk-s05_13a3:3428	Sā tassa kathaṃ sutvā “mayhampi kho sāmi, paccekabuddhānaṃ dhammakathaṃ sutakālato paṭṭhāya agāre cittaṃ na saṇṭhātī”ti vatvā imaṃ gāthamāha –	342	
PA_atk-s05_13a3:3430	“Ayameva kālo na hi añño atthi, anusāsitā me na bhaveyya pacchā;	343	
PA_atk-s05_13a3:3431	Ahampi ekā carissāmi bhaggava, sakuṇīva muttā purisassa hatthā”ti.	343	
PA_atk-s05_13a3:3432_0	Tattha anusāsitā me na bhaveyya pacchāti anusāsako ovādako na bhaveyya dullabhattā	3432	
PA_atk-s05_13a3:3432_1	ovādakānaṃ, tasmā ayameva pabbajituṃ kālo, na hi añño atthīti dasseti. Sakuṇīva muttāti	3432	
PA_atk-s05_13a3:3432_2	yathā sākuṇikena gahetvā sakuṇapacchiyaṃ khittāsu sakuṇīsu tassa hatthato muttā ekā	3432	
PA_atk-s05_13a3:3432_3	sakuṇī anilapathaṃ laṅghayitvā yathārucitaṭṭhānaṃ gantvā ekikāva careyya, tathā ahampi	3432	
PA_atk-s05_13a3:3432_4	tava hatthato muttā ekikā carissāmīti sayampi pabbajitukāmā hutvā evamāha.	3432	
PA_atk-s05_13a3:3433_0	Bodhisatto tassā kathaṃ sutvā tuṇhī ahosi. Sā pana bodhisattaṃ vañcetvā puretaraṃ	3433	
PA_atk-s05_13a3:3433_1	pabbajitukāmā “sāmi, pānīyatitthaṃ gamissāmi, dārake olokehī”ti ghaṭaṃ ādāya gacchantī	3433	
PA_atk-s05_13a3:3433_2	viya palāyitvā nagarasāmante tāpasānaṃ santike gantvā pabbaji. Bodhisatto tassā anāgamanaṃ	3433	
PA_atk-s05_13a3:3433_3	ñatvā sayaṃ dārake posesi. Aparabhāge tesu thokaṃ vaḍḍhitvā attano ayānayajānanasamatthataṃ	3433	
PA_atk-s05_13a3:3433_4	sampattesu tesaṃ vīmaṃsanatthaṃ ekadivasaṃ bhattaṃ pacanto thokaṃ uttaṇḍulaṃ paci,	3433	
PA_atk-s05_13a3:3433_5	ekadivasaṃ thokaṃ kilinnaṃ, ekadivasaṃ supakkaṃ, ekadivasaṃ atikilinnaṃ, ekadivasaṃ	3433	
PA_atk-s05_13a3:3433_6	aloṇakaṃ, ekadivasaṃ atiloṇakaṃ. Dārakā “tāta, ajja bhattaṃ uttaṇḍulaṃ, ajja kilinnaṃ,	3433	
PA_atk-s05_13a3:3433_7	ajja supakkaṃ, ajja atikilinnaṃ, ajja aloṇakaṃ, ajja atiloṇaka”nti āhaṃsu. Taṃ sutvā	3433	
PA_atk-s05_13a3:3433_8	bodhisatto “āma, tātā”ti vatvā cintesi “ime dārakā idāni āmapakkaloṇikaatiloṇikāni	3433	
PA_atk-s05_13a3:3433_9	jānanti, attano dhammatāya jīvituṃ sakkhissanti, mayā pabbajituṃ vaṭṭatī”ti. Atha	3433	
PA_atk-s05_13a3:3433_10	te dārake ñātakānaṃ datvā paṭicchāpetvā “ammatātā, ime dārake sādhukaṃ posethā”ti	34331	
PA_atk-s05_13a3:3433_11	vatvā so ñātakānaṃ paridevantānaññeva nagarā nikkhamitvā isipabbajjaṃ pabbajitvā	34331	
PA_atk-s05_13a3:3433_12	nagarassa sāmanteyeva vasi.	34331	
PA_atk-s05_13a3:3434_0	Atha naṃ ekadivasaṃ bārāṇasiyaṃ bhikkhāya carantaṃ paribbājikā disvā vanditvā “ayya,	3434	
PA_atk-s05_13a3:3434_1	dārakā te nāsitā maññe”ti āha. Mahāsatto “nāhaṃ dārake nāsemi, tesaṃ attano ayānayajānanakāle	3434	
PA_atk-s05_13a3:3434_2	pabbajitomhi, tvaṃ tesaṃ acintetvā pabbajjāya abhiramā”ti vatvā osānagāthamāha –	3434	
PA_atk-s05_13a3:3436	“Āmaṃ pakkañca jānanti, atho loṇaṃ aloṇakaṃ;	343	
PA_atk-s05_13a3:3437	Tamahaṃ disvāna pabbajiṃ, careva tvaṃ carāmaha”nti.	343	
PA_atk-s05_13a3:3438	Tattha tamahanti taṃ ahaṃ dārakānaṃ kiriyaṃ disvā pabbajito. Careva tvaṃ carāmahanti tvampi bhikkhācariyameva cara, ahampi bhikkhācariyameva carissāmīti.	343	
PA_atk-s05_13a3:3439_0	Iti so paribbājikaṃ ovaditvā uyyojesi. Sāpi ovādaṃ gahetvā mahāsattaṃ vanditvā yathārucitaṃ	3439	
PA_atk-s05_13a3:3439_1	ṭhānaṃ gatā. Ṭhapetvā kira taṃ divasaṃ na te puna aññamaññaṃ addasaṃsu. Bodhisatto	3439	
PA_atk-s05_13a3:3439_2	ca jhānābhiññaṃ nibbattetvā brahmalokūpago ahosi.	3439	
PA_atk-s05_13a3:3440_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	3440	
PA_atk-s05_13a3:3440_1	te pañcasatā bhikkhū arahatte patiṭṭhahiṃsu. Tadā dhītā uppalavaṇṇā ahosi, putto	3440	
PA_atk-s05_13a3:3440_2	rāhulakumāro, paribbājikā rāhulamātā, paribbājako pana ahameva ahosinti.	3440	
PA_atk-s05_13a3:3441	Kumbhakārajātakavaṇṇanā tatiyā.	344	
PA_atk-s05_13a3:3443	[409] 4. Daḷhadhammajātakavaṇṇanā	344	
PA_atk-s05_13a3:3444_0	Ahaṃ ce daḷhadhammassāti idaṃ satthā kosambiṃ nissāya ghositārāme viharanto udenassa	3444	
PA_atk-s05_13a3:3444_1	rañño bhaddavatikaṃ hatthiniṃ ārabbha kathesi. Tassā pana hatthiniyā laddhavidhānañca	3444	
PA_atk-s05_13a3:3444_2	udenassa rājavaṃso ca mātaṅgajātake āvi bhavissati. Ekadivasaṃ pana sā hatthinī nagarā	3444	
PA_atk-s05_13a3:3444_3	nikkhamantī bhagavantaṃ pātova ariyagaṇaparivutaṃ anomāya buddhasiriyā nagaraṃ piṇḍāya	3444	
PA_atk-s05_13a3:3444_4	pavisantaṃ disvā tathāgatassa pādamūle nipajjitvā “bhagavā sabbaññu sabbalokanittharaṇa	3444	
PA_atk-s05_13a3:3444_5	udeno vaṃsarājā maṃ taruṇakāle kammaṃ nittharituṃ samatthakāle ‘imaṃ nissāya mayā	3444	
PA_atk-s05_13a3:3444_6	jīvitañca rajjañca devī ca laddhā’ti piyāyitvā mahantaṃ parihāraṃ adāsi, sabbālaṅkārehi	3444	
PA_atk-s05_13a3:3444_7	alaṅkaritvā ṭhitaṭṭhānaṃ gandhena paribhaṇḍaṃ kāretvā matthake suvaṇṇatārakakhacitavitānaṃ	3444	
PA_atk-s05_13a3:3444_8	bandhāpetvā samantā citrasāṇiṃ parikkhipāpetvā gandhatelena dīpaṃ jālāpetvā dhūmataṭṭakaṃ	3444	
PA_atk-s05_13a3:3444_9	ṭhapāpetvā karīsachaḍḍanaṭṭhāne suvaṇṇakaṭāhaṃ patiṭṭhapāpetvā maṃ cittattharaṇapiṭṭhe	3444	
PA_atk-s05_13a3:3444_10	ṭhapesi, rājārahañca me nānaggarasabhojanaṃ dāpesi. Idāni pana me mahallakakāle kammaṃ	34441	
PA_atk-s05_13a3:3444_11	nittharituṃ asamatthakāle sabbaṃ taṃ parihāraṃ acchindi, anāthā nippaccayā hutvā	34441	
PA_atk-s05_13a3:3444_12	araññe ketakāni khādantī jīvāmi, aññaṃ mayhaṃ paṭisaraṇaṃ natthi, udenaṃ mama guṇaṃ	34441	
PA_atk-s05_13a3:3444_13	sallakkhāpetvā porāṇakaparihāraṃ me paṭipākatikaṃ kāretha bhagavā”ti paridevamānā tathāgataṃ yāci.	34441	
PA_atk-s05_13a3:3445_0	Satthā “gaccha tvaṃ, ahaṃ te rañño kathetvā yasaṃ paṭipākatikaṃ kāressāmī”ti vatvā	3445	
PA_atk-s05_13a3:3445_1	rañño nivesanadvāraṃ agamāsi. Rājā tathāgataṃ antonivesanaṃ pavesetvā buddhappamukhassa	3445	
PA_atk-s05_13a3:3445_2	saṅghassa mahādānaṃ pavattesi. Satthā bhattakiccapariyosāne anumodanaṃ karonto “mahārāja,	3445	
PA_atk-s05_13a3:3445_3	bhaddavatikā kaha”nti pucchi. “Na jānāmi, bhante”ti. “Mahārāja, upakārakānaṃ yasaṃ	3445	
PA_atk-s05_13a3:3445_4	datvā mahallakakāle gahetuṃ nāma na vaṭṭati, kataññunā katavedinā bhavituṃ vaṭṭati.	3445	
PA_atk-s05_13a3:3445_5	Bhaddavatikā idāni mahallikā jarājiṇṇā anāthā hutvā araññe ketakāni khādantī jīvati,	3445	
PA_atk-s05_13a3:3445_6	taṃ jiṇṇakāle anāthaṃ kātuṃ tumhākaṃ ayutta”nti bhaddavatikāya guṇaṃ kathetvā “sabbaṃ	3445	
PA_atk-s05_13a3:3445_7	porāṇakaparihāraṃ paṭipākatikaṃ karohī”ti vatvā pakkāmi. Rājā tathā akāsi. “Tathāgatena	3445	
PA_atk-s05_13a3:3445_8	kira bhaddavatikāya guṇaṃ kathetvā porāṇakayaso paṭipākatiko kārito”ti sakalanagaraṃ	3445	
PA_atk-s05_13a3:3445_9	patthari, bhikkhusaṅghepi sā pavatti pākaṭā jātā. Atha bhikkhū dhammasabhāyaṃ kathaṃ	3445	
PA_atk-s05_13a3:3445_10	samuṭṭhāpesuṃ “āvuso, satthārā kira bhaddavatikāya guṇaṃ kathetvā porāṇakayaso paṭipākatiko	34451	
PA_atk-s05_13a3:3445_11	kārito”ti. Satthā āgantvā “kāya nuttha, bhikkhave, etarahi kathāya sannisinnā”ti	34451	
PA_atk-s05_13a3:3445_12	pucchitvā “imāya nāmā”ti vutte “na, bhikkhave, idāneva, pubbepi tathāgato etissā	34451	
PA_atk-s05_13a3:3445_13	guṇaṃ kathetvā naṭṭhayasaṃ paṭipākatikaṃ kāresiyevā”ti vatvā atītaṃ āhari.	34451	
PA_atk-s05_13a3:3446_0	Atīte bārāṇasiyaṃ daḷhadhammo nāma rājā rajjaṃ kāresi. Tadā bodhisatto amaccakule	3446	
PA_atk-s05_13a3:3446_1	nibbattitvā vayappatto taṃ rājānaṃ upaṭṭhahi. So tassa santikā mahantaṃ yasaṃ labhitvā	3446	
PA_atk-s05_13a3:3446_2	amaccaratanaṭṭhāne aṭṭhāsi. Tadā tassa rañño ekā oṭṭhibyādhi hatthinī thāmabalasampannā	3446	
PA_atk-s05_13a3:3446_3	mahabbalā ahosi. Sā ekadivasaṃ yojanasataṃ gacchati, rañño dūteyyaharaṇakiccaṃ karoti,	3446	
PA_atk-s05_13a3:3446_4	saṅgāme yuddhaṃ katvā sattu maddanaṃ karoti. Rājā “ayaṃ me bahūpakārā”ti tassā sabbālaṅkāraṃ	3446	
PA_atk-s05_13a3:3446_5	datvā udenena bhaddavatikāya dinnasadisaṃ sabbaṃ parihāraṃ dāpesi. Athassā jiṇṇadubbalakāle	3446	
PA_atk-s05_13a3:3446_6	rājā sabbaṃ yasaṃ gaṇhi. Sā tato paṭṭhāya anāthā hutvā araññe tiṇapaṇṇāni khādantī	3446	
PA_atk-s05_13a3:3446_7	jīvati. Athekadivasaṃ rājakule bhājanesu appahontesu rājā kumbhakāraṃ pakkosāpetvā	3446	
PA_atk-s05_13a3:3446_8	“bhājanāni kira nappahontī”ti āha. “Gomayāharaṇayānake yojetuṃ goṇe na labhāmi, devā”ti.	3446	
PA_atk-s05_13a3:3446_9	Rājā tassa kathaṃ sutvā “amhākaṃ oṭṭhibyādhi kaha”nti pucchi. “Attano dhammatāya	3446	
PA_atk-s05_13a3:3446_10	carati, devā”ti. Rājā “ito paṭṭhāya taṃ yojetvā gomayaṃ āharā”ti taṃ kumbhakārassa	34461	
PA_atk-s05_13a3:3446_11	adāsi. Kumbhakāro “sādhu, devā”ti tathā akāsi.	34461	
PA_atk-s05_13a3:3447_0	Athekadivasaṃ sā nagarā nikkhamamānā nagaraṃ pavisantaṃ bodhisattaṃ disvā vanditvā	3447	
PA_atk-s05_13a3:3447_1	tassa pādamūle nipajjitvā paridevamānā “sāmi, rājā maṃ ‘taruṇakāle bahūpakārā’ti	3447	
PA_atk-s05_13a3:3447_2	sallakkhetvā mahantaṃ yasaṃ datvā idāni mahallakakāle sabbaṃ acchinditvā mayi cittampi	3447	
PA_atk-s05_13a3:3447_3	na karoti, ahaṃ pana anāthā araññe tiṇapaṇṇāni khādantī jīvāmi, evaṃ dukkhappattaṃ	3447	
PA_atk-s05_13a3:3447_4	maṃ idāni yānake yojetuṃ kumbhakārassa adāsi, ṭhapetvā tumhe aññaṃ mayhaṃ paṭisaraṇaṃ	3447	
PA_atk-s05_13a3:3447_5	natthi, mayā rañño katūpakāraṃ tumhe jānātha, sādhu idāni me naṭṭhaṃ yasaṃ paṭipākatikaṃ	3447	
PA_atk-s05_13a3:3447_6	karothā”ti vatvā tisso gāthā abhāsi –	3447	
PA_atk-s05_13a3:3449	“Ahaṃ ce daḷhadhammassa, vahantī nābhirādhayiṃ;	344	
PA_atk-s05_13a3:3450	Dharantī urasi sallaṃ, yuddhe vikkantacārinī.	345	
PA_atk-s05_13a3:3452	“Nūna rājā na jānāti, mama vikkamaporisaṃ;	345	
PA_atk-s05_13a3:3453	Saṅgāme sukatantāni, dūtavippahitāni ca.	345	
PA_atk-s05_13a3:3455	“Sā nūnāhaṃ marissāmi, abandhu aparāyinī;	345	
PA_atk-s05_13a3:3456	Tadā hi kumbhakārassa, dinnā chakaṇahārikā”ti.	345	
PA_atk-s05_13a3:3457_0	Tattha vahantīti dūteyyaharaṇaṃ saṅgāme balakoṭṭhakabhindanaṃ taṃ taṃ kiccaṃ vahantī	3457	
PA_atk-s05_13a3:3457_1	nittharantī. Dharantī urasi sallanti urasmiṃ baddhaṃ kaṇḍaṃ vā asiṃ vā sattiṃ vā	3457	
PA_atk-s05_13a3:3457_2	yuddhakāle sattūnaṃ upari abhiharantī. Vikkantacārinīti vikkamaṃ parakkamaṃ katvā	3457	
PA_atk-s05_13a3:3457_3	parabalavijayena yuddhe vikkantagāminī. Idaṃ vuttaṃ hoti – sace sāmi, ahaṃ imāni	3457	
PA_atk-s05_13a3:3457_4	kiccāni karontī rañño daḷhadhammassa cittaṃ nārādhayiṃ na paritosesiṃ, ko dāni añño	3457	
PA_atk-s05_13a3:3457_5	tassa cittaṃ ārādhayissatīti.	3457	
PA_atk-s05_13a3:3458_0	Mama vikkamaporisanti mayā kataṃ purisaparakkamaṃ. Sukatantānīti sukatāni. Yathā	3458	
PA_atk-s05_13a3:3458_1	hi kammāneva kammantāni, vanāneva vanantāni, evamidha sukatāneva “sukatantānī”ti	3458	
PA_atk-s05_13a3:3458_2	vuttāni. Dūtavippahitāni cāti gale paṇṇaṃ bandhitvā “asukarañño nāma dehī”ti pahitāya	3458	
PA_atk-s05_13a3:3458_3	mayā ekadivaseneva yojanasataṃ gantvā katāni dūtapesanāni ca. Nūna rājā na jānātīti	3458	
PA_atk-s05_13a3:3458_4	nūna tumhākaṃ esa rājā etāni mayā katāni kiccāni na jānāti. Aparāyinīti appatiṭṭhā	3458	
PA_atk-s05_13a3:3458_5	appaṭisaraṇā. Tadā hīti tathā hi, ayameva vā pāṭho. Dinnāti ahaṃ raññā chakaṇahārikā	3458	
PA_atk-s05_13a3:3458_6	katvā kumbhakārassa dinnāti.	3458	
PA_atk-s05_13a3:3459_0	Bodhisatto tassā kathaṃ sutvā “tvaṃ mā soci, ahaṃ rañño kathetvā tava yasaṃ paṭipākatikaṃ	3459	
PA_atk-s05_13a3:3459_1	karissāmī”ti taṃ samassāsetvā nagaraṃ pavisitvā bhuttapātarāso rañño santikaṃ gantvā	3459	
PA_atk-s05_13a3:3459_2	kathaṃ samuṭṭhāpetvā “mahārāja, nanu tumhākaṃ asukā nāma oṭṭhibyādhi asukaṭṭhāne	3459	
PA_atk-s05_13a3:3459_3	ca asukaṭṭhāne ca ure sallaṃ bandhitvā saṅgāmaṃ nitthari, asukadivasaṃ nāma gīvāya	3459	
PA_atk-s05_13a3:3459_4	paṇṇaṃ bandhitvā pesitā yojanasataṃ agamāsi, tumhepissā mahantaṃ yasaṃ adattha, sā	3459	
PA_atk-s05_13a3:3459_5	idāni kaha”nti pucchi. “Tamahaṃ kumbhakārassa gomayaharaṇatthāya adāsi”nti. Atha	3459	
PA_atk-s05_13a3:3459_6	naṃ bodhisatto “ayuttaṃ kho, mahārāja, tumhākaṃ taṃ kumbhakārassa yānake yojanatthāya	3459	
PA_atk-s05_13a3:3459_7	dātu”nti vatvā rañño ovādavasena catasso gāthā abhāsi –	3459	
PA_atk-s05_13a3:3461	“Yāvatāsīsatī poso, tāvadeva pavīṇati;	346	
PA_atk-s05_13a3:3462	Atthāpāye jahanti naṃ, oṭṭhibyādhiṃva khattiyo.	346	
PA_atk-s05_13a3:3464	“Yo pubbe katakalyāṇo, katattho nāvabujjhati;	346	
PA_atk-s05_13a3:3465	Atthā tassa palujjanti, ye honti abhipatthitā.	346	
PA_atk-s05_13a3:3467	“Yo pubbe katakalyāṇo, katattho manubujjhati;	346	
PA_atk-s05_13a3:3468	Atthā tassa pavaḍḍhanti, ye honti abhipatthikā.	346	
PA_atk-s05_13a3:3470	“Taṃ vo vadāmi bhaddante, yāvantettha samāgatā;	347	
PA_atk-s05_13a3:3471	Sabbe kataññuno hotha, ciraṃ saggamhi ṭhassathā”ti.	347	
PA_atk-s05_13a3:3472_0	Tattha paṭhamagāthāya tāva attho – idhekacco aññāṇajātiko poso yāvatāsīsatī, yāva	3472	
PA_atk-s05_13a3:3472_1	“idaṃ nāma me ayaṃ kātuṃ sakkhissatī”ti paccāsīsati, tāvadeva taṃ purisaṃ pavīṇati	3472	
PA_atk-s05_13a3:3472_2	bhajati sevati, tassa pana atthāpāye vaḍḍhiyā apagamane parihīnakāle taṃ nānākiccesu	3472	
PA_atk-s05_13a3:3472_3	patthitaṃ posaṃ ekacce bālā imaṃ oṭṭhibyādhiṃ ayaṃ khattiyo viya jahanti.	3472	
PA_atk-s05_13a3:3473_0	Katakalyāṇoti parena attano katakalyāṇakammo. Katatthoti nipphāditakicco. Nāvabujjhatīti	3473	
PA_atk-s05_13a3:3473_1	pacchāpi taṃ parena kataṃ upakāraṃ tassa jarājiṇṇakāle asamatthakāle na sarati, attanā	3473	
PA_atk-s05_13a3:3473_2	dinnampi yasaṃ puna gaṇhāti. Palujjantīti bhijjanti nassanti. Ye honti abhipatthitāti	3473	
PA_atk-s05_13a3:3473_3	ye keci atthā icchitā nāma honti, sabbe nassantīti dīpeti. Mittadubbhipuggalassa	3473	
PA_atk-s05_13a3:3473_4	hi patthitapatthitaṃ aggimhi pakkhittabījaṃ viya nassati. Katattho manubujjhatīti	3473	
PA_atk-s05_13a3:3473_5	katattho anubujjhati, ma-kāro byañjanasandhivasena gahito. Taṃ vo vadāmīti tena kāraṇena	3473	
PA_atk-s05_13a3:3473_6	tumhe vadāmi. Ṭhassathāti kataññuno hutvā cirakālaṃ saggamhi dibbasampattiṃ anubhavantā patiṭṭhahissatha.	3473	
PA_atk-s05_13a3:3474_0	Evaṃ mahāsatto rājānaṃ ādiṃ katvā sannipatitānaṃ sabbesaṃ ovādaṃ adāsi. Taṃ sutvā	3474	
PA_atk-s05_13a3:3474_1	rājā oṭṭhibyādhiyā yasaṃ paṭipākatikaṃ akāsi. Bodhisattassa ca ovāde ṭhatvā dānādīni	3474	
PA_atk-s05_13a3:3474_2	puññāni katvā saggaparāyaṇo ahosi.	3474	
PA_atk-s05_13a3:3475	Satthā imaṃ dhammadesanaṃ āharitvā jātakaṃ samodhānesi – “tadā oṭṭhibyādhi bhaddavatikā ahosi, rājā ānando, amacco pana ahameva ahosi”nti.	347	
PA_atk-s05_13a3:3476	Daḷhadhammajātakavaṇṇanā catutthā.	347	
PA_atk-s05_13a3:3478	[410] 5. Somadattajātakavaṇṇanā	347	
PA_atk-s05_13a3:3479_0	Yo maṃ pure paccuḍḍetīti idaṃ satthā jetavane viharanto aññataraṃ mahallakaṃ ārabbha	3479	
PA_atk-s05_13a3:3479_1	kathesi. So kirekaṃ sāmaṇeraṃ pabbājesi, sāmaṇero tassa upakārako hutvā tathārūpena	3479	
PA_atk-s05_13a3:3479_2	rogena kālamakāsi. Mahallako tasmiṃ kālakate rodanto paridevanto vicarati. Taṃ disvā	3479	
PA_atk-s05_13a3:3479_3	bhikkhū dhammasabhāyaṃ kathaṃ samuṭṭhāpesuṃ “āvuso, asukamahallako sāmaṇerassa kālakiriyāya	3479	
PA_atk-s05_13a3:3479_4	rodanto paridevanto vicarati, maraṇassatikammaṭṭhānarahito maññe”ti. Satthā āgantvā	3479	
PA_atk-s05_13a3:3479_5	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	3479	
PA_atk-s05_13a3:3479_6	“na, bhikkhave, idāneva, pubbepesa imasmiṃ mate rodiyevā”ti vatvā atītaṃ āhari.	3479	
PA_atk-s05_13a3:3480_0	Atīte bārāṇasiyaṃ brahmadatte rajjaṃ kārente bodhisatto tāvatiṃsabhavane sakkattaṃ	3480	
PA_atk-s05_13a3:3480_1	kāresi. Atheko kāsigāmavāsī brāhmaṇamahāsālo kāme pahāya himavantaṃ pavisitvā isipabbajjaṃ	3480	
PA_atk-s05_13a3:3480_2	pabbajitvā uñchācariyāya vanamūlaphalāphalehi yāpento vāsaṃ kappesi. Ekadivasaṃ phalāphalatthāya	3480	
PA_atk-s05_13a3:3480_3	gato ekaṃ hatthichāpaṃ disvā attano assamaṃ ānetvā puttaṭṭhāne ṭhapetvā somadattotissa	3480	
PA_atk-s05_13a3:3480_4	nāmaṃ katvā tiṇapaṇṇāni khādāpento paṭijaggi. So vayappatto mahāsarīro hutvā ekadivasaṃ	3480	
PA_atk-s05_13a3:3480_5	bahuṃ bhojanaṃ gahetvā ajīrakena dubbalo ahosi. Tāpaso taṃ assamapade katvā phalāphalatthāya	3480	
PA_atk-s05_13a3:3480_6	gato, tasmiṃ anāgateyeva hatthipotako kālamakāsi. Tāpaso phalāphalaṃ gahetvā āgacchanto	3480	
PA_atk-s05_13a3:3480_7	“aññesu divasesu me putto paccuggamanaṃ karoti, ajja na dissati, kahaṃ nu kho gato”ti	3480	
PA_atk-s05_13a3:3480_8	paridevanto paṭhamaṃ gāthamāha –	3480	
PA_atk-s05_13a3:3482	“Yo maṃ pure paccuḍḍeti, araññe dūramāyato;	348	
PA_atk-s05_13a3:3483	So na dissati mātaṅgo, somadatto kuhiṃ gato”ti.	348	
PA_atk-s05_13a3:3484	Tattha pureti ito pure. Paccuḍḍetīti paccuggacchati. Araññe dūranti imasmiṃ nimmanusse araññe maṃ dūraṃ paccuḍḍeti. Āyatoti āyāmasampanno.	348	
PA_atk-s05_13a3:3485	Evaṃ paridevamāno āgantvā taṃ caṅkamanakoṭiyaṃ patitaṃ disvā gale gahetvā paridevamāno dutiyaṃ gāthamāha –	348	
PA_atk-s05_13a3:3487	“Ayaṃ vā so mato seti, allasiṅgaṃva vacchito;	348	
PA_atk-s05_13a3:3488	Bhūmyā nipatito seti, amarā vata kuñjaro”ti.	348	
PA_atk-s05_13a3:3489_0	Tattha ayaṃ vāti vibhāvanatthe vā-saddo. Ayameva so, na aññoti taṃ vibhāvento evamāha.	3489	
PA_atk-s05_13a3:3489_1	Allasiṅganti māluvalatāya aggapavālaṃ. Vacchitoti chinno, gimhakāle majjhanhikasamaye	3489	
PA_atk-s05_13a3:3489_2	tattavālikāpuline nakhena chinditvā pātito māluvalatāya aṅkuro viyāti vuttaṃ hoti.	3489	
PA_atk-s05_13a3:3489_3	Bhūmyāti bhūmiyaṃ. Amarā vatāti mato vata, “amarī”tipi pāṭho.	3489	
PA_atk-s05_13a3:3490_0	Tasmiṃ khaṇe sakko lokaṃ olokento taṃ disvā “ayaṃ tāpaso puttadāraṃ pahāya pabbajito,	3490	
PA_atk-s05_13a3:3490_1	idāni hatthipotake puttasaññaṃ katvā paridevati, saṃvejetvā naṃ satiṃ paṭilabhāpessāmī”ti	3490	
PA_atk-s05_13a3:3490_2	tassa assamapadaṃ āgantvā ākāse ṭhitova tatiyaṃ gāthamāha –	3490	
PA_atk-s05_13a3:3492	“Anagāriyupetassa, vippamuttassa te sato;	349	
PA_atk-s05_13a3:3493	Samaṇassa na taṃ sādhu, yaṃ petamanusocasī”ti.	349	
PA_atk-s05_13a3:3494	Athassa vacanaṃ sutvā tāpaso catutthaṃ gāthamāha –	349	
PA_atk-s05_13a3:3496	“Saṃvāsena have sakka, manussassa migassa vā;	349	
PA_atk-s05_13a3:3497	Hadaye jāyate pemaṃ, taṃ na sakkā asocitu”nti.	349	
PA_atk-s05_13a3:3498	Tattha migassa vāti imasmiṃ ṭhāne sabbepi tiracchānā “migā”ti vuttā. Tanti piyāyitaṃ sattaṃ.	349	
PA_atk-s05_13a3:3499	Atha naṃ ovadanto sakko dve gāthā abhāsi –	349	
PA_atk-s05_13a3:3501	“Mataṃ marissaṃ rodanti, ye rudanti lapanti ca;	350	
PA_atk-s05_13a3:3502	Tasmā tvaṃ isi mā rodi, roditaṃ moghamāhu santo.	350	
PA_atk-s05_13a3:3504	“Kanditena have brahme, mato peto samuṭṭhahe;	350	
PA_atk-s05_13a3:3505	Sabbe saṅgamma rodāma, aññamaññassa ñātake”ti.	350	
PA_atk-s05_13a3:3506_0	Tattha ye rudanti lapanti cāti brahme ye sattā rodanti paridevanti ca, sabbe te mataṃ,	3506	
PA_atk-s05_13a3:3506_1	yo ca marissati, taṃ rodanti, tesaṃyeva evaṃ rodantānaṃ assusukkhanakālo natthi,	3506	
PA_atk-s05_13a3:3506_2	tasmā tvaṃ isi mā rodi. Kiṃkāraṇā? Roditaṃ moghamāhu santo, paṇḍitā hi “roditaṃ nipphala”nti	3506	
PA_atk-s05_13a3:3506_3	vadanti. Mato petoti yadi esa petoti saṅkhyaṃ gato mato roditena samuṭṭhaheyya, evaṃ	3506	
PA_atk-s05_13a3:3506_4	sante sabbepi mayaṃ samāgantvā aññamaññassa ñātake rodāma, kiṃ nikkammā acchāmāti.	3506	
PA_atk-s05_13a3:3507	Tāpaso sakkassa vacanaṃ sutvā satiṃ paṭilabhitvā vigatasoko assūni puñchitvā sakkassa thutivasena sesagāthā āha –	350	
PA_atk-s05_13a3:3509	“Ādittaṃ vata maṃ santaṃ, ghatasittaṃva pāvakaṃ;	350	
PA_atk-s05_13a3:3510	Vārinā viya osiñcaṃ, sabbaṃ nibbāpaye daraṃ.	351	
PA_atk-s05_13a3:3512	“Abbahī vata me sallaṃ, yamāsi hadayassitaṃ;	351	
PA_atk-s05_13a3:3513	Yo me sokaparetassa, puttasokaṃ apānudi.	351	
PA_atk-s05_13a3:3515	“Sohaṃ abbūḷhasallosmi, vītasoko anāvilo;	351	
PA_atk-s05_13a3:3516	Na socāmi na rodāmi, tava sutvāna vāsavā”ti.	351	
PA_atk-s05_13a3:3517	Tā heṭṭhā vuttatthāyeva. Evaṃ sakko tāpasassa ovādaṃ datvā sakaṭṭhānameva gato.	351	
PA_atk-s05_13a3:3518	Satthā imaṃ dhammadesanaṃ āharitvā jātakaṃ samodhānesi – “tadā hatthipotako sāmaṇero ahosi, tāpaso mahallako, sakko pana ahameva ahosi”nti.	351	
PA_atk-s05_13a3:3519	Somadattajātakavaṇṇanā pañcamā.	351	
PA_atk-s05_13a3:3521	[411] 6. Susīmajātakavaṇṇanā	352	
PA_atk-s05_13a3:3522_0	Kāḷāni kesāni pure ahesunti idaṃ satthā jetavane viharanto mahābhinikkhamanaṃ ārabbha	3522	
PA_atk-s05_13a3:3522_1	kathesi. Tasmiñhi samaye bhikkhū dhammasabhāyaṃ nisīditvā dasabalassa nikkhamanaṃ	3522	
PA_atk-s05_13a3:3522_2	vaṇṇayiṃsu. Satthā āgantvā “kāya nuttha, bhikkhave, etarahi kathāya sannisinnā”ti	3522	
PA_atk-s05_13a3:3522_3	pucchitvā “imāya nāmā”ti vutte “anacchariyaṃ, bhikkhave, mayā dāni anekāni kappakoṭisatasahassāni	3522	
PA_atk-s05_13a3:3522_4	pūritapāraminā mahābhinikkhamanaṃ, pubbepāhaṃ tiyojanasatike kāsiraṭṭhe rajjaṃ chaḍḍetvā	3522	
PA_atk-s05_13a3:3522_5	nikkhantoyevā”ti vatvā atītaṃ āhari.	3522	
PA_atk-s05_13a3:3523_0	Atīte bārāṇasiyaṃ brahmadatte rajjaṃ kārente bodhisatto tassa purohitassa aggamahesiyā	3523	
PA_atk-s05_13a3:3523_1	kucchimhi nibbatti, tassa jātadivaseyeva bārāṇasiraññopi putto jāyi. Tesaṃ nāmaggahaṇadivase	3523	
PA_atk-s05_13a3:3523_2	mahāsattassa susīmakumāroti nāmaṃ akaṃsu, rājaputtassa brahmadattakumāroti. Bārāṇasirājā	3523	
PA_atk-s05_13a3:3523_3	“puttena me saddhiṃ ekadivase jāto”ti bodhisattaṃ āṇāpetvā dhātiyo datvā tena saddhiṃ	3523	
PA_atk-s05_13a3:3523_4	ekato vaḍḍhesi. Te ubhopi vayappattā abhirūpā devakumāravaṇṇino hutvā takkasilāyaṃ	3523	
PA_atk-s05_13a3:3523_5	sabbasippāni uggaṇhitvā paccāgamiṃsu. Rājaputto uparājā hutvā bodhisattena saddhiṃ	3523	
PA_atk-s05_13a3:3523_6	ekato khādanto pivanto nisīdanto sayanto pitu accayena rajjaṃ patvā mahāsattassa	3523	
PA_atk-s05_13a3:3523_7	mahantaṃ yasaṃ datvā purohitaṭṭhāne taṃ ṭhapetvā ekadivasaṃ nagaraṃ sajjāpetvā sakko	3523	
PA_atk-s05_13a3:3523_8	devarājā viya alaṅkato alaṅkataerāvaṇapaṭibhāgassa mattavaravāraṇassa khandhe nisīditvā	3523	
PA_atk-s05_13a3:3523_9	bodhisattaṃ pacchāsane hatthipiṭṭhe nisīdāpetvā nagaraṃ padakkhiṇaṃ akāsi. Mātāpissa	3523	
PA_atk-s05_13a3:3523_10	“puttaṃ olokessāmī”ti sīhapañjare ṭhatvā tassa nagaraṃ padakkhiṇaṃ katvā āgacchantassa	35231	
PA_atk-s05_13a3:3523_11	pacchato nisinnaṃ purohitaṃ disvā paṭibaddhacittā hutvā sayanagabbhaṃ pavisitvā “imaṃ	35231	
PA_atk-s05_13a3:3523_12	alabhantī ettheva marissāmī”ti āhāraṃ pacchinditvā nipajji.	35231	
PA_atk-s05_13a3:3524_0	Rājā mātaraṃ apassanto “kuhiṃ me mātā”ti pucchitvā “gilānā”ti sutvā tassā santikaṃ	3524	
PA_atk-s05_13a3:3524_1	gantvā vanditvā “kiṃ amma, aphāsuka”nti pucchi. Sā lajjāya na kathesi. So gantvā	3524	
PA_atk-s05_13a3:3524_2	rājapallaṅke nisīditvā attano aggamahesiṃ pakkositvā “gaccha ammāya aphāsukaṃ jānāhī”ti	3524	
PA_atk-s05_13a3:3524_3	pesesi. Sā gantvā piṭṭhiṃ parimajjantī pucchi, itthiyo nāma itthīnaṃ rahassaṃ na	3524	
PA_atk-s05_13a3:3524_4	niguhanti, sā tassā tamatthaṃ ārocesi. Itarāpi taṃ sutvā gantvā rañño ārocesi. Rājā	3524	
PA_atk-s05_13a3:3524_5	“hotu, gaccha naṃ samassāsehi, purohitaṃ rājānaṃ katvā tassa taṃ aggamahesiṃ karissāmī”ti	3524	
PA_atk-s05_13a3:3524_6	āha. Sā āgantvā taṃ samassāsesi. Rājāpi purohitaṃ pakkosāpetvā etamatthaṃ ārocetvā	3524	
PA_atk-s05_13a3:3524_7	“samma, mātu me jīvitaṃ dehi, tvaṃ rājā bhavissasi, sā aggamahesī, ahaṃ uparājā”ti	3524	
PA_atk-s05_13a3:3524_8	āha. So “na sakkā evaṃ kātu”nti paṭikkhipitvā tena punappunaṃ yāciyamāno sampaṭicchi.	3524	
PA_atk-s05_13a3:3524_9	Rājā purohitaṃ rājānaṃ, mātaraṃ aggamahesiṃ kāretvā sayaṃ uparājā ahosi.	3524	
PA_atk-s05_13a3:3525_0	Tesaṃ samaggavāsaṃ vasantānaṃ aparabhāge bodhisatto agāramajjhe ukkaṇṭhito kāme pahāya	3525	
PA_atk-s05_13a3:3525_1	pabbajjāya ninnacitto kilesaratiṃ anallīyanto ekakova tiṭṭhati, ekakova nisīdati,	3525	
PA_atk-s05_13a3:3525_2	ekakova sayati, bandhanāgāre baddho viya pañjare pakkhittakukkuṭo viya ca ahosi.	3525	
PA_atk-s05_13a3:3525_3	Athassa aggamahesī “ayaṃ rājā mayā saddhiṃ nābhiramati, ekakova tiṭṭhati nisīdati	3525	
PA_atk-s05_13a3:3525_4	seyyaṃ kappeti, ayaṃ kho pana daharo taruṇo, ahaṃ mahallikā, sīse me palitāni paññāyanti,	3525	
PA_atk-s05_13a3:3525_5	yaṃnūnāhaṃ ‘sīse te deva, ekaṃ palitaṃ paññāyatī’ti musāvādaṃ katvā ekenupāyena rājānaṃ	3525	
PA_atk-s05_13a3:3525_6	pattiyāpetvā mayā saddhiṃ abhiramāpeyya”nti cintetvā ekadivasaṃ rañño sīse ūkā vicinantī	3525	
PA_atk-s05_13a3:3525_7	viya hutvā “deva, mahallakosi jāto, sīse te ekaṃ palitaṃ paññāyatī”ti āha. “Tena	3525	
PA_atk-s05_13a3:3525_8	hi bhadde, etaṃ palitaṃ luñjitvā mayhaṃ hatthe ṭhapehī”ti. Sā tassa sīsato ekaṃ kesaṃ	3525	
PA_atk-s05_13a3:3525_9	luñjitvā attano sīse palitaṃ gahetvā “idaṃ te, deva, palita”nti tassa hatthe ṭhapesi.	3525	
PA_atk-s05_13a3:3525_10	Bodhisattassa taṃ disvāva bhītatasitassa kañcanapaṭṭasadisā nalāṭā sedā mucciṃsu.	35251	
PA_atk-s05_13a3:3526_0	So attānaṃ ovadanto “susīma, tvaṃ daharo hutvā mahallako jāto, ettakaṃ kālaṃ gūthakalale	3526	
PA_atk-s05_13a3:3526_1	nimuggo gāmasūkaro viya kāmakalale nimujjitvā taṃ kalalaṃ jahituṃ na sakkosi, nanu	3526	
PA_atk-s05_13a3:3526_2	kāme pahāya himavantaṃ pavisitvā pabbajitvā brahmacariyavāsassa te kālo”ti cintetvā	3526	
PA_atk-s05_13a3:3526_3	paṭhamaṃ gāthamāha –	3526	
PA_atk-s05_13a3:3528	“Kāḷāni kesāni pure ahesuṃ, jātāni sīsamhi yathāpadese;	352	
PA_atk-s05_13a3:3529	Tānajja setāni susīma disvā, dhammaṃ cara brahmacariyassa kālo”ti.	352	
PA_atk-s05_13a3:3530_0	Tattha yathāpadeseti tava sīse tasmiṃ tasmiṃ kesānaṃ anurūpe padese ito pubbe kāḷāni	3530	
PA_atk-s05_13a3:3530_1	bhamarapattavaṇṇāni kesāni jātāni ahesunti vadati. Dhammaṃ carāti dasakusalakammapathadhammaṃ	3530	
PA_atk-s05_13a3:3530_2	carāti attānameva āṇāpeti. Brahmacariyassāti methunaviratiyā te kāloti attho.	3530	
PA_atk-s05_13a3:3531_0	Evaṃ bodhisattena brahmacariyavāsassa guṇe vaṇṇite itarā “ahaṃ ‘imassa lagganaṃ karissāmī’ti	3531	
PA_atk-s05_13a3:3531_1	vissajjanameva kari”nti bhītatasitā “idānissa apabbajjanatthāya sarīravaṇṇaṃ vaṇṇayissāmī”ti	3531	
PA_atk-s05_13a3:3531_2	cintetvā dve gāthā abhāsi –	3531	
PA_atk-s05_13a3:3533	“Mameva deva palitaṃ na tuyhaṃ, mameva sīsaṃ mama uttamaṅgaṃ;	353	
PA_atk-s05_13a3:3534	‘Atthaṃ karissa’nti musā abhāṇiṃ, ekāparādhaṃ khama rājaseṭṭha.	353	
PA_atk-s05_13a3:3536	“Daharo tuvaṃ dassaniyosi rāja, paṭhamuggato hoti yathā kaḷīro;	353	
PA_atk-s05_13a3:3537	Rajjañca kārehi mamañca passa, mā kālikaṃ anudhāvī janindā”ti.	353	
PA_atk-s05_13a3:3538_0	Tattha mameva sīsanti mameva sīse sañjātaṃ palitanti dīpeti. Itaraṃ tasseva vevacanaṃ.	3538	
PA_atk-s05_13a3:3538_1	Atthanti attano vuḍḍhiṃ karissāmīti musā kathesiṃ. Ekāparādhanti. Imaṃ mayhaṃ ekaṃ	3538	
PA_atk-s05_13a3:3538_2	aparādhaṃ. Paṭhamuggatoti paṭhamavayena uggato. Hohīti hosi, paṭhamavaye patiṭṭhitosīti	3538	
PA_atk-s05_13a3:3538_3	attho. “Hosī”tiyeva vā pāṭho. Yathā kaḷīroti yathā siniddhachavitaruṇakaḷīro mandavāterito	3538	
PA_atk-s05_13a3:3538_4	ativiya sobhati, evarūposi tvanti dasseti. “Paṭhamuggato hotī”tipi pāṭho, tassattho	3538	
PA_atk-s05_13a3:3538_5	– yathā paṭhamuggato taruṇakaḷīro dassanīyo hoti, evaṃ tvampi dassanīyoti. Mamañca	3538	
PA_atk-s05_13a3:3538_6	passāti mamañca olokehi, mā maṃ anāthaṃ vidhavaṃ karohīti attho. Kālikanti brahmacariyacaraṇaṃ	3538	
PA_atk-s05_13a3:3538_7	nāma dutiye vā tatiye vā attabhāve vipākadānato kālikaṃ nāma, rajjaṃ pana imasmiṃyeva	3538	
PA_atk-s05_13a3:3538_8	attabhāve kāmaguṇasukhuppādanato akālikaṃ, so tvaṃ imaṃ akālikaṃ pahāya mā kālikaṃ anudhāvīti vadati.	3538	
PA_atk-s05_13a3:3539_0	Bodhisatto tassā vacanaṃ sutvā “bhadde, tvaṃ bhavitabbamevetaṃ kathaṃ kathesi, pariṇamante	3539	
PA_atk-s05_13a3:3539_1	hi mama vaye imehi kāḷakesehi parivattetvā sāṇavākasadisehi paṇḍarehi bhavitabbaṃ.	3539	
PA_atk-s05_13a3:3539_2	Ahañhi nīluppalādikusumadāmasadisakumārānaṃ kañcanarūpapaṭibhāgānaṃ uttamayobbanavilāsasampattānaṃ	3539	
PA_atk-s05_13a3:3539_3	khattiyakaññādīnaṃ vaye pariṇamante jaraṃ pattānaṃ vevaṇṇiyañceva sarīrabhaṅgañca	3539	
PA_atk-s05_13a3:3539_4	passāmi. Evaṃ vipattipariyosānovesa bhadde, jīvaloko”ti vatvā upari buddhalīḷāya	3539	
PA_atk-s05_13a3:3539_5	dhammaṃ desento gāthādvayamāha –	3539	
PA_atk-s05_13a3:3541	“Passāmi vohaṃ dahariṃ kumāriṃ, sāmaṭṭhapassaṃ sutanuṃ sumajjhaṃ;	354	
PA_atk-s05_13a3:3542	Kāḷappavāḷāva pavellamānā, palobhayantīva naresu gacchati.	354	
PA_atk-s05_13a3:3544	“Tamena passāmiparena nāriṃ, āsītikaṃ nāvutikaṃva jaccā;	354	
PA_atk-s05_13a3:3545	Daṇḍaṃ gahetvāna pavedhamānaṃ, gopānasībhoggasamaṃ caranti”nti.	354	
PA_atk-s05_13a3:3546_0	Tattha voti nipātamattaṃ. Sāmaṭṭhapassanti sammaṭṭhapassaṃ. Ayameva vā pāṭho, sabbapassesu	3546	
PA_atk-s05_13a3:3546_1	maṭṭhachavivaṇṇanti attho. Sutanunti sundarasarīraṃ. Sumajjhanti susaṇṭhitamajjhaṃ.	3546	
PA_atk-s05_13a3:3546_2	Kāḷappavāḷāva pavellamānāti yathā nāma taruṇakāle susamuggatā kāḷavallī pavāḷā vā	3546	
PA_atk-s05_13a3:3546_3	hutvā mandavāteritā ito cito ca pavellati, evaṃ pavellamānā itthivilāsaṃ dassayamānā	3546	
PA_atk-s05_13a3:3546_4	kumārikā palobhayantīva naresu gacchati. Samīpatthe bhummavacanaṃ, purisānaṃ santike	3546	
PA_atk-s05_13a3:3546_5	te purise kilesavasena palobhayantī viya gacchati.	3546	
PA_atk-s05_13a3:3547_0	Tamena passāmiparena nārinti tamenaṃ nāriṃ aparena samayena jaraṃ pattaṃ antarahitarūpasobhaggappattaṃ	3547	
PA_atk-s05_13a3:3547_1	passāmi. Bodhisatto hi paṭhamagāthāya rūpe assādaṃ kathetvā idāni ādīnavaṃ dassento	3547	
PA_atk-s05_13a3:3547_2	evamāha. Āsītikaṃ nāvutikaṃva jaccāti asītisaṃvaccharaṃ vā navutisaṃvaccharaṃ vā	3547	
PA_atk-s05_13a3:3547_3	jātiyā. Gopānasībhoggasamanti gopānasīsamaṃ bhoggaṃ, gopānasīākārena bhaggasarīraṃ	3547	
PA_atk-s05_13a3:3547_4	onamitvā naṭṭhakākaṇikaṃ pariyesantiṃ viya caramānanti attho. Kāmañca bodhisattena	3547	
PA_atk-s05_13a3:3547_5	daharakāle disvā puna nāvutikakāle diṭṭhapubbā nāma natthi, ñāṇena diṭṭhabhāvaṃ sandhāya panetaṃ vuttaṃ.	3547	
PA_atk-s05_13a3:3548	Iti mahāsatto imāya gāthāya rūpassa ādīnavaṃ dassetvā idāni agāramajjhe attano anabhiratiṃ pakāsento gāthādvayamāha –	354	
PA_atk-s05_13a3:3550	“Sohaṃ tamevānuvicintayanto, eko sayāmi sayanassa majjhe;	355	
PA_atk-s05_13a3:3551	‘Ahampi evaṃ’ iti pekkhamāno, na gahe rame brahmacariyassa kālo.	355	
PA_atk-s05_13a3:3553	“Rajjuvālambanī cesā, yā gehe vasato rati;	355	
PA_atk-s05_13a3:3554	Etampi chetvāna vajanti dhīrā, anapekkhino kāmasukhaṃ pahāyā”ti.	355	
PA_atk-s05_13a3:3555_0	Tattha sohanti so ahaṃ. Tamevānuvicintayantoti tameva rūpānaṃ assādañca ādīnavañca	3555	
PA_atk-s05_13a3:3555_1	cintento. Evaṃ iti pekkhamānoti “yathā esā pariṇatā, ahampi jaraṃ patto bhaggasarīro	3555	
PA_atk-s05_13a3:3555_2	bhavissāmī”ti pekkhamāno. Na gahe rameti gehe na ramāmi. Brahmacariyassa kāloti bhadde,	3555	
PA_atk-s05_13a3:3555_3	brahmacariyassa me kālo, tasmā pabbajissāmīti dīpeti.	3555	
PA_atk-s05_13a3:3556_0	Rajjuvālambanī cesāti ca-kāro nipātamatto, ālambanarajju viya esāti attho. Katarā?	3556	
PA_atk-s05_13a3:3556_1	Yā gehe vasato rati, yā gehe vasantassa rūpādīsu ārammaṇesu kāmaratīti attho. Iminā	3556	
PA_atk-s05_13a3:3556_2	kāmānaṃ appassādataṃ dasseti. Ayaṃ etthādhippāyo – yathā gilānassa manussassa attano	3556	
PA_atk-s05_13a3:3556_3	balena parivattituṃ asakkontassa “imaṃ ālambitvā parivatteyyāsī”ti ālambanarajjuṃ	3556	
PA_atk-s05_13a3:3556_4	bandheyyuṃ, tassa taṃ ālambitvā parivattantassa appamattakaṃ kāyikacetasikasukhaṃ	3556	
PA_atk-s05_13a3:3556_5	bhaveyya, evaṃ kilesāturānaṃ sattānaṃ vivekasukhavasena parivattituṃ asakkontānaṃ	3556	
PA_atk-s05_13a3:3556_6	agāramajjhe ṭhapitāni kāmaratidāyakāni rūpādīni ārammaṇāni tesaṃ kilesapariḷāhakāle	3556	
PA_atk-s05_13a3:3556_7	methunadhammapaṭisevanavasena tāni ārabbha parivattamānānaṃ kāyikacetasikasukhasaṅkhātā	3556	
PA_atk-s05_13a3:3556_8	kāmarati nāma taṃ muhuttaṃ uppajjamānā appamattikā hoti, evaṃ appassādā kāmāti. Etampi	3556	
PA_atk-s05_13a3:3556_9	chetvānāti yasmā pana bahudukkhā kāmā bahupāyāsā, ādīnavo ettha bhiyyo, tasmā taṃ	3556	
PA_atk-s05_13a3:3556_10	ādīnavaṃ sampassamānā paṇḍitā etampi rajjuṃ chetvā gūthakūpe nimuggapuriso taṃ pajahanto	35561	
PA_atk-s05_13a3:3556_11	viya anapekkhino etaṃ appamattakaṃ bahudukkhaṃ kāmasukhaṃ pahāya vajanti, nikkhamitvā	35561	
PA_atk-s05_13a3:3556_12	manoramaṃ pabbajjaṃ pabbajantīti.	35561	
PA_atk-s05_13a3:3557_0	Evaṃ mahāsatto kāmesu assādañca ādīnavañca dassento buddhalīḷāya dhammaṃ desetvā	3557	
PA_atk-s05_13a3:3557_1	sahāyaṃ pakkosāpetvā rajjaṃ paṭicchāpetvā ñātimittasuhajjānaṃ rodantānaṃ paridevantānameva	3557	
PA_atk-s05_13a3:3557_2	sirivibhavaṃ chaḍḍetvā himavantaṃ pavisitvā isipabbajjaṃ pabbajitvā jhānābhiññaṃ	3557	
PA_atk-s05_13a3:3557_3	nibbattetvā brahmalokaparāyaṇo ahosi.	3557	
PA_atk-s05_13a3:3558_0	Satthā imaṃ dhammadesanaṃ āharitvā saccāni pakāsetvā bahū jane amatapānaṃ pāyetvā	3558	
PA_atk-s05_13a3:3558_1	jātakaṃ samodhānesi – “tadā aggamahesī rāhulamātā ahosi, sahāyarājā ānando, susīmarājā	3558	
PA_atk-s05_13a3:3558_2	pana ahameva ahosi”nti.	3558	
PA_atk-s05_13a3:3559	Susīmajātakavaṇṇanā chaṭṭhā.	355	
PA_atk-s05_13a3:3561	[412] 7. Koṭasimbalijātakavaṇṇanā	356	
PA_atk-s05_13a3:3562_0	Ahaṃ dasasataṃbyāmanti idaṃ satthā jetavane viharanto kilesaniggahaṃ ārabbha kathesi.	3562	
PA_atk-s05_13a3:3562_1	Vatthu pana pānīyajātake āvi bhavissati. Idhāpi satthā antokoṭisanthāre kāmavitakkābhibhūte	3562	
PA_atk-s05_13a3:3562_2	pañcasate bhikkhū disvā bhikkhusaṅghaṃ sannipātāpetvā “bhikkhave, āsaṅkitabbayuttakaṃ	3562	
PA_atk-s05_13a3:3562_3	nāma āsaṅkituṃ vaṭṭati, kilesā nāma vaḍḍhantā vane nigrodhādayo viya rukkhaṃ, purisaṃ	3562	
PA_atk-s05_13a3:3562_4	bhañjanti, teneva pubbepi koṭasimbaliyaṃ nibbattadevatā ekaṃ sakuṇaṃ nigrodhabījāni	3562	
PA_atk-s05_13a3:3562_5	khāditvā attano rukkhassa sākhantare vaccaṃ pātentaṃ disvā ‘ito me vimānassa vināso	3562	
PA_atk-s05_13a3:3562_6	bhavissatī’ti bhayappattā ahosī”ti vatvā atītaṃ āhari.	3562	
PA_atk-s05_13a3:3563_0	Atīte bārāṇasiyaṃ brahmadatte rajjaṃ kārente bodhisatto koṭasimbaliyaṃ rukkhadevatā	3563	
PA_atk-s05_13a3:3563_1	hutvā nibbatti. Atheko supaṇṇarājā diyaḍḍhayojanasatikaṃ attabhāvaṃ māpetvā pakkhavātehi	3563	
PA_atk-s05_13a3:3563_2	mahāsamudde udakaṃ dvidhā katvā ekaṃ byāmasahassāyāmaṃ nāgarājānaṃ naṅguṭṭhe gahetvā	3563	
PA_atk-s05_13a3:3563_3	mukhenassa gahitagocaraṃ chaḍḍāpetvā koṭasimbaliṃ sandhāya vanamatthakena pāyāsi.	3563	
PA_atk-s05_13a3:3563_4	Nāgarājā “olambento attānaṃ mocessāmī”ti nigrodharukkhe bhogaṃ pavesetvā nigrodhaṃ	3563	
PA_atk-s05_13a3:3563_5	veṭhetvā gaṇhi. Supaṇṇarañño mahābalatāya nāgarājassa ca mahāsarīratāya nigrodharukkho	3563	
PA_atk-s05_13a3:3563_6	samugghāṭaṃ agamāsi. Nāgarājā neva rukkhaṃ vissajjesi, supaṇṇarājā saddhiṃ nigrodharukkhena	3563	
PA_atk-s05_13a3:3563_7	nāgarājānaṃ gahetvā koṭasimbaliṃ patvā nāgarājānaṃ khandhapiṭṭhe nipajjāpetvā udaramassa	3563	
PA_atk-s05_13a3:3563_8	phāletvā nāgamedaṃ khāditvā sesakaḷevaraṃ samudde vissajjesi. Tasmiṃ pana nigrodhe	3563	
PA_atk-s05_13a3:3563_9	ekā sakuṇikā atthi, sā nigrodharukkhe vissaṭṭhe uppatitvā koṭasimbaliyā sākhantare	3563	
PA_atk-s05_13a3:3563_10	nisīdi. Rukkhadevatā taṃ disvā “ayaṃ sakuṇikā mama rukkhakkhandhe vaccaṃ pātessati,	35631	
PA_atk-s05_13a3:3563_11	tato nigrodhagaccho vā pilakkhagaccho vā uṭṭhahitvā sakalarukkhaṃ ottharitvā gacchissati,	35631	
PA_atk-s05_13a3:3563_12	atha me vimānaṃ nassissatī”ti bhītatasitā pavedhi. Tassā pavedhantiyā koṭasimbalīpi	35631	
PA_atk-s05_13a3:3563_13	yāva mūlā pavedhi. Supaṇṇarājā taṃ pavedhamānaṃ disvā kāraṇaṃ pucchanto dve gāthā abhāsi –	35631	
PA_atk-s05_13a3:3565	“Ahaṃ dasasataṃbyāmaṃ, uragamādāya āgato;	356	
PA_atk-s05_13a3:3566	Tañca mañca mahākāyaṃ, dhārayaṃ nappavedhasi.	356	
PA_atk-s05_13a3:3568	“Athimaṃ khuddakaṃ pakkhiṃ, appamaṃsataraṃ mayā;	356	
PA_atk-s05_13a3:3569	Dhārayaṃ byathasi bhītā, kamatthaṃ koṭasimbalī”ti.	356	
PA_atk-s05_13a3:3570_0	Tattha dasasataṃbyāmanti sahassabyāmamattāyāmaṃ. Uragamādāya āgatoti evaṃ mahantaṃ	3570	
PA_atk-s05_13a3:3570_1	uragaṃ ādāya idha āgato. Tañca mañcāti tañca uragaṃ mañca. Dhārayanti dhārayamānā.	3570	
PA_atk-s05_13a3:3570_2	Byathasīti kampasi. Kamatthanti kiṃ atthaṃ, kena kāraṇenāti pucchati, kaṃ vā atthaṃ	3570	
PA_atk-s05_13a3:3570_3	sampassamānātipi attho. Koṭasimbalīti rukkhanāmena devaputtaṃ ālapati. So hi simbalirukkho	3570	
PA_atk-s05_13a3:3570_4	khandhasākhamahantatāya koṭasimbalināmaṃ labhati, tasmiṃ adhivatthadevaputtassapi tadeva nāmaṃ.	3570	
PA_atk-s05_13a3:3571	Athassa kāraṇaṃ kathento devaputto catasso gāthā abhāsi –	357	
PA_atk-s05_13a3:3573	“Maṃsabhakkho tuvaṃ rāja, phalabhakkho ayaṃ dijo;	357	
PA_atk-s05_13a3:3574	Ayaṃ nigrodhabījāni, pilakkhudumbarāni ca;	357	
PA_atk-s05_13a3:3575	Assatthāni ca bhakkhitvā, khandhe me ohadissati.	357	
PA_atk-s05_13a3:3577	“Te rukkhā saṃvirūhanti, mama passe nivātajā;	357	
PA_atk-s05_13a3:3578	Te maṃ pariyonandhissanti, arukkhaṃ maṃ karissare.	357	
PA_atk-s05_13a3:3580	“Santi aññepi rukkhā se, mūlino khandhino dumā;	358	
PA_atk-s05_13a3:3581	Iminā sakuṇajātena, bījamāharitā hatā.	358	
PA_atk-s05_13a3:3583	“Ajjhārūhābhivaḍḍhanti, brahantampi vanappatiṃ;	358	
PA_atk-s05_13a3:3584	Tasmā rāja pavedhāmi, sampassaṃnāgataṃ bhaya”nti.	358	
PA_atk-s05_13a3:3585_0	Tattha ohadissatīti vaccaṃ pātessati. Te rukkhāti tehi bījehi jātā nigrodhādayo rukkhā.	3585	
PA_atk-s05_13a3:3585_1	Saṃvirūhantīti saṃviruhissanti vaḍḍhissanti. Mama passeti mama sākhantarādīsu. Nivātajāti	3585	
PA_atk-s05_13a3:3585_2	mama sākhāhi vātassa nivāritattā nivāte jātā. Te maṃ pariyonandhissantīti ete evaṃ	3585	
PA_atk-s05_13a3:3585_3	vaḍḍhitā maṃ pariyonandhissantīti ayametthādhippāyo. Karissareti athevaṃ pariyonandhitvā	3585	
PA_atk-s05_13a3:3585_4	maṃ arukkhameva karissanti sabbaso bhañjissanti. Rukkhā seti rukkhā. Mūlino khandhinoti	3585	
PA_atk-s05_13a3:3585_5	mūlasampannā ceva khandhasampannā ca. Dumāti rukkhavevacanameva. Bījamāharitāti bījaṃ	3585	
PA_atk-s05_13a3:3585_6	āharitvā. Hatāti aññepi imasmiṃ vane rukkhā vināsitā santi. Ajjhārūhābhivaḍḍhantīti	3585	
PA_atk-s05_13a3:3585_7	nigrodhādayo rukkhā ajjhārūhā hutvā mahantampi aññaṃ vanappatiṃ atikkamma vaḍḍhantīti	3585	
PA_atk-s05_13a3:3585_8	dasseti. Ettha pana vane pati, vanassa pati, vanappatīti tayopi pāṭhāyeva. Rājāti supaṇṇaṃ ālapati.	3585	
PA_atk-s05_13a3:3586	Rukkhadevatāya vacanaṃ sutvā supaṇṇo osānagāthamāha –	358	
PA_atk-s05_13a3:3588	“Saṅkeyya saṅkitabbāni, rakkheyyānāgataṃ bhayaṃ;	358	
PA_atk-s05_13a3:3589	Anāgatabhayā dhīro, ubho loke avekkhatī”ti.	358	
PA_atk-s05_13a3:3590_0	Tattha anāgataṃ bhayanti pāṇātipātādīhi viramanto diṭṭhadhammikampi samparāyikampi	3590	
PA_atk-s05_13a3:3590_1	anāgataṃ bhayaṃ rakkhati nāma, pāpamitte veripuggale ca anupasaṅkamanto anāgatabhayaṃ	3590	
PA_atk-s05_13a3:3590_2	rakkhati nāma. Evaṃ anāgataṃ bhayaṃ rakkheyya. Anāgatabhayāti anāgatabhayakāraṇā	3590	
PA_atk-s05_13a3:3590_3	taṃ bhayaṃ passanto dhīro idhalokañca paralokañca avekkhati oloketi nāma.	3590	
PA_atk-s05_13a3:3591	Evañca pana vatvā supaṇṇo attano ānubhāvena taṃ pakkhiṃ tamhā rukkhā palāpesi.	359	
PA_atk-s05_13a3:3592_0	Satthā imaṃ dhammadesanaṃ āharitvā “āsaṅkitabbayuttakaṃ āsaṅkituṃ vaṭṭatī”ti vatvā	3592	
PA_atk-s05_13a3:3592_1	saccāni pakāsetvā jātakaṃ samodhānesi, saccapariyosāne pañcasatā bhikkhū arahattaphale patiṭṭhahiṃsu.	3592	
PA_atk-s05_13a3:3593	Tadā supaṇṇarājā sāriputto ahosi, rukkhadevatā pana ahameva ahosinti.	359	
PA_atk-s05_13a3:3594	Koṭasimbalijātakavaṇṇanā sattamā.	359	
PA_atk-s05_13a3:3596	[413] 8. Dhūmakārijātakavaṇṇanā	359	
PA_atk-s05_13a3:3597_0	Rājā apucchi vidhuranti idaṃ satthā jetavane viharanto kosalarañño āgantukasaṅgahaṃ	3597	
PA_atk-s05_13a3:3597_1	ārabbha kathesi. So kira ekasmiṃ samaye paveṇiāgatānaṃ porāṇakayodhānaṃ saṅgahaṃ	3597	
PA_atk-s05_13a3:3597_2	akatvā abhinavāgatānaṃ āgantukānaññeva sakkārasammānaṃ akāsi. Athassa paccante kupite	3597	
PA_atk-s05_13a3:3597_3	yujjhanatthāya gatassa “āgantukā laddhasakkārā yujjhissantī”ti porāṇakayodhā na yujjhiṃsu,	3597	
PA_atk-s05_13a3:3597_4	“porāṇakayodhā yujjhissantī”ti āgantukāpi na yujjhiṃsu. Corā rājānaṃ jiniṃsu. Rājā	3597	
PA_atk-s05_13a3:3597_5	parājito āgantukasaṅgahadosena attano parājitabhāvaṃ ñatvā sāvatthiṃ paccāgantvā	3597	
PA_atk-s05_13a3:3597_6	“kiṃ nu kho ahameva evaṃ karonto parājito, udāhu aññepi rājāno parājitapubbāti dasabalaṃ	3597	
PA_atk-s05_13a3:3597_7	pucchissāmī”ti bhuttapātarāso jetavanaṃ gantvā sakkāraṃ katvā satthāraṃ vanditvā	3597	
PA_atk-s05_13a3:3597_8	tamatthaṃ pucchi. Satthā “na kho, mahārāja, tvameveko, porāṇakarājānopi āgantukasaṅgahaṃ	3597	
PA_atk-s05_13a3:3597_9	katvā parājitā”ti vatvā tena yācito atītaṃ āhari.	3597	
PA_atk-s05_13a3:3598_0	Atīte kururaṭṭhe indapatthanagare yudhiṭṭhilagotto dhanañcayo nāma korabyarājā rajjaṃ	3598	
PA_atk-s05_13a3:3598_1	kāresi. Tadā bodhisatto tassa purohitakule nibbattitvā vayappatto takkasilāyaṃ sabbasippāni	3598	
PA_atk-s05_13a3:3598_2	uggaṇhitvā indapatthaṃ paccāgantvā pitu accayena purohitaṭṭhānaṃ labhitvā rañño atthadhammānusāsako	3598	
PA_atk-s05_13a3:3598_3	ahosi, vidhurapaṇḍitotissa nāmaṃ kariṃsu. Tadā dhanañcayarājā porāṇakayodhe agaṇetvā	3598	
PA_atk-s05_13a3:3598_4	āgantukānaññeva saṅgahaṃ akāsi. Tassa paccante kupite yujjhanatthāya gatassa “āgantukā	3598	
PA_atk-s05_13a3:3598_5	jānissantī”ti neva porāṇakā yujjhiṃsu, “porāṇakā yujjhissantī”ti na āgantukā yujjhiṃsu.	3598	
PA_atk-s05_13a3:3598_6	Rājā parājito indapatthameva paccāgantvā “āgantukasaṅgahassa katabhāvena parājitomhī”ti	3598	
PA_atk-s05_13a3:3598_7	cintesi. So ekadivasaṃ “kiṃ nu kho ahameva āgantukasaṅgahaṃ katvā parājito, udāhu	3598	
PA_atk-s05_13a3:3598_8	aññepi rājāno parājitapubbā atthīti vidhurapaṇḍitaṃ pucchissāmī”ti cintetvā taṃ rājupaṭṭhānaṃ	3598	
PA_atk-s05_13a3:3598_9	āgantvā nisinnaṃ tamatthaṃ pucchi. Athassa taṃ pucchanākāraṃ āvikaronto satthā upaḍḍhaṃ gāthamāha –	3598	
PA_atk-s05_13a3:3600	“Rājā apucchi vidhuraṃ, dhammakāmo yudhiṭṭhilo”ti.	360	
PA_atk-s05_13a3:3601	Tattha dhammakāmoti sucaritadhammappiyo.	360	
PA_atk-s05_13a3:3602	“Api brāhmaṇa jānāsi, ko eko bahu socatī”ti –	360	
PA_atk-s05_13a3:3603	Sesaupaḍḍhagāthāya pana ayamattho – api nāma, brāhmaṇa, tvaṃ jānāsi “ko imasmiṃ loke	360	
PA_atk-s05_13a3:3604	Eko bahu socati, nānākāraṇena socatī”ti.	360	
PA_atk-s05_13a3:3605_0	Taṃ sutvā bodhisatto “mahārāja, kiṃ soko nāma tumhākaṃ soko, pubbe dhūmakārī nāmeko	3605	
PA_atk-s05_13a3:3605_1	ajapālabrāhmaṇo mahantaṃ ajayūthaṃ gahetvā araññe vajaṃ katvā tattha ajā ṭhapetvā	3605	
PA_atk-s05_13a3:3605_2	aggiñca dhūmañca katvā ajayūthaṃ paṭijagganto khīrādīni paribhuñjanto vasi. So tattha	3605	
PA_atk-s05_13a3:3605_3	āgate suvaṇṇavaṇṇe sarabhe disvā tesu sinehaṃ katvā ajā agaṇetvā ajānaṃ sakkāraṃ	3605	
PA_atk-s05_13a3:3605_4	sarabhānaṃ katvā saradakāle sarabhesu palāyitvā himavantaṃ gatesu ajāsupi naṭṭhāsu	3605	
PA_atk-s05_13a3:3605_5	sarabhe apassanto sokena paṇḍurogī hutvā jīvitakkhayaṃ patto, ayaṃ āgantukasaṅgahaṃ	3605	
PA_atk-s05_13a3:3605_6	katvā tumhehi sataguṇena sahassaguṇena socitvā kilamitvā vināsaṃ patto”ti idaṃ udāharaṇaṃ	3605	
PA_atk-s05_13a3:3605_7	ānetvā dassento imā gāthā āha –	3605	
PA_atk-s05_13a3:3607	“Brāhmaṇo ajayūthena, pahūtejo vane vasaṃ;	360	
PA_atk-s05_13a3:3608	Dhūmaṃ akāsi vāseṭṭho, rattindivamatandito.	360	
PA_atk-s05_13a3:3610	“Tassa taṃdhūmagandhena, sarabhā makasaḍḍitā;	361	
PA_atk-s05_13a3:3611	Vassāvāsaṃ upagacchuṃ, dhūmakārissa santike.	361	
PA_atk-s05_13a3:3613	“Sarabhesu manaṃ katvā, ajā so nāvabujjhatha;	361	
PA_atk-s05_13a3:3614	Āgacchantī vajantī vā, tassa tā vinasuṃ ajā.	361	
PA_atk-s05_13a3:3616	“Sarabhā sarade kāle, pahīnamakase vane;	361	
PA_atk-s05_13a3:3617	Pāvisuṃ giriduggāni, nadīnaṃ pabhavāni ca.	361	
PA_atk-s05_13a3:3619	“Sarabhe ca gate disvā, ajā ca vibhavaṃ gatā;	361	
PA_atk-s05_13a3:3620	Kiso ca vivaṇṇo cāsi, paṇḍurogī ca brāhmaṇo.	362	
PA_atk-s05_13a3:3622	“Evaṃ yo saṃ niraṃkatvā, āgantuṃ kurute piyaṃ;	362	
PA_atk-s05_13a3:3623	So eko bahu socati, dhūmakārīva brāhmaṇo”ti.	362	
PA_atk-s05_13a3:3624_0	Tattha pahūtejoti pahūtaindhano. Dhūmaṃ akāsīti makkhikaparipanthaharaṇatthāya aggiñca	3624	
PA_atk-s05_13a3:3624_1	dhūmañca akāsi. Vāseṭṭhoti tassa gottaṃ. Atanditoti analaso hutvā. Taṃdhūmagandhenāti	3624	
PA_atk-s05_13a3:3624_2	tena dhūmagandhena. Sarabhāti sarabhamigā. Makasaḍḍitāti makasehi upaddutā pīḷitā.	3624	
PA_atk-s05_13a3:3624_3	Sesamakkhikāpi makasaggahaṇeneva gahitā. Vassāvāsanti vassārattavāsaṃ vasiṃsu. Manaṃ	3624	
PA_atk-s05_13a3:3624_4	katvāti sinehaṃ uppādetvā. Nāvabujjhathāti araññato caritvā vajaṃ āgacchantī ceva	3624	
PA_atk-s05_13a3:3624_5	vajato araññaṃ gacchantī ca “ettakā āgatā, ettakā anāgatā”ti na jānāti. Tassa tā	3624	
PA_atk-s05_13a3:3624_6	vinasunti tassa tā evaṃ apaccavekkhantassa sīhaparipanthādito arakkhiyamānā ajā sīhaparipanthādīhi	3624	
PA_atk-s05_13a3:3624_7	vinassiṃsu, sabbāva vinaṭṭhā.	3624	
PA_atk-s05_13a3:3625_0	Nadīnaṃ pabhavāni cāti pabbateyyānaṃ nadīnaṃ pabhavaṭṭhānāni ca paviṭṭhā. Vibhavanti	3625	
PA_atk-s05_13a3:3625_1	abhāvaṃ. Ajā ca vināsaṃ pattā disvā jānitvā. Kiso ca vivaṇṇoti khīrādidāyikā ajā	3625	
PA_atk-s05_13a3:3625_2	pahāya sarabhe saṅgaṇhitvā tepi apassanto ubhato parihīno sokābhibhūto kiso ceva	3625	
PA_atk-s05_13a3:3625_3	dubbaṇṇo ca ahosi. Evaṃ yo saṃ niraṃkatvāti evaṃ mahārāja, yo sakaṃ porāṇaṃ ajjhattikaṃ	3625	
PA_atk-s05_13a3:3625_4	janaṃ nīharitvā pahāya kismiñci agaṇetvā āgantukaṃ piyaṃ karoti, so tumhādiso eko	3625	
PA_atk-s05_13a3:3625_5	bahu socati, ayaṃ te mayā dassito dhūmakārī brāhmaṇo viya bahu socatīti.	3625	
PA_atk-s05_13a3:3626_0	Evaṃ mahāsatto rājānaṃ saññāpento kathesi. Sopi saññattaṃ gantvā tassa pasīditvā	3626	
PA_atk-s05_13a3:3626_1	bahuṃ dhanaṃ adāsi. Tato paṭṭhāya ca ajjhattikasaṅgahameva karonto dānādīni puññāni	3626	
PA_atk-s05_13a3:3626_2	katvā saggaparāyaṇo ahosi.	3626	
PA_atk-s05_13a3:3627	Satthā imaṃ dhammadesanaṃ āharitvā jātakaṃ samodhānesi – “tadā korabyarājā ānando ahosi, dhūmakārī pasenadikosalo, vidhurapaṇḍito pana ahameva ahosi”nti.	362	
PA_atk-s05_13a3:3628	Dhūmakārijātakavaṇṇanā aṭṭhamā.	362	
PA_atk-s05_13a3:3630	[414] 9. Jāgarajātakavaṇṇanā	363	
PA_atk-s05_13a3:3631_0	Kodha jāgarataṃ suttoti idaṃ satthā jetavane viharanto aññataraṃ upāsakaṃ ārabbha	3631	
PA_atk-s05_13a3:3631_1	kathesi. So hi sotāpanno ariyasāvako sāvatthito sakaṭasatthena saddhiṃ kantāramaggaṃ	3631	
PA_atk-s05_13a3:3631_2	paṭipajji. Satthavāho tattha ekasmiṃ udakaphāsukaṭṭhāne pañca sakaṭasatāni mocetvā	3631	
PA_atk-s05_13a3:3631_3	khādanīyabhojanīyaṃ saṃvidahitvā vāsaṃ upagacchi. Te manussā tattha tattha nipajjitvā	3631	
PA_atk-s05_13a3:3631_4	supiṃsu, upāsako pana satthavāhassa santike ekasmiṃ rukkhamūle caṅkamaṃ adhiṭṭhāsi.	3631	
PA_atk-s05_13a3:3631_5	Atha naṃ satthaṃ vilumpitukāmā pañcasatā corā nānāvudhāni gahetvā satthaṃ parivāretvā	3631	
PA_atk-s05_13a3:3631_6	aṭṭhaṃsu. Te taṃ upāsakaṃ caṅkamantaṃ disvā “imassa niddāyanakāle vilumpissāmā”ti	3631	
PA_atk-s05_13a3:3631_7	tattha tattha aṭṭhaṃsu, sopi tiyāmarattiṃ caṅkamiyeva. Corā paccūsasamaye gahitagahitā	3631	
PA_atk-s05_13a3:3631_8	pāsāṇamuggarādayo chaḍḍetvā “bho satthavāha, imaṃ appamādena jaggantaṃ purisaṃ nissāya	3631	
PA_atk-s05_13a3:3631_9	jīvitaṃ labhitvā tava santakassa sāmiko jāto, etassa sakkāraṃ kareyyāsī”ti vatvā	3631	
PA_atk-s05_13a3:3631_10	pakkamiṃsu. Manussā kālasseva vuṭṭhāya tehi chaḍḍitapāsāṇamuggarādayo disvā “imaṃ	36311	
PA_atk-s05_13a3:3631_11	nissāya amhehi jīvitaṃ laddha”nti upāsakassa sakkāraṃ akaṃsu. Upāsakopi icchitaṭṭhānaṃ	36311	
PA_atk-s05_13a3:3631_12	gantvā katakicco puna sāvatthiṃ āgantvā jetavanaṃ gantvā tathāgataṃ pūjetvā vanditvā	36311	
PA_atk-s05_13a3:3631_13	nisinno “kiṃ, upāsaka, na paññāyasī”ti vutte tamatthaṃ ārocesi. Satthā “na kho, upāsaka,	36311	
PA_atk-s05_13a3:3631_14	tvaṃyeva aniddāyitvā jagganto visesaṃ labhi, porāṇakapaṇḍitāpi jaggantā visesaṃ guṇaṃ	36311	
PA_atk-s05_13a3:3631_15	labhiṃsū”ti vatvā tena yācito atītaṃ āhari.	36311	
PA_atk-s05_13a3:3632_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	3632	
PA_atk-s05_13a3:3632_1	vayappatto takkasilāyaṃ sabbasippāni uggaṇhitvā paccāgantvā agāramajjhe vasanto aparabhāge	3632	
PA_atk-s05_13a3:3632_2	nikkhamitvā isipabbajjaṃ pabbajitvā na cirasseva jhānābhiññaṃ nibbattetvā himavantapadese	3632	
PA_atk-s05_13a3:3632_3	ṭhānacaṅkamiriyāpatho hutvā vasanto niddaṃ anupagantvā sabbarattiṃ caṅkamati. Athassa	3632	
PA_atk-s05_13a3:3632_4	caṅkamanakoṭiyaṃ nibbattarukkhadevatā tussitvā rukkhaviṭape ṭhatvā pañhaṃ pucchantī	3632	
PA_atk-s05_13a3:3632_5	paṭhamaṃ gāthamāha –	3632	
PA_atk-s05_13a3:3634	“Kodha jāgarataṃ sutto, kodha suttesu jāgaro;	363	
PA_atk-s05_13a3:3635	Ko mametaṃ vijānāti, ko taṃ paṭibhaṇāti me”ti.	363	
PA_atk-s05_13a3:3636	Tattha kodhāti ko idha. Ko mametanti ko mama etaṃ pañhaṃ vijānāti. Ko taṃ paṭibhaṇāti meti etaṃ mayā puṭṭhaṃ pañhaṃ mayhaṃ ko paṭibhaṇāti, ko byākarituṃ sakkhissatīti pucchati.	363	
PA_atk-s05_13a3:3637	Bodhisatto tassā vacanaṃ sutvā –	363	
PA_atk-s05_13a3:3639	“Ahaṃ jāgarataṃ sutto, ahaṃ suttesu jāgaro;	363	
PA_atk-s05_13a3:3640	Ahametaṃ vijānāmi, ahaṃ paṭibhaṇāmi te”ti. –	364	
PA_atk-s05_13a3:3641	Imaṃ gāthaṃ vatvā puna tāya –	364	
PA_atk-s05_13a3:3643	“Kathaṃ jāgarataṃ sutto, kathaṃ suttesu jāgaro;	364	
PA_atk-s05_13a3:3644	Kathaṃ etaṃ vijānāsi, kathaṃ paṭibhaṇāsi me”ti. –	364	
PA_atk-s05_13a3:3645	Imaṃ gāthaṃ puṭṭho tamatthaṃ byākaronto –	364	
PA_atk-s05_13a3:3647	“Ye dhammaṃ nappajānanti, saṃyamoti damoti ca;	364	
PA_atk-s05_13a3:3648	Tesu suppamānesu, ahaṃ jaggāmi devate.	364	
PA_atk-s05_13a3:3650	“Yesaṃ rāgo ca doso ca, avijjā ca virājitā;	365	
PA_atk-s05_13a3:3651	Tesu jāgaramānesu, ahaṃ suttosmi devate.	365	
PA_atk-s05_13a3:3653	“Evaṃ jāgarataṃ sutto, evaṃ suttesu jāgaro;	365	
PA_atk-s05_13a3:3654	Evametaṃ vijānāmi, evaṃ paṭibhaṇāmi te”ti. – imā gāthā āha;	365	
PA_atk-s05_13a3:3655_0	Tattha kathaṃ jāgarataṃ suttoti kathaṃ tvaṃ jāgarataṃ sattānaṃ antare sutto nāma	3655	
PA_atk-s05_13a3:3655_1	hosi. Esa nayo sabbattha. Ye dhammanti ye sattā navavidhaṃ lokuttaradhammaṃ na pajānanti.	3655	
PA_atk-s05_13a3:3655_2	Saṃyamoti damoti cāti “ayaṃ saṃyamo, ayaṃ damo”ti evañca ye maggena āgataṃ sīlañceva	3655	
PA_atk-s05_13a3:3655_3	indriyasaṃvarañca na jānanti. Indriyasaṃvaro hi manacchaṭṭhānaṃ indriyānaṃ damanato	3655	
PA_atk-s05_13a3:3655_4	“damo”ti vuccati. Tesu suppamānesūti tesu kilesaniddāvasena supantesu sattesu ahaṃ	3655	
PA_atk-s05_13a3:3655_5	appamādavasena jaggāmi.	3655	
PA_atk-s05_13a3:3656_0	“Yesaṃ rāgo cā”ti gāthāya yesaṃ mahākhīṇāsavānaṃ padasatena niddiṭṭhadiyaḍḍhasahassataṇhālobhasaṅkhāto	3656	
PA_atk-s05_13a3:3656_1	rāgo ca navaāghātavatthusamuṭṭhāno doso ca dukkhādīsu aṭṭhasu vatthūsu aññāṇabhūtā	3656	
PA_atk-s05_13a3:3656_2	avijjā cāti ime kilesā virājitā pahīnā, tesu ariyesu sabbākārena jāgaramānesu te	3656	
PA_atk-s05_13a3:3656_3	upādāya ahaṃ sutto nāma devateti attho. Evaṃ jāgaratanti evaṃ devate ahaṃ iminā kāraṇena	3656	
PA_atk-s05_13a3:3656_4	jāgarataṃ sutto nāmāti. Esa nayo sabbapadesu.	3656	
PA_atk-s05_13a3:3657	Evaṃ mahāsattena pañhe kathite tuṭṭhā devatā tassa thutiṃ karontī osānagāthamāha –	365	
PA_atk-s05_13a3:3659	“Sādhu jāgarataṃ sutto, sādhu suttesu jāgaro;	365	
PA_atk-s05_13a3:3660	Sādhu metaṃ vijānāsi, sādhu paṭibhaṇāsi me”ti.	366	
PA_atk-s05_13a3:3661	Tattha sādhūti bhaddakaṃ katvā tvaṃ imaṃ pañhaṃ kathesi, mayampi naṃ evameva kathemāti. Evaṃ sā bodhisattassa thutiṃ katvā attano vimānameva pāvisi.	366	
PA_atk-s05_13a3:3662	Satthā imaṃ dhammadesanaṃ āharitvā jātakaṃ samodhānesi – “tadā devadhītā uppalavaṇṇā ahosi, tāpaso pana ahameva ahosi”nti.	366	
PA_atk-s05_13a3:3663	Jāgarajātakavaṇṇanā navamā.	366	
PA_atk-s05_13a3:3665	[415] 10. Kummāsapiṇḍijātakavaṇṇanā	366	
PA_atk-s05_13a3:3666_0	Na kiratthīti idaṃ satthā jetavane viharanto mallikaṃ deviṃ ārabbha kathesi. Sā hi	3666	
PA_atk-s05_13a3:3666_1	sāvatthiyaṃ ekassa mālākārajeṭṭhakassa dhītā uttamarūpadharā mahāpuññā soḷasavassikakāle	3666	
PA_atk-s05_13a3:3666_2	ekadivasaṃ kumārikāhi saddhiṃ pupphārāmaṃ gacchantī tayo kummāsapiṇḍe gahetvā pupphapacchiyaṃ	3666	
PA_atk-s05_13a3:3666_3	ṭhapetvā gacchati. Sā nagarato nikkhamanakāle bhagavantaṃ sarīrappabhaṃ vissajjetvā	3666	
PA_atk-s05_13a3:3666_4	bhikkhusaṅghaparivutaṃ nagaraṃ pavisantaṃ disvā tayo kummāsapiṇḍe upanāmesi. Satthā	3666	
PA_atk-s05_13a3:3666_5	catumahārājadattiyaṃ pattaṃ upanetvā paṭiggahesi. Sāpi tathāgatassa pāde sirasā vanditvā	3666	
PA_atk-s05_13a3:3666_6	buddhārammaṇaṃ pītiṃ gahetvā ekamantaṃ aṭṭhāsi. Satthā taṃ oloketvā sitaṃ pātvākāsi.	3666	
PA_atk-s05_13a3:3666_7	Āyasmā ānando “ko nu kho, bhante, hetu ko paccayo tathāgatassa sitakaraṇe”ti bhagavantaṃ	3666	
PA_atk-s05_13a3:3666_8	pucchi. Athassa satthā “ānanda, ayaṃ kumārikā imesaṃ kummāsapiṇḍānaṃ phalena ajjeva	3666	
PA_atk-s05_13a3:3666_9	kosalarañño aggamahesī bhavissatī”ti sitakāraṇaṃ kathesi.	3666	
PA_atk-s05_13a3:3667_0	Kumārikāpi pupphārāmaṃ gatā. Taṃ divasameva kosalarājā ajātasattunā saddhiṃ yujjhanto	3667	
PA_atk-s05_13a3:3667_1	yuddhaparājito palāyitvā assaṃ abhiruyha āgacchanto tassā gītasaddaṃ sutvā paṭibaddhacitto	3667	
PA_atk-s05_13a3:3667_2	assaṃ taṃ ārāmābhimukhaṃ pesesi. Puññasampannā kumārikā rājānaṃ disvā apalāyitvāva	3667	
PA_atk-s05_13a3:3667_3	āgantvā assassa nāsarajjuyā gaṇhi, rājā assapiṭṭhiyaṃ nisinnova “sasāmikāsi, asāmikāsī”ti	3667	
PA_atk-s05_13a3:3667_4	pucchitvā asāmikabhāvaṃ ñatvā assā oruyha vātātapakilanto tassā aṅke nipanno muhuttaṃ	3667	
PA_atk-s05_13a3:3667_5	vissamitvā taṃ assapiṭṭhiyaṃ nisīdāpetvā balakāyaparivuto nagaraṃ pavisitvā attano	3667	
PA_atk-s05_13a3:3667_6	kulagharaṃ pesetvā sāyanhasamaye yānaṃ pahiṇitvā mahantena sakkārasammānena kulagharato	3667	
PA_atk-s05_13a3:3667_7	āharāpetvā ratanarāsimhi ṭhapetvā abhisekaṃ datvā aggamahesiṃ akāsi. Tato paṭṭhāya	3667	
PA_atk-s05_13a3:3667_8	ca sā rañño piyā ahosi manāpā, pubbuṭṭhāyikādīhi pañcahi kalyāṇadhammehi samannāgatā	3667	
PA_atk-s05_13a3:3667_9	patidevatā, buddhānampi vallabhā ahosi. Tassā satthu tayo kummāsapiṇḍe datvā taṃ	3667	
PA_atk-s05_13a3:3667_10	sampattiṃ adhigatabhāvo sakalanagaraṃ pattharitvā gato.	36671	
PA_atk-s05_13a3:3668_0	Athekadivasaṃ dhammasabhāyaṃ kathaṃ samuṭṭhāpesuṃ “āvuso, mallikā devī buddhānaṃ	3668	
PA_atk-s05_13a3:3668_1	tayo kummāsapiṇḍe datvā tesaṃ phalena taṃ divasaññeva abhisekaṃ pattā, aho buddhānaṃ	3668	
PA_atk-s05_13a3:3668_2	mahāguṇatā”ti. Satthā āgantvā “kāya nuttha, bhikkhave, etarahi kathāya sannisinnā”ti	3668	
PA_atk-s05_13a3:3668_3	pucchitvā “imāya nāmā”ti vutte “anacchariyaṃ, bhikkhave, mallikāya ekassa sabbaññubuddhassa	3668	
PA_atk-s05_13a3:3668_4	tayo kummāsapiṇḍe datvā kosalarañño aggamahesibhāvādhigamo. Kasmā? Buddhānaṃ guṇamahantatāya.	3668	
PA_atk-s05_13a3:3668_5	Porāṇakapaṇḍitā pana paccekabuddhānaṃ aloṇakaṃ asnehaṃ aphāṇitaṃ kummāsaṃ datvā tassa	3668	
PA_atk-s05_13a3:3668_6	phalena dutiye attabhāve tiyojanasatike kāsiraṭṭhe rajjasiriṃ pāpuṇiṃsū”ti vatvā atītaṃ āhari.	3668	
PA_atk-s05_13a3:3669_0	Atīte bārāṇasiyaṃ brahmadatte rajjaṃ kārente bodhisatto ekasmiṃ daliddakule nibbattitvā	3669	
PA_atk-s05_13a3:3669_1	vayappatto ekaṃ seṭṭhiṃ nissāya bhatiyā kammaṃ karonto jīvikaṃ kappesi. So ekadivasaṃ	3669	
PA_atk-s05_13a3:3669_2	“pātarāsatthāya me bhavissatī”ti antarāpaṇato cattāro kummāsapiṇḍe gahetvā kammantaṃ	3669	
PA_atk-s05_13a3:3669_3	gacchanto cattāro paccekabuddhe bhikkhācāratthāya bārāṇasinagarābhimukhe āgacchante	3669	
PA_atk-s05_13a3:3669_4	disvā “ime bhikkhaṃ sandhāya bārāṇasiṃ gacchanti, mayhampime cattāro kummāsapiṇḍā	3669	
PA_atk-s05_13a3:3669_5	atthi, yaṃnūnāhaṃ ime imesaṃ dadeyya”nti cintetvā te upasaṃkamitvā vanditvā “bhante,	3669	
PA_atk-s05_13a3:3669_6	ime me hatthe cattāro kummāsapiṇḍā, ahaṃ ime tumhākaṃ dadāmi, sādhu me, bhante, paṭiggaṇhatha,	3669	
PA_atk-s05_13a3:3669_7	evamidaṃ puññaṃ mayhaṃ bhavissati dīgharattaṃ hitāya sukhāyā”ti vatvā tesaṃ adhivāsanaṃ	3669	
PA_atk-s05_13a3:3669_8	viditvā vālikaṃ ussāpetvā cattāri āsanāni paññapetvā tesaṃ upari sākhābhaṅgaṃ attharitvā	3669	
PA_atk-s05_13a3:3669_9	paccekabuddhe paṭipāṭiyā nisīdāpetvā paṇṇapuṭena udakaṃ āharitvā dakkhiṇodakaṃ pātetvā	3669	
PA_atk-s05_13a3:3669_10	catūsu pattesu cattāro kummāsapiṇḍe patiṭṭhāpetvā vanditvā “bhante, etesaṃ nissandena	36691	
PA_atk-s05_13a3:3669_11	daliddagehe nibbatti nāma mā hotu, sabbaññutaññāṇappaṭivedhassa paccayo hotū”ti āha.	36691	
PA_atk-s05_13a3:3669_12	Paccekabuddhā paribhuñjiṃsu, paribhogāvasāne anumodanaṃ katvā uppatitvā nandamūlakapabbhārameva agamaṃsu.	36691	
PA_atk-s05_13a3:3670_0	Bodhisatto añjaliṃ paggayha paccekabuddhagataṃ pītiṃ gahetvā tesu cakkhupathaṃ atītesu	3670	
PA_atk-s05_13a3:3670_1	attano kammantaṃ gantvā yāvatāyukaṃ dānaṃ anussaritvā kālaṃ katvā tassa phalena bārāṇasirañño	3670	
PA_atk-s05_13a3:3670_2	aggamahesiyā kucchimhi nibbatti, brahmadattakumārotissa nāmaṃ akaṃsu. So attano padasā	3670	
PA_atk-s05_13a3:3670_3	gamanakālato paṭṭhāya “ahaṃ imasmiṃyeva nagare bhatako hutvā kammantaṃ gacchanto	3670	
PA_atk-s05_13a3:3670_4	paccekabuddhānaṃ cattāro kummāsapiṇḍe datvā tassa dānassa phalena idha nibbatto”ti	3670	
PA_atk-s05_13a3:3670_5	pasannādāse mukhanimittaṃ viya sabbaṃ purimajātikiriyaṃ jātissarañāṇena pākaṭaṃ katvā	3670	
PA_atk-s05_13a3:3670_6	passi. So vayappatto takkasilāyaṃ gantvā sabbasippāni uggaṇhitvā paccāgantvā sikkhitasippaṃ	3670	
PA_atk-s05_13a3:3670_7	pitu dassetvā tuṭṭhena pitarā oparajje patiṭṭhāpito, aparabhāge pitu accayena rajje	3670	
PA_atk-s05_13a3:3670_8	patiṭṭhāsi. Athassa uttamarūpadharaṃ kosalarañño dhītaraṃ ānetvā aggamahesiṃ akaṃsu,	3670	
PA_atk-s05_13a3:3670_9	chattamaṅgaladivase panassa sakalanagaraṃ devanagaraṃ viya alaṅkariṃsu.	3670	
PA_atk-s05_13a3:3671_0	So nagaraṃ padakkhiṇaṃ katvā alaṅkatapāsādaṃ abhiruhitvā mahātalamajjhe samussitasetacchattaṃ	3671	
PA_atk-s05_13a3:3671_1	pallaṅkaṃ abhiruyha nisinno parivāretvā ṭhite ekato amacce, ekato brāhmaṇagahapatiādayo	3671	
PA_atk-s05_13a3:3671_2	nānāvibhave sirivilāsasamujjale, ekato nānāvidhapaṇṇākārahatthe nāgaramanusse, ekato	3671	
PA_atk-s05_13a3:3671_3	alaṅkatadevaccharasaṅghaṃ viya soḷasasahassasaṅkhaṃ nāṭakitthigaṇanti imaṃ atimanoramaṃ	3671	
PA_atk-s05_13a3:3671_4	sirivibhavaṃ olokento attano pubbakammaṃ anussaritvā “idaṃ suvaṇṇapiṇḍikaṃ kañcanamālaṃ	3671	
PA_atk-s05_13a3:3671_5	setacchattaṃ, imāni ca anekasahassāni hatthivāhanaassavāhanarathavāhanāni, maṇimuttādipūritā	3671	
PA_atk-s05_13a3:3671_6	sāragabbhā, nānāvidhadhaññapūritā mahāpathavī, devaccharapaṭibhāgā nāriyo cāti sabbopesa	3671	
PA_atk-s05_13a3:3671_7	mayhaṃ sirivibhavo na aññassa santako, catunnaṃ paccekabuddhānaṃ dinnassa catukummāsapiṇḍadānasseva	3671	
PA_atk-s05_13a3:3671_8	santako, te nissāya mayā esa laddho”ti paccekabuddhānaṃ guṇaṃ anussaritvā attano	3671	
PA_atk-s05_13a3:3671_9	kammaṃ pākaṭaṃ akāsi. Tassa taṃ anussarantassa sakalasarīraṃ pītiyā pūri. So pītiyā	3671	
PA_atk-s05_13a3:3671_10	temitahadayo mahājanassa majjhe udānagītaṃ gāyanto dve gāthā abhāsi –	36711	
PA_atk-s05_13a3:3673	“Na kiratthi anomadassisu, pāricariyā buddhesu appikā;	367	
PA_atk-s05_13a3:3674	Sukkhāya aloṇikāya ca, passa phalaṃ kummāsapiṇḍiyā.	367	
PA_atk-s05_13a3:3676	“Hatthigavāssā cime bahū, dhanadhaññaṃ pathavī ca kevalā;	367	
PA_atk-s05_13a3:3677	Nāriyo cimā accharūpamā, passa phalaṃ kummāsapiṇḍiyā”ti.	367	
PA_atk-s05_13a3:3678_0	Tattha anomadassisūti anomassa alāmakassa paccekabodhiñāṇassa diṭṭhattā paccekabuddhā	3678	
PA_atk-s05_13a3:3678_1	anomadassino nāma. Pāricariyāti abhivādanapaccuṭṭhānañjalikammādibhedā sāmīcikiriyāpi,	3678	
PA_atk-s05_13a3:3678_2	sampatte disvā attano santakaṃ appaṃ vā bahuṃ vā lūkhaṃ vā paṇītaṃ vā deyyadhammaṃ	3678	
PA_atk-s05_13a3:3678_3	cittaṃ pasādetvā guṇaṃ sallakkhetvā tisso cetanā visodhetvā phalaṃ saddahitvā pariccajanakiriyāpi.	3678	
PA_atk-s05_13a3:3678_4	Buddhesūti paccekabuddhesu. Appikāti mandā parittā nāma natthi kira. Sukkhāyāti nisnehāya.	3678	
PA_atk-s05_13a3:3678_5	Aloṇikāyāti phāṇitavirahitāya. Nipphāṇitattā hi sā “aloṇikā”ti vuttā. Kummāsapiṇḍiyāti	3678	
PA_atk-s05_13a3:3678_6	cattāro kummāsapiṇḍe ekato katvā gahitaṃ kummāsaṃ sandhāya evamāha. Guṇavantānaṃ	3678	
PA_atk-s05_13a3:3678_7	samaṇabrāhmaṇānaṃ guṇaṃ sallakkhetvā cittaṃ pasādetvā phaluppattiṃ pāṭikaṅkhamānānaṃ	3678	
PA_atk-s05_13a3:3678_8	tisso cetanā visodhetvā dinnapadakkhiṇā appikā nāma natthi, nibbattanibbattaṭṭhāne	3678	
PA_atk-s05_13a3:3678_9	mahāsampattimeva detīti vuttaṃ hoti. Hoti cettha –	3678	
PA_atk-s05_13a3:3679	“Natthi citte pasannamhi, appikā nāma dakkhiṇā;	367	
PA_atk-s05_13a3:3680	Tathāgate vā sambuddhe, atha vā tassa sāvake.	368	
PA_atk-s05_13a3:3681	“Tiṭṭhante nibbute cāpi, same citte samaṃ phalaṃ;	368	
PA_atk-s05_13a3:3682	Cetopaṇidhihetu hi, sattā gacchanti suggati”nti. ;	368	
PA_atk-s05_13a3:3683	Imassa panatthassa dīpanatthāya –	368	
PA_atk-s05_13a3:3684	“Khīrodanaṃ ahamadāsiṃ, bhikkhuno piṇḍāya carantassa; ;	368	
PA_atk-s05_13a3:3685	Tassā me passa vimānaṃ, accharā kāmavaṇṇinīhamasmi. ;	368	
PA_atk-s05_13a3:3686	“Accharāsahassassāhaṃ, pavarā passa puññānaṃ vipākaṃ;	368	
PA_atk-s05_13a3:3687	Tena metādiso vaṇṇo, tena me idha mijjhati.	368	
PA_atk-s05_13a3:3688	“Uppajjanti ca me bhogā, ye keci manaso piyā;	368	
PA_atk-s05_13a3:3689	Tenamhi evaṃ jalitānubhāvā, vaṇṇo ca me sabbadisā pabhāsatī”ti. –	368	
PA_atk-s05_13a3:3690	Evamādīni vimānavatthūni āharitabbāni.	369	
PA_atk-s05_13a3:3691_0	Dhanadhaññanti muttādidhanañca satta dhaññāni ca. Pathavī ca kevalāti sakalā cesā	3691	
PA_atk-s05_13a3:3691_1	mahāpathavīti sakalapathaviṃ hatthagataṃ maññamāno vadati. Passa phalaṃ kummāsapiṇḍiyāti	3691	
PA_atk-s05_13a3:3691_2	attano dānaphalaṃ attanāva dassento evamāha. Dānaphalaṃ kira bodhisattā ca sabbaññubuddhāyeva	3691	
PA_atk-s05_13a3:3691_3	ca jānanti. Teneva satthā itivuttake suttantaṃ kathento –	3691	
PA_atk-s05_13a3:3692_0	“Evañce, bhikkhave, sattā jāneyyuṃ dānasaṃvibhāgassa vipākaṃ, yathāhaṃ jānāmi, na	3692	
PA_atk-s05_13a3:3692_1	adatvā bhuñjeyyuṃ, na ca nesaṃ maccheramalaṃ cittaṃ pariyādāya tiṭṭheyya. Yopi nesaṃ	3692	
PA_atk-s05_13a3:3692_2	assa carimo ālopo carimaṃ kabaḷaṃ, tatopi na asaṃvibhajitvā bhuñjeyyuṃ, sace nesaṃ	3692	
PA_atk-s05_13a3:3692_3	paṭiggāhakā assu. Yasmā ca kho, bhikkhave, sattā na evaṃ jānanti dānasaṃvibhāgassa	3692	
PA_atk-s05_13a3:3692_4	vipākaṃ, yathāhaṃ jānāmi, tasmā adatvā bhuñjanti, maccheramalañca nesaṃ cittaṃ pariyādāya tiṭṭhatī”ti.	3692	
PA_atk-s05_13a3:3693_0	Bodhisattopi attano chattamaṅgaladivase sañjātapītipāmojjo imāhi dvīhi gāthāhi udānagītaṃ	3693	
PA_atk-s05_13a3:3693_1	gāyi. Tato paṭṭhāya “rañño piyagīta”nti bodhisattassa nāṭakitthiyo ca sesanāṭakagandhabbādayopi	3693	
PA_atk-s05_13a3:3693_2	ca antepurajanopi antonagaravāsinopi bahinagaravāsinopi pānāgāresupi amaccamaṇḍalesupi	3693	
PA_atk-s05_13a3:3693_3	“amhākaṃ rañño piyagīta”nti tadeva gītaṃ gāyanti. Evaṃ addhāne gate aggamahesī tassa	3693	
PA_atk-s05_13a3:3693_4	gītassa atthaṃ jānitukāmā ahosi, mahāsattaṃ pana pucchituṃ na visahati. Athassā ekasmiṃ	3693	
PA_atk-s05_13a3:3693_5	guṇe pasīditvā ekadivasaṃ rājā “bhadde, varaṃ te dassāmi, varaṃ gaṇhāhī”ti āha. “Sādhu,	3693	
PA_atk-s05_13a3:3693_6	deva, gaṇhāmī”ti. “Hatthiassādīsu te kiṃ dammī”ti? “Deva, tumhe nissāya mayhaṃ na	3693	
PA_atk-s05_13a3:3693_7	kiñci natthi, na me etehi attho, sace pana dātukāmāttha, tumhākaṃ gītassa atthaṃ	3693	
PA_atk-s05_13a3:3693_8	kathetvā dethā”ti. “Bhadde, ko te iminā varena attho, aññaṃ gaṇhāhī”ti. “Deva, aññena	3693	
PA_atk-s05_13a3:3693_9	me attho natthi, etadeva gaṇhāmī”ti. “Sādhu bhadde, kathessāmi, tuyhaṃ pana ekikāya	3693	
PA_atk-s05_13a3:3693_10	raho na kathessāmi, dvādasayojanikāya bārāṇasiyā bheriṃ carāpetvā rājadvāre ratanamaṇḍapaṃ	36931	
PA_atk-s05_13a3:3693_11	kāretvā ratanapallaṅkaṃ paññāpetvā amaccabrāhmaṇādīhi ca nāgarehi ceva soḷasahi itthisahassehi	36931	
PA_atk-s05_13a3:3693_12	ca parivuto tesaṃ majjhe ratanapallaṅke nisīditvā kathessāmī”ti. Sā “sādhu, devā”ti sampaṭicchi.	36931	
PA_atk-s05_13a3:3694_0	Rājā tathā kāretvā amaragaṇaparivuto sakko devarājā viya mahājanakāyaparivuto ratanapallaṅke	3694	
PA_atk-s05_13a3:3694_1	nisīdi. Devīpi sabbālaṅkārapaṭimaṇḍitā kañcanabhaddapīṭhaṃ attharitvā ekamante akkhikoṭiyā	3694	
PA_atk-s05_13a3:3694_2	oloketvā tathārūpe ṭhāne nisīditvā “deva, tumhākaṃ tussitvā gāyanamaṅgalagītassa	3694	
PA_atk-s05_13a3:3694_3	tāva me atthaṃ gaganatale puṇṇacandaṃ uṭṭhāpento viya pākaṭaṃ katvā kathethā”ti vatvā tatiyaṃ gāthamāha –	3694	
PA_atk-s05_13a3:3696	“Abhikkhaṇaṃ rājakuñjara, gāthā bhāsasi kosalādhipa;	369	
PA_atk-s05_13a3:3697	Pucchāmi taṃ raṭṭhavaḍḍhana, bāḷhaṃ pītimano pabhāsasī”ti.	369	
PA_atk-s05_13a3:3698_0	Tattha kosalādhipāti na so kosalaraṭṭhādhipo, kusale pana dhamme adhipatiṃ katvā	3698	
PA_atk-s05_13a3:3698_1	viharati, tena naṃ ālapantī evamāha, kusalādhipa kusalajjhāsayāti attho. Bāḷhaṃ pītimano	3698	
PA_atk-s05_13a3:3698_2	pabhāsasīti ativiya pītiyuttacitto hutvā bhāsasi, tasmā kathetha tāva me etāsaṃ gāthānaṃ atthanti.	3698	
PA_atk-s05_13a3:3699	Athassa gāthānamatthaṃ āvi karonto mahāsatto catasso gāthā abhāsi –	369	
PA_atk-s05_13a3:3701	“Imasmiṃyeva nagare, kule aññatare ahuṃ;	370	
PA_atk-s05_13a3:3702	Parakammakaro āsiṃ, bhatako sīlasaṃvuto.	370	
PA_atk-s05_13a3:3704	“Kammāya nikkhamantohaṃ, caturo samaṇeddasaṃ;	370	
PA_atk-s05_13a3:3705	Ācārasīlasampanne, sītibhūte anāsave.	370	
PA_atk-s05_13a3:3707	“Tesu cittaṃ pasādetvā, nisīdetvā paṇṇasanthate;	370	
PA_atk-s05_13a3:3708	Adaṃ buddhānaṃ kummāsaṃ, pasanno sehi pāṇibhi.	370	
PA_atk-s05_13a3:3710	“Tassa kammassa kusalassa, idaṃ me edisaṃ phalaṃ;	371	
PA_atk-s05_13a3:3711	Anubhomi idaṃ rajjaṃ, phītaṃ dharaṇimuttama”nti.	371	
PA_atk-s05_13a3:3712_0	Tattha kule aññatareti nāmena vā gottena vā apākaṭe ekasmiṃyeva kule. Ahunti nibbattiṃ.	3712	
PA_atk-s05_13a3:3712_1	Parakammakaro āsinti tasmiṃ kule jātovāhaṃ daliddatāya parassa kammaṃ katvā jīvikaṃ	3712	
PA_atk-s05_13a3:3712_2	kappento parakammakaro āsiṃ. Bhatakoti paravetanabhato. Sīlasaṃvutoti pañcasīlasaṃvare	3712	
PA_atk-s05_13a3:3712_3	ṭhito, bhatiyā jīvantopi dussīlyaṃ pahāya sīlasampannova ahosinti dīpeti. Kammāya	3712	
PA_atk-s05_13a3:3712_4	nikkhamantohanti taṃ divasaṃ kattabbakiccassa karaṇatthāya nikkhanto ahaṃ. Caturo	3712	
PA_atk-s05_13a3:3712_5	samaṇeddasanti bhadde, ahaṃ nagarā nikkhamma mahāmaggaṃ āruyha attano kammabhūmiṃ	3712	
PA_atk-s05_13a3:3712_6	gacchanto bhikkhāya bārāṇasinagaraṃ pavisante samitapāpe cattāro pabbajite addasaṃ.	3712	
PA_atk-s05_13a3:3712_7	Ācārasīlasampanneti ekavīsatiyā anesanāhi jīvikakappanaṃ anācāro nāma, tassa paṭipakkhena	3712	
PA_atk-s05_13a3:3712_8	ācārena ceva maggaphalehi āgatena sīlena ca samannāgate. Sītibhūteti rāgādipariḷāhavūpasamena	3712	
PA_atk-s05_13a3:3712_9	ceva ekādasaagginibbāpanena ca sītibhāvappatte. Anāsaveti kāmāsavādivirahite. Nisīdetvāti	3712	
PA_atk-s05_13a3:3712_10	vālikāsanānaṃ upari santhate paṇṇasanthare nisīdāpetvā. Santharo hi idha santhatoti	37121	
PA_atk-s05_13a3:3712_11	vutto. Adanti nesaṃ udakaṃ datvā sakkaccaṃ sakehi hatthehi kummāsaṃ adāsiṃ. Kusalassāti	37121	
PA_atk-s05_13a3:3712_12	ārogyānavajjaṭṭhena kusalassa. Phalanti tassa nissandaphalaṃ. Phītanti sabbasampattiphullitaṃ.	37121	
PA_atk-s05_13a3:3713_0	Evañca mahāsattassa attano kammaphalaṃ vitthāretvā kathentassa sutvā devī pasannamanā	3713	
PA_atk-s05_13a3:3713_1	“sace, mahārāja, evaṃ paccakkhato dānaphalaṃ jānātha, ito dāni paṭṭhāya ekaṃ bhattapiṇḍaṃ	3713	
PA_atk-s05_13a3:3713_2	labhitvā dhammikasamaṇabrāhmaṇānaṃ datvāva paribhuñjeyyāthā”ti bodhisattassa thutiṃ karontī –	3713	
PA_atk-s05_13a3:3715	“Dadaṃ bhuñja mā ca pamādo, cakkaṃ vattaya kosalādhipa;	371	
PA_atk-s05_13a3:3716	Mā rāja adhammiko ahu, dhammaṃ pālaya kosalādhipā”ti. – imaṃ gāthamāha;	371	
PA_atk-s05_13a3:3717_0	Tattha dadaṃ bhuñjāti aññesaṃ datvāva attanā bhuñja. Mā ca pamādoti dānādīsu puññesu	3717	
PA_atk-s05_13a3:3717_1	mā pamajji. Cakkaṃ vattaya kosalādhipāti kusalajjhāsaya, mahārāja, patirūpadesavāsādikaṃ	3717	
PA_atk-s05_13a3:3717_2	catubbidhaṃ dhammacakkaṃ pavattehi. Pakatiratho hi dvīhi cakkehi gacchati, ayaṃ pana	3717	
PA_atk-s05_13a3:3717_3	kāyo imehi catūhi cakkehi devalokaṃ gacchati, tena te “dhammacakka”nti saṅkhyaṃ gatā,	3717	
PA_atk-s05_13a3:3717_4	taṃ tvaṃ cakkaṃ pavattehi. Adhammikoti yathā aññe chandāgatiṃ gacchantā lokaṃ ucchuyante	3717	
PA_atk-s05_13a3:3717_5	pīḷetvā viya dhanameva saṃkaḍḍhantā adhammikā honti, tathā tvaṃ mā adhammiko ahu. Dhammaṃ pālayāti –	3717	
PA_atk-s05_13a3:3718	“Dānaṃ sīlaṃ pariccāgaṃ, ajjavaṃ maddavaṃ tapaṃ;	371	
PA_atk-s05_13a3:3719	Akkodhaṃ avihiṃsañca, khantiñca avirodhana”nti. –	371	
PA_atk-s05_13a3:3720	Imaṃ pana dasavidhaṃ rājadhammameva pālaya rakkha, mā pariccaji.	372	
PA_atk-s05_13a3:3721	Mahāsatto tassā vacanaṃ sampaṭicchanto –	372	
PA_atk-s05_13a3:3723	“Sohaṃ tadeva punappunaṃ, vaṭumaṃ ācarissāmi sobhane;	372	
PA_atk-s05_13a3:3724	Ariyācaritaṃ sukosale, arahanto me manāpāva passitu”nti. – gāthamāha;	372	
PA_atk-s05_13a3:3725_0	Tattha vaṭumanti maggaṃ. Ariyācaritanti ariyehi buddhādīhi āciṇṇaṃ. Sukosaleti sobhane	3725	
PA_atk-s05_13a3:3725_1	kosalarañño dhīteti attho. Arahantoti kilesehi ārakattā, arānañca arīnañca hatattā,	3725	
PA_atk-s05_13a3:3725_2	paccayānaṃ arahattā evaṃladdhanāmā paccekabuddhā. Idaṃ vuttaṃ hoti – bhadde, kosalarājadhīte	3725	
PA_atk-s05_13a3:3725_3	so ahaṃ “dānaṃ me dinna”nti tittiṃ akatvā punappunaṃ tadeva ariyācaritaṃ dānamaggaṃ	3725	
PA_atk-s05_13a3:3725_4	ācarissāmi. Mayhañhi aggadakkhiṇeyyattā arahanto manāpadassanā, cīvarādīni dātukāmatāya	3725	
PA_atk-s05_13a3:3725_5	teyeva passituṃ icchāmīti.	3725	
PA_atk-s05_13a3:3726_0	Evañca pana vatvā rājā deviyā sampattiṃ oloketvā “bhadde, mayā tāva purimabhave attano	3726	
PA_atk-s05_13a3:3726_1	kusalakammaṃ vitthāretvā kathitaṃ, imāsaṃ pana nārīnaṃ majjhe rūpena vā līḷāvilāsena	3726	
PA_atk-s05_13a3:3726_2	vā tayā sadisī ekāpi natthi, sā tvaṃ kiṃ kammaṃ katvā imaṃ sampattiṃ paṭilabhī”ti	3726	
PA_atk-s05_13a3:3726_3	pucchanto puna gāthamāha –	3726	
PA_atk-s05_13a3:3728	“Devī viya accharūpamā, majjhe nārigaṇassa sobhasi;	372	
PA_atk-s05_13a3:3729	Kiṃ kammamakāsi bhaddakaṃ, kenāsi vaṇṇavatī sukosale”ti.	372	
PA_atk-s05_13a3:3730_0	Tassattho – bhadde sukosale kosalarañño sudhīte tvaṃ rūpasampattiyā accharūpamā tidasapure	3730	
PA_atk-s05_13a3:3730_1	sakkassa devarañño aññatarā devadhītā viya imassa nārīgaṇassa majjhe sobhasi, pubbe	3730	
PA_atk-s05_13a3:3730_2	kiṃ nāma bhaddakaṃ kalyāṇakammaṃ akāsi, kenāsi kāraṇena evaṃ vaṇṇavatī jātāti.	3730	
PA_atk-s05_13a3:3731	Athassa sā purimabhave kalyāṇakammaṃ kathentī sesagāthādvayamāha –	373	
PA_atk-s05_13a3:3733	“Ambaṭṭhakulassa khattiya, dāsyāhaṃ parapesiyā ahuṃ;	373	
PA_atk-s05_13a3:3734	Saññatā ca dhammajīvinī, sīlavatī ca apāpadassanā.	373	
PA_atk-s05_13a3:3736	“Uddhaṭabhattaṃ ahaṃ tadā, caramānassa adāsiṃ bhikkhuno;	373	
PA_atk-s05_13a3:3737	Vittā sumanā sayaṃ ahaṃ, tassa kammassa phalaṃ mamedisa”nti.	373	
PA_atk-s05_13a3:3738	Sāpi kira jātissarāva ahosi, tasmā attano jātissarañāṇena paricchinditvāva kathesi.	373	
PA_atk-s05_13a3:3739_0	Tattha ambaṭṭhakulassāti kuṭumbiyakulassa. Dāsyāhanti dāsī ahaṃ, “dāsāha”ntipi pāṭho.	3739	
PA_atk-s05_13a3:3739_1	Parapesiyāti parehi tassa tassa kiccassa karaṇatthāya pesitabbā pesanakārikā. Saññatāti	3739	
PA_atk-s05_13a3:3739_2	dāsiyo nāma dussīlā honti, ahaṃ pana tīhi dvārehi saññatā sīlasampannā. Dhammajīvinīti	3739	
PA_atk-s05_13a3:3739_3	paravañcanādīni akatvā dhammena samena pavattitajīvikā. Sīlavatīti ācārasampannā	3739	
PA_atk-s05_13a3:3739_4	guṇavatī. Apāpadassanāti kalyāṇadassanā piyadhammā.	3739	
PA_atk-s05_13a3:3740_0	Uddhaṭabhattanti attano pattakoṭṭhāsavasena uddharitvā laddhabhāgabhattaṃ. Bhikkhunoti	3740	
PA_atk-s05_13a3:3740_1	bhinnakilesassa paccekabuddhassa. Vittā sumanāti tuṭṭhā somanassajātā kammaphalaṃ	3740	
PA_atk-s05_13a3:3740_2	saddahantī. Tassa kammassāti tassa ekabhikkhādānakammassa. Idaṃ vuttaṃ hoti – ahaṃ,	3740	
PA_atk-s05_13a3:3740_3	mahārāja, pubbe sāvatthiyaṃ aññatarassa kuṭumbiyakulassa dāsī hutvā attano laddhabhāgabhattaṃ	3740	
PA_atk-s05_13a3:3740_4	ādāya nikkhamantī ekaṃ paccekabuddhaṃ piṇḍāya carantaṃ disvā attano taṇhaṃ milāpetvā	3740	
PA_atk-s05_13a3:3740_5	saññatādiguṇasampannā kammaphalaṃ saddahantī tassa taṃ bhattaṃ adāsiṃ, sāhaṃ yāvatāyukaṃ	3740	
PA_atk-s05_13a3:3740_6	ṭhatvā kālaṃ katvā tattha sāvatthiyaṃ kosalarañño aggamahesiyā kucchimhi nibbattitvā	3740	
PA_atk-s05_13a3:3740_7	idāni tava pāde paricaramānā evarūpaṃ sampattiṃ anubhavāmi, tassa mama kammassa idamīdisaṃ	3740	
PA_atk-s05_13a3:3740_8	phalanti. Tattha guṇasampannānaṃ dinnadānassa mahapphalabhāvadassanatthaṃ –	3740	
PA_atk-s05_13a3:3741	“Aggato ve pasannāna”nti ca.	374	
PA_atk-s05_13a3:3742	“Esa devamanussānaṃ, sabbakāmadado nidhī”ti ca. –	374	
PA_atk-s05_13a3:3743	Ādigāthā vitthāretabbā.	374	
PA_atk-s05_13a3:3744_0	Iti te ubhopi attano purimakammaṃ vitthārato kathetvā tato paṭṭhāya catūsu nagaradvāresu	3744	
PA_atk-s05_13a3:3744_1	nagaramajjhe nivesanadvāreti cha dānasālāyo kāretvā sakalajambudīpaṃ unnaṅgalaṃ katvā	3744	
PA_atk-s05_13a3:3744_2	mahādānaṃ pavattetvā sīlaṃ rakkhitvā uposathakammaṃ katvā jīvitapariyosāne saggaparāyaṇā ahesuṃ.	3744	
PA_atk-s05_13a3:3745	Satthā imaṃ dhammadesanaṃ āharitvā jātakaṃ samodhānesi – “tadā devī rāhulamātā ahosi, rājā pana ahameva ahosi”nti.	374	
PA_atk-s05_13a3:3746	Kummāsapiṇḍijātakavaṇṇanā dasamā.	374	
PA_atk-s05_13a3:3748	[416] 11. Parantapajātakavaṇṇanā	374	
PA_atk-s05_13a3:3749_0	Āgamissati me pāpanti idaṃ satthā veḷuvane viharanto devadattassa vadhāya parisakkanaṃ	3749	
PA_atk-s05_13a3:3749_1	ārabbha kathesi. Tadā hi dhammasabhāyaṃ kathaṃ samuṭṭhāpesuṃ “āvuso, devadatto tathāgatassa	3749	
PA_atk-s05_13a3:3749_2	māraṇatthameva parisakkati, dhanuggahe payojesi, silaṃ pavijjhi, nāḷāgiriṃ vissajjāpesi,	3749	
PA_atk-s05_13a3:3749_3	tathāgatassa vināsatthameva upāyaṃ karotī”ti. Satthā āgantvā “kāya nuttha, bhikkhave,	3749	
PA_atk-s05_13a3:3749_4	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,	3749	
PA_atk-s05_13a3:3749_5	pubbepesa mama vadhāya parisakki, tāsamattampi pana kātuṃ asakkonto attanāva dukkhaṃ	3749	
PA_atk-s05_13a3:3749_6	anubhosī”ti vatvā atītaṃ āhari.	3749	
PA_atk-s05_13a3:3750_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi	3750	
PA_atk-s05_13a3:3750_1	nibbattitvā vayappatto takkasilāyaṃ sabbasippāni sikkhi, sabbarutajānanamantaṃ uggaṇhi.	3750	
PA_atk-s05_13a3:3750_2	So ācariyassa anuyogaṃ datvā bārāṇasiṃ paccāgacchi, pitā taṃ oparajje ṭhapesi. Kiñcāpi	3750	
PA_atk-s05_13a3:3750_3	oparajje ṭhapeti, mārāpetukāmo pana naṃ hutvā daṭṭhumpi na icchi. Athekā siṅgālī	3750	
PA_atk-s05_13a3:3750_4	dve potake gahetvā rattiṃ manussesu paṭisallīnesu niddhamanena nagaraṃ pāvisi. Bodhisattassa	3750	
PA_atk-s05_13a3:3750_5	ca pāsāde sayanagabbhassa avidūre ekā sālā atthi, tattheko addhikamanusso upāhanā	3750	
PA_atk-s05_13a3:3750_6	omuñcitvā pādamūle bhūmiyaṃ ṭhapetvā ekasmiṃ phalake nipajji, na tāva niddāyati.	3750	
PA_atk-s05_13a3:3750_7	Tadā siṅgāliyā potakā chātā viraviṃsu. Atha tesaṃ mātā “tātā, mā saddaṃ karittha,	3750	
PA_atk-s05_13a3:3750_8	etissā sālāya eko manusso upāhanā omuñcitvā bhūmiyaṃ ṭhapetvā phalake nipanno na	3750	
PA_atk-s05_13a3:3750_9	tāva niddāyati, etassa niddāyanakāle etā upāhanā āharitvā tumhe khādāpessāmī”ti attano	3750	
PA_atk-s05_13a3:3750_10	bhāsāya āha. Bodhisatto mantānubhāvena tassā bhāsaṃ jānitvā sayanagabbhā nikkhamma	37501	
PA_atk-s05_13a3:3750_11	vātapānaṃ vivaritvā “ko etthā”ti āha. “Ahaṃ, deva, addhikamanusso”ti. “Upāhanā te	37501	
PA_atk-s05_13a3:3750_12	kuhi”nti? “Bhūmiyaṃ, devā”ti. “Ukkhitvā olambetvā ṭhapehī”ti. Taṃ sutvā siṅgālī bodhisattassa kujjhi.	37501	
PA_atk-s05_13a3:3751_0	Puna ekadivasaṃ sā tatheva nagaraṃ pāvisi. Tadā ceko mattamanusso “pānīyaṃ pivissāmī”ti	3751	
PA_atk-s05_13a3:3751_1	pokkharaṇiṃ otaranto patitvā nimuggo nirassāso mari. Nivatthā panassa dve sāṭakā	3751	
PA_atk-s05_13a3:3751_2	nivāsanantare kahāpaṇasahassaṃ aṅguliyā ca muddikā atthi. Tadāpi sā puttake “chātamhā,	3751	
PA_atk-s05_13a3:3751_3	ammā”ti viravante “tātā, mā saddaṃ karittha, etissā pokkharaṇiyā manusso mato, tassa	3751	
PA_atk-s05_13a3:3751_4	idañcidañca atthi, so pana maritvā sopāneyeva nipanno, tumhe etaṃ manussaṃ khādāpessāmī”ti	3751	
PA_atk-s05_13a3:3751_5	āha. Bodhisatto taṃ sutvā vātapānaṃ vivaritvā “sālāya ko atthī”ti vatvā ekenuṭṭhāya	3751	
PA_atk-s05_13a3:3751_6	“ahaṃ, devā”ti vutte “gaccha etissā pokkharaṇiyā matamanussassa sāṭake ca kahāpaṇasahassañca	3751	
PA_atk-s05_13a3:3751_7	aṅgulimuddikañca gahetvā sarīramassa yathā na uṭṭhahati, evaṃ udake osīdāpehī”ti	3751	
PA_atk-s05_13a3:3751_8	āha. So tathā akāsi. Sā punapi kujjhitvā “purimadivase tāva me puttakānaṃ upāhanā	3751	
PA_atk-s05_13a3:3751_9	khādituṃ na adāsi, ajja matamanussaṃ khādituṃ na deti, hotu, ito dāni tatiyadivase	3751	
PA_atk-s05_13a3:3751_10	eko sapattarājā āgantvā nagaraṃ parikkhipissati. Atha naṃ pitā yuddhatthāya pesessati,	37511	
PA_atk-s05_13a3:3751_11	tatra te sīsaṃ chindissanti, atha te galalohitaṃ pivitvā veraṃ muñcissāmi. Tvaṃ mayā	37511	
PA_atk-s05_13a3:3751_12	saddhiṃ veraṃ bandhasi, jānissāmī”ti viravitvā bodhisattaṃ tajjetvā puttake gahetvā nikkhamati.	37511	
PA_atk-s05_13a3:3752_0	Tatiyadivase eko sapattarājā āgantvā nagaraṃ parivāresi. Rājā bodhisattaṃ “gaccha,	3752	
PA_atk-s05_13a3:3752_1	tāta, tena saddhiṃ yujjhā”ti āha. “Mayā, deva, ekaṃ diṭṭhaṃ atthi, gantuṃ na visahāmi,	3752	
PA_atk-s05_13a3:3752_2	jīvitantarāyaṃ bhāyāmī”ti. “Mayhaṃ tayi mate vā amate vā kiṃ, gacchāheva tva”nti?	3752	
PA_atk-s05_13a3:3752_3	So “sādhu, devā”ti mahāsatto parisaṃ gahetvā sapattarañño ṭhitadvārena anikkhamitvā	3752	
PA_atk-s05_13a3:3752_4	aññaṃ dvāraṃ vivaritvā nikkhami. Tasmiṃ gacchante sakalanagaraṃ tucchaṃ viya ahosi.	3752	
PA_atk-s05_13a3:3752_5	Sabbe teneva saddhiṃ nikkhamiṃsu. So ekasmiṃ sabhāgaṭṭhāne khandhāvāraṃ nivāsetvā	3752	
PA_atk-s05_13a3:3752_6	acchi. Rājā cintesi “uparājā nagaraṃ tucchaṃ katvā balaṃ gahetvā palāyi, sapattarājāpi	3752	
PA_atk-s05_13a3:3752_7	nagaraṃ parivāretvā ṭhito, idāni mayhaṃ jīvitaṃ natthī”ti. So “jīvitaṃ rakkhissāmī”ti	3752	
PA_atk-s05_13a3:3752_8	deviñca purohitañca parantapaṃ nāmekaṃ pādamūlikañca dāsaṃ gahetvā rattibhāge aññātakavesena	3752	
PA_atk-s05_13a3:3752_9	palāyitvā araññaṃ pāvisi. Bodhisatto tassa palātabhāvaṃ ñatvā nagaraṃ pavisitvā yuddhaṃ	3752	
PA_atk-s05_13a3:3752_10	katvā sapattaṃ palāpetvā rajjaṃ gaṇhi. Pitāpissa ekasmiṃ nadītīre paṇṇasālaṃ kāretvā	37521	
PA_atk-s05_13a3:3752_11	phalāphalena yāpento vasi. Rājā ca purohito ca phalāphalatthāya gacchanti. Parantapadāso	37521	
PA_atk-s05_13a3:3752_12	deviyā saddhiṃ paṇṇasālāyameva hoti. Tatrāpi rājānaṃ paṭicca deviyā kucchismiṃ gabbho	37521	
PA_atk-s05_13a3:3752_13	patiṭṭhāsi. Sā abhiṇhasaṃsaggavasena parantapena saddhiṃ aticari. Sā ekadivasaṃ parantapaṃ	37521	
PA_atk-s05_13a3:3752_14	āha “raññā ñāte neva tava, na mayhaṃ jīvitaṃ atthi, tasmā mārehi na”nti. “Kathaṃ	37521	
PA_atk-s05_13a3:3752_15	māremī”ti? Esa taṃ khaggañca nhānasāṭakañca gāhāpetvā nhāyituṃ gacchati, tatrassa	37521	
PA_atk-s05_13a3:3752_16	nhānaṭṭhāne pamādaṃ ñatvā khaggena sīsaṃ chinditvā sarīraṃ khaṇḍākhaṇḍikaṃ katvā	37521	
PA_atk-s05_13a3:3752_17	bhūmiyaṃ nikhaṇāhīti. So “sādhū”ti sampaṭicchi.	37521	
PA_atk-s05_13a3:3753_0	Athekadivasaṃ purohitoyeva phalāphalatthāya gantvā avidūre rañño nhānatitthasāmante	3753	
PA_atk-s05_13a3:3753_1	ekaṃ rukkhaṃ āruyha phalāphalaṃ gaṇhāti. Rājā “nhāyissāmī”ti parantapaṃ khaggañca	3753	
PA_atk-s05_13a3:3753_2	nhānasāṭakañca gāhāpetvā nadītīraṃ agamāsi. Tattha naṃ nhānakāle pamādamāpannaṃ “māressāmī”ti	3753	
PA_atk-s05_13a3:3753_3	parantapo gīvāya gahetvā khaggaṃ ukkhipi. So maraṇabhayena viravi. Purohito taṃ saddaṃ	3753	
PA_atk-s05_13a3:3753_4	sutvā olokento parantapaṃ rājānaṃ mārentaṃ disvā bhītatasito sākhaṃ vissajjetvā rukkhato	3753	
PA_atk-s05_13a3:3753_5	oruyha ekaṃ gumbaṃ pavisitvā nilīyi. Parantapo tassa sākhāvissajjanasaddaṃ sutvā	3753	
PA_atk-s05_13a3:3753_6	rājānaṃ māretvā bhūmiyaṃ khaṇitvā “imasmiṃ ṭhāne sākhāvissajjanasaddo ahosi, ko nu	3753	
PA_atk-s05_13a3:3753_7	kho etthā”ti vicinanto kañci adisvā nhatvā gato. Tassa gatakāle purohito nisinnaṭṭhānā	3753	
PA_atk-s05_13a3:3753_8	nikkhamitvā rañño sarīraṃ khaṇḍākhaṇḍikaṃ chinditvā āvāṭe nikhātabhāvaṃ ñatvā nhatvā	3753	
PA_atk-s05_13a3:3753_9	attano vadhabhayena andhavesaṃ gahetvā paṇṇasālaṃ agamāsi. Taṃ disvā parantapo “kiṃ	3753	
PA_atk-s05_13a3:3753_10	te, brāhmaṇa, kata”nti āha. So ajānanto viya “deva, akkhīni me nāsetvā āgatomhi,	37531	
PA_atk-s05_13a3:3753_11	ussannāsīvise araññe ekasmiṃ vammikapasse aṭṭhāsiṃ, tatrekena āsīvisena nāsavāto	37531	
PA_atk-s05_13a3:3753_12	vissaṭṭho me bhavissatī”ti āha. Parantapo “na maṃ sañjānāti, ‘devā’ti vadati, samassāsessāmi	37531	
PA_atk-s05_13a3:3753_13	na”nti cintetvā “brāhmaṇa, mā cintayi, ahaṃ taṃ paṭijaggissāmī”ti assāsetvā phalāphalaṃ	37531	
PA_atk-s05_13a3:3753_14	datvā santappesi. Tato paṭṭhāya parantapadāso phalāphalaṃ āhari, devīpi puttaṃ vijāyi.	37531	
PA_atk-s05_13a3:3753_15	Sā putte vaḍḍhante ekadivasaṃ paccūsasamaye sukhanisinnā saṇikaṃ parantapadāsaṃ etadavoca	37531	
PA_atk-s05_13a3:3753_16	“tvaṃ rājānaṃ mārento kenaci diṭṭho”ti. “Na maṃ koci addasa, sākhāvissajjanasaddaṃ	37531	
PA_atk-s05_13a3:3753_17	pana assosiṃ, tassā sākhāya manussena vā tiracchānena vā vissaṭṭhabhāvaṃ na jānāmi,	37531	
PA_atk-s05_13a3:3753_18	yadā kadāci pana me bhayaṃ āgacchantaṃ sākhāvissaṭṭhaṭṭhānato āgamissatī”ti tāya	37531	
PA_atk-s05_13a3:3753_19	saddhiṃ sallapanto paṭhamaṃ gāthamāha –	37531	
PA_atk-s05_13a3:3755	“Āgamissati me pāpaṃ, āgamissati me bhayaṃ;	375	
PA_atk-s05_13a3:3756	Tadā hi calitā sākhā, manussena migena vā”ti.	375	
PA_atk-s05_13a3:3757_0	Tattha pāpanti lāmakaṃ aniṭṭhaṃ akantaṃ. Bhayanti cittutrāsabhayampi me āgamissati,	3757	
PA_atk-s05_13a3:3757_1	na sakkā nāgantuṃ. Kiṃkāraṇā? Tadā hi calitā sākhā manussena migena vāti na paññāyati,	3757	
PA_atk-s05_13a3:3757_2	tasmā tato maṃ bhayaṃ āgamissati.	3757	
PA_atk-s05_13a3:3758_0	Te “purohito niddāyatī”ti maññiṃsu. So pana aniddāyamānova tesaṃ kathaṃ assosi. Athekadivasaṃ	3758	
PA_atk-s05_13a3:3758_1	purohito parantapadāse phalāphalatthāya gate attano brāhmaṇiṃ saritvā vilapanto dutiyaṃ gāthamāha –	3758	
PA_atk-s05_13a3:3760	“Bhīruyā nūna me kāmo, avidūre vasantiyā;	376	
PA_atk-s05_13a3:3761	Karissati kisaṃ paṇḍuṃ, sāva sākhā parantapa”nti.	376	
PA_atk-s05_13a3:3762_0	Tattha bhīruyāti itthī ca nāma appamattakenāpi bhāyati, tasmā “bhīrū”ti vuccati.	3762	
PA_atk-s05_13a3:3762_1	Avidūreti nātidūre ito katipayayojanamatthake vasantiyā bhīruyā mayhaṃ brāhmaṇiyā	3762	
PA_atk-s05_13a3:3762_2	yo mama kāmo uppanno, so nūna maṃ kisañca paṇḍuñca karissatīti dasseti. “Sāva sākhā”ti	3762	
PA_atk-s05_13a3:3762_3	iminā pana opammaṃ dasseti, yathā sākhā parantapaṃ kisaṃ paṇḍuṃ karoti, evanti attho.	3762	
PA_atk-s05_13a3:3763_0	Iti brāhmaṇo gāthameva vadati, atthaṃ pana na katheti, tasmā imāya gāthāya kiccaṃ	3763	
PA_atk-s05_13a3:3763_1	deviyā apākaṭaṃ. Atha naṃ “kiṃ kathesi brāhmaṇā”ti āha. Sopi “sallakkhitaṃ me”ti	3763	
PA_atk-s05_13a3:3763_2	vatvā puna ekadivasaṃ tatiyaṃ gāthamāha –	3763	
PA_atk-s05_13a3:3765	“Socayissati maṃ kantā, gāme vasamaninditā;	376	
PA_atk-s05_13a3:3766	Karissati kisaṃ paṇḍuṃ, sāva sākhā parantapa”nti.	376	
PA_atk-s05_13a3:3767	Tattha socayissatīti sokuppādanena sukkhāpessati. Kantāti iṭṭhabhariyā. Gāme vasanti bārāṇasiyaṃ vasantīti adhippāyo. Aninditāti agarahitā uttamarūpadharā.	376	
PA_atk-s05_13a3:3768	Punekadivasaṃ catutthaṃ gāthamāha –	376	
PA_atk-s05_13a3:3770	“Tayā maṃ asitāpaṅgi, sitāni bhaṇitāni ca;	377	
PA_atk-s05_13a3:3771	Kisaṃ paṇḍuṃ karissanti, sāva sākhā parantapa”nti.	377	
PA_atk-s05_13a3:3772_0	Tattha tayā maṃ asitāpaṅgīti tayā maṃ asitā apaṅgi. Idaṃ vuttaṃ hoti – bhadde, akkhikoṭito	3772	
PA_atk-s05_13a3:3772_1	añjanasalākāya nīharitvā abhisaṅkhataasitāpaṅgi tayā pavattitāni mandahasitāni ca	3772	
PA_atk-s05_13a3:3772_2	madhurabhāsitāni ca maṃ sā vissaṭṭhasākhā viravamānā parantapaṃ viya kisaṃ paṇḍuṃ	3772	
PA_atk-s05_13a3:3772_3	karissatīti. Pa-kārassa va-kāraṃ katvā “vaṅgī”tipi pāṭhoyeva.	3772	
PA_atk-s05_13a3:3773_0	Aparabhāge kumāro vayappatto ahosi soḷasavassuddesiko. Atha naṃ brāhmaṇo yaṭṭhikoṭiṃ	3773	
PA_atk-s05_13a3:3773_1	gāhāpetvā nhānatitthaṃ gantvā akkhīni ummīletvā olokesi. Kumāro “nanu tvaṃ brāhmaṇa,	3773	
PA_atk-s05_13a3:3773_2	andho”ti āha. So “nāhaṃ andho, iminā me upāyena jīvitaṃ rakkhāmī”ti vatvā “tava pitaraṃ	3773	
PA_atk-s05_13a3:3773_3	jānāsī”ti āha. “Ayaṃ me pitā”ti vutte “nāyaṃ tava pitā, pitā pana te bārāṇasirājā,	3773	
PA_atk-s05_13a3:3773_4	ayaṃ tumhākaṃ dāso, so mātari te vippaṭipajjitvā imasmiṃ ṭhāne tava pitaraṃ māretvā	3773	
PA_atk-s05_13a3:3773_5	nikhaṇī”ti aṭṭhīni nīharitvā dassesi. Kumārassa balavakodho uppajji. Atha naṃ “idāni	3773	
PA_atk-s05_13a3:3773_6	kiṃ karomī”ti pucchi. “Yaṃ te ismiṃyeva titthe pitu tena kataṃ, taṃ karohī”ti sabbaṃ	3773	
PA_atk-s05_13a3:3773_7	pavattiṃ ācikkhitvā kumāraṃ katipāhaṃ tharugaṇhanaṃ sikkhāpesi. Athekadivasaṃ kumāro	3773	
PA_atk-s05_13a3:3773_8	khaggañca nhānasāṭakañca gahetvā “nhāyituṃ gacchāma, tātā”ti āha. Parantapo “sādhū”ti	3773	
PA_atk-s05_13a3:3773_9	tena saddhiṃ gato. Athassa nhāyituṃ otiṇṇakāle dakkhiṇahatthena asiṃ, vāmahatthena	3773	
PA_atk-s05_13a3:3773_10	cūḷaṃ gahetvā “tvaṃ kira imasmiṃyeva titthe mama pitaraṃ cūḷāya gahetvā viravantaṃ	37731	
PA_atk-s05_13a3:3773_11	māresi, ahampi taṃ tatheva karissāmī”ti āha. So maraṇabhayabhīto paridevamāno dve gāthā abhāsi –	37731	
PA_atk-s05_13a3:3775	“Āgamā nūna so saddo, asaṃsi nūna so tava;	377	
PA_atk-s05_13a3:3776	Akkhātaṃ nūna taṃ tena, yo taṃ sākhamakampayi.	377	
PA_atk-s05_13a3:3778	“Idaṃ kho taṃ samāgamma, mama bālassa cintitaṃ;	377	
PA_atk-s05_13a3:3779	Tadā hi calitā sākhā, manussena migena vā”ti.	377	
PA_atk-s05_13a3:3780_0	Tattha āgamāti so sākhasaddo nūna taṃ āgato sampatto. Asaṃsi nūna so tavāti so saddo	3780	
PA_atk-s05_13a3:3780_1	tava ārocesi maññe. Akkhātaṃ nūna taṃ tenāti yo satto tadā taṃ sākhaṃ akampayi, tena	3780	
PA_atk-s05_13a3:3780_2	“evaṃ te pitā mārito”ti nūna taṃ kāraṇaṃ akkhātaṃ. Samāgammāti saṅgamma, samāgatanti	3780	
PA_atk-s05_13a3:3780_3	attho. Yaṃ mama bālassa “tadā calitā sākhā manussena migena vā, tato me bhayaṃ uppajjissatī”ti	3780	
PA_atk-s05_13a3:3780_4	cintitaṃ parivitakkitaṃ ahosi, idaṃ tayā saddhiṃ samāgatanti vuttaṃ hoti.	3780	
PA_atk-s05_13a3:3781	Tato kumāro osānagāthamāha –	378	
PA_atk-s05_13a3:3783	“Tatheva tvaṃ avedesi, avañci pitaraṃ mama;	378	
PA_atk-s05_13a3:3784	Hantvā sākhāhi chādento, āgamissati me bhaya”nti.	378	
PA_atk-s05_13a3:3785_0	Tattha tatheva tvaṃ avedesīti tatheva tvaṃ aññāsi. Avañci pitaraṃ mamāti tvaṃ mama	3785	
PA_atk-s05_13a3:3785_1	pitaraṃ “nhāyituṃ gacchāmā”ti vissāsetvā nhāyantaṃ māretvā khaṇḍākhaṇḍikaṃ chinditvā	3785	
PA_atk-s05_13a3:3785_2	nikhaṇitvā “sace koci jānissati, mayhampi evarūpaṃ bhayaṃ āgacchissatī”ti vañcesi,	3785	
PA_atk-s05_13a3:3785_3	idaṃ kho pana maraṇabhayaṃ idāni tavāgatanti.	3785	
PA_atk-s05_13a3:3786_0	Iti taṃ vatvā tattheva jīvitakkhayaṃ pāpetvā nikhaṇitvā sākhāhi paṭicchādetvā khaggaṃ	3786	
PA_atk-s05_13a3:3786_1	dhovitvā nhatvā paṇṇasālaṃ gantvā tassa māritabhāvaṃ purohitassa kathetvā mātaraṃ	3786	
PA_atk-s05_13a3:3786_2	paribhāsitvā “idha kiṃ karissāmā”ti tayo janā bārāṇasimeva agamaṃsu. Bodhisatto kaniṭṭhassa	3786	
PA_atk-s05_13a3:3786_3	oparajjaṃ datvā dānādīni puññāni katvā saggapadaṃ pūresi.	3786	
PA_atk-s05_13a3:3787	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā piturājā devadatto ahosi, purohito ānando, puttarājā pana ahameva ahosi”nti.	378	
PA_atk-s05_13a3:3788	Parantapajātakavaṇṇanā ekādasamā.	378	
PA_atk-s05_13a3:3789	Gandhāravaggo dutiyo.	378	
PA_atk-s05_13a3:3790	Jātakuddānaṃ –	379	
PA_atk-s05_13a3:3791	Kukku manoja sutano, gijjha dabbhapuppha paṇṇako;	379	
PA_atk-s05_13a3:3792	Sattubhasta aṭṭhiseno, kapi bakabrahmā dasa.	379	
PA_atk-s05_13a3:3793	Gandhāro mahākapi ca, kumbhakāro daḷhadhammo;	379	
PA_atk-s05_13a3:3794	Somadatto susīmo ca, koṭasimbali dhūmakārī;	379	
PA_atk-s05_13a3:3795	Jāgaro kummāsapiṇḍo, parantapā ekādasa.	379	
PA_atk-s05_13a3:3796	Sattakanipātavaṇṇanā niṭṭhitā.	379	
PA_atk-s05_13a3:3797	8. Aṭṭhakanipāto	379	
PA_atk-s05_13a3:3799	[417] 1. Kaccānijātakavaṇṇanā	379	
PA_atk-s05_13a3:3800_0	Odātavatthā suci allakesāti idaṃ satthā jetavane viharanto aññataraṃ mātuposakaṃ	3800	
PA_atk-s05_13a3:3800_1	upāsakaṃ ārabbha kathesi. So kira sāvatthiyaṃ kuladārako ācārasampanno pitari kālakate	3800	
PA_atk-s05_13a3:3800_2	mātudevato hutvā mukhadhovanadantakaṭṭhadānanhāpanapādadhovanādiveyyāvaccakammena	3800	
PA_atk-s05_13a3:3800_3	ceva yāgubhattādīhi ca mātaraṃ paṭijaggi. Atha naṃ mātā “tāta, tava aññānipi gharāvāsakiccāni	3800	
PA_atk-s05_13a3:3800_4	atthi, ekaṃ samajātikaṃ kulakumārikaṃ gaṇhāhi, sā maṃ posessati, tvampi attano kammaṃ	3800	
PA_atk-s05_13a3:3800_5	karissasī”ti āha. “Amma, ahaṃ attano hitasukhaṃ apaccāsīsamāno tumhe upaṭṭhahāmi,	3800	
PA_atk-s05_13a3:3800_6	ko añño evaṃ upaṭṭhahissatī”ti? “Kulavaḍḍhanakammaṃ nāma tāta, kātuṃ vaṭṭatī”ti.	3800	
PA_atk-s05_13a3:3800_7	“Na mayhaṃ gharāvāsena attho, ahaṃ tumhe upaṭṭhahitvā tumhākaṃ dhūmakāle pabbajissāmī”ti.	3800	
PA_atk-s05_13a3:3800_8	Athassa mātā punappunaṃ yācitvāpi manaṃ alabhamānā tassa chandaṃ aggahetvā samajātikaṃ	3800	
PA_atk-s05_13a3:3800_9	kulakumārikaṃ ānesi. So mātaraṃ appaṭikkhipitvā tāya saddhiṃ saṃvāsaṃ kappesi. Sāpi	3800	
PA_atk-s05_13a3:3800_10	“mayhaṃ sāmiko mahantena ussāhena mātaraṃ upaṭṭhahati, ahampi naṃ upaṭṭhahissāmi,	38001	
PA_atk-s05_13a3:3800_11	evamassa piyā bhavissāmī”ti cintetvā taṃ sakkaccaṃ upaṭṭhahi. So “ayaṃ me mātaraṃ	38001	
PA_atk-s05_13a3:3800_12	sakkaccaṃ upaṭṭhahī”ti tato paṭṭhāya laddhaladdhāni madhurakhādanīyādīni tassāyeva	38001	
PA_atk-s05_13a3:3800_13	deti. Sā aparabhāge cintesi “ayaṃ laddhaladdhāni madhurakhādanīyādīni mayhaññeva	38001	
PA_atk-s05_13a3:3800_14	deti, addhā mātaraṃ nīharitukāmo bhavissati, nīharaṇūpāyamassā karissāmī”ti evaṃ	38001	
PA_atk-s05_13a3:3800_15	ayoniso ummujjitvā ekaṃ divasaṃ āha – “sāmi, tayi bahi nikkhamante tava mātā maṃ	38001	
PA_atk-s05_13a3:3800_16	akkosatī”ti. So tuṇhī ahosi.	38001	
PA_atk-s05_13a3:3801_0	Sā cintesi – “imaṃ mahallikaṃ ujjhāpetvā puttassa paṭikūlaṃ kāressāmī”ti. Tato paṭṭhāya	3801	
PA_atk-s05_13a3:3801_1	yāguṃ dadamānā accuṇhaṃ vā atisītalaṃ vā atiloṇaṃ vā aloṇaṃ vā deti. “Amma, accuṇhā”ti	3801	
PA_atk-s05_13a3:3801_2	vā “atiloṇā”ti vā vutte pūretvā sītodakaṃ pakkhipati. Puna “atisītalā, aloṇāyevā”ti	3801	
PA_atk-s05_13a3:3801_3	vutte “idāneva ‘accuṇhā, atiloṇā’ti vatvā puna ‘atisītalā, aloṇā’ti vadasi, kā taṃ	3801	
PA_atk-s05_13a3:3801_4	tosetuṃ sakkhissatī”ti mahāsaddaṃ karoti. Nhānodakampi accuṇhaṃ katvā piṭṭhiyaṃ āsiñcati.	3801	
PA_atk-s05_13a3:3801_5	“Amma, piṭṭhi me dahatī”ti ca vutte puna pūretvā sītodakaṃ pakkhipati. “Atisītaṃ,	3801	
PA_atk-s05_13a3:3801_6	ammā”ti vutte “idāneva ‘accuṇha’nti vatvā puna ‘atisīta’nti vadati, kā etissā avamānaṃ	3801	
PA_atk-s05_13a3:3801_7	sahituṃ sakkhissatī”ti paṭivissakānaṃ kathesi. “Amma, mañcake me bahū maṅgulā”ti	3801	
PA_atk-s05_13a3:3801_8	ca vuttā mañcakaṃ nīharitvā tassa upari attano mañcakaṃ pothetvā “pothito me”ti atiharitvā	3801	
PA_atk-s05_13a3:3801_9	paññapeti. Mahāupāsikā diguṇehi maṅgulehi khajjamānā sabbarattiṃ nisinnāva vītināmetvā	3801	
PA_atk-s05_13a3:3801_10	“amma, sabbarattiṃ maṅgulehi khāditāmhī”ti vadati. Itarā “hiyyo te mañcako pothito,	38011	
PA_atk-s05_13a3:3801_11	kā imissā kiccaṃ nittharituṃ sakkotī”ti paṭivatvā “idāni naṃ puttena ujjhāpessāmī”ti	38011	
PA_atk-s05_13a3:3801_12	tattha tattha kheḷasiṅghāṇikādīni vippakiritvā “kā imaṃ sakalagehaṃ asuciṃ karotī”ti	38011	
PA_atk-s05_13a3:3801_13	vutte “mātā te evarūpaṃ karoti, ‘mā karī’ti vuccamānā kalahaṃ karoti, ahaṃ evarūpāya	38011	
PA_atk-s05_13a3:3801_14	kāḷakaṇṇiyā saddhiṃ ekagehe vasituṃ na sakkomi, etaṃ vā ghare vasāpehi, maṃ vā”ti āha.	38011	
PA_atk-s05_13a3:3802_0	So tassā vacanaṃ sutvā “bhadde, tvaṃ taruṇā yattha katthaci gantvā jīvituṃ sakkā,	3802	
PA_atk-s05_13a3:3802_1	mātā pana me jarādubbalā, ahamevassā paṭisaraṇaṃ, tvaṃ nikkhamitvā attano kulagehaṃ	3802	
PA_atk-s05_13a3:3802_2	gacchāhī”ti āha. Sā tassa vacanaṃ sutvā bhītā cintesi “na sakkā imaṃ mātu antare	3802	
PA_atk-s05_13a3:3802_3	bhindituṃ, ekaṃsenassa mātā piyā, sace panāhaṃ kulagharaṃ gamissaṃ, vidhavavāsaṃ	3802	
PA_atk-s05_13a3:3802_4	vasantī dukkhitā bhavissāmi, purimanayeneva sassuṃ ārādhetvā paṭijaggissāmī”ti. Sā	3802	
PA_atk-s05_13a3:3802_5	tato paṭṭhāya purimasadisameva taṃ paṭijaggi. Athekadivasaṃ so uposako dhammassavanatthāya	3802	
PA_atk-s05_13a3:3802_6	jetavanaṃ gantvā satthāraṃ vanditvā ekamantaṃ nisīdi. “Kiṃ, upāsaka, tvaṃ puññakammesu	3802	
PA_atk-s05_13a3:3802_7	na pamajjasi, mātuupaṭṭhānakammaṃ pūresī”ti ca vutto “āma, bhante, sā pana mama mātā	3802	
PA_atk-s05_13a3:3802_8	mayhaṃ aruciyāyeva ekaṃ kuladārikaṃ ānesi, sā idañcidañca anācārakammaṃ akāsī”ti	3802	
PA_atk-s05_13a3:3802_9	sabbaṃ satthu ācikkhitvā “iti bhagavā sā itthī neva maṃ mātu antare bhindituṃ sakkhi,	3802	
PA_atk-s05_13a3:3802_10	idāni naṃ sakkaccaṃ upaṭṭhahatī”ti āha. Satthā tassa kathaṃ sutvā “idāni tāva tvaṃ	38021	
PA_atk-s05_13a3:3802_11	upāsaka, tassā vacanaṃ na akāsi, pubbe panetissā vacanena tava mātaraṃ nikkaḍḍhitvā	38021	
PA_atk-s05_13a3:3802_12	maṃ nissāya puna gehaṃ ānetvā paṭijaggī”ti vatvā tena yācito atītaṃ āhari.	38021	
PA_atk-s05_13a3:3803_0	Atīte bārāṇasiyaṃ brahmadatte rajjaṃ kārente aññatarassa kulassa putto pitari kālakate	3803	
PA_atk-s05_13a3:3803_1	mātudevato hutvā vuttaniyāmeneva mātaraṃ paṭijaggīti sabbaṃ heṭṭhā kathitanayeneva	3803	
PA_atk-s05_13a3:3803_2	vitthāretabbaṃ. “Ahaṃ evarūpāya kāḷakaṇṇiyā saddhiṃ vasituṃ na sakkomi, etaṃ vā ghare	3803	
PA_atk-s05_13a3:3803_3	vasāpehi, maṃ vā”ti vutte tassā kathaṃ gahetvā “mātuyeva me doso”ti mātaraṃ āha “amma,	3803	
PA_atk-s05_13a3:3803_4	tvaṃ niccaṃ imasmiṃ ghare kalahaṃ karosi, ito nikkhamitvā aññasmiṃ yathārucite ṭhāne	3803	
PA_atk-s05_13a3:3803_5	vasāhī”ti. Sā “sādhū”ti rodamānā nikkhamitvā ekaṃ samiddhakulaṃ nissāya bhatiṃ katvā	3803	
PA_atk-s05_13a3:3803_6	dukkhena jīvikaṃ kappesi. Sassuyā gharā nikkhantakāle suṇisāya gabbho patiṭṭhahi.	3803	
PA_atk-s05_13a3:3803_7	Sā “tāya kāḷakaṇṇiyā gehe vasamānāya gabbhampi na paṭilabhiṃ, idāni me gabbho laddho”ti	3803	
PA_atk-s05_13a3:3803_8	patino ca paṭivissakānañca kathentī vicarati.	3803	
PA_atk-s05_13a3:3804_0	Aparabhāge puttaṃ vijāyitvā sāmikaṃ āha “tava mātari gehe vasamānāya puttaṃ na labhiṃ,	3804	
PA_atk-s05_13a3:3804_1	idāni me laddho, imināpi kāraṇena tassā kāḷakaṇṇibhāvaṃ jānāhī”ti. Itarā “mama kira	3804	
PA_atk-s05_13a3:3804_2	nikkaḍḍhitakāle puttaṃ labhī”ti sutvā cintesi “addhā imasmiṃ loke dhammo mato bhavissati,	3804	
PA_atk-s05_13a3:3804_3	sace hi dhammo mato na bhaveyya, mātaraṃ pothetvā nikkaḍḍhantā puttaṃ na labheyyuṃ,	3804	
PA_atk-s05_13a3:3804_4	sukhaṃ na jīveyyuṃ, dhammassa matakabhattaṃ dassāmī”ti. Sā ekadivasaṃ tilapiṭṭhañca	3804	
PA_atk-s05_13a3:3804_5	taṇḍulañca pacanathāliñca dabbiñca ādāya āmakasusānaṃ gantvā tīhi manussasīsehi uddhanaṃ	3804	
PA_atk-s05_13a3:3804_6	katvā aggiṃ jāletvā udakaṃ oruyha sasīsaṃ nhatvā sāṭakaṃ nivāsetvā mukhaṃ vikkhāletvā	3804	
PA_atk-s05_13a3:3804_7	uddhanaṭṭhānaṃ gantvā kese mocetvā taṇḍule dhovituṃ ārabhi. Tadā bodhisatto sakko	3804	
PA_atk-s05_13a3:3804_8	devarājā ahosi. Bodhisattā ca nāma appamattā honti, so tasmiṃ khaṇe lokaṃ olokento	3804	
PA_atk-s05_13a3:3804_9	taṃ dukkhappattaṃ “dhammo mato”ti saññāya dhammassa matakabhattaṃ dātukāmaṃ disvā	3804	
PA_atk-s05_13a3:3804_10	“ajja mayhaṃ balaṃ dassessāmī”ti brāhmaṇavesena mahāmaggaṃ paṭipanno viya hutvā taṃ	38041	
PA_atk-s05_13a3:3804_11	disvā maggā okkamma tassā santike ṭhatvā “amma, susāne āhāraṃ pacantā nāma natthi,	38041	
PA_atk-s05_13a3:3804_12	tvaṃ iminā idha pakkena tilodanena kiṃ karissasī”ti kathaṃ samuṭṭhāpento paṭhamaṃ gāthamāha –	38041	
PA_atk-s05_13a3:3806	“Odātavatthā suci allakesā, kaccāni kiṃ kumbhimadhissayitvā;	380	
PA_atk-s05_13a3:3807	Piṭṭhā tilā dhovasi taṇḍulāni, tilodano hehiti kissahetū”ti.	380	
PA_atk-s05_13a3:3808_0	Tattha kaccānīti taṃ gottena ālapati. Kumbhimadhissayitvāti pacanathālikaṃ manussasīsuddhanaṃ	3808	
PA_atk-s05_13a3:3808_1	āropetvā. Hehitīti ayaṃ tilodano kissa hetu bhavissati, kiṃ attanā bhuñjissasi, udāhu	3808	
PA_atk-s05_13a3:3808_2	aññaṃ kāraṇamatthīti.	3808	
PA_atk-s05_13a3:3809	Athassa sā ācikkhantī dutiyaṃ gāthamāha –	380	
PA_atk-s05_13a3:3811	“Na kho ayaṃ brāhmaṇa bhojanatthā, tilodano hehiti sādhupakko;	381	
PA_atk-s05_13a3:3812	Dhammo mato tassa pahuttamajja, ahaṃ karissāmi susānamajjhe”ti.	381	
PA_atk-s05_13a3:3813	Tattha dhammoti jeṭṭhāpacāyanadhammo ceva tividhasucaritadhammo ca. Tassa pahuttamajjāti tassāhaṃ dhammassa idaṃ matakabhattaṃ karissāmīti attho.	381	
PA_atk-s05_13a3:3814	Tato sakko tatiyaṃ gāthamāha –	381	
PA_atk-s05_13a3:3816	“Anuvicca kaccāni karohi kiccaṃ, dhammo mato ko nu taveva saṃsi;	381	
PA_atk-s05_13a3:3817	Sahassanetto atulānubhāvo, na miyyatī dhammavaro kadācī”ti.	381	
PA_atk-s05_13a3:3818	Tattha anuviccāti upaparikkhitvā jānitvā. Ko nu taveva saṃsīti ko nu tava evaṃ ācikkhi. Sahassanettoti attānaṃ dhammavaraṃ uttamadhammaṃ katvā dassento evamāha.	381	
PA_atk-s05_13a3:3819	Taṃ vacanaṃ sutvā itarā dve gāthā abhāsi –	381	
PA_atk-s05_13a3:3821	“Daḷhappamāṇaṃ mama ettha brahme, dhammo mato natthi mamettha kaṅkhā;	382	
PA_atk-s05_13a3:3822	Ye yeva dāni pāpā bhavanti, te teva dāni sukhitā bhavanti.	382	
PA_atk-s05_13a3:3824	“Suṇisā hi mayhaṃ vañjhā ahosi, sā maṃ vadhitvāna vijāyi puttaṃ;	382	
PA_atk-s05_13a3:3825	Sā dāni sabbassa kulassa issarā, ahaṃ panamhi apaviddhā ekikā”ti.	382	
PA_atk-s05_13a3:3826_0	Tattha daḷhappamāṇanti daḷhaṃ thiraṃ nissaṃsayaṃ brāhmaṇa ettha mama pamāṇanti vadati.	3826	
PA_atk-s05_13a3:3826_1	Ye yeti tassa matabhāve kāraṇaṃ dassentī evamāha. Vadhitvānāti pothetvā nikkaḍḍhitvā.	3826	
PA_atk-s05_13a3:3826_2	Apaviddhāti chaḍḍitā anāthā hutvā ekikā vasāmi.	3826	
PA_atk-s05_13a3:3827	Tato sakko chaṭṭhaṃ gāthamāha –	382	
PA_atk-s05_13a3:3829	“Jīvāmi vohaṃ na matohamasmi, taveva atthāya idhāgatosmi;	382	
PA_atk-s05_13a3:3830	Yā taṃ vadhitvāna vijāyi puttaṃ, sahāva puttena karomi bhasma”nti.	383	
PA_atk-s05_13a3:3831	Tattha voti nipātamattaṃ.	383	
PA_atk-s05_13a3:3832	Itarā taṃ sutvā “dhī ahaṃ kiṃ kathesiṃ, mama nattu amaraṇakāraṇaṃ karissāmī”ti sattamaṃ gāthamāha –	383	
PA_atk-s05_13a3:3834	“Evañca te ruccati devarāja, mameva atthāya idhāgatosi;	383	
PA_atk-s05_13a3:3835	Ahañca putto suṇisā ca nattā, sammodamānā gharamāvasemā”ti.	383	
PA_atk-s05_13a3:3836	Athassā sakko aṭṭhamaṃ gāthamāha –	383	
PA_atk-s05_13a3:3838	“Evañca te ruccati kātiyāni, hatāpi santā na jahāsi dhammaṃ;	383	
PA_atk-s05_13a3:3839	Tuvañca putto suṇisā ca nattā, sammodamānā gharamāvasethā”ti.	383	
PA_atk-s05_13a3:3840	Tattha hatāpi santāti yadi tvaṃ pothitāpi nikkaḍḍhitāpi samānā tava dārakesu mettadhammaṃ na jahāsi, evaṃ sante yathā tvaṃ icchasi, tathā hotu, ahaṃ te imasmiṃ guṇe pasannoti.	384	
PA_atk-s05_13a3:3841_0	Evañca pana vatvā alaṅkatapaṭiyatto sakko attano ānubhāvena ākāse ṭhatvā “kaccāni	3841	
PA_atk-s05_13a3:3841_1	tvaṃ mā bhāyi, putto ca te suṇisā ca mamānubhāvena āgantvā antarāmagge taṃ khamāpetvā	3841	
PA_atk-s05_13a3:3841_2	ādāya gamissanti, appamattā hohī”ti vatvā attano ṭhānameva gato. Tepi sakkānubhāvena	3841	
PA_atk-s05_13a3:3841_3	tassā guṇaṃ anussaritvā “kahaṃ no mātā”ti antogāme manusse pucchitvā “susānābhimukhaṃ	3841	
PA_atk-s05_13a3:3841_4	gatā”ti sutvā “amma, ammā”ti susānamaggaṃ paṭipajjitvā taṃ disvāva pādesu patitvā	3841	
PA_atk-s05_13a3:3841_5	“amma, amhākaṃ dosaṃ khamāhī”ti taṃ khamāpesuṃ. Sāpi nattāraṃ gaṇhi. Iti te sammodamānā	3841	
PA_atk-s05_13a3:3841_6	gehaṃ gantvā tato paṭṭhāya samaggavāsaṃ vasiṃsu.	3841	
PA_atk-s05_13a3:3843	“Sā kātiyānī suṇisāya saddhiṃ, sammodamānā gharamāvasittha;	384	
PA_atk-s05_13a3:3844	Putto ca nattā ca upaṭṭhahiṃsu, devānamindena adhiggahītā”ti. –	384	
PA_atk-s05_13a3:3845	Ayaṃ abhisambuddhagāthā.	384	
PA_atk-s05_13a3:3846	Tattha sā kātiyānīti bhikkhave, sā kaccānagottā. Devānamindena adhiggahītāti devindena sakkena anuggahitā hutvā tassānubhāvena samaggavāsaṃ vasiṃsūti.	384	
PA_atk-s05_13a3:3847_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	3847	
PA_atk-s05_13a3:3847_1	so upāsako sotāpattiphale patiṭṭhahi. Tadā mātuposako etarahi mātuposako ahosi, bhariyāpissa	3847	
PA_atk-s05_13a3:3847_2	tadā bhariyāyeva, sakko pana ahameva ahosinti.	3847	
PA_atk-s05_13a3:3848	Kaccānijātakavaṇṇanā paṭhamā.	384	
PA_atk-s05_13a3:3850	[418] 2. Aṭṭhasaddajātakavaṇṇanā	385	
PA_atk-s05_13a3:3851_0	Idaṃ pure ninnamāhūti idaṃ satthā jetavane viharanto kosalarañño aḍḍharattasamaye	3851	
PA_atk-s05_13a3:3851_1	sutaṃ bhiṃsanakaṃ avinibbhogasaddaṃ ārabbha kathesi. Vatthu heṭṭhā lohakumbhijātake	3851	
PA_atk-s05_13a3:3851_2	kathitasadisameva. Idha pana satthā “mayhaṃ, bhante, imesaṃ saddānaṃ sutattā kinti	3851	
PA_atk-s05_13a3:3851_3	bhavissatī”ti vutte “mā bhāyi, mahārāja, na te etesaṃ sutapaccayā koci antarāyo bhavissati,	3851	
PA_atk-s05_13a3:3851_4	na hi, mahārāja, evarūpaṃ bhayānakaṃ avinibbhogasaddaṃ tvameveko suṇi, pubbepi rājāno	3851	
PA_atk-s05_13a3:3851_5	evarūpaṃ saddaṃ sutvā brāhmaṇānaṃ kathaṃ gahetvā sabbacatukkayaññaṃ yajitukāmā paṇḍitānaṃ	3851	
PA_atk-s05_13a3:3851_6	vacanaṃ sutvā yaññaharaṇatthāya gahitasatte vissajjetvā nagare māghātabheriṃ carāpesu”nti	3851	
PA_atk-s05_13a3:3851_7	vatvā tena yācito atītaṃ āhari.	3851	
PA_atk-s05_13a3:3852_0	Atīte bārāṇasiyaṃ brahmadatte rajjaṃ kārente bodhisatto asītikoṭivibhave brāhmaṇakule	3852	
PA_atk-s05_13a3:3852_1	nibbattitvā vayappatto takkasilāyaṃ uggahitasippo mātāpitūnaṃ accayena ratanavilokanaṃ	3852	
PA_atk-s05_13a3:3852_2	katvā sabbaṃ vibhavajātaṃ dānamukhe vissajjetvā kāme pahāya himavantaṃ pavisitvā	3852	
PA_atk-s05_13a3:3852_3	isipabbajjaṃ pabbajitvā jhānābhiññāyo nibbattetvā aparabhāge loṇambilasevanatthāya	3852	
PA_atk-s05_13a3:3852_4	manussapathaṃ caranto bārāṇasiṃ patvā rājuyyāne vasi. Tadā bārāṇasirājā sirisayane	3852	
PA_atk-s05_13a3:3852_5	nisinno aḍḍharattasamaye aṭṭha sadde assosi – paṭhamaṃ rājanivesanasāmantā uyyāne	3852	
PA_atk-s05_13a3:3852_6	eko bako saddamakāsi, dutiyaṃ tasmiṃ sadde anupacchinneyeva hatthisālāya toraṇanivāsinī	3852	
PA_atk-s05_13a3:3852_7	kākī saddamakāsi, tatiyaṃ rājagehe kaṇṇikāyaṃ nivutthaghuṇapāṇako saddamakāsi, catutthaṃ	3852	
PA_atk-s05_13a3:3852_8	rājagehe posāvaniyakokilo saddamakāsi, pañcamaṃ tattheva posāvaniyamigo saddamakāsi,	3852	
PA_atk-s05_13a3:3852_9	chaṭṭhaṃ tattheva posāvaniyavānaro saddamakāsi, sattamaṃ tattheva posāvaniyakinnaro	3852	
PA_atk-s05_13a3:3852_10	saddamakāsi, aṭṭhamaṃ tasmiṃ sadde anupacchinneyeva rājanivesanamatthakena uyyānaṃ	38521	
PA_atk-s05_13a3:3852_11	gacchanto paccekabuddho ekaṃ udānaṃ udānento saddamakāsi.	38521	
PA_atk-s05_13a3:3853_0	Bārāṇasirājā ime aṭṭha sadde sutvā bhītatasito punadivase brāhmaṇe pucchi. Brāhmaṇā	3853	
PA_atk-s05_13a3:3853_1	“antarāyo te, mahārāja, bhavissati, sabbacatukkayaññaṃ yajissāmā”ti vatvā raññā “yathārucitaṃ	3853	
PA_atk-s05_13a3:3853_2	karothā”ti anuññātā haṭṭhapahaṭṭhā rājakulato nikkhamitvā yaññakammaṃ ārabhiṃsu.	3853	
PA_atk-s05_13a3:3853_3	Atha nesaṃ jeṭṭhakassa yaññakārabrāhmaṇassa antevāsī māṇavo paṇḍito byatto ācariyaṃ	3853	
PA_atk-s05_13a3:3853_4	āha – “ācariya, evarūpaṃ kakkhaḷaṃ pharusaṃ asātaṃ bahūnaṃ sattānaṃ vināsakammaṃ	3853	
PA_atk-s05_13a3:3853_5	mā karī”ti. “Tāta, tvaṃ kiṃ jānāsi, sacepi aññaṃ kiñci na bhavissati, macchamaṃsaṃ	3853	
PA_atk-s05_13a3:3853_6	tāva bahuṃ khādituṃ labhissāmā”ti. “Ācariya, kucchiṃ nissāya niraye nibbattanakammaṃ	3853	
PA_atk-s05_13a3:3853_7	mā karothā”ti. Taṃ sutvā sesabrāhmaṇā “ayaṃ amhākaṃ lābhantarāyaṃ karotī”ti tassa	3853	
PA_atk-s05_13a3:3853_8	kujjhiṃsu. Māṇavo tesaṃ bhayena “tena hi tumheva macchamaṃsakhādanūpāyaṃ karothā”ti	3853	
PA_atk-s05_13a3:3853_9	vatvā nikkhamitvā bahinagare rājānaṃ nivāretuṃ samatthaṃ dhammikasamaṇabrāhmaṇaṃ	3853	
PA_atk-s05_13a3:3853_10	upadhārento rājuyyānaṃ gantvā bodhisattaṃ disvā vanditvā “bhante, kiṃ tumhākaṃ sattesu	38531	
PA_atk-s05_13a3:3853_11	anukampā natthi, rājā bahū satte māretvā yaññaṃ yajāpeti, kiṃ vo mahājanassa bandhanamokkhaṃ	38531	
PA_atk-s05_13a3:3853_12	kātuṃ na vaṭṭatī”ti āha. “Māṇava, ettha neva rājā amhe jānāti, na mayaṃ rājānaṃ jānāmā”ti.	38531	
PA_atk-s05_13a3:3853_13	“Jānātha pana, bhante, raññā sutasaddānaṃ nipphatti”nti? “Āma, jānāmī”ti. “Jānantā	38531	
PA_atk-s05_13a3:3853_14	rañño kasmā na kathethā”ti? “Māṇava kiṃ sakkā ‘ahaṃ jānāmī’ti nalāṭe siṅgaṃ bandhitvā	38531	
PA_atk-s05_13a3:3853_15	carituṃ, sace idhāgantvā pucchissati, kathessāmī”ti.	38531	
PA_atk-s05_13a3:3854_0	Māṇavo vegena rājakulaṃ gantvā “kiṃ, tātā”ti vutte “mahārāja, tumhehi sutasaddānaṃ	3854	
PA_atk-s05_13a3:3854_1	nipphattiṃ jānanako eko tāpaso tumhākaṃ uyyāne maṅgalasilāyaṃ nisinno ‘sace maṃ pucchissati,	3854	
PA_atk-s05_13a3:3854_2	kathessāmī’ti vadati, gantvā taṃ pucchituṃ vaṭṭatī”ti āha. Rājā vegena tattha gantvā	3854	
PA_atk-s05_13a3:3854_3	tāpasaṃ vanditvā katapaṭisanthāro nisīditvā “saccaṃ kira, bhante, tumhe mayā sutasaddānaṃ	3854	
PA_atk-s05_13a3:3854_4	nipphattiṃ jānāthā”ti pucchi. “Āma, mahārājā”ti. “Tena hi kathetha taṃ me”ti. “Mahārāja,	3854	
PA_atk-s05_13a3:3854_5	tesaṃ sutapaccayā tava koci antarāyo natthi, porāṇuyyāne pana te eko bako atthi,	3854	
PA_atk-s05_13a3:3854_6	so gocaraṃ alabhanto jighacchāya pareto paṭhamaṃ saddamakāsī”ti tassa kiriyaṃ attano	3854	
PA_atk-s05_13a3:3854_7	ñāṇena paricchinditvā paṭhamaṃ gāthamāha –	3854	
PA_atk-s05_13a3:3856	“Idaṃ pure ninnamāhu, bahumacchaṃ mahodakaṃ;	385	
PA_atk-s05_13a3:3857	Āvāso bakarājassa, pettikaṃ bhavanaṃ mama;	385	
PA_atk-s05_13a3:3858	Tyajja bhekena yāpema, okaṃ na vijahāmase”ti.	385	
PA_atk-s05_13a3:3859_0	Tattha idanti maṅgalapokkharaṇiṃ sandhāya vadati. Sā hi pubbe udakatumbena udake	3859	
PA_atk-s05_13a3:3859_1	pavisante mahodakā bahumacchā, idāni pana udakassa pacchinnattā na mahodakā jātā.	3859	
PA_atk-s05_13a3:3859_2	Tyajja bhekenāti te mayaṃ ajja macche alabhantā maṇḍūkamattena yāpema. Okanti evaṃ	3859	
PA_atk-s05_13a3:3859_3	jighacchāya pīḷitāpi vasanaṭṭhānaṃ na vijahāma.	3859	
PA_atk-s05_13a3:3860_0	Iti, mahārāja, so bako jighacchāpīḷito saddamakāsi. Sacepi taṃ jighacchāto mocetukāmo,	3860	
PA_atk-s05_13a3:3860_1	taṃ uyyānaṃ sodhāpetvā pokkharaṇiṃ udakassa pūrehīti. Rājā tathā kāretuṃ ekaṃ amaccaṃ āṇāpesi.	3860	
PA_atk-s05_13a3:3861	“Hatthisālatoraṇe pana te, mahārāja, ekā kākī vasamānā attano puttasokena dutiyaṃ saddamakāsi, tatopi te bhayaṃ natthī”ti vatvā dutiyaṃ gāthamāha –	386	
PA_atk-s05_13a3:3863	“Ko dutiyaṃ asīlissa, bandharassakkhi bhecchati;	386	
PA_atk-s05_13a3:3864	Ko me putte kulāvakaṃ, mañca sotthiṃ karissatī”ti.	386	
PA_atk-s05_13a3:3865_0	Vatvā ca pana “ko nāma te, mahārāja, hatthisālāya hatthimeṇḍo”ti pucchi. “Bandharo	3865	
PA_atk-s05_13a3:3865_1	nāma, bhante”ti. “Ekakkhikāṇo so, mahārājā”ti? “Āma, bhante”ti. Mahārāja, hatthisālāya	3865	
PA_atk-s05_13a3:3865_2	te dvāratoraṇe ekā kākī kulāvakaṃ katvā aṇḍakāni nikkhipi. Tāni pariṇatāni kākapotakā	3865	
PA_atk-s05_13a3:3865_3	nikkhantā, hatthimeṇḍo hatthiṃ āruyha sālato nikkhamanto ca pavisanto ca aṅkusakena	3865	
PA_atk-s05_13a3:3865_4	kākimpi puttakepissā paharati, kulāvakampi viddhaṃseti. Sā tena dukkhena pīḷitā tassa	3865	
PA_atk-s05_13a3:3865_5	akkhibhedanaṃ āyācantī evamāha, sace te kākiyā mettacittaṃ atthi, etaṃ bandharaṃ	3865	
PA_atk-s05_13a3:3865_6	pakkosāpetvā kulāvakaviddhaṃsanato vārehīti. Rājā taṃ pakkosāpetvā paribhāsitvā hāretvā	3865	
PA_atk-s05_13a3:3865_7	aññassa taṃ hatthiṃ adāsi.	3865	
PA_atk-s05_13a3:3866_0	“Pāsādakaṇṇikāya pana te, mahārāja, eko ghuṇapāṇako vasati. So tattha phegguṃ khāditvā	3866	
PA_atk-s05_13a3:3866_1	tasmiṃ khīṇe sāraṃ khādituṃ nāsakkhi, so bhakkhaṃ alabhitvā nikkhamitumpi asakkonto	3866	
PA_atk-s05_13a3:3866_2	paridevamāno tatiyaṃ saddamakāsi, tatopi te bhayaṃ natthī”ti vatvā tassa kiriyaṃ	3866	
PA_atk-s05_13a3:3866_3	attano ñāṇena paricchinditvā tatiyaṃ gāthamāha –	3866	
PA_atk-s05_13a3:3868	“Sabbā parikkhatā pheggu, yāva tassā gatī ahu;	386	
PA_atk-s05_13a3:3869	Khīṇabhakkho mahārāja, sāre na ramatī ghuṇo”ti.	386	
PA_atk-s05_13a3:3870_0	Tattha yāva tassā gatī ahūti yāva tassā phegguyā nipphatti ahosi, sā sabbā khāditā.	3870	
PA_atk-s05_13a3:3870_1	Na ramatīti “mahārāja, so pāṇako tato nikkhamitvā gamanaṭṭhānampi apassanto paridevati,	3870	
PA_atk-s05_13a3:3870_2	nīharāpehi na”nti āha. Rājā ekaṃ purisaṃ āṇāpetvā upāyena naṃ nīharāpesi.	3870	
PA_atk-s05_13a3:3871_0	“Nivesane pana te, mahārāja, ekā posāvaniyā kokilā atthī”ti? “Atthi, bhante”ti. “Mahārāja,	3871	
PA_atk-s05_13a3:3871_1	sā attanā nivutthapubbaṃ vanasaṇḍaṃ saritvā ukkaṇṭhitvā ‘kadā nu kho imamhā pañjarā	3871	
PA_atk-s05_13a3:3871_2	muccitvā ramaṇīyaṃ vanasaṇḍaṃ gacchissāmī’ti catutthaṃ saddamakāsi, tatopi te bhayaṃ	3871	
PA_atk-s05_13a3:3871_3	natthī”ti vatvā catutthaṃ gāthamāha –	3871	
PA_atk-s05_13a3:3873	“Sā nūnāhaṃ ito gantvā, rañño muttā nivesanā;	387	
PA_atk-s05_13a3:3874	Attānaṃ ramayissāmi, dumasākhaniketinī”ti.	387	
PA_atk-s05_13a3:3875	Tattha dumasākhaniketinīti supupphitāsu rukkhasākhāsu sakaniketā hutvā. Evañca pana vatvā “ukkaṇṭhitā, mahārāja, sā kokilā, vissajjehi na”nti āha. Rājā tathā kāresi.	387	
PA_atk-s05_13a3:3876_0	“Nivesane pana te, mahārāja, eko posāvaniyo migo atthī”ti? “Atthi, bhante”ti. “Mahārāja,	3876	
PA_atk-s05_13a3:3876_1	so eko yūthapati attano migiṃ anussaritvā kilesavasena ukkaṇṭhito pañcamaṃ saddamakāsi,	3876	
PA_atk-s05_13a3:3876_2	tatopi te bhayaṃ natthī”ti vatvā pañcamaṃ gāthamāha –	3876	
PA_atk-s05_13a3:3878	“So nūnāhaṃ ito gantvā, rañño mutto nivesanā;	387	
PA_atk-s05_13a3:3879	Aggodakāni pissāmi, yūthassa purato vaja”nti.	387	
PA_atk-s05_13a3:3880	Tattha aggodakānīti aggaudakāni, aññehi migehi paṭhamataraṃ apītāni anucchiṭṭhodakāni yūthassa purato gacchanto kadā nu kho pivissāmīti.	388	
PA_atk-s05_13a3:3881_0	Mahāsatto tampi migaṃ vissajjāpetvā “nivesane pana te, mahārāja, posāvaniyo makkaṭo	3881	
PA_atk-s05_13a3:3881_1	atthī”ti pucchi. “Atthi, bhante”ti vutte “sopi, mahārāja, himavantapadese yūthapati	3881	
PA_atk-s05_13a3:3881_2	makkaṭīhi saddhiṃ kāmagiddho hutvā vicaranto bharatena nāma luddena idha ānīto, idāni	3881	
PA_atk-s05_13a3:3881_3	ukkaṇṭhitvā tattheva gantukāmo chaṭṭhaṃ saddamakāsi, tatopi te bhayaṃ natthī”ti vatvā	3881	
PA_atk-s05_13a3:3881_4	chaṭṭhaṃ gāthamāha –	3881	
PA_atk-s05_13a3:3883	“Taṃ maṃ kāmehi sammattaṃ, rattaṃ kāmesu mucchitaṃ;	388	
PA_atk-s05_13a3:3884	Ānayī bharato luddo, bāhiko bhaddamatthu te”ti.	388	
PA_atk-s05_13a3:3885	Tattha bāhikoti bāhikaraṭṭhavāsī. Bhaddamatthu teti imamatthaṃ so vānaro āha, tuyhaṃ pana bhaddamatthu, vissajjehi nanti.	388	
PA_atk-s05_13a3:3886_0	Mahāsatto taṃ vānaraṃ vissajjāpetvā “nivesane pana te, mahārāja, posāvaniyo kinnaro	3886	
PA_atk-s05_13a3:3886_1	atthī”ti pucchitvā “atthī”ti vutte “so, mahārāja, attano kinnariyā kataguṇaṃ anussaritvā	3886	
PA_atk-s05_13a3:3886_2	kilesāturo saddamakāsi. So hi tāya saddhiṃ ekadivasaṃ tuṅgapabbatasikharaṃ āruhi.	3886	
PA_atk-s05_13a3:3886_3	Te tattha vaṇṇagandharasasampannāni nānāpupphāni ocinantā piḷandhantā sūriyaṃ atthaṅgataṃ	3886	
PA_atk-s05_13a3:3886_4	na sallakkhesuṃ, atthaṅgate sūriye otarantānaṃ andhakāro ahosi. Tatra naṃ kinnarī	3886	
PA_atk-s05_13a3:3886_5	‘sāmi, andhakāro vattati, apakkhalanto appamādena otarāhī’ti vatvā hatthe gahetvā	3886	
PA_atk-s05_13a3:3886_6	otāresi, so tāya taṃ vacanaṃ anussaritvā saddamakāsi, tatopi te bhayaṃ natthī”ti	3886	
PA_atk-s05_13a3:3886_7	taṃ kāraṇaṃ attano ñāṇabalena paricchinditvā pākaṭaṃ karonto sattamaṃ gāthamāha –	3886	
PA_atk-s05_13a3:3888	“Andhakāratimisāyaṃ, tuṅge uparipabbate;	388	
PA_atk-s05_13a3:3889	Sā maṃ saṇhena mudunā, mā pādaṃ khali yasmanī”ti.	388	
PA_atk-s05_13a3:3890_0	Tattha andhakāratimisāyanti andhabhāvakārake tame. Tuṅgeti tikhiṇe. Saṇhena mudunāti	3890	
PA_atk-s05_13a3:3890_1	maṭṭhena mudukena vacanena. Mā pādaṃ khali yasmanīti ya-kāro byañjanasandhivasena	3890	
PA_atk-s05_13a3:3890_2	gahito. Idaṃ vuttaṃ hoti – sā maṃ kinnarī saṇhena mudakena vacanena “sāmi, appamatto	3890	
PA_atk-s05_13a3:3890_3	hohi, mā pādaṃ khali asmani, yathā te upakkhalitvā pādo pāsāṇasmiṃ na khalati, tathā	3890	
PA_atk-s05_13a3:3890_4	otarā”ti vatvā hatthena gahetvā otāresīti.	3890	
PA_atk-s05_13a3:3891_0	Iti mahāsatto kinnarena katasaddakāraṇaṃ kathetvā taṃ vissajjāpetvā “mahārāja, aṭṭhamo	3891	
PA_atk-s05_13a3:3891_1	udānasaddo ahosi. Nandamūlakapabbhārasmiṃ kira eko paccekabuddho attano āyusaṅkhāraparikkhayaṃ	3891	
PA_atk-s05_13a3:3891_2	ñatvā ‘manussapathaṃ gantvā bārāṇasirañño uyyāne parinibbāyissāmi, tassa me manussā	3891	
PA_atk-s05_13a3:3891_3	sarīranikkhepaṃ kāretvā sādhukīḷaṃ kīḷitvā dhātupūjaṃ katvā saggapathaṃ pūressantī’ti	3891	
PA_atk-s05_13a3:3891_4	iddhānubhāvena āgacchanto tava pāsādassa matthakaṃ pattakāle khandhabhāraṃ otāretvā	3891	
PA_atk-s05_13a3:3891_5	nibbānapurapavesanadīpanaṃ udānaṃ udānesī”ti paccekabuddhena vuttaṃ gāthamāha –	3891	
PA_atk-s05_13a3:3893	“Asaṃsayaṃ jātikhayantadassī, na gabbhaseyyaṃ punarāvajissaṃ;	389	
PA_atk-s05_13a3:3894	Ayamantimā pacchimā gabbhaseyyā, khīṇo me saṃsāro punabbhavāyā”ti.	389	
PA_atk-s05_13a3:3895_0	Tassattho – jātiyā khayantasaṅkhātassa nibbānassa diṭṭhattā jātikhayantadassī ahaṃ	3895	
PA_atk-s05_13a3:3895_1	asaṃsayaṃ puna gabbhaseyyaṃ na āvajissaṃ, ayaṃ me antimā jāti, pacchimā gabbhaseyyā,	3895	
PA_atk-s05_13a3:3895_2	khīṇo me punabbhavāya khandhapaṭipāṭisaṅkhāto saṃsāroti.	3895	
PA_atk-s05_13a3:3896_0	“Idañca pana so udānaṃ vatvā imaṃ uyyānavanaṃ āgamma ekassa supupphitassa sālassa	3896	
PA_atk-s05_13a3:3896_1	mūle parinibbuto, ehi, mahārāja, sarīrakiccamassa karissāmā”ti mahāsatto rājānaṃ	3896	
PA_atk-s05_13a3:3896_2	gahetvā paccekabuddhassa parinibbutaṭṭhānaṃ gantvā sarīraṃ dassesi. Rājā tassa sarīraṃ	3896	
PA_atk-s05_13a3:3896_3	disvā saddhiṃ balakāyena gandhamālādīhi pūjetvā bodhisattassa vacanaṃ nissāya yaññaṃ	3896	
PA_atk-s05_13a3:3896_4	hāretvā sabbasattānaṃ jīvitadānaṃ datvā nagare māghātabheriṃ carāpetvā sattāhaṃ sādhukīḷaṃ	3896	
PA_atk-s05_13a3:3896_5	kīḷitvā sabbagandhacitake mahantena sakkārena paccekabuddhassa sarīraṃ jhāpetvā dhātuyo	3896	
PA_atk-s05_13a3:3896_6	catumahāpathe thūpaṃ kāresi. Bodhisattopi rañño dhammaṃ desetvā “appamatto hohī”ti	3896	
PA_atk-s05_13a3:3896_7	ovaditvā himavantameva pavisitvā brahmavihāresu parikammaṃ katvā aparihīnajjhāno	3896	
PA_atk-s05_13a3:3896_8	brahmalokaparāyaṇo ahosi.	3896	
PA_atk-s05_13a3:3897_0	Satthā imaṃ dhammadesanaṃ āharitvā “mahārāja, tassa saddassa sutakāraṇā tava koci	3897	
PA_atk-s05_13a3:3897_1	antarāyo natthī”ti yaññaṃ harāpetvā “mahājanassa jīvitaṃ dehī”ti jīvitadānaṃ dāpetvā	3897	
PA_atk-s05_13a3:3897_2	nagare dhammabheriṃ carāpetvā dhammaṃ desetvā jātakaṃ samodhānesi “tadā rājā ānando	3897	
PA_atk-s05_13a3:3897_3	ahosi, māṇavo sāriputto, tāpaso pana ahameva ahosi”nti.	3897	
PA_atk-s05_13a3:3898	Aṭṭhasaddajātakavaṇṇanā dutiyā.	389	
PA_atk-s05_13a3:3900	[419] 3. Sulasājātakavaṇṇanā	390	
PA_atk-s05_13a3:3901_0	Idaṃ suvaṇṇakāyūranti idaṃ satthā jetavane viharanto ekaṃ anāthapiṇḍikassa dāsiṃ	3901	
PA_atk-s05_13a3:3901_1	ārabbha kathesi. Sā kira ekasmiṃ ussavadivase dāsigaṇena saddhiṃ uyyānaṃ gacchantī	3901	
PA_atk-s05_13a3:3901_2	attano sāminiṃ puññalakkhaṇadeviṃ ābharaṇaṃ yāci. Sā tassā satasahassamūlaṃ attano	3901	
PA_atk-s05_13a3:3901_3	ābharaṇaṃ adāsi. Sā taṃ piḷandhitvā dāsigaṇena saddhiṃ uyyānaṃ pāvisi. Atheko coro	3901	
PA_atk-s05_13a3:3901_4	tassā ābharaṇe lobhaṃ uppādetvā “imaṃ māretvā ābharaṇaṃ harissāmī”ti tāya saddhiṃ	3901	
PA_atk-s05_13a3:3901_5	sallapanto uyyānaṃ gantvā tassā macchamaṃsasurādīni adāsi. Sā “kilesavasena deti	3901	
PA_atk-s05_13a3:3901_6	maññe”ti gahetvā uyyānakīḷaṃ kīḷitvā vīmaṃsanatthāya sāyanhasamaye nipanne dāsigaṇe	3901	
PA_atk-s05_13a3:3901_7	uṭṭhāya tassa santikaṃ agamāsi. So “bhadde, imaṃ ṭhānaṃ appaṭicchannaṃ, thokaṃ purato	3901	
PA_atk-s05_13a3:3901_8	gacchāmā”ti āha. Taṃ sutvā itarā “imasmiṃ ṭhāne sakkā rahassakammaṃ kātuṃ, ayaṃ pana	3901	
PA_atk-s05_13a3:3901_9	nissaṃsayaṃ maṃ māretvā piḷandhanabhaṇḍaṃ haritukāmo bhavissati, hotu, sikkhāpessāmi	3901	
PA_atk-s05_13a3:3901_10	na”nti cintetvā “sāmi, surāmadena me sukkhaṃ sarīraṃ, pānīyaṃ tāva maṃ pāyehī”ti	39011	
PA_atk-s05_13a3:3901_11	ekaṃ kūpaṃ netvā “ito me pānīyaṃ osiñcā”ti rajjuñca ghaṭañca dassesi. Coro rajjuṃ	39011	
PA_atk-s05_13a3:3901_12	kūpe otāresi, atha naṃ onamitvā udakaṃ osiñcantaṃ mahabbaladāsī ubhohi hatthehi āṇisadaṃ	39011	
PA_atk-s05_13a3:3901_13	paharitvā kūpe khipitvā “na tvaṃ ettakena marissasī”ti ekaṃ mahantaṃ iṭṭhakaṃ matthake	39011	
PA_atk-s05_13a3:3901_14	āsumbhi. So tattheva jīvitakkhayaṃ patto. Sāpi nagaraṃ pavisitvā sāminiyā ābharaṇaṃ	39011	
PA_atk-s05_13a3:3901_15	dadamānā “manamhi ajja imaṃ ābharaṇaṃ nissāya matā”ti sabbaṃ taṃ pavattiṃ ārocesi,	39011	
PA_atk-s05_13a3:3901_16	sāpi anāthapiṇḍikassa ārocesi, anāthapiṇḍiko tathāgatassa ārocesi. Satthā “na kho,	39011	
PA_atk-s05_13a3:3901_17	gahapati, idāneva sā dāsī ṭhānuppattikāya paññāya samannāgatā, pubbepi samannāgatāva,	39011	
PA_atk-s05_13a3:3901_18	na ca idāneva tāya so mārito, pubbepi naṃ māresiyevā”ti vatvā tena yācito atītaṃ āhari.	39011	
PA_atk-s05_13a3:3902_0	Atīte bārāṇasiyaṃ brahmadatte rajjaṃ kārente sulasā nāma nagarasobhinī pañcasatavaṇṇadāsiparivārā	3902	
PA_atk-s05_13a3:3902_1	ahosi, sahassena rattiṃ gacchati. Tasmiṃyeva nagare sattuko nāma coro ahosi nāgabalo,	3902	
PA_atk-s05_13a3:3902_2	rattibhāge issaragharāni pavisitvā yathāruciṃ vilumpati. Nāgarā sannipatitvā rañño	3902	
PA_atk-s05_13a3:3902_3	upakkosiṃsu. Rājā nagaraguttikaṃ āṇāpetvā tattha tattha gumbaṃ ṭhapāpetvā coraṃ gaṇhāpetvā	3902	
PA_atk-s05_13a3:3902_4	“sīsamassa chindathā”ti āha. Taṃ pacchābāhaṃ bandhitvā catukke catukke kasāhi tāḷetvā	3902	
PA_atk-s05_13a3:3902_5	āghātanaṃ nenti. “Coro kira gahito”ti sakalanagaraṃ saṅkhubhi. Tadā sulasā vātapāne	3902	
PA_atk-s05_13a3:3902_6	ṭhatvā antaravīthiṃ olokentī taṃ disvā paṭibaddhacittā hutvā “sace imaṃ coroti gahitapurisaṃ	3902	
PA_atk-s05_13a3:3902_7	mocetuṃ sakkhissāmi, idaṃ kiliṭṭhakammaṃ akatvā imināva saddhiṃ samaggavāsaṃ kappessāmī”ti	3902	
PA_atk-s05_13a3:3902_8	cintetvā heṭṭhā kaṇaverajātake vuttanayeneva nagaraguttikassa sahassaṃ pesetvā taṃ	3902	
PA_atk-s05_13a3:3902_9	mocetvā tena saddhiṃ sammodamānā samaggavāsaṃ vasi. Coro tiṇṇaṃ catunnaṃ māsānaṃ	3902	
PA_atk-s05_13a3:3902_10	accayena cintesi “ahaṃ imasmiṃyeva ṭhāne vasituṃ na sakkhissāmi, tucchahatthena palāyitumpi	39021	
PA_atk-s05_13a3:3902_11	na sakkā, sulasāya piḷandhanabhaṇḍaṃ satasahassaṃ agghati, sulasaṃ māretvā idaṃ gaṇhissāmī”ti.	39021	
PA_atk-s05_13a3:3902_12	Atha naṃ ekadivasaṃ āha – “bhadde, ahaṃ tadā rājapurisehi nīyamāno asukapabbatamatthake	39021	
PA_atk-s05_13a3:3902_13	rukkhadevatāya balikammaṃ paṭissuṇiṃ, sā maṃ balikammaṃ alabhamānā bhāyāpeti, balikammamassā	39021	
PA_atk-s05_13a3:3902_14	karomā”ti. “Sādhu, sāmi, sajjetvā pesehī”ti. “Bhadde, pesetuṃ na vaṭṭati, mayaṃ ubhopi	39021	
PA_atk-s05_13a3:3902_15	sabbābharaṇapaṭimaṇḍitā mahantena parivārena gantvā dassāmā”ti. “Sādhu, sāmi, tathā karomā”ti.	39021	
PA_atk-s05_13a3:3903_0	Atha naṃ tathā kāretvā pabbatapādaṃ gatakāle āha – “bhadde, mahājanaṃ disvā devatā	3903	
PA_atk-s05_13a3:3903_1	balikammaṃ na sampaṭicchissati, mayaṃ ubhova abhiruhitvā demā”ti. So tāya “sādhū”ti	3903	
PA_atk-s05_13a3:3903_2	sampaṭicchito taṃ balipātiṃ ukkhipāpetvā sayaṃ sannaddhapañcāvudho hutvā pabbatamatthakaṃ	3903	
PA_atk-s05_13a3:3903_3	abhiruhitvā ekaṃ sataporisapapātaṃ nissāya jātarukkhamūle balibhājanaṃ ṭhapāpetvā	3903	
PA_atk-s05_13a3:3903_4	“bhadde, nāhaṃ balikammatthāya āgato, taṃ pana māretvā piḷandhanaṃ te gahetvā gamissāmīti	3903	
PA_atk-s05_13a3:3903_5	āgatomhi, tava piḷandhanaṃ omuñcitvā uttarasāṭakena bhaṇḍikaṃ karohī”ti āha. “Sāmi,	3903	
PA_atk-s05_13a3:3903_6	maṃ kasmā māresī”ti? “Dhanakāraṇā”ti. “Sāmi, mayā kataguṇaṃ anussara, ahaṃ taṃ bandhitvā	3903	
PA_atk-s05_13a3:3903_7	nīyamānaṃ seṭṭhiputtena parivattetvā bahuṃ dhanaṃ datvā jīvitaṃ labhāpesiṃ, devasikaṃ	3903	
PA_atk-s05_13a3:3903_8	sahassaṃ labhamānāpi aññaṃ purisaṃ na olokemi, evañhi tava upakārikaṃ mā maṃ mārehi,	3903	
PA_atk-s05_13a3:3903_9	bahuñca te dhanaṃ dassāmi, tava dāsī ca bhavissāmī”ti yācantī paṭhamaṃ gāthamāha –	3903	
PA_atk-s05_13a3:3905	“Idaṃ suvaṇṇakāyūraṃ, muttā veḷuriyā bahū;	390	
PA_atk-s05_13a3:3906	Sabbaṃ harassu bhaddante, mañca dāsīti sāvayā”ti.	390	
PA_atk-s05_13a3:3907	Tattha kāyūranti gīvāyaṃ piḷandhanapasādhanaṃ kāyūraṃ. Sāvayāti mahājanamajjhe sāvetvā dāsiṃ katvā gaṇhāti.	390	
PA_atk-s05_13a3:3908	Tato sattukena –	390	
PA_atk-s05_13a3:3910	“Oropayassu kalyāṇi, mā bāḷhaṃ paridevasi;	391	
PA_atk-s05_13a3:3911	Na cāhaṃ abhijānāmi, ahantvā dhanamābhata”nti. –	391	
PA_atk-s05_13a3:3912_0	Attano ajjhāsayānurūpaṃ dutiyagāthāya vuttāya sulasā ṭhānuppattikāraṇaṃ paṭilabhitvā	3912	
PA_atk-s05_13a3:3912_1	“ayaṃ coro mayhaṃ jīvitaṃ na dassati, upāyena naṃ paṭhamataraṃ papāte pātetvā jīvitakkhayaṃ	3912	
PA_atk-s05_13a3:3912_2	pāpessāmī”ti cintetvā gāthādvayamāha –	3912	
PA_atk-s05_13a3:3914	“Yato sarāmi attānaṃ, yato pattāsmi viññutaṃ;	391	
PA_atk-s05_13a3:3915	Na cāhaṃ abhijānāmi, aññaṃ piyataraṃ tayā.	391	
PA_atk-s05_13a3:3917	“Ehi taṃ upagūhissaṃ, karissañca padakkhiṇaṃ;	391	
PA_atk-s05_13a3:3918	Na hi dāni puna atthi, mama tuyhañca saṅgamo”ti.	391	
PA_atk-s05_13a3:3919_0	Sattuko tassādhippāyaṃ ajānanto “sādhu, bhadde, ehi upagūhassu ma”nti āha. Sulasā	3919	
PA_atk-s05_13a3:3919_1	taṃ tikkhattuṃ padakkhiṇaṃ katvā upagūhitvā “idāni taṃ, sāmi, catūsu passesu vandissāmī”ti	3919	
PA_atk-s05_13a3:3919_2	vatvā pādapiṭṭhiyaṃ sīsaṃ ṭhapetvā bāhupasse vanditvā pacchimapassaṃ gantvā vandamānā	3919	
PA_atk-s05_13a3:3919_3	viya hutvā nāgabalā gaṇikā coraṃ dvīsu pacchāpādesu gahetvā heṭṭhā sīsaṃ katvā sataporise	3919	
PA_atk-s05_13a3:3919_4	narake khipi. So tattheva cuṇṇavicuṇṇaṃ patvā mari. Taṃ kiriyaṃ disvā pabbatamatthake	3919	
PA_atk-s05_13a3:3919_5	nibbattadevatā imā gāthā abhāsi –	3919	
PA_atk-s05_13a3:3921	“Na hi sabbesu ṭhānesu, puriso hoti paṇḍito;	392	
PA_atk-s05_13a3:3922	Itthīpi paṇḍitā hoti, tattha tattha vicakkhaṇā.	392	
PA_atk-s05_13a3:3924	“Na hi sabbesu ṭhānesu, puriso hoti paṇḍito;	392	
PA_atk-s05_13a3:3925	Itthīpi paṇḍitā hoti, lahuṃ atthaṃ vicintikā.	392	
PA_atk-s05_13a3:3927	“Lahuñca vata khippañca, nikaṭṭhe samacetayi;	392	
PA_atk-s05_13a3:3928	Migaṃ puṇṇāyateneva, sulasā sattukaṃ vadhi.	392	
PA_atk-s05_13a3:3930	“Yodha uppatitaṃ atthaṃ, na khippamanubujjhati;	393	
PA_atk-s05_13a3:3931	So haññati mandamati, corova girigabbhare.	393	
PA_atk-s05_13a3:3933	“Yo ca uppatitaṃ atthaṃ, khippameva nibodhati;	393	
PA_atk-s05_13a3:3934	Muccate sattusambādhā, sulasā sattukāmivā”ti.	393	
PA_atk-s05_13a3:3935_0	Tattha paṇḍitā hotīti itthīpi paṇḍitā tattha tattha vicakkhaṇā hoti, atha vā itthī	3935	
PA_atk-s05_13a3:3935_1	paṇḍitā ceva tattha tattha vicakkhaṇā ca hoti. Lahuṃ atthaṃ vicintikāti lahuṃ khippaṃ	3935	
PA_atk-s05_13a3:3935_2	atthaṃ vicintikā. Lahuñca vatāti adandhañca vata. Khippañcāti acireneva. Nikaṭṭhe	3935	
PA_atk-s05_13a3:3935_3	samacetayīti santike ṭhitāva tassa maraṇūpāyaṃ cintesi. Puṇṇāyatenevāti pūritadhanusmiṃ.	3935	
PA_atk-s05_13a3:3935_4	Idaṃ vuttaṃ hoti – yathā cheko migaluddako sakaṇḍapuṇṇadhanusmiṃ khippaṃ migaṃ vadhati,	3935	
PA_atk-s05_13a3:3935_5	evaṃ sulasā sattukaṃ vadhīti. Yodhāti yo imasmiṃ sattaloke. Nibodhatīti jānāti. Sattukāmivāti	3935	
PA_atk-s05_13a3:3935_6	sattukā iva, yathā sulasā muttā, evaṃ muccatīti attho.	3935	
PA_atk-s05_13a3:3936	Iti sulasā coraṃ vadhitvā pabbatā oruyha attano parijanassa santikaṃ gantvā “ayyaputto kaha”nti puṭṭhā “mā taṃ pucchathā”ti vatvā rathaṃ abhiruhitvā nagarameva pāvisi.	393	
PA_atk-s05_13a3:3937	Satthā imaṃ dhammadesanaṃ āharitvā jātakaṃ samodhānesi “tadā te ubhopi imeyeva ahesuṃ, devatā pana ahameva ahosi”nti.	393	
PA_atk-s05_13a3:3938	Sulasājātakavaṇṇanā tatiyā.	393	
PA_atk-s05_13a3:3940	[420] 4. Sumaṅgalajātakavaṇṇanā	394	
PA_atk-s05_13a3:3941	Bhusamhi kuddhoti idaṃ satthā jetavane viharanto rājovādasuttaṃ ārabbha kathesi. Tadā pana satthā raññā yācito atītaṃ āhari.	394	
PA_atk-s05_13a3:3942_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi	3942	
PA_atk-s05_13a3:3942_1	nibbatto vayappatto pitu accayena rajjaṃ kāresi, mahādānaṃ pavattesi. Tassa sumaṅgalo	3942	
PA_atk-s05_13a3:3942_2	nāma uyyānapālo ahosi. Atheko paccekabuddho nandamūlakapabbhārā nikkhamitvā cārikaṃ	3942	
PA_atk-s05_13a3:3942_3	caramāno bārāṇasiṃ patvā uyyāne vasitvā punadivase nagaraṃ piṇḍāya pāvisi. Tamenaṃ	3942	
PA_atk-s05_13a3:3942_4	rājā disvā pasannacitto vanditvā pāsādaṃ āropetvā rājāsane nisīdāpetvā nānaggarasehi	3942	
PA_atk-s05_13a3:3942_5	khādanīyabhojanīyehi parivisitvā anumodanaṃ sutvā pasanno attano uyyāne vasanatthāya	3942	
PA_atk-s05_13a3:3942_6	paṭiññaṃ gāhāpetvā uyyānaṃ pavesetvā sayampi bhuttapātarāso tattha gantvā rattiṭṭhānadivāṭṭhānādīni	3942	
PA_atk-s05_13a3:3942_7	saṃvidahitvā sumaṅgalaṃ nāma uyyānapālaṃ veyyāvaccakaraṃ katvā nagaraṃ pāvisi. Paccekabuddho	3942	
PA_atk-s05_13a3:3942_8	tato paṭṭhāya nibaddhaṃ rājagehe bhuñjanto tattha ciraṃ vasi, sumaṅgalopi naṃ sakkaccaṃ upaṭṭhahi.	3942	
PA_atk-s05_13a3:3943_0	Athekadivasaṃ paccekabuddho sumaṅgalaṃ āmantetvā “ahaṃ katipāhaṃ asukagāmaṃ nissāya	3943	
PA_atk-s05_13a3:3943_1	vasitvā āgacchissāmi, rañño ārocehī”ti vatvā pakkāmi. Sumaṅgalopi rañño ārocesi.	3943	
PA_atk-s05_13a3:3943_2	Paccekabuddho katipāhaṃ tattha vasitvā sāyaṃ sūriye atthaṅgate taṃ uyyānaṃ paccāgami.	3943	
PA_atk-s05_13a3:3943_3	Sumaṅgalo tassa āgatabhāvaṃ ajānanto attano gehaṃ agamāsi. Paccekabuddhopi pattacīvaraṃ	3943	
PA_atk-s05_13a3:3943_4	paṭisāmetvā thokaṃ caṅkamitvā pāsāṇaphalake nisīdi. Taṃ divasaṃ pana uyyānapālassa	3943	
PA_atk-s05_13a3:3943_5	gharaṃ pāhunakā āgamiṃsu. So tesaṃ sūpabyañjanatthāya “uyyāne abhayaladdhaṃ migaṃ	3943	
PA_atk-s05_13a3:3943_6	māressāmī”ti dhanuṃ ādāya uyyānaṃ gantvā migaṃ upadhārento paccekabuddhaṃ disvā “mahāmigo	3943	
PA_atk-s05_13a3:3943_7	bhavissatī”ti saññāya saraṃ sannayhitvā vijjhi. Paccekabuddho sīsaṃ vivaritvā “sumaṅgalā”ti	3943	
PA_atk-s05_13a3:3943_8	āha. So saṃvegappatto vanditvā “bhante, ahaṃ tumhākaṃ āgatabhāvaṃ ajānanto ‘migo’ti	3943	
PA_atk-s05_13a3:3943_9	saññāya vijjhiṃ, khamatha me”ti vatvā “hotu dāni kiṃ karissasi, ehi saraṃ luñcitvā	3943	
PA_atk-s05_13a3:3943_10	gaṇhāhī”ti vutte vanditvā saraṃ luñci, mahatī vedanā uppajji. Paccekabuddho tattheva	39431	
PA_atk-s05_13a3:3943_11	parinibbāyi. Uyyānapālo “sace rājā jānissati, nāsessatī”ti puttadāraṃ gahetvā tatova	39431	
PA_atk-s05_13a3:3943_12	palāyi. Tāvadeva “paccekabuddho parinibbuto”ti devatānubhāvena sakalanagaraṃ ekakolāhalaṃ jātaṃ.	39431	
PA_atk-s05_13a3:3944_0	Punadivase manussā uyyānaṃ gantvā paccekabuddhaṃ disvā “uyyānapālo paccekabuddhaṃ	3944	
PA_atk-s05_13a3:3944_1	māretvā palāto”ti rañño kathayiṃsu. Rājā mahantena parivārena uyyānaṃ gantvā sattāhaṃ	3944	
PA_atk-s05_13a3:3944_2	sarīrapūjaṃ katvā mahantena sakkārena jhāpetvā dhātuyo ādāya cetiyaṃ katvā taṃ pūjento	3944	
PA_atk-s05_13a3:3944_3	dhammena rajjaṃ kāresi. Sumaṅgalopi ekasaṃvaccharaṃ vītināmetvā “rañño cittaṃ jānissāmī”ti	3944	
PA_atk-s05_13a3:3944_4	āgantvā ekaṃ amaccaṃ passitvā “mayi rañño cittaṃ jānāhī”ti āha. Amaccopi rañño santikaṃ	3944	
PA_atk-s05_13a3:3944_5	gantvā tassa guṇaṃ kathesi. Rājā asuṇanto viya ahosi. Puna kiñci avatvā rañño anattamanabhāvaṃ	3944	
PA_atk-s05_13a3:3944_6	sumaṅgalassa kathesi. So dutiyasaṃvaccharepi āgantvā tatheva rājā tuṇhī ahosi. Tatiyasaṃvacchare	3944	
PA_atk-s05_13a3:3944_7	āgantvā puttadāraṃ gahetvāva āgami. Amacco rañño cittamudubhāvaṃ ñatvā taṃ rājadvāre	3944	
PA_atk-s05_13a3:3944_8	ṭhapetvā tassāgatabhāvaṃ rañño kathesi. Rājā taṃ pakkosāpetvā paṭisanthāraṃ katvā	3944	
PA_atk-s05_13a3:3944_9	“sumaṅgala, kasmā tayā mama puññakkhettaṃ paccekabuddho mārito”ti pucchi. So “nāhaṃ,	3944	
PA_atk-s05_13a3:3944_10	deva, ‘paccekabuddhaṃ māremī’ti māresiṃ, apica kho iminā nāma kāraṇena idaṃ nāma	39441	
PA_atk-s05_13a3:3944_11	akāsi”nti taṃ pavattiṃ ācikkhi. Atha naṃ rājā “tena hi mā bhāyī”ti samassāsetvā puna	39441	
PA_atk-s05_13a3:3944_12	uyyānapālameva akāsi.	39441	
PA_atk-s05_13a3:3945_0	Atha naṃ so amacco pucchi “deva, kasmā tumhe dve vāre sumaṅgalassa guṇaṃ sutvāpi	3945	
PA_atk-s05_13a3:3945_1	kiñci na kathayittha, kasmā pana tatiyavāre sutvā taṃ pakkositvā anukampitthā”ti?	3945	
PA_atk-s05_13a3:3945_2	Rājā “tāta, raññā nāma kuddhena sahasā kiñci kātuṃ na vaṭṭati, tenāhaṃ pubbe tuṇhī	3945	
PA_atk-s05_13a3:3945_3	hutvā tatiyavāre sumaṅgale mama cittassa mudubhāvaṃ ñatvā taṃ pakkosāpesi”nti rājavattaṃ	3945	
PA_atk-s05_13a3:3945_4	kathento imā gāthā āha –	3945	
PA_atk-s05_13a3:3947	“Bhusamhi kuddhoti avekkhiyāna, na tāva daṇḍaṃ paṇayeyya issaro;	394	
PA_atk-s05_13a3:3948	Aṭṭhānaso appatirūpamattano, parassa dukkhāni bhusaṃ udīraye.	394	
PA_atk-s05_13a3:3950	“Yato ca jāneyya pasādamattano, atthaṃ niyuñjeyya parassa dukkaṭaṃ;	395	
PA_atk-s05_13a3:3951	Tadāyamatthoti sayaṃ avekkhiya, athassa daṇḍaṃ sadisaṃ nivesaye.	395	
PA_atk-s05_13a3:3953	“Na cāpi jhāpeti paraṃ na attanaṃ, amucchito yo nayate nayānayaṃ;	395	
PA_atk-s05_13a3:3954	Yo daṇḍadhāro bhavatīdha issaro, sa vaṇṇagutto siriyā na dhaṃsati.	395	
PA_atk-s05_13a3:3956	“Ye khattiyā se anisammakārino, paṇenti daṇḍaṃ sahasā pamucchitā;	395	
PA_atk-s05_13a3:3957	Avaṇṇasaṃyutā jahanti jīvitaṃ, ito vimuttāpi ca yanti duggatiṃ.	395	
PA_atk-s05_13a3:3959	“Dhamme ca ye ariyappavedite ratā, anuttarā te vacasā manasā kammunā ca;	395	
PA_atk-s05_13a3:3960	Te santisoraccasamādhisaṇṭhitā, vajanti lokaṃ dubhayaṃ tathāvidhā.	396	
PA_atk-s05_13a3:3962	“Rājāhamasmi narapamadānamissaro, sacepi kujjhāmi ṭhapemi attanaṃ;	396	
PA_atk-s05_13a3:3963	Nisedhayanto janataṃ tathāvidhaṃ, paṇemi daṇḍaṃ anukampa yoniso”ti.	396	
PA_atk-s05_13a3:3964_0	Tattha avekkhiyānāti avekkhitvā jānitvā. Idaṃ vuttaṃ hoti – tāta, pathavissaro rājā	3964	
PA_atk-s05_13a3:3964_1	nāma “ahaṃ bhusaṃ kuddho balavakodhābhibhūto”ti ñatvā aṭṭhavatthukādibhedaṃ daṇḍaṃ	3964	
PA_atk-s05_13a3:3964_2	parassa na paṇayeyya na vatteyya. Kiṃkāraṇā? Kuddho hi aṭṭhavatthukaṃ soḷasavatthukaṃ	3964	
PA_atk-s05_13a3:3964_3	katvā aṭṭhānena akāraṇena attano rājabhāvassa ananurūpaṃ “imaṃ ettakaṃ nāma āharatha,	3964	
PA_atk-s05_13a3:3964_4	idañca tassa karothā”ti parassa bhusaṃ dukkhāni balavadukkhāni udīraye.	3964	
PA_atk-s05_13a3:3965_0	Yatoti yadā. Idaṃ vuttaṃ hoti – yadā pana rājā parasmiṃ uppannaṃ attano pasādaṃ jāneyya,	3965	
PA_atk-s05_13a3:3965_1	atha parassa dukkaṭaṃ atthaṃ niyuñjeyya upaparikkheyya, tadā evaṃ niyuñjanto “ayaṃ	3965	
PA_atk-s05_13a3:3965_2	nāmettha attho, ayaṃ etassa doso”ti sayaṃ attapaccakkhaṃ katvā athassa aparādhakārakassa	3965	
PA_atk-s05_13a3:3965_3	aṭṭhavatthukahetu aṭṭheva, soḷasavatthukahetu soḷaseva kahāpaṇe gaṇhamāno daṇḍaṃ	3965	
PA_atk-s05_13a3:3965_4	sadisaṃ katadosānurūpaṃ nivesaye ṭhapeyya pavatteyyāti.	3965	
PA_atk-s05_13a3:3966_0	Amucchitoti chandādīhi agatikilesehi amucchito anabhibhūto hutvā yo nayānayaṃ nayate	3966	
PA_atk-s05_13a3:3966_1	upaparikkhati, so neva paraṃ jhāpeti, na attānaṃ. Chandādivasena hi ahetukaṃ daṇḍaṃ	3966	
PA_atk-s05_13a3:3966_2	pavattento parampi tena daṇḍena jhāpeti dahati pīḷeti, attānampi tatonidānena pāpena.	3966	
PA_atk-s05_13a3:3966_3	Ayaṃ pana na paraṃ jhāpeti, na attānaṃ. Yo daṇḍadhāro bhavatīdha issaroti yo idha	3966	
PA_atk-s05_13a3:3966_4	pathavissaro rājā idha sattaloke dosānucchavikaṃ daṇḍaṃ pavattento daṇḍadhāro hoti.	3966	
PA_atk-s05_13a3:3966_5	Sa vaṇṇaguttoti guṇavaṇṇena ceva yasavaṇṇena ca gutto rakkhito siriyā na dhaṃsati	3966	
PA_atk-s05_13a3:3966_6	na parihāyati. Avaṇṇasaṃyutā jahantīti adhammikā lolarājāno avaṇṇena yuttā hutvā jīvitaṃ jahanti.	3966	
PA_atk-s05_13a3:3967_0	Dhamme ca ye ariyappavediteti ye rājāno ācāraariyehi dhammikarājūhi pavedite dasavidhe	3967	
PA_atk-s05_13a3:3967_1	rājadhamme ratā. Anuttarā teti te vacasā manasā kammunā ca tīhipi etehi anuttarā	3967	
PA_atk-s05_13a3:3967_2	jeṭṭhakā. Te santisoraccasamādhisaṇṭhitāti te agatipahānena kilesasantiyañca susīlyasaṅkhāte	3967	
PA_atk-s05_13a3:3967_3	soracce ca ekaggatāsamādhimhi ca saṇṭhitā patiṭṭhitā dhammikarājāno. Vajanti lokaṃ	3967	
PA_atk-s05_13a3:3967_4	dubhayanti dhammena rajjaṃ kāretvā manussalokato devalokaṃ, devalokato manussalokanti	3967	
PA_atk-s05_13a3:3967_5	ubhayalokameva vajanti, nirayādīsu na nibbattanti. Narapamadānanti narānañca nārīnañca.	3967	
PA_atk-s05_13a3:3967_6	Ṭhapemi attananti kuddhopi kodhavasena agantvā attānaṃ porāṇakarājūhi ṭhapitanayasmiṃyeva	3967	
PA_atk-s05_13a3:3967_7	dhamme ṭhapemi, vinicchayadhammaṃ na bhindāmīti.	3967	
PA_atk-s05_13a3:3968_0	Evaṃ chahi gāthāhi raññā attano guṇe kathite sabbāpi rājaparisā tuṭṭhā “ayaṃ sīlācāraguṇasampatti	3968	
PA_atk-s05_13a3:3968_1	tumhākaññeva anurūpā”ti rañño guṇe kathesuṃ. Sumaṅgalo pana parisāya kathitāvasāne	3968	
PA_atk-s05_13a3:3968_2	uṭṭhāya rājānaṃ vanditvā añjaliṃ paggayha rañño thutiṃ karonto tisso gāthā abhāsi –	3968	
PA_atk-s05_13a3:3970	“Sirī ca lakkhī ca taveva khattiya, janādhipa mā vijahi kudācanaṃ;	397	
PA_atk-s05_13a3:3971	Akkodhano niccapasannacitto, anīgho tuvaṃ vassasatāni pālaya.	397	
PA_atk-s05_13a3:3973	“Guṇehi etehi upeta khattiya, ṭhitamariyavattī suvaco akodhano;	397	
PA_atk-s05_13a3:3974	Sukhī anuppīḷa pasāsa mediniṃ, ito vimuttopi ca yāhi suggatiṃ.	397	
PA_atk-s05_13a3:3976	“Evaṃ sunītena subhāsitena, dhammena ñāyena upāyaso nayaṃ;	397	
PA_atk-s05_13a3:3977	Nibbāpaye saṅkhubhitaṃ mahājanaṃ, mahāva megho salilena medini”nti.	397	
PA_atk-s05_13a3:3978_0	Tattha sirī ca lakkhī cāti parivārasampatti ca paññā ca. Anīghoti niddukkho hutvā.	3978	
PA_atk-s05_13a3:3978_1	Upeta khattiyāti upeto khattiya, ayameva vā pāṭho. Ṭhitamariyavattīti ṭhitaariyavatti,	3978	
PA_atk-s05_13a3:3978_2	ariyavatti nāma dasarājadhammasaṅkhātaṃ porāṇarājavattaṃ, tattha patiṭṭhitattā ṭhitarājadhammo	3978	
PA_atk-s05_13a3:3978_3	hutvāti attho. Anuppīḷa pasāsa medininti anuppīḷaṃ pasāsa mediniñca, ayameva vā pāṭho.	3978	
PA_atk-s05_13a3:3978_4	Sunītenāti sunayena suṭṭhu kāraṇena. Dhammenāti dasakusalakammapathadhammena. Ñāyenāti	3978	
PA_atk-s05_13a3:3978_5	purimapadasseva vevacanaṃ. Upāyasoti upāyakosallena. Nayanti nayanto rajjaṃ anusāsanto	3978	
PA_atk-s05_13a3:3978_6	dhammikarājā. Nibbāpayeti imāya paṭipattiyā kāyikacetasikadukkhaṃ darathaṃ apanento	3978	
PA_atk-s05_13a3:3978_7	kāyikacetasikadukkhasaṅkhubhitampi mahājanaṃ mahāmegho salilena mediniṃ viya nibbāpeyya,	3978	
PA_atk-s05_13a3:3978_8	tvampi tatheva nibbāpehīti dassento evamāha.	3978	
PA_atk-s05_13a3:3979	Satthā kosalarañño ovādavasena imaṃ dhammadesanaṃ āharitvā jātakaṃ samodhānesi – “tadā paccekabuddho parinibbuto, sumaṅgalo ānando ahosi, rājā pana ahameva ahosi”nti.	397	
PA_atk-s05_13a3:3980	Sumaṅgalajātakavaṇṇanā catutthā.	398	
PA_atk-s05_13a3:3982	[421] 5. Gaṅgamālajātakavaṇṇanā	398	
PA_atk-s05_13a3:3983_0	Aṅgārajātāti idaṃ satthā jetavane viharanto uposathakammaṃ ārabbha kathesi. Ekadivasañhi	3983	
PA_atk-s05_13a3:3983_1	satthā uposathike upāsake āmantetvā “upāsakā sādhurūpaṃ vo kataṃ uposathaṃ upavasantehi,	3983	
PA_atk-s05_13a3:3983_2	dānaṃ dātabbaṃ, sīlaṃ rakkhitabbaṃ, kodho na kātabbo, mettā bhāvetabbā, uposathavāso	3983	
PA_atk-s05_13a3:3983_3	vasitabbo, porāṇakapaṇḍitā hi ekaṃ upaḍḍhuposathakammaṃ nissāya mahāyasaṃ labhiṃsū”ti	3983	
PA_atk-s05_13a3:3983_4	vatvā tehi yācito atītaṃ āhari.	3983	
PA_atk-s05_13a3:3984_0	Atīte bārāṇasiyaṃ brahmadatte rajjaṃ kārente tasmiṃ nagare suciparivāro nāma seṭṭhi	3984	
PA_atk-s05_13a3:3984_1	ahosi asītikoṭidhanavibhavo dānādipuññābhirato. Tassa puttadārāpi parijanopi antamaso	3984	
PA_atk-s05_13a3:3984_2	tasmiṃ ghare vacchapālakāpi sabbe māsassa cha divase uposathaṃ upavasanti. Tadā bodhisatto	3984	
PA_atk-s05_13a3:3984_3	ekasmiṃ daliddakule nibbattitvā bhatiṃ katvā kicchena jīvati. So “bhatiṃ karissāmī”ti	3984	
PA_atk-s05_13a3:3984_4	tassa gehaṃ gantvā vanditvā ekamantaṃ ṭhito “kiṃ āgatosī”ti vutte “tumhākaṃ gehe	3984	
PA_atk-s05_13a3:3984_5	bhatiyā kammakaraṇattha”nti āha. Seṭṭhi aññesaṃ bhatikānaṃ āgatadivaseyeva “imasmiṃ	3984	
PA_atk-s05_13a3:3984_6	gehe kammaṃ karontā sīlaṃ rakkhanti, sīlaṃ rakkhituṃ sakkontā kammaṃ karothā”ti vadati,	3984	
PA_atk-s05_13a3:3984_7	bodhisattassa pana sīlarakkhaṇaācikkhaṇe saññaṃ akatvā “sādhu, tāta, attano bhatiṃ	3984	
PA_atk-s05_13a3:3984_8	jānitvā kammaṃ karohī”ti āha. So tato paṭṭhāya suvaco hutvā uraṃ datvā attano kilamathaṃ	3984	
PA_atk-s05_13a3:3984_9	agaṇetvā tassa sabbakiccāni karoti, pātova kammantaṃ gantvā sāyaṃ āgacchati.	3984	
PA_atk-s05_13a3:3985_0	Athekadivasaṃ nagare chaṇaṃ ghosesuṃ. Mahāseṭṭhi dāsiṃ āmantetvā “ajjuposathadivaso,	3985	
PA_atk-s05_13a3:3985_1	gehe kammakarānaṃ pātova bhattaṃ pacitvā dehi, kālasseva bhuñjitvā uposathikā bhavissantī”ti	3985	
PA_atk-s05_13a3:3985_2	āha. Bodhisatto kālasseva uṭṭhāya kammantaṃ agamāsi, “ajjuposathiko bhaveyyāsī”ti	3985	
PA_atk-s05_13a3:3985_3	tassa koci nārocesi. Sesakammakarā pātova bhuñjitvā uposathikāva ahesuṃ. Seṭṭhipi	3985	
PA_atk-s05_13a3:3985_4	saputtadāro saparijano uposathaṃ adhiṭṭhahi, sabbepi uposathikā attano attano vasanaṭṭhānaṃ	3985	
PA_atk-s05_13a3:3985_5	gantvā sīlaṃ āvajjentā nisīdiṃsu. Bodhisatto sakaladivasaṃ kammaṃ katvā sūriyatthaṅgamanavelāya	3985	
PA_atk-s05_13a3:3985_6	āgato. Athassa bhattakārikā hatthadhovanaṃ datvā pātiyaṃ bhattaṃ vaḍḍhetvā upanāmesi.	3985	
PA_atk-s05_13a3:3985_7	Bodhisatto “aññesu divasesu imāya velāya mahāsaddo hoti, ajja kahaṃ gatā”ti pucchi.	3985	
PA_atk-s05_13a3:3985_8	“Sabbe uposathaṃ samādiyitvā attano attano vasanaṭṭhānāni gatā”ti. Taṃ sutvā bodhisatto	3985	
PA_atk-s05_13a3:3985_9	cintesi “ettakānaṃ sīlavantānaṃ antare ahaṃ eko dussīlo hutvā na vasissāmi, idāni	3985	
PA_atk-s05_13a3:3985_10	uposathaṅgesu adhiṭṭhitesu hoti nu kho uposathakammaṃ, no”ti. So gantvā seṭṭhiṃ pucchi.	39851	
PA_atk-s05_13a3:3985_11	Atha naṃ seṭṭhi “tāta pātova anadhiṭṭhitattā sakalaṃ uposathakammaṃ na hoti, upaḍḍhuposathakammaṃ pana hotī”ti āha.	39851	
PA_atk-s05_13a3:3986_0	So “ettakampi hotū”ti seṭṭhissa santike samādinnasīlo hutvā uposathakammaṃ adhiṭṭhāya	3986	
PA_atk-s05_13a3:3986_1	attano vasanokāsaṃ pavisitvā sīlaṃ āvajjento nipajji. Athassa sakaladivasaṃ nirāhāratāya	3986	
PA_atk-s05_13a3:3986_2	pacchimayāmasamanantare satthakavātā samuṭṭhahiṃsu. Seṭṭhinā nānāvidhāni bhesajjāni	3986	
PA_atk-s05_13a3:3986_3	āharitvā “bhuñjā”ti vuccamānopi “uposathaṃ na bhindissāmi, jīvitapariyantikaṃ katvā	3986	
PA_atk-s05_13a3:3986_4	samādiyi”nti āha. Balavavedanā uppajji, aruṇuggamanavelāya satiṃ paccupaṭṭhāpetuṃ	3986	
PA_atk-s05_13a3:3986_5	nāsakkhi. Atha naṃ “idāni marissatī”ti nīharitvā “osārake nipajjāpesuṃ. Tasmiṃ khaṇe	3986	
PA_atk-s05_13a3:3986_6	bārāṇasirājā rathavaragato mahantena parivārena nagaraṃ padakkhiṇaṃ karonto taṃ ṭhānaṃ	3986	
PA_atk-s05_13a3:3986_7	sampāpuṇi. Bodhisatto tassa siriṃ oloketvā tasmiṃ lobhaṃ uppādetvā rajjaṃ patthesi.	3986	
PA_atk-s05_13a3:3986_8	So cavitvā upaḍḍhuposathakammanissandena tassa aggamahesiyā kucchimhi paṭisandhiṃ	3986	
PA_atk-s05_13a3:3986_9	gaṇhi. Sā laddhagabbhaparihārā dasamāsaccayena puttaṃ vijāyi, “udayakumāro”tissa	3986	
PA_atk-s05_13a3:3986_10	nāmaṃ akaṃsu. So vayappatto sabbasippesu nipphattiṃ pāpuṇi, jātissarañāṇena attano	39861	
PA_atk-s05_13a3:3986_11	pubbakammaṃ saritvā “appakassa kammassa phalaṃ mama ida”nti abhikkhaṇaṃ udānaṃ udānesi.	39861	
PA_atk-s05_13a3:3986_12	So pitu accayena rajjaṃ patvāpi attano mahantaṃ sirivibhavaṃ oloketvā tadeva udānaṃ udānesi.	39861	
PA_atk-s05_13a3:3987_0	Athekadivasaṃ nagare chaṇaṃ sajjayiṃsu, mahājano kīḷāpasuto ahosi. Tadā bārāṇasiyā	3987	
PA_atk-s05_13a3:3987_1	uttaradvāravāsī eko bhatiko udakabhatiṃ katvā laddhaṃ aḍḍhamāsakaṃ pākāriṭṭhakāya	3987	
PA_atk-s05_13a3:3987_2	antare ṭhapetvā bhatiṃ karonto dakkhiṇadvāraṃ patvā tattha udakabhatimeva katvā jīvamānāya	3987	
PA_atk-s05_13a3:3987_3	ekāya kapaṇitthiyā saddhiṃ saṃvāsaṃ kappesi. Sā taṃ āha – “sāmi, nagare chaṇo vattati,	3987	
PA_atk-s05_13a3:3987_4	sace te kiñci atthi, mayampi kīḷeyyāmā”ti? “Āma, atthī”ti. “Kittakaṃ, sāmī”ti? “Aḍḍhamāsako”ti.	3987	
PA_atk-s05_13a3:3987_5	“Kahaṃ so”ti? “Uttaradvāre iṭṭhakabbhantare ṭhapitoti ito me dvādasayojanantare nidhānaṃ,	3987	
PA_atk-s05_13a3:3987_6	tava pana hatthe kiñci atthī”ti? “Āma, atthī”ti. “Kittaka”nti? “Aḍḍhamāsakovā”ti.	3987	
PA_atk-s05_13a3:3987_7	“Iti tava aḍḍhamāsako, mama aḍḍhamāsakoti māsakova hoti, tato ekena koṭṭhāsena mālaṃ,	3987	
PA_atk-s05_13a3:3987_8	ekena koṭṭhāsena gandhaṃ, ekena koṭṭhāsena suraṃ gahetvā kīḷissāma, gaccha tayā ṭhapitaṃ	3987	
PA_atk-s05_13a3:3987_9	aḍḍhamāsakaṃ āharā”ti. So “bhariyāya me santikā kathā laddhā”ti haṭṭhatuṭṭho “bhadde,	3987	
PA_atk-s05_13a3:3987_10	mā cintayi, āharissāmi na”nti vatvā pakkāmi. Nāgabalo bhatiko cha yojanāni atikkamma	39871	
PA_atk-s05_13a3:3987_11	majjhanhikasamaye vītaccikaṅgārasanthataṃ viya uṇhaṃ vālukaṃ maddanto dhanalobhena	39871	
PA_atk-s05_13a3:3987_12	haṭṭhapahaṭṭho kasāvarattanivāsano kaṇṇe tālapaṇṇaṃ piḷandhitvā ekena āyogavattena	39871	
PA_atk-s05_13a3:3987_13	gītaṃ gāyanto rājaṅgaṇena pāyāsi.	39871	
PA_atk-s05_13a3:3988_0	Udayarājā sīhapañjaraṃ vivaritvā ṭhito taṃ tathā gacchantaṃ disvā “kiṃ nu kho esa	3988	
PA_atk-s05_13a3:3988_1	evarūpaṃ vātātapaṃ agaṇetvā haṭṭhatuṭṭho gāyanto gacchati, pucchissāmi na”nti cintetvā	3988	
PA_atk-s05_13a3:3988_2	pakkosanatthāya ekaṃ purisaṃ pahiṇi. Tena gantvā “rājā taṃ pakkosatī”ti vutte “rājā	3988	
PA_atk-s05_13a3:3988_3	mayhaṃ kiṃ hoti, nāhaṃ rājānaṃ jānāmī”ti vatvā balakkārena nīto ekamantaṃ aṭṭhāsi.	3988	
PA_atk-s05_13a3:3988_4	Atha naṃ rājā pucchanto dve gāthā abhāsi –	3988	
PA_atk-s05_13a3:3990	“Aṅgārajātā pathavī, kukkuḷānugatā mahī;	399	
PA_atk-s05_13a3:3991	Atha gāyasi vattāni, na taṃ tapati ātapo.	399	
PA_atk-s05_13a3:3993	“Uddhaṃ tapati ādicco, adho tapati vālukā;	399	
PA_atk-s05_13a3:3994	Atha gāyasi vattāni, na taṃ tapati ātapo”ti.	399	
PA_atk-s05_13a3:3995_0	Tattha aṅgārajātāti bho purisa, ayaṃ pathavī vītaccikaṅgārā viya uṇhajātā. Kukkuḷānugatāti	3995	
PA_atk-s05_13a3:3995_1	ādittachārikasaṅkhātena kukkuḷena viya uṇhavālukāya anugatā. Vattānīti āyogavattāni	3995	
PA_atk-s05_13a3:3995_2	āropetvā gītaṃ gāyasīti.	3995	
PA_atk-s05_13a3:3996	So rañño kathaṃ sutvā tatiyaṃ gāthamāha –	399	
PA_atk-s05_13a3:3998	“Na maṃ tapati ātapo, ātapā tapayanti maṃ;	399	
PA_atk-s05_13a3:3999	Atthā hi vividhā rāja, te tapanti na ātapo”ti.	399	
PA_atk-s05_13a3:4000_0	Tattha ātapāti vatthukāmakilesakāmā. Purisañhi te abhitapanti, tasmā “ātapā”ti vuttā.	4000	
PA_atk-s05_13a3:4000_1	Atthā hi vividhāti, mahārāja, mayhaṃ vatthukāmakilesakāme nissāya kattabbā nānākiccasaṅkhātā	4000	
PA_atk-s05_13a3:4000_2	vividhā atthā atthi, te maṃ tapanti, na ātapoti.	4000	
PA_atk-s05_13a3:4001_0	Atha naṃ rājā “ko nāma te attho”ti pucchi. So āha “ahaṃ, deva, dakkhiṇadvāre kapaṇitthiyā	4001	
PA_atk-s05_13a3:4001_1	saddhiṃ saṃvāsaṃ kappesiṃ, sā maṃ ‘chaṇaṃ kīḷissāma, atthi te kiñci hatthe’ti pucchi,	4001	
PA_atk-s05_13a3:4001_2	atha naṃ ahaṃ ‘mama nidhānaṃ uttaradvāre pākārantare ṭhapita’nti avacaṃ, sā ‘gaccha	4001	
PA_atk-s05_13a3:4001_3	taṃ āhara, ubhopi kīḷissāmā’ti maṃ pahiṇi, sā me tassā kathā hadayaṃ na vijahati,	4001	
PA_atk-s05_13a3:4001_4	taṃ maṃ anussarantaṃ kāmatapo tapati, ayaṃ me, deva, attho”ti. Atha “evarūpaṃ vātātapaṃ	4001	
PA_atk-s05_13a3:4001_5	agaṇetvā kiṃ te tussanakāraṇaṃ, yena gāyanto gacchasī”ti? “Deva, taṃ nidhānaṃ āharitvā	4001	
PA_atk-s05_13a3:4001_6	‘tāya saddhiṃ abhiramissāmī’ti iminā kāraṇena tuṭṭho gāyāmī”ti. “Kiṃ pana te, bho	4001	
PA_atk-s05_13a3:4001_7	purisa, uttaradvāre ṭhapitanidhānaṃ satasahassamattaṃ atthī”ti? “Natthi, devā”ti.	4001	
PA_atk-s05_13a3:4001_8	Rājā “tena hi paññāsa sahassāni, cattālīsa, tiṃsa, vīsa, dasa, sahassaṃ, pañca satāni,	4001	
PA_atk-s05_13a3:4001_9	cattāri, tīṇi, dve, ekaṃ, sataṃ, paññāsaṃ, cattālīsaṃ, tiṃsaṃ, vīsaṃ, dasa, pañca,	4001	
PA_atk-s05_13a3:4001_10	cattāri, tayo, dve, eko kahāpaṇo, aḍḍho, pādo, cattāro māsakā, tayo, dve, eko māsako”ti	40011	
PA_atk-s05_13a3:4001_11	pucchi. Sabbaṃ paṭikkhipitvā “aḍḍhamāsako”ti vutto “āma, deva, ettakaṃ mayhaṃ dhanaṃ,	40011	
PA_atk-s05_13a3:4001_12	taṃ āharitvā tāya saddhiṃ abhiramissāmīti gacchāmi, tāya pītiyā tena somanassena	40011	
PA_atk-s05_13a3:4001_13	na maṃ esa vātātapo tapatī”ti āha.	40011	
PA_atk-s05_13a3:4002_0	Atha naṃ rājā “bho purisa, evarūpe ātape tattha mā gami, ahaṃ te aḍḍhamāsakaṃ dassāmī”ti	4002	
PA_atk-s05_13a3:4002_1	āha. “Deva, ahaṃ tumhākaṃ kathāya ṭhatvā tañca gaṇhissāmi, itarañca dhanaṃ na nāsessāmi,	4002	
PA_atk-s05_13a3:4002_2	mama gamanaṃ ahāpetvā tampi gahessāmī”ti. “Bho purisa, nivatta, māsakaṃ te dassāmi,	4002	
PA_atk-s05_13a3:4002_3	dve māsakehi evaṃ vaḍḍhetvā koṭiṃ koṭisataṃ aparimitaṃ dhanaṃ dassāmi, nivattā”ti	4002	
PA_atk-s05_13a3:4002_4	vuttepi “deva, taṃ gahetvā itarampi gaṇhissāmi”icceva āha. Tato seṭṭhiṭṭhānādīhi	4002	
PA_atk-s05_13a3:4002_5	ṭhānantarehi palobhito yāva uparajjā tatheva vatvā “upaḍḍharajjaṃ te dassāmi, nivattā”ti	4002	
PA_atk-s05_13a3:4002_6	vutte sampaṭicchi. Rājā “gacchatha mama sahāyassa kesamassuṃ kāretvā nhāpetvā alaṅkaritvā	4002	
PA_atk-s05_13a3:4002_7	ānetha na”nti amacce āṇāpesi. Amaccā tathā akaṃsu. Rājā rajjaṃ dvidhā bhinditvā tassa	4002	
PA_atk-s05_13a3:4002_8	upaḍḍharajjaṃ adāsi. “So pana taṃ gahetvāpi aḍḍhamāsakapemena uttarapassaṃ gatoyevā”ti	4002	
PA_atk-s05_13a3:4002_9	vadanti. So aḍḍhamāsakarājā nāma ahosi. Te samaggā sammodamānā rajjaṃ kārentā ekadivasaṃ	4002	
PA_atk-s05_13a3:4002_10	uyyānaṃ gamiṃsu. Tattha kīḷitvā udayarājā aḍḍhamāsakarañño aṅke sīsaṃ katvā nipajji.	40021	
PA_atk-s05_13a3:4002_11	Tasmiṃ niddaṃ okkante parivāramanussā kīḷānubhavanavasena tattha tattha agamaṃsu.	40021	
PA_atk-s05_13a3:4003_0	Aḍḍhamāsakarājā “kiṃ me niccakālaṃ upaḍḍharajjena, imaṃ māretvā ahameva sakalarajjaṃ	4003	
PA_atk-s05_13a3:4003_1	kāressāmī”ti khaggaṃ abbāhitvā “paharissāmi na”nti cintetvā puna “ayaṃ rājā maṃ daliddakapaṇaṃ	4003	
PA_atk-s05_13a3:4003_2	manussaṃ attanā samānaṃ katvā mahante issariye patiṭṭhapesi, evarūpaṃ nāma yasadāyakaṃ	4003	
PA_atk-s05_13a3:4003_3	māretvā rajjaṃ kāressāmīti mama icchā uppannā, ayuttaṃ vata me kamma”nti satiṃ paṭilabhitvā	4003	
PA_atk-s05_13a3:4003_4	asiṃ pavesesi. Athassa dutiyampi tatiyampi tatheva cittaṃ uppajji. Tato cintesi “idaṃ	4003	
PA_atk-s05_13a3:4003_5	cittaṃ punappunaṃ uppajjamānaṃ maṃ pāpakamme niyojeyyā”ti. So asiṃ bhūmiyaṃ khipitvā	4003	
PA_atk-s05_13a3:4003_6	rājānaṃ uṭṭhāpetvā “khamāhi me, devā”ti pādesu pati. “Nanu samma, tava mamantare	4003	
PA_atk-s05_13a3:4003_7	doso natthī”ti? “Atthi, mahārāja, ahaṃ idaṃ nāma akāsi”nti. “Tena hi samma, khamāmi	4003	
PA_atk-s05_13a3:4003_8	te, icchanto pana rajjaṃ kārehi, ahaṃ uparājā hutvā taṃ upaṭṭhahissāmī”ti. So “na	4003	
PA_atk-s05_13a3:4003_9	me, deva, rajjena attho, ayañhi taṇhā maṃ apāyesu nibbattāpessati, tava rajjaṃ tvameva	4003	
PA_atk-s05_13a3:4003_10	gaṇha, ahaṃ pabbajissāmi, diṭṭhaṃ me kāmassa mūlaṃ, ayañhi saṅkappena vaḍḍhati, na	40031	
PA_atk-s05_13a3:4003_11	dāni naṃ tato paṭṭhāya saṅkappessāmī”ti udānento catutthaṃ gāthamāha –	40031	
PA_atk-s05_13a3:4005	“Addasaṃ kāma te mūlaṃ, saṅkappā kāma jāyasi;	400	
PA_atk-s05_13a3:4006	Na taṃ saṅkappayissāmi, evaṃ kāma na hehisī”ti.	400	
PA_atk-s05_13a3:4007	Tattha evanti evaṃ mamantare. Na hehisīti na uppajjissasīti.	400	
PA_atk-s05_13a3:4008	Evañca pana vatvā puna kāmesu anuyuñjantassa mahājanassa dhammaṃ desento pañcamaṃ gāthamāha –	400	
PA_atk-s05_13a3:4010	“Appāpi kāmā na alaṃ, bahūhipi na tappati;	401	
PA_atk-s05_13a3:4011	Ahahā bālalapanā, parivajjetha jaggato”ti.	401	
PA_atk-s05_13a3:4012_0	Tattha ahahāti saṃvegadīpanaṃ. Jaggatoti jagganto. Idaṃ vuttaṃ hoti – mahārāja, imassa	4012	
PA_atk-s05_13a3:4012_1	mahājanassa appakāpi vatthukāmakilesakāmā na alaṃ pariyattāva, bahūhipi ca tehi na	4012	
PA_atk-s05_13a3:4012_2	tappateva, “aho ime mama rūpā mama saddā”ti lapanato bālalapanā kāmā, ime vipassanaṃ	4012	
PA_atk-s05_13a3:4012_3	vaḍḍhetvā bodhipakkhiyānaṃ dhammānaṃ bhāvanānuyogamanuyutto jagganto kulaputto parivajjetha,	4012	
PA_atk-s05_13a3:4012_4	pariññāpahānābhisamayehi abhisametvā pajaheyyāti.	4012	
PA_atk-s05_13a3:4013_0	Evaṃ so mahājanassa dhammaṃ desetvā udayarājānaṃ rajjaṃ paṭicchāpetvā mahājanaṃ assumukhaṃ	4013	
PA_atk-s05_13a3:4013_1	rodamānaṃ pahāya himavantaṃ pavisitvā pabbajitvā jhānābhiññāyo nibbattetvā vihāsi.	4013	
PA_atk-s05_13a3:4013_2	Tassa pabbajitakāle rājā taṃ udānaṃ sakalaṃ katvā udānento chaṭṭhaṃ gāthamāha –	4013	
PA_atk-s05_13a3:4015	“Appassa kammassa phalaṃ mamedaṃ, udayo ajjhāgamā mahattapattaṃ;	401	
PA_atk-s05_13a3:4016	Suladdhalābho vata māṇavassa, yo pabbajī kāmarāgaṃ pahāyā”ti.	401	
PA_atk-s05_13a3:4017_0	Tattha udayoti attānaṃ sandhāya vadati. Mahattapattanti mahantabhāvappattaṃ vipulaṃ	4017	
PA_atk-s05_13a3:4017_1	issariyaṃ ajjhāgamā. Māṇavassāti sattassa mayhaṃ sahāyassa suladdhalābho, yo kāmarāgaṃ	4017	
PA_atk-s05_13a3:4017_2	pahāya pabbajitoti adhippāyenevamāha.	4017	
PA_atk-s05_13a3:4018_0	Imissā pana gāthāya na koci atthaṃ jānāti. Atha naṃ ekadivasaṃ aggamahesī gāthāya	4018	
PA_atk-s05_13a3:4018_1	atthaṃ pucchi, rājā na kathesi. Eko panassa gaṅgamālo nāma maṅgalanhāpito, so rañño	4018	
PA_atk-s05_13a3:4018_2	massuṃ karonto paṭhamaṃ khuraparikammaṃ katvā pacchā saṇḍāsena lomāni gaṇhāti, rañño	4018	
PA_atk-s05_13a3:4018_3	ca khuraparikammakāle sukhaṃ hoti, lomaharaṇakāle dukkhaṃ. So paṭhamaṃ tassa varaṃ	4018	
PA_atk-s05_13a3:4018_4	dātukāmo hoti, pacchā sīsacchedanamākaṅkhati. Athekadivasaṃ “bhadde, amhākaṃ gaṅgamālakappako	4018	
PA_atk-s05_13a3:4018_5	bālo”ti deviyā tamatthaṃ ārocetvā “ki pana, deva, kātuṃ vaṭṭatī”ti vutte “paṭhamaṃ	4018	
PA_atk-s05_13a3:4018_6	saṇḍāsena lomāni gahetvā pacchā khuraparikamma”nti āha. Sā taṃ kappakaṃ pakkosāpetvā	4018	
PA_atk-s05_13a3:4018_7	“tāta, idāni rañño massukaraṇadivase paṭhamaṃ lomāni gahetvā pacchā khuraparikammaṃ	4018	
PA_atk-s05_13a3:4018_8	kareyyāsi, raññā ca ‘varaṃ gaṇhāhī’ti vutte ‘aññena, deva, me attho natthi, tumhākaṃ	4018	
PA_atk-s05_13a3:4018_9	udānagāthāya atthaṃ ācikkhathā’ti vadeyyāsi, ahaṃ te bahuṃ dhanaṃ dassāmī”ti āha.	4018	
PA_atk-s05_13a3:4018_10	So “sādhū”ti sampaṭicchitvā massukaraṇadivase paṭhamaṃ saṇḍāsaṃ gaṇhi. “Kiṃ, bhaṇe	40181	
PA_atk-s05_13a3:4018_11	gaṅgamāla, apubbaṃ te karaṇa”nti raññā vutte “deva, kappakā nāma apubbampi karontī”ti	40181	
PA_atk-s05_13a3:4018_12	vatvā paṭhamaṃ lomāni gahetvā pacchā khuraparikammaṃ akāsi. Rājā “varaṃ gaṇhāhī”ti	40181	
PA_atk-s05_13a3:4018_13	āha. “Deva, aññena me attho natthi, tumhākaṃ udānagāthāya atthaṃ kathethā”ti. Rājā	40181	
PA_atk-s05_13a3:4018_14	attano daliddakāle kataṃ kathetuṃ lajjanto “tāta, iminā te varena ko attho, aññaṃ	40181	
PA_atk-s05_13a3:4018_15	gaṇhāhī”ti āha. “Etameva dehi, devā”ti. So musāvādabhayena “sādhū”ti sampaṭicchitvā	40181	
PA_atk-s05_13a3:4018_16	kummāsapiṇḍijātake vuttanayeneva sabbaṃ saṃvidahāpetvā ratanapallaṅke nisīditvā “ahaṃ	40181	
PA_atk-s05_13a3:4018_17	gaṅgamāla, purimabhave imasmiṃyeva nagare”ti sabbaṃ purimakiriyaṃ ācikkhitvā “iminā	40181	
PA_atk-s05_13a3:4018_18	kāraṇena upaḍḍhagāthaṃ, ‘sahāyo pana me pabbajito, ahaṃ pamatto hutvā rajjameva kāremī’ti	40181	
PA_atk-s05_13a3:4018_19	iminā kāraṇena pacchā upaḍḍhagāthaṃ vadāmī”ti udānassa atthaṃ kathesi.	40181	
PA_atk-s05_13a3:4019_0	Taṃ sutvā kappako “upaḍḍhuposathakammena kira raññā ayaṃ sampatti laddhā, kusalaṃ	4019	
PA_atk-s05_13a3:4019_1	nāma kātabbameva, yaṃnūnāhaṃ pabbajitvā attano patiṭṭhaṃ kareyya”nti cintetvā ñātibhogaparivaṭṭaṃ	4019	
PA_atk-s05_13a3:4019_2	pahāya rājānaṃ pabbajjaṃ anujānāpetvā himavantaṃ gantvā isipabbajjaṃ pabbajitvā tilakkhaṇaṃ	4019	
PA_atk-s05_13a3:4019_3	āropento vipassanaṃ vaḍḍhetvā paccekabodhiṃ patvā iddhiyā nibbattapattacīvaradharo	4019	
PA_atk-s05_13a3:4019_4	gandhamādanapabbate pañcachabbassāni vasitvā “bārāṇasirājānaṃ olokessāmī”ti ākāsenāgantvā	4019	
PA_atk-s05_13a3:4019_5	uyyāne maṅgalasilāyaṃ nisīdi. Uyyānapālo sañjānitvā gantvā rañño ārocesi “deva, gaṅgamālo	4019	
PA_atk-s05_13a3:4019_6	paccekabuddho hutvā ākāsenāgantvā uyyāne nisinno”ti. Rājā taṃ sutvā “paccekabuddhaṃ	4019	
PA_atk-s05_13a3:4019_7	vandissāmī”ti vegena nikkhami. Rājamātā ca puttena saddhiṃyeva nikkhami. Rājā uyyānaṃ	4019	
PA_atk-s05_13a3:4019_8	pavisitvā taṃ vanditvā ekamantaṃ nisīdi saddhiṃ parisāya. So raññā saddhiṃ paṭisanthāraṃ	4019	
PA_atk-s05_13a3:4019_9	karonto “kiṃ, brahmadatta, appamattosi, dhammena rajjaṃ kāresi, dānādīni puññāni	4019	
PA_atk-s05_13a3:4019_10	karosī”ti rājānaṃ kulanāmena ālapitvā paṭisanthāraṃ karoti. Taṃ sutvā rañño mātā	40191	
PA_atk-s05_13a3:4019_11	“ayaṃ hīnajacco malamajjako nhāpitaputto attānaṃ na jānāti, mama puttaṃ pathavissaraṃ	40191	
PA_atk-s05_13a3:4019_12	jātikhattiyaṃ ‘brahmadattā’ti nāmenālapatī”ti kujjhitvā sattamaṃ gāthamāha –	40191	
PA_atk-s05_13a3:4021	“Tapasā pajahanti pāpakammaṃ, tapasā nhāpitakumbhakārabhāvaṃ;	402	
PA_atk-s05_13a3:4022	Tapasā abhibhuyya gaṅgamāla, nāmenālapasajja brahmadattā”ti.	402	
PA_atk-s05_13a3:4023_0	Tassattho – ime tāva sattā tapasā attanā katena tapoguṇena pāpakammaṃ jahanti, kiṃ	4023	
PA_atk-s05_13a3:4023_1	panete tapasā nhāpitakumbhakārabhāvampi jahanti, yaṃ tvaṃ gaṅgamāla, attano tapasā	4023	
PA_atk-s05_13a3:4023_2	abhibhuyya mama puttaṃ brahmadattaṃ nāmenālapasi, patirūpaṃ nu te etanti?	4023	
PA_atk-s05_13a3:4024	Rājā mātaraṃ vāretvā paccekabuddhassa guṇaṃ pakāsento aṭṭhamaṃ gāthamāha –	402	
PA_atk-s05_13a3:4026	“Sandiṭṭhikameva amma passatha, khantīsoraccassa ayaṃ vipāko;	402	
PA_atk-s05_13a3:4027	Yo sabbajanassa vanditohu, taṃ vandāma sarājikā samaccā”ti.	402	
PA_atk-s05_13a3:4028	Tattha khantīsoraccassāti adhivāsanakhantiyā ca soraccassa ca. Taṃ vandāmāti taṃ idāni mayaṃ sarājikā samaccā sabbe vandāma, passatha amma, khantīsoraccānaṃ vipākanti.	402	
PA_atk-s05_13a3:4029_0	Raññā mātari vāritāya sesamahājano uṭṭhahitvā “ayuttaṃ vata, deva, evarūpassa hīnajaccassa	4029	
PA_atk-s05_13a3:4029_1	tumhe nāmenālapana”nti āha. Rājā mahājanampi paṭibāhitvā tassa guṇakathaṃ kathetuṃ osānagāthamāha –	4029	
PA_atk-s05_13a3:4031	“Mā kiñci avacuttha gaṅgamālaṃ, muninaṃ monapathesu sikkhamānaṃ;	403	
PA_atk-s05_13a3:4032	Eso hi atari aṇṇavaṃ, yaṃ taritvā caranti vītasokā”ti.	403	
PA_atk-s05_13a3:4033_0	Tattha muninanti agārikānagārikasekkhāsekkhapaccekamunīsu paccekamuniṃ. Monapathesu	4033	
PA_atk-s05_13a3:4033_1	sikkhamānanti pubbabhāgapaṭipadābodhipakkhiyadhammasaṅkhātesu monapathesu sikkhamānaṃ.	4033	
PA_atk-s05_13a3:4033_2	Aṇṇavanti saṃsāramahāsamuddaṃ.	4033	
PA_atk-s05_13a3:4034_0	Evañca pana vatvā rājā paccekabuddhaṃ vanditvā “bhante, mayhaṃ mātu khamathā”ti āha.	4034	
PA_atk-s05_13a3:4034_1	“Khamāmi, mahārājā”ti. Rājaparisāpi naṃ khamāpesi. Rājā attānaṃ nissāya vasanatthāya	4034	
PA_atk-s05_13a3:4034_2	paṭiññaṃ yāci. Paccekabuddho pana paṭiññaṃ adatvā sarājikāya parisāya passantiyāva	4034	
PA_atk-s05_13a3:4034_3	ākāse ṭhatvā rañño ovādaṃ datvā gandhamādanameva gato.	4034	
PA_atk-s05_13a3:4035_0	Satthā imaṃ dhammadesanaṃ āharitvā “evañca upāsakā uposathavāso nāma vasitabbayuttako”ti	4035	
PA_atk-s05_13a3:4035_1	vatvā jātakaṃ samodhānesi – “tadā paccekabuddho parinibbāyi, aḍḍhamāsakarājā ānando	4035	
PA_atk-s05_13a3:4035_2	ahosi, rañño mātā mahāmāyā, aggamahesī rāhulamātā, udayarājā pana ahameva ahosi”nti.	4035	
PA_atk-s05_13a3:4036	Gaṅgamālajātakavaṇṇanā pañcamā.	403	
PA_atk-s05_13a3:4038	[422] 6. Cetiyajātakavaṇṇanā	403	
PA_atk-s05_13a3:4039_0	Dhammo have hato hantīti idaṃ satthā jetavane viharanto devadattassa pathavipavesanaṃ	4039	
PA_atk-s05_13a3:4039_1	ārabbha kathesi. Tasmiñhi divase bhikkhū dhammasabhāyaṃ kathaṃ samuṭṭhāpesuṃ “āvuso,	4039	
PA_atk-s05_13a3:4039_2	devadatto musāvādaṃ katvā pathaviṃ paviṭṭho avīciparāyaṇo jāto”ti. Satthā āgantvā	4039	
PA_atk-s05_13a3:4039_3	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	4039	
PA_atk-s05_13a3:4039_4	“na, bhikkhave, idāneva, pubbepi pathaviṃ paviṭṭhoyevā”ti vatvā atītaṃ āhari.	4039	
PA_atk-s05_13a3:4040_0	Atīte paṭhamakappe mahāsammato nāma rājā asaṅkhyeyyāyuko ahosi. Tassa putto rojo	4040	
PA_atk-s05_13a3:4040_1	nāma, tassa putto vararojo nāma, tassa putto kalyāṇo nāma, kalyāṇassa putto varakalyāṇo	4040	
PA_atk-s05_13a3:4040_2	nāma, varakalyāṇassa putto uposatho nāma, uposathassa putto varauposatho nāma, varauposathassa	4040	
PA_atk-s05_13a3:4040_3	putto mandhātā nāma, mandhātussa putto varamandhātā nāma, varamandhātussa putto varo	4040	
PA_atk-s05_13a3:4040_4	nāma, varassa putto upavaro nāma ahosi, uparivarotipi tasseva nāmaṃ. So cetiyaraṭṭhe	4040	
PA_atk-s05_13a3:4040_5	sotthiyanagare rajjaṃ kāresi, catūhi rājiddhīhi samannāgato ahosi uparicaro ākāsagāmī,	4040	
PA_atk-s05_13a3:4040_6	cattāro naṃ devaputtā catūsu disāsu khaggahatthā rakkhanti, kāyato candanagandho	4040	
PA_atk-s05_13a3:4040_7	vāyati, mukhato uppalagandho. Tassa kapilo nāma brāhmaṇo purohito ahosi. Kapilabrāhmaṇassa	4040	
PA_atk-s05_13a3:4040_8	pana kaniṭṭho korakalambo nāma raññā saddhiṃ ekācariyakule uggahitasippo bālasahāyo.	4040	
PA_atk-s05_13a3:4040_9	So tassa kumārakāleyeva “ahaṃ rajjaṃ patvā tuyhaṃ purohitaṭṭhānaṃ dassāmī”ti paṭijāni.	4040	
PA_atk-s05_13a3:4040_10	So rajjaṃ patvā pitu purohitaṃ kapilabrāhmaṇaṃ purohitaṭṭhānato cāvetuṃ nāsakkhi.	40401	
PA_atk-s05_13a3:4040_11	Purohite pana attano upaṭṭhānaṃ āgacchante tasmiṃ gāravena apacitākāraṃ dassesi.	40401	
PA_atk-s05_13a3:4040_12	Brāhmaṇo taṃ sallakkhetvā “rajjaṃ nāma samavayehi saddhiṃ suparihāraṃ hoti, ahaṃ	40401	
PA_atk-s05_13a3:4040_13	rājānaṃ āpucchitvā pabbajissāmī”ti cintetvā “deva, ahaṃ mahallako, gehe kumārako	40401	
PA_atk-s05_13a3:4040_14	atthi, taṃ purohitaṃ karohi, ahaṃ pabbajissāmī”ti rājānaṃ anujānāpetvā puttaṃ purohitaṭṭhāne	40401	
PA_atk-s05_13a3:4040_15	ṭhapāpetvā rājuyyānaṃ pavisitvā isipabbajjaṃ pabbajitvā jhānābhiññāyo nibbattetvā	40401	
PA_atk-s05_13a3:4040_16	puttaṃ nissāya tattheva vāsaṃ kappesi.	40401	
PA_atk-s05_13a3:4041_0	Korakalambo “ayaṃ pabbajantopi na mayhaṃ ṭhānantaraṃ dāpesī”ti bhātari āghātaṃ bandhitvā	4041	
PA_atk-s05_13a3:4041_1	ekadivasaṃ sukhakathāya nisinnasamaye raññā “korakalamba kiṃ tvaṃ purohitaṭṭhānaṃ	4041	
PA_atk-s05_13a3:4041_2	na karosī”ti vutte “āma, deva, na karomi, bhātā me karotī”ti āha. “Nanu te bhātā	4041	
PA_atk-s05_13a3:4041_3	pabbajito”ti? “Āma pabbajito, ṭhānantaraṃ pana puttassa dāpesī”ti. “Tena hi tvaṃ	4041	
PA_atk-s05_13a3:4041_4	karohī”ti? “Deva, paveṇiyā āgataṃ ṭhānantaraṃ mama bhātaraṃ apanetvā na sakkā mayā	4041	
PA_atk-s05_13a3:4041_5	kātu”nti. “Evaṃ sante ahaṃ taṃ mahallakaṃ katvā bhātaraṃ te kaniṭṭhaṃ karissāmī”ti.	4041	
PA_atk-s05_13a3:4041_6	“Kathaṃ, devā”ti? “Musāvādaṃ katvā”ti. “Kiṃ deva, na jānātha, yadā mama bhātā mahantena	4041	
PA_atk-s05_13a3:4041_7	abbhutadhammena samannāgato vijjādharo, so abbhutadhammena tumhe vañcessati, cattāro	4041	
PA_atk-s05_13a3:4041_8	devaputte antarahite viya karissati, kāyato ca mukhato ca sugandhaṃ duggandhaṃ viya	4041	
PA_atk-s05_13a3:4041_9	karissati, tumhe ākāsā otāretvā bhūmiyaṃ ṭhite viya karissati, tumhe pathaviṃ pavisantā	4041	
PA_atk-s05_13a3:4041_10	viya bhavissatha, tadā tumhākaṃ kathāya patiṭṭhātuṃ na sakkhissathā”ti. “Tvaṃ evaṃ	40411	
PA_atk-s05_13a3:4041_11	saññaṃ mā kari, ahaṃ kātuṃ sakkhissāmī”ti. “Kadā karissatha, devā”ti? “Ito sattame	40411	
PA_atk-s05_13a3:4041_12	divase”ti. Sā kathā sakalanagare pākaṭā ahosi. “Rājā kira musāvādaṃ katvā mahallakaṃ	40411	
PA_atk-s05_13a3:4041_13	khuddakaṃ, khuddakaṃ mahallakaṃ karissati, ṭhānantaraṃ khuddakassa dāpessati, kīdiso	40411	
PA_atk-s05_13a3:4041_14	nu kho musāvādo nāma, kiṃ nīlako, udāhu pītakādīsu aññataravaṇṇo”ti evaṃ mahājanassa	40411	
PA_atk-s05_13a3:4041_15	vitakko udapādi. Tadā kira lokassa saccavādīkālo, “musāvādo nāma evarūpo”ti na jānanti.	40411	
PA_atk-s05_13a3:4042_0	Purohitaputtopi taṃ kathaṃ sutvā pitu santikaṃ gantvā kathesi “tāta, rājā kira musāvādaṃ	4042	
PA_atk-s05_13a3:4042_1	katvā tumhe khuddake katvā amhākaṃ ṭhānantaraṃ mama cūḷapitussa dassatī”ti. “Tāta,	4042	
PA_atk-s05_13a3:4042_2	rājā musāvādaṃ katvāpi amhākaṃ ṭhānantaraṃ harituṃ na sakkhissati. Kataradivase pana	4042	
PA_atk-s05_13a3:4042_3	karissatī”ti? “Ito kira sattame divase”ti. “Tena hi tadā mayhaṃ āroceyyāsī”ti. Sattame	4042	
PA_atk-s05_13a3:4042_4	divase mahājanā “musāvādaṃ passissāmā”ti rājaṅgaṇe sannipatitvā mañcātimañce bandhitvā	4042	
PA_atk-s05_13a3:4042_5	aṭṭhaṃsu. Kumāro gantvā pitu ārocesi. Rājā alaṅkatapaṭiyatto nikkhamma mahājanamajjhe	4042	
PA_atk-s05_13a3:4042_6	rājaṅgaṇe ākāse aṭṭhāsi. Tāpaso ākāsenāgantvā rañño purato nisīdanacammaṃ attharitvā	4042	
PA_atk-s05_13a3:4042_7	ākāse pallaṅkena nisīditvā “saccaṃ kira tvaṃ mahārāja, musāvādaṃ katvā khuddakaṃ	4042	
PA_atk-s05_13a3:4042_8	mahallakaṃ katvā tassa ṭhānantaraṃ dātukāmosī”ti? “Āma ācariya, evaṃ me kathita”nti.	4042	
PA_atk-s05_13a3:4042_9	Atha naṃ so ovadanto “mahārāja, musāvādo nāma bhāriyo guṇaparidhaṃsako catūsu apāyesu	4042	
PA_atk-s05_13a3:4042_10	nibbattāpeti. Rājā nāma musāvādaṃ karonto dhammaṃ hanati, so dhammaṃ hanitvā sayameva	40421	
PA_atk-s05_13a3:4042_11	haññatī”ti vatvā paṭhamaṃ gāthamāha –	40421	
PA_atk-s05_13a3:4044	“Dhammo have hato hanti, nāhato hanti kiñcanaṃ;	404	
PA_atk-s05_13a3:4045	Tasmā hi dhammaṃ na hane, mā tvaṃ dhammo hato hanī”ti.	404	
PA_atk-s05_13a3:4046	Tattha dhammoti jeṭṭhāpacāyanadhammo idhādhippeto.	404	
PA_atk-s05_13a3:4047	Atha naṃ uttaripi ovadanto “sace, mahārāja, musāvādaṃ karissasi, catasso iddhiyo antaradhāyissantī”ti vatvā dutiyaṃ gāthamāha –	404	
PA_atk-s05_13a3:4049	“Alikaṃ bhāsamānassa, apakkamanti devatā;	404	
PA_atk-s05_13a3:4050	Pūtikañca mukhaṃ vāti, sakaṭṭhānā ca dhaṃsati;	405	
PA_atk-s05_13a3:4051	Yo jānaṃ pucchito pañhaṃ, aññathā naṃ viyākare”ti.	405	
PA_atk-s05_13a3:4052_0	Tattha apakkamanti devatāti mahārāja, sace alikaṃ bhaṇissasi, cattāro devaputtā ārakkhaṃ	4052	
PA_atk-s05_13a3:4052_1	chaḍḍetvā antaradhāyissantīti adhippāyenetaṃ vadati. Pūtikañca mukhaṃ vātīti mukhañca	4052	
PA_atk-s05_13a3:4052_2	te kāyo ca ubho pūtigandhaṃ vāyissantīti sandhāyāha. Sakaṭṭhānā ca dhaṃsatīti ākāsato	4052	
PA_atk-s05_13a3:4052_3	bhassitvā pathaviṃ pavisissasīti dīpento evamāha.	4052	
PA_atk-s05_13a3:4053_0	Taṃ sutvā rājā bhīto korakalambaṃ olokesi. Atha naṃ so “mā bhāyi, mahārāja, nanu	4053	
PA_atk-s05_13a3:4053_1	mayā paṭhamameva tumhākaṃ etaṃ kathita”nti āha. Rājā kapilassa vacanaṃ sutvāpi anādiyitvā	4053	
PA_atk-s05_13a3:4053_2	attanā kathitameva purato karonto “tvaṃsi, bhante, kaniṭṭho, korakalambo jeṭṭho”ti	4053	
PA_atk-s05_13a3:4053_3	āha. Athassa saha musāvādena cattāro devaputtā “tādisassa musāvādino ārakkhaṃ na	4053	
PA_atk-s05_13a3:4053_4	gaṇhissāmā”ti khagge pādamūle chaḍḍetvā antaradhāyiṃsu, mukhaṃ bhinnakukkuṭaṇḍapūti	4053	
PA_atk-s05_13a3:4053_5	viya, kāyo vivaṭavaccakuṭī viya duggandhaṃ vāyi, ākāsato bhassitvā pathaviyaṃ patiṭṭhahi,	4053	
PA_atk-s05_13a3:4053_6	catassopi iddhiyo parihāyiṃsu. Atha naṃ mahāpurohito “mā bhāyi, mahārāja, sace saccaṃ	4053	
PA_atk-s05_13a3:4053_7	bhaṇissasi, sabbaṃ te pākatikaṃ karissāmī”ti vatvā tatiyaṃ gāthamāha –	4053	
PA_atk-s05_13a3:4055	“Sace hi saccaṃ bhaṇasi, hohi rāja yathā pure;	405	
PA_atk-s05_13a3:4056	Musā ce bhāsase rāja, bhūmiyaṃ tiṭṭha cetiyā”ti.	405	
PA_atk-s05_13a3:4057	Tattha bhūmiyaṃ tiṭṭhāti bhūmiyaṃyeva patiṭṭha, puna ākāsaṃ laṅghituṃ na sakkhissasīti attho.	405	
PA_atk-s05_13a3:4058_0	So “passa, mahārāja, paṭhamaṃ musāvādeneva te catasso iddhiyo antarahitā, sallakkhehi,	4058	
PA_atk-s05_13a3:4058_1	idānipi sakkā pākatikaṃ kātu”nti vuttopi “evaṃ vatvā tumhe maṃ vañcetukāmā”ti dutiyampi	4058	
PA_atk-s05_13a3:4058_2	musāvādaṃ bhaṇitvā yāva gopphakā pathaviṃ pāvisi. Atha naṃ punapi brāhmaṇo “sallakkhehi,	4058	
PA_atk-s05_13a3:4058_3	mahārāja, idānipi sakkā pākatikaṃ kātu”nti vatvā catutthaṃ gāthamāha –	4058	
PA_atk-s05_13a3:4060	“Akāle vassatī tassa, kāle tassa na vassati;	406	
PA_atk-s05_13a3:4061	Yo jānaṃ pucchito pañhaṃ, aññathā naṃ viyākare”ti.	406	
PA_atk-s05_13a3:4062	Tattha tassāti yo jānanto pucchitaṃ pañhaṃ musāvādaṃ katvā aññathā byākaroti, tassa rañño vijite devo yuttakāle avassitvā akāle vassatīti attho.	406	
PA_atk-s05_13a3:4063	Atha naṃ punapi musāvādaphalena yāva jaṅghā pathaviṃ paviṭṭhaṃ “sallakkhehi, mahārājā”ti vatvā pañcamaṃ gāthamāha –	406	
PA_atk-s05_13a3:4065	“Sace hi saccaṃ bhaṇasi, hohi rāja yathā pure;	406	
PA_atk-s05_13a3:4066	Musā ce bhāsase rāja, bhūmiṃ pavisa cetiyā”ti.	406	
PA_atk-s05_13a3:4067	So tatiyampi “tvaṃsi, bhante, kaniṭṭho, jeṭṭho korakalambo”ti musāvādameva katvā yāva jāṇukā pathaviṃ pāvisi. Atha naṃ punapi “sallakkhehi, mahārājā”ti vatvā dve gāthā abhāsi –	406	
PA_atk-s05_13a3:4069	“Jivhā tassa dvidhā hoti, uragasseva disampati;	406	
PA_atk-s05_13a3:4070	Yo jānaṃ pucchito pañhaṃ, aññathā naṃ viyākare.	407	
PA_atk-s05_13a3:4072	“Sace hi saccaṃ bhaṇasi, hohi rāja yathā pure;	407	
PA_atk-s05_13a3:4073	Musā ce bhāsase rāja, bhiyyo pavisa cetiyā”ti.	407	
PA_atk-s05_13a3:4074_0	Imā dve gāthā vatvā “idāni sakkā pākatikaṃ kātu”nti āha. Rājā tassa vacanaṃ sutvāpi	4074	
PA_atk-s05_13a3:4074_1	anādiyitvā “tvaṃsi, bhante, kaniṭṭho, jeṭṭho korakalambo”ti catutthampi musāvādaṃ	4074	
PA_atk-s05_13a3:4074_2	katvā yāva kaṭito pathaviṃ pāvisi. Atha naṃ brāhmaṇo “sallakkhehi, mahārājā”ti vatvā	4074	
PA_atk-s05_13a3:4074_3	puna dve gāthā abhāsi –	4074	
PA_atk-s05_13a3:4076	“Jivhā tassa na bhavati, macchasseva disampati;	407	
PA_atk-s05_13a3:4077	Yo jānaṃ pucchito pañhaṃ, aññathā naṃ viyākare.	407	
PA_atk-s05_13a3:4079	“Sace hi saccaṃ bhaṇasi, hohi rāja yathā pure;	407	
PA_atk-s05_13a3:4080	Musā ce bhāsase rāja, bhiyyo pavisa cetiyā”ti.	408	
PA_atk-s05_13a3:4081	Tattha macchassevāti nibbattanibbattaṭṭhāne musāvādino macchassa viya kathanasamatthā jivhā na hoti, mūgova hotīti attho.	408	
PA_atk-s05_13a3:4082	So pañcamampi “tvaṃsi kaniṭṭho, jeṭṭho korakalambo”ti musāvādaṃ katvā yāva nābhito pathaviṃ pāvisi. Atha naṃ brāhmaṇo punapi “sallakkhehi, mahārājā”ti vatvā dve gāthā abhāsi –	408	
PA_atk-s05_13a3:4084	“Thiyova tassa jāyanti, na pumā jāyare kule;	408	
PA_atk-s05_13a3:4085	Yo jānaṃ pucchito pañhaṃ, aññathā naṃ viyākare.	408	
PA_atk-s05_13a3:4087	“Sace hi saccaṃ bhaṇasi, hohi rāja yathā pure;	408	
PA_atk-s05_13a3:4088	Musā ce bhāsase rāja, bhiyyo pavisa cetiyā”ti.	408	
PA_atk-s05_13a3:4089	Tattha thiyovāti nibbattanibbattaṭṭhāne musāvādissa dhītarova jāyanti, puttā na jāyantīti attho.	408	
PA_atk-s05_13a3:4090	Rājā tassa vacanaṃ anādiyitvā chaṭṭhampi tatheva musāvādaṃ bhaṇitvā yāva thanā pathaviṃ pāvisi. Atha naṃ punapi brāhmaṇo “sallakkhehi, mahārājā”ti vatvā dve gāthā abhāsi –	409	
PA_atk-s05_13a3:4092	“Puttā tassa na bhavanti, pakkamanti disodisaṃ;	409	
PA_atk-s05_13a3:4093	Yo jānaṃ pucchito pañhaṃ, aññathā naṃ viyākare.	409	
PA_atk-s05_13a3:4095	“Sace hi saccaṃ bhaṇasi, hohi rāja yathā pure;	409	
PA_atk-s05_13a3:4096	Musā ce bhāsase rāja, bhiyyo pavisa cetiyā”ti.	409	
PA_atk-s05_13a3:4097	Tattha pakkamantīti sace musāvādissa puttā bhavanti, mātāpitūnaṃ anupakārā hutvā palāyantīti attho.	409	
PA_atk-s05_13a3:4098	So pāpamittasaṃsaggadosena tassa vacanaṃ anādiyitvā sattamampi tatheva musāvādaṃ akāsi. Athassa pathavī vivaraṃ adāsi, avīcito jālā uṭṭhahitvā gaṇhi.	409	
PA_atk-s05_13a3:4100	“Sa rājā isinā satto, antalikkhacaro pure;	410	
PA_atk-s05_13a3:4101	Pāvekkhi pathaviṃ cecco, hīnatto patva pariyāyaṃ.	410	
PA_atk-s05_13a3:4103	Tasmā hi chandāgamanaṃ, nappasaṃsanti paṇḍitā;	410	
PA_atk-s05_13a3:4104	Aduṭṭhacitto bhāseyya, giraṃ saccūpasaṃhita”nti. –	410	
PA_atk-s05_13a3:4105	Imā dve abhisambuddhagāthā honti.	410	
PA_atk-s05_13a3:4106_0	Tattha sa rājāti bhikkhave, so rājā cetiyo pubbe antalikkhacaro hutvā pacchā isinā	4106	
PA_atk-s05_13a3:4106_1	abhisatto parihīnasabhāvo hutvā. Patva pariyāyanti attano kālapariyāyaṃ patvā pathaviṃ	4106	
PA_atk-s05_13a3:4106_2	pāvisīti attho. Tasmāti yasmā cetiyarājā chandāgamanena avīciparāyaṇo jāto, tasmā.	4106	
PA_atk-s05_13a3:4106_3	Aduṭṭhacittoti chandādīhi adūsitacitto hutvā saccameva bhāseyya.	4106	
PA_atk-s05_13a3:4107_0	Mahājano “cetiyarājā isiṃ akkositvā musāvādaṃ katvā avīciṃ paviṭṭho”ti bhayappatto	4107	
PA_atk-s05_13a3:4107_1	ahosi. Rañño pañca puttā āgantvā brāhmaṇassa pādesu patitvā “amhākaṃ avassayo hohī”ti	4107	
PA_atk-s05_13a3:4107_2	vadiṃsu. Brāhmaṇo “tātā, tumhākaṃ pitā dhammaṃ nāsetvā musāvādaṃ katvā isiṃ akkositvā	4107	
PA_atk-s05_13a3:4107_3	avīciṃ upapanno, dhammo nāmesa hato hanati, tumhehi na sakkā idha vasitu”nti vatvā	4107	
PA_atk-s05_13a3:4107_4	tesu sabbajeṭṭhakaṃ “ehi tvaṃ, tāta, pācīnadvārena nikkhamitvā ujukaṃ gacchanto sabbasetaṃ	4107	
PA_atk-s05_13a3:4107_5	sattapatiṭṭhaṃ hatthiratanaṃ passissasi, tāya saññāya tattha nagaraṃ māpetvā vasa,	4107	
PA_atk-s05_13a3:4107_6	taṃ nagaraṃ hatthipuraṃ nāma bhavissatī”ti āha. Dutiyaṃ āmantetvā “tvaṃ, tāta, dakkhiṇadvārena	4107	
PA_atk-s05_13a3:4107_7	nikkhamitvā ujukameva gacchanto sabbasetaṃ assaratanaṃ passissasi, tāya saññāya tattha	4107	
PA_atk-s05_13a3:4107_8	nagaraṃ māpetvā vasa, taṃ nagaraṃ assapuraṃ nāma bhavissatī”ti āha. Tatiyaṃ āmantetvā	4107	
PA_atk-s05_13a3:4107_9	“tvaṃ, tāta, pacchimadvārena nikkhamitvā ujukameva gacchanto kesarasīhaṃ passissasi,	4107	
PA_atk-s05_13a3:4107_10	tāya saññāya tattha nagaraṃ māpetvā vasa, taṃ nagaraṃ sīhapuraṃ nāma bhavissatī”ti	41071	
PA_atk-s05_13a3:4107_11	āha. Catutthaṃ āmantetvā “tvaṃ, tāta, uttaradvārena nikkhamitvā ujukameva gacchanto	41071	
PA_atk-s05_13a3:4107_12	sabbaratanamayaṃ cakkapañjaraṃ passissasi, tāya saññāya tattha nagaraṃ māpetvā vasa,	41071	
PA_atk-s05_13a3:4107_13	taṃ nagaraṃ uttarapañcālaṃ nāma bhavissatī”ti āha. Pañcamaṃ āmantetvā “tāta, tayā	41071	
PA_atk-s05_13a3:4107_14	imasmiṃ ṭhāne vasituṃ na sakkā, imasmiṃ nagare mahāthūpaṃ katvā nikkhamitvā pacchimuttarāya	41071	
PA_atk-s05_13a3:4107_15	disāya ujukameva gacchanto dve pabbate aññamaññaṃ paharitvā paharitvā daddarasaddaṃ	41071	
PA_atk-s05_13a3:4107_16	karonte passissasi, tāya saññāya tattha nagaraṃ māpetvā vasa, taṃ nagaraṃ daddarapuraṃ	41071	
PA_atk-s05_13a3:4107_17	nāma bhavissatī”ti āha. Te pañcapi janā tāya tāya saññāya gantvā tasmiṃ tasmiṃ ṭhāne	41071	
PA_atk-s05_13a3:4107_18	nagarāni māpetvā vasiṃsu.	41071	
PA_atk-s05_13a3:4108_0	Satthā imaṃ dhammadesanaṃ āharitvā “na, bhikkhave, idāneva, pubbepi devadatto musāvādaṃ	4108	
PA_atk-s05_13a3:4108_1	katvā pathaviṃ paviṭṭho”ti vatvā jātakaṃ samodhānesi – “tadā cetiyarājā devadatto	4108	
PA_atk-s05_13a3:4108_2	ahosi, kapilabrāhmaṇo pana ahameva ahosi”nti.	4108	
PA_atk-s05_13a3:4109	Cetiyajātakavaṇṇanā chaṭṭhā.	410	
PA_atk-s05_13a3:4111	[423] 7. Indriyajātakavaṇṇanā	411	
PA_atk-s05_13a3:4112_0	Yo indriyānanti idaṃ satthā jetavane viharanto purāṇadutiyikāpalobhanaṃ ārabbha kathesi.	4112	
PA_atk-s05_13a3:4112_1	Sāvatthiyaṃ kireko kulaputto satthu dhammadesanaṃ sutvā “na sakkā agāramajjhe vasantena	4112	
PA_atk-s05_13a3:4112_2	ekantaparipuṇṇaṃ ekantaparisuddhaṃ brahmacariyaṃ carituṃ, niyyānikasāsane pabbajitvā	4112	
PA_atk-s05_13a3:4112_3	dukkhassantaṃ karissāmī”ti ghare vibhavaṃ puttadārassa niyyādetvā nikkhamitvā satthāraṃ	4112	
PA_atk-s05_13a3:4112_4	pabbajjaṃ yāci. Satthāpissa pabbajjaṃ dāpesi. Tassa ācariyupajjhāyehi saddhiṃ piṇḍāya	4112	
PA_atk-s05_13a3:4112_5	carato navakattā ceva bhikkhūnaṃ bahubhāvena ca kulaghare vā āsanasālāya vā āsanaṃ	4112	
PA_atk-s05_13a3:4112_6	na pāpuṇāti, saṅghanavakānaṃ koṭiyaṃ pīṭhakaṃ vā phalakaṃ vā pāpuṇāti. Āhāropi uḷuṅkapiṭṭhena	4112	
PA_atk-s05_13a3:4112_7	ghaṭṭitā bhinnasitthakayāgu vā pūtisukkhakhajjakaṃ vā jhāmasukkhakūro vā pāpuṇāti,	4112	
PA_atk-s05_13a3:4112_8	yāpanapamāṇaṃ na hoti. So attanā laddhaṃ gahetvā purāṇadutiyikāya santikaṃ gacchati.	4112	
PA_atk-s05_13a3:4112_9	Athassa sā pattaṃ gahetvā vanditvā pattato bhattaṃ nīharitvā susampāditāni yāgubhattasūpabyañjanāni	4112	
PA_atk-s05_13a3:4112_10	deti. Mahallako rasataṇhāya bajjhitvā purāṇadutiyikaṃ jahituṃ na sakkoti. Sā cintesi	41121	
PA_atk-s05_13a3:4112_11	“baddho nu kho, noti vīmaṃsissāmi na”nti.	41121	
PA_atk-s05_13a3:4113_0	Athekadivasaṃ janapadamanussaṃ setamattikāya nhāpetvā gehe nisīdāpetvā aññepissa	4113	
PA_atk-s05_13a3:4113_1	katipaye parivāramanusse āṇāpetvā thokathokaṃ pānabhojanaṃ dāpesi. Te khādantā bhuñjantā	4113	
PA_atk-s05_13a3:4113_2	nisīdiṃsu. Gehadvāre ca cakkesu goṇe bandhāpetvā ekaṃ sakaṭampi ṭhapāpesi, sayaṃ	4113	
PA_atk-s05_13a3:4113_3	pana piṭṭhigabbhe nisīditvā pūve paci. Mahallako āgantvā dvāre aṭṭhāsi. Taṃ disvā	4113	
PA_atk-s05_13a3:4113_4	eko mahallakapuriso “ayye, eko thero dvāre ṭhito”ti āha. “Vanditvā aticchāpehī”ti.	4113	
PA_atk-s05_13a3:4113_5	So “aticchatha, bhante”ti punappunaṃ kathetvāpi taṃ agacchantaṃ disvā “ayye, thero	4113	
PA_atk-s05_13a3:4113_6	na gacchatī”ti āha. Sā āgantvā sāṇiṃ ukkhipitvā oloketvā “ambho ayaṃ mama dārakapitā”ti	4113	
PA_atk-s05_13a3:4113_7	vatvā nikkhamitvā pattaṃ gahetvā gehaṃ pavesetvā parivisitvā bhojanapariyosāne vanditvā	4113	
PA_atk-s05_13a3:4113_8	“bhante, tumhe idheva parinibbāyatha, mayaṃ ettakaṃ kālaṃ aññaṃ kulaṃ na gaṇhimha,	4113	
PA_atk-s05_13a3:4113_9	asāmike pana ghare gharāvāso na saṇṭhāti, mayaṃ aññaṃ kulaṃ gaṇhāma, dūraṃ janapadaṃ	4113	
PA_atk-s05_13a3:4113_10	gacchissāma, tumhe appamattā hotha, sace me doso atthi, khamathā”ti āha. Mahallakassa	41131	
PA_atk-s05_13a3:4113_11	hadayaphālanakālo viya ahosi. Atha naṃ “ahaṃ taṃ jahituṃ na sakkomi, mā gaccha, vibbhamissāmi,	41131	
PA_atk-s05_13a3:4113_12	asukaṭṭhāne me sāṭakaṃ pesehi, pattacīvaraṃ paṭicchāpetvā āgacchissāmī”ti āha. Sā	41131	
PA_atk-s05_13a3:4113_13	“sādhū”ti sampaṭicchi. Mahallako vihāraṃ gantvā ācariyupajjhāye pattacīvaraṃ paṭicchāpento	41131	
PA_atk-s05_13a3:4113_14	“kasmā, āvuso, evaṃ karosī”ti vutto “purāṇadutiyikaṃ jahituṃ na sakkomi vibbhamissāmī”ti	41131	
PA_atk-s05_13a3:4113_15	āha. Atha naṃ te anicchantaññeva satthu santikaṃ netvā “kiṃ, bhikkhave, imaṃ anicchantaññeva	41131	
PA_atk-s05_13a3:4113_16	ānayitthā”ti vutte “bhante, ayaṃ ukkaṇṭhitvā vibbhamitukāmo”ti vadiṃsu. Atha naṃ	41131	
PA_atk-s05_13a3:4113_17	satthā “saccaṃ kira tvaṃ bhikkhu ukkaṇṭhitosī”ti pucchi. “Saccaṃ, bhante”ti. “Ko	41131	
PA_atk-s05_13a3:4113_18	taṃ ukkaṇṭhāpesī”ti? “Purāṇadutiyikā bhante”ti vutte “bhikkhu na idāneva sā itthī	41131	
PA_atk-s05_13a3:4113_19	tuyhaṃ anatthakārikā, pubbepi tvaṃ taṃ nissāya catūhi jhānehi parihīno mahādukkhaṃ	41131	
PA_atk-s05_13a3:4113_20	patvā maṃ nissāya tamhā dukkhā muccitvā naṭṭhajjhānaṃ paṭilabhī”ti vatvā atītaṃ āhari.	41132	
PA_atk-s05_13a3:4114_0	Atīte bārāṇasiyaṃ brahmadatte rajjaṃ kārente bodhisatto tassa purohitaṃ paṭicca tassa	4114	
PA_atk-s05_13a3:4114_1	brāhmaṇiyā kucchimhi nibbatti. Jātadivase cassa sakalanagare āvudhāni pajjaliṃsu,	4114	
PA_atk-s05_13a3:4114_2	tenassa “jotipālakumāro”ti nāmaṃ kariṃsu. So vayappatto takkasilāyaṃ sabbasippāni	4114	
PA_atk-s05_13a3:4114_3	uggaṇhitvā rañño sippaṃ dassetvā issariyaṃ pahāya kañci ajānāpetvā aggadvārena nikkhamitvā	4114	
PA_atk-s05_13a3:4114_4	araññaṃ pavisitvā sakkadattiye kaviṭṭhakaassame isipabbajjaṃ pabbajitvā jhānābhiññāyo	4114	
PA_atk-s05_13a3:4114_5	nibbattesi. Taṃ tattha vasantaṃ anekāni isisatāni parivāresuṃ, mahāsamāgamo ahosi.	4114	
PA_atk-s05_13a3:4114_6	So sarabhaṅgasatthā nāma ahosi, tassa satta antevāsikajeṭṭhakā ahesuṃ. Tesu sālissaro	4114	
PA_atk-s05_13a3:4114_7	nāma isi kaviṭṭhakaassamā nikkhamitvā suraṭṭhajanapade puratthimajanapade sātodikāya	4114	
PA_atk-s05_13a3:4114_8	nāma nadiyā tīre anekasahassaisiparivāro vasi. Meṇḍissaro nāma isi pajjotakapañcālarañño	4114	
PA_atk-s05_13a3:4114_9	vijite kalabbacūḷakaṃ nāma nigamaṃ nissāya anekasahassaisiparivāro vasi. Pabbato	4114	
PA_atk-s05_13a3:4114_10	nāma isi ekaṃ aṭavijanapadaṃ nissāya anekasahassaisiparivāro vasi. Kāḷadevilo nāma	41141	
PA_atk-s05_13a3:4114_11	isi avantidakkhiṇāpathe ekagghanaselaṃ nissāya anekasahassaisiparivāro vasi. Kisavaccho	41141	
PA_atk-s05_13a3:4114_12	nāma isi ekakova daṇḍakirañño kumbhavatīnagaraṃ nissāya uyyāne vasi. Anupiyatāpaso	41141	
PA_atk-s05_13a3:4114_13	pana bodhisattassa upaṭṭhāko tassa santike vasi. Nārado nāma isi kāḷadevilassa kaniṭṭho	41141	
PA_atk-s05_13a3:4114_14	majjhimadese ārañjaragirimhi pabbatajālantare ekakova ekasmiṃ guhāleṇe vasi.	41141	
PA_atk-s05_13a3:4115_0	Ārañjaragirino nāma avidūre eko ākiṇṇamanusso nigamo atthi, tesaṃ antare mahatī nadī	4115	
PA_atk-s05_13a3:4115_1	atthi, taṃ nadiṃ bahū manussā otaranti. Uttamarūpadharā vaṇṇadāsiyopi purise palobhayamānā	4115	
PA_atk-s05_13a3:4115_2	tassā nadiyā tīre nisīdanti. Nāradatāpaso tāsu ekaṃ disvā paṭibaddhacitto hutvā jhānaṃ	4115	
PA_atk-s05_13a3:4115_3	antaradhāpetvā nirāhāro parisussanto kilesavasaṃ gantvā sattāhaṃ vasitvā nipajji.	4115	
PA_atk-s05_13a3:4115_4	Athassa bhātā kāḷadevilo āvajjento taṃ kāraṇaṃ ñatvā ākāsenāgantvā leṇaṃ pāvisi.	4115	
PA_atk-s05_13a3:4115_5	Nārado taṃ disvā “kasmā bhavaṃ āgatosī”ti āha. “Bhavaṃ ‘akallako’ti bhavantaṃ paṭijaggituṃ	4115	
PA_atk-s05_13a3:4115_6	āgatomhī”ti. Atha naṃ so “abhūtaṃ kathaṃ kathesi, alikaṃ tucchaṃ kathesī”ti musāvādena	4115	
PA_atk-s05_13a3:4115_7	niggaṇhi. So “netaṃ pahātuṃ vaṭṭatī”ti sālissaraṃ ānesi, meṇḍissaraṃ ānesi, pabbatampi	4115	
PA_atk-s05_13a3:4115_8	ānesi. Itaropi te tayo musāvādena niggaṇhi. Kāḷadevilo “sarabhaṅgasatthāraṃ ānessāmī”ti	4115	
PA_atk-s05_13a3:4115_9	ākāsenāgantvā taṃ ānesi. So āgantvā taṃ disvā “indriyavasaṃ gato”ti ñatvā “kacci	4115	
PA_atk-s05_13a3:4115_10	nārada, indriyānaṃ vasaṃ gato”ti pucchi. Itarena taṃ sutvāva uṭṭhāya vanditvā “āma,	41151	
PA_atk-s05_13a3:4115_11	ācariyā”ti vutte “nārada, indriyavasaṃ gatā nāma imasmiṃ attabhāve sussantā dukkhaṃ	41151	
PA_atk-s05_13a3:4115_12	anubhavitvā dutiye attabhāve niraye nibbattantī”ti vatvā paṭhamaṃ gāthamāha –	41151	
PA_atk-s05_13a3:4117	“Yo indriyānaṃ kāmena, vasaṃ nārada gacchati;	411	
PA_atk-s05_13a3:4118	So pariccajjubho loke, jīvantova visussatī”ti.	411	
PA_atk-s05_13a3:4119_0	Tattha yo indriyānanti nārada, yo puriso rūpādīsu subhākāraṃ gahetvā kilesakāmavasena	4119	
PA_atk-s05_13a3:4119_1	channaṃ indriyānaṃ vasaṃ gacchati. Pariccajjubho loketi so manussalokañca devalokañcāti	4119	
PA_atk-s05_13a3:4119_2	ubholoke pariccajitvā nirayādīsu nibbattantīti attho. Jīvantova visussatīti jīvantoyeva	4119	
PA_atk-s05_13a3:4119_3	attanā icchitaṃ kilesavatthuṃ alabhanto sokena visussati, mahādukkhaṃ pāpuṇātīti.	4119	
PA_atk-s05_13a3:4120	Taṃ sutvā nārado “ācariya, kāmasevanaṃ nāma sukhaṃ, evarūpaṃ sukhaṃ kiṃ sandhāya dukkhanti vadasī”ti pucchi. Athassa sarabhaṅgo “tena hi suṇāhī”ti dutiyaṃ gāthamāha –	412	
PA_atk-s05_13a3:4122	“Sukhassānantaraṃ dukkhaṃ, dukkhassānantaraṃ sukhaṃ;	412	
PA_atk-s05_13a3:4123	Sosi patto sukhā dukkhaṃ, pāṭikaṅkha varaṃ sukha”nti.	412	
PA_atk-s05_13a3:4124_0	Tattha sukhassānantaranti kāmasukhassa anantaraṃ nirayadukkhaṃ. Dukkhassāti sīlarakkhaṇadukkhassa	4124	
PA_atk-s05_13a3:4124_1	anantaraṃ dibbamānusakasukhañceva nibbānasukhañca. Idaṃ vuttaṃ hoti – nārada, ime	4124	
PA_atk-s05_13a3:4124_2	hi sattā kāmasevanasamaye kālaṃ katvā ekantadukkhe niraye nibbattanti, sīlaṃ rakkhantā	4124	
PA_atk-s05_13a3:4124_3	vipassanāya kammaṃ karontā ca pana kilamanti, te dukkhena sīlaṃ rakkhitvā sīlabalena	4124	
PA_atk-s05_13a3:4124_4	vuttappakāraṃ sukhaṃ labhanti, idaṃ dukkhaṃ sandhāyāhaṃ evaṃ vadāmīti. Sosi pattoti	4124	
PA_atk-s05_13a3:4124_5	so tvaṃ nārada, idāni jhānasukhaṃ nāsetvā tato sukhā mahantaṃ kāmanissitaṃ cetasikadukkhaṃ	4124	
PA_atk-s05_13a3:4124_6	patto. Pāṭikaṅkhāti idaṃ kilesadukkhaṃ chaḍḍetvā puna tadeva varaṃ uttamaṃ jhānasukhaṃ iccha patthehīti.	4124	
PA_atk-s05_13a3:4125	Nārado “idaṃ ācariya, dukkhaṃ dussahaṃ, na taṃ adhivāsetuṃ sakkomī”ti āha. Atha naṃ mahāsatto “nārada, dukkhaṃ nāma uppannaṃ adhivāsetabbamevā”ti vatvā tatiyaṃ gāthamāha –	412	
PA_atk-s05_13a3:4127	“Kicchakāle kicchasaho, yo kicchaṃ nātivattati;	412	
PA_atk-s05_13a3:4128	Sa kicchantaṃ sukhaṃ dhīro, yogaṃ samadhigacchatī”ti.	412	
PA_atk-s05_13a3:4129_0	Tattha nātivattatīti nānuvattati, ayameva vā pāṭho. Idaṃ vuttaṃ hoti – nārada, yo	4129	
PA_atk-s05_13a3:4129_1	kāyikacetasikadukkhasaṅkhātassa kicchassa uppannakāle appamatto tassa kicchassa haraṇūpāyaṃ	4129	
PA_atk-s05_13a3:4129_2	karonto kicchasaho hutvā taṃ kicchaṃ nānuvattati, tassa vase avattitvā tehi tehi	4129	
PA_atk-s05_13a3:4129_3	upāyehi taṃ kicchaṃ abhibhavati vināseti, so dhīro kicchassa antimasaṅkhātaṃ nirāmisasukhasaṅkhātaṃ	4129	
PA_atk-s05_13a3:4129_4	jhānasukhaṃ adhigacchati, taṃ vā kicchantaṃ yogasukhaṃ adhigacchati, akilamantova pāpuṇātīti.	4129	
PA_atk-s05_13a3:4130	So “ācariya, kāmasukhaṃ nāma uttamasukhaṃ, na taṃ jahituṃ sakkomī”ti āha. Atha naṃ mahāsatto “nārada, dhammo nāma na kenaci kāraṇena nāsetabbo”ti vatvā catutthaṃ gāthamāha –	413	
PA_atk-s05_13a3:4132	“Na heva kāmāna kāmā, nānatthā nātthakāraṇā;	413	
PA_atk-s05_13a3:4133	Na katañca niraṅkatvā, dhammā cavitumarahasī”ti.	413	
PA_atk-s05_13a3:4134_0	Tattha kāmāna kāmāti kāmānaṃ kāmā, vatthukāmānaṃ patthanāyāti attho. Nānatthā nātthakāraṇāti	4134	
PA_atk-s05_13a3:4134_1	na anatthato na atthakāraṇā. Na katañca niraṅkatvāti katañca nipphāditaṃ jhānaṃ niraṃkatvā.	4134	
PA_atk-s05_13a3:4134_2	Idaṃ vuttaṃ hoti – nārada, na heva vatthukāmapatthanāya dhammā cavitumarahasi, ekasmiṃ	4134	
PA_atk-s05_13a3:4134_3	anatthe uppanne taṃ paṭihanitukāmo nānatthā na atthenapi kāraṇabhūtena dhammā cavitumarahasi,	4134	
PA_atk-s05_13a3:4134_4	“asuko nāma me attho uppajjissatī”ti evampi atthakāraṇāpi na dhammā cavitumarahasi,	4134	
PA_atk-s05_13a3:4134_5	kataṃ pana nipphāditaṃ jhānasukhaṃ niraṃkatvā vināsetvā neva dhammā cavitumarahasīsi.	4134	
PA_atk-s05_13a3:4135	Evaṃ sarabhaṅgena catūhi gāthāhi dhamme desite kāḷadevilo attano kaniṭṭhaṃ ovadanto pañcamaṃ gāthamāha –	413	
PA_atk-s05_13a3:4137	“Dakkhaṃ gahapatī sādhu, saṃvibhajjañca bhojanaṃ;	413	
PA_atk-s05_13a3:4138	Ahāso atthalābhesu, atthabyāpatti abyatho”ti.	413	
PA_atk-s05_13a3:4139_0	Tattha dakkhaṃ gahapatīti nārada gharāvāsaṃ vasantānaṃ gahapatīnaṃ bhoguppādanatthāya	4139	
PA_atk-s05_13a3:4139_1	analasyachekakusalabhāvasaṅkhātaṃ dakkhaṃ nāma sādhu, dakkhabhāvo bhaddako. Saṃvibhajjañca	4139	
PA_atk-s05_13a3:4139_2	bhojananti dukkhena uppāditabhogānaṃ dhammikasamaṇabrāhmaṇehi saddhiṃ saṃvibhajitvā	4139	
PA_atk-s05_13a3:4139_3	paribhogakaraṇaṃ dutiyaṃ sādhu. Ahāso atthalābhesūti mahante issariye uppanne appamādavasena	4139	
PA_atk-s05_13a3:4139_4	ahāso anuppilāvitattaṃ tatiyaṃ sādhu. Atthabyāpattīti yadā pana attano atthabyāpatti	4139	
PA_atk-s05_13a3:4139_5	yasavināso hoti, tadā abyatho akilamanaṃ catutthaṃ sādhu, tasmā tvaṃ, nārada, “jhānaṃ	4139	
PA_atk-s05_13a3:4139_6	me antarahita”nti mā soci, sace indriyānaṃ vasaṃ na gamissasi, naṭṭhampi te jhānaṃ	4139	
PA_atk-s05_13a3:4139_7	puna pākatikameva bhavissatīti.	4139	
PA_atk-s05_13a3:4140	Taṃ puna kāḷadevilena nāradassa ovaditabhāvaṃ ñatvā satthā abhisambuddho hutvā chaṭṭhaṃ gāthamāha –	414	
PA_atk-s05_13a3:4142	“Ettāvatetaṃ paṇḍiccaṃ, api so devilo bravi;	414	
PA_atk-s05_13a3:4143	Na yito kiñci pāpiyo, yo indriyānaṃ vasaṃ vaje”ti.	414	
PA_atk-s05_13a3:4144	Tassattho – bhikkhave, ettakaṃ etaṃ paṇḍiccaṃ soyaṃ devilo abravi. Yo pana kilesavasena indriyānaṃ vasaṃ vajati, ito añño pāpiyo natthīti.	414	
PA_atk-s05_13a3:4145	Atha naṃ sarabhaṅgo āmantetvā “nārada, idaṃ tāva suṇa, yo hi paṭhamameva kattabbayuttakaṃ na karoti, so araññaṃ paviṭṭhamāṇavako viya socati paridevatī”ti vatvā atītaṃ āhari.	414	
PA_atk-s05_13a3:4146_0	Atīte ekasmiṃ kāsinigame eko brāhmaṇamāṇavo abhirūpo ahosi thāmasampanno nāgabalo.	4146	
PA_atk-s05_13a3:4146_1	So cintesi – “kiṃ me kasikammādīni katvā mātāpitūhi puṭṭhehi, kiṃ puttadārena, kiṃ	4146	
PA_atk-s05_13a3:4146_2	dānādīhi puññehi katehi, kañci aposetvā kiñci puññaṃ akatvā araññaṃ pavisitvā mige	4146	
PA_atk-s05_13a3:4146_3	māretvā attānaṃyeva posessāmī”ti? So pañcāvudhasannaddho himavantaṃ gantvā nānāmige	4146	
PA_atk-s05_13a3:4146_4	vadhitvā khādanto antohimavante vidhavāya nāma nadiyā tīre giriparikkhittaṃ mahantaṃ	4146	
PA_atk-s05_13a3:4146_5	pabbatajālaṃ patvā tattha mige vadhitvā aṅgāre pakkamaṃsaṃ khādanto vāsaṃ kappesi.	4146	
PA_atk-s05_13a3:4146_6	So cintesi “ahaṃ sabbadā thāmasampanno na bhavissāmi, dubbalakāle araññe carituṃ	4146	
PA_atk-s05_13a3:4146_7	na sakkhissāmi, idāneva nānāvaṇṇe mige pabbatajālaṃ pavesetvā dvāraṃ yojetvā araññaṃ	4146	
PA_atk-s05_13a3:4146_8	anāhiṇḍantova yathāruciyā mige vadhitvā khādissāmī”ti tathā akāsi. Athassa kāle atikkante	4146	
PA_atk-s05_13a3:4146_9	taṃ kammaṃ matthakappattaṃ diṭṭhadhammavedanīyaṃ jātaṃ, attano hatthapādehi na labhi	4146	
PA_atk-s05_13a3:4146_10	gantuṃ, aparāparaṃ parivattetuṃ nāsakkhi, neva kiñci khādanīyaṃ bhojanīyaṃ, na pānīyaṃ	41461	
PA_atk-s05_13a3:4146_11	passi, sarīraṃ milāyi, manussapeto ahosi, gimhakāle pathavī viya sarīraṃ bhijjitvā	41461	
PA_atk-s05_13a3:4146_12	rājiyo dassesi, so durūpo dussaṇṭhito mahādukkhaṃ anubhavi.	41461	
PA_atk-s05_13a3:4147_0	Evaṃ addhāne gate siviraṭṭhe sivirājā nāma “araññe aṅgārapakkamaṃsaṃ khādissāmī”ti	4147	
PA_atk-s05_13a3:4147_1	amaccānaṃ rajjaṃ niyyādetvā pañcāvudhasannaddho araññaṃ pavisitvā mige vadhitvā maṃsaṃ	4147	
PA_atk-s05_13a3:4147_2	khādamāno anupubbena taṃ padesaṃ patvā taṃ purisaṃ disvā bhītopi satiṃ upaṭṭhapetvā	4147	
PA_atk-s05_13a3:4147_3	“kosi tvaṃ ambho purisā”ti pucchi. “Sāmi, manussapeto ahaṃ, attano katakammassa phalaṃ	4147	
PA_atk-s05_13a3:4147_4	anubhomi, tvaṃ pana kosī”ti? “Sivirājāhamasmī”ti. “Atha kasmā idhāgatosī”ti? “Migamaṃsaṃ	4147	
PA_atk-s05_13a3:4147_5	khādanatthāyā”ti. Athassa so “ahampi mahārāja, imināva kāraṇena āgantvā manussapeto	4147	
PA_atk-s05_13a3:4147_6	jāto”ti sabbaṃ vitthārena kathetvā attano dukkhitabhāvaṃ rañño ācikkhanto sesagāthā āha –	4147	
PA_atk-s05_13a3:4149	“Amittānaṃva hatthatthaṃ, sivi pappoti māmiva;	414	
PA_atk-s05_13a3:4150	Kammaṃ vijjañca dakkheyyaṃ, vivāhaṃ sīlamaddavaṃ;	415	
PA_atk-s05_13a3:4151	Ete ca yase hāpetvā, nibbatto sehi kammehi.	415	
PA_atk-s05_13a3:4153	“Sohaṃ sahassajīnova, abandhu aparāyaṇo;	415	
PA_atk-s05_13a3:4154	Ariyadhammā apakkanto, yathā peto tathevahaṃ.	415	
PA_atk-s05_13a3:4156	“Sukhakāme dukkhāpetvā, āpannosmi padaṃ imaṃ;	415	
PA_atk-s05_13a3:4157	So sukhaṃ nādhigacchāmi, ṭhito bhāṇumatāmivā”ti.	415	
PA_atk-s05_13a3:4158_0	Tattha amittānaṃva hatthatthanti amittānaṃ hatthe atthaṃ vināsaṃ viya. Sivīti rājānaṃ	4158	
PA_atk-s05_13a3:4158_1	ālapati. Pappoti māmivāti mādiso pāpakammena pāpuṇāti, attanova kammena vināsaṃ pāpuṇātīti	4158	
PA_atk-s05_13a3:4158_2	vuttaṃ hoti. Kammanti kasikammādibhedaṃ ājīvasādhakaṃ kiccaṃ. Vijjanti nānappakārakaṃ	4158	
PA_atk-s05_13a3:4158_3	hatthisippādikaṃ sippaṃ. Dakkheyyanti nānappakārena bhoguppādanakosallaṃ. Vivāhanti	4158	
PA_atk-s05_13a3:4158_4	āvāhavivāhasambandhaṃ. Sīlamaddavanti pañcavidhasīlañceva muduvacanaṃ hitakāmaṃ pāpanivāraṇaṃ	4158	
PA_atk-s05_13a3:4158_5	kalyāṇamittatañca. So hi idha maddavoti adhippeto. Ete ca yase hāpetvāti ete ettake	4158	
PA_atk-s05_13a3:4158_6	yasadāyake dhamme hāpetvā ca. Nibbatto sehi kammehīti attano kammehi nibbatto. Idaṃ	4158	
PA_atk-s05_13a3:4158_7	vuttaṃ hoti – ahaṃ, mahārāja, imasmiṃ loke issariyadāyakaṃ kattabbayuttakaṃ kammaṃ	4158	
PA_atk-s05_13a3:4158_8	akatvā sippaṃ asikkhitvā upāyena bhoge anuppādetvā āvāhavivāhaṃ akatvā sīlaṃ arakkhitvā	4158	
PA_atk-s05_13a3:4158_9	maṃ akiccaṃ karontaṃ pāpanivāraṇasamatthe kalyāṇamitte abhajitvā ime ettake yasadāyakattā	4158	
PA_atk-s05_13a3:4158_10	“yase”ti saṅkhyaṃ gate lokappavattidhamme hāpetvā chaḍḍetvā imaṃ araññaṃ pavisitvā	41581	
PA_atk-s05_13a3:4158_11	sayaṃ katehi pāpakammehi idāni manussapeto hutvā nibbattosmīti.	41581	
PA_atk-s05_13a3:4159_0	Sahassajīnovāti sahassajīnapuriso viyāti attho. Svāhaṃ sammā paṭipajjitvā bhoge uppādeyyaṃ,	4159	
PA_atk-s05_13a3:4159_1	tehi anekasahassehi bhogehi jitotipi attho. Aparāyaṇoti asaraṇo, nippatiṭṭhoti attho.	4159	
PA_atk-s05_13a3:4159_2	Ariyadhammāti sappurisadhammato. Yathā petoti yathā mato peto hutvā uppajjeyya, jīvamānoyeva	4159	
PA_atk-s05_13a3:4159_3	tathā manussapeto jātosmīti attho. Sukhakāme dukkhāpetvāti sukhakāme satte dukkhāpetvā.	4159	
PA_atk-s05_13a3:4159_4	“Sukhakāmo”tipi pāṭho, sayaṃ sukhakāmo paraṃ dukkhāpetvāti attho. Āpannosmi padaṃ	4159	
PA_atk-s05_13a3:4159_5	imanti evarūpaṃ koṭṭhāsaṃ pattosmi. Pathantipi pāṭho, idaṃ dukkhassa pathabhūtaṃ	4159	
PA_atk-s05_13a3:4159_6	attabhāvaṃ pattosmīti attho. Ṭhito bhāṇumatāmivāti bhāṇumā vuccati aggi, vītaccikaṅgārehi	4159	
PA_atk-s05_13a3:4159_7	samantā parikiṇṇo viya sarīre uṭṭhitena mahādāhena dayhanto kāyikacetasikasukhaṃ	4159	
PA_atk-s05_13a3:4159_8	na vindāmīti vadati.	4159	
PA_atk-s05_13a3:4160_0	Evañca pana vatvā “ahaṃ, mahārāja, sukhakāmo paraṃ dukkhāpetvā diṭṭheva dhamme manussapeto	4160	
PA_atk-s05_13a3:4160_1	jāto, tasmā tvaṃ pāpaṃ mā kari, attano nagaraṃ gantvā dānādīni puññāni karohī”ti	4160	
PA_atk-s05_13a3:4160_2	āha. Rājā tathā katvā saggapuraṃ pūresi. Sarabhaṅgasatthā imaṃ kāraṇaṃ āharitvā tāpasaṃ	4160	
PA_atk-s05_13a3:4160_3	saññāpesi. So tassa dhammakathāya saṃvegaṃ paṭilabhitvā taṃ vanditvā khamāpetvā kasiṇaparikammaṃ	4160	
PA_atk-s05_13a3:4160_4	katvā naṭṭhaṃ jhānaṃ paṭipākatikaṃ akāsi. Sarabhaṅgo tassa tattha vasituṃ adatvā	4160	
PA_atk-s05_13a3:4160_5	taṃ ādāya attano assamaṃ gato.	4160	
PA_atk-s05_13a3:4161	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.	416	
PA_atk-s05_13a3:4162_0	Tadā nārado ukkaṇṭhitabhikkhu ahosi, nagarasobhiṇī purāṇadutiyikā, sālissaro sāriputto,	4162	
PA_atk-s05_13a3:4162_1	meṇḍissaro kassapo, pabbato anuruddho, kāḷadevilo kaccāyano, anupiyo ānando, kisavaccho	4162	
PA_atk-s05_13a3:4162_2	mahāmoggallāno, sarabhaṅgo pana ahameva ahosinti.	4162	
PA_atk-s05_13a3:4163	Indriyajātakavaṇṇanā sattamā.	416	
PA_atk-s05_13a3:4165	[424] 8. Ādittajātakavaṇṇanā	416	
PA_atk-s05_13a3:4166_0	Ādittasminti idaṃ satthā jetavane viharanto asadisadānaṃ ārabbha kathesi. Asadisadānaṃ	4166	
PA_atk-s05_13a3:4166_1	mahāgovindasuttavaṇṇanāto vitthāretvā kathetabbaṃ. Tassa pana dinnadivasato dutiyadivase	4166	
PA_atk-s05_13a3:4166_2	dhammasabhāyaṃ kathaṃ samuṭṭhāpesuṃ “āvuso, kosalarājā vicinitvāva, puññakkhettaṃ	4166	
PA_atk-s05_13a3:4166_3	ñatvā buddhappamukhassa ariyasaṅghassa asadisadānaṃ adāsī”ti. Satthā āgantvā “kāya	4166	
PA_atk-s05_13a3:4166_4	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “anacchariyaṃ,	4166	
PA_atk-s05_13a3:4166_5	bhikkhave, rañño vicinitvā anuttare puññakkhette dānapatiṭṭhāpanaṃ, porāṇakapaṇḍitāpi	4166	
PA_atk-s05_13a3:4166_6	vicinitvāva mahādānaṃ adaṃsū”ti vatvā atītaṃ āhari.	4166	
PA_atk-s05_13a3:4167_0	Atīte siviraṭṭhe roruvanagare roruvamahārājā nāma dasa rājadhamme akopetvā catūhi	4167	
PA_atk-s05_13a3:4167_1	saṅgahavatthūhi janaṃ saṅgaṇhanto mahājanassa mātāpituṭṭhāne ṭhatvā kapaṇaddhikavanibbakayācakādīnaṃ	4167	
PA_atk-s05_13a3:4167_2	mahādānaṃ pavattesi. Tassa samuddavijayā nāma aggamahesī ahosi paṇḍitā ñāṇasampannā.	4167	
PA_atk-s05_13a3:4167_3	So ekadivasaṃ dānaggaṃ olokento “mayhaṃ dānaṃ dussīlā lolasattā bhuñjanti, taṃ maṃ	4167	
PA_atk-s05_13a3:4167_4	na hāseti, ahaṃ kho pana sīlavantānaṃ aggadakkhiṇeyyānaṃ paccekabuddhānaṃ dātukāmo,	4167	
PA_atk-s05_13a3:4167_5	te ca himavantapadese vasanti, ko nu kho te nimantetvā ānessati, kaṃ pesessāmī”ti	4167	
PA_atk-s05_13a3:4167_6	cintetvā tamatthaṃ deviyā ārocesi. Atha naṃ sā āha “mahārāja, mā cintayittha, amhākaṃ	4167	
PA_atk-s05_13a3:4167_7	dātabbadānabalena sīlabalena saccabalena pupphāni pesetvā paccekabuddhe nimantetvā	4167	
PA_atk-s05_13a3:4167_8	tesaṃ āgatakāle sabbaparikkhārasampannadānaṃ dassāmā”ti. Rājā “sādhū”ti sampaṭicchitvā	4167	
PA_atk-s05_13a3:4167_9	“sakalanagaravāsino sīlaṃ samādiyantū”ti nagare bheriṃ carāpetvā sayampi saparijano	4167	
PA_atk-s05_13a3:4167_10	uposathaṅgāni adhiṭṭhāya mahādānaṃ pavattetvā sumanapupphapuṇṇaṃ suvaṇṇasamuggaṃ	41671	
PA_atk-s05_13a3:4167_11	gāhāpetvā pāsādā oruyha rājaṅgaṇe ṭhatvā pañcaṅgāni pathaviyaṃ patiṭṭhāpetvā pācīnadisābhimukho	41671	
PA_atk-s05_13a3:4167_12	vanditvā “pācīnadisāya arahante vandāmi, sace amhākaṃ koci guṇo atthi, amhesu anukampaṃ	41671	
PA_atk-s05_13a3:4167_13	katvā amhākaṃ bhikkhaṃ gaṇhathā”ti vatvā satta pupphamuṭṭhiyo khipi. Pācīnadisāya	41671	
PA_atk-s05_13a3:4167_14	paccekabuddhānaṃ abhāvena punadivase nāgamiṃsu. Dutiyadivase dakkhiṇadisaṃ namassi,	41671	
PA_atk-s05_13a3:4167_15	tatopi nāgatā. Tatiyadivase pacchimadisaṃ namassi, tatopi nāgatā. Catutthadivase	41671	
PA_atk-s05_13a3:4167_16	uttaradisaṃ namassi, namassitvā ca pana “uttarahimavantapadesavāsino paccekabuddhā	41671	
PA_atk-s05_13a3:4167_17	amhākaṃ bhikkhaṃ gaṇhantū”ti satta pupphamuṭṭhiyo vissajjesi. Pupphāni gantvā nandamūlakapabbhāre	41671	
PA_atk-s05_13a3:4167_18	pañcannaṃ paccekabuddhasatānaṃ upari patiṃsu.	41671	
PA_atk-s05_13a3:4168_0	Te āvajjamānā raññā attano nimantitabhāvaṃ ñatvā punadivase satta paccekabuddhe āmantetvā	4168	
PA_atk-s05_13a3:4168_1	“mārisā, rājā vo nimanteti, tassa saṅgahaṃ karothā”ti vadiṃsu. Satta paccekabuddhā	4168	
PA_atk-s05_13a3:4168_2	ākāsenāgantvā rājadvāre otariṃsu. Te disvā rājā somanassajāto vanditvā pāsādaṃ āropetvā	4168	
PA_atk-s05_13a3:4168_3	mahantaṃ sakkāraṃ katvā dānaṃ datvā bhattakiccapariyosāne punadivasatthāya punadivasatthāyāti	4168	
PA_atk-s05_13a3:4168_4	evaṃ cha divase nimantetvā sattame divase sabbaparikkhāradānaṃ sajjetvā sattaratanakhacitāni	4168	
PA_atk-s05_13a3:4168_5	mañcapīṭhādīni paññapetvā ticīvarādike sabbasamaṇaparibhoge sattannaṃ paccekabuddhānaṃ	4168	
PA_atk-s05_13a3:4168_6	santike ṭhapetvā “mayaṃ ime parikkhāre tumhākaṃ demā”ti vatvā tesaṃ bhattakiccapariyosāne	4168	
PA_atk-s05_13a3:4168_7	rājā ca devī ca ubhopi namassamānā aṭṭhaṃsu. Atha nesaṃ anumodanaṃ karonto saṅghatthero dve gāthā abhāsi –	4168	
PA_atk-s05_13a3:4170	“Ādittasmiṃ agārasmiṃ, yaṃ nīharati bhājanaṃ;	417	
PA_atk-s05_13a3:4171	Taṃ tassa hoti atthāya, no ca yaṃ tattha ḍayhati.	417	
PA_atk-s05_13a3:4173	“Evamādīpito loko, jarāya maraṇena ca;	417	
PA_atk-s05_13a3:4174	Nīharetheva dānena, dinnaṃ hoti sunīhata”nti.	417	
PA_atk-s05_13a3:4175_0	Tattha ādittasminti taṅkhaṇe pajjalite. Bhājananti upakaraṇaṃ. No ca yaṃ tattha ḍayhatīti	4175	
PA_atk-s05_13a3:4175_1	yaṃ pana tattha ḍayhati, antamaso tiṇasanthāropi, sabbaṃ tassa anupakaraṇameva hoti.	4175	
PA_atk-s05_13a3:4175_2	Jarāya maraṇena cāti desanāsīsametaṃ, atthato panesa ekādasahi aggīhi ādīpito nāma.	4175	
PA_atk-s05_13a3:4175_3	Nīharethevāti tato ekādasati aggīhi pajjalitalokā dasavidhadānavatthubhedaṃ taṃ taṃ	4175	
PA_atk-s05_13a3:4175_4	parikkhāradānaṃ cetanāya nikkaḍḍhetheva. Dinnaṃ hotīti appaṃ vā bahuṃ vā yaṃ dinnaṃ,	4175	
PA_atk-s05_13a3:4175_5	tadeva sunīhataṃ nāma hotīti.	4175	
PA_atk-s05_13a3:4176_0	Evaṃ saṅghatthero anumodanaṃ katvā “appamatto hohi, mahārājā”ti rañño ovādaṃ datvā	4176	
PA_atk-s05_13a3:4176_1	ākāse uppatitvā pāsādakaṇṇikaṃ dvidhā katvā gantvā nandamūlakapabbhāreyeva otari.	4176	
PA_atk-s05_13a3:4176_2	Tassa dinnaparikkhāropi teneva saddhiṃ uppatitvā nandamūlakapabbhāreyeva otari. Rañño	4176	
PA_atk-s05_13a3:4176_3	ca deviyā ca sakalasarīraṃ pītiyā puṇṇaṃ ahosi. Evaṃ tasmiṃ gate avasesāpi –	4176	
PA_atk-s05_13a3:4178	“Yo dhammaladdhassa dadāti dānaṃ, uṭṭhānavīriyādhigatassa jantu;	417	
PA_atk-s05_13a3:4179	Atikkamma so vetaraṇiṃ yamassa, dibbāni ṭhānāni upeti macco.	417	
PA_atk-s05_13a3:4181	“Dānañca yuddhañca samānamāhu, appāpi santā bahuke jinanti;	418	
PA_atk-s05_13a3:4182	Appampi ce saddahāno dadāti, teneva so hoti sukhī parattha.	418	
PA_atk-s05_13a3:4184	“Viceyya dānaṃ sugatappasatthaṃ, ye dakkhiṇeyyā idha jīvaloke;	418	
PA_atk-s05_13a3:4185	Etesu dinnāni mahapphalāni, bījāni vuttāni yathā sukhette.	418	
PA_atk-s05_13a3:4187	“Yo pāṇabhūtāni aheṭhayaṃ caraṃ, parūpavādā na karoti pāpaṃ;	418	
PA_atk-s05_13a3:4188	Bhīruṃ pasaṃsanti na tattha sūraṃ, bhayā hi santo na karonti pāpaṃ.	418	
PA_atk-s05_13a3:4190	“Hīnena brahmacariyena, khattiye upapajjati;	419	
PA_atk-s05_13a3:4191	Majjhimena ca devattaṃ, uttamena visujjhati.	419	
PA_atk-s05_13a3:4193	“Addhā hi dānaṃ bahudhā pasatthaṃ, dānā ca kho dhammapadaṃva seyyo;	419	
PA_atk-s05_13a3:4194	Pubbeva hi pubbatareva santo, nibbānamevajjhagamuṃ sapaññā”ti. –	419	
PA_atk-s05_13a3:4195	Evamekekāya gāthāya anumodanaṃ katvā tatheva agamiṃsu saddhiṃ parikkhārehi.	419	
PA_atk-s05_13a3:4196_0	Tattha dhammaladdhassāti khīṇāsavaṃ ādiṃ katvā yāva sukkhavipassakayogāvacaro puggalo	4196	
PA_atk-s05_13a3:4196_1	dhammassa laddhattā dhammaladdho nāma. Sveva uṭṭhānavīriyena tassa dhammassa adhigatattā	4196	
PA_atk-s05_13a3:4196_2	uṭṭhānavīriyādhigato nāma. Tassa puggalassa yo jantu dadāti dānanti attho, dhammena	4196	
PA_atk-s05_13a3:4196_3	laddhassa uṭṭhānasaṅkhātena vīriyena adhigatassa deyyadhammassa aggaṃ gahetvā yo	4196	
PA_atk-s05_13a3:4196_4	jantu sīlavantesu dānaṃ dadātītipi attho. Upayogatthe vā sāmivacanaṃ katvāpettha	4196	
PA_atk-s05_13a3:4196_5	attho veditabbo. Vetaraṇinti desanāsīsametaṃ, aṭṭha mahāniraye soḷasa ca ussade atikkamitvāti	4196	
PA_atk-s05_13a3:4196_6	attho. Dibbāni ṭhānāni upetīti devaloke uppajjati.	4196	
PA_atk-s05_13a3:4197_0	Samānamāhūti sadisaṃ vadanti. Khayabhīrukassa hi dānaṃ natthi, bhayabhīrukassa yuddhaṃ	4197	
PA_atk-s05_13a3:4197_1	natthi. Jīvite ālayaṃ vijahitvā yujjantova yujjhituṃ sakkoti, bhogesu ālayaṃ vijahitvā	4197	
PA_atk-s05_13a3:4197_2	dāyako dātuṃ sakkoti, teneva taṃ ubhayaṃ “samāna”nti vadanti. Appāpi santāti thokāpi	4197	
PA_atk-s05_13a3:4197_3	samānā pariccattajīvitā bahuke jinanti, evameva appāpi muñcacetanā bahumpi maccheracittaṃ	4197	
PA_atk-s05_13a3:4197_4	lobhādiṃ vā kilesagahanaṃ jināti. Appampi ceti thokampi ce deyyadhammaṃ kammañca	4197	
PA_atk-s05_13a3:4197_5	phalañca saddahanto deti. Teneva soti tena parittadeyyadhammavatthukena parittakenāpi	4197	
PA_atk-s05_13a3:4197_6	cāgena so parattha sukhī hoti, mahārājāti.	4197	
PA_atk-s05_13a3:4198_0	Viceyya dānanti dakkhiṇañca dakkhiṇeyyañca vicinitvā dinnadānaṃ. Tattha yaṃ vā taṃ	4198	
PA_atk-s05_13a3:4198_1	vā adatvā aggaṃ paṇītaṃ deyyadhammaṃ vicinitvā dadanto dakkhiṇaṃ vicināti nāma, yesaṃ	4198	
PA_atk-s05_13a3:4198_2	tesaṃ vā adatvā sīlādiguṇasampanne vicinitvā tesaṃ dadanto dakkhiṇeyyaṃ vicināti	4198	
PA_atk-s05_13a3:4198_3	nāma. Sugatappasatthanti evarūpaṃ dānaṃ buddhehi pasatthaṃ. Tattha dakkhiṇeyyavicinanaṃ	4198	
PA_atk-s05_13a3:4198_4	dassetuṃ “ye dakkhiṇeyyā”tiādi vuttaṃ. Tattha dakkhiṇeyyāti dakkhiṇāya anucchavikā buddhādayo.	4198	
PA_atk-s05_13a3:4199_0	Pāṇabhūtānīti pāṇasaṅkhātāni bhūtāni. Aheṭhayaṃ caranti kāruññena aviheṭhayanto caramāno.	4199	
PA_atk-s05_13a3:4199_1	Parūpavādāti parūpavādabhayena pāpaṃ na karoti. Bhīrunti upavādabhīrukaṃ. Na tattha	4199	
PA_atk-s05_13a3:4199_2	sūranti yo pana ayonisomanasikārena tasmiṃ upavāde sūro hoti, taṃ paṇḍitā nappasaṃsanti.	4199	
PA_atk-s05_13a3:4199_3	Bhayā hīti upavādabhayena hi paṇḍitā pāpaṃ na karonti.	4199	
PA_atk-s05_13a3:4200_0	Hīnena brahmacariyenāti bāhiratitthāyatane tāva methunaviratisīlamattakaṃ hīnaṃ brahmacariyaṃ	4200	
PA_atk-s05_13a3:4200_1	nāma, tena khattiyakule uppajjati. Jhānassa upacāramattaṃ majjhimaṃ, tena devaloke	4200	
PA_atk-s05_13a3:4200_2	uppajjati. Aṭṭha samāpattiyo uttamaṃ, tena brahmaloke uppajjanto visujjhati nāma.	4200	
PA_atk-s05_13a3:4200_3	Sāsane pana sīlavantasseva ekaṃ devanikāyaṃ paṇidhāya brahmacariyaṃ hīnaṃ nāma, parisuddhasīlasseva	4200	
PA_atk-s05_13a3:4200_4	samāpattinibbattanaṃ majjhimaṃ nāma, parisuddhasīle ṭhatvā vipassanaṃ vaḍḍhetvā arahattuppatti uttamaṃ nāma.	4200	
PA_atk-s05_13a3:4201_0	Osānagāthāya ayamattho – mahārāja, kiñcāpi ekaṃseneva dānaṃ bahudhā pasatthaṃ vaṇṇitaṃ,	4201	
PA_atk-s05_13a3:4201_1	dānato pana samathavipassanāsaṅkhātaṃ nibbānasaṅkhātañca dhammakoṭṭhāsabhūtaṃ dhammapadameva	4201	
PA_atk-s05_13a3:4201_2	uttaritaraṃ. Kiṃkāraṇā? Pubbeva hi imasmiṃ kappe kassapadasabalādayo pubbatareva	4201	
PA_atk-s05_13a3:4201_3	vessabhūdasabalādayo santo sappurisā sapaññā samathavipassanaṃ bhāvetvā nibbānameva	4201	
PA_atk-s05_13a3:4201_4	ajjhagamuṃ adhigatāti.	4201	
PA_atk-s05_13a3:4202_0	Evaṃ satta paccekabuddhā anumodanāya rañño amatamahānibbānaṃ vaṇṇetvā rājānaṃ appamādena	4202	
PA_atk-s05_13a3:4202_1	ovaditvā vuttanayeneva attano vasanaṭṭhānameva gatā. Rājāpi saddhiṃ aggamahesiyā	4202	
PA_atk-s05_13a3:4202_2	dānaṃ datvā yāvajīvaṃ ṭhatvā tato cavitvā saggapuraṃ pūresi.	4202	
PA_atk-s05_13a3:4203_0	Satthā imaṃ dhammadesanaṃ āharitvā “evaṃ pubbepi paṇḍitā viceyya dānaṃ adaṃsū”ti	4203	
PA_atk-s05_13a3:4203_1	vatvā jātakaṃ samodhānesi – “tadā paccekabuddhā parinibbāyiṃsu, samuddavijayā rāhulamātā	4203	
PA_atk-s05_13a3:4203_2	ahosi, roruvamahārājā pana ahameva ahosi”nti.	4203	
PA_atk-s05_13a3:4204	Ādittajātakavaṇṇanā aṭṭhamā.	420	
PA_atk-s05_13a3:4206	[425] 9. Aṭṭhānajātakavaṇṇanā	420	
PA_atk-s05_13a3:4207_0	Gaṅgā kumudinīti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.	4207	
PA_atk-s05_13a3:4207_1	Tañhi bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,	4207	
PA_atk-s05_13a3:4207_2	bhante”ti vutte “kiṃkāraṇā”ti vatvā “kilesavasenā”ti vutte “bhikkhu mātugāmo nāma	4207	
PA_atk-s05_13a3:4207_3	akataññū mittadubbhī avissāsanīyo. Atīte paṇḍitā devasikaṃ sahassaṃ dentāpi mātugāmaṃ	4207	
PA_atk-s05_13a3:4207_4	tosetuṃ nāsakkhiṃsu. Sā ekadivasamattaṃ sahassaṃ alabhitvāva te gīvāyaṃ gāhāpetvā	4207	
PA_atk-s05_13a3:4207_5	nīharāpesi, evaṃ akataññū mātugāmo, mā tassa kāraṇā kilesavasaṃ gacchā”ti vatvā atītaṃ āhari.	4207	
PA_atk-s05_13a3:4208_0	Atīte bārāṇasiyaṃ brahmadatte rajjaṃ kārente tassa ca putto brahmadattakumāro, bārāṇasiseṭṭhino	4208	
PA_atk-s05_13a3:4208_1	ca putto mahādhanakumāro nāma. Te ubhopi sahapaṃsukīḷakā sahāyakā ahesuṃ, ekācariyakuleyeva	4208	
PA_atk-s05_13a3:4208_2	sippaṃ gaṇhiṃsu. Rājakumāro pitu accayena rajje patiṭṭhāsi, seṭṭhiputtopissa santikeyeva	4208	
PA_atk-s05_13a3:4208_3	ahosi. Bārāṇasiyañca ekā nagarasobhiṇī vaṇṇadāsī abhirūpā ahosi sobhaggappattā. Seṭṭhiputto	4208	
PA_atk-s05_13a3:4208_4	devasikaṃ sahassaṃ datvā niccakāle tāyeva saddhiṃ abhiramanto pitu accayena seṭṭhiṭṭhānaṃ	4208	
PA_atk-s05_13a3:4208_5	labhitvāpi na taṃ vijahi, tatheva devasikaṃ sahassaṃ datvā abhirami. Seṭṭhiputto	4208	
PA_atk-s05_13a3:4208_6	divasassa tayo vāre rājupaṭṭhānaṃ gacchati. Athassa ekadivasaṃ rājupaṭṭhānaṃ gatassa	4208	
PA_atk-s05_13a3:4208_7	raññā saddhiṃ samullapantasseva sūriyo atthaṅgami, andhakāraṃ jātaṃ. So rājakulā	4208	
PA_atk-s05_13a3:4208_8	nikkhamitvā “idāni gehaṃ gantvā āgamanavelā natthi, nagarasobhiṇiyāyeva gehaṃ gamissāmī”ti	4208	
PA_atk-s05_13a3:4208_9	upaṭṭhāke uyyojetvā ekakova tassā gehaṃ pāvisi. Atha naṃ sā disvā “ayyaputta, sahassaṃ	4208	
PA_atk-s05_13a3:4208_10	ābhata”nti āha. “Bhadde, ahaṃ ajjeva ativikālo jāto, tasmā gehaṃ agantvā manusse	42081	
PA_atk-s05_13a3:4208_11	uyyojetvā ekakova paviṭṭhosmi, sve pana te dve sahassāni dassāmī”ti.	42081	
PA_atk-s05_13a3:4209_0	Sā cintesi “sacāhaṃ ajja okāsaṃ karissāmi, aññesupi divasesu tucchahatthakova āgamissati,	4209	
PA_atk-s05_13a3:4209_1	evaṃ me dhanaṃ parihāyissati, na dānissa okāsaṃ karissāmī”ti. Atha naṃ evamāha “sāmi,	4209	
PA_atk-s05_13a3:4209_2	mayaṃ vaṇṇadāsiyo nāma, amhākaṃ sahassaṃ adatvā keḷi nāma natthī”ti. “Bhadde, sve	4209	
PA_atk-s05_13a3:4209_3	diguṇaṃ āharissāmī”ti punappunaṃ yāci. Nagarasobhiṇī dāsiyo āṇāpesi “etassa idha	4209	
PA_atk-s05_13a3:4209_4	ṭhatvā maṃ oloketuṃ mā adattha, gīvāyaṃ taṃ gahetvā nīharitvā dvāraṃ pidahathā”ti.	4209	
PA_atk-s05_13a3:4209_5	Taṃ sutvā dāsiyo tathā kariṃsu. Atha so cintesi “ahaṃ imāya saddhiṃ asītikoṭidhanaṃ	4209	
PA_atk-s05_13a3:4209_6	khādiṃ, sā maṃ ekadivasaṃ tucchahatthaṃ disvā gīvāyaṃ gahetvā nīharāpesi, aho mātugāmo	4209	
PA_atk-s05_13a3:4209_7	nāma pāpo nillajjo akataññū mittadubbhī”ti. So mātugāmassa aguṇaṃ anussarantova virajji,	4209	
PA_atk-s05_13a3:4209_8	paṭikūlasaññaṃ paṭilabhi, gharāvāsepi ukkaṇṭhito “kiṃ me gharāvāsena, ajjeva nikkhamitvā	4209	
PA_atk-s05_13a3:4209_9	pabbajissāmī”ti puna gehaṃ agantvā rājānampi adisvāva nagarā nikkhamitvā araññaṃ	4209	
PA_atk-s05_13a3:4209_10	pavisitvā gaṅgātīre assamaṃ māpetvā isipabbajjaṃ pabbajitvā jhānābhiññāyo uppādetvā	42091	
PA_atk-s05_13a3:4209_11	vanamūlaphalāhāro tattha vāsaṃ kappesi.	42091	
PA_atk-s05_13a3:4210_0	Rājā taṃ apassanto “kahaṃ mama sahāyo”ti pucchi. Nagarasobhiṇiyāpi katakammaṃ sakalanagare	4210	
PA_atk-s05_13a3:4210_1	pākaṭaṃ jātaṃ. Athassa tamatthaṃ ācikkhitvā “iti te deva, sahāyo lajjāya gharampi	4210	
PA_atk-s05_13a3:4210_2	agantvā araññaṃ pavisitvā pabbajito bhavissatī”ti āhaṃsu. Rājā taṃ sutvā nagarasobhiṇiṃ	4210	
PA_atk-s05_13a3:4210_3	pakkosāpetvā “saccaṃ kira tvaṃ ekadivasaṃ sahassaṃ alabhitvā mama sahāyaṃ gīvāyaṃ	4210	
PA_atk-s05_13a3:4210_4	gāhāpetvā nīharāpesī”ti pucchi. “Saccaṃ, devā”ti. “Pāpe jammī, sīghaṃ mama sahāyassa	4210	
PA_atk-s05_13a3:4210_5	gataṭṭhānaṃ gantvā taṃ ānehi, no ce ānessasi, jīvitaṃ te natthī”ti. Sā rañño vacanaṃ	4210	
PA_atk-s05_13a3:4210_6	sutvā bhītā rathaṃ āruyha mahantena parivārena nagarā nikkhamitvā tassa vasanaṭṭhānaṃ	4210	
PA_atk-s05_13a3:4210_7	pariyesantī sutavasena taṃ ṭhānaṃ sutvā tattha gantvā vanditvā “ayya, mayā andhabālabhāvena	4210	
PA_atk-s05_13a3:4210_8	kataṃ dosaṃ khamatha, ahaṃ na punevaṃ karissāmī”ti yācitvā “sādhu, khamāmi te, natthi	4210	
PA_atk-s05_13a3:4210_9	me tayi āghāto”ti vutte “sace me khamatha, mayā saddhiṃ rathaṃ abhiruhatha, nagaraṃ	4210	
PA_atk-s05_13a3:4210_10	gacchissāma, gatakāle yaṃ mama ghare dhanaṃ atthi, sabbaṃ dassāmī”ti āha. So tassā	42101	
PA_atk-s05_13a3:4210_11	vacanaṃ sutvā “bhadde, idāni tayā saddhiṃ gantuṃ na sakkā, yadā pana imasmiṃ loke	42101	
PA_atk-s05_13a3:4210_12	yena na bhavitabbaṃ, taṃ bhavissati, api nāma tadā gaccheyya”nti vatvā paṭhamaṃ gāthamāha –	42101	
PA_atk-s05_13a3:4212	“Gaṅgā kumudinī santā, saṅkhavaṇṇā ca kokilā;	421	
PA_atk-s05_13a3:4213	Jambū tālaphalaṃ dajjā, atha nūna tadā siyā”ti.	421	
PA_atk-s05_13a3:4214_0	Tassattho – bhadde, yathā hi kumudasarā kumudehi sañchannā tiṭṭhanti, tatheva sace	4214	
PA_atk-s05_13a3:4214_1	sakalāpi mahāgaṅgā kumudinī sīghasotaṃ pahāya santā upasantā siyā, sabbe kokilā ca	4214	
PA_atk-s05_13a3:4214_2	saṅkhavaṇṇā bhaveyyuṃ, sabbo jamburukkho ca tālaphalaṃ dadeyya. Atha nūna tadā siyāti	4214	
PA_atk-s05_13a3:4214_3	atha tādise kāle amhākampi samāgamo nūna siyā, bhaveyya nāmāti vuttaṃ hoti.	4214	
PA_atk-s05_13a3:4215	Evañca vatvā punapi tāya “ehi, ayya, gacchāmā”ti vutte “gacchissāmā”ti vatvā “kasmiṃ kāle”ti vutte “asukasmiñca asukasmiñcā”ti vatvā sesagāthā abhāsi –	421	
PA_atk-s05_13a3:4217	“Yadā kacchapalomānaṃ, pāvāro tividho siyā;	421	
PA_atk-s05_13a3:4218	Hemantikaṃ pāvuraṇaṃ, atha nūna tadā siyā.	421	
PA_atk-s05_13a3:4220	“Yadā makasapādānaṃ, aṭṭālo sukato siyā;	422	
PA_atk-s05_13a3:4221	Daḷho ca avikampī ca, atha nūna tadā siyā.	422	
PA_atk-s05_13a3:4223	“Yadā sasavisāṇānaṃ, nisseṇī sukatā siyā;	422	
PA_atk-s05_13a3:4224	Saggassārohaṇatthāya, atha nūna tadā siyā.	422	
PA_atk-s05_13a3:4226	“Yadā nisseṇimāruyha, candaṃ khādeyyu mūsikā;	422	
PA_atk-s05_13a3:4227	Rāhuñca paripāteyyuṃ, atha nūna tadā siyā.	422	
PA_atk-s05_13a3:4229	“Yadā surāghaṭaṃ pitvā, makkhikā gaṇacāriṇī;	422	
PA_atk-s05_13a3:4230	Aṅgāre vāsaṃ kappeyyuṃ, atha nūna tadā siyā.	423	
PA_atk-s05_13a3:4232	“Yadā bimboṭṭhasampanno, gadrabho sumukho siyā;	423	
PA_atk-s05_13a3:4233	Kusalo naccagītassa, atha nūna tadā siyā.	423	
PA_atk-s05_13a3:4235	“Yadā kākā ulūkā ca, mantayeyyuṃ rahogatā;	423	
PA_atk-s05_13a3:4236	Aññamaññaṃ pihayyeyyuṃ, atha nūna tadā siyā.	423	
PA_atk-s05_13a3:4238	“Yadā muḷālapattānaṃ, chattaṃ thirataraṃ siyā;	423	
PA_atk-s05_13a3:4239	Vassassa paṭighātāya, atha nūna tadā siyā.	423	
PA_atk-s05_13a3:4241	“Yadā kulako sakuṇo, pabbataṃ gandhamādanaṃ;	424	
PA_atk-s05_13a3:4242	Tuṇḍenādāya gaccheyya, atha nūna tadā siyā.	424	
PA_atk-s05_13a3:4244	“Yadā sāmuddikaṃ nāvaṃ, sayantaṃ savaṭākaraṃ;	424	
PA_atk-s05_13a3:4245	Ceṭo ādāya gaccheyya, atha nūna tadā siyā”ti.	424	
PA_atk-s05_13a3:4246_0	Tattha tividhoti eko kacchapalomamayena pupphena, eko tūlena, eko ubhayenāti evaṃ	4246	
PA_atk-s05_13a3:4246_1	tippakāro. Hemantikaṃ pāvuraṇanti himapātasamaye pāvuraṇāya bhavituṃ samattho. Atha	4246	
PA_atk-s05_13a3:4246_2	nūna tadā siyāti atha tasmiṃ kāle mama tayā saddhiṃ ekaṃseneva saṃsaggo siyā. Evaṃ	4246	
PA_atk-s05_13a3:4246_3	sabbattha pacchimapadaṃ yojetabbaṃ. Aṭṭālo sukatoti abhiruhitvā yujjhantaṃ purisasataṃ	4246	
PA_atk-s05_13a3:4246_4	dhāretuṃ yathā sakkoti, evaṃ sukato. Paripāteyyunti palāpeyyuṃ. Aṅgāreti vītaccikaṅgārasanthare.	4246	
PA_atk-s05_13a3:4246_5	Vāsaṃ kappeyyunti ekekaṃ surāghaṭaṃ pivitvā mattā vaseyyuṃ. Bimboṭṭhasampannoti bimbaphalasadisehi	4246	
PA_atk-s05_13a3:4246_6	oṭṭhehi samannāgato. Sumukhoti suvaṇṇaādāsasadiso mukho. Pihayeyyunti aññamaññassa	4246	
PA_atk-s05_13a3:4246_7	sampattiṃ icchantā pihayeyyuṃ pattheyyuṃ. Muḷālapattānanti saṇhānaṃ muḷālagacchapattānaṃ.	4246	
PA_atk-s05_13a3:4246_8	Kulakoti eko khuddakasakuṇo. Sāmuddikanti samuddapakkhandanamahānāvaṃ. Sayantaṃ savaṭākaranti	4246	
PA_atk-s05_13a3:4246_9	yantena ceva vaṭākarena ca saddhiṃ sabbasambhārayuttaṃ. Ceṭo ādāyāti yadā evarūpaṃ	4246	
PA_atk-s05_13a3:4246_10	nāvaṃ khuddako gāmadārako hatthena gahetvā gaccheyyāti attho.	42461	
PA_atk-s05_13a3:4247	Iti mahāsatto iminā aṭṭhānaparikappena ekādasa gāthā abhāsi. Taṃ sutvā nagarasobhiṇī mahāsattaṃ khamāpetvā nagaraṃ gantvā rañño taṃ kāraṇaṃ ārocetvā attano jīvitaṃ yācitvā gaṇhi.	424	
PA_atk-s05_13a3:4248_0	Satthā imaṃ dhammadesanaṃ āharitvā “evaṃ bhikkhu mātugāmo nāma akataññū mittadubbhī”ti	4248	
PA_atk-s05_13a3:4248_1	vatvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale	4248	
PA_atk-s05_13a3:4248_2	patiṭṭhahi. Tadā rājā ānando ahosi, tāpaso pana ahameva ahosinti.	4248	
PA_atk-s05_13a3:4249	Aṭṭhānajātakavaṇṇanā navamā.	424	
PA_atk-s05_13a3:4251	[426] 10. Dīpijātakavaṇṇanā	425	
PA_atk-s05_13a3:4252_0	Khamanīyaṃ yāpanīyanti idaṃ satthā veḷuvane viharanto ekaṃ eḷikaṃ ārabbha kathesi.	4252	
PA_atk-s05_13a3:4252_1	Ekasmiñhi samaye mahāmoggallānatthero giriparikkhitte ekadvāre giribbajasenāsane	4252	
PA_atk-s05_13a3:4252_2	vihāsi. Dvārasamīpeyevassa caṅkamo ahosi. Tadā eḷakapālakā “eḷakā ettha carantū”ti	4252	
PA_atk-s05_13a3:4252_3	giribbajaṃ pavesetvā kīḷantā viharanti. Tesu ekadivasaṃ sāyaṃ āgantvā eḷake gahetvā	4252	
PA_atk-s05_13a3:4252_4	gacchantesu ekā eḷikā dūre caramānā eḷake nikkhamante adisvā ohīyi. Taṃ pacchā nikkhamantiṃ	4252	
PA_atk-s05_13a3:4252_5	eko dīpiko disvā “khādissāmi na”nti giribbajadvāre aṭṭhāsi. Sāpi ito cito ca olokentī	4252	
PA_atk-s05_13a3:4252_6	taṃ disvā “esa maṃ māretvā khāditukāmatāya ṭhito, sace nivattitvā palāyissāmi, jīvitaṃ	4252	
PA_atk-s05_13a3:4252_7	me natthi, ajja mayā purisakāraṃ kātuṃ vaṭṭatī”ti cintetvā siṅgāni ukkhipitvā tassa	4252	
PA_atk-s05_13a3:4252_8	abhimukhaṃ vegena pakkhanditvā dīpikassa “ito gaṇhissāmi, ito gaṇhissāmī”ti vipphandatova	4252	
PA_atk-s05_13a3:4252_9	gahaṇaṃ anupagantvā vegena palāyitvā eḷakānaṃ antaraṃ pāvisi. Atha thero taṃ tesaṃ	4252	
PA_atk-s05_13a3:4252_10	kiriyaṃ disvā punadivase gantvā tathāgatassa ārocetvā “evaṃ bhante, sā eḷikā attano	42521	
PA_atk-s05_13a3:4252_11	upāyakusalatāya parakkamaṃ katvā dīpikato muccī”ti āha. Satthā “moggallāna, idāni	42521	
PA_atk-s05_13a3:4252_12	tāva so dīpiko taṃ gahetuṃ nāsakkhi, pubbe pana naṃ viravantiṃ māretvā khādī”ti vatvā	42521	
PA_atk-s05_13a3:4252_13	tena yācito atītaṃ āhari.	42521	
PA_atk-s05_13a3:4253_0	Atīte magadharaṭṭhe bodhisatto ekasmiṃ gāme mahābhogakule nibbattitvā vayappatto	4253	
PA_atk-s05_13a3:4253_1	kāme pahāya isipabbajjaṃ pabbajitvā jhānābhiññāyo nibbattetvā ciraṃ himavante vasitvā	4253	
PA_atk-s05_13a3:4253_2	loṇambilasevanatthāya rājagahaṃ gantvā ekasmiṃyeva giribbaje paṇṇasālaṃ māpetvā vāsaṃ	4253	
PA_atk-s05_13a3:4253_3	kappesi. Tadā imināva niyāmena eḷakapālakesu eḷake carantesu ekadivasaṃ evameva ekaṃ	4253	
PA_atk-s05_13a3:4253_4	eḷikaṃ pacchā nikkhamantiṃ disvā eko dīpiko “khādissāmi na”nti dvāre aṭṭhāsi. Sāpi	4253	
PA_atk-s05_13a3:4253_5	taṃ disvā “ajja mayhaṃ jīvitaṃ natthi, ekenupāyena iminā saddhiṃ madhurapaṭisanthāraṃ	4253	
PA_atk-s05_13a3:4253_6	katvā hadayamassa mudukaṃ janetvā jīvitaṃ rakkhissāmī”ti cintetvā dūratova tena saddhiṃ	4253	
PA_atk-s05_13a3:4253_7	paṭisanthāraṃ karontī āgacchamānā paṭhamaṃ gāthamāha –	4253	
PA_atk-s05_13a3:4255	“Khamanīyaṃ yāpanīyaṃ, kacci mātula te sukhaṃ;	425	
PA_atk-s05_13a3:4256	Sukhaṃ te ammā avaca, sukhakāmāva te maya”nti.	425	
PA_atk-s05_13a3:4257	Tattha sukhaṃ te ammāti mayhaṃ mātāpi “tumhākaṃ sukhaṃ puccheyyāsī”ti ajja maṃ avacāti attho. Mayanti mātula mayampi tumhākaṃ sukhaṃ eva icchāmāti.	425	
PA_atk-s05_13a3:4258	Taṃ sutvā dīpiko “ayaṃ dhuttikā maṃ mātulavādena vañcetukāmā, na me kakkhaḷabhāvaṃ jānātī”ti cintetvā dutiyaṃ gāthamāha –	425	
PA_atk-s05_13a3:4260	“Naṅguṭṭhaṃ me avakkamma, heṭhayitvāna eḷike;	426	
PA_atk-s05_13a3:4261	Sājja mātulavādena, muñcitabbā nu maññasī”ti.	426	
PA_atk-s05_13a3:4262	Tassattho – tvaṃ mama naṅguṭṭhamaṇḍalaṃ akkamitvā heṭhayitvā āgacchasi, sā tvaṃ “ajja mātulavādena muñcitabbāhamasmī”ti maññasi nu, evaṃ maññasi maññeti.	426	
PA_atk-s05_13a3:4263	Taṃ sutvā itarā “mātula, mā evaṃ karī”ti vatvā tatiyaṃ gāthamāha –	426	
PA_atk-s05_13a3:4265	“Puratthāmukho nisinnosi, ahaṃ te mukhamāgatā;	426	
PA_atk-s05_13a3:4266	Pacchato tuyhaṃ naṅguṭṭhaṃ, kathaṃ khvāhaṃ avakkami”nti.	426	
PA_atk-s05_13a3:4267	Tattha mukhanti abhimukhaṃ. Kathaṃ khvāhaṃ avakkaminti tava pacchato ṭhitaṃ ahaṃ kathaṃ avakkaminti attho.	426	
PA_atk-s05_13a3:4268	Atha naṃ so “kiṃ kathesi eḷike, mama naṅguṭṭhassa aṭṭhitaṭṭhānaṃ nāma natthī”ti vatvā catutthaṃ gāthamāha –	426	
PA_atk-s05_13a3:4270	“Yāvatā caturo dīpā, sasamuddā sapabbatā;	427	
PA_atk-s05_13a3:4271	Tāvatā mayhaṃ naṅguṭṭhaṃ, kathaṃ kho taṃ vivajjayī”ti.	427	
PA_atk-s05_13a3:4272	Tattha tāvatāti ettakaṃ ṭhānaṃ mama naṅguṭṭhaṃ parikkhipitvā gatanti vadati.	427	
PA_atk-s05_13a3:4273	Taṃ sutvā eḷikā “ayaṃ pāpo madhurakathāya na allīyati, paṭisattu hutvā tassa kathessāmī”ti vatvā pañcamaṃ gāthamāha –	427	
PA_atk-s05_13a3:4275	“Pubbeva metamakkhiṃsu, mātā pitā ca bhātaro;	427	
PA_atk-s05_13a3:4276	Dīghaṃ duṭṭhassa naṅguṭṭhaṃ, sāmhi vehāyasāgatā”ti.	427	
PA_atk-s05_13a3:4277_0	Tattha akkhiṃsūti pubbeva me etaṃ mātā ca pitā ca bhātaro ca ācikkhiṃsu. Sāmhīti	4277	
PA_atk-s05_13a3:4277_1	sā ahaṃ ñātakānaṃ santikā tava naṅguṭṭhassa dīghabhāvaṃ sutvā tava naṅguṭṭhaṃ pariharantī	4277	
PA_atk-s05_13a3:4277_2	vehāyasā ākāsena āgatāti.	4277	
PA_atk-s05_13a3:4278	Atha naṃ so “jānāmi te ahaṃ ākāsena āgatabhāvaṃ, evaṃ āgacchantī pana mayhaṃ bhakkhe nāsetvā āgatāsī”ti vatvā chaṭṭhaṃ gāthamāha –	427	
PA_atk-s05_13a3:4280	“Tañca disvāna āyantiṃ, antalikkhasmi eḷike;	428	
PA_atk-s05_13a3:4281	Migasaṅgho palāyittha, bhakkho me nāsito tayā”ti.	428	
PA_atk-s05_13a3:4282_0	Taṃ sutvā itarā maraṇabhayabhītā aññaṃ kāraṇaṃ āharituṃ asakkontī “mātula, mā evarūpaṃ	4282	
PA_atk-s05_13a3:4282_1	kakkhaḷakammaṃ kari, jīvitaṃ me dehī”ti vilapi. Itaropi naṃ vilapantiññeva khandhe	4282	
PA_atk-s05_13a3:4282_2	gahetvā māretvā khādi.	4282	
PA_atk-s05_13a3:4284	“Iccevaṃ vilapantiyā, eḷakiyā ruhagghaso;	428	
PA_atk-s05_13a3:4285	Galakaṃ anvāvamaddi, natthi duṭṭhe subhāsitaṃ.	428	
PA_atk-s05_13a3:4287	“Neva duṭṭhe nayo atthi, na dhammo na subhāsitaṃ;	428	
PA_atk-s05_13a3:4288	Nikkamaṃ duṭṭhe yuñjetha, so ca sabbhiṃ na rañjatī”ti. –	428	
PA_atk-s05_13a3:4289	Imā dve abhisambuddhagāthā –	428	
PA_atk-s05_13a3:4290_0	Tattha ruhagghasoti ruhirabhakkho lohitapāyī sāhasikadīpiko. Galakaṃ anvāvamaddīti	4290	
PA_atk-s05_13a3:4290_1	gīvaṃ maddi, ḍaṃsitvā phālesīti attho. Nayoti kāraṇaṃ. Dhammoti sabhāvo. Subhāsitanti	4290	
PA_atk-s05_13a3:4290_2	sukathitavacanaṃ, sabbametaṃ duṭṭhe natthīti attho. Nikkamaṃ duṭṭhe yuñjethāti bhikkhave,	4290	
PA_atk-s05_13a3:4290_3	duṭṭhapuggale parakkamameva yuñjeyya. So ca sabbhiṃ na rañjatīti so pana puggalo	4290	
PA_atk-s05_13a3:4290_4	sabbhiṃ sundaraṃ subhāsitaṃ na rañjati, na piyāyatīti attho. Tāpaso tesaṃ kiriyaṃ sabbaṃ addasa.	4290	
PA_atk-s05_13a3:4291	Satthā imaṃ dhammadesanaṃ āharitvā jātakaṃ samodhānesi – “tadā eḷikāva etarahi eḷikā ahosi, dīpikopi etarahi dīpikova, tāpaso pana ahameva ahosi”nti.	429	
PA_atk-s05_13a3:4292	Dīpijātakavaṇṇanā dasamā.	429	
PA_atk-s05_13a3:4293	Jātakuddānaṃ –	429	
PA_atk-s05_13a3:4294	Kaccānī aṭṭhasaddañca, sulasā ca sumaṅgalaṃ;	429	
PA_atk-s05_13a3:4295	Gaṅgamālañca cetiyaṃ, indriyañceva ādittaṃ;	429	
PA_atk-s05_13a3:4296	Aṭṭhānañceva dīpi ca, dasa aṭṭhanipātake.	429	
PA_atk-s05_13a3:4297	Aṭṭhakanipātavaṇṇanā niṭṭhitā.	429	
PA_atk-s05_13a3:4298	9. Navakanipāto	429	
PA_atk-s05_13a3:4300	[427] 1. Gijjhajātakavaṇṇanā	430	
PA_atk-s05_13a3:4301_0	Parisaṅkupatho nāmāti idaṃ satthā jetavane viharanto ekaṃ dubbacabhikkhuṃ ārabbha	4301	
PA_atk-s05_13a3:4301_1	kathesi. So kira eko kulaputto niyyānikasāsane pabbajitvāpi atthakāmehi ācariyupajjhāyehi	4301	
PA_atk-s05_13a3:4301_2	ceva sabrahmacārīhi ca “evaṃ te abhikkamitabbaṃ, evaṃ paṭikkamitabbaṃ, evaṃ ālokitabbaṃ,	4301	
PA_atk-s05_13a3:4301_3	evaṃ vilokitabbaṃ, evaṃ samiñjitabbaṃ, evaṃ pasāritabbaṃ, evaṃ nivāsetabbaṃ, evaṃ	4301	
PA_atk-s05_13a3:4301_4	pārupitabbaṃ, evaṃ patto gahetabbo, yāpanamattaṃ bhattaṃ gahetvā paccavekkhitvāva	4301	
PA_atk-s05_13a3:4301_5	paribhuñjitabbaṃ, indriyesu guttadvārena bhojane mattaññunā jāgariyamanuyuttena bhavitabbaṃ,	4301	
PA_atk-s05_13a3:4301_6	idaṃ āgantukavattaṃ nāma jānitabbaṃ, idaṃ gamikavattaṃ nāma, imāni cuddasa khandhakavattāni,	4301	
PA_atk-s05_13a3:4301_7	asīti mahāvattāni. Tattha te sammā vattitabbaṃ, ime terasa dhutaṅgaguṇā nāma, ete	4301	
PA_atk-s05_13a3:4301_8	samādāya vattitabba”nti ovadiyamāno dubbaco ahosi akkhamo appadakkhiṇaggāhī anusāsaniṃ.	4301	
PA_atk-s05_13a3:4301_9	“Ahaṃ tumhe na vadāmi, tumhe pana maṃ kasmā vadatha, ahameva attano atthaṃ vā anatthaṃ	4301	
PA_atk-s05_13a3:4301_10	vā jānissāmī”ti attānaṃ avacanīyaṃ akāsi. Athassa dubbacabhāvaṃ ñatvā bhikkhū dhammasabhāyaṃ	43011	
PA_atk-s05_13a3:4301_11	aguṇakathaṃ kathentā nisīdiṃsu. Satthā āgantvā “kāya nuttha, bhikkhave, etarahi kathāya	43011	
PA_atk-s05_13a3:4301_12	sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira	43011	
PA_atk-s05_13a3:4301_13	tvaṃ bhikkhu dubbacosī”ti pucchitvā “sacca”nti vutte “kasmā bhikkhu evarūpe niyyānikasāsane	43011	
PA_atk-s05_13a3:4301_14	pabbajitvā atthakāmānaṃ vacanaṃ na karosi, pubbepi tvaṃ paṇḍitānaṃ vacanaṃ akatvā	43011	
PA_atk-s05_13a3:4301_15	verambhavātamukhe cuṇṇavicuṇṇo jāto”ti vatvā atītaṃ āhari.	43011	
PA_atk-s05_13a3:4302_0	Atīte gijjhakūṭe pabbate bodhisatto gijjhayoniyaṃ nibbatti. Putto panassa supatto	4302	
PA_atk-s05_13a3:4302_1	nāma gijjharājā anekasahassagijjhaparivāro thāmasampanno ahosi. So mātāpitaro posesi,	4302	
PA_atk-s05_13a3:4302_2	thāmasampannattā pana atidūraṃ uppatati. Atha naṃ pitā “tāta, ettakaṃ nāma ṭhānaṃ	4302	
PA_atk-s05_13a3:4302_3	atikkamitvā na gantabba”nti ovadi. So “sādhū”ti vatvāpi ekadivasaṃ pana vuṭṭhe deve	4302	
PA_atk-s05_13a3:4302_4	gijjhehi saddhiṃ uppatitvā sese ohāya atibhūmiṃ gantvā verambhavātamukhaṃ patvā cuṇṇavicuṇṇabhāvaṃ	4302	
PA_atk-s05_13a3:4302_5	pāpuṇi. Satthā tamatthaṃ dassento abhisambuddho hutvā imā gāthā abhāsi –	4302	
PA_atk-s05_13a3:4304	“Parisaṅkupatho nāma, gijjhapantho sanantano;	430	
PA_atk-s05_13a3:4305	Tatrāsi mātāpitaro, gijjho posesi jiṇṇake;	430	
PA_atk-s05_13a3:4306	Tesaṃ ajagaramedaṃ, accahāsi bahuttaso.	430	
PA_atk-s05_13a3:4308	“Pitā ca puttaṃ avaca, jānaṃ uccaṃ papātinaṃ;	430	
PA_atk-s05_13a3:4309	Supattaṃ thāmasampannaṃ, tejassiṃ dūragāminaṃ.	430	
PA_atk-s05_13a3:4311	“Pariplavantaṃ pathaviṃ, yadā tāta vijānahi;	431	
PA_atk-s05_13a3:4312	Sāgarena parikkhittaṃ, cakkaṃva parimaṇḍalaṃ;	431	
PA_atk-s05_13a3:4313	Tato tāta nivattassu, māssu etto paraṃ gami.	431	
PA_atk-s05_13a3:4315	“Udapattosi vegena, balī pakkhī dijuttamo;	431	
PA_atk-s05_13a3:4316	Olokayanto vakkaṅgo, pabbatāni vanāni ca.	431	
PA_atk-s05_13a3:4318	“Addassa pathaviṃ gijjho, yathāsāsi pitussutaṃ;	431	
PA_atk-s05_13a3:4319	Sāgarena parikkhittaṃ, cakkaṃva parimaṇḍalaṃ.	431	
PA_atk-s05_13a3:4321	“Tañca so samatikkamma, paramevaccavattatha;	432	
PA_atk-s05_13a3:4322	Tañca vātasikhā tikkhā, accahāsi baliṃ dijaṃ.	432	
PA_atk-s05_13a3:4324	“Nāsakkhātigato poso, punadeva nivattituṃ;	432	
PA_atk-s05_13a3:4325	Dijo byasanamāpādi, verambhānaṃ vasaṃ gato.	432	
PA_atk-s05_13a3:4327	“Tassa puttā ca dārā ca, ye caññe anujīvino;	432	
PA_atk-s05_13a3:4328	Sabbe byasanamāpāduṃ, anovādakare dije.	432	
PA_atk-s05_13a3:4330	“Evampi idha vuḍḍhānaṃ, yo vākyaṃ nāvabujjhati;	433	
PA_atk-s05_13a3:4331	Atisīmacaro ditto, gijjhovātītasāsano;	433	
PA_atk-s05_13a3:4332	Sa ve byasanaṃ pappoti, akatvā vuḍḍhasāsana”nti.	433	
PA_atk-s05_13a3:4333_0	Tattha parisaṅkupathoti saṅkupatho. Manussā hiraññasuvaṇṇatthāya gacchantā tasmiṃ	4333	
PA_atk-s05_13a3:4333_1	padese khāṇuke koṭṭetvā tesu rajjuyo bandhitvā gacchanti, tena so gijjhapabbate jaṅghamaggo	4333	
PA_atk-s05_13a3:4333_2	“saṅkupatho”ti vuccati. Gijjhapanthoti gijjhapabbatamatthake mahāmaggo. Sanantanoti	4333	
PA_atk-s05_13a3:4333_3	porāṇo. Tatrāsīti tasmiṃ gijjhapabbatamatthake saṅkupathe eko gijjho āsi, so jiṇṇake	4333	
PA_atk-s05_13a3:4333_4	mātāpitaro posesi. Ajagaramedanti ajagarānaṃ medaṃ. Accahāsīti ativiya āhari. Bahuttasoti	4333	
PA_atk-s05_13a3:4333_5	bahuso. Jānaṃ uccaṃ papātinanti “putto te atiuccaṃ ṭhānaṃ laṅghatī”ti sutvā “ucce	4333	
PA_atk-s05_13a3:4333_6	papātī aya”nti jānanto. Tejassinti purisatejasampannaṃ. Dūragāminanti teneva tejena	4333	
PA_atk-s05_13a3:4333_7	dūragāmiṃ. Pariplavantanti uppalapattaṃ viya udake uplavamānaṃ. Vijānahīti vijānāsi.	4333	
PA_atk-s05_13a3:4333_8	Cakkaṃva parimaṇḍalanti yasmiṃ te padese ṭhitassa samuddena paricchinno jambudīpo	4333	
PA_atk-s05_13a3:4333_9	cakkamaṇḍalaṃva paññāyati, tato tāta nivattāhīti ovadanto evamāha.	4333	
PA_atk-s05_13a3:4334_0	Udapattosīti pitu ovādaṃ akatvā ekadivasaṃ gijjhehi saddhiṃ uppatito te ohāya pitarā	4334	
PA_atk-s05_13a3:4334_1	kathitaṭṭhānaṃ agamāsi. Olokayantoti taṃ ṭhānaṃ patvā heṭṭhā olokento. Vakkaṅgoti	4334	
PA_atk-s05_13a3:4334_2	vaṅkagīvo. Yathāsāsi pitussutanti yathāssa pitu santikā sutaṃ āsi, tatheva addasa,	4334	
PA_atk-s05_13a3:4334_3	“yathāssāsī”tipi pāṭho. Paramevaccavattathāti pitarā akkhātaṭṭhānato paraṃ ativattova.	4334	
PA_atk-s05_13a3:4334_4	Tañca vātasikhā tikkhāti taṃ anovādakaṃ balimpi samānaṃ dijaṃ tikhiṇaverambhavātasikhā	4334	
PA_atk-s05_13a3:4334_5	accahāsi atihari, cuṇṇavicuṇṇaṃ akāsi. Nāsakkhātigatoti nāsakkhi atigato. Posoti	4334	
PA_atk-s05_13a3:4334_6	satto. Anovādakareti tasmiṃ dije paṇḍitānaṃ ovādaṃ akaronte sabbepi te mahādukkhaṃ	4334	
PA_atk-s05_13a3:4334_7	pāpuṇiṃsu. Akatvā vuḍḍhasāsananti vuḍḍhānaṃ hitakāmānaṃ vacanaṃ akatvā evameva byasanaṃ	4334	
PA_atk-s05_13a3:4334_8	mahādukkhaṃ pāpuṇāti. Tasmā tvaṃ bhikkhu mā gijjhasadiso bhava, atthakāmānaṃ vacanaṃ	4334	
PA_atk-s05_13a3:4334_9	karohīti. So satthārā evaṃ ovadito tato paṭṭhāya suvaco ahosi.	4334	
PA_atk-s05_13a3:4335	Satthā imaṃ dhammadesanaṃ āharitvā jātakaṃ samodhānesi – “tadā dubbacagijjho etarahi dubbacabhikkhu ahosi, gijjhapitā pana ahameva ahosi”nti.	433	
PA_atk-s05_13a3:4336	Gijjhajātakavaṇṇanā paṭhamā.	433	
PA_atk-s05_13a3:4338	[428] 2. Kosambiyajātakavaṇṇanā	433	
PA_atk-s05_13a3:4339_0	Puthusaddoti idaṃ satthā kosambiṃ nissāya ghositārāme viharanto kosambiyaṃ bhaṇḍanakārake	4339	
PA_atk-s05_13a3:4339_1	bhikkhū ārabbha kathesi. Vatthu kosambakakkhandhake āgatameva, ayaṃ panettha saṅkhepo.	4339	
PA_atk-s05_13a3:4339_2	Tadā kira dve bhikkhū ekasmiṃ āvāse vasiṃsu vinayadharo ca suttantiko ca. Tesu suttantiko	4339	
PA_atk-s05_13a3:4339_3	ekadivasaṃ sarīravalañjaṃ katvā udakakoṭṭhake ācamanaudakāvasesaṃ bhājane ṭhapetvā	4339	
PA_atk-s05_13a3:4339_4	nikkhami. Pacchā vinayadharo tattha paviṭṭho taṃ udakaṃ disvā nikkhamitvā itaraṃ	4339	
PA_atk-s05_13a3:4339_5	pucchi “āvuso, tayā udakaṃ ṭhapita”nti. “Āmāvuso”ti. “Kiṃ panettha āpattibhāvaṃ na	4339	
PA_atk-s05_13a3:4339_6	jānāsī”ti? “Āmāvuso na jānāmī”ti. “Hoti, āvuso, ettha āpattī”ti? “Tena hi paṭikarissāmi	4339	
PA_atk-s05_13a3:4339_7	na”nti. “Sace pana te, āvuso, asañcicca asatiyā kataṃ, natthi āpattī”ti. So tassā	4339	
PA_atk-s05_13a3:4339_8	āpattiyā anāpattidiṭṭhi ahosi. Vinayadharopi attano nissitakānaṃ “ayaṃ suttantiko	4339	
PA_atk-s05_13a3:4339_9	āpattiṃ āpajjamānopi na jānātī”ti ārocesi. Te tassa nissitake disvā “tumhākaṃ upajjhāyo	4339	
PA_atk-s05_13a3:4339_10	āpattiṃ āpajjitvāpi āpattibhāvaṃ na jānātī”ti āhaṃsu. Te gantvā attano upajjhāyassa	43391	
PA_atk-s05_13a3:4339_11	ārocesuṃ. So evamāha – “ayaṃ vinayadharo pubbe ‘anāpattī’ti vatvā idāni ‘āpattī’ti	43391	
PA_atk-s05_13a3:4339_12	vadati, musāvādī eso”ti. Te gantvā “tumhākaṃ upajjhāyo musāvādī”ti evaṃ aññamaññaṃ	43391	
PA_atk-s05_13a3:4339_13	kalahaṃ vaḍḍhayiṃsu. Tato vinayadharo okāsaṃ labhitvā tassa āpattiyā adassanena ukkhepanīyakammaṃ	43391	
PA_atk-s05_13a3:4339_14	akāsi. Tato paṭṭhāya tesaṃ paccayadāyakā upāsakāpi dve koṭṭhāsā ahesuṃ. Ovādapaṭiggāhikā	43391	
PA_atk-s05_13a3:4339_15	bhikkhuniyopi ārakkhadevatāpi dve koṭṭhāsā ahesuṃ. Tāsaṃ sandiṭṭhasambhattā ākāsaṭṭhadevatāpi	43391	
PA_atk-s05_13a3:4339_16	yāva brahmalokā sabbe puthujjanā dve pakkhā ahesuṃ. Yāva akaniṭṭhabhavanā pana idaṃ kolāhalaṃ agamāsi.	43391	
PA_atk-s05_13a3:4340_0	Atheko bhikkhu tathāgataṃ upasaṅkamitvā ukkhepakānaṃ “dhammikeneva kammena ayaṃ ukkhitto,	4340	
PA_atk-s05_13a3:4340_1	ukkhittānuvattakānaṃ adhammikena kammena ukkhitto”ti laddhiṃ, ukkhepakehi vāriyamānānampi	4340	
PA_atk-s05_13a3:4340_2	tesaṃ taṃ anuparivāretvā caraṇabhāvañca satthu ārocesi. Bhagavā “samaggā kira hontū”ti	4340	
PA_atk-s05_13a3:4340_3	dve vāre pesetvā “na icchanti bhante samaggā bhavitu”nti sutvā tatiyavāre “bhinno	4340	
PA_atk-s05_13a3:4340_4	bhikkhusaṅgho”ti tesaṃ santikaṃ gantvā ukkhepakānaṃ ukkhepane, itaresañca asañcicca	4340	
PA_atk-s05_13a3:4340_5	āpattiyā adassane ādīnavaṃ vatvā pakkāmi. Puna tesaṃ tattheva ekasīmāyaṃ uposathādīni	4340	
PA_atk-s05_13a3:4340_6	kāretvā bhattaggādīsu bhaṇḍanajātānaṃ “āsanantarikāya nisīditabba”nti bhattagge vattaṃ	4340	
PA_atk-s05_13a3:4340_7	paññāpetvā “idānipi bhaṇḍanajātā viharantī”ti sutvā tattha gantvā “alaṃ, bhikkhave,	4340	
PA_atk-s05_13a3:4340_8	mā bhaṇḍana”ntiādīni vatvā aññatarena bhikkhunā dhammavādinā bhagavato vihesaṃ anicchantena	4340	
PA_atk-s05_13a3:4340_9	“āgametu, bhante, bhagavā dhammasāmi, appossukko bhante, bhagavā diṭṭhadhammasukhavihāraṃ	4340	
PA_atk-s05_13a3:4340_10	anuyutto viharatu, mayaṃ tena bhaṇḍanena kalahena viggahena vivādena paññāyissāmā”ti vutte –	43401	
PA_atk-s05_13a3:4341_0	Bhūtapubbaṃ, bhikkhave, bārāṇasiyaṃ brahmadatto nāma kāsirājā ahosīti brahmadattena	4341	
PA_atk-s05_13a3:4341_1	dīghītissa kosalarañño rajjaṃ acchanditvā aññātakavesena vasantassa māritabhāvañceva	4341	
PA_atk-s05_13a3:4341_2	dīghāvukumārena attano jīvite dinne tato paṭṭhāya tesaṃ samaggabhāvañca kathetvā	4341	
PA_atk-s05_13a3:4341_3	“tesañhi nāma, bhikkhave, rājūnaṃ ādinnadaṇḍānaṃ ādinnasatthānaṃ evarūpaṃ khantisoraccaṃ	4341	
PA_atk-s05_13a3:4341_4	bhavissati. Idha kho taṃ, bhikkhave, sobhetha, yaṃ tumhe evaṃ svākkhāte dhammavinaye	4341	
PA_atk-s05_13a3:4341_5	pabbajitā samānā khamā ca bhaveyyātha soratā cā”ti ovaditvā dutiyampi tatiyampi “alaṃ,	4341	
PA_atk-s05_13a3:4341_6	bhikkhave, mā bhaṇḍana”nti vāretvā anoramante disvā “pariyādiṇṇarūpā kho ime moghapurisā,	4341	
PA_atk-s05_13a3:4341_7	na yime sukarā saññāpetu”nti pakkamitvā punadivase piṇḍapātapaṭikkanto gandhakuṭiyā	4341	
PA_atk-s05_13a3:4341_8	thokaṃ vissamitvā senāsanaṃ saṃsāmetvā attano pattacīvaramādāya saṅghamajjhe ākāse	4341	
PA_atk-s05_13a3:4341_9	ṭhatvā imā gāthā abhāsi –	4341	
PA_atk-s05_13a3:4343	“Puthusaddo samajano, na bālo koci maññatha;	434	
PA_atk-s05_13a3:4344	Saṅghasmiṃ bhijjamānasmiṃ, nāññaṃ bhiyyo amaññaruṃ.	434	
PA_atk-s05_13a3:4346	“Parimuṭṭhā paṇḍitābhāsā, vācāgocarabhāṇino;	434	
PA_atk-s05_13a3:4347	Yāvicchanti mukhāyāmaṃ, yena nītā na taṃ vidū.	434	
PA_atk-s05_13a3:4349	“Akkocchi maṃ avadhi maṃ, ajini maṃ ahāsi me;	434	
PA_atk-s05_13a3:4350	Ye ca taṃ upanayhanti, veraṃ tesaṃ na sammati.	435	
PA_atk-s05_13a3:4352	“Akkocchi maṃ avadhi maṃ, ajini maṃ ahāsi me;	435	
PA_atk-s05_13a3:4353	Ye ca taṃ nupanayhanti, veraṃ tesūpasammati.	435	
PA_atk-s05_13a3:4355	“Na hi verena verāni, sammantīdha kudācanaṃ;	435	
PA_atk-s05_13a3:4356	Averena ca sammanti, esa dhammo sanantano.	435	
PA_atk-s05_13a3:4358	“Pare ca na vijānanti, mayamettha yamāmase;	435	
PA_atk-s05_13a3:4359	Ye ca tattha vijānanti, tato sammanti medhagā.	435	
PA_atk-s05_13a3:4361	“Aṭṭhicchinnā pāṇaharā, gavāssadhanahārino;	436	
PA_atk-s05_13a3:4362	Raṭṭhaṃ vilumpamānānaṃ, tesampi hoti saṅgati;	436	
PA_atk-s05_13a3:4363	Kasmā tumhāka no siyā.	436	
PA_atk-s05_13a3:4365	“Sace labhetha nipakaṃ sahāyaṃ, saddhiṃcaraṃ sādhuvihāridhīraṃ;	436	
PA_atk-s05_13a3:4366	Abhibhuyya sabbāni parissayāni, careyya tenattamano satīmā.	436	
PA_atk-s05_13a3:4368	“No ce labhetha nipakaṃ sahāyaṃ, saddhiṃcaraṃ sādhuvihāridhīraṃ;	436	
PA_atk-s05_13a3:4369	Rājāva raṭṭhaṃ vijitaṃ pahāya, eko care mātaṅgaraññeva nāgo.	436	
PA_atk-s05_13a3:4371	“Ekassa caritaṃ seyyo, natthi bāle sahāyatā;	437	
PA_atk-s05_13a3:4372	Eko care na pāpāni kayirā, appossukko mātaṅgaraññeva nāgo”ti.	437	
PA_atk-s05_13a3:4373_0	Tattha puthu mahāsaddo assāti puthusaddo. Samajanoti samāno ekasadiso jano, sabbovāyaṃ	4373	
PA_atk-s05_13a3:4373_1	bhaṇḍanakārakajano samantato saddanicchāraṇena puthusaddo ceva sadiso cāti vuttaṃ	4373	
PA_atk-s05_13a3:4373_2	hoti. Na bālo koci maññathāti tattha koci ekopi “ahaṃ bālo”ti na maññittha, sabbe	4373	
PA_atk-s05_13a3:4373_3	paṇḍitamānino, sabbovāyaṃ bhaṇḍanakārako janoyeva. Nāññaṃ bhiyyo amaññarunti koci	4373	
PA_atk-s05_13a3:4373_4	ekopi “ahaṃ bālo”ti na maññittha, bhiyyo ca saṅghasmiṃ bhijjamāne aññampi ekaṃ “mayhaṃ	4373	
PA_atk-s05_13a3:4373_5	kāraṇā saṅgho bhijjatī”ti idaṃ kāraṇaṃ na maññitthāti attho.	4373	
PA_atk-s05_13a3:4374_0	Parimuṭṭhāti muṭṭhassatino. Paṇḍitābhāsāti attano paṇḍitamānena paṇḍitasadisā. Vācāgocarabhāṇinoti	4374	
PA_atk-s05_13a3:4374_1	rā-kārassa rassādeso kato, vācāgocarā ca na satipaṭṭhānādiariyadhammagocarā, bhāṇino	4374	
PA_atk-s05_13a3:4374_2	ca. Kathaṃ bhāṇino? Yāvicchanti mukhāyāmanti, yāva mukhaṃ pasāretuṃ icchanti, tāva	4374	
PA_atk-s05_13a3:4374_3	pasāretvā aggapādehi ṭhatvā bhāṇino, ekopi saṅghagāravena mukhasaṅkocanaṃ na karotīti	4374	
PA_atk-s05_13a3:4374_4	attho. Yena nītāti yena bhaṇḍanena imaṃ nillajjabhāvaṃ nītā. Na taṃ vidūti evaṃ “ādīnavaṃ	4374	
PA_atk-s05_13a3:4374_5	ida”nti taṃ na jānanti.	4374	
PA_atk-s05_13a3:4375_0	Ye ca taṃ upanayhantīti taṃ “akkocchi ma”ntiādikaṃ ākāraṃ ye upanayhanti. Sanantanoti	4375	
PA_atk-s05_13a3:4375_1	porāṇo. Pareti paṇḍite ṭhapetvā tato aññe bhaṇḍanakārakā pare nāma. Te ettha saṅghamajjhe	4375	
PA_atk-s05_13a3:4375_2	kolāhalaṃ karontā “mayaṃ yamāmase upayamāma nassāma, satataṃ samitaṃ maccusantikaṃ	4375	
PA_atk-s05_13a3:4375_3	gacchāmā”ti na jānanti. Ye ca tattha vijānantīti ye tattha paṇḍitā “mayaṃ maccusamīpaṃ	4375	
PA_atk-s05_13a3:4375_4	gacchāmā”ti vijānanti. Tato sammanti medhagāti bhikkhave, evañhi te jānantā yonisomanasikāraṃ	4375	
PA_atk-s05_13a3:4375_5	uppādetvā medhagānaṃ kalahānaṃ vūpasamāya paṭipajjanti.	4375	
PA_atk-s05_13a3:4376_0	Aṭṭhicchinnāti ayaṃ gāthā brahmadattañca dīghāvukumārañca sandhāya vuttā. Tesampi	4376	
PA_atk-s05_13a3:4376_1	hoti saṅgati. Kasmā tumhākaṃ na hoti? Yesaṃ vo neva mātāpitūnaṃ aṭṭhīni chinnāni,	4376	
PA_atk-s05_13a3:4376_2	na pāṇā haṭā, na gavāssadhanāni haṭāni. Idaṃ vuttaṃ hoti – bhikkhave, tesañhi nāma	4376	
PA_atk-s05_13a3:4376_3	ādinnadaṇḍānaṃ ādinnasatthānaṃ rājūnaṃ evarūpā saṅgati samāgamo āvāhavivāhasambandhaṃ	4376	
PA_atk-s05_13a3:4376_4	katvā ekato pānabhojanaṃ hoti, tumhe evarūpe sāsane pabbajitvā attano veramattampi	4376	
PA_atk-s05_13a3:4376_5	jahituṃ na sakkotha, ko tumhākaṃ bhikkhubhāvoti.	4376	
PA_atk-s05_13a3:4377_0	Sace labhethātiādigāthāyo paṇḍitasahāyassa ca bālasahāyassa ca vaṇṇāvaṇṇadīpanatthaṃ	4377	
PA_atk-s05_13a3:4377_1	vuttā. Abhibhuyya sabbāni parissayānīti sabbe pākaṭaparissaye ca paṭicchannaparissaye	4377	
PA_atk-s05_13a3:4377_2	ca abhibhavitvā tena saddhiṃ attamano satimā careyya. Rājāva raṭṭhaṃ vijitaṃ pahāyāti	4377	
PA_atk-s05_13a3:4377_3	yathā attano vijitaṃ raṭṭhaṃ mahājanakarājā ca arindamarājā ca pahāya ekakova cariṃsu,	4377	
PA_atk-s05_13a3:4377_4	evaṃ careyyāti attho. Mātaṅgaraññeva nāgoti mātaṅgo araññe nāgova. Mātaṅgoti hatthī	4377	
PA_atk-s05_13a3:4377_5	vuccati, nāgoti mahantādhivacanametaṃ. Yathā hi mātuposako mātaṅganāgo araññe ekako	4377	
PA_atk-s05_13a3:4377_6	cari, na ca pāpāni akāsi, yathā ca sīlavahatthināgo. Yathā ca pālileyyako, evaṃ eko	4377	
PA_atk-s05_13a3:4377_7	care, na ca pāpāni kayirāti vuttaṃ hoti.	4377	
PA_atk-s05_13a3:4378_0	Satthā evaṃ kathetvāpi te bhikkhū samagge kātuṃ asakkonto bālakaloṇakagāmaṃ gantvā	4378	
PA_atk-s05_13a3:4378_1	bhaguttherassa ekībhāve ānisaṃsaṃ kathetvā tato tiṇṇaṃ kulaputtānaṃ vasanaṭṭhānaṃ	4378	
PA_atk-s05_13a3:4378_2	gantvā tesaṃ sāmaggivāse ānisaṃsaṃ kathetvā tato pālileyyakavanasaṇḍaṃ gantvā tattha	4378	
PA_atk-s05_13a3:4378_3	temāsaṃ vasitvā puna kosambiṃ agantvā sāvatthimeva agamāsi. Kosambivāsinopi upāsakā	4378	
PA_atk-s05_13a3:4378_4	“ime kho ayyā, kosambakā bhikkhū bahuno amhākaṃ anatthassa kārakā, imehi ubbāḷho	4378	
PA_atk-s05_13a3:4378_5	bhagavā pakkanto, imesaṃ neva abhivādanādīni karissāma, na upagatānaṃ piṇḍapātaṃ	4378	
PA_atk-s05_13a3:4378_6	dassāma, evaṃ ime pakkamissanti vā veraṃ viramissanti vā bhagavantaṃ vā pasādessantī”ti	4378	
PA_atk-s05_13a3:4378_7	sammantayitvā tatheva akaṃsu. Te tena daṇḍakammena pīḷitā sāvatthiṃ gantvā bhagavantaṃ khamāpesuṃ.	4378	
PA_atk-s05_13a3:4379	Satthā imaṃ dhammadesanaṃ āharitvā jātakaṃ samodhānesi – “pitā suddhodanamahārājā ahosi, mātā mahāmāyā, dīghāvukumāro pana ahameva ahosi”nti.	437	
PA_atk-s05_13a3:4380	Kosambiyajātakavaṇṇanā dutiyā.	438	
PA_atk-s05_13a3:4382	[429] 3. Mahāsuvajātakavaṇṇanā	438	
PA_atk-s05_13a3:4383_0	Dumo yadā hotīti idaṃ satthā jetavane viharanto aññataraṃ bhikkhuṃ ārabbha kathesi.	4383	
PA_atk-s05_13a3:4383_1	So kira satthu santike kammaṭṭhānaṃ gahetvā kosalajanapade aññataraṃ paccantagāmaṃ	4383	
PA_atk-s05_13a3:4383_2	upanissāya araññe vihāsi. Manussā tassa rattiṭṭhānadivāṭṭhānāni sampādetvā gamanāgamanasampanne	4383	
PA_atk-s05_13a3:4383_3	ṭhāne senāsanaṃ katvā sakkaccaṃ upaṭṭhahiṃsu. Tassa vassūpagatassa paṭhamamāseyeva	4383	
PA_atk-s05_13a3:4383_4	so gāmo jhāyi, manussānaṃ bījamattampi avasiṭṭhaṃ nāhosi. Te tassa paṇītaṃ piṇḍapātaṃ	4383	
PA_atk-s05_13a3:4383_5	dātuṃ nāsakkhiṃsu. So sappāyasenāsanepi piṇḍapātena kilamanto maggaṃ vā phalaṃ vā	4383	
PA_atk-s05_13a3:4383_6	nibbattetuṃ nāsakkhi. Atha naṃ temāsaccayena satthāraṃ vandituṃ āgataṃ satthā paṭisanthāraṃ	4383	
PA_atk-s05_13a3:4383_7	katvā “kacci bhikkhu piṇḍapātena na kilamantosi, senāsanasappāyañca ahosī”ti pucchi.	4383	
PA_atk-s05_13a3:4383_8	So tamatthaṃ ārocesi. Satthā “tassa senāsanaṃ sappāya”nti ñatvā “bhikkhu samaṇena	4383	
PA_atk-s05_13a3:4383_9	nāma senāsanasappāye sati loluppacāraṃ pahāya kiñcideva yathāladdhaṃ paribhuñjitvā	4383	
PA_atk-s05_13a3:4383_10	santuṭṭhena samaṇadhammaṃ kātuṃ vaṭṭati. Porāṇakapaṇḍitā tiracchānayoniyaṃ nibbattitvā	43831	
PA_atk-s05_13a3:4383_11	attano nivāsasukkharukkhe cuṇṇaṃ khādantāpi loluppacāraṃ pahāya santuṭṭhā mittadhammaṃ	43831	
PA_atk-s05_13a3:4383_12	abhinditvā aññattha na gamiṃsu, tvaṃ pana kasmā ‘piṇḍapāto paritto lūkho’ti sappāyasenāsanaṃ	43831	
PA_atk-s05_13a3:4383_13	pariccajī”ti vatvā tena yācito atītaṃ āhari.	43831	
PA_atk-s05_13a3:4384_0	Atīte himavante gaṅgātīre ekasmiṃ udumbaravane anekasatasahassā sukā vasiṃsu. Tatra	4384	
PA_atk-s05_13a3:4384_1	eko suvarājā attano nivāsarukkhassa phalesu khīṇesu yadeva avasiṭṭhaṃ hoti aṅkuro	4384	
PA_atk-s05_13a3:4384_2	vā pattaṃ vā taco vā papaṭikā vā, taṃ khāditvā gaṅgāya pānīyaṃ pivitvā paramappicchasantuṭṭho	4384	
PA_atk-s05_13a3:4384_3	hutvā aññattha na gacchati. Tassa appicchasantuṭṭhabhāvaguṇena sakkassa bhavanaṃ	4384	
PA_atk-s05_13a3:4384_4	kampi. Sakko āvajjamāno taṃ disvā tassa vīmaṃsanatthaṃ attano ānubhāvena taṃ rukkhaṃ	4384	
PA_atk-s05_13a3:4384_5	sukkhāpesi. Rukkho khāṇukamatto hutvā chiddāvachiddo vāte paharante ākoṭiyamāno viya	4384	
PA_atk-s05_13a3:4384_6	aṭṭhāsi. Tassa chiddehi cuṇṇāni nikkhamanti. Suvarājā tāni cuṇṇāni khāditvā gaṅgāya	4384	
PA_atk-s05_13a3:4384_7	pānīyaṃ pivitvā aññattha agantvā vātātapaṃ agaṇetvā udumbarakhāṇuke nisīdi. Sakko	4384	
PA_atk-s05_13a3:4384_8	tassa paramappicchabhāvaṃ ñatvā “mittadhammaguṇaṃ kathāpetvā varamassa datvā udumbaraṃ	4384	
PA_atk-s05_13a3:4384_9	amataphalaṃ karitvā āgamissāmī”ti eko haṃsarājā hutvā sujaṃ asurakaññaṃ purato katvā	4384	
PA_atk-s05_13a3:4384_10	taṃ udumbaravanaṃ gantvā avidūre ekarukkhassa sākhāya nisīditvā tena saddhiṃ kathaṃ	43841	
PA_atk-s05_13a3:4384_11	samuṭṭhāpento paṭhamaṃ gāthamāha –	43841	
PA_atk-s05_13a3:4386	“Dumo yadā hoti phalūpapanno, bhuñjanti naṃ vihaṅgamā sampatantā;	438	
PA_atk-s05_13a3:4387	Khīṇanti ñatvāna dumaṃ phalaccaye, disodisaṃ yanti tato vihaṅgamā”ti.	438	
PA_atk-s05_13a3:4388_0	Tassattho – suvarāja, rukkho nāma yadā phalasampanno hoti, tadā taṃ sākhato sākhaṃ	4388	
PA_atk-s05_13a3:4388_1	sampatantāva vihaṅgamā bhuñjanti, taṃ pana khīṇaṃ ñatvā phalānaṃ accayena tato rukkhato	4388	
PA_atk-s05_13a3:4388_2	disodisaṃ vihaṅgamā gacchantīti.	4388	
PA_atk-s05_13a3:4389	Evañca pana vatvā tato naṃ uyyojetuṃ dutiyaṃ gāthamāha –	438	
PA_atk-s05_13a3:4391	“Cara cārikaṃ lohitatuṇḍa mā mari, kiṃ tvaṃ suva sukkhadumamhi jhāyasi;	439	
PA_atk-s05_13a3:4392	Tadiṅgha maṃ brūhi vasantasannibha, kasmā suva sukkhadumaṃ na riñcasī”ti.	439	
PA_atk-s05_13a3:4393_0	Tattha jhāyasīti kiṃkāraṇā sukkhakhāṇumatthake jhāyanto pajjhāyanto tiṭṭhasi. Iṅghāti	4393	
PA_atk-s05_13a3:4393_1	codanatthe nipāto. Vasantasannibhāti vasantakāle vanasaṇḍo suvagaṇasamokiṇṇo viya	4393	
PA_atk-s05_13a3:4393_2	nīlobhāso hoti, tena taṃ “vasantasannibhā”ti ālapati. Na riñcasīti na chaḍḍesi.	4393	
PA_atk-s05_13a3:4394	Atha naṃ suvarājā “ahaṃ haṃsa attano kataññukataveditāya imaṃ rukkhaṃ na jahāmī”ti vatvā dve gāthā abhāsi –	439	
PA_atk-s05_13a3:4396	“Ye ve sakhīnaṃ sakhāro bhavanti, pāṇaccaye dukkhasukhesu haṃsa;	439	
PA_atk-s05_13a3:4397	Khīṇaṃ akhīṇampi na taṃ jahanti, santo sataṃ dhammamanussarantā.	439	
PA_atk-s05_13a3:4399	“Sohaṃ sataṃ aññatarosmi haṃsa, ñātī ca me hoti sakhā ca rukkho;	439	
PA_atk-s05_13a3:4400	Taṃ nussahe jīvikattho pahātuṃ, khīṇanti ñatvāna na hesa dhammo”ti.	440	
PA_atk-s05_13a3:4401_0	Tattha ye ve sakhīnaṃ sakhāro bhavantīti ye sahāyānaṃ sahāyā honti. Khīṇaṃ akhīṇampīti	4401	
PA_atk-s05_13a3:4401_1	paṇḍitā nāma attano sahāyaṃ bhogaparikkhayena khīṇampi akhīṇampi na jahanti. Sataṃ	4401	
PA_atk-s05_13a3:4401_2	dhammamanussarantāti paṇḍitānaṃ paveṇiṃ anussaramānā. Ñātī ca meti haṃsarāja, ayaṃ	4401	
PA_atk-s05_13a3:4401_3	rukkho sampiyāyanatthena mayhaṃ ñāti ca samāciṇṇacaraṇatāya sakhā ca. Jīvikatthoti	4401	
PA_atk-s05_13a3:4401_4	tamahaṃ jīvikāya atthiko hutvā pahātuṃ na sakkomi.	4401	
PA_atk-s05_13a3:4402	Sakko tassa vacanaṃ sutvā tuṭṭho pasaṃsitvā varaṃ dātukāmo dve gāthā abhāsi –	440	
PA_atk-s05_13a3:4404	“Sādhu sakkhi kataṃ hoti, metti saṃsati santhavo;	440	
PA_atk-s05_13a3:4405	Sacetaṃ dhammaṃ rocesi, pāsaṃsosi vijānataṃ.	440	
PA_atk-s05_13a3:4407	“So te suva varaṃ dammi, pattayāna vihaṅgama;	440	
PA_atk-s05_13a3:4408	Varaṃ varassu vakkaṅga, yaṃ kiñci manasicchasī”ti.	440	
PA_atk-s05_13a3:4409_0	Tattha sādhūti sampahaṃsanaṃ. Sakkhi kataṃ hoti, metti saṃsati santhavoti sakhibhāvo	4409	
PA_atk-s05_13a3:4409_1	ca metti ca parisamajjhe santhavo cāti tayā mittaṃ kataṃ sādhu hoti laddhakaṃ bhaddakameva.	4409	
PA_atk-s05_13a3:4409_2	Sacetaṃ dhammanti sace etaṃ mittadhammaṃ. Vijānatanti evaṃ sante viññūnaṃ pasaṃsitabbayuttakosīti	4409	
PA_atk-s05_13a3:4409_3	attho. So teti so ahaṃ tuyhaṃ. Varassūti icchassu. Yaṃ kiñci manasicchasīti yaṃ kiñci	4409	
PA_atk-s05_13a3:4409_4	manasā icchasi, sabbaṃ taṃ varaṃ dadāmi teti.	4409	
PA_atk-s05_13a3:4410	Taṃ sutvā suvarājā varaṃ gaṇhanto sattamaṃ gāthamāha –	441	
PA_atk-s05_13a3:4412	“Varañca me haṃsa bhavaṃ dadeyya, ayañca rukkho punarāyuṃ labhetha;	441	
PA_atk-s05_13a3:4413	So sākhavā phalimā saṃvirūḷho, madhutthiko tiṭṭhatu sobhamāno”ti.	441	
PA_atk-s05_13a3:4414_0	Tattha sākhavāti sākhasampanno. Phalimāti phalena upeto. Saṃvirūḷhoti samantato virūḷhapatto	4414	
PA_atk-s05_13a3:4414_1	taruṇapattasampanno hutvā. Madhutthikoti saṃvijjamānamadhuraphalesu pakkhittamadhu	4414	
PA_atk-s05_13a3:4414_2	viya madhuraphalo hutvāti attho.	4414	
PA_atk-s05_13a3:4415	Athassa sakko varaṃ dadamāno aṭṭhamaṃ gāthamāha –	441	
PA_atk-s05_13a3:4417	“Taṃ passa samma phalimaṃ uḷāraṃ, sahāva te hotu udumbarena;	441	
PA_atk-s05_13a3:4418	So sākhavā phalimā saṃvirūḷho, madhutthiko tiṭṭhatu sobhamāno”ti.	441	
PA_atk-s05_13a3:4419	Tattha sahāva te hotu udumbarenāti tava udumbarena saddhiṃ saha ekatova vāso hotu.	441	
PA_atk-s05_13a3:4420_0	Evañca pana vatvā sakko taṃ attabhāvaṃ vijahitvā attano ca sujāya ca ānubhāvaṃ dassetvā	4420	
PA_atk-s05_13a3:4420_1	gaṅgāto hatthena udakaṃ gahetvā udumbarakhāṇukaṃ pahari. Tāvadeva sākhāviṭapasacchanno	4420	
PA_atk-s05_13a3:4420_2	madhuraphalo rukkho uṭṭhahitvā muṇḍamaṇipabbato viya vilāsasampanno aṭṭhāsi. Suvarājā	4420	
PA_atk-s05_13a3:4420_3	taṃ disvā somanassappatto sakkassa thutiṃ karonto navamaṃ gāthamāha –	4420	
PA_atk-s05_13a3:4422	“Evaṃ sakka sukhī hohi, saha sabbehi ñātibhi;	442	
PA_atk-s05_13a3:4423	Yathāhamajja sukhito, disvāna saphalaṃ duma”nti.	442	
PA_atk-s05_13a3:4424	Sakkopi tassa varaṃ datvā udumbaraṃ amataphalaṃ katvā saddhiṃ sujāya attano ṭhānameva gato. Tamatthaṃ dīpayamānā osāne abhisambuddhagāthā ṭhapitā –	442	
PA_atk-s05_13a3:4426	“Suvassa ca varaṃ datvā, katvāna saphalaṃ dumaṃ;	442	
PA_atk-s05_13a3:4427	Pakkāmi saha bhariyāya, devānaṃ nandanaṃ vana”nti.	442	
PA_atk-s05_13a3:4428_0	Satthā imaṃ dhammadesanaṃ āharitvā “evaṃ bhikkhu porāṇakapaṇḍitā tiracchānayoniyaṃ	4428	
PA_atk-s05_13a3:4428_1	nibbattāpi aloluppacārā ahesuṃ. Tvaṃ pana kasmā evarūpe sāsane pabbajitvā loluppacāraṃ	4428	
PA_atk-s05_13a3:4428_2	carasi, gaccha tattheva vasāhī”ti kammaṭṭhānamassa kathetvā jātakaṃ samodhānesi.	4428	
PA_atk-s05_13a3:4428_3	So bhikkhu tattha gantvā vipassanaṃ vaḍḍhento arahattaṃ pāpuṇi. Tadā sakko anuruddho	4428	
PA_atk-s05_13a3:4428_4	ahosi, suvarājā pana ahameva ahosinti.	4428	
PA_atk-s05_13a3:4429	Mahāsuvajātakavaṇṇanā tatiyā.	442	
PA_atk-s05_13a3:4431	[430] 4. Cūḷasuvajātakavaṇṇanā	443	
PA_atk-s05_13a3:4432_0	Santi rukkhāti idaṃ satthā sāvatthiyaṃ jetavane viharanto verañjakaṇḍaṃ ārabbha kathesi.	4432	
PA_atk-s05_13a3:4432_1	Satthari verañjāyaṃ vassaṃ vasitvā anupubbena sāvatthiṃ anuppatte bhikkhū dhammasabhāyaṃ	4432	
PA_atk-s05_13a3:4432_2	kathaṃ samuṭṭhāpesuṃ “āvuso, tathāgato khattiyasukhumālo buddhasukhumālo mahantena	4432	
PA_atk-s05_13a3:4432_3	iddhānubhāvena samannāgatopi verañjabrāhmaṇena nimantito temāsaṃ vasanto mārāvaṭṭanavasena	4432	
PA_atk-s05_13a3:4432_4	tassa santikā ekadivasampi bhikkhaṃ alabhitvā loluppacāraṃ pahāya temāsaṃ patthapulakapiṭṭhodakena	4432	
PA_atk-s05_13a3:4432_5	yāpento aññattha na agamāsi, aho tathāgatānaṃ appicchasantuṭṭhabhāvo”ti. Satthā āgantvā	4432	
PA_atk-s05_13a3:4432_6	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	4432	
PA_atk-s05_13a3:4432_7	“anacchariyaṃ, bhikkhave, tathāgatassa idāni loluppacārappahānaṃ, pubbepi tiracchānayoniyaṃ	4432	
PA_atk-s05_13a3:4432_8	nibbattopi loluppacāraṃ pahāsi”nti vatvā atītaṃ āhari. Sabbampi vatthu purimanayeneva vitthāretabbaṃ.	4432	
PA_atk-s05_13a3:4434	“Santi rukkhā haripattā, dumā nekaphalā bahū;	443	
PA_atk-s05_13a3:4435	Kasmā nu sukkhe koḷāpe, suvassa nirato mano.	443	
PA_atk-s05_13a3:4437	“Phalassa upabhuñjimhā, nekavassagaṇe bahū;	443	
PA_atk-s05_13a3:4438	Aphalampi viditvāna, sāva metti yathā pure.	443	
PA_atk-s05_13a3:4440	“Sukkhañca rukkhaṃ koḷāpaṃ, opattamaphalaṃ dumaṃ;	444	
PA_atk-s05_13a3:4441	Ohāya sakuṇā yanti, kiṃ dosaṃ passase dija.	444	
PA_atk-s05_13a3:4443	“Ye phalatthā sambhajanti, aphaloti jahanti naṃ;	444	
PA_atk-s05_13a3:4444	Attatthapaññā dummedhā, te honti pakkhapātino.	444	
PA_atk-s05_13a3:4446	“Sādhu sakkhi kataṃ hoti, metti saṃsati santhavo;	444	
PA_atk-s05_13a3:4447	Sacetaṃ dhammaṃ rocesi, pāsaṃsosi vijānataṃ.	444	
PA_atk-s05_13a3:4449	“So te suva varaṃ dammi, pattayāna vihaṅgama;	444	
PA_atk-s05_13a3:4450	Varaṃ varassu vakkaṅga, yaṃ kiñci manasicchasi.	445	
PA_atk-s05_13a3:4452	“Api nāma naṃ passeyyaṃ, sapattaṃ saphalaṃ dumaṃ;	445	
PA_atk-s05_13a3:4453	Daliddova nidhiṃ laddhā, nandeyyāhaṃ punappunaṃ.	445	
PA_atk-s05_13a3:4455	“Tato amatamādāya, abhisiñci mahīruhaṃ;	445	
PA_atk-s05_13a3:4456	Tassa sākhā virūhiṃsu, sītacchāyā manoramā.	445	
PA_atk-s05_13a3:4458	“Evaṃ sakka sukhī hohi, saha sabbehi ñātibhi;	445	
PA_atk-s05_13a3:4459	Yathāhamajja sukhito, disvāna saphalaṃ dumaṃ.	445	
PA_atk-s05_13a3:4461	“Suvassa ca varaṃ datvā, katvāna saphalaṃ dumaṃ;	446	
PA_atk-s05_13a3:4462	Pakkāmi saha bhariyāya, devānaṃ nandanaṃ vana”nti. –	446	
PA_atk-s05_13a3:4463	Pañhapaṭipañhāpi atthopi purimanayeneva veditabbā, anuttānapadameva pana vaṇṇayissāma.	446	
PA_atk-s05_13a3:4464_0	Haripattāti nīlapattasacchannā. Koḷāpeti vāte paharante ākoṭitasaddaṃ viya muñcamāne	4464	
PA_atk-s05_13a3:4464_1	nissāre. Suvassāti āyasmato suvarājassa kasmā evarūpe rukkhe mano nirato. Phalassāti	4464	
PA_atk-s05_13a3:4464_2	phalaṃ assa rukkhassa. Nekavassagaṇeti anekavassagaṇe. Bahūti samānepi anekasate	4464	
PA_atk-s05_13a3:4464_3	na dve tayo, atha kho bahūva. Viditvānāti haṃsarāja idāni amhākaṃ imaṃ rukkhaṃ aphalaṃ	4464	
PA_atk-s05_13a3:4464_4	viditvāpi yathā pure etena saddhiṃ metti, sāva metti, tañhi mayaṃ na bhindāma, mettiṃ	4464	
PA_atk-s05_13a3:4464_5	bhindantā hi anariyā asappurisā nāma hontīti pakāsento evamāha.	4464	
PA_atk-s05_13a3:4465_0	Opattanti avapattaṃ nippattaṃ patitapattaṃ. Kiṃ dosaṃ passaseti aññe sakuṇā etaṃ	4465	
PA_atk-s05_13a3:4465_1	ohāya aññattha gacchanti, tvaṃ evaṃ gamane kiṃ nāma dosaṃ passasi. Ye phalatthāti	4465	
PA_atk-s05_13a3:4465_2	ye pakkhino phalatthāya phalakāraṇā sambhajanti upagacchanti, aphaloti ñatvā etaṃ	4465	
PA_atk-s05_13a3:4465_3	jahanti. Attatthapaññāti attano atthāya paññā, paraṃ anoloketvā attaniyeva vā ṭhitā	4465	
PA_atk-s05_13a3:4465_4	etesaṃ paññāti attatthapaññā. Pakkhapātinoti te attanoyeva vuḍḍhiṃ paccāsīsamānā	4465	
PA_atk-s05_13a3:4465_5	mittapakkhaṃ pātenti nāsentīti pakkhapātino nāma honti. Attapakkheyeva vā patantīti pakkhapātino.	4465	
PA_atk-s05_13a3:4466_0	Api nāma nanti haṃsarāja, sace me manoratho nipphajjeyya, tayā dinno varo sampajjeyya,	4466	
PA_atk-s05_13a3:4466_1	api nāma ahaṃ imaṃ rukkhaṃ sapattaṃ saphalaṃ puna passeyyaṃ, tato daliddo nidhiṃ	4466	
PA_atk-s05_13a3:4466_2	labhitvāva punappunaṃ etaṃ abhinandeyyaṃ, taṃ disvāva pamodeyyaṃ. Amatamādāyāti attano	4466	
PA_atk-s05_13a3:4466_3	ānubhāvena ṭhito gaṅgodakaṃ gahetvā abhisiñcayīti attho. Imasmiṃ jātake imāya saddhiṃ	4466	
PA_atk-s05_13a3:4466_4	dve abhisambuddhagāthā honti.	4466	
PA_atk-s05_13a3:4467	Satthā imaṃ dhammadesanaṃ āharitvā jātakaṃ samodhānesi – “tadā sakko anuruddho ahosi, suvarājā pana ahameva ahosi”nti.	446	
PA_atk-s05_13a3:4468	Cūḷasuvajātakavaṇṇanā catutthā.	446	
PA_atk-s05_13a3:4470	[431] 5. Haritacajātakavaṇṇanā	447	
PA_atk-s05_13a3:4471_0	Sutaṃ metaṃ mahābrahmeti idaṃ satthā jetavane viharanto ukkaṇṭhitabhikkhuṃ ārabbha	4471	
PA_atk-s05_13a3:4471_1	kathesi. Tañhi bhikkhuṃ ekaṃ alaṅkatamātugāmaṃ disvā ukkaṇṭhitaṃ dīghakesanakhalomaṃ	4471	
PA_atk-s05_13a3:4471_2	vibbhamitukāmaṃ ācariyupajjhāyehi aruciyā ānītaṃ. Satthā “saccaṃ kira tvaṃ bhikkhu	4471	
PA_atk-s05_13a3:4471_3	ukkaṇṭhitosī”ti pucchitvā “saccaṃ, bhante”ti vutte “kiṃkāraṇā”ti vatvā “alaṅkatamātugāmaṃ	4471	
PA_atk-s05_13a3:4471_4	disvā kilesavasena, bhante”ti vutte “bhikkhu kileso nāma guṇaviddhaṃsako appassādo	4471	
PA_atk-s05_13a3:4471_5	niraye nibbattāpeti, esa pana kileso kiṃkāraṇā taṃ na kilamessati? Na hi sineruṃ	4471	
PA_atk-s05_13a3:4471_6	paharitvā paharaṇavāto purāṇapaṇṇassa lajjati, imañhi kilesaṃ nissāya bodhiñāṇassa	4471	
PA_atk-s05_13a3:4471_7	anupadaṃ caramānā pañcaabhiññaaṭṭhasamāpattilābhino visuddhamahāpurisāpi satiṃ upaṭṭhapetuṃ	4471	
PA_atk-s05_13a3:4471_8	asakkontā jhānaṃ antaradhāpesu”nti vatvā atītaṃ āhari.	4471	
PA_atk-s05_13a3:4472_0	Atīte bārāṇasiyaṃ brahmadatte rajjaṃ kārente bodhisatto ekasmiṃ nigame asītikoṭivibhave	4472	
PA_atk-s05_13a3:4472_1	brāhmaṇakule nibbatti, kañcanachavitāya panassa “haritacakumāro”ti nāmaṃ kariṃsu.	4472	
PA_atk-s05_13a3:4472_2	So vayappatto takkasilaṃ gantvā uggahitasippo kuṭumbaṃ saṇṭhapetvā mātāpitūnaṃ accayena	4472	
PA_atk-s05_13a3:4472_3	dhanavilokanaṃ katvā “dhanameva paññāyati, dhanassa uppādakā na paññāyanti, mayāpi	4472	
PA_atk-s05_13a3:4472_4	maraṇamukhe cuṇṇavicuṇṇena bhavitabba”nti maraṇabhayabhīto mahādānaṃ datvā himavantaṃ	4472	
PA_atk-s05_13a3:4472_5	pavisitvā isipabbajjaṃ pabbajitvā sattame divase abhiññā ca samāpattiyo ca nibbattetvā	4472	
PA_atk-s05_13a3:4472_6	tattha ciraṃ vanamūlaphalāhāro yāpetvā loṇambilasevanatthāya pabbatā otaritvā anupubbena	4472	
PA_atk-s05_13a3:4472_7	bārāṇasiṃ patvā rājuyyāne vasitvā punadivase bārāṇasiyaṃ bhikkhāya caranto rājadvāraṃ	4472	
PA_atk-s05_13a3:4472_8	sampāpuṇi. Rājā taṃ disvā pasannacitto pakkosāpetvā samussitasetacchatte rājapallaṅke	4472	
PA_atk-s05_13a3:4472_9	nisīdāpetvā nānaggarasabhojanaṃ bhojetvā anumodanāvasāne atirekataraṃ pasīditvā “kahaṃ,	4472	
PA_atk-s05_13a3:4472_10	bhante, gacchathā”ti vatvā “vassāvāsaṭṭhānaṃ upadhārema, mahārājā”ti vutte “sādhu,	44721	
PA_atk-s05_13a3:4472_11	bhante”ti bhuttapātarāso taṃ ādāya uyyānaṃ gantvā tattha rattiṭṭhānadivāṭṭhānādīni	44721	
PA_atk-s05_13a3:4472_12	kārāpetvā uyyānapālaṃ paricārakaṃ katvā datvā vanditvā nikkhami. Mahāsatto tato paṭṭhāya	44721	
PA_atk-s05_13a3:4472_13	nibaddhaṃ rañño gehe bhuñjanto dvādasa vassāni tattha vasi.	44721	
PA_atk-s05_13a3:4473_0	Athekadivasaṃ rājā paccantaṃ kupitaṃ vūpasametuṃ gacchanto “amhākaṃ puññakkhettaṃ	4473	
PA_atk-s05_13a3:4473_1	mā pamajjī”ti mahāsattaṃ deviyā niyyādetvā agamāsi. Tato paṭṭhāya sā mahāsattaṃ sahatthā	4473	
PA_atk-s05_13a3:4473_2	parivisati. Athekadivasaṃ sā bhojanaṃ sampādetvā tasmiṃ cirāyamāne gandhodakena nhatvā	4473	
PA_atk-s05_13a3:4473_3	saṇhaṃ maṭṭhasāṭakaṃ nivāsetvā sīhapañjaraṃ vivarāpetvā sarīre vātaṃ paharāpentī	4473	
PA_atk-s05_13a3:4473_4	khuddakamañcake nipajji. Mahāsattopi divātaraṃ sunivattho supāruto bhikkhābhājanaṃ	4473	
PA_atk-s05_13a3:4473_5	ādāya ākāsenāgantvā sīhapañjaraṃ pāpuṇi. Deviyā tassa vākacirasaddaṃ sutvā vegena	4473	
PA_atk-s05_13a3:4473_6	uṭṭhahantiyā maṭṭhasāṭako bhassi, mahāsattassa visabhāgārammaṇaṃ cakkhuṃ paṭihaññi.	4473	
PA_atk-s05_13a3:4473_7	Athassa anekavassakoṭisatasahassakāle abbhantare nivutthakileso karaṇḍake sayitaāsīviso	4473	
PA_atk-s05_13a3:4473_8	viya uṭṭhahitvā jhānaṃ antaradhāpesi. So satiṃ upaṭṭhāpetuṃ asakkonto gantvā deviṃ	4473	
PA_atk-s05_13a3:4473_9	hatthe gaṇhi, tāvadeva sāṇiṃ parikkhipiṃsu. So tāya saddhiṃ lokadhammaṃ sevitvā bhuñjitvā	4473	
PA_atk-s05_13a3:4473_10	uyyānaṃ gantvā tato paṭṭhāya devasikaṃ tatheva akāsi. Tassa tāya saddhiṃ lokadhammapaṭisevanaṃ	44731	
PA_atk-s05_13a3:4473_11	sakalanagare pākaṭaṃ jātaṃ. Amaccā “haritacatāpaso evamakāsī”ti rañño paṇṇaṃ pahiṇiṃsu.	44731	
PA_atk-s05_13a3:4473_12	Rājā “maṃ bhinditukāmā evaṃ vadantī”ti asaddahitvā paccantaṃ vūpasametvā bārāṇasiṃ	44731	
PA_atk-s05_13a3:4473_13	paccāgantvā nagaraṃ padakkhiṇaṃ katvā deviyā santikaṃ gantvā “saccaṃ, kira mama ayyo	44731	
PA_atk-s05_13a3:4473_14	haritacatāpaso tayā saddhiṃ lokadhammaṃ paṭisevatī”ti pucchi. “Saccaṃ, devā”ti. So	44731	
PA_atk-s05_13a3:4473_15	tassāpi asaddahitvā “tameva paṭipucchissāmī”ti uyyānaṃ gantvā vanditvā ekamantaṃ	44731	
PA_atk-s05_13a3:4473_16	nisīditvā taṃ pucchanto paṭhamaṃ gāthamāha –	44731	
PA_atk-s05_13a3:4475	“Sutaṃ metaṃ mahābrahme, kāme bhuñjati hārito;	447	
PA_atk-s05_13a3:4476	Kaccetaṃ vacanaṃ tucchaṃ, kacci suddho iriyyasī”ti.	447	
PA_atk-s05_13a3:4477	Tattha kaccetanti kacci etaṃ “hārito kāme paribhuñjatī”ti amhehi sutaṃ vacanaṃ tucchaṃ abhūtaṃ, kacci tvaṃ suddho iriyyasi viharasīti.	447	
PA_atk-s05_13a3:4478_0	So cintesi – “ayaṃ rājā ‘nāhaṃ paribhuñjāmī’ti vuttepi mama saddahissateva, imasmiṃ	4478	
PA_atk-s05_13a3:4478_1	loke saccasadisī patiṭṭhā nāma natthi. Ujjhitasaccā hi bodhimūle nisīditvā bodhiṃ	4478	
PA_atk-s05_13a3:4478_2	pāpuṇituṃ na sakkonti, mayā saccameva kathetuṃ vaṭṭatī”ti. Bodhisattassa hi ekaccesu	4478	
PA_atk-s05_13a3:4478_3	ṭhānesu pāṇātipātopi adinnādānampi kāmesumicchācāropi surāmerayamajjapānampi hotiyeva,	4478	
PA_atk-s05_13a3:4478_4	atthabhedakavisaṃvādanaṃ purakkhatvā musāvādo nāma na hoti, tasmā so saccameva kathento dutiyaṃ gāthamāha –	4478	
PA_atk-s05_13a3:4480	“Evametaṃ mahārāja, yathā te vacanaṃ sutaṃ;	448	
PA_atk-s05_13a3:4481	Kummaggaṃ paṭipannosmi, mohaneyyesu mucchito”ti.	448	
PA_atk-s05_13a3:4482	Tattha mohaneyyesūti kāmaguṇesu. Kāmaguṇesu hi loko muyhati, te ca lokaṃ mohayanti, tasmā te “mohaneyyā”ti vuccantīti.	448	
PA_atk-s05_13a3:4483	Taṃ sutvā rājā tatiyaṃ gāthamāha –	448	
PA_atk-s05_13a3:4485	“Adu paññā kimatthiyā, nipuṇā sādhucintinī;	448	
PA_atk-s05_13a3:4486	Yāya uppatitaṃ rāgaṃ, kiṃ mano na vinodaye”ti.	448	
PA_atk-s05_13a3:4487_0	Tattha adūti nipāto. Idaṃ vuttaṃ hoti – bhante, gilānassa nāma bhesajjaṃ, pipāsitassa	4487	
PA_atk-s05_13a3:4487_1	pānīyaṃ paṭisaraṇaṃ, tumhākaṃ panesā nipuṇā sādhūnaṃ atthānaṃ cintinī paññā kimatthiyā,	4487	
PA_atk-s05_13a3:4487_2	yāya puna uppatitaṃ rāgaṃ kiṃ mano na vinodaye, kiṃ cittaṃ vinodetuṃ nāsakkhīti.	4487	
PA_atk-s05_13a3:4488	Athassa kilesabalaṃ dassento hārito catutthaṃ gāthamāha –	448	
PA_atk-s05_13a3:4490	“Cattārome mahārāja, loke atibalā bhusā;	449	
PA_atk-s05_13a3:4491	Rāgo doso mado moho, yattha paññā na gādhatī”ti.	449	
PA_atk-s05_13a3:4492	Tattha yatthāti yesu pariyuṭṭhānaṃ pattesu mahoghe patitā viya paññā gādhaṃ patiṭṭhaṃ na labhati.	449	
PA_atk-s05_13a3:4493	Taṃ sutvā rājā pañcamaṃ gāthamāha –	449	
PA_atk-s05_13a3:4495	“Arahā sīlasampanno, suddho carati hārito;	449	
PA_atk-s05_13a3:4496	Medhāvī paṇḍito ceva, iti no sammato bhava”nti.	449	
PA_atk-s05_13a3:4497	Tattha iti no sammatoti evaṃ amhākaṃ sammato sambhāvito bhavaṃ.	449	
PA_atk-s05_13a3:4498	Tato hārito chaṭṭhamaṃ gāthamāha –	449	
PA_atk-s05_13a3:4500	“Medhāvīnampi hiṃsanti, isiṃ dhammaguṇe rataṃ;	450	
PA_atk-s05_13a3:4501	Vitakkā pāpakā rāja, subhā rāgūpasaṃhitā”ti.	450	
PA_atk-s05_13a3:4502	Tattha subhāti subhanimittaggahaṇena pavattāti.	450	
PA_atk-s05_13a3:4503	Atha naṃ kilesappahāne ussāhaṃ kārento rājā sattamaṃ gāthamāha –	450	
PA_atk-s05_13a3:4505	“Uppannāyaṃ sarīrajo, rāgo vaṇṇavidūsano tava;	450	
PA_atk-s05_13a3:4506	Taṃ pajaha bhaddamatthu te, bahunnāsi medhāvisammato”ti.	450	
PA_atk-s05_13a3:4507	Tattha vaṇṇavidūsano tavāti tava sarīravaṇṇassa ca guṇavaṇṇassa ca vidūsano. Bahunnāsīti bahūnaṃ āsi medhāvīti sammato.	450	
PA_atk-s05_13a3:4508	Tato mahāsatto satiṃ labhitvā kāmesu ādīnavaṃ sallakkhetvā aṭṭhamaṃ gāthamāha –	450	
PA_atk-s05_13a3:4510	“Te andhakārake kāme, bahudukkhe mahāvise;	451	
PA_atk-s05_13a3:4511	Tesaṃ mūlaṃ gavesissaṃ, checchaṃ rāgaṃ sabandhana”nti.	451	
PA_atk-s05_13a3:4512_0	Tattha andhakāraketi paññācakkhuvināsanato andhabhāvakare. Bahudukkheti ettha “appassādā	4512	
PA_atk-s05_13a3:4512_1	kāmā”tiādīni suttāni haritvā tesaṃ bahudukkhatā dassetabbā. Mahāviseti sampayuttakilesavisassa	4512	
PA_atk-s05_13a3:4512_2	ceva vipākavisassa ca mahantatāya mahāvise. Tesaṃ mūlanti te vuttappakāre kāme pahātuṃ	4512	
PA_atk-s05_13a3:4512_3	tesaṃ mūlaṃ gavesissaṃ pariyesissāmi. Kiṃ pana tesaṃ mūlanti? Ayonisomanasikāro.	4512	
PA_atk-s05_13a3:4512_4	Checchaṃ rāgaṃ sabandhananti mahārāja, idāneva paññākhaggena paharitvā subhanimittabandhanena	4512	
PA_atk-s05_13a3:4512_5	sabandhanaṃ rāgaṃ chindissāmīti.	4512	
PA_atk-s05_13a3:4513_0	Idañca pana vatvā “mahārāja, okāsaṃ tāva me karohī”ti okāsaṃ kāretvā paṇṇasālaṃ pavisitvā	4513	
PA_atk-s05_13a3:4513_1	kasiṇamaṇḍalaṃ oloketvā puna naṭṭhajjhānaṃ uppādetvā paṇṇasālato nikkhamitvā ākāse	4513	
PA_atk-s05_13a3:4513_2	pallaṅkena nisīditvā rañño dhammaṃ desetvā “mahārāja, ahaṃ aṭṭhāne vutthakāraṇā mahājanamajjhe	4513	
PA_atk-s05_13a3:4513_3	garahappatto, appamatto hohi, puna dāni ahaṃ anitthigandhavanasaṇḍameva gamissāmī”ti	4513	
PA_atk-s05_13a3:4513_4	rañño rodantassa paridevantassa himavantameva gantvā aparihīnajjhāno brahmalokūpago ahosi.	4513	
PA_atk-s05_13a3:4514	Satthā taṃ kāraṇaṃ ñatvā –	451	
PA_atk-s05_13a3:4516	“Idaṃ vatvāna hārito, isi saccaparakkamo;	451	
PA_atk-s05_13a3:4517	Kāmarāgaṃ virājetvā, brahmalokūpago ahū”ti. –	451	
PA_atk-s05_13a3:4518	Abhisambuddho hutvā imaṃ gāthaṃ vatvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu arahatte patiṭṭhahi.	451	
PA_atk-s05_13a3:4519	Tadā rājā ānando ahosi, haritacatāpaso pana ahameva ahosinti.	451	
PA_atk-s05_13a3:4520	Haritacajātakavaṇṇanā pañcamā.	452	
PA_atk-s05_13a3:4522	[432] 6. Padakusalamāṇavajātakavaṇṇanā	452	
PA_atk-s05_13a3:4523_0	Bahussutanti idaṃ satthā jetavane viharanto ekaṃ dārakaṃ ārabbha kathesi. So kira	4523	
PA_atk-s05_13a3:4523_1	sāvatthiyaṃ kuṭumbikaputto sattavassakāleyeva padakusalo ahosi. Athassa pitā “imaṃ	4523	
PA_atk-s05_13a3:4523_2	vīmaṃsissāmī”ti tassa ajānantasseva mittagharaṃ agamāsi. So pitu gataṭṭhānaṃ apucchitvāva	4523	
PA_atk-s05_13a3:4523_3	tassa padānusārena gantvā pitu santike aṭṭhāsi. Atha naṃ pitā ekadivasaṃ pucchi “tāta,	4523	
PA_atk-s05_13a3:4523_4	tvaṃ mayi taṃ ajānāpetvā gatepi mama gataṭṭhānaṃ kiṃ jānāsī”ti? “Tāta, padaṃ te sañjānāmi,	4523	
PA_atk-s05_13a3:4523_5	padakusalo aha”nti. Athassa vīmaṃsanatthāya pitā bhuttapātarāso gharā nikkhamitvā	4523	
PA_atk-s05_13a3:4523_6	anantaraṃ paṭivissakagharaṃ gantvā tato dutiyaṃ, tato tatiyaṃ gharaṃ pavisitvā tatiyagharā	4523	
PA_atk-s05_13a3:4523_7	nikkhamitvā puna attano gharaṃ āgantvā tato uttaradvārena nikkhamitvā nagaraṃ vāmaṃ	4523	
PA_atk-s05_13a3:4523_8	karonto jetavanaṃ gantvā satthāraṃ vanditvā dhammaṃ suṇanto nisīdi. Dārako “kahaṃ	4523	
PA_atk-s05_13a3:4523_9	me pitā”ti pucchitvā “na jānāmā”ti vutte tassa padānusārena anantarapaṭivissakassa	4523	
PA_atk-s05_13a3:4523_10	gharaṃ ādiṃ katvā pitu gatamaggeneva jetavanaṃ gantvā satthāraṃ vanditvā pitu santike	45231	
PA_atk-s05_13a3:4523_11	aṭṭhāsi. Pitarā ca “kathaṃ tāta, mama idhāgatabhāvaṃ aññāsī”ti puṭṭho “padaṃ te sañjānitvā	45231	
PA_atk-s05_13a3:4523_12	padānusārena āgatomhī”ti āha. Satthā “kiṃ kathesi upāsakā”ti pucchitvā “bhante, ayaṃ	45231	
PA_atk-s05_13a3:4523_13	dārako padakusalo, ahaṃ imaṃ vīmaṃsanto iminā nāma upāyena āgato, ayampi maṃ gehe	45231	
PA_atk-s05_13a3:4523_14	adisvā mama padānusārena āgato”ti vutte “anacchariyaṃ, upāsaka, bhūmiyaṃ padasañjānanaṃ,	45231	
PA_atk-s05_13a3:4523_15	porāṇakapaṇḍitā ākāse padaṃ sañjāniṃsū”ti vatvā tena yācito atītaṃ āhari.	45231	
PA_atk-s05_13a3:4524_0	Atīte bārāṇasiyaṃ brahmadatte rajjaṃ kārente tassa aggamahesī aticaritvā raññā pucchitā	4524	
PA_atk-s05_13a3:4524_1	“sace ahaṃ tumhe aticarāmi, assamukhī yakkhinī homī”ti sapathaṃ katvā tato kālaṃ	4524	
PA_atk-s05_13a3:4524_2	katvā ekasmiṃ pabbatapāde assamukhī yakkhinī hutvā leṇaguhāyaṃ vasamānā mahāaṭaviyaṃ	4524	
PA_atk-s05_13a3:4524_3	pubbantato aparantaṃ gamanamagge anusañcarante manusse gahetvā khādati. Sā kira tīṇi	4524	
PA_atk-s05_13a3:4524_4	vassāni vessavaṇaṃ upaṭṭhahitvā āyāmato tiṃsayojane vitthārato pañcayojane ṭhāne	4524	
PA_atk-s05_13a3:4524_5	manusse khādituṃ labhi. Athekadivasaṃ eko aḍḍho mahaddhano mahābhogo abhirūpo brāhmaṇo	4524	
PA_atk-s05_13a3:4524_6	bahūhi manussehi parivuto taṃ maggaṃ abhiruhi. Taṃ disvā yakkhinī tussitvā pakkhandi,	4524	
PA_atk-s05_13a3:4524_7	taṃ disvā parivāramanussā palāyiṃsu. Sā vātavegena gantvā brāhmaṇaṃ gahetvā piṭṭhiyā	4524	
PA_atk-s05_13a3:4524_8	nipajjāpetvā guhaṃ gacchantī purisasamphassaṃ paṭilabhitvā kilesavasena tasmiṃ sinehaṃ	4524	
PA_atk-s05_13a3:4524_9	uppādetvā taṃ akhāditvā attano sāmikaṃ akāsi. Te ubhopi samaggasaṃvāsaṃ vasiṃsu tato	4524	
PA_atk-s05_13a3:4524_10	paṭṭhāya yakkhinī manusse gaṇhantī vatthataṇḍulatelādīnipi gahetvā tassa nānaggarasabhojanaṃ	45241	
PA_atk-s05_13a3:4524_11	upanetvā attanā manussamaṃsaṃ khādati. Gamanakāle tassa palāyanabhayena mahatiyā	45241	
PA_atk-s05_13a3:4524_12	silāya guhādvāraṃ pidahitvā gacchati. Evaṃ tesu sammodamānesu vasantesu bodhisatto	45241	
PA_atk-s05_13a3:4524_13	nibbattaṭṭhānā cavitvā brāhmaṇaṃ paṭicca tassā kucchimhi paṭisandhiṃ gaṇhi. Sā dasamāsaccayena	45241	
PA_atk-s05_13a3:4524_14	puttaṃ vijāyitvā putte ca brāhmaṇe ca balavasinehā hutvā ubhopi posesi. Sā aparabhāge	45241	
PA_atk-s05_13a3:4524_15	putte vuḍḍhippatte puttampi pitarā saddhiṃ antoguhāyaṃ pavesetvā dvāraṃ pidahi.	45241	
PA_atk-s05_13a3:4525_0	Athekadivasaṃ bodhisatto tassā gatakālaṃ ñatvā silaṃ apanetvā pitaraṃ bahi akāsi.	4525	
PA_atk-s05_13a3:4525_1	Sā āgantvā “kena silā apanītā”ti vatvā “amma, mayā apanītā, andhakāre nisīdituṃ na	4525	
PA_atk-s05_13a3:4525_2	sakkomī”ti vutte puttasinehena na kiñci avoca. Athekadivasaṃ bodhisatto pitaraṃ pucchi	4525	
PA_atk-s05_13a3:4525_3	“tāta, mayhaṃ mātu mukhaṃ aññādisaṃ, tumhākaṃ mukhaṃ aññādisaṃ, kiṃ nu kho kāraṇa”nti?	4525	
PA_atk-s05_13a3:4525_4	“Tāta, tava mātā manussamaṃsakhādikā yakkhinī, mayaṃ ubho manussā”ti. “Tāta, yadi	4525	
PA_atk-s05_13a3:4525_5	evaṃ, idha kasmā vasāma, ehi manussapathaṃ gacchāmā”ti. “Tāta, sace mayaṃ palāyissāma,	4525	
PA_atk-s05_13a3:4525_6	ubhopi amhe tava mātā khādissatī”ti. Bodhisatto “mā bhāyi, tāta, tava manussapathasampāpanaṃ	4525	
PA_atk-s05_13a3:4525_7	mama bhāro”ti pitaraṃ samassāsetvā punadivase mātari gatāya pitaraṃ gahetvā palāyi.	4525	
PA_atk-s05_13a3:4525_8	Yakkhinī āgantvā te adisvā vātavegena pakkhanditvā te gahetvā “brāhmaṇa, kiṃ palāyasi,	4525	
PA_atk-s05_13a3:4525_9	kiṃ te idha natthī”ti vatvā “bhadde, mā mayhaṃ kujjhi, putto te maṃ gahetvā palāyatī”ti	4525	
PA_atk-s05_13a3:4525_10	vutte puttasinehena kiñci avatvā te assāsetvā attano vasanaṭṭhānaññeva te gahetvā	45251	
PA_atk-s05_13a3:4525_11	gantvā evaṃ punapi katipaye divase palāyante ānesi.	45251	
PA_atk-s05_13a3:4526_0	Bodhisatto cintesi “mayhaṃ mātu paricchinnena okāsena bhavitabbaṃ, yaṃnūnāhaṃ imissā	4526	
PA_atk-s05_13a3:4526_1	āṇāpavattiṭṭhānasīmaṃ puccheyyaṃ, atha naṃ atikkamitvā palāyissāmā”ti. So ekadivasaṃ	4526	
PA_atk-s05_13a3:4526_2	mātaraṃ gahetvā ekamantaṃ nisinno “amma, mātusantakaṃ nāma puttānaṃ pāpuṇāti, akkhāhi	4526	
PA_atk-s05_13a3:4526_3	tāva me attano santakāya bhūmiyā pariccheda”nti āha. Sā sabbadisāsu pabbatanadīnimittādīni	4526	
PA_atk-s05_13a3:4526_4	kathetvā āyāmato tiṃsayojanaṃ, vitthārato pañcayojanaṃ puttassa kathetvā “idaṃ ettakaṃ	4526	
PA_atk-s05_13a3:4526_5	ṭhānaṃ sallakkhehi puttā”ti āha. So dve tayo divase atikkamitvā mātu aṭavigatakāle	4526	
PA_atk-s05_13a3:4526_6	pitaraṃ khandhaṃ āropetvā tassā dinnasaññāya vātavegena pakkhando paricchedanadītīraṃ	4526	
PA_atk-s05_13a3:4526_7	sampāpuṇi. Sāpi āgantvā te apassantī anubandhi. Bodhisatto pitaraṃ gahetvā nadīmajjhaṃ	4526	
PA_atk-s05_13a3:4526_8	agamāsi. Sā āgantvā nadītīre ṭhatvā attano paricchedaṃ atikkantabhāvaṃ ñatvā tattheva	4526	
PA_atk-s05_13a3:4526_9	ṭhatvā “tāta, pitaraṃ gahetvā ehi, ko mayhaṃ doso, tumhākaṃ maṃ nissāya kiṃ nāma	4526	
PA_atk-s05_13a3:4526_10	na sampajjati, nivatta, sāmī”ti puttañca patiñca yāci. Atha brāhmaṇo nadiṃ uttari.	45261	
PA_atk-s05_13a3:4526_11	Sā puttameva yācantī “tāta, mā evaṃ kari, nivattāhī”ti āha. “Amma, mayaṃ manussā,	45261	
PA_atk-s05_13a3:4526_12	tvaṃ yakkhinī, na sakkā sabbakālaṃ tava santike vasitu”nti. “Neva nivattissasi, tātā”ti.	45261	
PA_atk-s05_13a3:4526_13	“Āma, ammā”ti. “Tāta, yadi na nivattissasi, manussaloke jīvitaṃ nāma dukkhaṃ, sippaṃ	45261	
PA_atk-s05_13a3:4526_14	ajānantā jīvituṃ na sakkonti, ahaṃ ekaṃ cintāmaṇiṃ nāma vijjaṃ jānāmi, tassānubhāvena	45261	
PA_atk-s05_13a3:4526_15	dvādasasaṃvaccharamatthake haṭabhaṇḍampi padānupadaṃ gantvā sakkā jānituṃ. Ayaṃ te	45261	
PA_atk-s05_13a3:4526_16	jīvikā bhavissati, uggaṇha, tāta, anagghaṃ manta”nti tathārūpena dukkhena abhibhūtāpi	45261	
PA_atk-s05_13a3:4526_17	puttasinehena mantaṃ adāsi.	45261	
PA_atk-s05_13a3:4527_0	Bodhisatto nadiyā ṭhitakova mātaraṃ vanditvā atisakkaccaṃ sutaṃ katvā mantaṃ gahetvā	4527	
PA_atk-s05_13a3:4527_1	mātaraṃ vanditvā “gacchatha, ammā”ti āha. “Tāta, tumhesu anivattantesu mayhaṃ jīvitaṃ natthī”ti vatvā –	4527	
PA_atk-s05_13a3:4528	“Ehi putta nivattassu, mā anāthaṃ karohi me;	452	
PA_atk-s05_13a3:4529	Ajja puttaṃ apassantī, yakkhinī maraṇaṃ gatā”ti.	452	
PA_atk-s05_13a3:4530_0	Yakkhinī uraṃ pahari, tāvadevassā puttasokena hadayaṃ phali. Sā maritvā tattheva	4530	
PA_atk-s05_13a3:4530_1	patitā. Tadā bodhisatto tassā matabhāvaṃ ñatvā pitaraṃ pakkositvā mātu santikaṃ gantvā	4530	
PA_atk-s05_13a3:4530_2	citakaṃ katvā jhāpetvā āḷāhanaṃ nibbāpetvā nānāvaṇṇehi pupphehi pūjetvā vanditvā	4530	
PA_atk-s05_13a3:4530_3	roditvā paridevitvā pitaraṃ ādāya bārāṇasiṃ gantvā rājadvāre ṭhatvā “padakusalo māṇavo	4530	
PA_atk-s05_13a3:4530_4	dvāre ṭhito”ti rañño paṭivedetvā “tena hi āgacchatū”ti vutte pavisitvā rājānaṃ vanditvā	4530	
PA_atk-s05_13a3:4530_5	“tāta, kiṃ sippaṃ jānāsī”ti vutte “deva, dvādasasaṃvaccharamatthake haṭabhaṇḍaṃ padānupadaṃ	4530	
PA_atk-s05_13a3:4530_6	gantvā gaṇhituṃ jānāmī”ti āha. “Tena hi maṃ upaṭṭhāhī”ti. “Deva, devasikaṃ sahassaṃ	4530	
PA_atk-s05_13a3:4530_7	labhanto upaṭṭhahissāmī”ti. “Sādhu tāta, upaṭṭhahā”ti. Rājā devasikaṃ sahassaṃ dāpesi.	4530	
PA_atk-s05_13a3:4531_0	Athekadivasaṃ purohito rājānaṃ āha – “mahārāja, mayaṃ tassa māṇavassa sippānubhāvena	4531	
PA_atk-s05_13a3:4531_1	kassaci kammassa akatattā ‘sippaṃ atthi vā natthi vā’ti na jānāma, vīmaṃsissāma tāva	4531	
PA_atk-s05_13a3:4531_2	na”nti. Rājā “sādhū”ti sampaṭicchitvā ubhopi janā nānāratanagopakānaṃ saññaṃ datvā	4531	
PA_atk-s05_13a3:4531_3	ratanasārabhaṇḍikaṃ gahetvā pāsādā oruyha rājanivesanantare tikkhattuṃ āvijjhitvā	4531	
PA_atk-s05_13a3:4531_4	nisseṇiṃ attharitvā pākāramatthakena bahi otaritvā vinicchayasālaṃ pavisitvā tattha	4531	
PA_atk-s05_13a3:4531_5	nisīditvā puna gantvā nisseṇiṃ attharitvā pākāramatthakena otaritvā antepure pokkharaṇiyā	4531	
PA_atk-s05_13a3:4531_6	tīraṃ gantvā pokkharaṇiṃ tikkhattuṃ padakkhiṇaṃ katvā otaritvā antopokkharaṇiyaṃ	4531	
PA_atk-s05_13a3:4531_7	bhaṇḍikaṃ ṭhapetvā pāsādaṃ abhiruhiṃsu. Punadivase “rājanivesanato kira ratanaṃ hariṃsū”ti	4531	
PA_atk-s05_13a3:4531_8	ekakolāhalaṃ ahosi. Rājā ajānanto viya hutvā bodhisattaṃ pakkosāpetvā “tāta, rājanivesanato	4531	
PA_atk-s05_13a3:4531_9	bahuratanabhaṇḍaṃ haṭaṃ, handa naṃ anuvicinituṃ vaṭṭatī”ti āha. “Mahārāja, dvādasasaṃvaccharamatthake	4531	
PA_atk-s05_13a3:4531_10	haṭabhaṇḍaṃ corānaṃ padānupadaṃ gantvā āharaṇasamatthassa mama anacchariyaṃ ajja	45311	
PA_atk-s05_13a3:4531_11	rattiṃ haṭabhaṇḍaṃ āharituṃ, āharissāmi taṃ, mā cintayitthā”ti. “Tena hi āharā”ti.	45311	
PA_atk-s05_13a3:4531_12	So “sādhu, devā”ti vatvā mātaraṃ vanditvā mantaṃ parivattetvā mahātale ṭhitova “mahārāja,	45311	
PA_atk-s05_13a3:4531_13	dvinnaṃ corānaṃ padaṃ paññāyatī”ti vatvā rañño ca purohitassa ca padānusārena sirigabbhaṃ	45311	
PA_atk-s05_13a3:4531_14	pavisitvā tato nikkhamitvā pāsādā oruyha rājanivesanantare tikkhattuṃ parigantvā	45311	
PA_atk-s05_13a3:4531_15	padānusāreneva pākārasamīpaṃ gantvā pākāre ṭhatvā “mahārāja, imasmiṃ ṭhāne pākārato	45311	
PA_atk-s05_13a3:4531_16	muccitvā ākāse padaṃ paññāyati, nisseṇiṃ attharāpetvā dethā”ti nisseṇiṃ pākāramatthakena	45311	
PA_atk-s05_13a3:4531_17	otaritvā padānusāreneva vinicchayasālaṃ gantvā puna rājanivesanaṃ āgantvā nisseṇiṃ	45311	
PA_atk-s05_13a3:4531_18	attharāpetvā pākāramatthakena oruyha pokkharaṇiṃ gantvā tikkhattuṃ padakkhiṇaṃ katvā	45311	
PA_atk-s05_13a3:4531_19	“mahārāja, corā imaṃ pokkharaṇiṃ otiṇṇā”ti vatvā attanā ṭhapitaṃ viya bhaṇḍikaṃ nīharitvā	45311	
PA_atk-s05_13a3:4531_20	rañño datvā “mahārāja, ime dve corā abhiññātamahācorā iminā maggena rājanivesanaṃ	45312	
PA_atk-s05_13a3:4531_21	abhiruḷhā”ti āha. Mahājanā tuṭṭhapahaṭṭhā aṅguliyo phoṭesuṃ, celukkhepā pavattiṃsu.	45312	
PA_atk-s05_13a3:4532_0	Rājā cintesi – “ayaṃ māṇavo padānusārena gantvā corehi ṭhapitabhaṇḍaṭṭhānameva maññe	4532	
PA_atk-s05_13a3:4532_1	jānāti, core pana gaṇhituṃ na sakkotī”ti. Atha naṃ āha “corehi haṭabhaṇḍaṃ tāva no	4532	
PA_atk-s05_13a3:4532_2	tayā āhaṭaṃ, corā pana na āhaṭā”ti. “Mahārāja, idheva corā, na dūre”ti. “Ko ca ko	4532	
PA_atk-s05_13a3:4532_3	cā”ti. “Yo mahārāja, icchati, sova coro hoti, tato tumhākaṃ bhaṇḍikassa laddhakālato	4532	
PA_atk-s05_13a3:4532_4	paṭṭhāya corehi ko attho, mā pucchitthā”ti. “Tāta, ahaṃ tuyhaṃ devasikaṃ sahassaṃ	4532	
PA_atk-s05_13a3:4532_5	dammi, core me gahetvā dehī”ti. “Mahārāja, dhane laddhe kiṃ corehī”ti. “Dhanatopi	4532	
PA_atk-s05_13a3:4532_6	no, tāta, core laddhuṃ vaṭṭatī”ti. “Tena hi, mahārāja, ‘ime nāma corā’ti tumhākaṃ	4532	
PA_atk-s05_13a3:4532_7	na kathessāmi, atīte pavattakāraṇaṃ pana te āharissāmi, sace tumhe paññavanto, taṃ	4532	
PA_atk-s05_13a3:4532_8	kāraṇaṃ jānāthā”ti so evaṃ vatvā atītaṃ āhari.	4532	
PA_atk-s05_13a3:4533_0	Atīte bārāṇasito avidūre nadītīragāmake pāṭali nāma eko naṭo vasati. So ekasmiṃ ussavadivase	4533	
PA_atk-s05_13a3:4533_1	bhariyamādāya bārāṇasiṃ pavisitvā naccitvā vīṇaṃ vāditvā gāyitvā dhanaṃ labhitvā	4533	
PA_atk-s05_13a3:4533_2	ussavapariyosāne bahuṃ surābhattaṃ gāhāpetvā attano gāmaṃ gacchanto nadītīraṃ patvā	4533	
PA_atk-s05_13a3:4533_3	navodakaṃ āgacchantaṃ disvā bhattaṃ bhuñjanto suraṃ pivanto nisīditvā matto hutvā	4533	
PA_atk-s05_13a3:4533_4	attano balaṃ ajānanto “mahāvīṇaṃ gīvāya bandhitvā nadiṃ uttaritvā gamissāmī”ti bhariyaṃ	4533	
PA_atk-s05_13a3:4533_5	hatthe gahetvā nadiṃ otari. Vīṇāchiddehi udakaṃ pāvisi. Atha naṃ sā vīṇā udake osīdāpesi.	4533	
PA_atk-s05_13a3:4533_6	Bhariyā panassa osīdanabhāvaṃ ñatvā taṃ vissajjetvā uttaritvā tīre aṭṭhāsi. Naṭapāṭali	4533	
PA_atk-s05_13a3:4533_7	sakiṃ ummujjati, sakiṃ nimujjati, udakaṃ pavisitvā uddhumātaudaro ahosi. Athassa	4533	
PA_atk-s05_13a3:4533_8	bhariyā cintesi “mayhaṃ sāmiko idāni marissati, ekaṃ naṃ gītakaṃ yācitvā parisamajjhe	4533	
PA_atk-s05_13a3:4533_9	taṃ gāyantī jīvikaṃ kappessāmī”ti cintetvā “sāmi, tvaṃ udake nimujjasi, ekaṃ me gītakaṃ	4533	
PA_atk-s05_13a3:4533_10	dehi, tena jīvikaṃ kappessāmī”ti vatvā gāthamāha –	45331	
PA_atk-s05_13a3:4535	“Bahussutaṃ cittakathiṃ, gaṅgā vahati pāṭaliṃ;	453	
PA_atk-s05_13a3:4536	Vuyhamānaka bhaddante, ekaṃ me dehi gāthaka”nti.	453	
PA_atk-s05_13a3:4537	Tattha gāthakanti khuddakaṃ gāthaṃ.	453	
PA_atk-s05_13a3:4538	Atha naṃ naṭapāṭali “bhadde, kathaṃ tava gītakaṃ dassāmi, idāni mahājanassa paṭisaraṇabhūtaṃ udakaṃ maṃ māretī”ti vatvā gāthamāha –	453	
PA_atk-s05_13a3:4540	“Yena siñcanti dukkhitaṃ, yena siñcanti āturaṃ;	454	
PA_atk-s05_13a3:4541	Tassa majjhe marissāmi, jātaṃ saraṇato bhaya”nti.	454	
PA_atk-s05_13a3:4542_0	Bodhisatto imaṃ gāthaṃ vatvā “mahārāja, yathā udakaṃ mahājanassa paṭisaraṇaṃ, tathā	4542	
PA_atk-s05_13a3:4542_1	rājānopi, tesaṃ santikā bhaye uppanne taṃ bhayaṃ ko paṭibāhissatī”ti vatvā “mahārāja,	4542	
PA_atk-s05_13a3:4542_2	idaṃ kāraṇaṃ paṭicchannaṃ, mayā pana paṇḍitavedanīyaṃ katvā kathitaṃ, jānāhi, mahārājā”ti	4542	
PA_atk-s05_13a3:4542_3	āha. “Tāta ahaṃ evarūpaṃ paṭicchannakathaṃ na jānāmi, core me gahetvā dehī”ti. Athassa	4542	
PA_atk-s05_13a3:4542_4	mahāsatto “tena hi, mahārāja, idaṃ sutvā jānāhī”ti aparampi kāraṇaṃ āhari. Deva,	4542	
PA_atk-s05_13a3:4542_5	pubbe imissāva bārāṇasiyā dvāragāme eko kumbhakāro bhājanatthāya mattikaṃ āharanto	4542	
PA_atk-s05_13a3:4542_6	ekasmiṃyeva ṭhāne nibaddhaṃ gaṇhitvā antopabbhāraṃ mahantaṃ āvāṭaṃ khaṇi. Athekadivasaṃ	4542	
PA_atk-s05_13a3:4542_7	tassa mattikaṃ gaṇhantassa akālamahāmegho uṭṭhahitvā mahāvuṭṭhiṃ pātesi. Udakaṃ avattharamānaṃ	4542	
PA_atk-s05_13a3:4542_8	āvāṭaṃ pātesi, tenassa matthako bhijji. So paridevanto gāthamāha –	4542	
PA_atk-s05_13a3:4544	“Yattha bījāni rūhanti, sattā yattha patiṭṭhitā;	454	
PA_atk-s05_13a3:4545	Sā me sīsaṃ nipīḷeti, jātaṃ saraṇato bhaya”nti.	454	
PA_atk-s05_13a3:4546	Tattha nipīḷetīti nipatitvā pīḷeti bhindati.	454	
PA_atk-s05_13a3:4547_0	Yathā hi deva, mahājanassa paṭisaraṇabhūtā mahāpathavī kumbhakārassa sīsaṃ bhindi,	4547	
PA_atk-s05_13a3:4547_1	evameva mahāpathavīsame sabbalokassa paṭisaraṇe narinde uṭṭhāya corakammaṃ karonte	4547	
PA_atk-s05_13a3:4547_2	ko bāhissati, sakkhissasi, mahārāja, evaṃ paṭicchādetvā kathitaṃ coraṃ jānitunti.	4547	
PA_atk-s05_13a3:4547_3	Tāta, mayhaṃ paṭicchannena kāraṇaṃ natthi, ayaṃ coroti evaṃ me coraṃ gahetvā dehīti.	4547	
PA_atk-s05_13a3:4547_4	So rājānaṃ rakkhanto “tvaṃ coro”ti avatvā aparampi udāharaṇaṃ āhari. Mahārāja, pubbe	4547	
PA_atk-s05_13a3:4547_5	imasmiṃyeva nagare ekassa purisassa gehaṃ ādittaṃ. So “anto pavisitvā bhaṇḍakaṃ nīharā”ti	4547	
PA_atk-s05_13a3:4547_6	aññaṃ āṇāpesi. Tasmiṃ pavisitvā nīharante gehadvāraṃ pidahi. So dhūmandho hutvā nikkhamanamaggaṃ	4547	
PA_atk-s05_13a3:4547_7	alabhanto uppannaḍāhadukkho hutvā anto ṭhitova paridevanto gāthamāha –	4547	
PA_atk-s05_13a3:4549	“Yena bhattāni paccanti, sītaṃ yena vihaññati;	454	
PA_atk-s05_13a3:4550	So maṃ ḍahati gattāni, jātaṃ saraṇato bhaya”nti.	455	
PA_atk-s05_13a3:4551	Tattha so maṃ ḍahatīti so me ḍahati, ayameva vā pāṭho.	455	
PA_atk-s05_13a3:4552_0	“Mahārāja, aggi viya mahājanassa paṭisaraṇabhūto eko manusso ratanabhaṇḍikaṃ hari,	4552	
PA_atk-s05_13a3:4552_1	mā maṃ coraṃ pucchā”ti. “Tāta, mayhaṃ coraṃ dehiyevā”ti. So rājānaṃ “tvaṃ coro”ti	4552	
PA_atk-s05_13a3:4552_2	avatvā aparampi udāharaṇaṃ āhari. Deva, pubbe imasmiṃyeva nagare eko puriso atibahuṃ	4552	
PA_atk-s05_13a3:4552_3	bhuñjitvā jīrāpetuṃ asakkonto vedanāppatto hutvā paridevanto gāthamāha –	4552	
PA_atk-s05_13a3:4554	“Yena bhuttena yāpanti, puthū brāhmaṇakhattiyā;	455	
PA_atk-s05_13a3:4555	So maṃ bhutto byāpādeti, jātaṃ saraṇato bhaya”nti.	455	
PA_atk-s05_13a3:4556	Tattha so maṃ bhutto byāpādetīti so odano bhutto maṃ byāpādeti māreti.	455	
PA_atk-s05_13a3:4557_0	“Mahārāja, bhattaṃ viya mahājanassa paṭisaraṇabhūto eko bhaṇḍaṃ hari, tasmiṃ laddhe	4557	
PA_atk-s05_13a3:4557_1	kiṃ coraṃ pucchasī”ti? “Tāta, sakkonto coraṃ me dehī”ti. So tassa saññāpanatthaṃ	4557	
PA_atk-s05_13a3:4557_2	aparampi udāharaṇaṃ āhari. Mahārāja, pubbepi imasmiṃyeva nagare ekassa vāto uṭṭhahitvā	4557	
PA_atk-s05_13a3:4557_3	gattāni bhañji. So paridevanto gāthamāha –	4557	
PA_atk-s05_13a3:4559	“Gimhānaṃ pacchime māse, vātamicchanti paṇḍitā;	455	
PA_atk-s05_13a3:4560	So maṃ bhañjati gattāni, jātaṃ saraṇato bhaya”nti.	456	
PA_atk-s05_13a3:4561_0	Iti mahārāja, saraṇato bhayaṃ uppannaṃ, jānāhi taṃ kāraṇanti. Tāta, coraṃ me dehīti.	4561	
PA_atk-s05_13a3:4561_1	So tassa saññāpanatthaṃ aparampi udāharaṇaṃ āhari. Deva, atīte himavantapadese sākhāviṭapasampanno	4561	
PA_atk-s05_13a3:4561_2	mahārukkho ahosi pupphaphalasampanno anekasahassānaṃ sakuṇānaṃ nivāso tassa dve sākhā	4561	
PA_atk-s05_13a3:4561_3	aññamaññaṃ saṅghaṭṭesuṃ, tato dhūmo uppajji, aggicuṇṇāni patiṃsu. Taṃ disvā sakuṇajeṭṭhako gāthamāha –	4561	
PA_atk-s05_13a3:4563	“Yaṃ nissitā jagatiruhaṃ, svāyaṃ aggiṃ pamuñcati;	456	
PA_atk-s05_13a3:4564	Disā bhajatha vakkaṅgā, jātaṃ saraṇato bhaya”nti.	456	
PA_atk-s05_13a3:4565	Tattha jagatiruhanti mahīruhaṃ.	456	
PA_atk-s05_13a3:4566_0	Yathā hi, deva, rukkho pakkhīnaṃ paṭisaraṇaṃ, evaṃ rājā mahājanassa paṭisaraṇaṃ,	4566	
PA_atk-s05_13a3:4566_1	tasmiṃ corikaṃ karonte ko paṭibāhissati, sallakkhehi, devāti. Tāta, mayhaṃ corameva	4566	
PA_atk-s05_13a3:4566_2	dehīti. Athassa so aparampi udāharaṇaṃ āhari. Mahārāja, ekasmiṃ kāsigāme aññatarassa	4566	
PA_atk-s05_13a3:4566_3	kulagharassa pacchimabhāge kakkhaḷā susumāranadī atthi, tassa ca kulassa ekova putto.	4566	
PA_atk-s05_13a3:4566_4	So pitari kālakate mātaraṃ paṭijaggi. Tassa mātā anicchamānasseva ekaṃ kuladhītaraṃ	4566	
PA_atk-s05_13a3:4566_5	ānesi. Sā pubbabhāge sassuṃ sampiyāyitvā pacchā puttadhītāhi vaḍḍhamānā taṃ nīharitukāmā	4566	
PA_atk-s05_13a3:4566_6	ahosi. Tassā pana mātāpi tasmiṃyeva ghare vasati. Sā sāmikassa santike sassuyā nānappakāraṃ	4566	
PA_atk-s05_13a3:4566_7	dosaṃ vatvā paribhinditvā “ahaṃ te mātaraṃ posetuṃ na sakkomi, mārehi na”nti vatvā	4566	
PA_atk-s05_13a3:4566_8	“manussamāraṇaṃ nāma bhāriyaṃ, kathaṃ naṃ māremī”ti vutte “niddokkamanakāle naṃ mañcakeneva	4566	
PA_atk-s05_13a3:4566_9	saddhiṃ gahetvā susumāranadiyaṃ khipissāma, atha naṃ susamārā khādissantī”ti āha.	4566	
PA_atk-s05_13a3:4566_10	“Tuyhaṃ pana mātā kaha”nti? “Tassāyeva santike supatī”ti. “Tena hi gaccha, tassā	45661	
PA_atk-s05_13a3:4566_11	nipannamañcake rajjuṃ bandhitvā saññaṃ karohī”ti. Sā tathā katvā “katā me saññā”ti	45661	
PA_atk-s05_13a3:4566_12	āha. Itaro “thokaṃ adhivāsehi, manussā tāva niddāyantū”ti niddāyanto viya nipajjitvā	45661	
PA_atk-s05_13a3:4566_13	gantvā taṃ rajjukaṃ bhariyāya mātu mañcake bandhitvā bhariyaṃ pabodhetvā ubhopi gantvā	45661	
PA_atk-s05_13a3:4566_14	taṃ mañcakeneva saddhiṃ ukkhipitvā nadiyaṃ khipiṃsu. Tattha naṃ niddāyamānaṃ susumārā	45661	
PA_atk-s05_13a3:4566_15	viddhaṃsetvā khādiṃsu.	45661	
PA_atk-s05_13a3:4567_0	Sā punadivase mātu parivattitabhāvaṃ ñatvā “sāmi, mama mātāva māritā, idāni tava	4567	
PA_atk-s05_13a3:4567_1	mātaraṃ mārehī”ti vatvā “tena hi sādhū”ti vutte “susāne citakaṃ katvā aggimhi naṃ	4567	
PA_atk-s05_13a3:4567_2	pakkhipitvā māressāmā”ti āha. Atha naṃ niddāyamānaṃ ubhopi susānaṃ netvā ṭhapayiṃsu.	4567	
PA_atk-s05_13a3:4567_3	Tattha sāmiko bhariyaṃ āha “aggi te ābhato”ti? “Pamuṭṭhāsmi, sāmī”ti. “Tena hi gantvā	4567	
PA_atk-s05_13a3:4567_4	ānehī”ti. “Na sakkomi sāmi, gantuṃ, tayi gatepi ṭhātuṃ na sakkhissāmi, ubhopi mayaṃ	4567	
PA_atk-s05_13a3:4567_5	gacchissāmā”ti. Tesu gatesu mahallikā sītavātena pabodhitā susānabhāvaṃ ñatvā “ime	4567	
PA_atk-s05_13a3:4567_6	maṃ māretukāmā aggiatthāya gatā”ti ca upadhāretvā “na me balaṃ jānantī”ti ekaṃ matakaḷevaraṃ	4567	
PA_atk-s05_13a3:4567_7	gahetvā mañcake nipajjāpetvā upari pilotikāya paṭicchādetvā sayaṃ palāyitvā tattheva	4567	
PA_atk-s05_13a3:4567_8	leṇaguhaṃ pāvisi. Itare aggiṃ āharitvā “mahallikā”ti saññāya kaḷevaraṃ jhāpetvā pakkamiṃsu.	4567	
PA_atk-s05_13a3:4567_9	Ekena corena tasmiṃ guhāleṇe pubbe bhaṇḍikā ṭhapitā, so “taṃ gaṇhissāmī”ti āgantvā	4567	
PA_atk-s05_13a3:4567_10	mahallikaṃ disvā “ekā yakkhinī bhavissati, bhaṇḍikā me amanussapariggahitā”ti ekaṃ	45671	
PA_atk-s05_13a3:4567_11	bhūtavejjaṃ ānesi. Vejjo mantaṃ karonto guhaṃ pāvisi.	45671	
PA_atk-s05_13a3:4568_0	Atha naṃ sā āha “nāhaṃ yakkhinī, ehi ubhopi imaṃ dhanaṃ bhājessāmā”ti. “Kathaṃ saddahitabba”nti?	4568	
PA_atk-s05_13a3:4568_1	“Tava jivhaṃ mama jivhāya ṭhapehī”ti. So tathā akāsi. Athassa sā jivhaṃ ḍaṃsitvā	4568	
PA_atk-s05_13a3:4568_2	chinditvā pātesi. Bhūtavejjo “addhā esā yakkhinī”ti jivhāya lohitaṃ paggharantiyā	4568	
PA_atk-s05_13a3:4568_3	viravamāno palāyi. Mahallikā punadivase maṭṭhasāṭakaṃ nivāsetvā nānāratanabhaṇḍikaṃ	4568	
PA_atk-s05_13a3:4568_4	gahetvā gharaṃ agamāsi. Suṇisā taṃ disvā “kahaṃ te, amma, idaṃ laddha”nti pucchi.	4568	
PA_atk-s05_13a3:4568_5	“Amma, etasmiṃ susāne dārucitakāya jhāpitā evarūpaṃ labhantī”ti. “Amma, mayāpi sakkā	4568	
PA_atk-s05_13a3:4568_6	laddhu”nti. “Mādisī hutvā labhissasī”ti. Sā laddhabhaṇḍikalobhena sāmikassa kathetvā	4568	
PA_atk-s05_13a3:4568_7	tattha attānaṃ jhāpesi. Atha naṃ punadivase sāmiko apassanto “amma, imāyapi velāya	4568	
PA_atk-s05_13a3:4568_8	tvaṃ āgatā, suṇisā te nāgacchatī”ti āha. Sā taṃ sutvā “are pāpapurisa, kiṃ matā nāma	4568	
PA_atk-s05_13a3:4568_9	āgacchantī”ti taṃ tajjetvā gāthamāha –	4568	
PA_atk-s05_13a3:4570	“Yamānayiṃ somanassaṃ, māliniṃ candanussadaṃ;	457	
PA_atk-s05_13a3:4571	Sā maṃ gharā nicchubhati, jātaṃ saraṇato bhaya”nti.	457	
PA_atk-s05_13a3:4572_0	Tattha somanassanti somanassaṃ uppādetvā. “Somanassā”tipi pāṭho, somanassavatī hutvāti	4572	
PA_atk-s05_13a3:4572_1	attho. Idaṃ vuttaṃ hoti – yamahaṃ “imaṃ me nissāya putto puttadhītāhi vaḍḍhissati,	4572	
PA_atk-s05_13a3:4572_2	mañca mahallikakāle posessatī”ti māliniṃ candanussadaṃ katvā alaṅkaritvā somanassajātā	4572	
PA_atk-s05_13a3:4572_3	ānesiṃ. Sā maṃ ajja gharā nīharati, saraṇatoyeva me bhayaṃ uppannanti.	4572	
PA_atk-s05_13a3:4573_0	“Mahārāja, suṇisā viya sassuyā mahājanassa rājā paṭisaraṇaṃ, tato bhaye uppanne kiṃ	4573	
PA_atk-s05_13a3:4573_1	sakkā kātuṃ, sallakkhehi, devā”ti. Taṃ sutvā rājā “tāta, nāhaṃ tayā ānītakāraṇāni	4573	
PA_atk-s05_13a3:4573_2	jānāmi, corameva me dehī”ti āha. So “rājānaṃ rakkhissāmī”ti aparampi udāharaṇaṃ āhari.	4573	
PA_atk-s05_13a3:4573_3	Deva, pubbe imasmiṃyeva nagare eko puriso patthanaṃ katvā puttaṃ labhi. So puttajātakāle	4573	
PA_atk-s05_13a3:4573_4	“putto me laddho”ti somanassajāto taṃ posetvā vayappattakāle dārena saṃyojetvā aparabhāge	4573	
PA_atk-s05_13a3:4573_5	jaraṃ patvā kammaṃ adhiṭṭhātuṃ nāsakkhi. Atha naṃ putto “tvaṃ kammaṃ kātuṃ na sakkosi,	4573	
PA_atk-s05_13a3:4573_6	ito nikkhamā”ti gehato nīhari. So kicchena kasirena jīvikaṃ kappento paridevamāno gāthamāha –	4573	
PA_atk-s05_13a3:4575	“Yena jātena nandissaṃ, yassa ca bhavamicchisaṃ;	457	
PA_atk-s05_13a3:4576	So maṃ gharā nicchubhati, jātaṃ saraṇato bhaya”nti.	457	
PA_atk-s05_13a3:4577	Tattha so manti so putto maṃ gharato nicchubhati nīharati. Svāhaṃ bhikkhaṃ caritvā dukkhena jīvāmi, saraṇatoyeva me bhayaṃ uppannanti.	457	
PA_atk-s05_13a3:4578_0	“Mahārāja, yathā pitā nāma mahallako paṭibalena puttena rakkhitabbo, evaṃ sabbopi	4578	
PA_atk-s05_13a3:4578_1	janapado raññā rakkhitabbo, idañca bhayaṃ uppajjamānaṃ sabbasatte rakkhantassa rañño	4578	
PA_atk-s05_13a3:4578_2	santikā uppannaṃ, iminā kāraṇena ‘asuko nāma coro’ti jānāhi, devā”ti. “Tāta, nāhaṃ	4578	
PA_atk-s05_13a3:4578_3	kāraṇaṃ vā akāraṇaṃ vā jānāmi, coraṃ vā me dehi, tvaññeva vā coro hohī”ti evaṃ rājā	4578	
PA_atk-s05_13a3:4578_4	punappunaṃ māṇavaṃ anuyuñji. Atha naṃ so evamāha “kiṃ pana, mahārāja, ekaṃsena coragahaṇaṃ	4578	
PA_atk-s05_13a3:4578_5	rocethā”ti? “Āma, tātā”ti. Tena hi “asuko ca asuko ca coro”ti parisamajjhe pakāsemīti.	4578	
PA_atk-s05_13a3:4578_6	“Evaṃ karohi, tātā”ti. So tassa vacanaṃ sutvā “ayaṃ rājā attānaṃ rakkhituṃ na deti,	4578	
PA_atk-s05_13a3:4578_7	gaṇhissāmi dāni cora”nti sannipatite mahājane āmantetvā imā gāthā āha –	4578	
PA_atk-s05_13a3:4580	“Suṇantu me jānapadā, negamā ca samāgatā;	458	
PA_atk-s05_13a3:4581	Yatodakaṃ tadādittaṃ, yato khemaṃ tato bhayaṃ.	458	
PA_atk-s05_13a3:4583	“Rājā vilumpate raṭṭhaṃ, brāhmaṇo ca purohito;	458	
PA_atk-s05_13a3:4584	Attaguttā viharatha, jātaṃ saraṇato bhaya”nti.	458	
PA_atk-s05_13a3:4585_0	Tattha yatodakaṃ tadādittanti yaṃ udakaṃ tadeva ādittaṃ. Yato khemanti yato rājato	4585	
PA_atk-s05_13a3:4585_1	khemena bhavitabbaṃ, tatova bhayaṃ uppannaṃ. Atthaguttā viharathāti tumhe idāni anāthā	4585	
PA_atk-s05_13a3:4585_2	jātā, attānaṃ mā vināsetha, attanāva guttā hutvā attano santakaṃ dhanadhaññaṃ rakkhatha,	4585	
PA_atk-s05_13a3:4585_3	rājā nāma mahājanassa paṭisaraṇaṃ, tato tumhākaṃ bhayaṃ uppannaṃ, rājā ca purohito	4585	
PA_atk-s05_13a3:4585_4	ca vilopakhādakacorā, sace core gaṇhitukāmattha, ime dve gahetvā kammakaraṇaṃ karothāti.	4585	
PA_atk-s05_13a3:4586_0	Te tassa kathaṃ sutvā cintayiṃsu “ayaṃ rājā rakkhaṇārahopi samāno idāni aññassa upari	4586	
PA_atk-s05_13a3:4586_1	dosaṃ āropetvā attano bhaṇḍikaṃ sayameva pokkharaṇiyaṃ ṭhapetvā coraṃ pariyesāpeti,	4586	
PA_atk-s05_13a3:4586_2	ito dāni paṭṭhāya puna corakammassa akaraṇatthāya mārema naṃ pāparājāna”nti. Te daṇḍamuggarādihatthā	4586	
PA_atk-s05_13a3:4586_3	uṭṭhāya tattheva rājānañca purohitañca pothetvā jīvitakkhayaṃ pāpetvā mahāsattaṃ	4586	
PA_atk-s05_13a3:4586_4	abhisiñcitvā rajje patiṭṭhapesuṃ.	4586	
PA_atk-s05_13a3:4587_0	Satthā imaṃ dhammadesanaṃ āharitvā “anacchariyaṃ, upāsaka, pathaviyaṃ padasañjānanaṃ,	4587	
PA_atk-s05_13a3:4587_1	porāṇakapaṇḍitā evaṃ ākāse padaṃ sañjāniṃsū”ti vatvā saccāni pakāsetvā jātakaṃ samodhānesi,	4587	
PA_atk-s05_13a3:4587_2	saccapariyosāne upāsako ca putto ca sotāpattiphale patiṭṭhitā. Tadā pitā kassapo	4587	
PA_atk-s05_13a3:4587_3	ahosi, padakusalamāṇavo pana ahameva ahosinti.	4587	
PA_atk-s05_13a3:4588	Padakusalamāṇavajātakavaṇṇanā chaṭṭhā.	458	
PA_atk-s05_13a3:4590	[433] 7. Lomasakassapajātakavaṇṇanā	459	
PA_atk-s05_13a3:4591_0	Assa indasamo rājāti idaṃ satthā jetavane viharanto ekaṃ ukkaṇṭhitabhikkhuṃ ārabbha	4591	
PA_atk-s05_13a3:4591_1	kathesi. Tañhi bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā	4591	
PA_atk-s05_13a3:4591_2	“sacca”nti vutte “bhikkhu sinerukampanavāto kiṃ purāṇapaṇṇāni na kampessati, yasasamaṅginopi	4591	
PA_atk-s05_13a3:4591_3	sappurisā āyasakyaṃ pāpuṇanti, kilesā nāmete parisuddhasattepi saṃkiliṭṭhe karonti,	4591	
PA_atk-s05_13a3:4591_4	pageva tādisa”nti vatvā tena yācito atītaṃ āhari.	4591	
PA_atk-s05_13a3:4592_0	Atīte bārāṇasiyaṃ brahmadatte rajjaṃ kārente brahmadattassa putto brahmadattakumāro	4592	
PA_atk-s05_13a3:4592_1	nāma purohitaputto ca kassapo nāma dve sahāyakā hutvā ekācariyakule sabbasippāni	4592	
PA_atk-s05_13a3:4592_2	uggaṇhiṃsu. Aparabhāge brahmadattakumāro pitu accayena rajje patiṭṭhāsi. Kassapo	4592	
PA_atk-s05_13a3:4592_3	cintesi “mayhaṃ sahāyo rājā jāto, idāni me mahantaṃ issariyaṃ dassati, kiṃ me issariyena,	4592	
PA_atk-s05_13a3:4592_4	ahaṃ mātāpitaro ca rājānañca āpucchitvā pabbajissāmī”ti. So rājānañca mātāpitaro	4592	
PA_atk-s05_13a3:4592_5	ca āpucchitvā himavantaṃ pavisitvā isipabbajjaṃ pabbajitvā sattame divase abhiññā	4592	
PA_atk-s05_13a3:4592_6	ca samāpattiyo ca nibbattetvā uñchācariyāya yāpento vihāsi. Pabbajitaṃ pana naṃ “lomasakassapo”ti	4592	
PA_atk-s05_13a3:4592_7	sañjāniṃsu. So paramajitindriyo ghoratapo tāpaso ahosi. Tassa tejena sakkassa bhavanaṃ	4592	
PA_atk-s05_13a3:4592_8	kampi. Sakko āvajjento taṃ disvā cintesi “ayaṃ tāpaso ativiya uggatejo sakkabhāvāpi	4592	
PA_atk-s05_13a3:4592_9	maṃ cāveyya, bārāṇasiraññā saddhiṃ ekato hutvā tapamassa bhindissāmī”ti. So sakkānubhāvena	4592	
PA_atk-s05_13a3:4592_10	aḍḍharattasamaye bārāṇasirañño sirigabbhaṃ pavisitvā sakalagabbhaṃ sarīrappabhāya	45921	
PA_atk-s05_13a3:4592_11	obhāsetvā rañño santike ākāse ṭhito “uṭṭhehi, mahārājā”ti rājānaṃ pabodhesi. “Kosi	45921	
PA_atk-s05_13a3:4592_12	tva”nti vutte “sakkohamasmī”ti āha. “Kimatthaṃ āgatosī”ti? “Mahārāja, sakalajambudīpe	45921	
PA_atk-s05_13a3:4592_13	ekarajjaṃ icchasi, na icchasī”ti? “Kissa na icchāmī”ti? Atha naṃ sakko “tena hi lomasakassapaṃ	45921	
PA_atk-s05_13a3:4592_14	ānetvā pasughātayaññaṃ yajāpehi, sakkasamo ajarāmaro hutvā sakalajambudīpe rajjaṃ	45921	
PA_atk-s05_13a3:4592_15	kāressasī”ti vatvā paṭhamaṃ gāthamāha –	45921	
PA_atk-s05_13a3:4594	“Assa indasamo rāja, accantaṃ ajarāmaro;	459	
PA_atk-s05_13a3:4595	Sace tvaṃ yaññaṃ yājeyya, isiṃ lomasakassapa”nti.	459	
PA_atk-s05_13a3:4596	Tattha assāti bhavissasi. Yājeyyāti sace tvaṃ araññāyatanato isiṃ lomasakassapaṃ ānetvā yaññaṃ yajeyyāsīti.	459	
PA_atk-s05_13a3:4597_0	Tassa vacanaṃ sutvā rājā “sādhū”ti sampaṭicchi. Sakko “tena hi mā papañcaṃ karī”ti	4597	
PA_atk-s05_13a3:4597_1	vatvā pakkāmi. Rājā punadivase seyyaṃ nāma amaccaṃ pakkosāpetvā “samma, mayhaṃ piyasahāyakassa	4597	
PA_atk-s05_13a3:4597_2	lomasakassapassa santikaṃ gantvā mama vacanena evaṃ vadehi ‘rājā kira tumhehi pasughātayaññaṃ	4597	
PA_atk-s05_13a3:4597_3	yajāpetvā sakalajambudīpe ekarājā bhavissati, tumhākampi yattakaṃ padesaṃ icchatha,	4597	
PA_atk-s05_13a3:4597_4	tattakaṃ dassati, mayā saddhiṃ yaññaṃ yajituṃ āgacchathā”’ti āha. So “sādhu, devā”ti	4597	
PA_atk-s05_13a3:4597_5	tāpasassa vasanokāsajānanatthaṃ nagare bheriṃ carāpetvā ekena vanacarakena “ahaṃ	4597	
PA_atk-s05_13a3:4597_6	jānāmī”ti vutte taṃ purato katvā mahantena parivārena tattha gantvā isiṃ vanditvā	4597	
PA_atk-s05_13a3:4597_7	ekamantaṃ nisinno taṃ sāsanaṃ ārocesi. Atha naṃ so “seyya kiṃ nāmetaṃ kathesī”ti	4597	
PA_atk-s05_13a3:4597_8	vatvā paṭikkhipanto catasso gāthā abhāsi –	4597	
PA_atk-s05_13a3:4599	“Sasamuddapariyāyaṃ, mahiṃ sāgarakuṇḍalaṃ;	459	
PA_atk-s05_13a3:4600	Na icche saha nindāya, evaṃ seyya vijānahi.	460	
PA_atk-s05_13a3:4602	“Dhiratthu taṃ yasalābhaṃ, dhanalābhañca brāhmaṇa;	460	
PA_atk-s05_13a3:4603	Yā vutti vinipātena, adhammacaraṇena vā.	460	
PA_atk-s05_13a3:4605	“Api ce pattamādāya, anagāro paribbaje;	460	
PA_atk-s05_13a3:4606	Sāyeva jīvikā seyyo, yā cādhammena esanā.	460	
PA_atk-s05_13a3:4608	“Api ce pattamādāya, anagāro paribbaje;	460	
PA_atk-s05_13a3:4609	Aññaṃ ahiṃsayaṃ loke, api rajjena taṃ vara”nti.	460	
PA_atk-s05_13a3:4610_0	Tattha sasamuddapariyāyanti sasamuddaparikkhepaṃ. Sāgarakuṇḍalanti cattāro dīpe parikkhipitvā	4610	
PA_atk-s05_13a3:4610_1	ṭhitasāgarehi kaṇṇavaliyā ṭhapitakuṇḍalehi viya samannāgataṃ. Saha nindāyāti “iminā	4610	
PA_atk-s05_13a3:4610_2	pasughātakammaṃ kata”nti imāya nindāya saha cakkavāḷapariyantaṃ mahāpathaviṃ na icchāmīti	4610	
PA_atk-s05_13a3:4610_3	vadati. Yā vutti vinipātenāti narake vinipātakammena yā ca jīvitavutti hoti, taṃ	4610	
PA_atk-s05_13a3:4610_4	dhiratthu, garahāmi taṃ vuttinti dīpeti. Sāyeva jīvikāti pabbajitassa mattikāpattaṃ	4610	
PA_atk-s05_13a3:4610_5	ādāya paragharāni upasaṅkamitvā āhārapariyesanajīvikāva yasadhanalābhato sataguṇena	4610	
PA_atk-s05_13a3:4610_6	sahassaguṇena varatarāti attho api rajjena taṃ varanti taṃ anagārassa sato aññaṃ	4610	
PA_atk-s05_13a3:4610_7	avihiṃsantassa paribbajanaṃ sakalajambudīparajjenapi varanti attho.	4610	
PA_atk-s05_13a3:4611_0	Amacco tassa kathaṃ sutvā gantvā rañño ārocesi. Taṃ sutvā rājā “anāgacchante kiṃ	4611	
PA_atk-s05_13a3:4611_1	sakkā kātu”nti tuṇhī ahosi. Puna sakko aḍḍharattasamaye āgantvā ākāse ṭhatvā “kiṃ,	4611	
PA_atk-s05_13a3:4611_2	mahārāja, lomasakassapaṃ ānetvā yaññaṃ na yajāpesī”ti āha. “Mayā pesitopi nāgacchatī”ti.	4611	
PA_atk-s05_13a3:4611_3	“Tena hi, mahārāja, attano dhītaraṃ candavatiṃ kumārikaṃ alaṅkaritvā seyyaṃ tatheva	4611	
PA_atk-s05_13a3:4611_4	pesetvā ‘sace kira āgantvā yaññaṃ yajissasi, rājā te imaṃ kumārikaṃ dassatī’ti vadāpehi,	4611	
PA_atk-s05_13a3:4611_5	addhā so kumārikāya paṭibaddhacitto hutvā āgacchissatī”ti. Rājā “sādhū”ti sampaṭicchitvā	4611	
PA_atk-s05_13a3:4611_6	punadivase seyyassa hatthe dhītaraṃ adāsi. So rājadhītaraṃ gahetvā tattha gantvā	4611	
PA_atk-s05_13a3:4611_7	isiṃ vanditvā paṭisanthāraṃ katvā devaccharapaṭibhāgaṃ rājadhītaraṃ tassa dassetvā	4611	
PA_atk-s05_13a3:4611_8	ekamantaṃ aṭṭhāsi. Atha isi indriyāni bhinditvā taṃ olokesi, saha olokaneneva paṭibaddhacitto	4611	
PA_atk-s05_13a3:4611_9	hutvā jhānā parihāyi. Amacco tassa paṭibaddhacittabhāvaṃ ñatvā “bhante, sace kira	4611	
PA_atk-s05_13a3:4611_10	yaññaṃ yajissatha, rājā te imaṃ dārikaṃ pādaparicārikaṃ katvā dassatī”ti āha. So	46111	
PA_atk-s05_13a3:4611_11	kilesavasena kampanto “imaṃ kira me dassatī”ti āha. “Āma, yaññaṃ yajantassa te dassatī”ti.	46111	
PA_atk-s05_13a3:4611_12	So “sādhu imaṃ labhanto yajissāmī”ti vatvā taṃ gahetvā saheva jaṭāhi alaṅkatarathaṃ	46111	
PA_atk-s05_13a3:4611_13	abhiruyha bārāṇasiṃ agamāsi. Rājāpi “āgacchati kirā”ti sutvā yaññāvāṭe kammaṃ paṭṭhapesi.	46111	
PA_atk-s05_13a3:4611_14	Atha naṃ āgataṃ disvā “sve yaññaṃ yajāhi, ahaṃ indasamo bhavissāmi, yaññapariyosāne	46111	
PA_atk-s05_13a3:4611_15	te dhītaraṃ dassāmī”ti āha. Kassapo “sādhū”ti sampaṭicchi. Atha naṃ rājā punadivase	46111	
PA_atk-s05_13a3:4611_16	taṃ ādāya candavatiyā saddhiṃyeva yaññāvāṭaṃ gato. Tattha hatthiassausabhādisabbacatuppadā	46111	
PA_atk-s05_13a3:4611_17	paṭipāṭiyā ṭhapitāva ahesuṃ. Kassapo te sabbe hanitvāva ghātetvā yaññaṃ yajituṃ ārabhi.	46111	
PA_atk-s05_13a3:4611_18	Atha naṃ tattha sannipatito mahājano disvā “idaṃ te lomasakassapa ayuttaṃ appatirūpaṃ,	46111	
PA_atk-s05_13a3:4611_19	kiṃ nāmetaṃ karosī”ti vatvā paridevanto dve gāthā abhāsi –	46111	
PA_atk-s05_13a3:4613	“Balaṃ cando balaṃ suriyo, balaṃ samaṇabrāhmaṇā;	461	
PA_atk-s05_13a3:4614	Balaṃ velā samuddassa, balātibalamitthiyo.	461	
PA_atk-s05_13a3:4616	“Yathā uggatapaṃ santaṃ, isiṃ lomasakassapaṃ;	461	
PA_atk-s05_13a3:4617	Pitu atthā candavatī, vājapeyyaṃ ayājayī”ti.	461	
PA_atk-s05_13a3:4618_0	Tattha balaṃ cando balaṃ suriyoti mahandhakāravidhamane aññaṃ balaṃ nāma natthi,	4618	
PA_atk-s05_13a3:4618_1	candimasūriyāvettha balavantoti attho. Samaṇabrāhmaṇāti iṭṭhāniṭṭhavisayavegasahane	4618	
PA_atk-s05_13a3:4618_2	khantibalañāṇabalena samannāgatā samitapāpabāhitapāpā samaṇabrāhmaṇā. Balaṃ velā	4618	
PA_atk-s05_13a3:4618_3	samuddassāti mahāsamuddassa uttarituṃ adatvā udakaṃ āvaritvā vināsetuṃ samatthatāya	4618	
PA_atk-s05_13a3:4618_4	velā balaṃ nāma. Balātibalamitthiyoti itthiyo pana visadañāṇepi avītarāge attano	4618	
PA_atk-s05_13a3:4618_5	vasaṃ ānetvā vināsetuṃ samatthatāya tehi sabbehi balehipi atibalā nāma, sabbabalehi	4618	
PA_atk-s05_13a3:4618_6	itthibalameva mahantanti attho. Yathāti yasmā. Pitu atthāti pitu vuḍḍhiatthāya. Idaṃ	4618	
PA_atk-s05_13a3:4618_7	vuttaṃ hoti – yasmā imaṃ uggatapaṃ samānaṃ sīlādiguṇānaṃ esitattā isiṃ ayaṃ candavatī	4618	
PA_atk-s05_13a3:4618_8	nissīlaṃ katvā pitu vuḍḍhiatthāya vājapeyyaṃ yaññaṃ yājeti, tasmā jānitabbametaṃ	4618	
PA_atk-s05_13a3:4618_9	“balātibalamitthiyo”ti.	4618	
PA_atk-s05_13a3:4619_0	Tasmiṃ samaye kassapo yaññaṃ yajanatthāya “maṅgalahatthiṃ gīvāyaṃ paharissāmī”ti	4619	
PA_atk-s05_13a3:4619_1	khaggaratanaṃ ukkhipi. Hatthī taṃ disvā maraṇabhayatajjito mahāravaṃ ravi. Tassa	4619	
PA_atk-s05_13a3:4619_2	ravaṃ sutvā sesāpi hatthiassausabhādayo maraṇabhayatajjitā bhayena viraviṃsu. Mahājanopi	4619	
PA_atk-s05_13a3:4619_3	viravi. Kassapo taṃ mahāviravaṃ sutvā saṃvegappatto hutvā attano jaṭādīni olokesi.	4619	
PA_atk-s05_13a3:4619_4	Athassa jaṭāmassukacchalomāni pākaṭāni ahesuṃ. So vippaṭisārī hutvā “ananurūpaṃ vata	4619	
PA_atk-s05_13a3:4619_5	me pāpakammaṃ kata”nti saṃvegaṃ pakāsento aṭṭhamaṃ gāthamāha –	4619	
PA_atk-s05_13a3:4621	“Taṃ lobhapakataṃ kammaṃ, kaṭukaṃ kāmahetukaṃ;	462	
PA_atk-s05_13a3:4622	Tassa mūlaṃ gavesissaṃ, checchaṃ rāgaṃ sabandhana”nti.	462	
PA_atk-s05_13a3:4623_0	Tassattho – mahārāja, yaṃ etaṃ mayā candavatiyā lobhaṃ uppādetvā tena lobhena pakataṃ	4623	
PA_atk-s05_13a3:4623_1	kāmahetukaṃ pāpakaṃ, taṃ kaṭukaṃ tikhiṇavipākaṃ. Tassāhaṃ ayonisomanasikārasaṅkhātaṃ	4623	
PA_atk-s05_13a3:4623_2	mūlaṃ gavesissaṃ, alaṃ me iminā khaggena, paññākhaggaṃ nīharitvā subhanimittabandhanena	4623	
PA_atk-s05_13a3:4623_3	saddhiṃ sabandhanaṃ rāgaṃ chindissāmīti.	4623	
PA_atk-s05_13a3:4624_0	Atha naṃ rājā “mā bhāyi samma, idāni te candavatiṃ kumāriñca raṭṭhañca sattaratanarāsiñca	4624	
PA_atk-s05_13a3:4624_1	dassāmi, yajāhi yañña”nti āha. Taṃ sutvā kassapo “na me, mahārāja, iminā kilesena	4624	
PA_atk-s05_13a3:4624_2	attho”ti vatvā osānagāthamāha –	4624	
PA_atk-s05_13a3:4626	“Dhiratthu kāme subahūpi loke, tapova seyyo kāmaguṇehi rāja;	462	
PA_atk-s05_13a3:4627	Tapo karissāmi pahāya kāme, taveva raṭṭhaṃ candavatī ca hotū”ti.	462	
PA_atk-s05_13a3:4628	Tattha subahūpīti atibahukepi. Tapo karissāmīti sīlasaṃyamatapameva karissāmi.	462	
PA_atk-s05_13a3:4629_0	So evaṃ vatvā kasiṇaṃ samannāharitvā naṭṭhaṃ visesaṃ uppādetvā ākāse pallaṅkena nisīditvā	4629	
PA_atk-s05_13a3:4629_1	rañño dhammaṃ desetvā “appamatto hohī”ti ovaditvā yaññāvāṭaṃ viddhaṃsāpetvā mahājanassa	4629	
PA_atk-s05_13a3:4629_2	abhayadānaṃ dāpetvā rañño yācantasseva uppatitvā attano vasanaṭṭhānameva gantvā yāvajīvaṃ	4629	
PA_atk-s05_13a3:4629_3	ṭhatvā āyupariyosāne brahmalokaparāyaṇo ahosi.	4629	
PA_atk-s05_13a3:4630_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	4630	
PA_atk-s05_13a3:4630_1	ukkaṇṭhitabhikkhu sotāpattiphale patiṭṭhahi. Tadā seyyo mahāamacco sāriputto ahosi,	4630	
PA_atk-s05_13a3:4630_2	lomasakassapo pana ahameva ahosinti.	4630	
PA_atk-s05_13a3:4631	Lomasakassapajātakavaṇṇanā sattamā.	463	
PA_atk-s05_13a3:4633	[434] 8. Cakkavākajātakavaṇṇanā	463	
PA_atk-s05_13a3:4634_0	Kāsāyavattheti idaṃ satthā jetavane viharanto ekaṃ lolabhikkhuṃ ārabbha kathesi.	4634	
PA_atk-s05_13a3:4634_1	So kira lolo ahosi paccayaluddho, ācariyupajjhāyavattādīni chaḍḍetvā pātova sāvatthiṃ	4634	
PA_atk-s05_13a3:4634_2	pavisitvā visākhāya gehe anekakhādanīyaparivāraṃ yāguṃ pivitvā nānaggarasasālimaṃsodanaṃ	4634	
PA_atk-s05_13a3:4634_3	bhuñjitvāpi tena atitto tato cūḷaanāthapiṇḍikassa mahāanāthapiṇḍikassa kosalaraññoti	4634	
PA_atk-s05_13a3:4634_4	tesaṃ tesaṃ nivesanāni sandhāya vicari. Athekadivasaṃ tassa lolabhāvaṃ ārabbha dhammasabhāyaṃ	4634	
PA_atk-s05_13a3:4634_5	kathaṃ samuṭṭhāpesuṃ. Satthā āgantvā “kāya nuttha, bhikkhave, etarahi kathāya sannisinnā”ti	4634	
PA_atk-s05_13a3:4634_6	pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira tvaṃ bhikkhu	4634	
PA_atk-s05_13a3:4634_7	lolo”ti pucchitvā “saccaṃ, bhante”ti vutte “bhikkhu kasmā lolosi, pubbepi tvaṃ lolabhāvena	4634	
PA_atk-s05_13a3:4634_8	bārāṇasiyaṃ hatthikuṇapādīni khāditvā vicaranto tehi atitto tato nikkhamitvā gaṅgātīre	4634	
PA_atk-s05_13a3:4634_9	vicaranto himavantaṃ pavaṭṭho”ti vatvā atītaṃ āhari.	4634	
PA_atk-s05_13a3:4635_0	Atīte bārāṇasiyaṃ brahmadatte rajjaṃ kārente eko lolakāko bārāṇasiyaṃ hatthikuṇapādīni	4635	
PA_atk-s05_13a3:4635_1	khāditvā vicaranto tehi atitto “gaṅgākūle macchamataṃ khādissāmī”ti gantvā tattha	4635	
PA_atk-s05_13a3:4635_2	matamacche khādanto katipāhaṃ vasitvā himavantaṃ pavisitvā nānāphalāphalāni khādanto	4635	
PA_atk-s05_13a3:4635_3	bahumacchakacchapaṃ mahantaṃ padumasaraṃ patvā tattha suvaṇṇavaṇṇe dve cakkavāke	4635	
PA_atk-s05_13a3:4635_4	sevālaṃ khāditvā vasante disvā “ime ativiya vaṇṇasampannā sobhaggappattā, imesaṃ	4635	
PA_atk-s05_13a3:4635_5	bhojanaṃ manāpaṃ bhavissati, imesaṃ bhojanaṃ pucchitvā ahampi tadeva bhuñjitvā suvaṇṇavaṇṇo	4635	
PA_atk-s05_13a3:4635_6	bhavissāmī”ti cintetvā tesaṃ santikaṃ gantvā paṭisanthāraṃ katvā ekasmiṃ sākhapariyante	4635	
PA_atk-s05_13a3:4635_7	nisīditvā tesaṃ pasaṃsanapaṭisaṃyuttaṃ kathaṃ kathento paṭhamaṃ gāthamāha –	4635	
PA_atk-s05_13a3:4637	“Kāsāyavatthe sakuṇe vadāmi, duve duve nandamane carante;	463	
PA_atk-s05_13a3:4638	Kaṃ aṇḍajaṃ aṇḍajā mānusesu, jātiṃ pasaṃsanti tadiṅgha brūthā”ti.	463	
PA_atk-s05_13a3:4639_0	Tattha kāsāyavattheti suvaṇṇavaṇṇe kāsāyavatthe viya. Duve duveti dve dve hutvā.	4639	
PA_atk-s05_13a3:4639_1	Nandamaneti tuṭṭhacitte. Kaṃ aṇḍajaṃ aṇḍajā mānusesu jātiṃ pasaṃsantīti ambho aṇḍajā	4639	
PA_atk-s05_13a3:4639_2	tumhe manussesu pasaṃsantā kaṃ aṇḍajaṃ jātiṃ kataraṃ nāma aṇḍajanti vatvā pasaṃsanti,	4639	
PA_atk-s05_13a3:4639_3	kaṃ sakuṇaṃ nāmāti vatvā tumhe manussānaṃ antare vaṇṇentīti attho. “Kaṃ aṇḍajaṃ aṇḍajamānusesū”tipi	4639	
PA_atk-s05_13a3:4639_4	pāṭho. Tassattho – tumhe aṇḍajesu ca mānusesu ca kataraṃ aṇḍajanti vatvā pasaṃsantīti.	4639	
PA_atk-s05_13a3:4640	Taṃ sutvā cakkavāko dutiyaṃ gāthamāha –	464	
PA_atk-s05_13a3:4642	“Amhe manussesu manussahiṃsa, anubbate cakkavāke vadanti;	464	
PA_atk-s05_13a3:4643	Kalyāṇabhāvamhe dijesu sammatā, abhirūpā vicarāma aṇṇave”ti.	464	
PA_atk-s05_13a3:4644_0	Tattha manussahiṃsāti kāko manusse hiṃsati viheṭheti, tena naṃ evaṃ ālapati. Anubbateti	4644	
PA_atk-s05_13a3:4644_1	aññamaññaṃ anugate sammodamāne viyasaṃvāse. Cakkavāketi cakkavākā nāma sā aṇḍajajātīti	4644	
PA_atk-s05_13a3:4644_2	pasaṃsanti vaṇṇenti kathenti. Dijesūti yattakā pakkhino nāma, tesu mayaṃ “kalyāṇabhāvā”tipi	4644	
PA_atk-s05_13a3:4644_3	manussesu sammatā. Dutiye atthavikappe manussesu amhe “cakkavākā”tipi vadanti, dijesu	4644	
PA_atk-s05_13a3:4644_4	pana mayaṃ “kalyāṇabhāvā”ti sammatā, “kalyāṇabhāvā”ti no dijā vadantīti attho. Aṇṇaveti	4644	
PA_atk-s05_13a3:4644_5	imasmiṃ ṭhāne saro “aṇṇavo”ti vutto, imasmiṃ padumasare mayameva dve janā paresaṃ	4644	
PA_atk-s05_13a3:4644_6	ahiṃsanato abhirūpā vicarāmāti attho. Imissāya pana gāthāya catutthapadaṃ “na ghāsahetūpi	4644	
PA_atk-s05_13a3:4644_7	karoma pāpa”nti paṭhanti. Tassattho – yasmā mayaṃ ghāsahetūpi pāpaṃ na karoma, tasmā	4644	
PA_atk-s05_13a3:4644_8	“kalyāṇabhāvā”ti amhe manussesu ca dijesu ca sammatā.	4644	
PA_atk-s05_13a3:4645	Taṃ sutvā kāko tatiyaṃ gāthamāha –	464	
PA_atk-s05_13a3:4647	“Kiṃ aṇṇave kāni phalāni bhuñje, maṃsaṃ kuto khādatha cakkavākā;	464	
PA_atk-s05_13a3:4648	Kiṃ bhojanaṃ bhuñjatha vo anomā, balañca vaṇṇo ca anapparūpā”ti.	464	
PA_atk-s05_13a3:4649_0	Tattha kinti pucchāvasena ālapanaṃ, kiṃ bho cakkavākāti vuttaṃ hoti. Aṇṇaveti imasmiṃ	4649	
PA_atk-s05_13a3:4649_1	sare. Bhuñjeti bhuñjatha, kiṃ bhuñjathāti attho maṃsaṃ kuto khādathāti katarapāṇānaṃ	4649	
PA_atk-s05_13a3:4649_2	sarīrato maṃsaṃ khādatha. Bhuñjatha voti vokāro nipātamattaṃ, parapadena vāssa sambandho	4649	
PA_atk-s05_13a3:4649_3	“balañca vā vaṇṇo ca anapparūpā”ti.	4649	
PA_atk-s05_13a3:4650	Tato cakkavāko catutthaṃ gāthamāha –	465	
PA_atk-s05_13a3:4652	“Na aṇṇave santi phalāni dhaṅka, maṃsaṃ kuto khādituṃ cakkavāke;	465	
PA_atk-s05_13a3:4653	Sevālabhakkhamha apāṇabhojanā, na ghāsahetūpi karoma pāpa”nti.	465	
PA_atk-s05_13a3:4654_0	Tattha cakkavāketi cakkavākassa. Apāṇabhojanāti pāṇakarahitaudakabhojanā. Amhākañhi	4654	
PA_atk-s05_13a3:4654_1	sevālañceva udakañca bhojananti dasseti. Na ghāsahetūti tumhādisā viya mayaṃ ghāsahetu pāpaṃ na karomāti.	4654	
PA_atk-s05_13a3:4655	Tato kāko dve gāthā abhāsi –	465	
PA_atk-s05_13a3:4657	“Na me idaṃ ruccati cakkavāka, asmiṃ bhave bhojanasannikāso;	465	
PA_atk-s05_13a3:4658	Ahosi pubbe tato me aññathā, icceva me vimati ettha jātā.	465	
PA_atk-s05_13a3:4660	“Ahampi maṃsāni phalāni bhuñje, annāni ca loṇiyateliyāni;	466	
PA_atk-s05_13a3:4661	Rasaṃ manussesu labhāmi bhottuṃ, sūrova saṅgāmamukhaṃ vijetvā;	466	
PA_atk-s05_13a3:4662	Na ca me tādiso vaṇṇo, cakkavāka yathā tavā”ti.	466	
PA_atk-s05_13a3:4663_0	Tattha idanti idaṃ tumhākaṃ bhuñjanabhojanaṃ mayhaṃ na ruccati. Asmiṃ bhave bhojanasannikāsoti	4663	
PA_atk-s05_13a3:4663_1	imasmiṃ bhave bhojanasannikāso yaṃ imasmiṃ cakkavākabhave bhojanaṃ, tvaṃ tena sannikāso	4663	
PA_atk-s05_13a3:4663_2	taṃsadiso tadanurūpo ahosi, ativiya pasannasarīrosīti attho. Tato me aññathāti yaṃ	4663	
PA_atk-s05_13a3:4663_3	mayhaṃ pubbe tumhe disvāva ete ettha nānāvidhāni phalāni ceva macchamaṃsañca khādanti,	4663	
PA_atk-s05_13a3:4663_4	tena evaṃ sobhaggappattāti ahosi, idāni me tato aññathā hotīti attho. Icceva meti	4663	
PA_atk-s05_13a3:4663_5	eteneva me kāraṇena ettha tumhākaṃ sarīravaṇṇe vimati jātā “kathaṃ nu kho ete evarūpaṃ	4663	
PA_atk-s05_13a3:4663_6	lūkhabhojanaṃ bhuñjantā vaṇṇavanto jātā”ti. Ahampīti ahañhi, ayameva vā pāṭho. Bhuñjeti	4663	
PA_atk-s05_13a3:4663_7	bhuñjāmi. Annāni cāti bhojanāni ca. Loṇiyateliyānīti loṇatelayuttāni. Rasanti manussesu	4663	
PA_atk-s05_13a3:4663_8	paribhogaṃ paṇītarasaṃ. Vijetvāti yathā sūro vīrayodho saṅgāmamukhaṃ vijetvā vilumpitvā	4663	
PA_atk-s05_13a3:4663_9	paribhuñjati, tathā vilumpitvā paribhuñjāmīti attho. Yathā tavāti evaṃ paṇītaṃ bhojanaṃ	4663	
PA_atk-s05_13a3:4663_10	bhuñjantassapi mama tādiso vaṇṇo natthi, yādiso tava vaṇṇo, tena tava vacanaṃ na saddahāmīti dīpeti.	46631	
PA_atk-s05_13a3:4664	Athassa vaṇṇasampattiyā abhāvakāraṇaṃ attano ca bhāvakāraṇaṃ kathento cakkavāko sesagāthā abhāsi –	466	
PA_atk-s05_13a3:4666	“Asuddhabhakkhosi khaṇānupātī, kicchena te labbhati annapānaṃ;	466	
PA_atk-s05_13a3:4667	Na tussasī rukkhaphalehi dhaṅka, maṃsāni vā yāni susānamajjhe.	466	
PA_atk-s05_13a3:4669	“Yo sāhasena adhigamma bhoge, paribhuñjati dhaṅka khaṇānupātī;	466	
PA_atk-s05_13a3:4670	Tato upakkosati naṃ sabhāvo, upakkuṭṭho vaṇṇabalaṃ jahāti.	467	
PA_atk-s05_13a3:4672	“Appampi ce nibbutiṃ bhuñjatī yadi, asāhasena aparūpaghātī;	467	
PA_atk-s05_13a3:4673	Balañca vaṇṇo ca tadassa hoti, na hi sabbo āhāramayena vaṇṇo”ti.	467	
PA_atk-s05_13a3:4674_0	Tattha asuddhabhakkhosīti tvaṃ thenetvā vañcetvā bhakkhanato asuddhabhakkho asi.	4674	
PA_atk-s05_13a3:4674_1	Khaṇānupātīti pamādakkhaṇe anupatanasīlo. Kicchena teti tayā dukkhena annapānaṃ labbhati.	4674	
PA_atk-s05_13a3:4674_2	Maṃsāni vā yānīti yāni vā susānamajjhe maṃsāni, tehi na tussasi. Tatoti pacchā. Upakkosati	4674	
PA_atk-s05_13a3:4674_3	naṃ sabhāvoti attāva taṃ puggalaṃ garahi. Upakkuṭṭhoti attanāpi parehipi upakkuṭṭho	4674	
PA_atk-s05_13a3:4674_4	garahito vippaṭisāritāya vaṇṇañca balañca jahāsi. Nibbutiṃ bhuñjatī yadīti yadi pana	4674	
PA_atk-s05_13a3:4674_5	paraṃ aviheṭhetvā appakampi dhammaladdhaṃ nibbutibhojanaṃ bhuñjati. Tadassa hotīti	4674	
PA_atk-s05_13a3:4674_6	tadā assa paṇḍitassa sarīre balañca vaṇṇo ca hoti. Āhāramayenāti nānappakārena āhāreneva.	4674	
PA_atk-s05_13a3:4674_7	Idaṃ vuttaṃ hoti – bho kāka, vaṇṇo nāmesa catusamuṭṭhāno, so na āhāramatteneva hoti,	4674	
PA_atk-s05_13a3:4674_8	utucittakammehipi hotiyevāti.	4674	
PA_atk-s05_13a3:4675	Evaṃ cakkavāko anekapariyāyena kākaṃ garahi. Kāko harāyitvā “na mayhaṃ tava vaṇṇena attho, kā kā”ti vassanto palāyi.	467	
PA_atk-s05_13a3:4676_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	4676	
PA_atk-s05_13a3:4676_1	lolabhikkhu anāgāmiphale patiṭṭhahi. Tadā kāko lolabhikkhu ahosi, cakkavākī rāhulamātā,	4676	
PA_atk-s05_13a3:4676_2	cakkavāko pana ahameva ahosinti.	4676	
PA_atk-s05_13a3:4677	Cakkavākajātakavaṇṇanā aṭṭhamā.	467	
PA_atk-s05_13a3:4679	[435] 9. Haliddirāgajātakavaṇṇanā	467	
PA_atk-s05_13a3:4680_0	Sutitikkhanti idaṃ satthā jetavane viharanto thullakumārikāpalobhanaṃ ārabbha kathesi.	4680	
PA_atk-s05_13a3:4680_1	Vatthu terasakanipāte cūḷanāradajātake āvi bhavissati. Atītavatthumhi pana sā kumārikā	4680	
PA_atk-s05_13a3:4680_2	tassa tāpasakumārassa sīlaṃ bhinditvā attano vase ṭhitabhāvaṃ ñatvā “imaṃ vañcetvā	4680	
PA_atk-s05_13a3:4680_3	manussapathaṃ nessāmī”ti cintetvā “rūpādikāmaguṇavirahite araññe rakkhitasīlaṃ nāma	4680	
PA_atk-s05_13a3:4680_4	na mahapphalaṃ hoti, manussapathe rūpādīnaṃ paccupaṭṭhāne mahapphalaṃ hoti, ehi mayā	4680	
PA_atk-s05_13a3:4680_5	saddhiṃ tattha gantvā sīlaṃ rakkhāhi, kiṃ te araññenā”ti vatvā paṭhamaṃ gāthamāha –	4680	
PA_atk-s05_13a3:4682	“Sutitikkhaṃ araññamhi, pantamhi sayanāsane;	468	
PA_atk-s05_13a3:4683	Ye ca gāme titikkhanti, te uḷāratarā tayā”ti.	468	
PA_atk-s05_13a3:4684	Tattha sutitikkhanti suṭṭhu adhivāsanaṃ. Titikkhantīti sītādīni adhivāsenti.	468	
PA_atk-s05_13a3:4685_0	Taṃ sutvā tāpasakumāro “pitā me araññaṃ gato, tasmiṃ āgate taṃ āpucchitvā gamissāmī”ti	4685	
PA_atk-s05_13a3:4685_1	āha. Sā cintesi “pitā kirassa atthi, sace maṃ so passissati, kājakoṭiyā maṃ pothetvā	4685	
PA_atk-s05_13a3:4685_2	vināsaṃ pāpessati, mayā paṭhamameva gantabba”nti. Atha naṃ sā “tena hi ahaṃ maggasaññaṃ	4685	
PA_atk-s05_13a3:4685_3	kurumānā paṭhamataraṃ gamissāmi, tvaṃ pacchā āgacchāhī”ti vatvā agamāsi. So tassā	4685	
PA_atk-s05_13a3:4685_4	gatakāle neva dārūni āhari, na pānīyaṃ, na paribhojanīyaṃ upaṭṭhāpesi, kevalaṃ pajjhāyantova	4685	
PA_atk-s05_13a3:4685_5	nisīdi, pitu āgamanakāle paccuggamanaṃ nākāsi. Atha naṃ pitā “itthīnaṃ vasaṃ gato	4685	
PA_atk-s05_13a3:4685_6	eso”ti ñatvāpi “kasmā tāta, neva dārūni āhari, na pānīyaṃ, na paribhojanīyaṃ upaṭṭhāpesi,	4685	
PA_atk-s05_13a3:4685_7	pajjhāyantoyeva pana nisinnosī”ti āha. Atha naṃ tāpasakumāro “tāta, araññe kira rakkhitasīlaṃ	4685	
PA_atk-s05_13a3:4685_8	nāma na mahapphalaṃ hoti, manussapathe mahapphalaṃ, ahaṃ tattha gantvā sīlaṃ rakkhissāmi,	4685	
PA_atk-s05_13a3:4685_9	sahāyo me maṃ ‘āgaccheyyāsī’ti vatvā purato gato, ahaṃ teneva saddhiṃ gamissāmi,	4685	
PA_atk-s05_13a3:4685_10	tattha pana vasantena mayā kataro puriso sevitabbo”ti pucchanto dutiyaṃ gāthamāha –	46851	
PA_atk-s05_13a3:4687	“Araññā gāmamāgamma, kiṃsīlaṃ kiṃvataṃ ahaṃ;	468	
PA_atk-s05_13a3:4688	Purisaṃ tāta seveyyaṃ, taṃ me akkhāhi pucchito”ti.	468	
PA_atk-s05_13a3:4689	Athassa pitā kathento sesagāthā abhāsi –	468	
PA_atk-s05_13a3:4691	“Yo te vissāsaye tāta, vissāsañca khameyya te;	469	
PA_atk-s05_13a3:4692	Sussūsī ca titikkhī ca, taṃ bhajehi ito gato.	469	
PA_atk-s05_13a3:4694	“Yassa kāyena vācāya, manasā natthi dukkaṭaṃ;	469	
PA_atk-s05_13a3:4695	Urasīva patiṭṭhāya, taṃ bhajehi ito gato.	469	
PA_atk-s05_13a3:4697	“Yo ca dhammena carati, carantopi na maññati;	469	
PA_atk-s05_13a3:4698	Visuddhakāriṃ sappaññaṃ, taṃ bhajehi ito gato.	469	
PA_atk-s05_13a3:4700	“Haliddirāgaṃ kapicittaṃ, purisaṃ rāgavirāginaṃ;	470	
PA_atk-s05_13a3:4701	Tādisaṃ tāta mā sevi, nimmanussampi ce siyā.	470	
PA_atk-s05_13a3:4703	“Āsīvisaṃva kupitaṃ, mīḷhalittaṃ mahāpathaṃ;	470	
PA_atk-s05_13a3:4704	Ārakā parivajjehi, yānīva visamaṃ pathaṃ.	470	
PA_atk-s05_13a3:4706	“Anatthā tāta vaḍḍhanti, bālaṃ accupasevato;	470	
PA_atk-s05_13a3:4707	Māssu bālena saṃgacchi, amitteneva sabbadā.	470	
PA_atk-s05_13a3:4709	“Taṃ tāhaṃ tāta yācāmi, karassu vacanaṃ mama;	470	
PA_atk-s05_13a3:4710	Māssu bālena saṃgacchi, dukkho bālehi saṅgamo”ti.	471	
PA_atk-s05_13a3:4711_0	Tattha yo te vissāsayeti yo tava vissāseyya. Khameyya teti yo ca tava attani tayā	4711	
PA_atk-s05_13a3:4711_1	kataṃ vissāsaṃ khameyya. Sussūsī ca titikkhī cāti tava vacanaṃ sussūsāya ceva vacanādhivāsanena	4711	
PA_atk-s05_13a3:4711_2	ca samannāgato bhaveyyāti attho. Urasīva patiṭṭhāyāti yathā mātu urasi putto patiṭṭhāti,	4711	
PA_atk-s05_13a3:4711_3	evaṃ patiṭṭhahitvā attano mātaraṃ viya maññamāno taṃ bhajeyyāsīti vadati. Yo ca dhammena	4711	
PA_atk-s05_13a3:4711_4	caratīti yo tividhena sucaritena dhammena iriyati. Na maññatīti tathā carantopi “ahaṃ	4711	
PA_atk-s05_13a3:4711_5	dhammaṃ carāmī”ti mānaṃ na karoti. Visuddhakārinti visuddhānaṃ dasakusalakammapathānaṃ kārakaṃ.	4711	
PA_atk-s05_13a3:4712_0	Rāgavirāginanti rāginañca virāginañca rajjitvā taṃkhaṇaññeva virajjanasabhāvaṃ. Nimmanussampi	4712	
PA_atk-s05_13a3:4712_1	ce siyāti sacepi sakalajambudīpatalaṃ nimmanussaṃ hoti, soyeva eko manusso tiṭṭhati,	4712	
PA_atk-s05_13a3:4712_2	tathāpi tādisaṃ mā sevi. Mahāpathanti gūthamakkhitaṃ maggaṃ viya. Yānīvāti yānena	4712	
PA_atk-s05_13a3:4712_3	gacchanto viya. Visamanti ninnaunnatakhāṇupāsāṇādivisamaṃ. Bālaṃ accupasevatoti bālaṃ	4712	
PA_atk-s05_13a3:4712_4	appaññaṃ atisevantassa. Sabbadāti tāta, bālena saha saṃvāso nāma amittasaṃvāso viya	4712	
PA_atk-s05_13a3:4712_5	sabbadā niccakālameva dukkho. Taṃ tāhanti tena kāraṇena taṃ ahaṃ.	4712	
PA_atk-s05_13a3:4713_0	So evaṃ pitarā ovadito “tāta, ahaṃ manussapathaṃ gantvā tumhādise paṇḍite na labhissāmi,	4713	
PA_atk-s05_13a3:4713_1	tattha gantuṃ bhāyāmi, idheva tumhākaṃ santike vasissāmī”ti āha. Athassa bhiyyopi	4713	
PA_atk-s05_13a3:4713_2	ovādaṃ datvā kasiṇaparikammaṃ ācikkhi. So na cirasseva abhiññāsamāpattiyo nibbattetvā	4713	
PA_atk-s05_13a3:4713_3	saddhiṃ pitarā brahmalokaparāyaṇo ahosi.	4713	
PA_atk-s05_13a3:4714	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.	471	
PA_atk-s05_13a3:4715	Tadā tāpasakumāro ukkaṇṭhitabhikkhu ahosi, kumārikā thullakumārikāva, pitā tāpaso pana ahameva ahosinti.	471	
PA_atk-s05_13a3:4716	Haliddirāgajātakavaṇṇanā navamā.	471	
PA_atk-s05_13a3:4718	[436] 10. Samuggajātakavaṇṇanā	471	
PA_atk-s05_13a3:4719_0	Kuto nu āgacchathāti idaṃ satthā jetavane viharanto ukkaṇṭhitabhikkhuṃ ārabbha kathesi.	4719	
PA_atk-s05_13a3:4719_1	Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ, bhante”ti	4719	
PA_atk-s05_13a3:4719_2	vutte “kasmā bhikkhu mātugāmaṃ patthesi, mātugāmo nāmesa asabbho akataññū, pubbe	4719	
PA_atk-s05_13a3:4719_3	dānavarakkhasā gilitvā kucchinā pariharantāpi mātugāmaṃ rakkhituṃ ekapurisanissitaṃ	4719	
PA_atk-s05_13a3:4719_4	kātuṃ nāsakkhiṃsu, tvaṃ kathaṃ sakkhissasī”ti vatvā atītaṃ āhari.	4719	
PA_atk-s05_13a3:4720_0	Atīte bārāṇasiyaṃ brahmadatte rajjaṃ kārente bodhisatto kāme pahāya himavantaṃ pavisitvā	4720	
PA_atk-s05_13a3:4720_1	isipabbajjaṃ pabbajitvā abhiññā ca samāpattiyo ca nibbattetvā phalāphalena yāpento	4720	
PA_atk-s05_13a3:4720_2	vihāsi. Tassa paṇṇasālāya avidūre eko dānavarakkhaso vasati. So antarantarā mahāsattaṃ	4720	
PA_atk-s05_13a3:4720_3	upasaṅkamitvā dhammaṃ suṇāti, aṭaviyaṃ pana manussānaṃ sañcaraṇamagge ṭhatvā āgatāgate	4720	
PA_atk-s05_13a3:4720_4	manusse gahetvā khādati. Tasmiṃ kāle ekā kāsiraṭṭhe kuladhītā uttamarūpadharā aññatarasmiṃ	4720	
PA_atk-s05_13a3:4720_5	paccantagāme nivutthā hoti. Tassā ekadivasaṃ mātāpitūnaṃ dassanatthāya gantvā paccāgamanakāle	4720	
PA_atk-s05_13a3:4720_6	parivāramanusse disvā so dānavo bheravarūpena pakkhandi. Manussā bhītā gahitagahitāvudhāni	4720	
PA_atk-s05_13a3:4720_7	chaḍḍetvā palāyiṃsu. Dānavo yāne nisinnaṃ abhirūpaṃ mātugāmaṃ disvā paṭibaddhacitto	4720	
PA_atk-s05_13a3:4720_8	hutvā taṃ attano guhaṃ netvā bhariyaṃ akāsi. Tato paṭṭhāya sappitelataṇḍulamacchamaṃsādīni	4720	
PA_atk-s05_13a3:4720_9	ceva madhuraphalāphalāni ca āharitvā taṃ posesi, vatthālaṅkārehi ca naṃ alaṅkaritvā	4720	
PA_atk-s05_13a3:4720_10	rakkhaṇatthāya ekasmiṃ karaṇḍake pakkhipitvā karaṇḍakaṃ gilitvā kucchinā pariharati.	47201	
PA_atk-s05_13a3:4720_11	So ekadivasaṃ nhāyitukāmatāya ekaṃ saraṃ gantvā karaṇḍakaṃ uggilitvā taṃ tato nīharitvā	47201	
PA_atk-s05_13a3:4720_12	nhāpetvā vilimpetvā alaṅkāretvā “thokaṃ tava sarīraṃ utuṃ gaṇhāpehī”ti taṃ karaṇḍakasamīpe	47201	
PA_atk-s05_13a3:4720_13	ṭhapetvā sayaṃ nhānatitthaṃ otaritvā taṃ anāsaṅkamāno thokaṃ dūraṃ gantvā nhāyi.	47201	
PA_atk-s05_13a3:4721_0	Tasmiṃ samaye vāyussaputto nāma vijjādharo sannaddhakhaggo ākāsena gacchati. Sā taṃ	4721	
PA_atk-s05_13a3:4721_1	disvā “ehī”ti hatthamuddaṃ akāsi, vijjādharo khippaṃ otari. Atha naṃ sā karaṇḍake	4721	
PA_atk-s05_13a3:4721_2	pakkhipitvā dānavassa āgamanaṃ olokentī karaṇḍakūpari nisīditvā taṃ āgacchantaṃ disvā	4721	
PA_atk-s05_13a3:4721_3	tassa attānaṃ dassetvā tasmiṃ karaṇḍakasamīpaṃ asampatteyeva karaṇḍakaṃ vivaritvā	4721	
PA_atk-s05_13a3:4721_4	anto pavisitvā vijjādharassa upari nipajjitvā attano sāṭakaṃ pārupi. Dānavo āgantvā	4721	
PA_atk-s05_13a3:4721_5	karaṇḍakaṃ asodhetvā “mātugāmoyeva me”ti saññāya karaṇḍakaṃ gilitvā attano guhaṃ	4721	
PA_atk-s05_13a3:4721_6	gacchanto antarāmagge cintesi “tāpaso me ciraṃ diṭṭho, ajja tāva naṃ gantvā vandissāmī”ti.	4721	
PA_atk-s05_13a3:4721_7	So tassa santikaṃ agamāsi. Tāpasopi naṃ dūratova āgacchantaṃ disvā dvinnaṃ janānaṃ	4721	
PA_atk-s05_13a3:4721_8	kucchigatabhāvaṃ ñatvā sallapanto paṭhamaṃ gāthamāha –	4721	
PA_atk-s05_13a3:4723	“Kuto nu āgacchatha bho tayo janā, svāgatā etha nisīdathāsane;	472	
PA_atk-s05_13a3:4724	Kaccittha, bhonto kusalaṃ anāmayaṃ, cirassamabbhāgamanañhi vo idhā”ti.	472	
PA_atk-s05_13a3:4725_0	Tattha bhoti ālapanaṃ. Kaccitthāti kacci hotha bhavatha vijjatha. Bhontoti puna ālapanto	4725	
PA_atk-s05_13a3:4725_1	āha. Kusalaṃ anāmayanti kacci tumhākaṃ kusalaṃ ārogyaṃ. Cirassamabbhāgamanañhi vo	4725	
PA_atk-s05_13a3:4725_2	idhāti ajja tumhākaṃ idha abbhāgamanañca ciraṃ jātaṃ.	4725	
PA_atk-s05_13a3:4726_0	Taṃ sutvā dānavo “ahaṃ imassa tāpasassa santikaṃ ekakova āgato, ayañca tāpaso ‘tayo	4726	
PA_atk-s05_13a3:4726_1	janā’ti vadati, kiṃ nāmesa katheti, kiṃ nu kho sabhāvaṃ ñatvā katheti, udāhu ummattako	4726	
PA_atk-s05_13a3:4726_2	hutvā vilapatī”ti cintetvā tāpasaṃ upasaṅkamitvā vanditvā ekamantaṃ nisīditvā tena	4726	
PA_atk-s05_13a3:4726_3	saddhiṃ sallapanto dutiyaṃ gāthamāha –	4726	
PA_atk-s05_13a3:4728	“Ahameva eko idha majja patto, na cāpi me dutiyo koci vijjati;	472	
PA_atk-s05_13a3:4729	Kimeva sandhāya te bhāsitaṃ ise, kuto nu āgacchatha bho tayo janā”ti.	472	
PA_atk-s05_13a3:4730	Tattha idha majjāti idha ajja. Kimeva sandhāya te bhāsitaṃ iseti bhante, isi kiṃ nāmetaṃ sandhāya tayā bhāsitaṃ, pākaṭaṃ tāva me katvā kathehīti.	473	
PA_atk-s05_13a3:4731	Tāpaso “ekaṃsenevāvuso sotukāmosī”ti pucchitvā “āma, bhante”ti vutte “tena hi suṇāhī”ti vatvā tatiyaṃ gāthamāha –	473	
PA_atk-s05_13a3:4733	“Tuvañca eko bhariyā ca te piyā, samuggapakkhittanikiṇṇamantare;	473	
PA_atk-s05_13a3:4734	Sā rakkhitā kucchigatāva te sadā, vāyussaputtena sahā tahiṃ ratā”ti.	473	
PA_atk-s05_13a3:4735_0	Tattha tuvañca ekoti paṭhamaṃ tāva tvaṃ eko jano. Pakkhittanikiṇṇamantareti pakkhittānikiṇṇaantare	4735	
PA_atk-s05_13a3:4735_1	taṃ tattha bhariyaṃ rakkhitukāmena sadā tayā samugge pakkhittā saddhiṃ samuggena	4735	
PA_atk-s05_13a3:4735_2	nikiṇṇā antare, antokucchiyaṃ ṭhapitāti attho. Vāyussaputtena sahāti evaṃnāmakena	4735	
PA_atk-s05_13a3:4735_3	vijjādharena saddhiṃ. Tahiṃ ratāti tattha tava antokucchiyaññeva kilesaratiyā ratā.	4735	
PA_atk-s05_13a3:4735_4	So dāni tvaṃ mātugāmaṃ “ekaṃ purisanissitaṃ karissāmī”ti kucchināpi pariharanto tassā	4735	
PA_atk-s05_13a3:4735_5	jāraṃ ukkhipitvā carasīti.	4735	
PA_atk-s05_13a3:4736_0	Taṃ sutvā dānavo “vijjādharā nāma bahumāyā honti, sacassa khaggo hatthagato bhavissati,	4736	
PA_atk-s05_13a3:4736_1	kucchiṃ me phāletvāpi palāyissatī”ti bhītatasito hutvā khippaṃ karaṇḍakaṃ uggilitvā	4736	
PA_atk-s05_13a3:4736_2	purato ṭhapesi. Satthā abhisambuddho hutvā taṃ pavattiṃ pakāsento catutthaṃ gāthamāha –	4736	
PA_atk-s05_13a3:4738	“Saṃviggarūpo isinā viyākato, so dānavo tattha samuggamuggili;	473	
PA_atk-s05_13a3:4739	Addakkhi bhariyaṃ sucimāladhāriniṃ, vāyussaputtena sahā tahiṃ rata”nti.	473	
PA_atk-s05_13a3:4740	Tattha addakkhīti so karaṇḍakaṃ vivaritvā addasa.	474	
PA_atk-s05_13a3:4741	Karaṇḍake pana vivaṭamatteyeva vijjādharo vijjaṃ jappitvā khaggaṃ gahetvā ākāsaṃ pakkhandi. Taṃ disvā dānavo mahāsattassa tussitvā thutipubbaṅgamā sesagāthā abhāsi –	474	
PA_atk-s05_13a3:4743	“Sudiṭṭharūpamuggatapānuvattinā, hīnā narā ye pamadāvasaṃ gatā;	474	
PA_atk-s05_13a3:4744	Yathā have pāṇarivettha rakkhitā, duṭṭhā mayī aññamabhippamodayi.	474	
PA_atk-s05_13a3:4746	“Divā ca ratto ca mayā upaṭṭhitā, tapassinā jotirivā vane vasaṃ;	474	
PA_atk-s05_13a3:4747	Sā dhammamukkamma adhammamācari, akiriyarūpo pamadāhi santhavo.	474	
PA_atk-s05_13a3:4749	“Sarīramajjhamhi ṭhitāti maññahaṃ, mayhaṃ ayanti asatiṃ asaññataṃ;	474	
PA_atk-s05_13a3:4750	Sā dhammamukkamma adhammamācari, akiriyarūpo pamadāhi santhavo.	475	
PA_atk-s05_13a3:4752	“Surakkhitaṃ meti kathaṃ nu vissase, anekacittāsu na hatthi rakkhaṇā;	475	
PA_atk-s05_13a3:4753	Etā hi pātālapapātasannibhā, etthappamatto byasanaṃ nigacchati.	475	
PA_atk-s05_13a3:4755	“Tasmā hi te sukhino vītasokā, ye mātugāmehi caranti nissaṭā;	475	
PA_atk-s05_13a3:4756	Etaṃ sivaṃ uttamamābhipatthayaṃ, na mātugāmehi kareyya santhava”nti.	475	
PA_atk-s05_13a3:4757_0	Tattha sudiṭṭharūpamuggatapānuvattināti bhante, isi uggatapānuvattinā tayā sudiṭṭharūpaṃ	4757	
PA_atk-s05_13a3:4757_1	idaṃ kāraṇaṃ. Hīnāti nīcā. Yathā have pāṇarivettha rakkhitāti ayaṃ mayā attano pāṇā	4757	
PA_atk-s05_13a3:4757_2	viya ettha antokucchiyaṃ pariharantena rakkhitā. Duṭṭhā mayīti idāni mayi mittadubbhikammaṃ	4757	
PA_atk-s05_13a3:4757_3	katvā duṭṭhā aññaṃ purisaṃ abhippamodati. Jotirivā vane vasanti vane vasantena tapassinā	4757	
PA_atk-s05_13a3:4757_4	aggi viya mayā upaṭṭhitā paricaritā. Sā dhammamukkammāti sā esā dhammaṃ okkamitvā	4757	
PA_atk-s05_13a3:4757_5	atikkamitvā. Akiriyarūpoti akattabbarūpo. Sarīramajjhamhi ṭhitāti maññahaṃ, mayhaṃ	4757	
PA_atk-s05_13a3:4757_6	ayanti asatiṃ asaññatanti imaṃ asatiṃ asappurisadhammasamannāgataṃ asaññataṃ dussīlaṃ	4757	
PA_atk-s05_13a3:4757_7	“mayhaṃ sarīramajjhamhi ṭhitā”ti ca “mayhaṃ aya”nti ca maññāmi.	4757	
PA_atk-s05_13a3:4758_0	Surakkhitaṃ meti kathaṃ nu vissaseti ayaṃ mayā surakkhitāti kathaṃ paṇḍito vissāseyya,	4758	
PA_atk-s05_13a3:4758_1	yatra hi nāma mādisopi antokucchiyaṃ rakkhanto rakkhituṃ nāsakkhi. Pātālapapātasannibhāti	4758	
PA_atk-s05_13a3:4758_2	lokassādena duppūraṇīyattā mahāsamudde pātālasaṅkhātena papātena sadisā. Etthappamattoti	4758	
PA_atk-s05_13a3:4758_3	etāsu evarūpāsu nigguṇāsu pamatto puriso mahābyasanaṃ pāpuṇāti. Tasmā hīti yasmā	4758	
PA_atk-s05_13a3:4758_4	mātugāmavasaṃ gatā mahāvināsaṃ pāpuṇanti, tasmā ye mātugāmehi nissaṭā hutvā caranti,	4758	
PA_atk-s05_13a3:4758_5	te sukhino. Etaṃ sivanti yadetaṃ mātugāmato nissaṭānaṃ visaṃsaṭṭhānaṃ caraṇaṃ, etaṃ	4758	
PA_atk-s05_13a3:4758_6	jhānasukhameva sivaṃ khemaṃ uttamaṃ abhipatthetabbaṃ, etaṃ patthayamāno mātugāmehi	4758	
PA_atk-s05_13a3:4758_7	saddhiṃ santhavaṃ na kareyyāti.	4758	
PA_atk-s05_13a3:4759_0	Evañca pana vatvā dānavo mahāsattassa pādesu nipatitvā “bhante, tumhe nissāya mayā	4759	
PA_atk-s05_13a3:4759_1	jīvitaṃ laddhaṃ, ahaṃ imāya pāpadhammāya vijjādharena mārāpito”ti mahāsattaṃ abhitthavi.	4759	
PA_atk-s05_13a3:4759_2	Sopissa dhammaṃ desetvā “imissā mā kiñci pāpaṃ akāsi, sīlāni gaṇhāhī”ti taṃ pañcasu	4759	
PA_atk-s05_13a3:4759_3	sīlesu patiṭṭhāpesi. Dānavo “ahaṃ kucchinā pariharantopi taṃ rakkhituṃ na sakkomi,	4759	
PA_atk-s05_13a3:4759_4	añño ko rakkhissatī”ti taṃ uyyojetvā attano araññameva agamāsi.	4759	
PA_atk-s05_13a3:4760	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā dibbacakkhukatāpaso ahameva ahosinti.	476	
PA_atk-s05_13a3:4761	Samuggajātakavaṇṇanā dasamā.	476	
PA_atk-s05_13a3:4763	[437] 11. Pūtimaṃsajātakavaṇṇanā	476	
PA_atk-s05_13a3:4764_0	Na kho me ruccatīti idaṃ satthā jetavane viharanto indriyaasaṃvaraṃ ārabbha kathesi.	4764	
PA_atk-s05_13a3:4764_1	Ekasmiñhi samaye bahū bhikkhū indriyesu aguttadvārā ahesuṃ. Satthā “ime bhikkhū ovadituṃ	4764	
PA_atk-s05_13a3:4764_2	vaṭṭatī”ti ānandattherassa vatvā aniyamavasena bhikkhusaṅghaṃ sannipātāpetvā alaṅkatapallaṅkavaramajjhagato	4764	
PA_atk-s05_13a3:4764_3	bhikkhū āmantetvā “na, bhikkhave, bhikkhunā nāma rūpādīsu subhanimittavasena nimittaṃ	4764	
PA_atk-s05_13a3:4764_4	gahetuṃ vaṭṭati, sace hi tasmiṃ samaye kālaṃ karoti, nirayādīsu nibbattati, tasmā	4764	
PA_atk-s05_13a3:4764_5	rūpādīsu subhanimittaṃ mā gaṇhatha. Bhikkhunā nāma rūpādigocarena na bhavitabbaṃ,	4764	
PA_atk-s05_13a3:4764_6	rūpādigocarā hi diṭṭheva dhamme mahāvināsaṃ pāpuṇanti, tasmā varaṃ, bhikkhave, tattāya	4764	
PA_atk-s05_13a3:4764_7	ayosalākāya ādittāya sampajjalitāya sajotibhūtāya cakkhundriyaṃ sampalimaṭṭha”nti	4764	
PA_atk-s05_13a3:4764_8	vitthāretvā “tumhākaṃ rūpaṃ olokanakālopi atthi anolokanakālopi. Olokanakāle subhavasena	4764	
PA_atk-s05_13a3:4764_9	anoloketvā asubhavaseneva olokeyyātha, evaṃ attano gocarā na parihāyissatha. Ko pana	4764	
PA_atk-s05_13a3:4764_10	tumhākaṃ gocaroti? Cattāro satipaṭṭhānā, cattāro sammappadhānā, cattāro iddhipādā,	47641	
PA_atk-s05_13a3:4764_11	ariyo aṭṭhaṅgiko maggo, nava lokuttaradhammā. Etasmiñhi vo gocare carantānaṃ na lacchati	47641	
PA_atk-s05_13a3:4764_12	māro otāraṃ, sace pana kilesavasikā hutvā subhanimittavasena olokessatha, pūtimaṃsasiṅgālo	47641	
PA_atk-s05_13a3:4764_13	viya attano gocarā parihāyissathā”ti vatvā atītaṃ āhari.	47641	
PA_atk-s05_13a3:4765_0	Atīte bārāṇasiyaṃ brahmadatte rajjaṃ kārente himavantapadese araññāyatane pabbataguhāyaṃ	4765	
PA_atk-s05_13a3:4765_1	anekasatā eḷakā vasanti. Tesaṃ vasanaṭṭhānato avidūre ekissā guhāya pūtimaṃso nāma	4765	
PA_atk-s05_13a3:4765_2	siṅgālo veṇiyā nāma bhariyāya saddhiṃ vasati. So ekadivasaṃ bhariyāya saddhiṃ vicaranto	4765	
PA_atk-s05_13a3:4765_3	te eḷake disvā “ekena upāyena imesaṃ maṃsaṃ khādituṃ vaṭṭatī”ti cintetvā upāyena	4765	
PA_atk-s05_13a3:4765_4	ekekaṃ eḷakaṃ māresi. Te ubhopi eḷakamaṃsaṃ khādantā thāmasampannā thūlasarīrā ahesuṃ.	4765	
PA_atk-s05_13a3:4765_5	Anupubbena eḷakā parikkhayaṃ agamaṃsu. Tesaṃ antare meṇḍamātā nāma ekā eḷikā byattā	4765	
PA_atk-s05_13a3:4765_6	ahosi upāyakusalā. Siṅgālo taṃ māretuṃ asakkonto ekadivasaṃ bhariyāya saddhiṃ sammantento	4765	
PA_atk-s05_13a3:4765_7	“bhadde, eḷakā khīṇā, imaṃ eḷikaṃ ekena upāyena khādituṃ vaṭṭati, ayaṃ panettha upāyo,	4765	
PA_atk-s05_13a3:4765_8	tvaṃ ekikāva gantvā etāya saddhiṃ sakhī hohi, atha te tāya saddhiṃ vissāse uppanne	4765	
PA_atk-s05_13a3:4765_9	ahaṃ matālayaṃ karitvā nipajjissāmi, tvaṃ etaṃ upasaṅkamitvā ‘eḷike sāmiko me mato,	4765	
PA_atk-s05_13a3:4765_10	ahañca anāthā, ṭhapetvā taṃ añño me ñātako natthi, ehi roditvā kanditvā tassa sarīrakiccaṃ	47651	
PA_atk-s05_13a3:4765_11	karissāmā’ti vatvā taṃ gahetvā āgaccheyyāsi, atha naṃ ahaṃ uppatitvā gīvāya ḍaṃsitvā māressāmī”ti āha.	47651	
PA_atk-s05_13a3:4766_0	Sā “sādhū”ti sampaṭicchitvā tāya saddhiṃ sakhibhāvaṃ katvā vissāse uppanne eḷikaṃ	4766	
PA_atk-s05_13a3:4766_1	tathā avoca. Eḷikā “āḷi siṅgāli tava sāmikena sabbe mama ñātakā khāditā, bhāyāmi	4766	
PA_atk-s05_13a3:4766_2	na sakkomi gantu”nti āha. “Āḷi, mā bhāyi, matako kiṃ karissatī”ti? “Kharamanto te	4766	
PA_atk-s05_13a3:4766_3	sāmiko, bhāyāmevāha”nti sā evaṃ vatvāpi tāya punappunaṃ yāciyamānā “addhā mato bhavissatī”ti	4766	
PA_atk-s05_13a3:4766_4	sampaṭicchitvā tāya saddhiṃ pāyāsi. Gacchantī pana “ko jānāti, kiṃ bhavissatī”ti	4766	
PA_atk-s05_13a3:4766_5	tasmiṃ āsaṅkāya siṅgāliṃ purato katvā siṅgālaṃ pariggaṇhantīyeva gacchati. Siṅgālo	4766	
PA_atk-s05_13a3:4766_6	tāsaṃ padasaddaṃ sutvā “āgatā nu kho eḷikā”ti sīsaṃ ukkhipitvā akkhīni parivattetvā	4766	
PA_atk-s05_13a3:4766_7	olokesi. Eḷikā taṃ tathā karontaṃ disvā “ayaṃ pāpadhammo maṃ vañcetvā māretukāmo	4766	
PA_atk-s05_13a3:4766_8	matālayaṃ dassetvā nipanno”ti nivattitvā palāyantī siṅgāliyā “kasmā palāyasī”ti vutte	4766	
PA_atk-s05_13a3:4766_9	taṃ kāraṇaṃ kathentī paṭhamaṃ gāthamāha –	4766	
PA_atk-s05_13a3:4768	“Na kho me ruccati āḷi, pūtimaṃsassa pekkhanā;	476	
PA_atk-s05_13a3:4769	Etādisā sakhārasmā, ārakā parivajjaye”ti.	476	
PA_atk-s05_13a3:4770	Tattha āḷīti ālapanaṃ, sakhi sahāyiketi attho. Etādisā sakhārasmāti evarūpā sahāyakā apakkamitvā taṃ sahāyakaṃ ārakā parivajjeyyāti attho.	477	
PA_atk-s05_13a3:4771_0	Evañca pana vatvā sā nivattitvā attano vasanaṭṭhānameva gatā. Siṅgālī taṃ nivattetuṃ	4771	
PA_atk-s05_13a3:4771_1	asakkontī tassā kujjhitvā attano sāmikasseva santikaṃ gantvā pajjhāyamānā nisīdi.	4771	
PA_atk-s05_13a3:4771_2	Atha naṃ siṅgālo garahanto dutiyaṃ gāthamāha –	4771	
PA_atk-s05_13a3:4773	“Ummattikā ayaṃ veṇī, vaṇṇeti patino sakhiṃ;	477	
PA_atk-s05_13a3:4774	Pajjhāyi paṭigacchantiṃ, āgataṃ meṇḍamātara”nti.	477	
PA_atk-s05_13a3:4775_0	Tattha veṇīti tassā nāmaṃ. Vaṇṇeti patino sakhinti paṭhamameva attano sakhiṃ eḷikaṃ	4775	
PA_atk-s05_13a3:4775_1	“mayi sinehā vissāsikā āgamissati no santikaṃ, matālayaṃ karohī”ti patino santike	4775	
PA_atk-s05_13a3:4775_2	vaṇṇeti. Atha naṃ sā idāni āgataṃ mama santikaṃ anāgantvāva paṭigacchantiṃ meṇḍamātaraṃ	4775	
PA_atk-s05_13a3:4775_3	pajjhāyati anusocatīti.	4775	
PA_atk-s05_13a3:4776	Taṃ sutvā siṅgālī tatiyaṃ gāthamāha –	477	
PA_atk-s05_13a3:4778	“Tvaṃ khosi samma ummatto, dummedho avicakkhaṇo;	477	
PA_atk-s05_13a3:4779	Yo tvaṃ matālayaṃ katvā, akālena vipekkhasī”ti.	477	
PA_atk-s05_13a3:4780	Tattha avicakkhaṇoti vicāraṇapaññārahito. Akālena vipekkhasīti eḷikāya attano santikaṃ anāgatāyeva olokesīti attho.	478	
PA_atk-s05_13a3:4782	“Na akāle vipekkhayya, kāle pekkheyya paṇḍito;	478	
PA_atk-s05_13a3:4783	Pūtimaṃsova pajjhāyi, yo akāle vipekkhatī”ti. – ayaṃ abhisambuddhagāthā;	478	
PA_atk-s05_13a3:4784_0	Tattha akāleti kāmaguṇe ārabbha subhavasena cittuppādakāle. Ayañhi bhikkhuno rūpaṃ	4784	
PA_atk-s05_13a3:4784_1	oloketuṃ akālo nāma. Kāleti asubhavasena anussativasena kasiṇavasena vā rūpaggahaṇakāle.	4784	
PA_atk-s05_13a3:4784_2	Ayañhi bhikkhuno rūpaṃ oloketuṃ kālo nāma. Tattha akāle sārattakāle rūpaṃ olokentā	4784	
PA_atk-s05_13a3:4784_3	mahāvināsaṃ pāpuṇantīti haritacajātakalomasakassapajātakādīhi dīpetabbaṃ. Kāle asubhavasena	4784	
PA_atk-s05_13a3:4784_4	olokentā arahatte patiṭṭhahantīti asubhakammikatissattheravatthunā kathetabbaṃ. Pūtimaṃsova	4784	
PA_atk-s05_13a3:4784_5	pajjhāyīti bhikkhave, yathā pūtimaṃsasiṅgālo akāle eḷikaṃ oloketvā attano gocarā	4784	
PA_atk-s05_13a3:4784_6	parihīno pajjhāyati, evaṃ bhikkhu akāle subhavasena rūpaṃ oloketvā satipaṭṭhānādigocarā	4784	
PA_atk-s05_13a3:4784_7	parihīno diṭṭhadhamme samparāyepi socati pajjhāyati kilamatīti.	4784	
PA_atk-s05_13a3:4785_0	Veṇīpi kho siṅgālī pūtimaṃsaṃ assāsetvā “sāmi, mā cintesi, ahaṃ taṃ punapi upāyena	4785	
PA_atk-s05_13a3:4785_1	ānessāmi, tvaṃ āgatakāle appamatto gaṇheyyāsī”ti vatvā tassā santikaṃ gantvā “āḷi,	4785	
PA_atk-s05_13a3:4785_2	tava āgatakāleyeva no attho jāto, tava āgatakālasmiṃyeva hi me sāmiko satiṃ paṭilabhi,	4785	
PA_atk-s05_13a3:4785_3	idāni jīvati, ehi tena saddhiṃ paṭisanthāraṃ karohī”ti vatvā pañcamaṃ gāthamāha –	4785	
PA_atk-s05_13a3:4787	“Piyaṃ kho āḷi me hotu, puṇṇapattaṃ dadāhi me;	478	
PA_atk-s05_13a3:4788	Pati sañjīvito mayhaṃ, eyyāsi piyapucchikā”ti.	478	
PA_atk-s05_13a3:4789	Tattha puṇṇapattaṃ dadāhi meti piyakkhānaṃ akkhāyikā mayhaṃ tuṭṭhidānaṃ dehi. Pati sañjīvito mayhanti mama sāmiko sañjīvito uṭṭhito arogoti attho. Eyyāsīti mayā saddhiṃ āgaccha.	478	
PA_atk-s05_13a3:4790	Eḷikā “ayaṃ pāpadhammā maṃ vañcetukāmā, ayuttaṃ kho pana paṭipakkhakaraṇaṃ, upāyeneva naṃ vañcessāmī”ti cintetvā chaṭṭhaṃ gāthamāha –	479	
PA_atk-s05_13a3:4792	“Piyaṃ kho āḷi te hotu, puṇṇapattaṃ dadāmi te;	479	
PA_atk-s05_13a3:4793	Mahatā parivārena, essaṃ kayirāhi bhojana”nti.	479	
PA_atk-s05_13a3:4794	Tattha essanti āgamissāmi. Āgacchamānā ca attano ārakkhaṃ katvā mahantena parivārena āgamissāmīti.	479	
PA_atk-s05_13a3:4795	Atha naṃ siṅgālī parivāraṃ pucchantī sattamaṃ gāthamāha –	479	
PA_atk-s05_13a3:4797	“Kīdiso tuyhaṃ parivāro, yesaṃ kāhāmi bhojanaṃ;	479	
PA_atk-s05_13a3:4798	Kiṃ nāmakā ca te sabbe, te me akkhāhi pucchitā”ti.	479	
PA_atk-s05_13a3:4799	Sā ācikkhantī aṭṭhamaṃ gāthamāha –	479	
PA_atk-s05_13a3:4801	“Māliyo caturakkho ca, piṅgiyo atha jambuko;	480	
PA_atk-s05_13a3:4802	Ediso mayhaṃ parivāro, tesaṃ kayirāhi bhojana”nti.	480	
PA_atk-s05_13a3:4803_0	Tattha te meti te parivāre mayhaṃ ācikkhi. Māliyotiādīni catunnaṃ sunakhānaṃ nāmāni.	4803	
PA_atk-s05_13a3:4803_1	“Tattha ekekassa pañca pañca sunakhasatāni parivārenti, evaṃ dvīhi sunakhasahassehi	4803	
PA_atk-s05_13a3:4803_2	parivāritā āgamissāmī”ti vatvā “sace te bhojanaṃ na labhissanti, tumhe dvepi jane	4803	
PA_atk-s05_13a3:4803_3	māretvā khādissantī”ti āha.	4803	
PA_atk-s05_13a3:4804	Taṃ sutvā siṅgālī bhītā “alaṃ imissā tattha gamanena, upāyenassā anāgamanameva karissāmī”ti cintetvā navamaṃ gāthamāha –	480	
PA_atk-s05_13a3:4806	“Nikkhantāya agārasmā, bhaṇḍakampi vinassati;	480	
PA_atk-s05_13a3:4807	Ārogyaṃ āḷino vajjaṃ, idheva vasa māgamā”ti.	480	
PA_atk-s05_13a3:4808_0	Tassattho – āḷi, tava gehe bahubhaṇḍakaṃ atthi, taṃ te nikkhantāya agārasmā anārakkhaṃ	4808	
PA_atk-s05_13a3:4808_1	bhaṇḍakaṃ vinassati, ahameva te āḷino sahāyakassa ārogyaṃ vajjaṃ vadissāmi, tvaṃ	4808	
PA_atk-s05_13a3:4808_2	idheva vasa māgamāti.	4808	
PA_atk-s05_13a3:4809	Evañca pana vatvā maraṇabhayabhītā vegena sāmikassa santikaṃ gantvā taṃ gahetvā palāyi. Te puna taṃ ṭhānaṃ āgantuṃ nāsakkhiṃsu.	480	
PA_atk-s05_13a3:4810	Satthā imaṃ dhammadesanaṃ āharitvā jātakaṃ samodhānesi “tadā ahaṃ tasmiṃ ṭhāne vanajeṭṭhakarukkhe nibbattadevatā ahosi”nti.	481	
PA_atk-s05_13a3:4811	Pūtimaṃsajātakavaṇṇanā ekādasamā.	481	
PA_atk-s05_13a3:4813	[438] 12. Daddarajātakavaṇṇanā	481	
PA_atk-s05_13a3:4814_0	Yo te puttaketi idaṃ satthā gijjhakūṭe viharanto devadattassa vadhāya parisakkanaṃ	4814	
PA_atk-s05_13a3:4814_1	ārabbha kathesi. Tasmiñhi samaye dhammasabhāyaṃ kathaṃ samuṭṭhāpesuṃ “aho āvuso devadatto	4814	
PA_atk-s05_13a3:4814_2	nillajjo anariyo evaṃ uttamaguṇadharassa sammāsambuddhassa ajātasattunā saddhiṃ ekato	4814	
PA_atk-s05_13a3:4814_3	hutvā dhanuggahapayojanasilāpavijjhananāḷāgirivissajjanehi vadhāya upāyaṃ karotī”ti.	4814	
PA_atk-s05_13a3:4814_4	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	4814	
PA_atk-s05_13a3:4814_5	nāmā”ti vutte “na, bhikkhave, idāneva, pubbepi devadatto mayhaṃ vadhāya parisakki,	4814	
PA_atk-s05_13a3:4814_6	idāni pana me tāsamattampi kātuṃ nāsakkhī”ti vatvā atītaṃ āhari.	4814	
PA_atk-s05_13a3:4815_0	Atīte bārāṇasiyaṃ brahmadatte rajjaṃ kārente eko disāpāmokkho ācariyo pañcasatānaṃ	4815	
PA_atk-s05_13a3:4815_1	māṇavakānaṃ sippaṃ vācento ekadivasaṃ cintesi “mayhaṃ idha vasantassa palibodho hoti,	4815	
PA_atk-s05_13a3:4815_2	māṇavakānampi sippaṃ na niṭṭhāti, himavantapadese araññāyatanaṃ pavisitvā tattha	4815	
PA_atk-s05_13a3:4815_3	vasanto vācessāmī”ti. So māṇavakānaṃ kathetvā tilataṇḍulatelavatthādīni gāhāpetvā	4815	
PA_atk-s05_13a3:4815_4	araññaṃ pavisitvā maggato avidūre ṭhāne paṇṇasālaṃ kāretvā nivāsaṃ kappesi, māṇavāpi	4815	
PA_atk-s05_13a3:4815_5	attano paṇṇasālaṃ kariṃsu. Māṇavakānaṃ ñātakā telataṇḍulādīni pesenti. Raṭṭhavāsinopi	4815	
PA_atk-s05_13a3:4815_6	“disāpāmokkho ācariyo kira araññe asukaṭṭhāne nāma vasanto sippaṃ uggaṇhāpetī”ti	4815	
PA_atk-s05_13a3:4815_7	tassa taṇḍulādīni abhiharanti, kantārappaṭipannāpi denti, aññataropi puriso khīrapānatthāya	4815	
PA_atk-s05_13a3:4815_8	savacchaṃ dhenuṃ adāsi. Ācariyassa paṇṇasālāya santike dvīhi potakehi saddhiṃ ekā	4815	
PA_atk-s05_13a3:4815_9	godhā vasati, sīhabyagghāpissa upaṭṭhānaṃ āgacchanti. Eko tittiropi tattha nibaddhavāso	4815	
PA_atk-s05_13a3:4815_10	ahosi. So ācariyassa māṇavānaṃ mante vācentassa saddaṃ sutvā tayopi vede uggaṇhi.	48151	
PA_atk-s05_13a3:4815_11	Māṇavā tena saddhiṃ ativissāsikā ahesuṃ.	48151	
PA_atk-s05_13a3:4816_0	Aparabhāge māṇavesu nipphattiṃ appattesuyeva ācariyo kālamakāsi. Māṇavā tassa sarīraṃ	4816	
PA_atk-s05_13a3:4816_1	jhāpetvā vālukāya thūpaṃ katvā nānāpupphehi pūjetvā rodanti paridevanti. Atha ne	4816	
PA_atk-s05_13a3:4816_2	tittiro “kasmā rodathā”ti āha. “Ācariyo no sippe aniṭṭhiteyeva kālakato, tasmā rodāmā”ti.	4816	
PA_atk-s05_13a3:4816_3	“Evaṃ sante mā socittha, ahaṃ vo sippaṃ vācessāmī”ti. “Tvaṃ kathaṃ jānāsī”ti? “Ahaṃ	4816	
PA_atk-s05_13a3:4816_4	ācariye tumhākaṃ vācente saddaṃ sutvā tayo vede paguṇe akāsinti. Tena hi attano paguṇabhāvaṃ	4816	
PA_atk-s05_13a3:4816_5	amhe jānāpehī”ti. Tittiro “tena hi suṇāthā”ti tesaṃ gaṇṭhiṭṭhānameva pabbatamatthakā	4816	
PA_atk-s05_13a3:4816_6	nadiṃ otaranto viya osāresi. Māṇavā haṭṭhatuṭṭhā hutvā tittirapaṇḍitassa santike	4816	
PA_atk-s05_13a3:4816_7	sippaṃ paṭṭhapesuṃ. Sopi disāpāmokkhācariyassa ṭhāne ṭhatvā tesaṃ sippaṃ vācesi.	4816	
PA_atk-s05_13a3:4816_8	Māṇavā tassa suvaṇṇapañjaraṃ karitvā upari vitānaṃ bandhitvā suvaṇṇataṭṭake madhulājādīni	4816	
PA_atk-s05_13a3:4816_9	upaharantā nānāvaṇṇehi pupphehi pūjentā mahantaṃ sakkāraṃ kariṃsu. “Tittiro kira	4816	
PA_atk-s05_13a3:4816_10	araññāyatane pañcasate māṇavake mantaṃ vācetī”ti sakalajambudīpe pākaṭo ahosi.	48161	
PA_atk-s05_13a3:4817_0	Tadā jambudīpe giraggasamajjasadisaṃ mahantaṃ chaṇaṃ ghosayiṃsu. Māṇavānaṃ mātāpitaro	4817	
PA_atk-s05_13a3:4817_1	“chaṇadassanatthāya āgacchantū”ti pesesuṃ. Māṇavā tittirassa ārocetvā tittirapaṇḍitaṃ	4817	
PA_atk-s05_13a3:4817_2	sabbañca assamapadaṃ godhaṃ paṭicchāpetvā attano attano nagarameva agamiṃsu. Tadā	4817	
PA_atk-s05_13a3:4817_3	eko nikkāruṇiko duṭṭhatāpaso tattha tattha vicaranto taṃ ṭhānaṃ sampāpuṇi. Godhā	4817	
PA_atk-s05_13a3:4817_4	taṃ disvā paṭisanthāraṃ katvā “asukaṭṭhāne taṇḍulā, asukaṭṭhāne telādīni atthi, bhattaṃ	4817	
PA_atk-s05_13a3:4817_5	pacitvā bhuñjāhī”ti vatvā gocaratthāya gatā. Tāpaso pātova bhattaṃ pacitvā dve godhāputtake	4817	
PA_atk-s05_13a3:4817_6	māretvā khādi, divā tittirapaṇḍitañca vacchakañca māretvā khādi, sāyaṃ dhenuṃ āgacchantaṃ	4817	
PA_atk-s05_13a3:4817_7	disvā tampi māretvā maṃsaṃ khāditvā rukkhamūle nipajjitvā ghurughurāyanto niddaṃ	4817	
PA_atk-s05_13a3:4817_8	okkami. Godhā sāyaṃ āgantvā puttake apassantī upadhārayamānā vicari. Rukkhadevatā	4817	
PA_atk-s05_13a3:4817_9	godhaṃ puttake adisvā kampamānaṃ oloketvā khandhaviṭapabbhantare dibbānubhāvena ṭhatvā	4817	
PA_atk-s05_13a3:4817_10	“godhe mā kampi, iminā pāpapurisena tava puttakā ca tittiro ca vaccho ca dhenu ca	48171	
PA_atk-s05_13a3:4817_11	māritā, gīvāya naṃ ḍaṃsitvā jīvitakkhayaṃ pāpehī”ti sallapantī paṭhamaṃ gāthamāha –	48171	
PA_atk-s05_13a3:4819	“Yo te puttake akhādi, dinnabhatto adūsake;	481	
PA_atk-s05_13a3:4820	Tasmiṃ dāṭhaṃ nipātehi, mā te muccittha jīvato”ti.	482	
PA_atk-s05_13a3:4821_0	Tattha dinnabhattoti bhattaṃ pacitvā bhuñjāhīti tayā dinnabhatto. Adūsaketi niddose	4821	
PA_atk-s05_13a3:4821_1	niraparādhe. Tasmiṃ dāṭhaṃ nipātehīti tasmiṃ pāpapurise catassopi dāṭhā nipātehīti	4821	
PA_atk-s05_13a3:4821_2	adhippāyo. Mā te muccittha jīvatoti jīvanto sajīvo hutvā tava hatthato eso pāpadhammo	4821	
PA_atk-s05_13a3:4821_3	mā muccittha, mokkhaṃ mā labhatu, jīvitakkhayaṃ pāpehīti attho.	4821	
PA_atk-s05_13a3:4822	Tato godhā dve gāthā abhāsi –	482	
PA_atk-s05_13a3:4824	“Ākiṇṇaluddo puriso, dhāticelaṃva makkhito;	482	
PA_atk-s05_13a3:4825	Padesaṃ taṃ na passāmi, yattha dāṭhaṃ nipātaye.	482	
PA_atk-s05_13a3:4827	“Akataññussa posassa, niccaṃ vivaradassino;	482	
PA_atk-s05_13a3:4828	Sabbaṃ ce pathaviṃ dajjā, neva naṃ abhirādhaye”ti.	482	
PA_atk-s05_13a3:4829_0	Tattha ākiṇṇaluddoti gāḷhaluddo. Vivaradassinoti chiddaṃ otāraṃ pariyesantassa. Neva	4829	
PA_atk-s05_13a3:4829_1	naṃ abhirādhayeti evarūpaṃ puggalaṃ sakalapathaviṃ dentopi tosetuṃ na sakkuṇeyya,	4829	
PA_atk-s05_13a3:4829_2	kimaṅgaṃ panāhaṃ bhattamattadāyikāti dasseti.	4829	
PA_atk-s05_13a3:4830_0	Godhā evaṃ vatvā “ayaṃ pabujjhitvā mampi khādeyyā”ti attano jīvitaṃ rakkhamānā palāyi.	4830	
PA_atk-s05_13a3:4830_1	Tepi pana sīhabyagghā tittirassa sahāyakāva, kadāci te āgantvā tittiraṃ passanti,	4830	
PA_atk-s05_13a3:4830_2	kadāci so gantvā tesaṃ dhammaṃ desetvā āgacchati, tasmiṃ pana divase sīho byagghaṃ	4830	
PA_atk-s05_13a3:4830_3	āha – “samma, ciraṃ diṭṭho no tittiro, ajja sattaṭṭhadivasā honti, gaccha, tāvassa	4830	
PA_atk-s05_13a3:4830_4	pavattiṃ ñatvā ehī”ti. Byaggho “sādhū”ti sampaṭicchitvā godhāya palāyanakāle taṃ	4830	
PA_atk-s05_13a3:4830_5	ṭhānaṃ patvā taṃ pāpapurisaṃ niddāyantaṃ passi. Tassa jaṭantare tittirapaṇḍitassa	4830	
PA_atk-s05_13a3:4830_6	lomāni paññāyanti, dhenuyā ca vacchakassa ca aṭṭhīni paññāyanti. Byaggharājā taṃ	4830	
PA_atk-s05_13a3:4830_7	sabbaṃ disvā suvaṇṇapañjare ca tittirapaṇḍitaṃ adisvā “iminā pāpapurisena ete māritā	4830	
PA_atk-s05_13a3:4830_8	bhavissantī”ti taṃ pādena paharitvā uṭṭhāpesi. Sopi taṃ disvā bhītatasito ahosi.	4830	
PA_atk-s05_13a3:4830_9	Atha naṃ byaggho “tvaṃ ete māretvā khādasī”ti pucchi. “Neva māremi, na khādāmī”ti.	4830	
PA_atk-s05_13a3:4830_10	“Pāpadhamma tayi amārente añño ko māressati, kathehi tāva kāraṇaṃ, akathentassa jīvitaṃ	48301	
PA_atk-s05_13a3:4830_11	te natthī”ti. So maraṇabhayabhīto “āma, sāmi, godhāputtake ca vacchakañca dhenuñca	48301	
PA_atk-s05_13a3:4830_12	māretvā khādāmi, tittiraṃ pana na māremī”tiāha. So tassa bahuṃ kathentassapi asaddahitvā	48301	
PA_atk-s05_13a3:4830_13	“tvaṃ kuto āgatosī”ti pucchitvā “sāmi, kaliṅgaraṭṭhato vāṇijakānaṃ bhaṇḍaṃ vahanto	48301	
PA_atk-s05_13a3:4830_14	jīvikahetu idañcidañca kammaṃ katvā idānimhi idhāgato”ti tena sabbasmiṃ attanā katakamme	48301	
PA_atk-s05_13a3:4830_15	kathite “pāpadhamma tayi tittiraṃ amārente añño ko māressati, ehi sīhassa migarañño	48301	
PA_atk-s05_13a3:4830_16	santikaṃ taṃ nessāmī”ti taṃ purato katvā tāsento agamāsi. Sīharājā taṃ ānentaṃ byagghaṃ	48301	
PA_atk-s05_13a3:4830_17	pucchanto catutthaṃ gāthamāha –	48301	
PA_atk-s05_13a3:4832	“Kiṃ nu subāhu taramānarūpo, paccāgatosi saha māṇavena;	483	
PA_atk-s05_13a3:4833	Kiṃ kiccamatthaṃ idhamatthi tuyhaṃ, akkhāhi me pucchito etamattha”nti.	483	
PA_atk-s05_13a3:4834_0	Tattha subāhūti byagghaṃ nāmenālapati. Byagghassa hi purimakāyo manāpo hoti, tena	4834	
PA_atk-s05_13a3:4834_1	taṃ evamāha. Kiṃ kiccamatthaṃ idhamatthi tuyhanti kiṃ karaṇīyaṃ atthasaññitaṃ iminā	4834	
PA_atk-s05_13a3:4834_2	māṇavena idha atthi. “Tuyhaṃ kiṃ kiccamattha”ntipi pāṭho, ayamevattho.	4834	
PA_atk-s05_13a3:4835	Taṃ sutvā byaggho pañcamaṃ gāthamāha –	483	
PA_atk-s05_13a3:4837	“Yo te sakhā daddaro sādhurūpo, tassa vadhaṃ parisaṅkāmi ajja;	483	
PA_atk-s05_13a3:4838	Purisassa kammāyatanāni sutvā, nāhaṃ sukhiṃ daddaraṃ ajja maññe”ti.	483	
PA_atk-s05_13a3:4839	Tattha daddaroti tittiro. Tassa vadhanti tassa tittirapaṇḍitassa imamhā purisamhā ajja vadhaṃ parisaṅkāmi. Nāhaṃ sukhinti ahaṃ ajja daddaraṃ sukhiṃ arogaṃ na maññāmi.	483	
PA_atk-s05_13a3:4840	Atha naṃ sīho chaṭṭhaṃ gāthamāha –	484	
PA_atk-s05_13a3:4842	“Kānissa kammāyatanāni assu, purisassa vuttisamodhānatāya;	484	
PA_atk-s05_13a3:4843	Kaṃ vā paṭiññaṃ purisassa sutvā, parisaṅkasi daddaraṃ māṇavenā”ti.	484	
PA_atk-s05_13a3:4844_0	Tattha assūti assosi. Vuttisamodhānatāyāti jīvitavuttisamodhānatāya, kāni nāma iminā	4844	
PA_atk-s05_13a3:4844_1	attano kammāni tuyhaṃ kathitānīti attho. Māṇavenāti kiṃ sutvā iminā māṇavena māritaṃ parisaṅkasi.	4844	
PA_atk-s05_13a3:4845	Athassa kathento byaggharājā sesagāthā abhāsi –	484	
PA_atk-s05_13a3:4847	“Ciṇṇā kaliṅgā caritā vaṇijjā, vettācaro saṅkupathopi ciṇṇo;	484	
PA_atk-s05_13a3:4848	Naṭehi ciṇṇaṃ saha vākurehi, daṇḍena yuddhampi samajjamajjhe.	484	
PA_atk-s05_13a3:4850	“Baddhā kulīkā mitamāḷakena, akkhā jitā saṃyamo abbhatīto;	485	
PA_atk-s05_13a3:4851	Abbāhitaṃ pubbakaṃ aḍḍharattaṃ, hatthā daḍḍhā piṇḍapaṭiggahena.	485	
PA_atk-s05_13a3:4853	“Tānissa kammāyatanāni assu, purisassa vuttisamodhānatāya;	485	
PA_atk-s05_13a3:4854	Yathā ayaṃ dissati lomapiṇḍo, gāvo hatā kiṃ pana daddarassā”ti.	485	
PA_atk-s05_13a3:4855_0	Tattha ciṇṇā kaliṅgāti vāṇijakānaṃ bhaṇḍaṃ vahantena kira tena kaliṅgaraṭṭhe ciṇṇā.	4855	
PA_atk-s05_13a3:4855_1	Caritā vaṇijjāti vaṇijjāpi tena katā. Vettācaroti vettehi sañcaritabbo. Saṅkupathopi	4855	
PA_atk-s05_13a3:4855_2	ciṇṇoti khāṇukamaggopi valañjito. Naṭehīti jīvikahetuyeva naṭehipi saddhiṃ. Ciṇṇaṃ	4855	
PA_atk-s05_13a3:4855_3	saha vākurehīti vākuraṃ vahantena vākurehi saddhiṃ caritaṃ. Daṇḍena yuddhanti daṇḍena	4855	
PA_atk-s05_13a3:4855_4	yuddhampi kira tena yujjhitaṃ.	4855	
PA_atk-s05_13a3:4856_0	Baddhā kulīkāti sakuṇikāpi kira tena baddhā. Mitamāḷakenāti dhaññamāpakakammampi	4856	
PA_atk-s05_13a3:4856_1	kira tena kataṃ. Akkhā jitāti akkhadhuttānaṃ veyyāvaccaṃ karontena akkhā haṭā. Saṃyamo	4856	
PA_atk-s05_13a3:4856_2	abbhatītoti jīvitavuttiṃ nissāya pabbajanteneva sīlasaṃyamo atikkanto. Abbāhitanti	4856	
PA_atk-s05_13a3:4856_3	apaggharaṇaṃ kataṃ. Pubbakanti lohitaṃ. Idaṃ vuttaṃ hoti – iminā kira jīvikaṃ nissāya	4856	
PA_atk-s05_13a3:4856_4	rājāparādhikānaṃ hatthapāde chinditvā te ānetvā sālāya nipajjāpetvā vaṇamukhehi paggharantaṃ	4856	
PA_atk-s05_13a3:4856_5	lohitaṃ aḍḍharattasamaye tattha gantvā kuṇḍakadhūmaṃ datvā ṭhapitanti. Hatthā daḍḍhāti	4856	
PA_atk-s05_13a3:4856_6	ājīvikapabbajjaṃ pabbajitakāle uṇhapiṇḍapātapaṭiggahaṇe hatthāpi kirassa daḍḍhā.	4856	
PA_atk-s05_13a3:4857_0	Tānissa kammāyatanānīti tāni assa kammāni. Assūti assosiṃ. Yathā ayanti yathā esa	4857	
PA_atk-s05_13a3:4857_1	etassa jaṭantare tittiralomapiṇḍopi dissati, iminā kāraṇena veditabbametaṃ “eteneva	4857	
PA_atk-s05_13a3:4857_2	so mārito”ti. Gāvo hatā kiṃ pana daddarassāti gāvopi etena hatā, daddarassa pana	4857	
PA_atk-s05_13a3:4857_3	kiṃ na hanitabbaṃ, kasmā esa taṃ na māressatīti.	4857	
PA_atk-s05_13a3:4858_0	Sīho taṃ purisaṃ pucchi “mārito te tittirapaṇḍito”ti? “Āma, sāmī”ti. Athassa saccavacanaṃ	4858	
PA_atk-s05_13a3:4858_1	sutvā sīho taṃ vissajjetukāmo ahosi. Byaggharājā pana “māretabbayuttako eso”ti vatvā	4858	
PA_atk-s05_13a3:4858_2	tattheva naṃ dāṭhāhi paharitvā māretvā āvāṭaṃ khaṇitvā pakkhipi. Māṇavā āgantvā tittirapaṇḍikaṃ	4858	
PA_atk-s05_13a3:4858_3	adisvā roditvā paridevitvā nivattiṃsu.	4858	
PA_atk-s05_13a3:4859_0	Satthā imaṃ dhammadesanaṃ āharitvā “evaṃ, bhikkhave, devadatto pubbepi mayhaṃ vadhāya	4859	
PA_atk-s05_13a3:4859_1	parisakkī”ti vatvā jātakaṃ samodhānesi – “tadā kūṭajaṭilo devadatto ahosi, godhā	4859	
PA_atk-s05_13a3:4859_2	uppalavaṇṇā, byaggho moggallāno, sīho sāriputto, disāpāmokkho ācariyo mahākassapo,	4859	
PA_atk-s05_13a3:4859_3	tittirapaṇḍito pana ahameva ahosi”nti.	4859	
PA_atk-s05_13a3:4860	Daddarajātakavaṇṇanā dvādasamā.	486	
PA_atk-s05_13a3:4861	Jātakuddānaṃ –	486	
PA_atk-s05_13a3:4862	Gijjhakosambī suvañca, cūḷasūvaṃ harittacaṃ;	486	
PA_atk-s05_13a3:4863	Kusalaṃ lomakassapaṃ, cakkavākaṃ haliddi ca.	486	
PA_atk-s05_13a3:4864	Samuggaṃ pūtimaṃsañca, daddarañceva dvādasa;	486	
PA_atk-s05_13a3:4865	Jātake navanipāte, gīyiṃsu gītikārakā.	486	
PA_atk-s05_13a3:4866	Navakanipātavaṇṇanā niṭṭhitā.	486	
PA_atk-s05_13a3:4867	(Tatiyo bhāgo niṭṭhito.)	486	
