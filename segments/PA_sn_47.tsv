segmentnr	original	folio	analyzed
PA_sn_47:1.0.1	Saṁyutta Nikāya 47.1	1	
PA_sn_47:1.0.2	1. Ambapālivagga	1	
PA_sn_47:1.0.3	Ambapālisutta	1	
PA_sn_47:1.1.1	Evaṁ me sutaṁ—	1	
PA_sn_47:1.1.2	ekaṁ samayaṁ bhagavā vesāliyaṁ viharati ambapālivane.	1	
PA_sn_47:1.1.3	Tatra kho bhagavā bhikkhū āmantesi:	1	
PA_sn_47:1.1.4	“bhikkhavo”ti.	1	
PA_sn_47:1.1.5	“Bhadante”ti te bhikkhū bhagavato paccassosuṁ.	1	
PA_sn_47:1.1.6	Bhagavā etadavoca:	1	
PA_sn_47:1.2.1_0	“Ekāyanvāyaṁ, bhikkhave, maggo sattānaṁ visuddhiyā sokaparidevānaṁ samatikkamāya	1	
PA_sn_47:1.2.1_1	dukkhadomanassānaṁ atthaṅgamāya ñāyassa adhigamāya nibbānassa sacchikiriyāya, yadidaṁ—cattāro satipaṭṭhānā.	1	
PA_sn_47:1.2.2	Katame cattāro?	1	
PA_sn_47:1.2.3	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	1	
PA_sn_47:1.2.4	vedanāsu vedanānupassī viharati ātāpī sampajāno satimā, vineyya loke abhijjhādomanassaṁ;	1	
PA_sn_47:1.2.5	citte cittānupassī viharati ātāpī sampajāno satimā, vineyya loke abhijjhādomanassaṁ;	1	
PA_sn_47:1.2.6	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	1	
PA_sn_47:1.2.7_0	Ekāyanvāyaṁ, bhikkhave, maggo sattānaṁ visuddhiyā sokaparidevānaṁ samatikkamāya dukkhadomanassānaṁ	1	
PA_sn_47:1.2.7_1	atthaṅgamāya ñāyassa adhigamāya nibbānassa sacchikiriyāya, yadidaṁ—cattāro satipaṭṭhānā”ti.	1	
PA_sn_47:1.3.1	Idamavoca bhagavā.	1	
PA_sn_47:1.3.2	Attamanā te bhikkhū bhagavato bhāsitaṁ abhinandunti.	1	
PA_sn_47:1.3.3	Paṭhamaṁ.	1	
PA_sn_47:2.0.1	Saṁyutta Nikāya 47.2	2	
PA_sn_47:2.0.2	1. Ambapālivagga	2	
PA_sn_47:2.0.3	Satisutta	2	
PA_sn_47:2.1.1	Ekaṁ samayaṁ bhagavā vesāliyaṁ viharati ambapālivane.	2	
PA_sn_47:2.1.2	Tatra kho bhagavā bhikkhū āmantesi:	2	
PA_sn_47:2.1.3	“bhikkhavo”ti.	2	
PA_sn_47:2.1.4	“Bhadante”ti te bhikkhū bhagavato paccassosuṁ.	2	
PA_sn_47:2.1.5	Bhagavā etadavoca:	2	
PA_sn_47:2.2.1	“Sato, bhikkhave, bhikkhu vihareyya sampajāno.	2	
PA_sn_47:2.2.2	Ayaṁ vo amhākaṁ anusāsanī.	2	
PA_sn_47:2.2.3	Kathañca, bhikkhave, bhikkhu sato hoti?	2	
PA_sn_47:2.2.4	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	2	
PA_sn_47:2.2.5	vedanāsu …pe…	2	
PA_sn_47:2.2.6	citte …pe…	2	
PA_sn_47:2.2.7	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	2	
PA_sn_47:2.2.8	Evaṁ kho, bhikkhave, bhikkhu sato hoti.	2	
PA_sn_47:2.3.1	Kathañca, bhikkhave, bhikkhu sampajāno hoti?	2	
PA_sn_47:2.3.2_0	Idha, bhikkhave, bhikkhu abhikkante paṭikkante sampajānakārī hoti, ālokite vilokite	2	
PA_sn_47:2.3.2_1	sampajānakārī hoti, samiñjite pasārite sampajānakārī hoti, saṅghāṭipattacīvaradhāraṇe	2	
PA_sn_47:2.3.2_2	sampajānakārī hoti, asite pīte khāyite sāyite sampajānakārī hoti, uccārapassāvakamme	2	
PA_sn_47:2.3.2_3	sampajānakārī hoti, gate ṭhite nisinne sutte jāgarite bhāsite tuṇhībhāve sampajānakārī hoti.	2	
PA_sn_47:2.3.3	Evaṁ kho, bhikkhave, bhikkhu sampajānakārī hoti.	2	
PA_sn_47:2.3.4	Sato, bhikkhave, bhikkhu vihareyya sampajāno.	2	
PA_sn_47:2.3.5	Ayaṁ vo amhākaṁ anusāsanī”ti.	2	
PA_sn_47:2.3.6	Dutiyaṁ.	2	
PA_sn_47:3.0.1	Saṁyutta Nikāya 47.3	3	
PA_sn_47:3.0.2	1. Ambapālivagga	3	
PA_sn_47:3.0.3	Bhikkhusutta	3	
PA_sn_47:3.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	3	
PA_sn_47:3.1.2	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	3	
PA_sn_47:3.1.3	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	3	
PA_sn_47:3.1.4	“Evameva panidhekacce moghapurisā mañceva ajjhesanti, dhamme ca bhāsite mameva anubandhitabbaṁ maññantī”ti.	3	
PA_sn_47:3.1.5_0	“Desetu me, bhante, bhagavā saṅkhittena dhammaṁ, desetu sugato saṅkhittena dhammaṁ.	3	
PA_sn_47:3.1.5_1	Appeva nāmāhaṁ bhagavato bhāsitassa atthaṁ jāneyyaṁ, appeva nāmāhaṁ bhagavato bhāsitassa dāyādo assan”ti.	3	
PA_sn_47:3.1.6	“Tasmātiha tvaṁ, bhikkhu, ādimeva visodhehi kusalesu dhammesu.	3	
PA_sn_47:3.1.7	Ko cādi kusalānaṁ dhammānaṁ?	3	
PA_sn_47:3.1.8	Sīlañca suvisuddhaṁ, diṭṭhi ca ujukā.	3	
PA_sn_47:3.1.9	Yato kho te, bhikkhu, sīlañca suvisuddhaṁ bhavissati diṭṭhi ca ujukā, tato tvaṁ, bhikkhu, sīlaṁ nissāya sīle patiṭṭhāya cattāro satipaṭṭhāne tividhena bhāveyyāsi.	3	
PA_sn_47:3.2.1	Katame cattāro?	3	
PA_sn_47:3.2.2	Idha tvaṁ, bhikkhu, ajjhattaṁ vā kāye kāyānupassī viharāhi ātāpī sampajāno satimā, vineyya loke abhijjhādomanassaṁ;	3	
PA_sn_47:3.2.3	bahiddhā vā kāye kāyānupassī viharāhi ātāpī sampajāno satimā, vineyya loke abhijjhādomanassaṁ;	3	
PA_sn_47:3.2.4	ajjhattabahiddhā vā kāye kāyānupassī viharāhi ātāpī sampajāno satimā, vineyya loke abhijjhādomanassaṁ.	3	
PA_sn_47:3.2.5	Ajjhattaṁ vā vedanāsu …pe…	3	
PA_sn_47:3.2.6	bahiddhā vā vedanāsu …	3	
PA_sn_47:3.2.7	ajjhattabahiddhā vā vedanāsu vedanānupassī viharāhi ātāpī sampajāno satimā, vineyya loke abhijjhādomanassaṁ.	3	
PA_sn_47:3.2.8	Ajjhattaṁ vā citte …	3	
PA_sn_47:3.2.9	bahiddhā vā citte …	3	
PA_sn_47:3.2.10	ajjhattabahiddhā vā citte cittānupassī viharāhi ātāpī sampajāno satimā, vineyya loke abhijjhādomanassaṁ.	3	
PA_sn_47:3.2.11	Ajjhattaṁ vā dhammesu …	3	
PA_sn_47:3.2.12	bahiddhā vā dhammesu …	3	
PA_sn_47:3.2.13	ajjhattabahiddhā vā dhammesu dhammānupassī viharāhi ātāpī sampajāno satimā, vineyya loke abhijjhādomanassaṁ.	3	
PA_sn_47:3.2.14_0	Yato kho tvaṁ, bhikkhu, sīlaṁ nissāya sīle patiṭṭhāya ime cattāro satipaṭṭhāne evaṁ	3	
PA_sn_47:3.2.14_1	tividhena bhāvessasi, tato tuyhaṁ, bhikkhu, yā ratti vā divaso vā āgamissati vuddhiyeva	3	
PA_sn_47:3.2.14_2	pāṭikaṅkhā kusalesu dhammesu, no parihānī”ti.	3	
PA_sn_47:3.3.1	Atha kho so bhikkhu bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	3	
PA_sn_47:3.3.2_0	Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya	3	
PA_sn_47:3.3.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	3	
PA_sn_47:3.3.2_2	diṭṭheva dhamme sayaṁ abhiññā sacchikatvā upasampajja viharati.	3	
PA_sn_47:3.3.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	3	
PA_sn_47:3.3.4	Aññataro ca pana so bhikkhu arahataṁ ahosīti.	3	
PA_sn_47:3.3.5	Tatiyaṁ.	3	
PA_sn_47:4.0.1	Saṁyutta Nikāya 47.4	4	
PA_sn_47:4.0.2	1. Ambapālivagga	4	
PA_sn_47:4.0.3	Sālasutta	4	
PA_sn_47:4.1.1	Ekaṁ samayaṁ bhagavā kosalesu viharati sālāya brāhmaṇagāme.	4	
PA_sn_47:4.1.2	Tatra kho bhagavā bhikkhū āmantesi …pe… etadavoca:	4	
PA_sn_47:4.2.1_0	“Ye te, bhikkhave, bhikkhū navā acirapabbajitā adhunāgatā imaṁ dhammavinayaṁ, te	4	
PA_sn_47:4.2.1_1	vo, bhikkhave, bhikkhū catunnaṁ satipaṭṭhānānaṁ bhāvanāya samādapetabbā nivesetabbā patiṭṭhāpetabbā.	4	
PA_sn_47:4.2.2	Katamesaṁ catunnaṁ?	4	
PA_sn_47:4.2.3	Etha tumhe, āvuso, kāye kāyānupassino viharatha ātāpino sampajānā ekodibhūtā vippasannacittā samāhitā ekaggacittā, kāyassa yathābhūtaṁ ñāṇāya;	4	
PA_sn_47:4.2.4	vedanāsu vedanānupassino viharatha ātāpino sampajānā ekodibhūtā vippasannacittā samāhitā ekaggacittā, vedanānaṁ yathābhūtaṁ ñāṇāya;	4	
PA_sn_47:4.2.5	citte cittānupassino viharatha ātāpino sampajānā ekodibhūtā vippasannacittā samāhitā ekaggacittā, cittassa yathābhūtaṁ ñāṇāya;	4	
PA_sn_47:4.2.6	dhammesu dhammānupassino viharatha ātāpino sampajānā ekodibhūtā vippasannacittā samāhitā ekaggacittā, dhammānaṁ yathābhūtaṁ ñāṇāya.	4	
PA_sn_47:4.3.1_0	Yepi te, bhikkhave, bhikkhū sekhā appattamānasā anuttaraṁ yogakkhemaṁ patthayamānā	4	
PA_sn_47:4.3.1_1	viharanti, tepi kāye kāyānupassino viharanti ātāpino sampajānā ekodibhūtā vippasannacittā	4	
PA_sn_47:4.3.1_2	samāhitā ekaggacittā, kāyassa pariññāya;	4	
PA_sn_47:4.3.2	vedanāsu vedanānupassino viharanti ātāpino sampajānā ekodibhūtā vippasannacittā samāhitā ekaggacittā, vedanānaṁ pariññāya;	4	
PA_sn_47:4.3.3	citte cittānupassino viharanti ātāpino sampajānā ekodibhūtā vippasannacittā samāhitā ekaggacittā, cittassa pariññāya;	4	
PA_sn_47:4.3.4	dhammesu dhammānupassino viharanti ātāpino sampajānā ekodibhūtā vippasannacittā samāhitā ekaggacittā, dhammānaṁ pariññāya.	4	
PA_sn_47:4.4.1_0	Yepi te, bhikkhave, bhikkhū arahanto khīṇāsavā vusitavanto katakaraṇīyā ohitabhārā	4	
PA_sn_47:4.4.1_1	anuppattasadatthā parikkhīṇabhavasaṁyojanā sammadaññāvimuttā, tepi kāye kāyānupassino	4	
PA_sn_47:4.4.1_2	viharanti ātāpino sampajānā ekodibhūtā vippasannacittā samāhitā ekaggacittā, kāyena visaṁyuttā;	4	
PA_sn_47:4.4.2	vedanāsu vedanānupassino viharanti ātāpino sampajānā ekodibhūtā vippasannacittā samāhitā ekaggacittā, vedanāhi visaṁyuttā;	4	
PA_sn_47:4.4.3	citte cittānupassino viharanti ātāpino sampajānā ekodibhūtā vippasannacittā samāhitā ekaggacittā, cittena visaṁyuttā;	4	
PA_sn_47:4.4.4	dhammesu dhammānupassino viharanti ātāpino sampajānā ekodibhūtā vippasannacittā samāhitā ekaggacittā, dhammehi visaṁyuttā.	4	
PA_sn_47:4.5.1_0	Yepi te, bhikkhave, bhikkhū navā acirapabbajitā adhunāgatā imaṁ dhammavinayaṁ, te	4	
PA_sn_47:4.5.1_1	vo, bhikkhave, bhikkhū imesaṁ catunnaṁ satipaṭṭhānānaṁ bhāvanāya samādapetabbā nivesetabbā patiṭṭhāpetabbā”ti.	4	
PA_sn_47:4.5.2	Catutthaṁ.	4	
PA_sn_47:5.0.1	Saṁyutta Nikāya 47.5	5	
PA_sn_47:5.0.2	1. Ambapālivagga	5	
PA_sn_47:5.0.3	Akusalarāsisutta	5	
PA_sn_47:5.1.1	Sāvatthinidānaṁ.	5	
PA_sn_47:5.1.2	Tatra kho bhagavā etadavoca:	5	
PA_sn_47:5.1.3	“‘akusalarāsī’ti, bhikkhave, vadamāno pañca nīvaraṇe sammā vadamāno vadeyya.	5	
PA_sn_47:5.1.4	Kevalo hāyaṁ, bhikkhave, akusalarāsi, yadidaṁ—pañca nīvaraṇā.	5	
PA_sn_47:5.1.5	Katame pañca?	5	
PA_sn_47:5.1.6	Kāmacchandanīvaraṇaṁ, byāpādanīvaraṇaṁ, thinamiddhanīvaraṇaṁ, uddhaccakukkuccanīvaraṇaṁ, vicikicchānīvaraṇaṁ.	5	
PA_sn_47:5.1.7	‘Akusalarāsī’ti, bhikkhave, vadamāno ime pañca nīvaraṇe sammā vadamāno vadeyya.	5	
PA_sn_47:5.1.8	Kevalo hāyaṁ, bhikkhave, akusalarāsi, yadidaṁ—pañca nīvaraṇā.	5	
PA_sn_47:5.2.1	‘Kusalarāsī’ti, bhikkhave, vadamāno cattāro satipaṭṭhāne sammā vadamāno vadeyya.	5	
PA_sn_47:5.2.2	Kevalo hāyaṁ, bhikkhave, kusalarāsi, yadidaṁ—cattāro satipaṭṭhānā.	5	
PA_sn_47:5.2.3	Katame cattāro?	5	
PA_sn_47:5.2.4	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	5	
PA_sn_47:5.2.5	vedanāsu …pe…	5	
PA_sn_47:5.2.6	citte …pe…	5	
PA_sn_47:5.2.7	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	5	
PA_sn_47:5.2.8	‘Kusalarāsī’ti, bhikkhave, vadamāno ime cattāro satipaṭṭhāne sammā vadamāno vadeyya.	5	
PA_sn_47:5.2.9	Kevalo hāyaṁ, bhikkhave, kusalarāsi, yadidaṁ—cattāro satipaṭṭhānā”ti.	5	
PA_sn_47:5.2.10	Pañcamaṁ.	5	
PA_sn_47:6.0.1	Saṁyutta Nikāya 47.6	6	
PA_sn_47:6.0.2	1. Ambapālivagga	6	
PA_sn_47:6.0.3	Sakuṇagghisutta	6	
PA_sn_47:6.1.1	“Bhūtapubbaṁ, bhikkhave, sakuṇagghi lāpaṁ sakuṇaṁ sahasā ajjhappattā aggahesi.	6	
PA_sn_47:6.1.2	Atha kho, bhikkhave, lāpo sakuṇo sakuṇagghiyā hariyamāno evaṁ paridevasi:	6	
PA_sn_47:6.1.3	‘mayamevamha alakkhikā, mayaṁ appapuññā, ye mayaṁ agocare carimha paravisaye.	6	
PA_sn_47:6.1.4	Sacejja mayaṁ gocare careyyāma sake pettike visaye, na myāyaṁ, sakuṇagghi, alaṁ abhavissa, yadidaṁ—yuddhāyā’ti.	6	
PA_sn_47:6.1.5	‘Ko pana te, lāpa, gocaro sako pettiko visayo’ti?	6	
PA_sn_47:6.1.6	‘Yadidaṁ—naṅgalakaṭṭhakaraṇaṁ leḍḍuṭṭhānan’ti.	6	
PA_sn_47:6.1.7	Atha kho, bhikkhave, sakuṇagghi sake bale apatthaddhā sake bale asaṁvadamānā lāpaṁ sakuṇaṁ pamuñci:	6	
PA_sn_47:6.1.8	‘gaccha kho tvaṁ, lāpa, tatrapi me gantvā na mokkhasī’ti.	6	
PA_sn_47:6.2.1	Atha kho, bhikkhave, lāpo sakuṇo naṅgalakaṭṭhakaraṇaṁ leḍḍuṭṭhānaṁ gantvā mahantaṁ leḍḍuṁ abhiruhitvā sakuṇagghiṁ vadamāno aṭṭhāsi:	6	
PA_sn_47:6.2.2	‘ehi kho dāni me, sakuṇagghi, ehi kho dāni me, sakuṇagghī’ti.	6	
PA_sn_47:6.2.3	Atha kho sā, bhikkhave, sakuṇagghi sake bale apatthaddhā sake bale asaṁvadamānā ubho pakkhe sannayha lāpaṁ sakuṇaṁ sahasā ajjhappattā.	6	
PA_sn_47:6.2.4	Yadā kho, bhikkhave, aññāsi lāpo sakuṇo ‘bahuāgato kho myāyaṁ sakuṇagghī’ti, atha tasseva leḍḍussa antaraṁ paccupādi.	6	
PA_sn_47:6.2.5	Atha kho, bhikkhave, sakuṇagghi tattheva uraṁ paccatāḷesi.	6	
PA_sn_47:6.2.6	Evañhi taṁ, bhikkhave, hoti yo agocare carati paravisaye.	6	
PA_sn_47:6.3.1	Tasmātiha, bhikkhave, mā agocare carittha paravisaye.	6	
PA_sn_47:6.3.2	Agocare, bhikkhave, carataṁ paravisaye lacchati māro otāraṁ, lacchati māro ārammaṇaṁ.	6	
PA_sn_47:6.3.3	Ko ca, bhikkhave, bhikkhuno agocaro paravisayo?	6	
PA_sn_47:6.3.4	Yadidaṁ—pañca kāmaguṇā.	6	
PA_sn_47:6.3.5	Katame pañca?	6	
PA_sn_47:6.3.6	Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,	6	
PA_sn_47:6.3.7	sotaviññeyyā saddā …pe…	6	
PA_sn_47:6.3.8	ghānaviññeyyā gandhā …pe…	6	
PA_sn_47:6.3.9	jivhāviññeyyā rasā …pe…	6	
PA_sn_47:6.3.10	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā—	6	
PA_sn_47:6.3.11	ayaṁ, bhikkhave, bhikkhuno agocaro paravisayo.	6	
PA_sn_47:6.4.1	Gocare, bhikkhave, caratha sake pettike visaye.	6	
PA_sn_47:6.4.2	Gocare, bhikkhave, carataṁ sake pettike visaye na lacchati māro otāraṁ, na lacchati māro ārammaṇaṁ.	6	
PA_sn_47:6.4.3	Ko ca, bhikkhave, bhikkhuno gocaro sako pettiko visayo?	6	
PA_sn_47:6.4.4	Yadidaṁ—	6	
PA_sn_47:6.4.5	cattāro satipaṭṭhānā.	6	
PA_sn_47:6.4.6	Katame cattāro?	6	
PA_sn_47:6.4.7	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	6	
PA_sn_47:6.4.8	vedanāsu …pe…	6	
PA_sn_47:6.4.9	citte …pe…	6	
PA_sn_47:6.4.10	dhammesu dhammānupassī viharati ātāpī sampajāno satimā, vineyya loke abhijjhādomanassaṁ—	6	
PA_sn_47:6.4.11	ayaṁ, bhikkhave, bhikkhuno gocaro sako pettiko visayo”ti.	6	
PA_sn_47:6.4.12	Chaṭṭhaṁ.	6	
PA_sn_47:7.0.1	Saṁyutta Nikāya 47.7	7	
PA_sn_47:7.0.2	1. Ambapālivagga	7	
PA_sn_47:7.0.3	Makkaṭasutta	7	
PA_sn_47:7.1.1	“Atthi, bhikkhave, himavato pabbatarājassa duggā visamā desā, yattha neva makkaṭānaṁ cārī na manussānaṁ.	7	
PA_sn_47:7.1.2	Atthi, bhikkhave, himavato pabbatarājassa duggā visamā desā, yattha makkaṭānañhi kho cārī, na manussānaṁ.	7	
PA_sn_47:7.1.3	Atthi, bhikkhave, himavato pabbatarājassa samā bhūmibhāgā ramaṇīyā, yattha makkaṭānañceva cārī manussānañca.	7	
PA_sn_47:7.1.4	Tatra, bhikkhave, luddā makkaṭavīthīsu lepaṁ oḍḍenti makkaṭānaṁ bādhanāya.	7	
PA_sn_47:7.2.1	Tatra, bhikkhave, ye te makkaṭā abālajātikā alolajātikā, te taṁ lepaṁ disvā ārakā parivajjanti.	7	
PA_sn_47:7.2.2	Yo pana so hoti makkaṭo bālajātiko lolajātiko, so taṁ lepaṁ upasaṅkamitvā hatthena gaṇhāti.	7	
PA_sn_47:7.2.3	So tattha bajjhati.	7	
PA_sn_47:7.2.4	‘Hatthaṁ mocessāmī’ti dutiyena hatthena gaṇhāti.	7	
PA_sn_47:7.2.5	So tattha bajjhati.	7	
PA_sn_47:7.2.6	‘Ubho hatthe mocessāmī’ti pādena gaṇhāti.	7	
PA_sn_47:7.2.7	So tattha bajjhati.	7	
PA_sn_47:7.2.8	‘Ubho hatthe mocessāmi pādañcā’ti dutiyena pādena gaṇhāti.	7	
PA_sn_47:7.2.9	So tattha bajjhati.	7	
PA_sn_47:7.2.10	‘Ubho hatthe mocessāmi pāde cā’ti tuṇḍena gaṇhāti.	7	
PA_sn_47:7.2.11	So tattha bajjhati.	7	
PA_sn_47:7.2.12	Evañhi so, bhikkhave, makkaṭo pañcoḍḍito thunaṁ seti anayaṁ āpanno byasanaṁ āpanno yathākāmakaraṇīyo luddassa.	7	
PA_sn_47:7.2.13	Tamenaṁ, bhikkhave, luddo vijjhitvā tasmiṁyeva kaṭṭhakataṅgāre avassajjetvā yena kāmaṁ pakkamati.	7	
PA_sn_47:7.2.14	Evaṁ so taṁ, bhikkhave, hoti yo agocare carati paravisaye.	7	
PA_sn_47:7.3.1	Tasmātiha, bhikkhave, mā agocare carittha paravisaye.	7	
PA_sn_47:7.3.2	Agocare, bhikkhave, carataṁ paravisaye lacchati māro otāraṁ, lacchati māro ārammaṇaṁ.	7	
PA_sn_47:7.3.3	Ko ca, bhikkhave, bhikkhuno agocaro paravisayo?	7	
PA_sn_47:7.3.4	Yadidaṁ—	7	
PA_sn_47:7.3.5	pañca kāmaguṇā.	7	
PA_sn_47:7.3.6	Katame pañca?	7	
PA_sn_47:7.3.7	Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,	7	
PA_sn_47:7.3.8	sotaviññeyyā saddā …pe…	7	
PA_sn_47:7.3.9	ghānaviññeyyā gandhā …pe…	7	
PA_sn_47:7.3.10	jivhāviññeyyā rasā …pe…	7	
PA_sn_47:7.3.11	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.	7	
PA_sn_47:7.3.12	Ayaṁ, bhikkhave, bhikkhuno agocaro paravisayo.	7	
PA_sn_47:7.4.1	Gocare, bhikkhave, caratha sake pettike visaye.	7	
PA_sn_47:7.4.2	Gocare, bhikkhave, carataṁ sake pettike visaye na lacchati māro otāraṁ, na lacchati māro ārammaṇaṁ.	7	
PA_sn_47:7.4.3	Ko ca, bhikkhave, bhikkhuno gocaro sako pettiko visayo?	7	
PA_sn_47:7.4.4	Yadidaṁ—	7	
PA_sn_47:7.4.5	cattāro satipaṭṭhānā.	7	
PA_sn_47:7.4.6	Katame cattāro?	7	
PA_sn_47:7.4.7	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	7	
PA_sn_47:7.4.8	vedanāsu …pe…	7	
PA_sn_47:7.4.9	citte …pe…	7	
PA_sn_47:7.4.10	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	7	
PA_sn_47:7.4.11	Ayaṁ, bhikkhave, bhikkhuno gocaro sako pettiko visayo”ti.	7	
PA_sn_47:7.4.12	Sattamaṁ.	7	
PA_sn_47:8.0.1	Saṁyutta Nikāya 47.8	8	
PA_sn_47:8.0.2	1. Ambapālivagga	8	
PA_sn_47:8.0.3	Sūdasutta	8	
PA_sn_47:8.1.1	“Seyyathāpi, bhikkhave, bālo abyatto akusalo sūdo rājānaṁ vā rājamahāmattaṁ vā nānaccayehi sūpehi paccupaṭṭhito assa—	8	
PA_sn_47:8.1.2	ambilaggehipi, tittakaggehipi, kaṭukaggehipi, madhuraggehipi, khārikehipi, akhārikehipi, loṇikehipi, aloṇikehipi.	8	
PA_sn_47:8.2.1	Sa kho so, bhikkhave, bālo abyatto akusalo sūdo sakassa bhattu nimittaṁ na uggaṇhāti:	8	
PA_sn_47:8.2.2	‘idaṁ vā me ajja bhattu sūpeyyaṁ ruccati, imassa vā abhiharati, imassa vā bahuṁ gaṇhāti, imassa vā vaṇṇaṁ bhāsati.	8	
PA_sn_47:8.2.3_0	Ambilaggaṁ vā me ajja bhattu sūpeyyaṁ ruccati, ambilaggassa vā abhiharati, ambilaggassa	8	
PA_sn_47:8.2.3_1	vā bahuṁ gaṇhāti, ambilaggassa vā vaṇṇaṁ bhāsati. Tittakaggaṁ vā me ajja … kaṭukaggaṁ	8	
PA_sn_47:8.2.3_2	vā me ajja … madhuraggaṁ vā me ajja … khārikaṁ vā me ajja … akhārikaṁ vā me ajja	8	
PA_sn_47:8.2.3_3	… loṇikaṁ vā me ajja … aloṇikaṁ vā me ajja bhattu sūpeyyaṁ ruccati, aloṇikassa vā	8	
PA_sn_47:8.2.3_4	abhiharati, aloṇikassa vā bahuṁ gaṇhāti, aloṇikassa vā vaṇṇaṁ bhāsatī’ti.	8	
PA_sn_47:8.3.1	Sa kho so, bhikkhave, bālo abyatto akusalo sūdo na ceva lābhī hoti acchādanassa, na lābhī vetanassa, na lābhī abhihārānaṁ.	8	
PA_sn_47:8.3.2	Taṁ kissa hetu?	8	
PA_sn_47:8.3.3	Tathā hi so, bhikkhave, bālo abyatto akusalo sūdo sakassa bhattu nimittaṁ na uggaṇhāti.	8	
PA_sn_47:8.3.4	Evameva kho, bhikkhave, idhekacco bālo abyatto akusalo bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ.	8	
PA_sn_47:8.3.5	Tassa kāye kāyānupassino viharato cittaṁ na samādhiyati, upakkilesā na pahīyanti.	8	
PA_sn_47:8.3.6	So taṁ nimittaṁ na uggaṇhāti.	8	
PA_sn_47:8.3.7	Vedanāsu vedanānupassī viharati …pe…	8	
PA_sn_47:8.3.8	citte cittānupassī viharati …pe…	8	
PA_sn_47:8.3.9	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	8	
PA_sn_47:8.3.10	Tassa dhammesu dhammānupassino viharato cittaṁ na samādhiyati, upakkilesā na pahīyanti.	8	
PA_sn_47:8.3.11	So taṁ nimittaṁ na uggaṇhāti.	8	
PA_sn_47:8.4.1	Sa kho so, bhikkhave, bālo abyatto akusalo bhikkhu na ceva lābhī hoti diṭṭheva dhamme sukhavihārānaṁ, na lābhī satisampajaññassa.	8	
PA_sn_47:8.4.2	Taṁ kissa hetu?	8	
PA_sn_47:8.4.3	Tathā hi so, bhikkhave, bālo abyatto akusalo bhikkhu sakassa cittassa nimittaṁ na uggaṇhāti.	8	
PA_sn_47:8.5.1	Seyyathāpi, bhikkhave, paṇḍito byatto kusalo sūdo rājānaṁ vā rājamahāmattaṁ vā nānaccayehi sūpehi paccupaṭṭhito assa—	8	
PA_sn_47:8.5.2	ambilaggehipi, tittakaggehipi, kaṭukaggehipi, madhuraggehipi, khārikehipi, akhārikehipi, loṇikehipi, aloṇikehipi.	8	
PA_sn_47:8.6.1	Sa kho so, bhikkhave, paṇḍito byatto kusalo sūdo sakassa bhattu nimittaṁ uggaṇhāti:	8	
PA_sn_47:8.6.2	‘idaṁ vā me ajja bhattu sūpeyyaṁ ruccati, imassa vā abhiharati, imassa vā bahuṁ gaṇhāti, imassa vā vaṇṇaṁ bhāsati.	8	
PA_sn_47:8.6.3_0	Ambilaggaṁ vā me ajja bhattu sūpeyyaṁ ruccati, ambilaggassa vā abhiharati, ambilaggassa	8	
PA_sn_47:8.6.3_1	vā bahuṁ gaṇhāti, ambilaggassa vā vaṇṇaṁ bhāsati. Tittakaggaṁ vā me ajja … kaṭukaggaṁ	8	
PA_sn_47:8.6.3_2	vā me ajja … madhuraggaṁ vā me ajja … khārikaṁ vā me ajja … akhārikaṁ vā me ajja	8	
PA_sn_47:8.6.3_3	… loṇikaṁ vā me ajja … aloṇikaṁ vā me ajja bhattu sūpeyyaṁ ruccati, aloṇikassa vā	8	
PA_sn_47:8.6.3_4	abhiharati, aloṇikassa vā bahuṁ gaṇhāti, aloṇikassa vā vaṇṇaṁ bhāsatī’ti.	8	
PA_sn_47:8.7.1	Sa kho so, bhikkhave, paṇḍito byatto kusalo sūdo lābhī ceva hoti acchādanassa, lābhī vetanassa, lābhī abhihārānaṁ.	8	
PA_sn_47:8.7.2	Taṁ kissa hetu?	8	
PA_sn_47:8.7.3	Tathā hi so, bhikkhave, paṇḍito byatto kusalo sūdo sakassa bhattu nimittaṁ uggaṇhāti.	8	
PA_sn_47:8.7.4	Evameva kho, bhikkhave, idhekacco paṇḍito byatto kusalo bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ.	8	
PA_sn_47:8.7.5	Tassa kāye kāyānupassino viharato cittaṁ samādhiyati, upakkilesā pahīyanti.	8	
PA_sn_47:8.7.6	So taṁ nimittaṁ uggaṇhāti.	8	
PA_sn_47:8.7.7	Vedanāsu vedanānupassī viharati …pe…	8	
PA_sn_47:8.7.8	citte cittānupassī viharati …pe…	8	
PA_sn_47:8.7.9	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	8	
PA_sn_47:8.7.10	Tassa dhammesu dhammānupassino viharato cittaṁ samādhiyati, upakkilesā pahīyanti.	8	
PA_sn_47:8.7.11	So taṁ nimittaṁ uggaṇhāti.	8	
PA_sn_47:8.8.1	Sa kho so, bhikkhave, paṇḍito byatto kusalo bhikkhu lābhī ceva hoti diṭṭheva dhamme sukhavihārānaṁ, lābhī hoti satisampajaññassa.	8	
PA_sn_47:8.8.2	Taṁ kissa hetu?	8	
PA_sn_47:8.8.3	Tathā hi so, bhikkhave, paṇḍito byatto kusalo bhikkhu sakassa cittassa nimittaṁ uggaṇhātī”ti.	8	
PA_sn_47:8.8.4	Aṭṭhamaṁ.	8	
PA_sn_47:9.0.1	Saṁyutta Nikāya 47.9	9	
PA_sn_47:9.0.2	1. Ambapālivagga	9	
PA_sn_47:9.0.3	Gilānasutta	9	
PA_sn_47:9.1.1	Evaṁ me sutaṁ—	9	
PA_sn_47:9.1.2	ekaṁ samayaṁ bhagavā vesāliyaṁ viharati veḷuvagāmake.	9	
PA_sn_47:9.1.3	Tatra kho bhagavā bhikkhū āmantesi:	9	
PA_sn_47:9.1.4	“etha tumhe, bhikkhave, samantā vesāliyā yathāmittaṁ yathāsandiṭṭhaṁ yathāsambhattaṁ vassaṁ upetha.	9	
PA_sn_47:9.1.5	Idhevāhaṁ veḷuvagāmake vassaṁ upagacchāmī”ti.	9	
PA_sn_47:9.1.6	“Evaṁ, bhante”ti kho te bhikkhū bhagavato paṭissutvā samantā vesāliyā yathāmittaṁ yathāsandiṭṭhaṁ yathāsambhattaṁ vassaṁ upagacchuṁ.	9	
PA_sn_47:9.1.7	Bhagavā pana tattheva veḷuvagāmake vassaṁ upagacchi.	9	
PA_sn_47:9.2.1	Atha kho bhagavato vassūpagatassa kharo ābādho uppajji, bāḷhā vedanā vattanti māraṇantikā.	9	
PA_sn_47:9.2.2	Tatra sudaṁ bhagavā sato sampajāno adhivāsesi avihaññamāno.	9	
PA_sn_47:9.2.3	Atha kho bhagavato etadahosi:	9	
PA_sn_47:9.2.4	“na kho me taṁ patirūpaṁ, yohaṁ anāmantetvā upaṭṭhāke anapaloketvā bhikkhusaṅghaṁ parinibbāyeyyaṁ.	9	
PA_sn_47:9.2.5	Yannūnāhaṁ imaṁ ābādhaṁ vīriyena paṭipaṇāmetvā jīvitasaṅkhāraṁ adhiṭṭhāya vihareyyan”ti.	9	
PA_sn_47:9.2.6	Atha kho bhagavā taṁ ābādhaṁ vīriyena paṭipaṇāmetvā jīvitasaṅkhāraṁ adhiṭṭhāya vihāsi.	9	
PA_sn_47:9.2.7	Atha kho bhagavato so ābādho paṭippassambhi.	9	
PA_sn_47:9.3.1	Atha kho bhagavā gilānā vuṭṭhito aciravuṭṭhito gelaññā vihārā nikkhamitvā vihārapacchāyāyaṁ paññatte āsane nisīdi.	9	
PA_sn_47:9.3.2	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	9	
PA_sn_47:9.3.3	“diṭṭho me, bhante, bhagavato phāsu;	9	
PA_sn_47:9.3.4	diṭṭhaṁ, bhante, bhagavato khamanīyaṁ;	9	
PA_sn_47:9.3.5	diṭṭhaṁ, bhante, bhagavato yāpanīyaṁ.	9	
PA_sn_47:9.3.6	Api ca me, bhante, madhurakajāto viya kāyo, disāpi me na pakkhāyanti, dhammāpi maṁ nappaṭibhanti bhagavato gelaññena.	9	
PA_sn_47:9.3.7	Api ca me, bhante, ahosi kācideva assāsamattā:	9	
PA_sn_47:9.3.8	‘na tāva bhagavā parinibbāyissati, na yāva bhagavā bhikkhusaṅghaṁ ārabbha kiñcideva udāharatī’”ti.	9	
PA_sn_47:9.4.1	“Kiṁ pana dāni, ānanda, bhikkhusaṅgho mayi paccāsīsati?	9	
PA_sn_47:9.4.2	Desito, ānanda, mayā dhammo anantaraṁ abāhiraṁ karitvā.	9	
PA_sn_47:9.4.3	Natthānanda, tathāgatassa dhammesu ācariyamuṭṭhi.	9	
PA_sn_47:9.4.4	Yassa nūna, ānanda, evamassa:	9	
PA_sn_47:9.4.5	‘ahaṁ bhikkhusaṅghaṁ pariharissāmī’ti vā, ‘mamuddesiko bhikkhusaṅgho’ti vā, so nūna, ānanda, bhikkhusaṅghaṁ ārabbha kiñcideva udāhareyya.	9	
PA_sn_47:9.4.6	Tathāgatassa kho, ānanda, na evaṁ hoti:	9	
PA_sn_47:9.4.7	‘ahaṁ bhikkhusaṅghaṁ pariharissāmī’ti vā, ‘mamuddesiko bhikkhusaṅgho’ti vā.	9	
PA_sn_47:9.4.8	Sa kiṁ, ānanda, tathāgato bhikkhusaṅghaṁ ārabbha kiñcideva udāharissati.	9	
PA_sn_47:9.4.9	Etarahi kho panāhaṁ, ānanda, jiṇṇo vuddho mahallako addhagato vayoanuppatto.	9	
PA_sn_47:9.4.10	Āsītiko me vayo vattati.	9	
PA_sn_47:9.4.11	Seyyathāpi, ānanda, jajjarasakaṭaṁ veḷamissakena yāpeti;	9	
PA_sn_47:9.4.12	evameva kho, ānanda, veḷamissakena maññe tathāgatassa kāyo yāpeti.	9	
PA_sn_47:9.5.1_0	Yasmiṁ, ānanda, samaye tathāgato sabbanimittānaṁ amanasikārā ekaccānaṁ vedanānaṁ	9	
PA_sn_47:9.5.1_1	nirodhā animittaṁ cetosamādhiṁ upasampajja viharati, phāsutaro, ānanda, tasmiṁ samaye	9	
PA_sn_47:9.5.1_2	tathāgatassa kāyo hoti.	9	
PA_sn_47:9.5.2	Tasmātihānanda, attadīpā viharatha attasaraṇā anaññasaraṇā, dhammadīpā dhammasaraṇā anaññasaraṇā.	9	
PA_sn_47:9.6.1	Kathañcānanda, bhikkhu attadīpo viharati attasaraṇo anaññasaraṇo, dhammadīpo dhammasaraṇo anaññasaraṇo?	9	
PA_sn_47:9.6.2	Idhānanda, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	9	
PA_sn_47:9.6.3	vedanāsu …pe…	9	
PA_sn_47:9.6.4	citte …pe…	9	
PA_sn_47:9.6.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	9	
PA_sn_47:9.6.6	Evaṁ kho, ānanda, bhikkhu attadīpo viharati attasaraṇo anaññasaraṇo, dhammadīpo dhammasaraṇo anaññasaraṇo.	9	
PA_sn_47:9.6.7_0	Ye hi keci, ānanda, etarahi vā mamaccaye vā attadīpā viharissanti attasaraṇā anaññasaraṇā,	9	
PA_sn_47:9.6.7_1	dhammadīpā dhammasaraṇā anaññasaraṇā; tamatagge mete, ānanda, bhikkhū bhavissanti	9	
PA_sn_47:9.6.7_2	ye keci sikkhākāmā”ti.	9	
PA_sn_47:9.6.8	Navamaṁ.	9	
PA_sn_47:10.0.1	Saṁyutta Nikāya 47.10	10	
PA_sn_47:10.0.2	1. Ambapālivagga	10	
PA_sn_47:10.0.3	Bhikkhunupassayasutta	10	
PA_sn_47:10.1.1	Atha kho āyasmā ānando pubbaṇhasamayaṁ nivāsetvā pattacīvaramādāya yena aññataro bhikkhunupassayo tenupasaṅkami; upasaṅkamitvā paññatte āsane nisīdi.	10	
PA_sn_47:10.1.2_0	Atha kho sambahulā bhikkhuniyo yenāyasmā ānando tenupasaṅkamiṁsu; upasaṅkamitvā āyasmantaṁ	10	
PA_sn_47:10.1.2_1	ānandaṁ abhivādetvā ekamantaṁ nisīdiṁsu. Ekamantaṁ nisinnā kho tā bhikkhuniyo āyasmantaṁ ānandaṁ etadavocuṁ:	10	
PA_sn_47:10.2.1	“Idha, bhante ānanda, sambahulā bhikkhuniyo catūsu satipaṭṭhānesu suppatiṭṭhitacittā viharantiyo uḷāraṁ pubbenāparaṁ visesaṁ sañjānantī”ti.	10	
PA_sn_47:10.2.2	“Evametaṁ, bhaginiyo, evametaṁ, bhaginiyo.	10	
PA_sn_47:10.2.3	Yo hi koci, bhaginiyo, bhikkhu vā bhikkhunī vā catūsu satipaṭṭhānesu suppatiṭṭhitacitto viharati, tassetaṁ pāṭikaṅkhaṁ:	10	
PA_sn_47:10.2.4	‘uḷāraṁ pubbenāparaṁ visesaṁ sañjānissatī’”ti.	10	
PA_sn_47:10.3.1	Atha kho āyasmā ānando tā bhikkhuniyo dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmi.	10	
PA_sn_47:10.3.2_0	Atha kho āyasmā ānando sāvatthiyaṁ piṇḍāya caritvā pacchābhattaṁ piṇḍapātapaṭikkanto	10	
PA_sn_47:10.3.2_1	yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	10	
PA_sn_47:10.3.2_2	Ekamantaṁ nisinno kho āyasmā ānando bhagavantaṁ etadavoca:	10	
PA_sn_47:10.4.1	“Idhāhaṁ, bhante, pubbaṇhasamayaṁ nivāsetvā pattacīvaramādāya yena aññataro bhikkhunupassayo tenupasaṅkamiṁ; upasaṅkamitvā paññatte āsane nisīdiṁ.	10	
PA_sn_47:10.4.2	Atha kho, bhante, sambahulā bhikkhuniyo yenāhaṁ tenupasaṅkamiṁsu; upasaṅkamitvā maṁ abhivādetvā ekamantaṁ nisīdiṁsu. Ekamantaṁ nisinnā kho, bhante, tā bhikkhuniyo maṁ etadavocuṁ:	10	
PA_sn_47:10.4.3	‘idha, bhante ānanda, sambahulā bhikkhuniyo catūsu satipaṭṭhānesu suppatiṭṭhitacittā viharantiyo uḷāraṁ pubbenāparaṁ visesaṁ sañjānantī’ti.	10	
PA_sn_47:10.4.4	Evaṁ vuttāhaṁ, bhante, tā bhikkhuniyo etadavocaṁ:	10	
PA_sn_47:10.4.5	‘evametaṁ, bhaginiyo, evametaṁ, bhaginiyo.	10	
PA_sn_47:10.4.6	Yo hi koci, bhaginiyo, bhikkhu vā bhikkhunī vā catūsu satipaṭṭhānesu suppatiṭṭhitacitto viharati, tassetaṁ pāṭikaṅkhaṁ—uḷāraṁ pubbenāparaṁ visesaṁ sañjānissatī’”ti.	10	
PA_sn_47:10.5.1	“Evametaṁ, ānanda, evametaṁ, ānanda.	10	
PA_sn_47:10.5.2	Yo hi koci, ānanda, bhikkhu vā bhikkhunī vā catūsu satipaṭṭhānesu suppatiṭṭhitacitto viharati, tassetaṁ pāṭikaṅkhaṁ:	10	
PA_sn_47:10.5.3	‘uḷāraṁ pubbenāparaṁ visesaṁ sañjānissati’.	10	
PA_sn_47:10.6.1	Katamesu catūsu?	10	
PA_sn_47:10.6.2	Idhānanda, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ.	10	
PA_sn_47:10.6.3	Tassa kāye kāyānupassino viharato kāyārammaṇo vā uppajjati kāyasmiṁ pariḷāho, cetaso vā līnattaṁ, bahiddhā vā cittaṁ vikkhipati.	10	
PA_sn_47:10.6.4	Tenānanda, bhikkhunā kismiñcideva pasādanīye nimitte cittaṁ paṇidahitabbaṁ.	10	
PA_sn_47:10.6.5	Tassa kismiñcideva pasādanīye nimitte cittaṁ paṇidahato pāmojjaṁ jāyati.	10	
PA_sn_47:10.6.6	Pamuditassa pīti jāyati.	10	
PA_sn_47:10.6.7	Pītimanassa kāyo passambhati.	10	
PA_sn_47:10.6.8	Passaddhakāyo sukhaṁ vedayati.	10	
PA_sn_47:10.6.9	Sukhino cittaṁ samādhiyati.	10	
PA_sn_47:10.6.10	So iti paṭisañcikkhati:	10	
PA_sn_47:10.6.11	‘yassa khvāhaṁ atthāya cittaṁ paṇidahiṁ, so me attho abhinipphanno.	10	
PA_sn_47:10.6.12	Handa dāni paṭisaṁharāmī’ti.	10	
PA_sn_47:10.6.13	So paṭisaṁharati ceva na ca vitakketi na ca vicāreti.	10	
PA_sn_47:10.6.14	‘Avitakkomhi avicāro, ajjhattaṁ satimā sukhamasmī’ti pajānāti.	10	
PA_sn_47:10.7.1	Puna caparaṁ, ānanda, bhikkhu vedanāsu …pe…	10	
PA_sn_47:10.7.2	citte …pe…	10	
PA_sn_47:10.7.3	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	10	
PA_sn_47:10.7.4	Tassa dhammesu dhammānupassino viharato dhammārammaṇo vā uppajjati kāyasmiṁ pariḷāho, cetaso vā līnattaṁ, bahiddhā vā cittaṁ vikkhipati.	10	
PA_sn_47:10.7.5	Tenānanda, bhikkhunā kismiñcideva pasādanīye nimitte cittaṁ paṇidahitabbaṁ.	10	
PA_sn_47:10.7.6	Tassa kismiñcideva pasādanīye nimitte cittaṁ paṇidahato pāmojjaṁ jāyati.	10	
PA_sn_47:10.7.7	Pamuditassa pīti jāyati.	10	
PA_sn_47:10.7.8	Pītimanassa kāyo passambhati.	10	
PA_sn_47:10.7.9	Passaddhakāyo sukhaṁ vedayati.	10	
PA_sn_47:10.7.10	Sukhino cittaṁ samādhiyati.	10	
PA_sn_47:10.7.11	So iti paṭisañcikkhati:	10	
PA_sn_47:10.7.12	‘yassa khvāhaṁ atthāya cittaṁ paṇidahiṁ, so me attho abhinipphanno.	10	
PA_sn_47:10.7.13	Handa dāni paṭisaṁharāmī’ti.	10	
PA_sn_47:10.7.14	So paṭisaṁharati ceva na ca vitakketi na ca vicāreti.	10	
PA_sn_47:10.7.15	‘Avitakkomhi avicāro, ajjhattaṁ satimā sukhamasmī’ti pajānāti.	10	
PA_sn_47:10.7.16	Evaṁ kho, ānanda, paṇidhāya bhāvanā hoti.	10	
PA_sn_47:10.8.1	Kathañcānanda, appaṇidhāya bhāvanā hoti?	10	
PA_sn_47:10.8.2	Bahiddhā, ānanda, bhikkhu cittaṁ appaṇidhāya ‘appaṇihitaṁ me bahiddhā cittan’ti pajānāti.	10	
PA_sn_47:10.8.3	Atha pacchāpure ‘asaṅkhittaṁ vimuttaṁ appaṇihitan’ti pajānāti.	10	
PA_sn_47:10.8.4	Atha ca pana ‘kāye kāyānupassī viharāmi ātāpī sampajāno satimā sukhamasmī’ti pajānāti.	10	
PA_sn_47:10.8.5	Bahiddhā, ānanda, bhikkhu cittaṁ appaṇidhāya ‘appaṇihitaṁ me bahiddhā cittan’ti pajānāti.	10	
PA_sn_47:10.8.6	Atha pacchāpure ‘asaṅkhittaṁ vimuttaṁ appaṇihitan’ti pajānāti.	10	
PA_sn_47:10.8.7	Atha ca pana ‘vedanāsu vedanānupassī viharāmi ātāpī sampajāno satimā sukhamasmī’ti pajānāti.	10	
PA_sn_47:10.8.8	Bahiddhā, ānanda, bhikkhu cittaṁ appaṇidhāya ‘appaṇihitaṁ me bahiddhā cittan’ti pajānāti.	10	
PA_sn_47:10.8.9	Atha pacchāpure ‘asaṅkhittaṁ vimuttaṁ appaṇihitan’ti pajānāti.	10	
PA_sn_47:10.8.10	Atha ca pana ‘citte cittānupassī viharāmi ātāpī sampajāno satimā sukhamasmī’ti pajānāti.	10	
PA_sn_47:10.8.11	Bahiddhā, ānanda, bhikkhu cittaṁ appaṇidhāya ‘appaṇihitaṁ me bahiddhā cittan’ti pajānāti.	10	
PA_sn_47:10.8.12	Atha pacchāpure ‘asaṅkhittaṁ vimuttaṁ appaṇihitan’ti pajānāti.	10	
PA_sn_47:10.8.13	Atha ca pana ‘dhammesu dhammānupassī viharāmi ātāpī sampajāno satimā sukhamasmī’ti pajānāti.	10	
PA_sn_47:10.8.14	Evaṁ kho, ānanda, appaṇidhāya bhāvanā hoti.	10	
PA_sn_47:10.9.1	Iti kho, ānanda, desitā mayā paṇidhāya bhāvanā, desitā appaṇidhāya bhāvanā.	10	
PA_sn_47:10.9.2	Yaṁ, ānanda, satthārā karaṇīyaṁ sāvakānaṁ hitesinā anukampakena anukampaṁ upādāya, kataṁ vo taṁ mayā.	10	
PA_sn_47:10.9.3	Etāni, ānanda, rukkhamūlāni, etāni suññāgārāni. Jhāyathānanda, mā pamādattha; mā pacchā vippaṭisārino ahuvattha. Ayaṁ vo amhākaṁ anusāsanī”ti.	10	
PA_sn_47:10.10.1	Idamavoca bhagavā.	10	
PA_sn_47:10.10.2	Attamano āyasmā ānando bhagavato bhāsitaṁ abhinandīti.	10	
PA_sn_47:10.10.3	Dasamaṁ.	10	
PA_sn_47:10.10.4	Ambapālivaggo paṭhamo.	10	
PA_sn_47:10.11.0	Tassuddānaṁ	10	
PA_sn_47:10.11.1	Ambapāli sato bhikkhu,	10	
PA_sn_47:10.11.2	Sālā kusalarāsi ca;	10	
PA_sn_47:10.11.3	Sakuṇagghi makkaṭo sūdo,	10	
PA_sn_47:10.11.4	Gilāno bhikkhunupassayoti.	10	
PA_sn_47:11.0.1	Saṁyutta Nikāya 47.11	11	
PA_sn_47:11.0.2	2. Nālandavagga	11	
PA_sn_47:11.0.3	Mahāpurisasutta	11	
PA_sn_47:11.1.1	Sāvatthinidānaṁ.	11	
PA_sn_47:11.1.2	Atha kho āyasmā sāriputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā sāriputto bhagavantaṁ etadavoca:	11	
PA_sn_47:11.1.3	“‘mahāpuriso, mahāpuriso’ti, bhante, vuccati.	11	
PA_sn_47:11.1.4	Kittāvatā nu kho, bhante, mahāpuriso hotī”ti?	11	
PA_sn_47:11.1.5	“Vimuttacittattā khvāhaṁ, sāriputta, ‘mahāpuriso’ti vadāmi.	11	
PA_sn_47:11.1.6	Avimuttacittattā ‘no mahāpuriso’ti vadāmi.	11	
PA_sn_47:11.2.1	Kathañca, sāriputta, vimuttacitto hoti?	11	
PA_sn_47:11.2.2	Idha, sāriputta, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ.	11	
PA_sn_47:11.2.3	Tassa kāye kāyānupassino viharato cittaṁ virajjati, vimuccati anupādāya āsavehi.	11	
PA_sn_47:11.2.4	Vedanāsu …pe…	11	
PA_sn_47:11.2.5	citte …pe…	11	
PA_sn_47:11.2.6	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	11	
PA_sn_47:11.2.7	Tassa dhammesu dhammānupassino viharato cittaṁ virajjati, vimuccati anupādāya āsavehi.	11	
PA_sn_47:11.2.8	Evaṁ kho, sāriputta, vimuttacitto hoti.	11	
PA_sn_47:11.2.9	Vimuttacittattā khvāhaṁ, sāriputta, ‘mahāpuriso’ti vadāmi.	11	
PA_sn_47:11.2.10	Avimuttacittattā ‘no mahāpuriso’ti vadāmī”ti.	11	
PA_sn_47:11.2.11	Paṭhamaṁ.	11	
PA_sn_47:12.0.1	Saṁyutta Nikāya 47.12	12	
PA_sn_47:12.0.2	2. Nālandavagga	12	
PA_sn_47:12.0.3	Nālandasutta	12	
PA_sn_47:12.1.1	Ekaṁ samayaṁ bhagavā nālandāyaṁ viharati pāvārikambavane.	12	
PA_sn_47:12.1.2	Atha kho āyasmā sāriputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā sāriputto bhagavantaṁ etadavoca:	12	
PA_sn_47:12.1.3	“evaṁpasanno ahaṁ, bhante, bhagavati.	12	
PA_sn_47:12.1.4	Na cāhu, na ca bhavissati, na cetarahi vijjati añño samaṇo vā brāhmaṇo vā bhagavatā bhiyyobhiññataro, yadidaṁ—sambodhiyan”ti.	12	
PA_sn_47:12.1.5	“Uḷārā kho tyāyaṁ, sāriputta, āsabhī vācā bhāsitā, ekaṁso gahito, sīhanādo nadito:	12	
PA_sn_47:12.1.6	‘evaṁpasanno ahaṁ, bhante, bhagavati.	12	
PA_sn_47:12.1.7	Na cāhu, na ca bhavissati na cetarahi vijjati añño samaṇo vā brāhmaṇo vā bhagavatā bhiyyobhiññataro, yadidaṁ—sambodhiyan’ti.	12	
PA_sn_47:12.2.1	Kiṁ nu te, sāriputta, ye te ahesuṁ atītamaddhānaṁ arahanto sammāsambuddhā, sabbe te bhagavanto cetasā ceto paricca viditā:	12	
PA_sn_47:12.2.2_0	‘evaṁsīlā te bhagavanto ahesuṁ’ iti vā, ‘evaṁdhammā te bhagavanto ahesuṁ’ iti vā,	12	
PA_sn_47:12.2.2_1	‘evaṁpaññā te bhagavanto ahesuṁ’ iti vā, ‘evaṁvihārino te bhagavanto ahesuṁ’ iti	12	
PA_sn_47:12.2.2_2	vā, ‘evaṁvimuttā te bhagavanto ahesuṁ’ iti vā”ti?	12	
PA_sn_47:12.2.3	“No hetaṁ, bhante”.	12	
PA_sn_47:12.3.1	“Kiṁ pana te, sāriputta, ye te bhavissanti anāgatamaddhānaṁ arahanto sammāsambuddhā, sabbe te bhagavanto cetasā ceto paricca viditā:	12	
PA_sn_47:12.3.2_0	‘evaṁsīlā te bhagavanto bhavissanti’ iti vā, ‘evaṁdhammā te bhagavanto bhavissanti’	12	
PA_sn_47:12.3.2_1	iti vā, ‘evaṁpaññā te bhagavanto bhavissanti’ iti vā, ‘evaṁvihārino te bhagavanto	12	
PA_sn_47:12.3.2_2	bhavissanti’ iti vā, ‘evaṁvimuttā te bhagavanto bhavissanti’ iti vā”ti?	12	
PA_sn_47:12.3.3	“No hetaṁ, bhante”.	12	
PA_sn_47:12.4.1	“Kiṁ pana tyāhaṁ, sāriputta, etarahi, arahaṁ sammāsambuddho cetasā ceto paricca vidito:	12	
PA_sn_47:12.4.2	‘evaṁsīlo bhagavā’ iti vā, ‘evaṁdhammo bhagavā’ iti vā, ‘evaṁpañño bhagavā’ iti vā, ‘evaṁvihārī bhagavā’ iti vā, ‘evaṁvimutto bhagavā’ iti vā”ti?	12	
PA_sn_47:12.4.3	“No hetaṁ, bhante”.	12	
PA_sn_47:12.5.1	“Ettha ca te, sāriputta, atītānāgatapaccuppannesu arahantesu sammāsambuddhesu cetopariyañāṇaṁ natthi.	12	
PA_sn_47:12.5.2	Atha kiñcarahi tyāyaṁ, sāriputta, uḷārā āsabhī vācā bhāsitā, ekaṁso gahito, sīhanādo nadito:	12	
PA_sn_47:12.5.3	‘evaṁpasanno ahaṁ, bhante, bhagavati.	12	
PA_sn_47:12.5.4	Na cāhu, na ca bhavissati, na cetarahi vijjati añño samaṇo vā brāhmaṇo vā bhagavatā’ bhiyyobhiññataro, yadidaṁ—sambodhiyan”ti?	12	
PA_sn_47:12.6.1	“Na kho me, bhante, atītānāgatapaccuppannesu arahantesu sammāsambuddhesu cetopariyañāṇaṁ atthi,	12	
PA_sn_47:12.6.2	api ca me dhammanvayo vidito.	12	
PA_sn_47:12.6.3	Seyyathāpi, bhante, rañño paccantimaṁ nagaraṁ daḷhuddhāpaṁ daḷhapākāratoraṇaṁ ekadvāraṁ.	12	
PA_sn_47:12.6.4	Tatrassa dovāriko paṇḍito byatto medhāvī aññātānaṁ nivāretā ñātānaṁ pavesetā.	12	
PA_sn_47:12.6.5	So tassa nagarassa samantā anupariyāyapathaṁ anukkamamāno na passeyya pākārasandhiṁ vā pākāravivaraṁ vā, antamaso biḷāranikkhamanamattampi.	12	
PA_sn_47:12.6.6	Tassa evamassa:	12	
PA_sn_47:12.6.7	‘ye kho keci oḷārikā pāṇā imaṁ nagaraṁ pavisanti vā nikkhamanti vā, sabbe te imināva dvārena pavisanti vā nikkhamanti vā’ti.	12	
PA_sn_47:12.6.8	Evameva kho me, bhante, dhammanvayo vidito:	12	
PA_sn_47:12.6.9_0	‘yepi te, bhante, ahesuṁ atītamaddhānaṁ arahanto sammāsambuddhā, sabbe te bhagavanto	12	
PA_sn_47:12.6.9_1	pañca nīvaraṇe pahāya, cetaso upakkilese paññāya dubbalīkaraṇe, catūsu satipaṭṭhānesu	12	
PA_sn_47:12.6.9_2	suppatiṭṭhitacittā, satta bojjhaṅge yathābhūtaṁ bhāvetvā, anuttaraṁ sammāsambodhiṁ abhisambujjhiṁsu.	12	
PA_sn_47:12.6.10_0	Yepi te, bhante, bhavissanti anāgatamaddhānaṁ arahanto sammāsambuddhā, sabbe te bhagavanto	12	
PA_sn_47:12.6.10_1	pañca nīvaraṇe pahāya, cetaso upakkilese paññāya dubbalīkaraṇe, catūsu satipaṭṭhānesu	12	
PA_sn_47:12.6.10_2	suppatiṭṭhitacittā, satta bojjhaṅge yathābhūtaṁ bhāvetvā, anuttaraṁ sammāsambodhiṁ	12	
PA_sn_47:12.6.10_3	abhisambujjhissanti.	12	
PA_sn_47:12.6.11_0	Bhagavāpi, bhante, etarahi arahaṁ sammāsambuddho pañca nīvaraṇe pahāya, cetaso upakkilese	12	
PA_sn_47:12.6.11_1	paññāya dubbalīkaraṇe, catūsu satipaṭṭhānesu suppatiṭṭhitacitto, satta bojjhaṅge	12	
PA_sn_47:12.6.11_2	yathābhūtaṁ bhāvetvā, anuttaraṁ sammāsambodhiṁ abhisambuddho’”ti.	12	
PA_sn_47:12.7.1	“Sādhu sādhu, sāriputta.	12	
PA_sn_47:12.7.2	Tasmātiha tvaṁ, sāriputta, imaṁ dhammapariyāyaṁ abhikkhaṇaṁ bhāseyyāsi bhikkhūnaṁ bhikkhunīnaṁ upāsakānaṁ upāsikānaṁ.	12	
PA_sn_47:12.7.3	Yesampi hi, sāriputta, moghapurisānaṁ bhavissati tathāgate kaṅkhā vā vimati vā, tesampimaṁ dhammapariyāyaṁ sutvā yā tathāgate kaṅkhā vā vimati vā sā pahīyissatī”ti.	12	
PA_sn_47:12.7.4	Dutiyaṁ.	12	
PA_sn_47:13.0.1	Saṁyutta Nikāya 47.13	13	
PA_sn_47:13.0.2	2. Nālandavagga	13	
PA_sn_47:13.0.3	Cundasutta	13	
PA_sn_47:13.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	13	
PA_sn_47:13.1.2	Tena kho pana samayena āyasmā sāriputto magadhesu viharati nālakagāmake ābādhiko dukkhito bāḷhagilāno.	13	
PA_sn_47:13.1.3	Cundo ca samaṇuddeso āyasmato sāriputtassa upaṭṭhāko hoti.	13	
PA_sn_47:13.2.1	Atha kho āyasmā sāriputto teneva ābādhena parinibbāyi.	13	
PA_sn_47:13.2.2_0	Atha kho cundo samaṇuddeso āyasmato sāriputtassa pattacīvaramādāya yena sāvatthi	13	
PA_sn_47:13.2.2_1	jetavanaṁ anāthapiṇḍikassa ārāmo yenāyasmā ānando tenupasaṅkami; upasaṅkamitvā āyasmantaṁ	13	
PA_sn_47:13.2.2_2	ānandaṁ abhivādetvā ekamantaṁ nisīdi. Ekamantaṁ nisinno kho cundo samaṇuddeso āyasmantaṁ ānandaṁ etadavoca:	13	
PA_sn_47:13.2.3	“āyasmā, bhante, sāriputto parinibbuto.	13	
PA_sn_47:13.2.4	Idamassa pattacīvaran”ti.	13	
PA_sn_47:13.3.1	“Atthi kho idaṁ, āvuso cunda, kathāpābhataṁ bhagavantaṁ dassanāya.	13	
PA_sn_47:13.3.2	Āyāmāvuso cunda, yena bhagavā tenupasaṅkamissāma; upasaṅkamitvā bhagavato etamatthaṁ ārocessāmā”ti.	13	
PA_sn_47:13.3.3	“Evaṁ, bhante”ti kho cundo samaṇuddeso āyasmato ānandassa paccassosi.	13	
PA_sn_47:13.4.1_0	Atha kho āyasmā ca ānando cundo ca samaṇuddeso yena bhagavā tenupasaṅkamiṁsu; upasaṅkamitvā	13	
PA_sn_47:13.4.1_1	bhagavantaṁ abhivādetvā ekamantaṁ nisīdiṁsu. Ekamantaṁ nisinno kho āyasmā ānando	13	
PA_sn_47:13.4.1_2	bhagavantaṁ etadavoca:	13	
PA_sn_47:13.4.2	“ayaṁ, bhante, cundo samaṇuddeso evamāha:	13	
PA_sn_47:13.4.3	‘āyasmā, bhante, sāriputto parinibbuto;	13	
PA_sn_47:13.4.4	idamassa pattacīvaran’ti.	13	
PA_sn_47:13.4.5	Api ca me, bhante, madhurakajāto viya kāyo, disāpi me na pakkhāyanti, dhammāpi maṁ nappaṭibhanti ‘āyasmā sāriputto parinibbuto’ti sutvā”.	13	
PA_sn_47:13.5.1_0	“Kiṁ nu kho te, ānanda, sāriputto sīlakkhandhaṁ vā ādāya parinibbuto, samādhikkhandhaṁ	13	
PA_sn_47:13.5.1_1	vā ādāya parinibbuto, paññākkhandhaṁ vā ādāya parinibbuto, vimuttikkhandhaṁ vā ādāya	13	
PA_sn_47:13.5.1_2	parinibbuto, vimuttiñāṇadassanakkhandhaṁ vā ādāya parinibbuto”ti?	13	
PA_sn_47:13.5.2	“Na ca kho me, bhante, āyasmā sāriputto sīlakkhandhaṁ vā ādāya parinibbuto, samādhikkhandhaṁ vā …pe…	13	
PA_sn_47:13.5.3	paññākkhandhaṁ vā …pe…	13	
PA_sn_47:13.5.4	vimuttikkhandhaṁ vā …pe…	13	
PA_sn_47:13.5.5	vimuttiñāṇadassanakkhandhaṁ vā ādāya parinibbuto.	13	
PA_sn_47:13.5.6	Api ca me, bhante, āyasmā sāriputto ovādako ahosi otiṇṇo viññāpako sandassako samādapako samuttejako sampahaṁsako, akilāsu dhammadesanāya, anuggāhako sabrahmacārīnaṁ.	13	
PA_sn_47:13.5.7	Taṁ mayaṁ āyasmato sāriputtassa dhammojaṁ dhammabhogaṁ dhammānuggahaṁ anussarāmā”ti.	13	
PA_sn_47:13.6.1	“Nanu taṁ, ānanda, mayā paṭikacceva akkhātaṁ:	13	
PA_sn_47:13.6.2	‘sabbehi piyehi manāpehi nānābhāvo vinābhāvo aññathābhāvo.	13	
PA_sn_47:13.6.3	Taṁ kutettha, ānanda, labbhā. Yaṁ taṁ jātaṁ bhūtaṁ saṅkhataṁ palokadhammaṁ, taṁ vata mā palujjīti—	13	
PA_sn_47:13.6.4	netaṁ ṭhānaṁ vijjati.	13	
PA_sn_47:13.6.5	Seyyathāpi, ānanda, mahato rukkhassa tiṭṭhato sāravato yo mahantataro khandho so palujjeyya;	13	
PA_sn_47:13.6.6	evameva kho ānanda, mahato bhikkhusaṅghassa tiṭṭhato sāravato sāriputto parinibbuto.	13	
PA_sn_47:13.6.7	Taṁ kutettha, ānanda, labbhā. Yaṁ taṁ jātaṁ bhūtaṁ saṅkhataṁ palokadhammaṁ, taṁ vata mā palujjī’ti—	13	
PA_sn_47:13.6.8	netaṁ ṭhānaṁ vijjati.	13	
PA_sn_47:13.6.9	Tasmātihānanda, attadīpā viharatha attasaraṇā anaññasaraṇā, dhammadīpā dhammasaraṇā anaññasaraṇā.	13	
PA_sn_47:13.7.1	Kathañcānanda, bhikkhu attadīpo viharati attasaraṇo anaññasaraṇo, dhammadīpo dhammasaraṇo anaññasaraṇo?	13	
PA_sn_47:13.7.2	Idhānanda, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	13	
PA_sn_47:13.7.3	vedanāsu …pe…	13	
PA_sn_47:13.7.4	citte …pe…	13	
PA_sn_47:13.7.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	13	
PA_sn_47:13.7.6	Evaṁ kho, ānanda, bhikkhu attadīpo viharati attasaraṇo anaññasaraṇo, dhammadīpo dhammasaraṇo anaññasaraṇo.	13	
PA_sn_47:13.7.7_0	Ye hi keci, ānanda, etarahi vā mamaccaye vā attadīpā viharissanti attasaraṇā anaññasaraṇā,	13	
PA_sn_47:13.7.7_1	dhammadīpā dhammasaraṇā anaññasaraṇā; tamatagge mete, ānanda, bhikkhū bhavissanti	13	
PA_sn_47:13.7.7_2	ye keci sikkhākāmā”ti.	13	
PA_sn_47:13.7.8	Tatiyaṁ.	13	
PA_sn_47:14.0.1	Saṁyutta Nikāya 47.14	14	
PA_sn_47:14.0.2	2. Nālandavagga	14	
PA_sn_47:14.0.3	Ukkacelasutta	14	
PA_sn_47:14.1.1	Ekaṁ samayaṁ bhagavā vajjīsu viharati ukkacelāyaṁ gaṅgāya nadiyā tīre mahatā bhikkhusaṅghena saddhiṁ aciraparinibbutesu sāriputtamoggallānesu.	14	
PA_sn_47:14.1.2	Tena kho pana samayena bhagavā bhikkhusaṅghaparivuto ajjhokāse nisinno hoti.	14	
PA_sn_47:14.2.1	Atha kho bhagavā tuṇhībhūtaṁ bhikkhusaṅghaṁ anuviloketvā bhikkhū āmantesi:	14	
PA_sn_47:14.2.2	“api myāyaṁ, bhikkhave, parisā suññā viya khāyati parinibbutesu sāriputtamoggallānesu.	14	
PA_sn_47:14.2.3	Asuññā me, bhikkhave, parisā hoti, anapekkhā tassaṁ disāyaṁ hoti, yassaṁ disāyaṁ sāriputtamoggallānā viharanti.	14	
PA_sn_47:14.2.4	Ye hi te, bhikkhave, ahesuṁ atītamaddhānaṁ arahanto sammāsambuddhā, tesampi bhagavantānaṁ etapparamaṁyeva sāvakayugaṁ ahosi—	14	
PA_sn_47:14.2.5	seyyathāpi mayhaṁ sāriputtamoggallānā.	14	
PA_sn_47:14.2.6	Yepi te, bhikkhave, bhavissanti anāgatamaddhānaṁ arahanto sammāsambuddhā, tesampi bhagavantānaṁ etapparamaṁyeva sāvakayugaṁ bhavissati—seyyathāpi mayhaṁ sāriputtamoggallānā.	14	
PA_sn_47:14.2.7	Acchariyaṁ, bhikkhave, sāvakānaṁ, abbhutaṁ, bhikkhave, sāvakānaṁ.	14	
PA_sn_47:14.2.8	Satthu ca nāma sāsanakarā bhavissanti ovādappaṭikarā, catunnañca parisānaṁ piyā bhavissanti manāpā garubhāvanīyā ca.	14	
PA_sn_47:14.2.9	Acchariyaṁ, bhikkhave, tathāgatassa, abbhutaṁ, bhikkhave, tathāgatassa.	14	
PA_sn_47:14.2.10	Evarūpepi nāma sāvakayuge parinibbute natthi tathāgatassa soko vā paridevo vā.	14	
PA_sn_47:14.2.11	Taṁ kutettha, bhikkhave, labbhā. Yaṁ taṁ jātaṁ bhūtaṁ saṅkhataṁ palokadhammaṁ, taṁ vata mā palujjīti—	14	
PA_sn_47:14.2.12	netaṁ ṭhānaṁ vijjati.	14	
PA_sn_47:14.2.13	Seyyathāpi, bhikkhave, mahato rukkhassa tiṭṭhato sāravato ye mahantatarā khandhā te palujjeyyuṁ;	14	
PA_sn_47:14.2.14	evameva kho, bhikkhave, mahato bhikkhusaṅghassa tiṭṭhato sāravato sāriputtamoggallānā parinibbutā.	14	
PA_sn_47:14.2.15	Taṁ kutettha, bhikkhave, labbhā. Yaṁ taṁ jātaṁ bhūtaṁ saṅkhataṁ palokadhammaṁ, taṁ vata mā palujjīti—	14	
PA_sn_47:14.2.16	netaṁ ṭhānaṁ vijjati.	14	
PA_sn_47:14.2.17	Tasmātiha, bhikkhave, attadīpā viharatha attasaraṇā anaññasaraṇā, dhammadīpā dhammasaraṇā anaññasaraṇā.	14	
PA_sn_47:14.3.1	Kathañca, bhikkhave, bhikkhu attadīpo viharati attasaraṇo anaññasaraṇo, dhammadīpo dhammasaraṇo anaññasaraṇo?	14	
PA_sn_47:14.3.2	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	14	
PA_sn_47:14.3.3	vedanāsu …pe…	14	
PA_sn_47:14.3.4	citte …pe…	14	
PA_sn_47:14.3.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	14	
PA_sn_47:14.3.6	Evaṁ kho, bhikkhave, bhikkhu attadīpo viharati attasaraṇo anaññasaraṇo, dhammadīpo dhammasaraṇo anaññasaraṇo.	14	
PA_sn_47:14.3.7_0	Ye hi keci, bhikkhave, etarahi vā mamaccaye vā attadīpā viharissanti attasaraṇā anaññasaraṇā,	14	
PA_sn_47:14.3.7_1	dhammadīpā dhammasaraṇā anaññasaraṇā; tamatagge mete, bhikkhave, bhikkhū bhavissanti	14	
PA_sn_47:14.3.7_2	ye keci sikkhākāmā”ti.	14	
PA_sn_47:14.3.8	Catutthaṁ.	14	
PA_sn_47:15.0.1	Saṁyutta Nikāya 47.15	15	
PA_sn_47:15.0.2	2. Nālandavagga	15	
PA_sn_47:15.0.3	Bāhiyasutta	15	
PA_sn_47:15.1.1	Sāvatthinidānaṁ.	15	
PA_sn_47:15.1.2	Atha kho āyasmā bāhiyo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā bāhiyo bhagavantaṁ etadavoca:	15	
PA_sn_47:15.1.3	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	15	
PA_sn_47:15.1.4	“Tasmātiha tvaṁ, bāhiya, ādimeva visodhehi kusalesu dhammesu.	15	
PA_sn_47:15.1.5	Ko cādi kusalānaṁ dhammānaṁ?	15	
PA_sn_47:15.1.6	Sīlañca suvisuddhaṁ, diṭṭhi ca ujukā.	15	
PA_sn_47:15.1.7	Yato ca kho te, bāhiya, sīlañca suvisuddhaṁ bhavissati, diṭṭhi ca ujukā, tato tvaṁ, bāhiya, sīlaṁ nissāya sīle patiṭṭhāya cattāro satipaṭṭhāne bhāveyyāsi.	15	
PA_sn_47:15.2.1	Katame cattāro?	15	
PA_sn_47:15.2.2	Idha tvaṁ, bāhiya, kāye kāyānupassī viharāhi ātāpī sampajāno satimā, vineyya loke abhijjhādomanassaṁ;	15	
PA_sn_47:15.2.3	vedanāsu …pe…	15	
PA_sn_47:15.2.4	citte …pe…	15	
PA_sn_47:15.2.5	dhammesu dhammānupassī viharāhi ātāpī sampajāno satimā, vineyya loke abhijjhādomanassaṁ.	15	
PA_sn_47:15.2.6_0	Yato kho tvaṁ, bāhiya, sīlaṁ nissāya sīle patiṭṭhāya ime cattāro satipaṭṭhāne evaṁ	15	
PA_sn_47:15.2.6_1	bhāvessasi, tato tuyhaṁ, bāhiya, yā ratti vā divaso vā āgamissati, vuddhiyeva pāṭikaṅkhā	15	
PA_sn_47:15.2.6_2	kusalesu dhammesu, no parihānī”ti.	15	
PA_sn_47:15.3.1	Atha kho āyasmā bāhiyo bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	15	
PA_sn_47:15.3.2_0	Atha kho āyasmā bāhiyo eko vūpakaṭṭho appamatto ātāpī pahitatto viharanto nacirasseva—yassatthāya	15	
PA_sn_47:15.3.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	15	
PA_sn_47:15.3.2_2	diṭṭheva dhamme sayaṁ abhiññā sacchikatvā upasampajja vihāsi.	15	
PA_sn_47:15.3.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	15	
PA_sn_47:15.3.4	Aññataro ca panāyasmā bāhiyo arahataṁ ahosīti.	15	
PA_sn_47:15.3.5	Pañcamaṁ.	15	
PA_sn_47:16.0.1	Saṁyutta Nikāya 47.16	16	
PA_sn_47:16.0.2	2. Nālandavagga	16	
PA_sn_47:16.0.3	Uttiyasutta	16	
PA_sn_47:16.1.1	Sāvatthinidānaṁ.	16	
PA_sn_47:16.1.2	Atha kho āyasmā uttiyo yena bhagavā tenupasaṅkami …pe… ekamantaṁ nisinno kho āyasmā uttiyo bhagavantaṁ etadavoca:	16	
PA_sn_47:16.1.3	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	16	
PA_sn_47:16.1.4	“Tasmātiha tvaṁ, uttiya, ādimeva visodhehi kusalesu dhammesu.	16	
PA_sn_47:16.1.5	Ko cādi kusalānaṁ dhammānaṁ?	16	
PA_sn_47:16.1.6	Sīlañca suvisuddhaṁ, diṭṭhi ca ujukā.	16	
PA_sn_47:16.1.7	Yato ca kho te, uttiya, sīlañca suvisuddhaṁ bhavissati, diṭṭhi ca ujukā, tato tvaṁ, uttiya, sīlaṁ nissāya sīle patiṭṭhāya cattāro satipaṭṭhāne bhāveyyāsi.	16	
PA_sn_47:16.2.1	Katame cattāro?	16	
PA_sn_47:16.2.2	Idha tvaṁ, uttiya, kāye kāyānupassī viharāhi ātāpī sampajāno satimā, vineyya loke abhijjhādomanassaṁ;	16	
PA_sn_47:16.2.3	vedanāsu …pe…	16	
PA_sn_47:16.2.4	citte …pe…	16	
PA_sn_47:16.2.5	dhammesu dhammānupassī viharāhi ātāpī sampajāno satimā, vineyya loke abhijjhādomanassaṁ.	16	
PA_sn_47:16.2.6	Yato kho tvaṁ, uttiya, sīlaṁ nissāya sīle patiṭṭhāya ime cattāro satipaṭṭhāne evaṁ bhāvessasi, tato tvaṁ, uttiya, gamissasi maccudheyyassa pāran”ti.	16	
PA_sn_47:16.3.1	Atha kho āyasmā uttiyo bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	16	
PA_sn_47:16.3.2_0	Atha kho āyasmā uttiyo eko vūpakaṭṭho appamatto ātāpī pahitatto viharanto nacirasseva—yassatthāya	16	
PA_sn_47:16.3.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	16	
PA_sn_47:16.3.2_2	diṭṭheva dhamme sayaṁ abhiññā sacchikatvā upasampajja vihāsi.	16	
PA_sn_47:16.3.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	16	
PA_sn_47:16.3.4	Aññataro ca panāyasmā uttiyo arahataṁ ahosīti.	16	
PA_sn_47:16.3.5	Chaṭṭhaṁ.	16	
PA_sn_47:17.0.1	Saṁyutta Nikāya 47.17	17	
PA_sn_47:17.0.2	2. Nālandavagga	17	
PA_sn_47:17.0.3	Ariyasutta	17	
PA_sn_47:17.1.1	“Cattārome, bhikkhave, satipaṭṭhānā bhāvitā bahulīkatā ariyā niyyānikā niyyanti takkarassa sammā dukkhakkhayāya.	17	
PA_sn_47:17.1.2	Katame cattāro?	17	
PA_sn_47:17.1.3	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	17	
PA_sn_47:17.1.4	vedanāsu …pe…	17	
PA_sn_47:17.1.5	citte …pe…	17	
PA_sn_47:17.1.6	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	17	
PA_sn_47:17.1.7	Ime kho, bhikkhave, cattāro satipaṭṭhānā bhāvitā bahulīkatā ariyā niyyānikā niyyanti takkarassa sammā dukkhakkhayāyā”ti.	17	
PA_sn_47:17.1.8	Sattamaṁ.	17	
PA_sn_47:18.0.1	Saṁyutta Nikāya 47.18	18	
PA_sn_47:18.0.2	2. Nālandavagga	18	
PA_sn_47:18.0.3	Brahmasutta	18	
PA_sn_47:18.1.1	Ekaṁ samayaṁ bhagavā uruvelāyaṁ viharati najjā nerañjarāya tīre ajapālanigrodhe paṭhamābhisambuddho.	18	
PA_sn_47:18.1.2	Atha kho bhagavato rahogatassa paṭisallīnassa evaṁ cetaso parivitakko udapādi:	18	
PA_sn_47:18.1.3	“ekāyanvāyaṁ maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya, yadidaṁ—cattāro satipaṭṭhānā.	18	
PA_sn_47:18.2.1	Katame cattāro?	18	
PA_sn_47:18.2.2	Kāye vā bhikkhu kāyānupassī vihareyya ātāpī sampajāno satimā, vineyya loke abhijjhādomanassaṁ;	18	
PA_sn_47:18.2.3	vedanāsu vā bhikkhu …pe…	18	
PA_sn_47:18.2.4	citte vā bhikkhu …pe…	18	
PA_sn_47:18.2.5	dhammesu vā bhikkhu dhammānupassī vihareyya ātāpī sampajāno satimā, vineyya loke abhijjhādomanassaṁ.	18	
PA_sn_47:18.2.6	Ekāyanvāyaṁ maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya, yadidaṁ—cattāro satipaṭṭhānā”ti.	18	
PA_sn_47:18.3.1_0	Atha kho brahmā sahampati bhagavato cetasā cetoparivitakkamaññāya—seyyathāpi nāma	18	
PA_sn_47:18.3.1_1	balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya; evameva	18	
PA_sn_47:18.3.1_2	kho brahmaloke antarahito bhagavato purato pāturahosi.	18	
PA_sn_47:18.3.2	Atha kho brahmā sahampati ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:	18	
PA_sn_47:18.3.3	“evametaṁ, bhagavā, evametaṁ, sugata.	18	
PA_sn_47:18.3.4_0	Ekāyanvāyaṁ, bhante, maggo sattānaṁ visuddhiyā sokaparidevānaṁ samatikkamāya dukkhadomanassānaṁ	18	
PA_sn_47:18.3.4_1	atthaṅgamāya ñāyassa adhigamāya nibbānassa sacchikiriyāya, yadidaṁ—cattāro satipaṭṭhānā.	18	
PA_sn_47:18.4.1	Katame cattāro?	18	
PA_sn_47:18.4.2	Kāye vā, bhante, bhikkhu kāyānupassī vihareyya ātāpī sampajāno satimā, vineyya loke abhijjhādomanassaṁ;	18	
PA_sn_47:18.4.3	vedanāsu vā, bhante, bhikkhu …pe…	18	
PA_sn_47:18.4.4	citte vā, bhante, bhikkhu …pe…	18	
PA_sn_47:18.4.5	dhammesu vā, bhante, bhikkhu dhammānupassī vihareyya ātāpī sampajāno satimā, vineyya loke abhijjhādomanassaṁ.	18	
PA_sn_47:18.4.6_0	Ekāyanvāyaṁ, bhante, maggo sattānaṁ visuddhiyā sokaparidevānaṁ samatikkamāya dukkhadomanassānaṁ	18	
PA_sn_47:18.4.6_1	atthaṅgamāya ñāyassa adhigamāya nibbānassa sacchikiriyāya, yadidaṁ—cattāro satipaṭṭhānā”ti.	18	
PA_sn_47:18.5.1	Idamavoca brahmā sahampati.	18	
PA_sn_47:18.5.2	Idaṁ vatvā athāparaṁ etadavoca:	18	
PA_sn_47:18.6.1	“Ekāyanaṁ jātikhayantadassī,	18	
PA_sn_47:18.6.2	Maggaṁ pajānāti hitānukampī;	18	
PA_sn_47:18.6.3	Etena maggena tariṁsu pubbe,	18	
PA_sn_47:18.6.4	Tarissanti ye ca taranti oghan”ti.	18	
PA_sn_47:18.6.5	Aṭṭhamaṁ.	18	
PA_sn_47:19.0.1	Saṁyutta Nikāya 47.19	19	
PA_sn_47:19.0.2	2. Nālandavagga	19	
PA_sn_47:19.0.3	Sedakasutta	19	
PA_sn_47:19.1.1	Ekaṁ samayaṁ bhagavā sumbhesu viharati sedakaṁ nāma sumbhānaṁ nigamo.	19	
PA_sn_47:19.1.2	Tatra kho bhagavā bhikkhū āmantesi:	19	
PA_sn_47:19.1.3	“bhūtapubbaṁ, bhikkhave, caṇḍālavaṁsiko caṇḍālavaṁsaṁ ussāpetvā medakathālikaṁ antevāsiṁ āmantesi:	19	
PA_sn_47:19.1.4	‘ehi tvaṁ, samma medakathālike, caṇḍālavaṁsaṁ abhiruhitvā mama uparikhandhe tiṭṭhāhī’ti.	19	
PA_sn_47:19.1.5	‘Evaṁ, ācariyā’ti kho, bhikkhave, medakathālikā antevāsī caṇḍālavaṁsikassa paṭissutvā caṇḍālavaṁsaṁ abhiruhitvā ācariyassa uparikhandhe aṭṭhāsi.	19	
PA_sn_47:19.1.6	Atha kho, bhikkhave, caṇḍālavaṁsiko medakathālikaṁ antevāsiṁ etadavoca:	19	
PA_sn_47:19.1.7	‘tvaṁ, samma medakathālike, mamaṁ rakkha, ahaṁ taṁ rakkhissāmi.	19	
PA_sn_47:19.1.8	Evaṁ mayaṁ aññamaññaṁ guttā aññamaññaṁ rakkhitā sippāni ceva dassessāma, lābhañca lacchāma, sotthinā ca caṇḍālavaṁsā orohissāmā’ti.	19	
PA_sn_47:19.1.9	Evaṁ vutte, bhikkhave, medakathālikā antevāsī caṇḍālavaṁsikaṁ etadavoca:	19	
PA_sn_47:19.1.10	‘na kho panetaṁ, ācariya, evaṁ bhavissati.	19	
PA_sn_47:19.1.11	Tvaṁ, ācariya, attānaṁ rakkha, ahaṁ attānaṁ rakkhissāmi.	19	
PA_sn_47:19.1.12	Evaṁ mayaṁ attaguttā attarakkhitā sippāni ceva dassessāma, lābhañca lacchāma, sotthinā ca caṇḍālavaṁsā orohissāmā’”ti.	19	
PA_sn_47:19.2.1	“So tattha ñāyo”ti bhagavā etadavoca, “yathā medakathālikā antevāsī ācariyaṁ avoca.	19	
PA_sn_47:19.2.2	Attānaṁ, bhikkhave, rakkhissāmīti satipaṭṭhānaṁ sevitabbaṁ;	19	
PA_sn_47:19.2.3	paraṁ rakkhissāmīti satipaṭṭhānaṁ sevitabbaṁ.	19	
PA_sn_47:19.2.4	Attānaṁ, bhikkhave, rakkhanto paraṁ rakkhati, paraṁ rakkhanto attānaṁ rakkhati.	19	
PA_sn_47:19.3.1	Kathañca, bhikkhave, attānaṁ rakkhanto paraṁ rakkhati?	19	
PA_sn_47:19.3.2	Āsevanāya, bhāvanāya, bahulīkammena—	19	
PA_sn_47:19.3.3	evaṁ kho, bhikkhave, attānaṁ rakkhanto paraṁ rakkhati.	19	
PA_sn_47:19.3.4	Kathañca, bhikkhave, paraṁ rakkhanto attānaṁ rakkhati?	19	
PA_sn_47:19.3.5	Khantiyā, avihiṁsāya, mettacittatāya, anudayatāya—	19	
PA_sn_47:19.3.6	evaṁ kho, bhikkhave, paraṁ rakkhanto attānaṁ rakkhati.	19	
PA_sn_47:19.3.7	Attānaṁ, bhikkhave, rakkhissāmīti satipaṭṭhānaṁ sevitabbaṁ;	19	
PA_sn_47:19.3.8	paraṁ rakkhissāmīti satipaṭṭhānaṁ sevitabbaṁ.	19	
PA_sn_47:19.3.9	Attānaṁ, bhikkhave, rakkhanto paraṁ rakkhati, paraṁ rakkhanto attānaṁ rakkhatī”ti.	19	
PA_sn_47:19.3.10	Navamaṁ.	19	
PA_sn_47:20.0.1	Saṁyutta Nikāya 47.20	20	
PA_sn_47:20.0.2	2. Nālandavagga	20	
PA_sn_47:20.0.3	Janapadakalyāṇīsutta	20	
PA_sn_47:20.1.1	Evaṁ me sutaṁ—	20	
PA_sn_47:20.1.2	ekaṁ samayaṁ bhagavā sumbhesu viharati sedakaṁ nāma sumbhānaṁ nigamo.	20	
PA_sn_47:20.1.3	Tatra kho bhagavā bhikkhū āmantesi:	20	
PA_sn_47:20.1.4	“bhikkhavo”ti.	20	
PA_sn_47:20.1.5	“Bhadante”ti te bhikkhū bhagavato paccassosuṁ.	20	
PA_sn_47:20.1.6	Bhagavā etadavoca:	20	
PA_sn_47:20.2.1	“Seyyathāpi, bhikkhave, ‘janapadakalyāṇī, janapadakalyāṇī’ti kho, bhikkhave, mahājanakāyo sannipateyya.	20	
PA_sn_47:20.2.2	‘Sā kho panassa janapadakalyāṇī paramapāsāvinī nacce, paramapāsāvinī gīte.	20	
PA_sn_47:20.2.3	Janapadakalyāṇī naccati gāyatī’ti kho, bhikkhave, bhiyyoso mattāya mahājanakāyo sannipateyya.	20	
PA_sn_47:20.2.4	Atha puriso āgaccheyya jīvitukāmo amaritukāmo sukhakāmo dukkhappaṭikūlo.	20	
PA_sn_47:20.2.5	Tamenaṁ evaṁ vadeyya:	20	
PA_sn_47:20.2.6	‘ayaṁ te, ambho purisa, samatittiko telapatto antarena ca mahāsamajjaṁ antarena ca janapadakalyāṇiyā pariharitabbo.	20	
PA_sn_47:20.2.7	Puriso ca te ukkhittāsiko piṭṭhito piṭṭhito anubandhissati.	20	
PA_sn_47:20.2.8	Yattheva naṁ thokampi chaḍḍessati tattheva te siro pātessatī’ti.	20	
PA_sn_47:20.2.9	Taṁ kiṁ maññatha, bhikkhave,	20	
PA_sn_47:20.2.10	api nu so puriso amuṁ telapattaṁ amanasikaritvā bahiddhā pamādaṁ āhareyyā”ti?	20	
PA_sn_47:20.2.11	“No hetaṁ, bhante”.	20	
PA_sn_47:20.3.1	“Upamā kho myāyaṁ, bhikkhave, katā atthassa viññāpanāya.	20	
PA_sn_47:20.3.2	Ayaṁ cevettha attho—	20	
PA_sn_47:20.3.3	samatittiko telapattoti kho, bhikkhave, kāyagatāya etaṁ satiyā adhivacanaṁ.	20	
PA_sn_47:20.3.4	Tasmātiha, bhikkhave, evaṁ sikkhitabbaṁ:	20	
PA_sn_47:20.3.5	‘kāyagatā sati no bhāvitā bhavissati bahulīkatā yānīkatā vatthukatā anuṭṭhitā paricitā susamāraddhā’ti.	20	
PA_sn_47:20.3.6	Evañhi kho, bhikkhave, sikkhitabban”ti.	20	
PA_sn_47:20.3.7	Dasamaṁ.	20	
PA_sn_47:20.3.8	Nālandavaggo dutiyo.	20	
PA_sn_47:20.4.0	Tassuddānaṁ	20	
PA_sn_47:20.4.1	Mahāpuriso nālandaṁ,	20	
PA_sn_47:20.4.2	Cundo celañca bāhiyo;	20	
PA_sn_47:20.4.3	Uttiyo ariyo brahmā,	20	
PA_sn_47:20.4.4	Sedakaṁ janapadena cāti.	20	
PA_sn_47:21.0.1	Saṁyutta Nikāya 47.21	21	
PA_sn_47:21.0.2	3. Sīlaṭṭhitivagga	21	
PA_sn_47:21.0.3	Sīlasutta	21	
PA_sn_47:21.1.1	Evaṁ me sutaṁ—	21	
PA_sn_47:21.1.2	ekaṁ samayaṁ āyasmā ca ānando āyasmā ca bhaddo pāṭaliputte viharanti kukkuṭārāme.	21	
PA_sn_47:21.1.3	Atha kho āyasmā bhaddo sāyanhasamayaṁ paṭisallānā vuṭṭhito yenāyasmā ānando tenupasaṅkami; upasaṅkamitvā āyasmatā ānandena saddhiṁ sammodi.	21	
PA_sn_47:21.1.4	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā bhaddo āyasmantaṁ ānandaṁ etadavoca:	21	
PA_sn_47:21.1.5	“yānimāni, āvuso ānanda, kusalāni sīlāni vuttāni bhagavatā, imāni kusalāni sīlāni kimatthiyāni vuttāni bhagavatā”ti?	21	
PA_sn_47:21.2.1	“Sādhu sādhu, āvuso bhadda.	21	
PA_sn_47:21.2.2	Bhaddako kho te, āvuso bhadda, ummaṅgo, bhaddakaṁ paṭibhānaṁ, kalyāṇī paripucchā.	21	
PA_sn_47:21.2.3	Evañhi tvaṁ, āvuso bhadda, pucchasi:	21	
PA_sn_47:21.2.4	‘yānimāni, āvuso ānanda, kusalāni sīlāni vuttāni bhagavatā, imāni kusalāni sīlāni kimatthiyāni vuttāni bhagavatā’”ti?	21	
PA_sn_47:21.2.5	“Evamāvuso”ti.	21	
PA_sn_47:21.2.6	“Yānimāni, āvuso bhadda, kusalāni sīlāni vuttāni bhagavatā, imāni kusalāni sīlāni yāvadeva catunnaṁ satipaṭṭhānānaṁ bhāvanāya vuttāni bhagavatā.	21	
PA_sn_47:21.3.1	Katamesaṁ catunnaṁ?	21	
PA_sn_47:21.3.2	Idhāvuso, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	21	
PA_sn_47:21.3.3	vedanāsu …pe…	21	
PA_sn_47:21.3.4	citte …pe…	21	
PA_sn_47:21.3.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	21	
PA_sn_47:21.3.6	Yānimāni, āvuso bhadda, kusalāni sīlāni vuttāni bhagavatā, imāni kusalāni sīlāni yāvadeva imesaṁ catunnaṁ satipaṭṭhānānaṁ bhāvanāya vuttāni bhagavatā”ti.	21	
PA_sn_47:21.3.7	Paṭhamaṁ.	21	
PA_sn_47:22.0.1	Saṁyutta Nikāya 47.22	22	
PA_sn_47:22.0.2	3. Sīlaṭṭhitivagga	22	
PA_sn_47:22.0.3	Ciraṭṭhitisutta	22	
PA_sn_47:22.1.1	Taṁyeva nidānaṁ.	22	
PA_sn_47:22.1.2	Ekamantaṁ nisinno kho āyasmā bhaddo āyasmantaṁ ānandaṁ etadavoca:	22	
PA_sn_47:22.1.3	“ko nu kho, āvuso ānanda, hetu, ko paccayo yena tathāgate parinibbute saddhammo na ciraṭṭhitiko hoti?	22	
PA_sn_47:22.1.4	Ko panāvuso ānanda, hetu, ko paccayo yena tathāgate parinibbute saddhammo ciraṭṭhitiko hotī”ti?	22	
PA_sn_47:22.2.1	“Sādhu sādhu, āvuso bhadda.	22	
PA_sn_47:22.2.2	Bhaddako kho te, āvuso bhadda, ummaṅgo, bhaddakaṁ paṭibhānaṁ, kalyāṇī paripucchā.	22	
PA_sn_47:22.2.3	Evañhi tvaṁ, āvuso bhadda, pucchasi:	22	
PA_sn_47:22.2.4	‘ko nu kho, āvuso ānanda, hetu, ko paccayo yena tathāgate parinibbute saddhammo na ciraṭṭhitiko hoti?	22	
PA_sn_47:22.2.5	Ko panāvuso ānanda, hetu, ko paccayo yena tathāgate parinibbute saddhammo ciraṭṭhitiko hotī’”ti?	22	
PA_sn_47:22.2.6	“Evamāvuso”ti.	22	
PA_sn_47:22.2.7	“Catunnaṁ kho, āvuso, satipaṭṭhānānaṁ abhāvitattā abahulīkatattā tathāgate parinibbute saddhammo na ciraṭṭhitiko hoti.	22	
PA_sn_47:22.2.8	Catunnañca kho, āvuso, satipaṭṭhānānaṁ bhāvitattā bahulīkatattā tathāgate parinibbute saddhammo ciraṭṭhitiko hoti.	22	
PA_sn_47:22.3.1	Katamesaṁ catunnaṁ?	22	
PA_sn_47:22.3.2	Idhāvuso, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	22	
PA_sn_47:22.3.3	vedanāsu …pe…	22	
PA_sn_47:22.3.4	citte …pe…	22	
PA_sn_47:22.3.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	22	
PA_sn_47:22.3.6	Imesaṁ kho, āvuso, catunnaṁ satipaṭṭhānānaṁ abhāvitattā abahulīkatattā tathāgate parinibbute saddhammo na ciraṭṭhitiko hoti.	22	
PA_sn_47:22.3.7	Imesañca kho, āvuso, catunnaṁ satipaṭṭhānānaṁ bhāvitattā bahulīkatattā tathāgate parinibbute saddhammo ciraṭṭhitiko hotī”ti.	22	
PA_sn_47:22.3.8	Dutiyaṁ.	22	
PA_sn_47:23.0.1	Saṁyutta Nikāya 47.23	23	
PA_sn_47:23.0.2	3. Sīlaṭṭhitivagga	23	
PA_sn_47:23.0.3	Parihānasutta	23	
PA_sn_47:23.1.1	Ekaṁ samayaṁ āyasmā ca ānando āyasmā ca bhaddo pāṭaliputte viharanti kukkuṭārāme.	23	
PA_sn_47:23.1.2	Atha kho āyasmā bhaddo sāyanhasamayaṁ paṭisallānā vuṭṭhito yenāyasmā ānando tenupasaṅkami; upasaṅkamitvā āyasmatā ānandena saddhiṁ sammodi.	23	
PA_sn_47:23.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā bhaddo āyasmantaṁ ānandaṁ etadavoca:	23	
PA_sn_47:23.1.4	“ko nu kho, āvuso ānanda, hetu, ko paccayo yena saddhammaparihānaṁ hoti?	23	
PA_sn_47:23.1.5	Ko nu kho, āvuso ānanda, hetu, ko paccayo yena saddhammaaparihānaṁ hotī”ti?	23	
PA_sn_47:23.2.1	“Sādhu sādhu, āvuso bhadda.	23	
PA_sn_47:23.2.2	Bhaddako kho te, āvuso bhadda, ummaṅgo, bhaddakaṁ paṭibhānaṁ, kalyāṇī paripucchā.	23	
PA_sn_47:23.2.3	Evañhi tvaṁ, āvuso bhadda, pucchasi:	23	
PA_sn_47:23.2.4	‘ko nu kho, āvuso ānanda, hetu, ko paccayo yena saddhammaparihānaṁ hoti?	23	
PA_sn_47:23.2.5	Ko panāvuso ānanda, hetu, ko paccayo yena saddhammaaparihānaṁ hotī’”ti?	23	
PA_sn_47:23.2.6	“Evamāvuso”ti.	23	
PA_sn_47:23.2.7	“Catunnaṁ kho, āvuso, satipaṭṭhānānaṁ abhāvitattā abahulīkatattā saddhammaparihānaṁ hoti.	23	
PA_sn_47:23.2.8	Catunnañca kho, āvuso, satipaṭṭhānānaṁ bhāvitattā bahulīkatattā saddhammaaparihānaṁ hoti.	23	
PA_sn_47:23.3.1	Katamesaṁ catunnaṁ?	23	
PA_sn_47:23.3.2	Idhāvuso, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	23	
PA_sn_47:23.3.3	vedanāsu …pe…	23	
PA_sn_47:23.3.4	citte …pe…	23	
PA_sn_47:23.3.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	23	
PA_sn_47:23.3.6	Imesaṁ kho, āvuso, catunnaṁ satipaṭṭhānānaṁ abhāvitattā abahulīkatattā saddhammaparihānaṁ hoti.	23	
PA_sn_47:23.3.7	Imesañca kho, āvuso, catunnaṁ satipaṭṭhānānaṁ bhāvitattā bahulīkatattā saddhammaaparihānaṁ hotī”ti.	23	
PA_sn_47:23.3.8	Tatiyaṁ.	23	
PA_sn_47:24.0.1	Saṁyutta Nikāya 47.24	24	
PA_sn_47:24.0.2	3. Sīlaṭṭhitivagga	24	
PA_sn_47:24.0.3	Suddhasutta	24	
PA_sn_47:24.1.1	Sāvatthinidānaṁ.	24	
PA_sn_47:24.1.2	“Cattārome, bhikkhave, satipaṭṭhānā.	24	
PA_sn_47:24.1.3	Katame cattāro?	24	
PA_sn_47:24.1.4	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	24	
PA_sn_47:24.1.5	vedanāsu …pe…	24	
PA_sn_47:24.1.6	citte …pe…	24	
PA_sn_47:24.1.7	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	24	
PA_sn_47:24.1.8	Ime kho, bhikkhave, cattāro satipaṭṭhānā”ti.	24	
PA_sn_47:24.1.9	Catutthaṁ.	24	
PA_sn_47:25.0.1	Saṁyutta Nikāya 47.25	25	
PA_sn_47:25.0.2	3. Sīlaṭṭhitivagga	25	
PA_sn_47:25.0.3	Aññatarabrāhmaṇasutta	25	
PA_sn_47:25.1.1	Evaṁ me sutaṁ—	25	
PA_sn_47:25.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	25	
PA_sn_47:25.1.3	Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	25	
PA_sn_47:25.1.4	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho so brāhmaṇo bhagavantaṁ etadavoca:	25	
PA_sn_47:25.1.5	“ko nu kho, bho gotama, hetu, ko paccayo yena tathāgate parinibbute saddhammo na ciraṭṭhitiko hoti?	25	
PA_sn_47:25.1.6	Ko pana, bho gotama, hetu, ko paccayo yena tathāgate parinibbute saddhammo ciraṭṭhitiko hotī”ti?	25	
PA_sn_47:25.2.1	“Catunnaṁ kho, brāhmaṇa, satipaṭṭhānānaṁ abhāvitattā abahulīkatattā tathāgate parinibbute saddhammo na ciraṭṭhitiko hoti.	25	
PA_sn_47:25.2.2	Catunnañca kho, brāhmaṇa, satipaṭṭhānānaṁ bhāvitattā bahulīkatattā tathāgate parinibbute saddhammo ciraṭṭhitiko hoti.	25	
PA_sn_47:25.3.1	Katamesaṁ catunnaṁ?	25	
PA_sn_47:25.3.2	Idha, brāhmaṇa, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	25	
PA_sn_47:25.3.3	vedanāsu …pe…	25	
PA_sn_47:25.3.4	citte …pe…	25	
PA_sn_47:25.3.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	25	
PA_sn_47:25.3.6	Imesaṁ kho, brāhmaṇa, catunnaṁ satipaṭṭhānānaṁ abhāvitattā abahulīkatattā tathāgate parinibbute saddhammo na ciraṭṭhitiko hoti.	25	
PA_sn_47:25.3.7	Imesañca kho, brāhmaṇa, catunnaṁ satipaṭṭhānānaṁ bhāvitattā bahulīkatattā tathāgate parinibbute saddhammo ciraṭṭhitiko hotī”ti.	25	
PA_sn_47:25.4.1	Evaṁ vutte, so brāhmaṇo bhagavantaṁ etadavoca:	25	
PA_sn_47:25.4.2	“abhikkantaṁ, bho gotama …pe…	25	
PA_sn_47:25.4.3	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	25	
PA_sn_47:25.4.4	Pañcamaṁ.	25	
PA_sn_47:26.0.1	Saṁyutta Nikāya 47.26	26	
PA_sn_47:26.0.2	3. Sīlaṭṭhitivagga	26	
PA_sn_47:26.0.3	Padesasutta	26	
PA_sn_47:26.1.1	Ekaṁ samayaṁ āyasmā ca sāriputto āyasmā ca mahāmoggallāno āyasmā ca anuruddho sākete viharanti kaṇḍakīvane.	26	
PA_sn_47:26.1.2_0	Atha kho āyasmā ca sāriputto āyasmā ca mahāmoggallāno sāyanhasamayaṁ paṭisallānā	26	
PA_sn_47:26.1.2_1	vuṭṭhitā yenāyasmā anuruddho tenupasaṅkamiṁsu; upasaṅkamitvā āyasmatā anuruddhena saddhiṁ sammodiṁsu.	26	
PA_sn_47:26.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinno kho āyasmā sāriputto āyasmantaṁ anuruddhaṁ etadavoca:	26	
PA_sn_47:26.1.4	“‘sekho, sekho’ti, āvuso anuruddha, vuccati.	26	
PA_sn_47:26.1.5	Kittāvatā nu kho, āvuso, sekho hotī”ti?	26	
PA_sn_47:26.1.6	“Catunnaṁ kho, āvuso, satipaṭṭhānānaṁ padesaṁ bhāvitattā sekho hoti.	26	
PA_sn_47:26.2.1	Katamesaṁ catunnaṁ?	26	
PA_sn_47:26.2.2	Idhāvuso, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	26	
PA_sn_47:26.2.3	vedanāsu …pe…	26	
PA_sn_47:26.2.4	citte …pe…	26	
PA_sn_47:26.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	26	
PA_sn_47:26.2.6	Imesaṁ kho, āvuso, catunnaṁ satipaṭṭhānānaṁ padesaṁ bhāvitattā sekho hotī”ti.	26	
PA_sn_47:26.2.7	Chaṭṭhaṁ.	26	
PA_sn_47:27.0.1	Saṁyutta Nikāya 47.27	27	
PA_sn_47:27.0.2	3. Sīlaṭṭhitivagga	27	
PA_sn_47:27.0.3	Samattasutta	27	
PA_sn_47:27.1.1	Taṁyeva nidānaṁ.	27	
PA_sn_47:27.1.2	Ekamantaṁ nisinno kho āyasmā sāriputto āyasmantaṁ anuruddhaṁ etadavoca:	27	
PA_sn_47:27.1.3	“‘asekho, asekho’ti, āvuso anuruddha, vuccati.	27	
PA_sn_47:27.1.4	Kittāvatā nu kho, āvuso, asekho hotī”ti?	27	
PA_sn_47:27.1.5	“Catunnaṁ kho, āvuso, satipaṭṭhānānaṁ samattaṁ bhāvitattā asekho hoti.	27	
PA_sn_47:27.2.1	Katamesaṁ catunnaṁ?	27	
PA_sn_47:27.2.2	Idhāvuso, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	27	
PA_sn_47:27.2.3	vedanāsu …pe…	27	
PA_sn_47:27.2.4	citte …pe…	27	
PA_sn_47:27.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	27	
PA_sn_47:27.2.6	Imesaṁ kho, āvuso, catunnaṁ satipaṭṭhānānaṁ samattaṁ bhāvitattā asekho hotī”ti.	27	
PA_sn_47:27.2.7	Sattamaṁ.	27	
PA_sn_47:28.0.1	Saṁyutta Nikāya 47.28	28	
PA_sn_47:28.0.2	3. Sīlaṭṭhitivagga	28	
PA_sn_47:28.0.3	Lokasutta	28	
PA_sn_47:28.1.1	Taṁyeva nidānaṁ.	28	
PA_sn_47:28.1.2	Ekamantaṁ nisinno kho āyasmā sāriputto āyasmantaṁ anuruddhaṁ etadavoca:	28	
PA_sn_47:28.1.3	“katamesaṁ, āvuso anuruddha, dhammānaṁ bhāvitattā bahulīkatattā mahābhiññataṁ patto”ti?	28	
PA_sn_47:28.1.4	“Catunnaṁ, āvuso, satipaṭṭhānānaṁ bhāvitattā bahulīkatattā mahābhiññataṁ patto.	28	
PA_sn_47:28.2.1	Katamesaṁ catunnaṁ?	28	
PA_sn_47:28.2.2	Idhāhaṁ, āvuso, kāye kāyānupassī viharāmi ātāpī sampajāno satimā, vineyya loke abhijjhādomanassaṁ;	28	
PA_sn_47:28.2.3	vedanāsu …pe…	28	
PA_sn_47:28.2.4	citte …pe…	28	
PA_sn_47:28.2.5	dhammesu dhammānupassī viharāmi ātāpī sampajāno satimā, vineyya loke abhijjhādomanassaṁ.	28	
PA_sn_47:28.2.6	Imesaṁ khvāhaṁ, āvuso, catunnaṁ satipaṭṭhānānaṁ bhāvitattā bahulīkatattā mahābhiññataṁ patto.	28	
PA_sn_47:28.2.7	Imesañca panāhaṁ, āvuso, catunnaṁ satipaṭṭhānānaṁ bhāvitattā bahulīkatattā sahassaṁ lokaṁ abhijānāmī”ti.	28	
PA_sn_47:28.2.8	Aṭṭhamaṁ.	28	
PA_sn_47:29.0.1	Saṁyutta Nikāya 47.29	29	
PA_sn_47:29.0.2	3. Sīlaṭṭhitivagga	29	
PA_sn_47:29.0.3	Sirivaḍḍhasutta	29	
PA_sn_47:29.1.1	Ekaṁ samayaṁ āyasmā ānando rājagahe viharati veḷuvane kalandakanivāpe.	29	
PA_sn_47:29.1.2	Tena kho pana samayena sirivaḍḍho gahapati ābādhiko hoti dukkhito bāḷhagilāno.	29	
PA_sn_47:29.1.3	Atha kho sirivaḍḍho gahapati aññataraṁ purisaṁ āmantesi:	29	
PA_sn_47:29.1.4	“ehi tvaṁ, ambho purisa, yenāyasmā ānando tenupasaṅkama; upasaṅkamitvā mama vacanena āyasmato ānandassa pāde sirasā vanda:	29	
PA_sn_47:29.1.5	‘sirivaḍḍho, bhante, gahapati ābādhiko dukkhito bāḷhagilāno.	29	
PA_sn_47:29.1.6	So āyasmato ānandassa pāde sirasā vandatī’ti.	29	
PA_sn_47:29.1.7	Evañca vadehi:	29	
PA_sn_47:29.1.8	‘sādhu kira, bhante, āyasmā ānando yena sirivaḍḍhassa gahapatissa nivesanaṁ tenupasaṅkamatu anukampaṁ upādāyā’”ti.	29	
PA_sn_47:29.1.9_0	“Evaṁ, bhante”ti kho so puriso sirivaḍḍhassa gahapatissa paṭissutvā yenāyasmā ānando	29	
PA_sn_47:29.1.9_1	tenupasaṅkami; upasaṅkamitvā āyasmantaṁ ānandaṁ abhivādetvā ekamantaṁ nisīdi. Ekamantaṁ	29	
PA_sn_47:29.1.9_2	nisinno kho so puriso āyasmantaṁ ānandaṁ etadavoca:	29	
PA_sn_47:29.1.10	“sirivaḍḍho, bhante, gahapati ābādhiko dukkhito bāḷhagilāno, so āyasmato ānandassa pāde sirasā vandati.	29	
PA_sn_47:29.1.11	Evañca vadeti:	29	
PA_sn_47:29.1.12	‘sādhu kira, bhante, āyasmā ānando yena sirivaḍḍhassa gahapatissa nivesanaṁ tenupasaṅkamatu anukampaṁ upādāyā’”ti.	29	
PA_sn_47:29.1.13	Adhivāsesi kho āyasmā ānando tuṇhībhāvena.	29	
PA_sn_47:29.2.1_0	Atha kho āyasmā ānando pubbaṇhasamayaṁ nivāsetvā pattacīvaramādāya yena sirivaḍḍhassa	29	
PA_sn_47:29.2.1_1	gahapatissa nivesanaṁ tenupasaṅkami; upasaṅkamitvā paññatte āsane nisīdi. Nisajja	29	
PA_sn_47:29.2.1_2	kho āyasmā ānando sirivaḍḍhaṁ gahapatiṁ etadavoca:	29	
PA_sn_47:29.2.2	“kacci te, gahapati, khamanīyaṁ kacci yāpanīyaṁ, kacci dukkhā vedanā paṭikkamanti, no abhikkamanti; paṭikkamosānaṁ paññāyati, no abhikkamo”ti?	29	
PA_sn_47:29.2.3	“Na me, bhante, khamanīyaṁ na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo”ti.	29	
PA_sn_47:29.3.1	“Tasmātiha te, gahapati, evaṁ sikkhitabbaṁ:	29	
PA_sn_47:29.3.2	‘kāye kāyānupassī viharissāmi ātāpī sampajāno satimā, vineyya loke abhijjhādomanassaṁ;	29	
PA_sn_47:29.3.3	vedanāsu …pe…	29	
PA_sn_47:29.3.4	citte …pe…	29	
PA_sn_47:29.3.5	dhammesu dhammānupassī viharissāmi ātāpī sampajāno satimā, vineyya loke abhijjhādomanassan’ti.	29	
PA_sn_47:29.3.6	Evañhi te, gahapati, sikkhitabban”ti.	29	
PA_sn_47:29.4.1	“Yeme, bhante, bhagavatā cattāro satipaṭṭhānā desitā saṁvijjanti, te dhammā mayi, ahañca tesu dhammesu sandissāmi.	29	
PA_sn_47:29.4.2	Ahañhi, bhante, kāye kāyānupassī viharāmi ātāpī sampajāno satimā, vineyya loke abhijjhādomanassaṁ;	29	
PA_sn_47:29.4.3	vedanāsu …pe…	29	
PA_sn_47:29.4.4	citte …pe…	29	
PA_sn_47:29.4.5	dhammesu dhammānupassī viharāmi ātāpī sampajāno satimā, vineyya loke abhijjhādomanassaṁ.	29	
PA_sn_47:29.4.6	Yāni cimāni, bhante, bhagavatā pañcorambhāgiyāni saṁyojanāni desitāni, nāhaṁ, bhante, tesaṁ kiñci attani appahīnaṁ samanupassāmī”ti.	29	
PA_sn_47:29.4.7	“Lābhā te, gahapati, suladdhaṁ te, gahapati.	29	
PA_sn_47:29.4.8	Anāgāmiphalaṁ tayā, gahapati, byākatan”ti.	29	
PA_sn_47:29.4.9	Navamaṁ.	29	
PA_sn_47:30.0.1	Saṁyutta Nikāya 47.30	30	
PA_sn_47:30.0.2	3. Sīlaṭṭhitivagga	30	
PA_sn_47:30.0.3	Mānadinnasutta	30	
PA_sn_47:30.1.1	Taṁyeva nidānaṁ.	30	
PA_sn_47:30.1.2	Tena kho pana samayena mānadinno gahapati ābādhiko hoti dukkhito bāḷhagilāno.	30	
PA_sn_47:30.1.3	Atha kho mānadinno gahapati aññataraṁ purisaṁ āmantesi:	30	
PA_sn_47:30.1.4	“ehi tvaṁ, ambho purisa …pe…	30	
PA_sn_47:30.1.5	na me, bhante, khamanīyaṁ na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamoti.	30	
PA_sn_47:30.1.6	Evarūpāya cāhaṁ, bhante, dukkhāya vedanāya phuṭṭho samāno kāye kāyānupassī viharāmi ātāpī sampajāno satimā, vineyya loke abhijjhādomanassaṁ;	30	
PA_sn_47:30.1.7	vedanāsu …pe…	30	
PA_sn_47:30.1.8	citte …pe…	30	
PA_sn_47:30.1.9	dhammesu dhammānupassī viharāmi ātāpī sampajāno satimā, vineyya loke abhijjhādomanassaṁ.	30	
PA_sn_47:30.1.10	Yāni cimāni, bhante, bhagavatā pañcorambhāgiyāni saṁyojanāni desitāni, nāhaṁ, bhante, tesaṁ kiñci attani appahīnaṁ samanupassāmī”ti.	30	
PA_sn_47:30.1.11	“Lābhā te, gahapati, suladdhaṁ te, gahapati.	30	
PA_sn_47:30.1.12	Anāgāmiphalaṁ tayā, gahapati, byākatan”ti.	30	
PA_sn_47:30.1.13	Dasamaṁ.	30	
PA_sn_47:30.1.14	Sīlaṭṭhitivaggo tatiyo.	30	
PA_sn_47:30.2.0	Tassuddānaṁ	30	
PA_sn_47:30.2.1	Sīlaṁ ṭhiti parihānaṁ,	30	
PA_sn_47:30.2.2	suddhaṁ brāhmaṇapadesaṁ;	30	
PA_sn_47:30.2.3	Samattaṁ loko sirivaḍḍho,	30	
PA_sn_47:30.2.4	mānadinnena te dasāti.	30	
PA_sn_47:31.0.1	Saṁyutta Nikāya 47.31	31	
PA_sn_47:31.0.2	4. Ananussutavagga	31	
PA_sn_47:31.0.3	Ananussutasutta	31	
PA_sn_47:31.1.1	Sāvatthinidānaṁ.	31	
PA_sn_47:31.1.2	“‘Ayaṁ kāye kāyānupassanā’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	31	
PA_sn_47:31.1.3	‘Sā kho panāyaṁ kāye kāyānupassanā bhāvetabbā’ti me, bhikkhave …pe…	31	
PA_sn_47:31.1.4	bhāvitā’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	31	
PA_sn_47:31.2.1	‘Ayaṁ vedanāsu vedanānupassanā’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	31	
PA_sn_47:31.2.2	‘Sā kho panāyaṁ vedanāsu vedanānupassanā bhāvetabbā’ti me, bhikkhave …pe…	31	
PA_sn_47:31.2.3	bhāvitā’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	31	
PA_sn_47:31.3.1	‘Ayaṁ citte cittānupassanā’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	31	
PA_sn_47:31.3.2	‘Sā kho panāyaṁ citte cittānupassanā bhāvetabbā’ti me, bhikkhave …pe…	31	
PA_sn_47:31.3.3	bhāvitā’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	31	
PA_sn_47:31.4.1	‘Ayaṁ dhammesu dhammānupassanā’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	31	
PA_sn_47:31.4.2	‘Sā kho panāyaṁ dhammesu dhammānupassanā bhāvetabbā’ti me, bhikkhave …pe…	31	
PA_sn_47:31.4.3	bhāvitā’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādī”ti.	31	
PA_sn_47:31.4.4	Paṭhamaṁ.	31	
PA_sn_47:32.0.1	Saṁyutta Nikāya 47.32	32	
PA_sn_47:32.0.2	4. Ananussutavagga	32	
PA_sn_47:32.0.3	Virāgasutta	32	
PA_sn_47:32.1.1	“Cattārome, bhikkhave, satipaṭṭhānā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti.	32	
PA_sn_47:32.2.1	Katame cattāro?	32	
PA_sn_47:32.2.2	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	32	
PA_sn_47:32.2.3	vedanāsu …pe…	32	
PA_sn_47:32.2.4	citte …pe…	32	
PA_sn_47:32.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	32	
PA_sn_47:32.2.6	Ime kho, bhikkhave, cattāro satipaṭṭhānā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattantī”ti.	32	
PA_sn_47:32.2.7	Dutiyaṁ.	32	
PA_sn_47:33.0.1	Saṁyutta Nikāya 47.33	33	
PA_sn_47:33.0.2	4. Ananussutavagga	33	
PA_sn_47:33.0.3	Viraddhasutta	33	
PA_sn_47:33.1.1	“Yesaṁ kesañci, bhikkhave, cattāro satipaṭṭhānā viraddhā, viraddho tesaṁ ariyo maggo sammā dukkhakkhayagāmī.	33	
PA_sn_47:33.1.2	Yesaṁ kesañci, bhikkhave, cattāro satipaṭṭhānā āraddhā, āraddho tesaṁ ariyo maggo sammā dukkhakkhayagāmī.	33	
PA_sn_47:33.2.1	Katame cattāro?	33	
PA_sn_47:33.2.2	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	33	
PA_sn_47:33.2.3	vedanāsu …pe…	33	
PA_sn_47:33.2.4	citte …pe…	33	
PA_sn_47:33.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	33	
PA_sn_47:33.2.6	Yesaṁ kesañci, bhikkhave, ime cattāro satipaṭṭhānā viraddhā, viraddho tesaṁ ariyo maggo sammā dukkhakkhayagāmī.	33	
PA_sn_47:33.2.7	Yesaṁ kesañci, bhikkhave, ime cattāro satipaṭṭhānā āraddhā, āraddho tesaṁ ariyo maggo sammā dukkhakkhayagāmī”ti.	33	
PA_sn_47:33.2.8	Tatiyaṁ.	33	
PA_sn_47:34.0.1	Saṁyutta Nikāya 47.34	34	
PA_sn_47:34.0.2	4. Ananussutavagga	34	
PA_sn_47:34.0.3	Bhāvitasutta	34	
PA_sn_47:34.1.1	“Cattārome, bhikkhave, satipaṭṭhānā bhāvitā bahulīkatā apārā pāraṁ gamanāya saṁvattanti.	34	
PA_sn_47:34.2.1	Katame cattāro?	34	
PA_sn_47:34.2.2	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	34	
PA_sn_47:34.2.3	vedanāsu …pe…	34	
PA_sn_47:34.2.4	citte …pe…	34	
PA_sn_47:34.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	34	
PA_sn_47:34.2.6	Ime kho, bhikkhave, cattāro satipaṭṭhānā bhāvitā bahulīkatā apārā pāraṁ gamanāya saṁvattantī”ti.	34	
PA_sn_47:34.2.7	Catutthaṁ.	34	
PA_sn_47:35.0.1	Saṁyutta Nikāya 47.35	35	
PA_sn_47:35.0.2	4. Ananussutavagga	35	
PA_sn_47:35.0.3	Satisutta	35	
PA_sn_47:35.1.1	Sāvatthinidānaṁ.	35	
PA_sn_47:35.1.2	“Sato, bhikkhave, bhikkhu vihareyya sampajāno.	35	
PA_sn_47:35.1.3	Ayaṁ vo amhākaṁ anusāsanī.	35	
PA_sn_47:35.2.1	Kathañca, bhikkhave, bhikkhu sato hoti?	35	
PA_sn_47:35.2.2	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	35	
PA_sn_47:35.2.3	vedanāsu …pe…	35	
PA_sn_47:35.2.4	citte …pe…	35	
PA_sn_47:35.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	35	
PA_sn_47:35.2.6	Evaṁ kho, bhikkhave, bhikkhu sato hoti.	35	
PA_sn_47:35.3.1	Kathañca, bhikkhave, bhikkhu sampajāno hoti?	35	
PA_sn_47:35.3.2	Idha, bhikkhave, bhikkhuno viditā vedanā uppajjanti, viditā upaṭṭhahanti, viditā abbhatthaṁ gacchanti.	35	
PA_sn_47:35.3.3	Viditā vitakkā uppajjanti, viditā upaṭṭhahanti, viditā abbhatthaṁ gacchanti.	35	
PA_sn_47:35.3.4	Viditā saññā uppajjanti, viditā upaṭṭhahanti, viditā abbhatthaṁ gacchanti.	35	
PA_sn_47:35.3.5	Evaṁ kho, bhikkhave, bhikkhu sampajāno hoti.	35	
PA_sn_47:35.3.6	Sato, bhikkhave, bhikkhu vihareyya sampajāno.	35	
PA_sn_47:35.3.7	Ayaṁ vo amhākaṁ anusāsanī”ti.	35	
PA_sn_47:35.3.8	Pañcamaṁ.	35	
PA_sn_47:36.0.1	Saṁyutta Nikāya 47.36	36	
PA_sn_47:36.0.2	4. Ananussutavagga	36	
PA_sn_47:36.0.3	Aññāsutta	36	
PA_sn_47:36.1.1	“Cattārome, bhikkhave, satipaṭṭhānā.	36	
PA_sn_47:36.1.2	Katame cattāro?	36	
PA_sn_47:36.1.3	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	36	
PA_sn_47:36.1.4	vedanāsu …pe…	36	
PA_sn_47:36.1.5	citte …pe…	36	
PA_sn_47:36.1.6	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	36	
PA_sn_47:36.1.7	Ime kho, bhikkhave, cattāro satipaṭṭhānā.	36	
PA_sn_47:36.1.8	Imesaṁ kho, bhikkhave, catunnaṁ satipaṭṭhānānaṁ bhāvitattā bahulīkatattā dvinnaṁ phalānaṁ aññataraṁ phalaṁ pāṭikaṅkhaṁ—	36	
PA_sn_47:36.1.9	diṭṭheva dhamme aññā, sati vā upādisese anāgāmitā”ti.	36	
PA_sn_47:36.1.10	Chaṭṭhaṁ.	36	
PA_sn_47:37.0.1	Saṁyutta Nikāya 47.37	37	
PA_sn_47:37.0.2	4. Ananussutavagga	37	
PA_sn_47:37.0.3	Chandasutta	37	
PA_sn_47:37.1.1	“Cattārome, bhikkhave, satipaṭṭhānā.	37	
PA_sn_47:37.1.2	Katame cattāro?	37	
PA_sn_47:37.1.3	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ.	37	
PA_sn_47:37.1.4	Tassa kāye kāyānupassino viharato yo kāyasmiṁ chando so pahīyati.	37	
PA_sn_47:37.1.5	Chandassa pahānā amataṁ sacchikataṁ hoti.	37	
PA_sn_47:37.2.1	Vedanāsu vedanānupassī viharati ātāpī sampajāno satimā, vineyya loke abhijjhādomanassaṁ.	37	
PA_sn_47:37.2.2	Tassa vedanāsu vedanānupassino viharato yo vedanāsu chando so pahīyati.	37	
PA_sn_47:37.2.3	Chandassa pahānā amataṁ sacchikataṁ hoti.	37	
PA_sn_47:37.3.1	Citte cittānupassī viharati ātāpī sampajāno satimā, vineyya loke abhijjhādomanassaṁ.	37	
PA_sn_47:37.3.2	Tassa citte cittānupassino viharato yo cittamhi chando so pahīyati.	37	
PA_sn_47:37.3.3	Chandassa pahānā amataṁ sacchikataṁ hoti.	37	
PA_sn_47:37.4.1	Dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	37	
PA_sn_47:37.4.2	Tassa dhammesu dhammānupassino viharato yo dhammesu chando so pahīyati.	37	
PA_sn_47:37.4.3	Chandassa pahānā amataṁ sacchikataṁ hotī”ti.	37	
PA_sn_47:37.4.4	Sattamaṁ.	37	
PA_sn_47:38.0.1	Saṁyutta Nikāya 47.38	38	
PA_sn_47:38.0.2	4. Ananussutavagga	38	
PA_sn_47:38.0.3	Pariññātasutta	38	
PA_sn_47:38.1.1	“Cattārome, bhikkhave, satipaṭṭhānā.	38	
PA_sn_47:38.1.2	Katame cattāro?	38	
PA_sn_47:38.1.3	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ.	38	
PA_sn_47:38.1.4	Tassa kāye kāyānupassino viharato kāyo pariññāto hoti.	38	
PA_sn_47:38.1.5	Kāyassa pariññātattā amataṁ sacchikataṁ hoti.	38	
PA_sn_47:38.2.1	Vedanāsu vedanānupassī viharati ātāpī sampajāno satimā, vineyya loke abhijjhādomanassaṁ.	38	
PA_sn_47:38.2.2	Tassa vedanāsu vedanānupassino viharato vedanā pariññātā honti.	38	
PA_sn_47:38.2.3	Vedanānaṁ pariññātattā amataṁ sacchikataṁ hoti.	38	
PA_sn_47:38.3.1	Citte cittānupassī viharati ātāpī sampajāno satimā, vineyya loke abhijjhādomanassaṁ.	38	
PA_sn_47:38.3.2	Tassa citte cittānupassino viharato cittaṁ pariññātaṁ hoti.	38	
PA_sn_47:38.3.3	Cittassa pariññātattā amataṁ sacchikataṁ hoti.	38	
PA_sn_47:38.4.1	Dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	38	
PA_sn_47:38.4.2	Tassa dhammesu dhammānupassino viharato dhammā pariññātā honti.	38	
PA_sn_47:38.4.3	Dhammānaṁ pariññātattā amataṁ sacchikataṁ hotī”ti.	38	
PA_sn_47:38.4.4	Aṭṭhamaṁ.	38	
PA_sn_47:39.0.1	Saṁyutta Nikāya 47.39	39	
PA_sn_47:39.0.2	4. Ananussutavagga	39	
PA_sn_47:39.0.3	Bhāvanāsutta	39	
PA_sn_47:39.1.1	“Catunnaṁ, bhikkhave, satipaṭṭhānānaṁ bhāvanaṁ desessāmi.	39	
PA_sn_47:39.1.2	Taṁ suṇātha.	39	
PA_sn_47:39.1.3	Katamā, bhikkhave, catunnaṁ satipaṭṭhānānaṁ bhāvanā?	39	
PA_sn_47:39.1.4	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	39	
PA_sn_47:39.1.5	vedanāsu …pe…	39	
PA_sn_47:39.1.6	citte …pe…	39	
PA_sn_47:39.1.7	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	39	
PA_sn_47:39.1.8	Ayaṁ kho, bhikkhave, catunnaṁ satipaṭṭhānānaṁ bhāvanā”ti.	39	
PA_sn_47:39.1.9	Navamaṁ.	39	
PA_sn_47:40.0.1	Saṁyutta Nikāya 47.40	40	
PA_sn_47:40.0.2	4. Ananussutavagga	40	
PA_sn_47:40.0.3	Vibhaṅgasutta	40	
PA_sn_47:40.1.1	“Satipaṭṭhānañca vo, bhikkhave, desessāmi satipaṭṭhānabhāvanañca satipaṭṭhānabhāvanāgāminiñca paṭipadaṁ.	40	
PA_sn_47:40.1.2	Taṁ suṇātha.	40	
PA_sn_47:40.1.3	Katamañca, bhikkhave, satipaṭṭhānaṁ?	40	
PA_sn_47:40.1.4	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	40	
PA_sn_47:40.1.5	vedanāsu vedanānupassī viharati …pe…	40	
PA_sn_47:40.1.6	citte cittānupassī viharati …pe…	40	
PA_sn_47:40.1.7	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	40	
PA_sn_47:40.1.8	Idaṁ vuccati, bhikkhave, satipaṭṭhānaṁ.	40	
PA_sn_47:40.2.1	Katamā ca, bhikkhave, satipaṭṭhānabhāvanā?	40	
PA_sn_47:40.2.2_0	Idha, bhikkhave, bhikkhu samudayadhammānupassī kāyasmiṁ viharati, vayadhammānupassī	40	
PA_sn_47:40.2.2_1	kāyasmiṁ viharati, samudayavayadhammānupassī kāyasmiṁ viharati, ātāpī sampajāno satimā,	40	
PA_sn_47:40.2.2_2	vineyya loke abhijjhādomanassaṁ.	40	
PA_sn_47:40.2.3	Samudayadhammānupassī vedanāsu viharati …pe…	40	
PA_sn_47:40.2.4	samudayadhammānupassī citte viharati …pe…	40	
PA_sn_47:40.2.5	samudayadhammānupassī dhammesu viharati, vayadhammānupassī dhammesu viharati, samudayavayadhammānupassī dhammesu viharati, ātāpī sampajāno satimā, vineyya loke abhijjhādomanassaṁ.	40	
PA_sn_47:40.2.6	Ayaṁ vuccati, bhikkhave, satipaṭṭhānabhāvanā.	40	
PA_sn_47:40.3.1	Katamā ca, bhikkhave, satipaṭṭhānabhāvanāgāminī paṭipadā?	40	
PA_sn_47:40.3.2	Ayameva ariyo aṭṭhaṅgiko maggo, seyyathidaṁ—	40	
PA_sn_47:40.3.3	sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi.	40	
PA_sn_47:40.3.4	Ayaṁ vuccati, bhikkhave, satipaṭṭhānabhāvanāgāminī paṭipadā”ti.	40	
PA_sn_47:40.3.5	Dasamaṁ.	40	
PA_sn_47:40.3.6	Ananussutavaggo catuttho.	40	
PA_sn_47:40.4.0	Tassuddānaṁ	40	
PA_sn_47:40.4.1	Ananussutaṁ virāgo,	40	
PA_sn_47:40.4.2	viraddho bhāvanā sati;	40	
PA_sn_47:40.4.3	Aññā chandaṁ pariññāya,	40	
PA_sn_47:40.4.4	bhāvanā vibhaṅgena cāti.	40	
PA_sn_47:41.0.1	Saṁyutta Nikāya 47.41	41	
PA_sn_47:41.0.2	5. Amatavagga	41	
PA_sn_47:41.0.3	Amatasutta	41	
PA_sn_47:41.1.1	Sāvatthinidānaṁ.	41	
PA_sn_47:41.1.2	“Catūsu, bhikkhave, satipaṭṭhānesu suppatiṭṭhitacittā viharatha.	41	
PA_sn_47:41.1.3	Mā vo amataṁ panassa.	41	
PA_sn_47:41.1.4	Katamesu catūsu?	41	
PA_sn_47:41.1.5	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	41	
PA_sn_47:41.1.6	vedanāsu …pe…	41	
PA_sn_47:41.1.7	citte …pe…	41	
PA_sn_47:41.1.8	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	41	
PA_sn_47:41.1.9	Imesu, bhikkhave, catūsu satipaṭṭhānesu suppatiṭṭhitacittā viharatha.	41	
PA_sn_47:41.1.10	Mā vo amataṁ panassā”ti.	41	
PA_sn_47:41.1.11	Paṭhamaṁ.	41	
PA_sn_47:42.0.1	Saṁyutta Nikāya 47.42	42	
PA_sn_47:42.0.2	5. Amatavagga	42	
PA_sn_47:42.0.3	Samudayasutta	42	
PA_sn_47:42.1.1	“Catunnaṁ, bhikkhave, satipaṭṭhānānaṁ samudayañca atthaṅgamañca desessāmi.	42	
PA_sn_47:42.1.2	Taṁ suṇātha.	42	
PA_sn_47:42.1.3	Ko ca, bhikkhave, kāyassa samudayo?	42	
PA_sn_47:42.1.4	Āhārasamudayā kāyassa samudayo;	42	
PA_sn_47:42.1.5	āhāranirodhā kāyassa atthaṅgamo.	42	
PA_sn_47:42.1.6	Phassasamudayā vedanānaṁ samudayo;	42	
PA_sn_47:42.1.7	phassanirodhā vedanānaṁ atthaṅgamo.	42	
PA_sn_47:42.1.8	Nāmarūpasamudayā cittassa samudayo;	42	
PA_sn_47:42.1.9	nāmarūpanirodhā cittassa atthaṅgamo.	42	
PA_sn_47:42.1.10	Manasikārasamudayā dhammānaṁ samudayo;	42	
PA_sn_47:42.1.11	manasikāranirodhā dhammānaṁ atthaṅgamo”ti.	42	
PA_sn_47:42.1.12	Dutiyaṁ.	42	
PA_sn_47:43.0.1	Saṁyutta Nikāya 47.43	43	
PA_sn_47:43.0.2	5. Amatavagga	43	
PA_sn_47:43.0.3	Maggasutta	43	
PA_sn_47:43.1.1	Sāvatthinidānaṁ.	43	
PA_sn_47:43.1.2	Tatra kho bhagavā bhikkhū āmantesi:	43	
PA_sn_47:43.1.3	“ekamidāhaṁ, bhikkhave, samayaṁ uruvelāyaṁ viharāmi najjā nerañjarāya tīre ajapālanigrodhe paṭhamābhisambuddho.	43	
PA_sn_47:43.1.4	Tassa mayhaṁ, bhikkhave, rahogatassa paṭisallīnassa evaṁ cetaso parivitakko udapādi:	43	
PA_sn_47:43.1.5	‘ekāyanvāyaṁ maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya, yadidaṁ—cattāro satipaṭṭhānā.	43	
PA_sn_47:43.2.1	Katame cattāro?	43	
PA_sn_47:43.2.2	Kāye vā bhikkhu kāyānupassī vihareyya ātāpī sampajāno satimā, vineyya loke abhijjhādomanassaṁ;	43	
PA_sn_47:43.2.3	vedanāsu vā bhikkhu vedanānupassī vihareyya …pe…	43	
PA_sn_47:43.2.4	citte vā bhikkhu cittānupassī vihareyya …pe…	43	
PA_sn_47:43.2.5	dhammesu vā bhikkhu dhammānupassī vihareyya ātāpī sampajāno satimā, vineyya loke abhijjhādomanassaṁ.	43	
PA_sn_47:43.2.6	Ekāyanvāyaṁ maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya, yadidaṁ—cattāro satipaṭṭhānā’ti.	43	
PA_sn_47:43.3.1_0	Atha kho, bhikkhave, brahmā sahampati mama cetasā cetoparivitakkamaññāya—seyyathāpi	43	
PA_sn_47:43.3.1_1	nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya;	43	
PA_sn_47:43.3.1_2	evameva—brahmaloke antarahito mama purato pāturahosi.	43	
PA_sn_47:43.3.2	Atha kho, bhikkhave, brahmā sahampati ekaṁsaṁ uttarāsaṅgaṁ karitvā yenāhaṁ tenañjaliṁ paṇāmetvā maṁ etadavoca:	43	
PA_sn_47:43.3.3	‘evametaṁ, bhagavā, evametaṁ, sugata.	43	
PA_sn_47:43.3.4_0	Ekāyanvāyaṁ, bhante, maggo sattānaṁ visuddhiyā sokaparidevānaṁ samatikkamāya dukkhadomanassānaṁ	43	
PA_sn_47:43.3.4_1	atthaṅgamāya ñāyassa adhigamāya nibbānassa sacchikiriyāya, yadidaṁ—cattāro satipaṭṭhānā.	43	
PA_sn_47:43.4.1	Katame cattāro?	43	
PA_sn_47:43.4.2	Kāye vā, bhante, bhikkhu kāyānupassī vihareyya ātāpī sampajāno satimā, vineyya loke abhijjhādomanassaṁ;	43	
PA_sn_47:43.4.3	vedanāsu vā …pe…	43	
PA_sn_47:43.4.4	citte vā …pe…	43	
PA_sn_47:43.4.5	dhammesu vā, bhante, bhikkhu dhammānupassī vihareyya ātāpī sampajāno satimā, vineyya loke abhijjhādomanassaṁ.	43	
PA_sn_47:43.4.6_0	Ekāyanvāyaṁ, bhante, maggo sattānaṁ visuddhiyā sokaparidevānaṁ samatikkamāya dukkhadomanassānaṁ	43	
PA_sn_47:43.4.6_1	atthaṅgamāya ñāyassa adhigamāya nibbānassa sacchikiriyāya, yadidaṁ—cattāro satipaṭṭhānā’ti.	43	
PA_sn_47:43.5.1	Idamavoca, bhikkhave, brahmā sahampati.	43	
PA_sn_47:43.5.2	Idaṁ vatvā athāparaṁ etadavoca:	43	
PA_sn_47:43.6.1	‘Ekāyanaṁ jātikhayantadassī,	43	
PA_sn_47:43.6.2	Maggaṁ pajānāti hitānukampī;	43	
PA_sn_47:43.6.3	Etena maggena tariṁsu pubbe,	43	
PA_sn_47:43.6.4	Tarissanti ye ca taranti oghan’”ti.	43	
PA_sn_47:43.6.5	Tatiyaṁ.	43	
PA_sn_47:44.0.1	Saṁyutta Nikāya 47.44	44	
PA_sn_47:44.0.2	5. Amatavagga	44	
PA_sn_47:44.0.3	Satisutta	44	
PA_sn_47:44.1.1	“Sato, bhikkhave, bhikkhu vihareyya.	44	
PA_sn_47:44.1.2	Ayaṁ vo amhākaṁ anusāsanī.	44	
PA_sn_47:44.1.3	Kathañca, bhikkhave, bhikkhu sato hoti?	44	
PA_sn_47:44.1.4	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	44	
PA_sn_47:44.1.5	vedanāsu …pe…	44	
PA_sn_47:44.1.6	citte …pe…	44	
PA_sn_47:44.1.7	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	44	
PA_sn_47:44.1.8	Evaṁ kho, bhikkhave, bhikkhu sato hoti.	44	
PA_sn_47:44.1.9	Sato, bhikkhave, bhikkhu vihareyya.	44	
PA_sn_47:44.1.10	Ayaṁ vo amhākaṁ anusāsanī”ti.	44	
PA_sn_47:44.1.11	Catutthaṁ.	44	
PA_sn_47:45.0.1	Saṁyutta Nikāya 47.45	45	
PA_sn_47:45.0.2	5. Amatavagga	45	
PA_sn_47:45.0.3	Kusalarāsisutta	45	
PA_sn_47:45.1.1	“‘Kusalarāsī’ti, bhikkhave, vadamāno cattāro satipaṭṭhāne sammā vadamāno vadeyya.	45	
PA_sn_47:45.1.2	Kevalo hāyaṁ, bhikkhave, kusalarāsi, yadidaṁ—cattāro satipaṭṭhānā.	45	
PA_sn_47:45.2.1	Katame cattāro?	45	
PA_sn_47:45.2.2	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	45	
PA_sn_47:45.2.3	vedanāsu …pe…	45	
PA_sn_47:45.2.4	citte …pe…	45	
PA_sn_47:45.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	45	
PA_sn_47:45.2.6	‘Kusalarāsī’ti, bhikkhave, vadamāno ime cattāro satipaṭṭhāne sammā vadamāno vadeyya.	45	
PA_sn_47:45.2.7	Kevalo hāyaṁ, bhikkhave, kusalarāsi, yadidaṁ—cattāro satipaṭṭhānā”ti.	45	
PA_sn_47:45.2.8	Pañcamaṁ.	45	
PA_sn_47:46.0.1	Saṁyutta Nikāya 47.46	46	
PA_sn_47:46.0.2	5. Amatavagga	46	
PA_sn_47:46.0.3	Pātimokkhasaṁvarasutta	46	
PA_sn_47:46.1.1	Atha kho aññataro bhikkhu yena bhagavā tenupasaṅkami …pe… ekamantaṁ nisinno kho so bhikkhu bhagavantaṁ etadavoca:	46	
PA_sn_47:46.2.1	“Sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	46	
PA_sn_47:46.2.2	“Tasmātiha tvaṁ, bhikkhu, ādimeva visodhehi kusalesu dhammesu.	46	
PA_sn_47:46.2.3	Ko cādi kusalānaṁ dhammānaṁ?	46	
PA_sn_47:46.2.4	Idha tvaṁ, bhikkhu, pātimokkhasaṁvarasaṁvuto viharāhi ācāragocarasampanno aṇumattesu vajjesu bhayadassāvī, samādāya sikkhassu sikkhāpadesu.	46	
PA_sn_47:46.2.5_0	Yato kho tvaṁ, bhikkhu, pātimokkhasaṁvarasaṁvuto viharissasi ācāragocarasampanno	46	
PA_sn_47:46.2.5_1	aṇumattesu vajjesu bhayadassāvī samādāya sikkhassu sikkhāpadesu; tato tvaṁ, bhikkhu,	46	
PA_sn_47:46.2.5_2	sīlaṁ nissāya sīle patiṭṭhāya cattāro satipaṭṭhāne bhāveyyāsi.	46	
PA_sn_47:46.3.1	Katame cattāro?	46	
PA_sn_47:46.3.2	Idha tvaṁ, bhikkhu, kāye kāyānupassī viharāhi ātāpī sampajāno satimā, vineyya loke abhijjhādomanassaṁ;	46	
PA_sn_47:46.3.3	vedanāsu …pe…	46	
PA_sn_47:46.3.4	citte …pe…	46	
PA_sn_47:46.3.5	dhammesu dhammānupassī viharāhi ātāpī sampajāno satimā, vineyya loke abhijjhādomanassaṁ.	46	
PA_sn_47:46.3.6_0	Yato kho tvaṁ, bhikkhu, sīlaṁ nissāya sīle patiṭṭhāya ime cattāro satipaṭṭhāne evaṁ	46	
PA_sn_47:46.3.6_1	bhāvessasi, tato tuyhaṁ, bhikkhu, yā ratti vā divaso vā āgamissati vuddhiyeva pāṭikaṅkhā	46	
PA_sn_47:46.3.6_2	kusalesu dhammesu, no parihānī”ti.	46	
PA_sn_47:46.3.7	Atha kho so bhikkhu bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	46	
PA_sn_47:46.4.1_0	Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya	46	
PA_sn_47:46.4.1_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	46	
PA_sn_47:46.4.1_2	diṭṭheva dhamme sayaṁ abhiññā sacchikatvā upasampajja viharati.	46	
PA_sn_47:46.4.2	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	46	
PA_sn_47:46.4.3	Aññataro ca pana so bhikkhu arahataṁ ahosīti.	46	
PA_sn_47:46.4.4	Chaṭṭhaṁ.	46	
PA_sn_47:47.0.1	Saṁyutta Nikāya 47.47	47	
PA_sn_47:47.0.2	5. Amatavagga	47	
PA_sn_47:47.0.3	Duccaritasutta	47	
PA_sn_47:47.1.1	Atha kho aññataro bhikkhu yena bhagavā tenupasaṅkami …pe…	47	
PA_sn_47:47.1.2	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	47	
PA_sn_47:47.1.3	“Tasmātiha tvaṁ, bhikkhu, ādimeva visodhehi kusalesu dhammesu.	47	
PA_sn_47:47.1.4	Ko cādi kusalānaṁ dhammānaṁ?	47	
PA_sn_47:47.1.5	Idha tvaṁ, bhikkhu, kāyaduccaritaṁ pahāya kāyasucaritaṁ bhāvessasi.	47	
PA_sn_47:47.1.6	Vacīduccaritaṁ pahāya vacīsucaritaṁ bhāvessasi.	47	
PA_sn_47:47.1.7	Manoduccaritaṁ pahāya manosucaritaṁ bhāvessasi.	47	
PA_sn_47:47.1.8_0	Yato kho tvaṁ, bhikkhu, kāyaduccaritaṁ pahāya kāyasucaritaṁ bhāvessasi, vacīduccaritaṁ	47	
PA_sn_47:47.1.8_1	pahāya vacīsucaritaṁ bhāvessasi, manoduccaritaṁ pahāya manosucaritaṁ bhāvessasi,	47	
PA_sn_47:47.1.8_2	tato tvaṁ, bhikkhu, sīlaṁ nissāya sīle patiṭṭhāya cattāro satipaṭṭhāne bhāveyyāsi.	47	
PA_sn_47:47.2.1	Katame cattāro?	47	
PA_sn_47:47.2.2	Idha tvaṁ, bhikkhu, kāye kāyānupassī viharāhi ātāpī sampajāno satimā, vineyya loke abhijjhādomanassaṁ;	47	
PA_sn_47:47.2.3	vedanāsu …pe…	47	
PA_sn_47:47.2.4	citte …pe…	47	
PA_sn_47:47.2.5	dhammesu dhammānupassī viharāhi ātāpī sampajāno satimā, vineyya loke abhijjhādomanassaṁ.	47	
PA_sn_47:47.2.6_0	Yato kho tvaṁ, bhikkhu, sīlaṁ nissāya sīle patiṭṭhāya ime cattāro satipaṭṭhāne evaṁ	47	
PA_sn_47:47.2.6_1	bhāvessasi, tato tuyhaṁ, bhikkhu, yā ratti vā divaso vā āgamissati vuddhiyeva pāṭikaṅkhā	47	
PA_sn_47:47.2.6_2	kusalesu dhammesu, no parihānī”ti …pe…	47	
PA_sn_47:47.2.7	aññataro ca pana so bhikkhu arahataṁ ahosīti.	47	
PA_sn_47:47.2.8	Sattamaṁ.	47	
PA_sn_47:48.0.1	Saṁyutta Nikāya 47.48	48	
PA_sn_47:48.0.2	5. Amatavagga	48	
PA_sn_47:48.0.3	Mittasutta	48	
PA_sn_47:48.1.1_0	“Ye, bhikkhave, anukampeyyātha, ye ca kho sotabbaṁ maññeyyuṁ mittā vā amaccā vā ñātī	48	
PA_sn_47:48.1.1_1	vā sālohitā vā, te vo, bhikkhave, catunnaṁ satipaṭṭhānānaṁ bhāvanāya samādapetabbā	48	
PA_sn_47:48.1.1_2	nivesetabbā patiṭṭhāpetabbā.	48	
PA_sn_47:48.2.1	Katamesaṁ, catunnaṁ?	48	
PA_sn_47:48.2.2	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	48	
PA_sn_47:48.2.3	vedanāsu …pe…	48	
PA_sn_47:48.2.4	citte …pe…	48	
PA_sn_47:48.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	48	
PA_sn_47:48.2.6_0	Ye, bhikkhave, anukampeyyātha, ye ca sotabbaṁ maññeyyuṁ mittā vā amaccā vā ñātī vā	48	
PA_sn_47:48.2.6_1	sālohitā vā, te vo, bhikkhave, imesaṁ catunnaṁ satipaṭṭhānānaṁ bhāvanāya samādapetabbā	48	
PA_sn_47:48.2.6_2	nivesetabbā patiṭṭhāpetabbā”ti.	48	
PA_sn_47:48.2.7	Aṭṭhamaṁ.	48	
PA_sn_47:49.0.1	Saṁyutta Nikāya 47.49	49	
PA_sn_47:49.0.2	5. Amatavagga	49	
PA_sn_47:49.0.3	Vedanāsutta	49	
PA_sn_47:49.1.1	“Tisso imā, bhikkhave, vedanā.	49	
PA_sn_47:49.1.2	Katamā tisso?	49	
PA_sn_47:49.1.3	Sukhā vedanā, dukkhā vedanā, adukkhamasukhā vedanā—	49	
PA_sn_47:49.1.4	imā kho, bhikkhave, tisso vedanā.	49	
PA_sn_47:49.1.5	Imāsaṁ kho, bhikkhave, tissannaṁ vedanānaṁ pariññāya cattāro satipaṭṭhānā bhāvetabbā.	49	
PA_sn_47:49.2.1	Katame cattāro?	49	
PA_sn_47:49.2.2	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	49	
PA_sn_47:49.2.3	vedanāsu …pe…	49	
PA_sn_47:49.2.4	citte …pe…	49	
PA_sn_47:49.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	49	
PA_sn_47:49.2.6	Imāsaṁ kho, bhikkhave, tissannaṁ vedanānaṁ pariññāya ime cattāro satipaṭṭhānā bhāvetabbā”ti.	49	
PA_sn_47:49.2.7	Navamaṁ.	49	
PA_sn_47:50.0.1	Saṁyutta Nikāya 47.50	50	
PA_sn_47:50.0.2	5. Amatavagga	50	
PA_sn_47:50.0.3	Āsavasutta	50	
PA_sn_47:50.1.1	“Tayome, bhikkhave āsavā.	50	
PA_sn_47:50.1.2	Katame tayo?	50	
PA_sn_47:50.1.3	Kāmāsavo, bhavāsavo, avijjāsavo—	50	
PA_sn_47:50.1.4	ime kho, bhikkhave, tayo āsavā.	50	
PA_sn_47:50.1.5	Imesaṁ kho, bhikkhave, tiṇṇannaṁ āsavānaṁ pahānāya cattāro satipaṭṭhānā bhāvetabbā.	50	
PA_sn_47:50.2.1	Katame cattāro?	50	
PA_sn_47:50.2.2	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	50	
PA_sn_47:50.2.3	vedanāsu …pe…	50	
PA_sn_47:50.2.4	citte …pe…	50	
PA_sn_47:50.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	50	
PA_sn_47:50.2.6	Imesaṁ kho, bhikkhave, tiṇṇannaṁ āsavānaṁ pahānāya ime cattāro satipaṭṭhānā bhāvetabbā”ti.	50	
PA_sn_47:50.2.7	Dasamaṁ.	50	
PA_sn_47:50.2.8	Amatavaggo pañcamo.	50	
PA_sn_47:50.3.0	Tassuddānaṁ	50	
PA_sn_47:50.3.1	Amataṁ samudayo maggo,	50	
PA_sn_47:50.3.2	Sati kusalarāsi ca;	50	
PA_sn_47:50.3.3	Pātimokkhaṁ duccaritaṁ,	50	
PA_sn_47:50.3.4	Mittavedanā āsavena cāti.	50	
PA_sn_47:51-62.0.1	Saṁyutta Nikāya 47.51–62	51-62	
PA_sn_47:51-62.0.2	6. Gaṅgāpeyyālavagga	51-62	
PA_sn_47:51-62.0.3	Gaṅgānadīādisuttadvādasaka	51-62	
PA_sn_47:51-62.1.1	“Seyyathāpi, bhikkhave, gaṅgā nadī pācīnaninnā pācīnapoṇā pācīnapabbhārā;	51-62	
PA_sn_47:51-62.1.2	evameva kho, bhikkhave, bhikkhu cattāro satipaṭṭhāne bhāvento cattāro satipaṭṭhāne bahulīkaronto nibbānaninno hoti nibbānapoṇo nibbānapabbhāro.	51-62	
PA_sn_47:51-62.2.1	Kathañca, bhikkhave, bhikkhu cattāro satipaṭṭhāne bhāvento cattāro satipaṭṭhāne bahulīkaronto nibbānaninno hoti nibbānapoṇo nibbānapabbhāro?	51-62	
PA_sn_47:51-62.2.2	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	51-62	
PA_sn_47:51-62.2.3	vedanāsu …pe…	51-62	
PA_sn_47:51-62.2.4	citte …pe…	51-62	
PA_sn_47:51-62.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	51-62	
PA_sn_47:51-62.2.6	Evaṁ kho, bhikkhave, bhikkhu cattāro satipaṭṭhāne bhāvento cattāro satipaṭṭhāne bahulīkaronto nibbānaninno hoti nibbānapoṇo nibbānapabbhāro”ti vitthāretabbaṁ.	51-62	
PA_sn_47:51-62.2.7	Gaṅgāpeyyālavaggo chaṭṭho.	51-62	
PA_sn_47:51-62.3.0	Tassuddānaṁ	51-62	
PA_sn_47:51-62.3.1	Cha pācīnato ninnā,	51-62	
PA_sn_47:51-62.3.2	cha ninnā ca samuddato;	51-62	
PA_sn_47:51-62.3.3	Ete dve cha dvādasa honti,	51-62	
PA_sn_47:51-62.3.4	vaggo tena pavuccatīti.	51-62	
PA_sn_47:63-72.0.1	Saṁyutta Nikāya 47.63–72	63-72	
PA_sn_47:63-72.0.2	7. Appamādavagga	63-72	
PA_sn_47:63-72.0.3	Tathāgatādisutta	63-72	
PA_sn_47:63-72.1.1	“Yāvatā, bhikkhave, sattā apadā vā dvipadā vā catuppadā vā bahuppadā vā”ti vitthāretabbaṁ.	63-72	
PA_sn_47:63-72.1.2	Appamādavaggo sattamo.	63-72	
PA_sn_47:63-72.2.0	Tassuddānaṁ	63-72	
PA_sn_47:63-72.2.1	Tathāgataṁ padaṁ kūṭaṁ,	63-72	
PA_sn_47:63-72.2.2	mūlaṁ sāro ca vassikaṁ;	63-72	
PA_sn_47:63-72.2.3	Rājā candimasūriyā,	63-72	
PA_sn_47:63-72.2.4	vatthena dasamaṁ padanti.	63-72	
PA_sn_47:73-84.0.1	Saṁyutta Nikāya 47.73–84	73-84	
PA_sn_47:73-84.0.2	8. Balakaraṇīyavagga	73-84	
PA_sn_47:73-84.0.3	Balādisutta	73-84	
PA_sn_47:73-84.1.1	“Seyyathāpi, bhikkhave, ye keci balakaraṇīyā kammantā karīyantī”ti vitthāretabbaṁ.	73-84	
PA_sn_47:73-84.1.2	Balakaraṇīyavaggo aṭṭhamo.	73-84	
PA_sn_47:73-84.2.0	Tassuddānaṁ	73-84	
PA_sn_47:73-84.2.1	Balaṁ bījañca nāgo ca,	73-84	
PA_sn_47:73-84.2.2	rukkho kumbhena sūkiyā;	73-84	
PA_sn_47:73-84.2.3	Ākāsena ca dve meghā,	73-84	
PA_sn_47:73-84.2.4	nāvā āgantukā nadīti.	73-84	
PA_sn_47:85-94.0.1	Saṁyutta Nikāya 47.85–94	85-94	
PA_sn_47:85-94.0.2	9. Esanāvagga	85-94	
PA_sn_47:85-94.0.3	Esanādisutta	85-94	
PA_sn_47:85-94.1.1	“Tisso imā, bhikkhave, esanā.	85-94	
PA_sn_47:85-94.1.2	Katamā tisso?	85-94	
PA_sn_47:85-94.1.3	Kāmesanā, bhavesanā, brahmacariyesanā”ti vitthāretabbaṁ.	85-94	
PA_sn_47:85-94.1.4	Esanāvaggo navamo.	85-94	
PA_sn_47:85-94.2.0	Tassuddānaṁ	85-94	
PA_sn_47:85-94.2.1	Esanā vidhā āsavo,	85-94	
PA_sn_47:85-94.2.2	Bhavo ca dukkhatā tisso;	85-94	
PA_sn_47:85-94.2.3	Khilaṁ malañca nīgho ca,	85-94	
PA_sn_47:85-94.2.4	Vedanā taṇhā tasināya cāti.	85-94	
PA_sn_47:95-104.0.1	Saṁyutta Nikāya 47.95–104	95-104	
PA_sn_47:95-104.0.2	10. Oghavagga	95-104	
PA_sn_47:95-104.0.3	Uddhambhāgiyādisutta	95-104	
PA_sn_47:95-104.1.1	“Pañcimāni, bhikkhave, uddhambhāgiyāni saṁyojanāni.	95-104	
PA_sn_47:95-104.1.2	Katamāni pañca?	95-104	
PA_sn_47:95-104.1.3	Rūparāgo, arūparāgo, māno, uddhaccaṁ, avijjā—	95-104	
PA_sn_47:95-104.1.4	imāni kho, bhikkhave, pañcuddhambhāgiyāni saṁyojanāni.	95-104	
PA_sn_47:95-104.1.5	Imesaṁ kho, bhikkhave, pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya cattāro satipaṭṭhānā bhāvetabbā.	95-104	
PA_sn_47:95-104.2.1	Katame cattāro?	95-104	
PA_sn_47:95-104.2.2	Idha, bhikkhave, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	95-104	
PA_sn_47:95-104.2.3	vedanāsu …pe…	95-104	
PA_sn_47:95-104.2.4	citte …pe…	95-104	
PA_sn_47:95-104.2.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	95-104	
PA_sn_47:95-104.2.6	Imesaṁ kho, bhikkhave, pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya ime cattāro satipaṭṭhānā bhāvetabbā”ti.	95-104	
PA_sn_47:95-104.2.7	Dasamaṁ.	95-104	
PA_sn_47:95-104.3.1	(Yathā maggasaṁyuttaṁ tathā satipaṭṭhānasaṁyuttaṁ vitthāretabbaṁ.)	95-104	
PA_sn_47:95-104.3.2	Oghavaggo dasamo.	95-104	
PA_sn_47:95-104.4.0	Tassuddānaṁ	95-104	
PA_sn_47:95-104.4.1	Ogho yogo upādānaṁ,	95-104	
PA_sn_47:95-104.4.2	ganthā anusayena ca;	95-104	
PA_sn_47:95-104.4.3	Kāmaguṇā nīvaraṇā,	95-104	
PA_sn_47:95-104.4.4	khandhā oruddhambhāgiyāti.	95-104	
PA_sn_47:95-104.4.5	Satipaṭṭhānasaṁyuttaṁ tatiyaṁ.	95-104	
