segmentnr	original	folio	analyzed
PA_anya-e12_07n:0	Jinacaritaya	0	
PA_anya-e12_07n:1	Namo tassa bhagavato arahato sammāsambuddhassa	0	
PA_anya-e12_07n:3	Uttamaṃ uttamaṅgena namassitvā mahesino;	0	
PA_anya-e12_07n:4	Nibbāṇamadhudaṃ pādapaṅkajaṃ sajjanālinaṃ.	0	
PA_anya-e12_07n:6	Mahāmohatamaṃ loke dhaṃsentaṃ dhammabhākaraṃ;	0	
PA_anya-e12_07n:7	Pātubhūtaṃ mahātejaṃ dhammarājodayācale.	0	
PA_anya-e12_07n:9	Jantucittasare jātaṃ pasādakumudaṃ sadā;	0	
PA_anya-e12_07n:10	Bodhentaṃ saṅghavandañca silorukiraṇujjalaṃ.	1	
PA_anya-e12_07n:12	Tahiṃ, tahiṃ suvitthiṇṇaṃ jinassa caritaṃ hitaṃ;	1	
PA_anya-e12_07n:13	Pavakkhāmi samāsena sadā’nussaraṇatthiko.	1	
PA_anya-e12_07n:15	Paṇitaṃ taṃ sarantānaṃ dullabhampi sivaṃpadaṃ;	1	
PA_anya-e12_07n:16	Adullabhaṃ bhave bhogapaṭilābhamhi kā kathā?	1	
PA_anya-e12_07n:18	Tasmā taṃ bhaññamānaṃ me cittavuttapadakkamaṃ;	1	
PA_anya-e12_07n:19	Sundaraṃ madhuraṃ suddhaṃ sotusotarasāyanaṃ.	1	
PA_anya-e12_07n:21	Sotahatthapuṭā sammā gahetvāna nirantaraṃ;	2	
PA_anya-e12_07n:22	Ajarāmarami’cchantā sādhavo paribhuñjatha.	2	
PA_anya-e12_07n:24	Kappasatasahassassa catunnaṃ cā’pi matthake;	2	
PA_anya-e12_07n:25	Asaṅkheyyānamā’vāsaṃ sabbadā puññakāminaṃ.	2	
PA_anya-e12_07n:27	Nānāratanasampannaṃ nānājanasamākulaṃ;	2	
PA_anya-e12_07n:28	Vicittāpaṇa saṃkiṇṇaṃ toraṇa gghika bhūsitaṃ.	2	
PA_anya-e12_07n:30	Yuttaṃ dasahi saddehi devindapurasannibhaṃ;	3	
PA_anya-e12_07n:31	Puraṃ amarasaṅkhātaṃ ahosī ruciraṃ varaṃ.	3	
PA_anya-e12_07n:33	Tahiṃ brāhmanvaye jāto sabbalokābhipūjito;	3	
PA_anya-e12_07n:34	Mahādayo mahāpañño abhirūpo manoramo.	3	
PA_anya-e12_07n:36	Sumedho nāma nāmena vedasāgarapāragū;	3	
PA_anya-e12_07n:37	Kumāro’si garūnaṃ so avasāne jinaṃkuro.	3	
PA_anya-e12_07n:39	Rāsivaḍḍhakamaccena dassitaṃ amitaṃ dhanaṃ;	3	
PA_anya-e12_07n:40	Anekasatagabbhesu nicitaṃ taṃ udikkhiya.	4	
PA_anya-e12_07n:42	Dhanasannicayaṃ katvā aho mayhaṃ pitādayo;	4	
PA_anya-e12_07n:43	Gatā māsakame’kampi nevā’dāya divaṃ iti.	4	
PA_anya-e12_07n:45	Saṃvegamu’payāto’vacīmantesī’ti guṇākaro;	4	
PA_anya-e12_07n:46	Dhanasāraṃ ihaṃ gayha gantuṃ yuttanti me pana.	4	
PA_anya-e12_07n:48	Rahogato nisīditvā sundare nijamandire;	4	
PA_anya-e12_07n:49	Dehe doso udikkhanto ovadanto’pi attano.	4	
PA_anya-e12_07n:51	Bhedanaṃ tanunodukkhaṃ dukkho tasso’dayo’pi ca;	5	
PA_anya-e12_07n:52	Jātidhammo jarādhammo vyādhidhammo ahaṃ iti.	5	
PA_anya-e12_07n:54	Evamā’dīhi dehasmiṃ disvā dose anekadhā;	5	
PA_anya-e12_07n:55	Pure bheriṃ carāpetvā ārocetvāna rājino.	5	
PA_anya-e12_07n:57	Bherinādasugandhena yācakālisamāgate;	5	
PA_anya-e12_07n:58	Dānakiñjakkhaoghena sattāhaṃ pīnayī tato.	5	
PA_anya-e12_07n:60	Dānaggahimabindūnaṃ nipātenā’pi dhaṃsanaṃ;	6	
PA_anya-e12_07n:61	Ayātaṃ taṃ viloketvā ratanambujakānanaṃ.	6	
PA_anya-e12_07n:63	Rudato ñātisaṅghassa jalitānalakānanā;	6	
PA_anya-e12_07n:64	Gajindo viya gehamhā nikkhamitvā manoramā.	6	
PA_anya-e12_07n:66	Mahantaṃ so mahāvīro upagañchi himālayaṃ;	6	
PA_anya-e12_07n:67	Haricandanakappūrāgarugandhehi vāsitaṃ.	6	
PA_anya-e12_07n:69	Suphallacampakāsokapāṭalītilakehi ca;	6	
PA_anya-e12_07n:70	Pūgapunnāganāgādipādapehi ca maṇḍitaṃ.	7	
PA_anya-e12_07n:72	Sīhavyagghataracchehi ibhadīpikapīhi ca;	7	
PA_anya-e12_07n:73	Turaṅgamādinekehi migehi ca samākulaṃ.	7	
PA_anya-e12_07n:75	Sāḷikāravihaṃsehi haṃsakoñcasuvehi ca;	7	
PA_anya-e12_07n:76	Kapotakaravīkādisakuntehi ca kūjitaṃ.	7	
PA_anya-e12_07n:78	Yakkharakkhasagandhabbadevadānavakehi ca;	7	
PA_anya-e12_07n:79	Siddhavijjādharādīhi bhūtehi ca nisevitaṃ.	7	
PA_anya-e12_07n:81	Manosīlindanīlorucārupabbatapantihi;	8	
PA_anya-e12_07n:82	Sajjhuhemādinekehi bhūdharehi ca bhāsuraṃ.	8	
PA_anya-e12_07n:84	Suvaṇṇamaṇisopānanekatitthasarehi ca;	8	
PA_anya-e12_07n:85	Sobhitaṃ tattha kīḷantanekadevaṅganāhi ca.	8	
PA_anya-e12_07n:87	Sītasīkarasañchannanijjharānaṃ satehi ca;	8	
PA_anya-e12_07n:88	Kiṇṇaroragaraṅgehi rammehi virājitaṃ.	8	
PA_anya-e12_07n:90	Sikhaṇḍisaṇḍanaccehi latānaṃ maṇḍapehi ca;	9	
PA_anya-e12_07n:91	Setavālukasañchannamālakehi ca maṇḍitaṃ.	9	
PA_anya-e12_07n:93	Suvaṇṇamaṇimuttādi anekaratanākaraṃ;	9	
PA_anya-e12_07n:94	Icchantānaṃ janālīnaṃ puññakiñjakkhamā’layaṃ.	9	
PA_anya-e12_07n:96	Tama’jjhogayha so dhīro sahassakkhena māpite;	9	
PA_anya-e12_07n:97	Disvā isiparikkhāre paṇṇasālavare tahiṃ.	9	
PA_anya-e12_07n:99	Isivesaṃ gahetvāna viharanto samāhito;	9	
PA_anya-e12_07n:100	Sattāha’bbhantare pañca abhiñña’ṭṭhavidhā’pi ca.	10	
PA_anya-e12_07n:102	Uppādetvā samāpattisukhene’ca tapodhano;	10	
PA_anya-e12_07n:103	Nabhasā divase’kasmiṃ gacchanto janataṃ isi.	10	
PA_anya-e12_07n:105	Sodhentama’ñjasaṃ disvā otaritvā nabhā tahiṃ;	10	
PA_anya-e12_07n:106	Iti taṃ janataṃ pucchi kasmā sodhetha añjasaṃ.	10	
PA_anya-e12_07n:108	Sumedha tvaṃ najānāsi dīpaṅkaratathāgato;	10	
PA_anya-e12_07n:109	Sambodhimu’ttamaṃ patvā dhammacakkama’nuttaraṃ.	10	
PA_anya-e12_07n:111	Pavattetvāna lokassa karonto dhammasaṅgahaṃ;	11	
PA_anya-e12_07n:112	Rammaṃ rammapuraṃ patvā vasatī’ha sudassane.	11	
PA_anya-e12_07n:114	Bhikkhusatasahassehi catūhi vimalehi taṃ;	11	
PA_anya-e12_07n:115	Nimantayimha dānena mayaṃ lokekanāyaka.	11	
PA_anya-e12_07n:117	Tassa āgamanatthāya maggaṃ sodhema cakkhuma;	11	
PA_anya-e12_07n:118	Iti sotassa so tassa sukhaṃ dento jano’braviṃ.	11	
PA_anya-e12_07n:120	Buddho’ti vacanaṃ sutvā pītiyo’daggamānaso;	12	
PA_anya-e12_07n:121	Sakabhāvena saṇṭhātuṃ nevasakkhi guṇākaro.	12	
PA_anya-e12_07n:123	Tenā’raddhañjasā dhīro yācitvāna padesakaṃ;	12	
PA_anya-e12_07n:124	Labhitvā visamaṃ ṭhānaṃ samaṃ kātuṃ samārabhi.	12	
PA_anya-e12_07n:126	Nā’laṅkateyeva tahiṃ padese,	12	
PA_anya-e12_07n:127	Lokekanātho sanarāmarehi;	12	
PA_anya-e12_07n:128	Sampūjito lokahito mahesi,	12	
PA_anya-e12_07n:129	Vasīhi saddhiṃ paṭipajji maggaṃ.	12	
PA_anya-e12_07n:131	Chabbaṇṇaraṃsijālehi pajjalantaṃ tathāgataṃ;	13	
PA_anya-e12_07n:132	Āgacchantaṃ tahi disvā modamāno vicintayi.	13	
PA_anya-e12_07n:134	Yannūni’massa dhīrassa setuṃ katvāna kaddame;	13	
PA_anya-e12_07n:135	Sakattānaṃ nipajjaye sasaṅghassa mahesino.	13	
PA_anya-e12_07n:137	Dīgharattāma’laṃ taṃ me hitāya ca sukhāya ca;	13	
PA_anya-e12_07n:138	Icce’vaṃ cintayitvāna nipanno’so jinaṅkuro.	13	
PA_anya-e12_07n:140	Pabodhetvāna disvāna cārulocanapaṅkaje;	14	
PA_anya-e12_07n:141	Puna’pe’vaṃ vicintesi nipanno dhitimā tahiṃ.	14	
PA_anya-e12_07n:143	Iccheyyaṃ ce’hama’jje’va hantvā’nantaraṇe bhave;	14	
PA_anya-e12_07n:144	Saṅghassa navako hutvā paviseyyaṃ puraṃ varaṃ.	14	
PA_anya-e12_07n:146	Kima’ññātakavesena klesanibbāpaṇena me;	14	
PA_anya-e12_07n:147	Ayaṃ buddho’va’haṃ buddho hutvā loke anuttaro.	14	
PA_anya-e12_07n:149	Janataṃ dhammanāvāya tāretvāna bhavaṇṇavāva;	14	
PA_anya-e12_07n:150	Nibbāṇapuramā’netvā seyyaṃ me parinibbutaṃ.	15	
PA_anya-e12_07n:152	Icce’vaṃ cintayitvāna nipanno kaddame tahiṃ;	15	
PA_anya-e12_07n:153	Suvaṇṇakadalikkhandhasannibho so’ti sobhati.	15	
PA_anya-e12_07n:155	Chabbaṇṇaraṃsīhi virājamānaṃ,	15	
PA_anya-e12_07n:156	Disvā manuññaṃ sugatattabhāvaṃ;	15	
PA_anya-e12_07n:157	Sañjātapītīhi udaggacitto,	15	
PA_anya-e12_07n:158	Sambodhiyā chandama’kāsi dhīro.	15	
PA_anya-e12_07n:160	Āgantvāna tahiṃ ṭhānaṃ isiṃ paṅke nipannakaṃ;	16	
PA_anya-e12_07n:161	Lokassa setubhūto’pi setubhūtaṃ tama’ttano.	16	
PA_anya-e12_07n:163	Disvā ussīsake tassa ṭhatvā lokekasetuno;	16	
PA_anya-e12_07n:164	Lokekalocano dhīro dīpaṅkaratathāgato.	16	
PA_anya-e12_07n:166	Gotamo nāma nāmena sambuddho’yaṃ anāgate;	16	
PA_anya-e12_07n:167	Bhavissatīti vyākāsi sāvake ca purādike.	16	
PA_anya-e12_07n:169	Idaṃ vatvāna katvāna sasaṅgho taṃ padakkhiṇaṃ;	16	
PA_anya-e12_07n:170	Pūjesi aṭṭhamuṭṭhihi kusumehi guṇappiyo.	17	
PA_anya-e12_07n:172	Iti kātūna pāyāsi sasaṅgho lokanāyakova;	17	
PA_anya-e12_07n:173	Rammakaṃ nāma nagaraṃ rammārāmālayālayaṃ	17	
PA_anya-e12_07n:175	Jinassa vacanaṃ sutvā uṭṭhahitvāna paṅkato;	17	
PA_anya-e12_07n:176	Mudito devasaṅghehi kusumādīhi pūjito.	17	
PA_anya-e12_07n:178	Pallaṅkamā’bhujitvāna nisīdi kusumāsane;	17	
PA_anya-e12_07n:179	Mahātapo mahāpañño sumedho damitindriyo.	17	
PA_anya-e12_07n:181	Devā dasasahassesu cakkavāḷesu moditā;	18	
PA_anya-e12_07n:182	Abhitvaviṃsu taṃ dhīraṃ nisinnaṃ kusumāsane.	18	
PA_anya-e12_07n:184	Nisinno upadhāresi dhamme buddhakare tadā;	18	
PA_anya-e12_07n:185	Kimuddhaṃ vā adho vā’pi disāsu vidisāsu ca.	18	
PA_anya-e12_07n:187	Icce’vaṃ vicinanto so sakalaṃ dhammadhātukaṃ;	18	
PA_anya-e12_07n:188	Addakkhi sakasantāne paṭhamaṃ dānapāramiṃ.	18	
PA_anya-e12_07n:190	Evame’vaṃ gavesanto uttariṃ pāramī vidū;	19	
PA_anya-e12_07n:191	Sabbā pāramiyo disvā attano ñāṇacakkhunā.	19	
PA_anya-e12_07n:193	Saṃsāre saṃsaranto so bahuṃ dukkhaṃ titikkhiya;	19	
PA_anya-e12_07n:194	Gavesanto’mataṃ santo pūretvā dānapāramiṃ.	19	
PA_anya-e12_07n:196	Sattanaṃ kapparukkho’va cintāmaṇi’va kāmado;	19	
PA_anya-e12_07n:197	Icchiticchitamannādiṃ dadanto dadataṃ varo.	19	
PA_anya-e12_07n:199	Tārakāhi bahuṃ katvā nabhe cāruvilocane;	19	
PA_anya-e12_07n:200	Uppāṭetvā dadaṃ dhīro yācakānaṃ pamodito.	20	
PA_anya-e12_07n:202	Mahiyā paṃsuto cā’pi samuddodakato’dhikaṃ;	20	
PA_anya-e12_07n:203	Dadaṃ sarīramaṃsañca lohitampi ca attano.	20	
PA_anya-e12_07n:205	Molinā’laṅkate sīse’dhikaṃ katvā sineruto;	20	
PA_anya-e12_07n:206	Kampayitvā mahiṃ dento sute cā’pi sakaṅgatāva.	20	
PA_anya-e12_07n:208	Sīlanekkammapaññādī pūretvā sabbapāramī;	20	
PA_anya-e12_07n:209	Vessantarattabhāve’ vampatvā tambhā cuto pana.	20	
PA_anya-e12_07n:211	Uppajjitvā surāvāse sundare tusite pure;	21	
PA_anya-e12_07n:212	Vasanto suciraṃ kālaṃ bhutvānā’tantasampadaṃ.	21	
PA_anya-e12_07n:214	Katañjalīhi devehi yācito dipaduttamo;	21	
PA_anya-e12_07n:215	Sambodhāya mahāvīra kālo tuyhantiādinā.	21	
PA_anya-e12_07n:217	Viloketvāna kālādiṃ ñatvā kālanti bodhiyā;	21	
PA_anya-e12_07n:218	Paṭiññaṃ devasaṅghassa datvā nandanakānanaṃ.	21	
PA_anya-e12_07n:220	Gantvāna devasaṅghehi sugatiṃ gacchi’to cuto;	22	
PA_anya-e12_07n:221	Abhitthuto mahāpañño cavitvāna tato idha.	22	
PA_anya-e12_07n:223	Susajjitaṅgoruturaṅgamākule,	22	
PA_anya-e12_07n:224	Vicittanānāpaṇapaṇyasampade;	22	
PA_anya-e12_07n:225	Manoramuttuṅgajindarājite,	22	
PA_anya-e12_07n:226	Vibhūsite toraṇaketurāsihi.	22	
PA_anya-e12_07n:228	Alaṅkataṭṭālavisālamālaye,	22	
PA_anya-e12_07n:229	Sugopure sundarasundarālaye;	22	
PA_anya-e12_07n:230	Sudassanīye kapiḷavhaye pure,	23	
PA_anya-e12_07n:231	Purindadassā’pi purassa hāsake.	23	
PA_anya-e12_07n:233	Bhūpālamoḷiratanālinisevitaṅghi,	23	
PA_anya-e12_07n:234	Paṅkeruhaṃ vimalanekaguṇādhivāsaṃ;	23	
PA_anya-e12_07n:235	Okkākarājakulaketumanāthanāthaṃ,	23	
PA_anya-e12_07n:236	Suddhodanaṃ narapatiṃ pavaraṃ paṭicca.	23	
PA_anya-e12_07n:238	So sajjhudāmadhavalāmaladassanīya,	23	
PA_anya-e12_07n:239	Soṇḍāya saṃgahitasetavarāracindaṃ;	23	
PA_anya-e12_07n:240	Candāvadātavaravāraṇarājavaṇṇaṃ,	24	
PA_anya-e12_07n:241	Sandassayitva supinena visālapañño.	24	
PA_anya-e12_07n:243	Bimbādharāya vikacuppalalocanāya,	24	
PA_anya-e12_07n:244	Devindacāparaticaḍḍhanabhūlatāya;	24	
PA_anya-e12_07n:245	Sampuṇṇasommavimalinduvarānanāya,	24	
PA_anya-e12_07n:246	Sovaṇṇahaṃsayugacārupayodharāya.	24	
PA_anya-e12_07n:248	Pādāravindakarapallavasundarāya,	24	
PA_anya-e12_07n:249	Sovaṇṇavaṇṇatanuvaṇṇavirājitāya;	24	
PA_anya-e12_07n:250	Sīlādineka guṇabhūsanabhūsitāya,	25	
PA_anya-e12_07n:251	Māyāya rājavanitāyu’pagañchi kucchiṃ.	25	
PA_anya-e12_07n:253	Paṭisandhikkhaṇe tassa jātā’nekavidhabbhutā;	25	
PA_anya-e12_07n:254	Athā’yaṃ gahitārakkho narehi amarehi ca.	25	
PA_anya-e12_07n:256	Manuññarattambujakaṇṇikāya,	25	
PA_anya-e12_07n:257	Mā’sīnasiṅgīpaṭimā’va rammā;	25	
PA_anya-e12_07n:258	Suvaṇṇavaṇṇo dipadānamindo,	25	
PA_anya-e12_07n:259	Pallaṅkamā’bhuñchiya mātugabbhe.	25	
PA_anya-e12_07n:261	Maṇimhi vippasannamhi rattasuttami’vā’vutaṃ;	26	
PA_anya-e12_07n:262	Mātucittambujaṃ dhīro bodhayanto padissati.	26	
PA_anya-e12_07n:264	Dasamāsāvasānamhi devī rañño kathesi’daṃ;	26	
PA_anya-e12_07n:265	Mayhaṃ ñātigharaṃ deva gantumi’cchāma’haṃ iti.	26	
PA_anya-e12_07n:267	Rañño’tha samanuññatā gacchanti kulama’ttano;	26	
PA_anya-e12_07n:268	Mahatā parihārena dibbañjasa samañjase.	26	
PA_anya-e12_07n:270	Surabhikusumasaṇḍālaṅkatassālasaṇḍaṃ,	27	
PA_anya-e12_07n:271	Samadahamaramālāgīyamānagganādaṃ;	27	
PA_anya-e12_07n:272	Nayanavihagasaṅghe avhayantaṃ’va disvā,	27	
PA_anya-e12_07n:273	Vipularatinivāsaṃ lumbinīkānanaṃ taṃ.	27	
PA_anya-e12_07n:275	Vipulatararatiṃ sā tamhi kātūna ramme,	27	
PA_anya-e12_07n:276	Amarayuvatilīlācārulīlābhirāmā;	27	
PA_anya-e12_07n:277	Vikasitavarasālasso’pagantvāna mūlaṃ,	27	
PA_anya-e12_07n:278	Sayama’tinamite kaṃ sālasākhaṃ agaṇhi.	27	
PA_anya-e12_07n:280	Tasmiṃ khaṇe kammajamāluta’ssā,	28	
PA_anya-e12_07n:281	Caliṃsu sānīhi parikkhipitvā;	28	
PA_anya-e12_07n:282	Deviṃ jano taṃ abhipālayanto,	28	
PA_anya-e12_07n:283	Tamhā paṭikkamma susaṇṭhitā’tha.	28	
PA_anya-e12_07n:285	Sagacāruhemavalayādivibhūsitena,	28	
PA_anya-e12_07n:286	Accantatambanakharaṃsisamujjalena;	28	
PA_anya-e12_07n:287	Tulātikomalasurattakarena sākhaṃ,	28	
PA_anya-e12_07n:288	Olamba tattha majanesi ṭṭhitā’va dhīraṃ.	28	
PA_anya-e12_07n:290	Sovaṇṇavaṇṇatanuvaṇṇavirājamānaṃ,	29	
PA_anya-e12_07n:291	Nettābhirāmamatulaṃ atulāya gabbhā;	29	
PA_anya-e12_07n:292	Sammā pasāritakaraṅghīyugābhirāmaṃ,	29	
PA_anya-e12_07n:293	Paṅkeruhā kaṇakahaṃsami’vo’tarantaṃ.	29	
PA_anya-e12_07n:295	Brahmā managgharativaḍḍhanahemajāla,	29	
PA_anya-e12_07n:296	Mā’dāya tena upagamma paṭiggahetvā;	29	
PA_anya-e12_07n:297	“Sammoda devi aya ma’ggataro suto te,	29	
PA_anya-e12_07n:298	Jāto”ti tāya purato kathayiṃsu ṭhatvā.	29	
PA_anya-e12_07n:300	Jāyanti sesamanujā malamakkhitaṅgā,	30	
PA_anya-e12_07n:301	Jāto pane’sa pavaro dipadānamindo;	30	
PA_anya-e12_07n:302	Accanta saṇhamalakāsikavatthakamhi,	30	
PA_anya-e12_07n:303	Nikkhittanagghataracārumaṇī’va suddho.	30	
PA_anya-e12_07n:305	Eva’mpi sante sabhato’pagantvā,	30	
PA_anya-e12_07n:306	Dve vāridhārā subhagassa dehe;	30	
PA_anya-e12_07n:307	Janettidehe’pi utuṃ manuññaṃ,	30	
PA_anya-e12_07n:308	Gāhāpayuṃ maṅgalakiccatāya.	30	
PA_anya-e12_07n:310	Tesaṃ karaṃ ratikarā ajinappaveṇī,	31	
PA_anya-e12_07n:311	Mā’dāya tena upagamma paṭiggahesuṃ;	31	
PA_anya-e12_07n:312	Devā dukūlamayacumbaṭakena vīraṃ,	31	
PA_anya-e12_07n:313	Tesaṃ karaṃ naravarā narasīharājaṃ.	31	
PA_anya-e12_07n:315	Tesaṃ karā ratikaro vimalo’va cando,	31	
PA_anya-e12_07n:316	Cakkaṅkitorucaraṇehi mahītalasmiṃ;	31	
PA_anya-e12_07n:317	Sammā patiṭṭhiya puratthimakaṃ disaṃ so,	31	
PA_anya-e12_07n:318	Olokayittha kamalāyatalocanehi.	31	
PA_anya-e12_07n:320	Ekaṅganā nekasatāni cakka,	32	
PA_anya-e12_07n:321	Vāḷāna’hesuṃ sanarāmarā’tha;	32	
PA_anya-e12_07n:322	Dhīraṃ sugandhappabhūtīhi tesu,	32	
PA_anya-e12_07n:323	Sampūjayantā idama’braviṃsu.	32	
PA_anya-e12_07n:325	Natthe’ttha tumhehi samo sudhīsa,	32	
PA_anya-e12_07n:326	Eko pumā’pa’ggataro kuto’ti;	32	
PA_anya-e12_07n:327	Evaṃ disā lokiya lokanātho,	32	
PA_anya-e12_07n:328	Tapekkhamāno sadisa’mpi ekaṃ.	32	
PA_anya-e12_07n:330	Uttarā’bhimukho sattapadaṃ gantvā kathesi’daṃ,	33	
PA_anya-e12_07n:331	“Aggo’hamasmi lokassa jeṭṭho seṭṭho”tiādikaṃ.	33	
PA_anya-e12_07n:333	Anaññasādhāraṇanādamu’ttamaṃ,	33	
PA_anya-e12_07n:334	Surāsurabrahmanarindapūjitaṃ;	33	
PA_anya-e12_07n:335	Narinda’mādāya gato mahājano,	33	
PA_anya-e12_07n:336	Susajjitaṃ taṃ kapiḷavhayaṃ puraṃ.	33	
PA_anya-e12_07n:338	Bhārātibhāranagapādapamerurājaṃ,	33	
PA_anya-e12_07n:339	Sabba’mpi sāgarajalaṃ vahituṃ samatthā;	33	
PA_anya-e12_07n:340	Jātakkhaṇe,pi guṇabhārama’sayhamānā,	34	
PA_anya-e12_07n:341	Saṅkampayī’va pathavī pavarassa tassa.	34	
PA_anya-e12_07n:343	Ramiṃsu soṇā hariṇehi saddhiṃ,	34	
PA_anya-e12_07n:344	Kākā ulūkehi mudaggudaggā;	34	
PA_anya-e12_07n:345	Supaṇṇarājūhi mahoragā ca,	34	
PA_anya-e12_07n:346	Majjārasaṅghā’pi ca undurehi.	34	
PA_anya-e12_07n:348	Migā migindehi samāgamiṃsu,	34	
PA_anya-e12_07n:349	Puttehi mātāpitaro yathe’va;	34	
PA_anya-e12_07n:350	Nāvā videsa’mpi gatā sadesaṃ,	35	
PA_anya-e12_07n:351	Gatā’ca kaṇḍaṃ sarabhaṅgasatthu.	35	
PA_anya-e12_07n:353	Nānāvirāgujjalapaṅkajehi,	35	
PA_anya-e12_07n:354	Vibhūsito santataraṅgamālo;	35	
PA_anya-e12_07n:355	Mahaṇṇavo āsi tahiṃ jala’mpi,	35	
PA_anya-e12_07n:356	Accantasātattamu’pāgamāsi.	35	
PA_anya-e12_07n:358	Suphullaolambakapaṅkajehi,	35	
PA_anya-e12_07n:359	Samākulattaṃ gaganaṃ agañchi;	35	
PA_anya-e12_07n:360	Jahiṃsu pakkhī gamanaṃ nabhamhi,	36	
PA_anya-e12_07n:361	Ṭhitā’ca sindhū’pi asandamānā.	36	
PA_anya-e12_07n:363	Akālameghappiyasaṅgamena,	36	
PA_anya-e12_07n:364	Mahīvadhū sommatamā ahosi;	36	
PA_anya-e12_07n:365	Marūhi vassāpitanekapuppha,	36	
PA_anya-e12_07n:366	Vibhūsitenā’tivibhūsitāva.	36	
PA_anya-e12_07n:368	Suphullamālābharaṇābhirāmā,	36	
PA_anya-e12_07n:369	Lataṅganā’liṃgitapādapindā;	36	
PA_anya-e12_07n:370	Sugandhakiñjakkhavarambarehi,	37	
PA_anya-e12_07n:371	Disaṅganāyo atisobhayiṃsu.	37	
PA_anya-e12_07n:373	Sugandhadhūpehi nabhaṃ asesaṃ,	37	
PA_anya-e12_07n:374	Pavāsitaṃ rammataraṃ ahosi;	37	
PA_anya-e12_07n:375	Surāsurindā chanavesadhārī,	37	
PA_anya-e12_07n:376	Saṃgītiyuttā vicariṃsu sabbe.	37	
PA_anya-e12_07n:378	Piyaṃvadā sabbajanā ahesuṃ,	37	
PA_anya-e12_07n:379	Disā asesā’pi ca vippasannā;	37	
PA_anya-e12_07n:380	Gajā’tigajjiṃsu nadiṃsu sīhā,	38	
PA_anya-e12_07n:381	Hesāravo cā’si turaṅgamānaṃ.	38	
PA_anya-e12_07n:383	Saveṇuvīṇā suradundubhī nabhe,	38	
PA_anya-e12_07n:384	Sakaṃ sakaṃ cārusarampamocayuṃ;	38	
PA_anya-e12_07n:385	Sapabbatindapputhulokadhātuyā,	38	
PA_anya-e12_07n:386	Uḷāraobhāsavayo manoramo.	38	
PA_anya-e12_07n:388	Manuññagandho mudusītalānilo,	38	
PA_anya-e12_07n:389	Sukhappadaṃ vāyi asesajantuno;	38	
PA_anya-e12_07n:390	Anekarogādupapīḷitaṃgino,	39	
PA_anya-e12_07n:391	Tato pamuttā sukhino siyuṃ janā.	39	
PA_anya-e12_07n:393	Vijambhamānāmitavāḷavījanippa,	39	
PA_anya-e12_07n:394	-Bhābhirāmaṃ bhuvanaṃ ahosi.	39	
PA_anya-e12_07n:395	Mahiṃhi bhetvā cu’dakāni sandayuṃ,	39	
PA_anya-e12_07n:396	Gamiṃsu bujjā ujugattataṃ janā.	39	
PA_anya-e12_07n:398	Andhā paṅgulanaccāni līlopetāni pekkhayuṃ;	39	
PA_anya-e12_07n:399	Suṇiṃsu badhirā mūga gītiyo’pi manoramā.	39	
PA_anya-e12_07n:401	Sitalattamu’pāgañchi avīcaggi’pi tāvade;	40	
PA_anya-e12_07n:402	Modiṃsu jalajā tasmiṃ jantavo pahasiṃsu ca.	40	
PA_anya-e12_07n:404	Khuppipāsābhi bhūtānaṃ petānaṃ āsi bhojanaṃ;	40	
PA_anya-e12_07n:405	Lokantare’pi āloko andhakāranirantare.	40	
PA_anya-e12_07n:407	Atirekatarā tārāvaḷicandadivākarā;	40	
PA_anya-e12_07n:408	Virociṃsu nabhe bhūmigatāni ratanāni ca.	40	
PA_anya-e12_07n:410	Mahītalādayo bhetvā nikkhamma uparūpari;	41	
PA_anya-e12_07n:411	Vicittapañcavaṇṇā’suṃ suphullavipulambujā.	41	
PA_anya-e12_07n:413	Dundubhādī ca’laṅkārā avādita aghaṭṭitā;	41	
PA_anya-e12_07n:414	Accantamadhuraṃ nādaṃ pamuñcaṃsu mahītale.	41	
PA_anya-e12_07n:416	Baddhā saṅkhalikādīhi muñciṃsu manujā tato;	41	
PA_anya-e12_07n:417	Bhuvane bhavanadvārakavāṭā vivaṭā sayaṃ.	41	
PA_anya-e12_07n:419	“Pure kapiḷavatthumhi jāto suddhodanatrajo;	41	
PA_anya-e12_07n:420	Nisajja bodhimaṇḍe’ti ayaṃ buddho bhavissati.”	42	
PA_anya-e12_07n:422	Celukkhepādayo cā’pī pavattentā pamoditā;	42	
PA_anya-e12_07n:423	Kīḷiṃsu devasaṅghā te tāvatiṃsālaye tadā.	42	
PA_anya-e12_07n:425	Iddhimanto mahāpañño kāladevalatāpaso;	42	
PA_anya-e12_07n:426	Suddhodananarindassa dhīmato so kulūpago.	42	
PA_anya-e12_07n:428	Bhojanassāvasānamhi tāvatiṃsālayaṃ gato;	42	
PA_anya-e12_07n:429	Gantvā divāvihārāya nisinno bhavane tahiṃ.	42	
PA_anya-e12_07n:431	Chanavesaṃ gahetvāna kīḷante te udikkhiya;	43	
PA_anya-e12_07n:432	Santosakāraṇaṃ pucchi tesaṃ te’pi na’mabravuṃ.	43	
PA_anya-e12_07n:434	Sutvā taṃ tattato tamhā pītiyo’daggamānaso;	43	
PA_anya-e12_07n:435	Tāvadevo’pagantvāna suddhodananivesanaṃ.	43	
PA_anya-e12_07n:437	Pavisitvā supaññatte nisisso āsane isi;	43	
PA_anya-e12_07n:438	“Jāto kira mahārāja putto te nuttaro sudhi.	43	
PA_anya-e12_07n:440	Daṭṭṭhu’micchāma’haṃ taṃ”ti āha rājā alaṅkataṃ;	44	
PA_anya-e12_07n:441	Ānāpetvā kumāraṃ taṃ vandāpetu’mupāgamī.	44	
PA_anya-e12_07n:443	Kumārabhūtassa’pi tāvadeva guṇānubhāvena manoramāni;	44	
PA_anya-e12_07n:444	Pādāravindā parivattiya’ggā patiṭṭhitā muddhani tāpasassa.	44	
PA_anya-e12_07n:446	Tenattabhāvena naruttamassa,	44	
PA_anya-e12_07n:447	Na vanditabbo tibhavepi koci;	44	
PA_anya-e12_07n:448	Tilokanāthassa sace hi sīsaṃ,	44	
PA_anya-e12_07n:449	Tapassino pādatale ṭhapeyyaṃ.	44	
PA_anya-e12_07n:451	Phāleyyamuddhā khalu tāpasassa paggayha so añjalimuttamassa;	45	
PA_anya-e12_07n:452	Aṭṭhāsi dhīrassa guṇaṇṇavassa nāsetu’mattāna’mayuttakanti.	45	
PA_anya-e12_07n:454	Disvāna taṃ acchariyaṃ narindo devātidevassa sakatrajassa;	45	
PA_anya-e12_07n:455	Pādāravindāna’bhivandi tuṭṭho vicittacakkaṅkitakomalāni.	45	
PA_anya-e12_07n:457	Yadā’si rañño puthuvappamaṅgalaṃ tadā puraṃ devapuraṃ’va sajjitaṃ;	45	
PA_anya-e12_07n:458	Vibhūsitā tā janatā manoramā samāgatā tassa niketamuttamaṃ.	45	
PA_anya-e12_07n:460	Vibhūsitaṅgo janatāhi tāhi so purakkhato bhūsanabhūsitatrajaṃ;	46	
PA_anya-e12_07n:461	Tamā’dayitvā’tulavappamaṅgalaṃ surindalīlāya gato narissaro.	46	
PA_anya-e12_07n:463	Nānāvirāgujjalacārusāni parikkhite kamhi ca jambumūle;	46	
PA_anya-e12_07n:464	Sayāpayitvā bahimaṅgalaṃ taṃ udikkhituṃ dhātigaṇā gamiṃsu.	46	
PA_anya-e12_07n:466	Suvaṇṇatārādivirājamāna’vitānajotujjalajambumūle;	46	
PA_anya-e12_07n:467	Nisajja dhīro sayane manuññe’jhānaṃ samāpajji katāvakāso.	46	
PA_anya-e12_07n:469	Suvaṇṇabimbaṃ viya taṃ nisinnaṃ chāyañca tassā ṭhitame’va disvā;	46	
PA_anya-e12_07n:470	Tamabravī dhātijano’pagantvā “puttassa te abbhutamī’disanti.”	47	
PA_anya-e12_07n:472	Visuddhacandānanabhāsurassa sutvāna taṃ paṅkajalocanassa;	47	
PA_anya-e12_07n:473	Savandanaṃ me dutiya’nti vatvā puttassa pāde sirasā’bhivandi.	47	
PA_anya-e12_07n:475	Tadaññānipi lokasmiṃ jātā’nekavidhabbhutā;	47	
PA_anya-e12_07n:476	Dassitā me samāsena ganthavitthārabhīrunā.	47	
PA_anya-e12_07n:478	Yasmiṃ vicittamaṇimaṇḍitamandirānaṃ,	47	
PA_anya-e12_07n:479	Nānāvitānasayanāsanamaṇḍitānaṃ;	47	
PA_anya-e12_07n:480	Nisseṇi seṇi puthubhūmikabhūsitānaṃ,	48	
PA_anya-e12_07n:481	Tiṇṇaṃ utūnama’nurūpama’laṅkatānaṃ.	48	
PA_anya-e12_07n:483	Siṅgesu raṃsinikarā suramandirānaṃ,	48	
PA_anya-e12_07n:484	Siṅgesu raṃsimapahāsakarā’va niccaṃ;	48	
PA_anya-e12_07n:485	Ādiccaraṃsi viya paṅkajakānanāni,	48	
PA_anya-e12_07n:486	Lokānanambujavanāni vikāsayanti.	48	
PA_anya-e12_07n:488	Nānā maṇivicittāhi bhittīti vanitā sadā;	48	
PA_anya-e12_07n:489	Vinā’pi dappaṇacchāyaṃ pasādhenti sakaṃ tanuṃ.	48	
PA_anya-e12_07n:491	Telāsanagasaṅkāsaṃ vilocanarasāyanaṃ;	49	
PA_anya-e12_07n:492	Sudhālaṅkatapākāravalayaṃ yattha dissate.	49	
PA_anya-e12_07n:494	Indanīloruvalayaṃ nānā ratanabhūsitaṃ;	49	
PA_anya-e12_07n:495	Dissate’va sadā yasmiṃ parikhānekapaṅkajā.	49	
PA_anya-e12_07n:497	Patvāna vuddhiṃ vipule manuññe,	49	
PA_anya-e12_07n:498	Bhutvāna kāme ca tahiṃ vasanto;	49	
PA_anya-e12_07n:499	Gacchaṃ tilokekavilocano so,	49	
PA_anya-e12_07n:500	Uyyānakīḷāya mahāpathamhi.	50	
PA_anya-e12_07n:502	Kamena jiṇṇaṃ byadhitaṃ matañca,	50	
PA_anya-e12_07n:503	Disvāna rūpaṃ tibhave viratto;	50	
PA_anya-e12_07n:504	Manoramaṃ pabbajitañca rūpaṃ,	50	
PA_anya-e12_07n:505	Katvā ratiṃ tamhi catutthavāre.	50	
PA_anya-e12_07n:507	Suphullanānātarusaṇḍamaṇḍitaṃ sikhaṇḍisaṇḍādidijūpakūjitaṃ;	50	
PA_anya-e12_07n:508	Sudassanīyaṃ viya nandanaṃ vanaṃ manoramuyyānama’gā mahāyaso.	50	
PA_anya-e12_07n:510	Suraṅganā sundarasundarīnaṃ manorame vāditanaccagīte surindalīlāya;	51	
PA_anya-e12_07n:511	Tahiṃ narindo ramitva kāmaṃ dipadāna’mindo.	51	
PA_anya-e12_07n:513	Ābhujitvāna pallaṅkaṃ nisinno rucirāsane;	51	
PA_anya-e12_07n:514	Kārāpetuma’cintesi dehabhūsana’mattano.	51	
PA_anya-e12_07n:516	Tassa cittaṃ viditvāna vissakammassi’daṃbravī;	51	
PA_anya-e12_07n:517	Alaṅkarohi siddhattha’miti devānamissaro.	51	
PA_anya-e12_07n:519	Tenā’ṇatto’pagantvāna vissakammo yasassino;	51	
PA_anya-e12_07n:520	Dasadussasahassehi sīsaṃ veṭhesi sobhanaṃ.	52	
PA_anya-e12_07n:522	Tanuṃ manuññampi akāsi sobhanaṃ,	52	
PA_anya-e12_07n:523	Anaññasādhāraṇalakkhaṇujjalaṃ;	52	
PA_anya-e12_07n:524	Vicittanānuttamabhūsanehi so,	52	
PA_anya-e12_07n:525	Sugandhigandhuppalacandanādinā.	52	
PA_anya-e12_07n:527	Vibhūsito tena vibhūsitaṅginā,	52	
PA_anya-e12_07n:528	Tahiṃ nisinno vimale silātale;	52	
PA_anya-e12_07n:529	Suraṅganāsannibhasundarīhi so,	52	
PA_anya-e12_07n:530	Purakkhato devapatīva sobhati.	53	
PA_anya-e12_07n:532	Suddhodananarindena pesitaṃ sāsanuttamaṃ;	53	
PA_anya-e12_07n:533	“Putto te putta jāto”ti sutvāna dīpaduttamo.	53	
PA_anya-e12_07n:535	“Mama’jja bandhanaṃ jātaṃ”iti vatvāna tāvade;	53	
PA_anya-e12_07n:536	Samiddhaṃ sabbakāmehi agamā sundaraṃ puraṃ.	53	
PA_anya-e12_07n:538	Ṭhitā uparipāsāde kisāgotami taṃ tadā;	53	
PA_anya-e12_07n:539	Rājentaṃ sataraṃsi’ṃva rājaṃ disvā kathe si’daṃ.	53	
PA_anya-e12_07n:541	“Yesaṃ sūnu ayaṃ dhīro yā ca jāyā imassa tu;	54	
PA_anya-e12_07n:542	Te sabbe nibbutā nūna sadā’nūnaguṇassa ve”.	54	
PA_anya-e12_07n:544	Itī’disaṃ giraṃ sutvā manuññaṃ tāya bhāsitaṃ;	54	
PA_anya-e12_07n:545	Sañjātapītiyā pīno gacchamāno sakālayaṃ.	54	
PA_anya-e12_07n:547	Sītalaṃ vimalaṃ hāriṃ hāraṃ taṃ rativaḍḍhanaṃ;	54	
PA_anya-e12_07n:548	Pesetvā santikaṃ tassā omuñcitvāna kaṇṭhato.	54	
PA_anya-e12_07n:550	Pāsādama’bhirūhitvā vejayantaṃ’va sundaraṃva;	55	
PA_anya-e12_07n:551	Nipajji devarājā’va sayane so mahārahe.	55	
PA_anya-e12_07n:553	Sundarī taṃ purakkhatvā surasundarisannibhā;	55	
PA_anya-e12_07n:554	Payojayiṃsu naccāni gītāni vividhāni’pi.	55	
PA_anya-e12_07n:556	Pabbajjābhirato dhīro pañcakāme nirālayo;	55	
PA_anya-e12_07n:557	Tādise naccagīte’pi na ramitvā manorame.	55	
PA_anya-e12_07n:559	Nipanno vissamitvāna īsakaṃ sayane tahiṃ;	55	
PA_anya-e12_07n:560	Pallaṅkamā’bhujitvāna mahāvīro mahīpati.	56	
PA_anya-e12_07n:562	Nisinno’va’nekappakāraṃ vikāraṃ,	56	
PA_anya-e12_07n:563	Padisvāna niddupagānaṃ vadhūnaṃ;	56	
PA_anya-e12_07n:564	Gamissāmi’dānī’ti ubbiggacitto,	56	
PA_anya-e12_07n:565	Bhave dvāramūlaṃ’pagantvāna rammaṃ.	56	
PA_anya-e12_07n:567	Ṭhapetvāna sīsaṃ subhummārakasmiṃ,	56	
PA_anya-e12_07n:568	Suṇissāmi dhīrassa saddanti tasmiṃ;	56	
PA_anya-e12_07n:569	Nipannaṃ sudantaṃ pasādāvahantaṃ,	56	
PA_anya-e12_07n:570	Sahāyaṃ amaccaṃ mahāpuññavantaṃ.	57	
PA_anya-e12_07n:572	Acchannasavanaṃ channaṃ āmantetvā kathesi’daṃ;	57	
PA_anya-e12_07n:573	“Ānehi iti kappetvā kanthakaṃ nāma sindhavaṃ.”	57	
PA_anya-e12_07n:575	So channo patigaṇhitvā taṃ giraṃ tena bhāsitaṃ;	57	
PA_anya-e12_07n:576	Tato gantvāna kappetvā sīghamā’nesi sindhavaṃ.	57	
PA_anya-e12_07n:578	Abhinikkhamanaṃ tassa ñatvā varaturaṅgamo;	57	
PA_anya-e12_07n:579	Tena sajjiyamāno so hesāravamu’dīrayi.	57	
PA_anya-e12_07n:581	Pattharitvāna gacchantaṃ saddaṃ taṃ sakalaṃ puraṃ;	58	
PA_anya-e12_07n:582	Sabbe suragaṇā tasmiṃ sotuṃ nā’daṃsu kassaci.	58	
PA_anya-e12_07n:584	Atha so sajjanānando uttamaṃ puttama’ttano;	58	
PA_anya-e12_07n:585	Passitvā paṭhamaṃ gantvā pacchā buddho bhavāma’haṃ.	58	
PA_anya-e12_07n:587	Cintayitvāna eva’mpi gantvā jāyānivesanaṃ;	58	
PA_anya-e12_07n:588	Ṭhapetvā pādadu’mmāre gīvaṃ anto pavesiya.	58	
PA_anya-e12_07n:590	Kusumehi samākiṇṇe devindasayanūpame;	59	
PA_anya-e12_07n:591	Nipannaṃ mātuyā saddhiṃ sayane sakama’trajaṃ.	59	
PA_anya-e12_07n:593	Viloketvāna cintesi iti lokekanāyako;	59	
PA_anya-e12_07n:594	Sacā’haṃ deviyā bāhuma’panetvā mama’trajaṃ.	59	
PA_anya-e12_07n:596	Gaṇhissāma’ntarāya’mpi kareyya gamanassa me;	59	
PA_anya-e12_07n:597	Pabujjhitvā mahantena pemene’sā yasodharā.	59	
PA_anya-e12_07n:599	Buddho hutvā punā’gamma passissāmī’ti atrajaṃ;	59	
PA_anya-e12_07n:600	Narādhipo tadā tamhā pāsādatalato’tari.	60	
PA_anya-e12_07n:602	Pesalānanakaraṅghipaṅkajā hāsaphenabhamuvīcibhāsurā;	60	
PA_anya-e12_07n:603	Nettanīlakamalā yasodharākomudī’va nayanālipatthitā.	60	
PA_anya-e12_07n:605	Samattho assa ko tassā jahituṃ dehasampadaṃ;	60	
PA_anya-e12_07n:606	Vindamāno vinā dhīraṃ ṭhitaṃ paramimuddhani.	60	
PA_anya-e12_07n:608	“Asso sāmi mayānīto kālaṃ jāna rathesabha”;	60	
PA_anya-e12_07n:609	Iti abravi channo so bhūpālassa yasassino.	60	
PA_anya-e12_07n:611	Mahīpati tadā sutvā channeno’dīritaṃ giraṃ;	61	
PA_anya-e12_07n:612	Pāsādā otaritvāna gantvā kanthakasantikaṃ.	61	
PA_anya-e12_07n:614	Tassi’daṃ vacanaṃ bhāsi sabbasattahite rato;	61	
PA_anya-e12_07n:615	“Kanthaka’jje’karattiṃ mā tārehi” sanarāmaraṃ.	61	
PA_anya-e12_07n:617	Lokamu’ttārayissāmi buddho hutvā anuttaro;	61	
PA_anya-e12_07n:618	Bhavasāgarato ghorajarādimakarākarā.”	61	
PA_anya-e12_07n:620	Idaṃ vatvā tamā’ruyha sindhavaṃ saṅkhasannibhaṃ;	62	
PA_anya-e12_07n:621	Gāhāpetvāna channena sudaḷhaṃ tassa vāladhiṃ.	62	
PA_anya-e12_07n:623	Patvāna so mahādvārasamīpaṃ samacintayi;	62	
PA_anya-e12_07n:624	Bhaveyya vivaṭaṃ dvāraṃ yena kenaci no sace.	62	
PA_anya-e12_07n:626	Vāladhiṃ gahiteneva saddhiṃ channena kanthakaṃ,	62	
PA_anya-e12_07n:627	Nippīḷayitvā satthīhi imamaccuggataṃ subhaṃ;	62	
PA_anya-e12_07n:628	Ullaṅghitvāna pākāraṃ gacchāmī’ti mahabbalo.	62	
PA_anya-e12_07n:630	Tathā thāmabalūpeto channo’pi turaguttamo;	63	
PA_anya-e12_07n:631	Visuṃ visuṃ vicintesuṃ pākāraṃ samatikkamaṃ.	63	
PA_anya-e12_07n:633	Tassa cittaṃ viditvāna moditā gamane subhe;	63	
PA_anya-e12_07n:634	Vivariṃsu tadā dvāraṃ dvāre’dhiggahitā surā.	63	
PA_anya-e12_07n:636	Taṃ siddhatthama’siddhatthaṃ karissāmī’ti cintiya;	63	
PA_anya-e12_07n:637	Āgantvā tassi’daṃ bhāsi antalikkhe ṭṭhitantiko.	63	
PA_anya-e12_07n:639	“Mā nikkhami mahāvīra ito te sattame dine;	63	
PA_anya-e12_07n:640	Dibbaṃ tu cakkaratanaṃ addhā pātubhavissati.”	64	
PA_anya-e12_07n:642	Iccevaṃ vuccamāno so antakena mahāyaso;	64	
PA_anya-e12_07n:643	“Ko’si tvami’ti”taṃ bhāsi māro ca’ttānamā’disi.	64	
PA_anya-e12_07n:645	“Mārajānāma’haṃ mayhaṃ dibbacakkassa sambhavaṃ;	64	
PA_anya-e12_07n:646	Gaccha tvami’dha mā tiṭṭha na’mhi rajjenamatthiko.	64	
PA_anya-e12_07n:648	Sabbaṃ dasasahassimpi lokadhātuma’haṃ pana;	64	
PA_anya-e12_07n:649	Unnādetvā bhavissāmi buddho lokekanāyako.”	64	
PA_anya-e12_07n:651	Evaṃ vutte mahāsatte attano giramu’ttariṃ;	65	
PA_anya-e12_07n:652	Gāhāpetuma’sakkonto tatthe’va’ntaradhāyi’so.	65	
PA_anya-e12_07n:654	Pāpimassa idaṃ vatvā cakkavattisirimpi ca;	65	
PA_anya-e12_07n:655	Pahāya khepiṇḍaṃ’va paccusasamaye vasiṃ.	65	
PA_anya-e12_07n:657	Gacchantama’bhipūjetuṃ samāgantvāna tāvade;	65	
PA_anya-e12_07n:658	Ratanukkāsahassāni dhārayantā marū tahiṃ.	65	
PA_anya-e12_07n:660	Pacchato purato tassa ubhopassesu gacchare;	66	
PA_anya-e12_07n:661	Tathe’va abhipūjentā supaṇṇā ca mahoragā.	66	
PA_anya-e12_07n:663	Suvipulasurasenā cārulīlābhirāmā,	66	
PA_anya-e12_07n:664	Kusumasaliladhārā vassayantā nabhamhā;	66	
PA_anya-e12_07n:665	Ihahi dasasahassī cakkavāḷā gatā tā,	66	
PA_anya-e12_07n:666	Sukhumatanutametodaggudaggā caranti.	66	
PA_anya-e12_07n:668	Yasmiṃ sugandhavarapupphasudhūpa cuṇṇa,	66	
PA_anya-e12_07n:669	Hemaddhajappabhutibhāsuracārumagge;	66	
PA_anya-e12_07n:670	Gacchaṃ mahājavavaraṅga turaṃga rājā,	67	
PA_anya-e12_07n:671	Gantuṃ na sakkhi javato kusumādilaggo.	67	
PA_anya-e12_07n:673	Itthaṃ tamhi pathe ramme vattamāne mahāmahe;	67	
PA_anya-e12_07n:674	Gacchanto rattisesena tiṃsayojanamañjase.	67	
PA_anya-e12_07n:676	Patvā’nomānadītīraṃ piṭṭhito turagassa so;	67	
PA_anya-e12_07n:677	Otaritvāna vimale sītale sikatātale.	67	
PA_anya-e12_07n:679	Vissamitvā idaṃ vatvā “gacchāhī’ti sakaṃ puraṃ;	67	
PA_anya-e12_07n:680	Ābharaṇāni ādiya channe’maṃ guragampi ca.”	68	
PA_anya-e12_07n:682	Ṭhito tasmiṃ mahāvīro accanta nisitā’sinā;	68	
PA_anya-e12_07n:683	Sugandhavāsitaṃ moḷiṃ chetvā’nukkhipi ambare.	68	
PA_anya-e12_07n:685	Cāruhemasumuggena kesadhātuṃ nabhuggataṃ;	68	
PA_anya-e12_07n:686	Pūjanatthaṃ sahassakkho sirasā sampaṭicchiya.	68	
PA_anya-e12_07n:688	Vilocanānandakarindanīlamayehi cūḷāmaṇi cetiyaṃ so;	68	
PA_anya-e12_07n:689	Patiṭṭhapesā’malatāvatiṃse ubbedhato yojanamattamaggā.	68	
PA_anya-e12_07n:691	Uttamaṭṭhaparikkhāraṃ dhāretvā brahmunābhataṃ;	69	
PA_anya-e12_07n:692	Ambare’ca pavijjhittha varaṃ dussayugampi ca.	69	
PA_anya-e12_07n:694	Tamā’dāya mahābrahmā brahmaloke manoramaṃ;	69	
PA_anya-e12_07n:695	Dvādasayojanubbedhaṃ dussathūpaṃ akārayi.	69	
PA_anya-e12_07n:697	Nāmenā’nupiyaṃ nāma gantvā ambavanaṃ tahiṃ;	69	
PA_anya-e12_07n:698	Sattāhaṃ vītināmetvā pabbajjāsukhato tato.	69	
PA_anya-e12_07n:700	Gantvāne’kadinene’va tiṃsayojanamañjasaṃ;	70	
PA_anya-e12_07n:701	Patvā rājagahaṃ dhīro piṇḍāya cari subbato.	70	
PA_anya-e12_07n:703	Indanīlasilāyā’pi katā pākāragopurā;	70	
PA_anya-e12_07n:704	Hemacalā’va dissanti tassā’bhāgi tahiṃ tadā.	70	
PA_anya-e12_07n:706	Ko’yaṃ sakko nukho brahmā māro nāgo’tiādinā;	70	
PA_anya-e12_07n:707	Bhiyyo kotuhaḷappatto padisvā taṃ mahājano.	70	
PA_anya-e12_07n:709	Pavisitvā garahetūna bhattaṃ yāpanamattakaṃ;	70	
PA_anya-e12_07n:710	Yugamattaṃ’va pekkhanto gacchanto rājavīthiyaṃ.	71	
PA_anya-e12_07n:712	Mathitaṃ merumanthena samudda’va mahājanaṃ;	71	
PA_anya-e12_07n:713	Tamhā so ākulī katvā gantvā paṇḍavapabbataṃ.	71	
PA_anya-e12_07n:715	Tato tasse’va chāyāya bhūmibhāge manorame;	71	
PA_anya-e12_07n:716	Nisinno missakaṃ bhattaṃ paribhuñjitumā’rabhi.	71	
PA_anya-e12_07n:718	Paccavekkhaṇamattena antasappaṃ nivārisa;	71	
PA_anya-e12_07n:719	Dehavammikato dhīro nikkhamantaṃ mahabbalo.	71	
PA_anya-e12_07n:721	Bhutvāna bimbisārena narindena narāsabho;	72	
PA_anya-e12_07n:722	Nimantino’pi rajjena upagantvāna’nekadhā.	72	
PA_anya-e12_07n:724	Paṭikkhipiya taṃ rajjaṃ atha tenā’bhiyācito;	72	
PA_anya-e12_07n:725	Dhammaṃ desehi mayhanti buddho hutvā anuttaro.	72	
PA_anya-e12_07n:727	Datvā paṭiññaṃ manujādhipassa dhīro’pagantvāna padhānabhūmiṃ;	72	
PA_anya-e12_07n:728	Anaññasādhāraṇadukkarāni katvā tato kiñci apassamāno.	72	
PA_anya-e12_07n:730	Oḷārikannapānāni bhuñjitvā dehasampadaṃ;	73	
PA_anya-e12_07n:731	Patvā’japālanigrodhamūlaṃ patto suro viya.	73	
PA_anya-e12_07n:733	Puratthā’bhimukho hutvā nisinno’si jutindharo;	73	
PA_anya-e12_07n:734	Dehavaṇṇehi nigrodho hemavaṇṇo’si tassa so.	73	
PA_anya-e12_07n:736	Samiddhapatthanā ekā sujātā nāma sundarī;	73	
PA_anya-e12_07n:737	Hemapātiṃ sapāyāsaṃ sīsenā’dāya onatā.	73	
PA_anya-e12_07n:739	Tasmiṃ adhiggahītassa rukkhadevassa tāvade;	73	
PA_anya-e12_07n:740	Baliṃ dammī’ti gantvāna disvā tā dīpaduttamaṃ.	74	
PA_anya-e12_07n:742	Dovo’ti saññāya udaggacittā pāyāsapātiṃ pavarassa datvā;	74	
PA_anya-e12_07n:743	“Āsiṃsanā ijjhiyathā hi mayhaṃ tuyhampi sā sāmi samijjhitū’ti.”	74	
PA_anya-e12_07n:745	Icce’vaṃ vacanaṃ vatvā gatā tamhā varaṅganā;	74	
PA_anya-e12_07n:746	Atha pāyāsapātiṃ taṃ gahetvā munipuṅgavo.	74	
PA_anya-e12_07n:748	Gantvā nerañjarātīraṃ bhūtvā taṃ varabhojanaṃ;	74	
PA_anya-e12_07n:749	Paṭisotaṃ pavissajji tassā pātiṃ manoramaṃ.	74	
PA_anya-e12_07n:751	Jantālipālimananettavilumpamānaṃ,	75	
PA_anya-e12_07n:752	Samphullasālavanarājivirājamānaṃ;	75	
PA_anya-e12_07n:753	Devindanandanavanaṃ’va’bhinandanīya,	75	
PA_anya-e12_07n:754	Mu’yyānamu’ttamataraṃ pavaro’pagantvā.	75	
PA_anya-e12_07n:756	Katvā divāvihāraṃ so sāyaṇhasamaye tahiṃ;	75	
PA_anya-e12_07n:757	Gacchaṃ kesaralīlāya bodhipādapasantikaṃ.	75	
PA_anya-e12_07n:759	Brahmasurāsuramahoragapakkhirāja,	75	
PA_anya-e12_07n:760	Saṃsajjitoruvaṭume dipadānamindo;	76	
PA_anya-e12_07n:761	Pāyāsi sotthiyadvijo tiṇahārako taṃ,	76	
PA_anya-e12_07n:762	Disvāna tassa adadā tiṇamuṭṭhiyo so.	76	
PA_anya-e12_07n:764	Indivarāravindādikusumāna’mbarā tahiṃ;	76	
PA_anya-e12_07n:765	Patantī vuṭṭhidhārā’va gacchante dīpaduttame.	76	
PA_anya-e12_07n:767	Cārucandanacuṇṇādi’dhupagandhehi nekadhā;	76	
PA_anya-e12_07n:768	Anokāso’si ākāso gacchante dīpaduttame.	76	
PA_anya-e12_07n:770	Ratanujjalachattehi cāruhemaddhajehi ca;	77	
PA_anya-e12_07n:771	Anokāso’si ākāso gacchante dipaduttame.	77	
PA_anya-e12_07n:773	Velukkhepasahassehi kīḷantehi marūhi’pi;	77	
PA_anya-e12_07n:774	Anokāso’si ākāso gacchante dipaduttame.	77	
PA_anya-e12_07n:776	Suradundubhivajjāni karontehi marūhipi;	77	
PA_anya-e12_07n:777	Anokāso’si ākāso gacchante dipaduttame.	77	
PA_anya-e12_07n:779	Suraṅganāhi saṅgitiṃ gāyantihi’pi’nekadhā;	77	
PA_anya-e12_07n:780	Anokāso’si ākāso gacchante dipaduttame.	78	
PA_anya-e12_07n:782	Manoramā kiṇṇarakiṇṇaraṅganā,	78	
PA_anya-e12_07n:783	Manoramaṅgā uragoragaṅkanā;	78	
PA_anya-e12_07n:784	Manoramā tamhi ca naccagītiyo,	78	
PA_anya-e12_07n:785	Manoramā’nekavidhā pavattayuṃ.	78	
PA_anya-e12_07n:787	Tadā mahoghe’va mahāmagehi,	78	
PA_anya-e12_07n:788	Pavattamāne iti so mahāyaso;	78	
PA_anya-e12_07n:789	Tiṇe gahetvā tibhavekanāyako,	78	
PA_anya-e12_07n:790	Upāgato bodhidumindasantikaṃ.	79	
PA_anya-e12_07n:792	Viddumāsitaselaggarajatācalasannibhaṃ;	79	
PA_anya-e12_07n:793	Katvā padakkhiṇaṃ bodhipādapaṃ dipaduttamo.	79	
PA_anya-e12_07n:795	Puratthimadisābhāge acale raṇadhaṃsake;	79	
PA_anya-e12_07n:796	Mahītale ṭhito dhīro cālesi tiṇamuṭṭhiyo.	79	
PA_anya-e12_07n:798	Viddasahatthamatto so pallaṅko āsi tāvade;	79	
PA_anya-e12_07n:799	Atha naṃ abbhutaṃ disvā mahāpañño vicintayi.	79	
PA_anya-e12_07n:801	“Maṃsalohitamaṭṭhi ca nahārū ca taco ca me;	80	
PA_anya-e12_07n:802	Kāmaṃ sussatu nevā’haṃ jahāmi vīriyaṃ”iti.	80	
PA_anya-e12_07n:804	Ābhujitvā mahāvīro pallaṅkama’parājitaṃ;	80	
PA_anya-e12_07n:805	Pācinābhimukho tasmiṃ nisīdi dīpaduttamo.	80	
PA_anya-e12_07n:807	Devadevassa devindo saṅkhamā’dāya tāvade;	80	
PA_anya-e12_07n:808	Vīsuttarasatubbedhaṃ dhamayanto tahiṃ ṭhito.	80	
PA_anya-e12_07n:810	Dutiyaṃ puṇṇacandaṃ’va setacchattaṃ tiyojanaṃ;	81	
PA_anya-e12_07n:811	Dhārayanto ṭhito sammā mahābrahmā sahampati.	81	
PA_anya-e12_07n:813	Cārucāmaramā’dāya suyāmo’pi surādhipo;	81	
PA_anya-e12_07n:814	Vījayanto ṭhito tattha mandaṃ mandaṃ tigāvutaṃ.	81	
PA_anya-e12_07n:816	Beluvaṃ vīṇamā’dāya suropañcasikhavhayo;	81	
PA_anya-e12_07n:817	Nānāvidhalayopetaṃ vādayanto tathā ṭhito.	81	
PA_anya-e12_07n:819	Thutigītāni gāyanto nāṭakīhi purakkhato;	81	
PA_anya-e12_07n:820	Tathe’va’ṭṭhāsi so nāgarājā kālavhayo’pi ca.	82	
PA_anya-e12_07n:822	Gahetvā hemamañjusā surapupphehi pūritā;	82	
PA_anya-e12_07n:823	Pūjayantā’va aṭṭhaṃsu battiṃsā’pi kumārikā.	82	
PA_anya-e12_07n:825	Sendadevasaṅghehi tehi itthaṃ mahāmahe;	82	
PA_anya-e12_07n:826	Vattamāne tadā māro pāpimā iti cintayi.	82	
PA_anya-e12_07n:828	“Atikkamitukāmo’yaṃ kumāro visayaṃ mama;	82	
PA_anya-e12_07n:829	Siddhattho atha siddhatthaṃ karissāmī”ti tāvade.	82	
PA_anya-e12_07n:831	Māpetva bhiṃsanatarorusahassabāhuṃ,	83	
PA_anya-e12_07n:832	Saṅgayha tehi jalitā vividhāyudhāni;	83	
PA_anya-e12_07n:833	Āruyha cāru diradaṃ girimekhalākkhyaṃ,	83	
PA_anya-e12_07n:834	Caṇḍaṃ diyaḍḍhasatayojanamāyataṃ taṃ.	83	
PA_anya-e12_07n:836	Nānānanāya’nalavaṇṇasiroruhāya,	83	
PA_anya-e12_07n:837	Rattoruvaṭṭabahiniggatalocanāya;	83	
PA_anya-e12_07n:838	Daṭṭhoṭṭhabhiṃsanamukhāyu’ragabbhujāya,	83	
PA_anya-e12_07n:839	Senāya so parivuto vividhāyudhāya.	83	
PA_anya-e12_07n:841	Tattho’pagamma atibhīmaramaṃ ravanto,	84	
PA_anya-e12_07n:842	Siddhatthame’tha iti gaṇhatha bandhathe’maṃ;	84	
PA_anya-e12_07n:843	Āṇāpayaṃ suragaṇaṃ sahadassanena,	84	
PA_anya-e12_07n:844	Caṇḍānīluggatapicuṃ’va palāpayittha.	84	
PA_anya-e12_07n:846	Gambhīramegharavasantibhavaṇḍanādaṃ,	84	
PA_anya-e12_07n:847	Vātaṃca māpiya tato subhagassa tassa;	84	
PA_anya-e12_07n:848	Kaṇṇampi vīvaravarassa manoramassa,	84	
PA_anya-e12_07n:849	No āsiyeva calituṃ pabhu antakotha.	84	
PA_anya-e12_07n:851	Saṃvaṭṭavuṭṭhijavasannibhabhīmaghora,	85	
PA_anya-e12_07n:852	Vassaṃ pavassiya tato’dakabindukampi;	85	
PA_anya-e12_07n:853	Nāsakkhi netuma’tulassa samīpakampi,	85	
PA_anya-e12_07n:854	Disvā tama’bbhutama’tho’pi sudummukho so.	85	
PA_anya-e12_07n:856	Accantabhīmanaḷaaccisamujjaloru,	85	
PA_anya-e12_07n:857	Pāsānabhasmakalalāyudhavassadhārā;	85	
PA_anya-e12_07n:858	Aṅgārapajjalitavālukavassadhārā,	85	
PA_anya-e12_07n:859	Vassāpayittha sakalāni imāni tāni.	85	
PA_anya-e12_07n:861	Mārānubhāvabalato nabhato’pagantvā,	86	
PA_anya-e12_07n:862	Patvāna puññasikharuggatasantikaṃ tu;	86	
PA_anya-e12_07n:863	Mālāguḷappabhūtibhāvagatāni’thāpi,	86	
PA_anya-e12_07n:864	Lokantare’va timiraṃ timiraṃ sughoraṃ.	86	
PA_anya-e12_07n:866	Māpetva mohatimirampi hatassa tassa,	86	
PA_anya-e12_07n:867	Dehappabhāgi sataraṃsisatoditaṃ’va;	86	
PA_anya-e12_07n:868	Jātaṃ manoramataraṃ atidassanīya,	86	
PA_anya-e12_07n:869	Mā’lokapuñjama’valokiya pāpadhammo.	86	
PA_anya-e12_07n:871	Kopoparattavadano bhukuṭippavārā,	87	
PA_anya-e12_07n:872	Accantabhiṃsanavirūpakavesadhārī;	87	
PA_anya-e12_07n:873	Accantatiṇhataradhāramasaṅgame’va,	87	
PA_anya-e12_07n:874	Cakkāyudhaṃ carataraṃ api merurājaṃ.	87	
PA_anya-e12_07n:876	Saṅkhaṇḍayantami’va thūlakalīrakaṇḍaṃ,	87	
PA_anya-e12_07n:877	Vissajji tena’pi na kiñci guṇākarassa;	87	
PA_anya-e12_07n:878	Kātuṃ pahuttamu’pagañchi tato tame’taṃ,	87	
PA_anya-e12_07n:879	Gantvā nabhā kusumachattatamā’ga sīsaṃ.	87	
PA_anya-e12_07n:881	Vissajjitā’pi senāya selakūṭānalākulā;	88	
PA_anya-e12_07n:882	Pagantvā nabhasā mālāgulattaṃ samupāgatā.	88	
PA_anya-e12_07n:884	Tampi disvā sasoko so gantvā dhīrassa santikaṃ;	88	
PA_anya-e12_07n:885	Pāpuṇāti mamevā’yaṃ pallaṅko aparājito.	88	
PA_anya-e12_07n:887	Ito uṭṭhaha pallaṅkā iti’bhāsittha dhīmato;	88	
PA_anya-e12_07n:888	Katakalyāṇakammassa pallaṅkatthāya māra te.	88	
PA_anya-e12_07n:890	Ko sakkhī’ti pavutto so ime sabbe’ti sakkhino;	89	
PA_anya-e12_07n:891	Senāyā’bhimukhaṃ hatthaṃ pasāretvāna pāpimā.	89	
PA_anya-e12_07n:893	Ghoranādena’haṃ sakkhi ahaṃ sakkhī’ti tāya’pi;	89	
PA_anya-e12_07n:894	Sakkhibhāvaṃ vadāpetvā tasse’vaṃ samudīrayi.	89	
PA_anya-e12_07n:896	Ko te siddhattha sakkhī’ti atha tenā’tulena’pi;	89	
PA_anya-e12_07n:897	Mame’ttha sakkhino māra nasanti’ti sacetanā.	89	
PA_anya-e12_07n:899	Rattameghopanikkhantahemavijjuvabhāsuraṃ;	89	
PA_anya-e12_07n:900	Nīharitvā surattambhā cīvarā dakkhiṇaṃ karaṃ.	90	
PA_anya-e12_07n:902	Bhūmiyā’bhimukhaṃ katvā kasmā pāramibhūmiyaṃ;	90	
PA_anya-e12_07n:903	Unnādetvā ni’dāne’vaṃ nissaddāsī’ti bhūmiyā.	90	
PA_anya-e12_07n:905	Muñcāpite rave nekasate megharave yathā;	90	
PA_anya-e12_07n:906	Buddhanāgabalā nāgaṃ jānūhi supapatiṭṭhitaṃ.	90	
PA_anya-e12_07n:908	Disvāni’dāni gaṇhāti’dāni gaṇhāti cintiya;	90	
PA_anya-e12_07n:909	Sambhinnadāṭhasappo’va hatadappo sudummukho.	90	
PA_anya-e12_07n:911	Pahāyā’yudhavatthāni’laṅkārāni anekadhā;	91	
PA_anya-e12_07n:912	Cakkavāḷāvalā yāva sasenāya palāyi so.	91	
PA_anya-e12_07n:914	Taṃ mārasenaṃ sabhayaṃ sasokaṃ palāyamānaṃ iti devasaṅghā;	91	
PA_anya-e12_07n:915	Disvāna mārassa parājayo’yaṃ jayo’ti siddhattha kumārakassa.	91	
PA_anya-e12_07n:917	Sammodamānaṃ abhipūjayantā dhīraṃ sugandhappabhūtihi tasmiṃ;	91	
PA_anya-e12_07n:918	Punā’gatā nekathutīhi sammā ugghosamānā chanavesadhāri.	91	
PA_anya-e12_07n:920	Evaṃ mārabalaṃ dhīro viddhaṃsetvā mahabbalo;	92	
PA_anya-e12_07n:921	Ādicce dharamāne’va nisinno acalāsane.	92	
PA_anya-e12_07n:923	Yāmasmiṃ paṭhame pubbenivāsaṃ ñāṇa’muttamo;	92	
PA_anya-e12_07n:924	Visodhetvāna yāmasmiṃ majjhime dibbalocanaṃ.	92	
PA_anya-e12_07n:926	So paṭiccasamuppāde atha pacchimayāmake;	92	
PA_anya-e12_07n:927	Otāretvāna ñāṇaṃsaṃ sammasanno anekadhā.	92	
PA_anya-e12_07n:929	Lokadhātusataṃ sammā unnādetvā’ruṇodaye;	92	
PA_anya-e12_07n:930	Buddho hutvāna sambuddhosambuddhajalocano.	93	
PA_anya-e12_07n:932	“Anekajātisaṃsāraṃ sandhāvissa”ntiādinā;	93	
PA_anya-e12_07n:933	Udāne’daṃ udānesi pītivegena sādiso.	93	
PA_anya-e12_07n:935	Sallakkhetvāguṇe tassa pallaṅkassa anekadhā;	93	
PA_anya-e12_07n:936	Nā tāva’uṭṭhahissāmi ito pallaṅkato iti.	93	
PA_anya-e12_07n:938	Samāpattī samāpajjī anekasatakoṭiyo;	93	
PA_anya-e12_07n:939	Satthā tatthe’va sattāhaṃ nisinno acalāsane.	93	
PA_anya-e12_07n:941	Ajjā’pi nūna dhīrassa siddhatthassa yasassino;	94	
PA_anya-e12_07n:942	Atthi kattabbakiccañhi tasmā āsanamālayaṃ.	94	
PA_anya-e12_07n:944	Najahāsī’ti ekaccadevatānā’si saṃsayaṃ;	94	
PA_anya-e12_07n:945	Ñatvā tāsaṃ vitakkaṃ taṃ sametuṃ santamānaso.	94	
PA_anya-e12_07n:947	Uṭṭhāya hemahaṃso’va hemavaṇṇo pabhaṅkaro;	94	
PA_anya-e12_07n:948	Abbhuggantvā nabhaṃ nātho akāsi pāṭihāriyaṃ.	94	
PA_anya-e12_07n:950	Vitakkame’vaṃ iminā marūnaṃ sammu’pasammā’nimisesi bodhiṃ;	95	
PA_anya-e12_07n:951	Sampūjayanto nayanambujehi sattāhama’ṭṭhāsi jayāsanañca.	95	
PA_anya-e12_07n:953	Subhāsurasmiṃ ratanehi tasmiṃ savaṅkamanto varacaṅkamasmiṃ;	95	
PA_anya-e12_07n:954	Manoramasmiṃ ratanālayehi’pi visuddhadhammaṃ vicinaṃ visuddho.	95	
PA_anya-e12_07n:956	Mūlejapālatarurājavarassa tassa,	95	
PA_anya-e12_07n:957	Māraṅganānama’malānanapaṅkajāni;	95	
PA_anya-e12_07n:958	Sammā milāpiya tato mucalindamūle,	95	
PA_anya-e12_07n:959	Bhogindacittakumudāni pabodhayanto.	95	
PA_anya-e12_07n:961	Mūle’pi rājayatanassa tassa tasmiṃ samāpattisukhampi vindaṃ;	96	
PA_anya-e12_07n:962	Saṃvītināmesi manuññavaṇṇo ekūnapaññāsadināni dhīmā.	96	
PA_anya-e12_07n:964	Anotattodakaṃ dantakaṭṭhanāgalatāmayaṃ;	96	
PA_anya-e12_07n:965	Harīṭakāgadaṃ bhutvā devindenābhatuttamaṃ.	96	
PA_anya-e12_07n:967	Vānijehi samānītaṃ samatthamadhupiṇḍikaṃ;	96	
PA_anya-e12_07n:968	Mahārājūpanītamhi pattamhi patigaṇhiya.	96	
PA_anya-e12_07n:970	Bhojanassāvasānamhi japālatarumūlakaṃ;	97	
PA_anya-e12_07n:971	Gantvādhigatadhammassa gambhīrattamanussari.	97	
PA_anya-e12_07n:973	Mahīsandhārako vārikkhandhasannibhako ayaṃ;	97	
PA_anya-e12_07n:974	Gambhīrodhigato dhammo mayā santo’tiādinā.	97	
PA_anya-e12_07n:976	Dhammagambhīrataṃ dhammarājassa sarato sato;	97	
PA_anya-e12_07n:977	Āsevaṃ takkaṇaṃ dhammaṃ imaṃ me paṭivijjhituṃ.	97	
PA_anya-e12_07n:979	Vāyamanto sampattayācakānaṃ manoramaṃ;	97	
PA_anya-e12_07n:980	Kantetvā uttamaṅgañca moḷibhūsanabhūsitaṃ.	98	
PA_anya-e12_07n:982	Suvañjitāni akkhini uppāṭetvāna lohitaṃ;	98	
PA_anya-e12_07n:983	Gaḷato nīhiritvāna bhariyaṃ lāvaṇṇabhāsuraṃ.	98	
PA_anya-e12_07n:985	Atrajañca dadantena kulavaṃsappadīpakaṃ;	98	
PA_anya-e12_07n:986	Dānaṃ nāma na dinnañca natthi sīlaṃ arakkhitaṃ.	98	
PA_anya-e12_07n:988	Tathāhi saṅkhapālādiattabhāvesu jīvitaṃ;	98	
PA_anya-e12_07n:989	Mayā pariccajantena sīlabhedabhayena ca.	98	
PA_anya-e12_07n:991	Khantivādādike nekaattabhāve apūritā;	99	
PA_anya-e12_07n:992	Chejjādiṃ pāpunattena pāramī natthi kāci me.	99	
PA_anya-e12_07n:994	Tassa me vidhamantassa mārasenaṃ vasundharā;	99	
PA_anya-e12_07n:995	Na kampittha ayaṃ pubbenivāsaṃ sarato’pi ca.	99	
PA_anya-e12_07n:997	Visodhentassa me yāme majjhime dibbalocanaṃ;	99	
PA_anya-e12_07n:998	Na kampittha pakampittha pacchime pana yāmake.	99	
PA_anya-e12_07n:1000	Paccayākārañāṇaṃ me tāvade paṭivijjhato;	100	
PA_anya-e12_07n:1001	Sādhukāraṃ dadantī’ca muñcamānā mahāravaṃ.	100	
PA_anya-e12_07n:1003	Sampuṇṇalāpū viya kañjikāhi,	100	
PA_anya-e12_07n:1004	Takkehi puṇṇaṃ viya vāṭikā’va;	100	
PA_anya-e12_07n:1005	Sammakkhito’va’ñjanakehi hattho,	100	
PA_anya-e12_07n:1006	Vasāhi sampīta pilotikā’va.	100	
PA_anya-e12_07n:1008	Kilesapuñjabbharito kiliṭṭho,	100	
PA_anya-e12_07n:1009	Rāgena ratto api desaduṭṭho;	100	
PA_anya-e12_07n:1010	Mohena mūḷho’ti mahabbalena,	101	
PA_anya-e12_07n:1011	Loko avijjānikarākaro’yaṃ.	101	
PA_anya-e12_07n:1013	Kinnāma dhammaṃ paṭivijjhate’taṃ,	101	
PA_anya-e12_07n:1014	Attho hi ko tassi’ti desanāya;	101	
PA_anya-e12_07n:1015	Evaṃ nirussāhama’gañchi nātho,	101	
PA_anya-e12_07n:1016	Pajāya dhammāmatapānadāne.	101	
PA_anya-e12_07n:1018	Nicchāretvā mahānādaṃ tato brahmā sahampatī;	101	
PA_anya-e12_07n:1019	Nassati vata bho loko iti loko vinassati.	101	
PA_anya-e12_07n:1021	Brahmasaṅghaṃ samādāya devasaṅghañca tāvade;	102	
PA_anya-e12_07n:1022	Lokadhātusate satthu samīpaṃ samupāgato.	102	
PA_anya-e12_07n:1024	Gantvā mahītale jānuṃ nihacca sirasañjaliṃ;	102	
PA_anya-e12_07n:1025	Paggayha “bhagavā dhammaṃ desetu” itiādinā.	102	
PA_anya-e12_07n:1027	Yācito tena sambuddharavindavadano jino;	102	
PA_anya-e12_07n:1028	Lokadhātusataṃ buddhacakkhunā’lokayaṃ tadā.	102	
PA_anya-e12_07n:1030	Tasmiṃ apparajakkhādimaccā disvā’ti ettakā;	103	
PA_anya-e12_07n:1031	Vibhajitvā’tha te satte bhabbābhabbavasena so.	103	
PA_anya-e12_07n:1033	Abhabbe parivajjetvā bhabbe’vā’dāya buddhiyā;	103	
PA_anya-e12_07n:1034	Upanetu jano’dāni saddhābhājanama’ttano.	103	
PA_anya-e12_07n:1036	Pūressāmī’ti taṃ tassa saddhammāmatadānato;	103	
PA_anya-e12_07n:1037	Vissajji brahmasaṅghassa vacanāmataraṃsiyo.	103	
PA_anya-e12_07n:1039	Tatojapālodayapabbatodito,	103	
PA_anya-e12_07n:1040	Mahappabho buddhadivākaro nabhe;	104	
PA_anya-e12_07n:1041	Maṇippabhāsannibhabhāsurappabho,	104	
PA_anya-e12_07n:1042	Pamocayaṃ bhāsurabuddharaṃsiyo.	104	
PA_anya-e12_07n:1044	Pamodayanto upakādayo tadā,	104	
PA_anya-e12_07n:1045	Kamena aṭṭhārasayojanañjasaṃ;	104	
PA_anya-e12_07n:1046	Atikkamitvāna suphullapādape,	104	
PA_anya-e12_07n:1047	Vijambhamānāligaṇābhikūjitaṃ.	104	
PA_anya-e12_07n:1049	Nirantaraṃ nekadijupakūjitaṃ suphrallapaṅkeruha gandhavāsitaṃ gato;	104	
PA_anya-e12_07n:1050	Yasassī migadāyamuttamaṃ tahiṃ tapassī atha pañcavaggiyā.	105	
PA_anya-e12_07n:1052	Devātidevaṃ tibhavekanāthaṃ,	105	
PA_anya-e12_07n:1053	Lokantadassiṃ sugataṃ sugattaṃ;	105	
PA_anya-e12_07n:1054	Disvāna dhīraṃ munisīharājaṃ,	105	
PA_anya-e12_07n:1055	Kumantaṇaṃ te iti mantayiṃsu.	105	
PA_anya-e12_07n:1057	“Bhutvāna oḷārikaannapānaṃ,	105	
PA_anya-e12_07n:1058	Suvaṇṇavaṇṇo paripuṇṇakāyo;	105	
PA_anya-e12_07n:1059	Etā’vuso’yaṃ samaṇo imassa,	105	
PA_anya-e12_07n:1060	Karoma nā’mhe abhivādanādiṃ.	106	
PA_anya-e12_07n:1062	Ayaṃ visālanvayato sasūto,	106	
PA_anya-e12_07n:1063	Sambhāvanīyo bhuvi ketubhūto;	106	
PA_anya-e12_07n:1064	Paṭiggahetuṃ’rahatā’sanaṃ tu,	106	
PA_anya-e12_07n:1065	Tasmā’sanaṃ’yevi’ti paññapema.”	106	
PA_anya-e12_07n:1067	Ñatvā’tha bhagavā tesaṃ vitakkaṃ tikkhabuddhiyā;	106	
PA_anya-e12_07n:1068	Mettānilakadambehi mānaketuṃ padhaṃsayī.	106	
PA_anya-e12_07n:1070	Samatthā nahi saṇṭhātuṃ sakāya katikāya te;	107	
PA_anya-e12_07n:1071	Akaṃsu lokanāthassa vandanādīni dhīmato.	107	
PA_anya-e12_07n:1073	Buddhabhāvaṃ ajānantā munayo munirājino;	107	
PA_anya-e12_07n:1074	Āvuso vādato tassa kevalaṃ samudīrayuṃ.	107	
PA_anya-e12_07n:1076	Atha lokavidū lokanātho tesamu“dīratha;	107	
PA_anya-e12_07n:1077	Āvusovādato neva satthuno” samudīrayi.	107	
PA_anya-e12_07n:1079	“Bhikkhave arahaṃ sammā sambuddho’ti tathāgato”;	107	
PA_anya-e12_07n:1080	Buddhabhāvaṃ pakāsetvā attano tesamu’ttamo.	108	
PA_anya-e12_07n:1082	Nisinno tehi paññatte dassaneyyuttamāsane;	108	
PA_anya-e12_07n:1083	Brahmanādena te there sīlabhūsanabhūsite.	108	
PA_anya-e12_07n:1085	Āmantetvāna brahmānaṃ nekakoṭipurakkhato;	108	
PA_anya-e12_07n:1086	Dhammacakkaṃ pavattento desanāraṃsinā tadā.	108	
PA_anya-e12_07n:1088	Mohandhakārarāsimpi hantvā loke manoramaṃ;	108	
PA_anya-e12_07n:1089	Dhammālokaṃ padassetvā veneyyambujabuddhiyā.	108	
PA_anya-e12_07n:1091	Migakānanasaṅkhāto raṇabhūmitale iti;	109	
PA_anya-e12_07n:1092	Rājā mahānubhāvo’vadhammarājā visārado.	109	
PA_anya-e12_07n:1094	Desanāsiṃ samādāya dhībhujena manoramaṃ;	109	
PA_anya-e12_07n:1095	Veneyyajanabandhunaṃ mahānatthakaraṃ sadā.	109	
PA_anya-e12_07n:1097	Kilesārī padāḷetvā saddhammajayadundubhiṃ;	109	
PA_anya-e12_07n:1098	Paharitvāna saddhammajayaketuṃ sudujjayaṃ.	109	
PA_anya-e12_07n:1100	Ussāpetvāna saddhammajayatthuṇuttamaṃ subhaṃ;	110	
PA_anya-e12_07n:1101	Patiṭṭhāpiya lokekarājā hutvā sivaṅkaro.	110	
PA_anya-e12_07n:1103	Pamocetvāna janataṃ brahāsaṃsārabandhanā;	110	
PA_anya-e12_07n:1104	Nibbāṇanagaraṃ netukāmo lokahite rato.	110	
PA_anya-e12_07n:1106	Suvaṇṇācalakūṭaṃ’va jaṅgamaṃ cārudassanaṃ;	110	
PA_anya-e12_07n:1107	Patvo’ruvelagāmiṃ taṃ añjasaṃ’va surañjasaṃ.	110	
PA_anya-e12_07n:1109	Bhaddavaggiyabhūpālakumāre tiṃsamattake;	110	
PA_anya-e12_07n:1110	Maggattayāmatarasaṃ pāyenvā rasamu’ttamaṃ.	111	
PA_anya-e12_07n:1112	Pabbajjamu’ttamaṃ datvā lokassa’tthāya bhikkhavo;	111	
PA_anya-e12_07n:1113	Uyyojetvāna sambuddho cārikaṃ carathā’ti te.	111	
PA_anya-e12_07n:1115	Gantvo’ruvelaṃ jaṭilānama’nto-	111	
PA_anya-e12_07n:1116	Jaṭā ca chetvāna jaṭā bahiddhā;	111	
PA_anya-e12_07n:1117	Pāpetva aggañjasamu’ttamo te,	111	
PA_anya-e12_07n:1118	Purakkhato indu’va tārakābhi.	111	
PA_anya-e12_07n:1120	Purakkhato tehi anāsavehi,	112	
PA_anya-e12_07n:1121	Chabbaṇṇaraṃsābharanuttamehi;	112	
PA_anya-e12_07n:1122	Disaṅganāyo atisobhayanto,	112	
PA_anya-e12_07n:1123	Pakkhīnamakkhīni’pi pīṇayanto.	112	
PA_anya-e12_07n:1125	Dinnaṃ paṭiññaṃ samanussaranto,	112	
PA_anya-e12_07n:1126	Taṃ bimbisārassa mahāyasassa;	112	
PA_anya-e12_07n:1127	Mocetukāmo vararājavaṃsaṃ,	112	
PA_anya-e12_07n:1128	Dhajūpamānassa guṇālayassa.	112	
PA_anya-e12_07n:1130	Sikhaṇḍimaṇḍalāraddhanaccaṃ laṭṭhivanavhayaṃ;	113	
PA_anya-e12_07n:1131	Uyyānama’gamā nekatarusaṇḍābhimaṇḍitaṃ.	113	
PA_anya-e12_07n:1133	Bimbisāranarindo so’gatabhāvaṃ mahesino;	113	
PA_anya-e12_07n:1134	Suṇitvā pītipāmojjabhūsanena vibhūsito.	113	
PA_anya-e12_07n:1136	Tamu’yyānu’pagantvāna mahāmaccapurakkhato;	113	
PA_anya-e12_07n:1137	Satthupādāravindehi sobhayanto siroruhe.	113	
PA_anya-e12_07n:1139	Nisinno bimbisāraṃ taṃ saddhammaamatambunā;	113	
PA_anya-e12_07n:1140	Devindagīyamānaggavaṇṇo vaṇṇābhirājito.	114	
PA_anya-e12_07n:1142	Devadānavabhogindapūjito so mahāyaso;	114	
PA_anya-e12_07n:1143	Rammaṃ rājagahaṃ gantvā devindapurasannibhaṃ.	114	
PA_anya-e12_07n:1145	Narindagehaṃ ānīto narindena sarāsabho;	114	
PA_anya-e12_07n:1146	Bhojanassā’vasānamhi cālayanto mahāmahiṃ.	114	
PA_anya-e12_07n:1148	Patigaṇhiya samphullatarurājavirājitaṃ;	114	
PA_anya-e12_07n:1149	Rammaṃ veluvanārāmaṃ vilocana rasāyanaṃ.	114	
PA_anya-e12_07n:1151	Sitapulinasamūhacchannabhālaṅkatasmiṃ,	115	
PA_anya-e12_07n:1152	Surabhikusumagandhākiṇṇamandānilasmiṃ;	115	
PA_anya-e12_07n:1153	Vividhakamalamālālaṅkatambāsayasmiṃ,	115	
PA_anya-e12_07n:1154	Vipulavimalatasmiṃ valliyāmaṇḍapasmiṃ.	115	
PA_anya-e12_07n:1156	Suranaramahanīyo cārupādāravindo,	115	
PA_anya-e12_07n:1157	Vimalakamalanetto kundadantābhirāmo;	115	
PA_anya-e12_07n:1158	Guṇaratanasamuddo nāthanātho munindo,	115	
PA_anya-e12_07n:1159	Kaṇakakiraṇasobho somasommānano so.	115	
PA_anya-e12_07n:1161	Vimalapavarasīlakkhandhavārañca katvā,	116	
PA_anya-e12_07n:1162	Ruciravarasamādhīkuntamu“ssāpayitvā;	116	
PA_anya-e12_07n:1163	Tikhiṇatarasubhaggaṃ buddhañāṇorukaṇḍaṃ,	116	
PA_anya-e12_07n:1164	Viharati bhamayanto kāmama’ggā vihārā.	116	
PA_anya-e12_07n:1166	Tadā suddhodano rājā“putto sambodhimuttamaṃ;	116	
PA_anya-e12_07n:1167	Patvā pavattasaddhammacakko lokahitāya me.	116	
PA_anya-e12_07n:1169	Rājagahaṃ’ca nissāya ramme veluvane’dhunā;	116	
PA_anya-e12_07n:1170	Vasatī“ti suṇitvāna buddhabhūtaṃ sakatrajaṃ.	117	
PA_anya-e12_07n:1172	Daṭṭhukāmo navakkhattuṃ navāmacce mahesino;	117	
PA_anya-e12_07n:1173	Navayodhasahassehi saddhiṃ pesesi santikaṃ.	117	
PA_anya-e12_07n:1175	Gantvā te dhammarājassa sutvā’nopamadesanaṃ;	117	
PA_anya-e12_07n:1176	Uttamatthaṃ labhitvāna sāsanampi napesayuṃ.	117	
PA_anya-e12_07n:1178	Tesve’kampi apassanto kāludāyiṃ subhāratiṃ;	117	
PA_anya-e12_07n:1179	Āmantetvā mahāmaccaṃ pabbajjābhirataṃ sadā.	117	
PA_anya-e12_07n:1181	“Sugattaratanaṃ netvā mama nettarasāyanaṃ;	118	
PA_anya-e12_07n:1182	Yena kenacu’pāyena karohī”ti tama’bravī.	118	
PA_anya-e12_07n:1184	Atha yodhasahassena tampi pesesi so’pi ca;	118	
PA_anya-e12_07n:1185	Gantvā sapariso satthu sutvā sundaradesanaṃ.	118	
PA_anya-e12_07n:1187	Arahattañjasaṃ patvā pabbajitvā narāsabhaṃ;	118	
PA_anya-e12_07n:1188	Namassanto sa sambuddhaṃ paggayha sirasañjaliṃ.	118	
PA_anya-e12_07n:1190	“Vasantakālajjanītātirattavaṇṇābhirāmaṅkurapallavāni;	119	
PA_anya-e12_07n:1191	Sunīlavaṇṇujjalapattayuttā sākhāsahassāni manoramāni.	119	
PA_anya-e12_07n:1193	Visiṭṭhagandhākulaphāliphullanānāvicittāni mahīruhāni;	119	
PA_anya-e12_07n:1194	Sucittanānāmigapakkhisaṅghasaṅgīyamānuttamakānanāni.	119	
PA_anya-e12_07n:1196	Sunīlasātodakapūritāni sunādikādambakadambakāni;	119	
PA_anya-e12_07n:1197	Sugandhendīvarakallahārā ravindarattambujabhūsitāni.	119	
PA_anya-e12_07n:1199	Tīrantare jātadumesu pupphakiñjakkharājīhi virājitāni;	119	
PA_anya-e12_07n:1200	Muttātisetāmalasekatāni rammāni nekāni jalāsayāni.	120	
PA_anya-e12_07n:1202	Manuññaveḷuriyakañcukānivaguṇṭhitāni’ca susaddalehi;	120	
PA_anya-e12_07n:1203	Sunīlabhūtāni mahītalāni nabhāni mandānila saṅkulāni.	120	
PA_anya-e12_07n:1205	Anantabhogehi janehi phītaṃ,	120	
PA_anya-e12_07n:1206	Surājadhāniṃ kapiḷābhidhāniṃ;	120	
PA_anya-e12_07n:1207	Gantuṃ bhadante samayo”tiādiṃ,	120	
PA_anya-e12_07n:1208	Saṃvaṇṇi vaṇṇaṃ gamanañjasassa.	120	
PA_anya-e12_07n:1210	Suvaṇṇanaṃ taṃ sugato suṇitvā,	121	
PA_anya-e12_07n:1211	“Vaṇṇesi vaṇṇaṃ gamanassu’dāyi;	121	
PA_anya-e12_07n:1212	Kinnū“ti bhāsittha tato udāyi,	121	
PA_anya-e12_07n:1213	Kathesi’daṃ tassa sivaṅkarassa.	121	
PA_anya-e12_07n:1215	“Bhante pitā dassanami’cchate te,	121	
PA_anya-e12_07n:1216	Suddhodano rājavaro yasassī;	121	
PA_anya-e12_07n:1217	Tathāgato lokahitekanātho,	121	
PA_anya-e12_07n:1218	Karotu saññātakasaṅgahanti.”	121	
PA_anya-e12_07n:1220	Suṇitvā madhuraṃ tassa giraṃ lokahite rato;	122	
PA_anya-e12_07n:1221	“Sādhu’dāyi karissāmi ñātakānanti saṅgahaṃ.”	122	
PA_anya-e12_07n:1223	Jaṅgamo hemamerū’va rattakambalalaṅkato;	122	
PA_anya-e12_07n:1224	Vimalo puṇṇacando’va tārakāparivārito.	122	
PA_anya-e12_07n:1226	Saddhiṃ vīsasahassehi santacittehi tādihi;	122	
PA_anya-e12_07n:1227	Gacchanto sirisampanno añjase saṭṭhiyojane.	122	
PA_anya-e12_07n:1229	Dine dine vasitvāna yojane yojane jino;	122	
PA_anya-e12_07n:1230	Dvīhi māsehi sampatto buddho jātapuraṃ varaṃ.	123	
PA_anya-e12_07n:1232	Buddhaṃ visuddhakamalānanasobhamānaṃ,	123	
PA_anya-e12_07n:1233	Bālaṃsumālisatabhānusamānabhānuṃ;	123	
PA_anya-e12_07n:1234	Cakkaṅkitorucaraṇaṃ caraṇādhivāsaṃ,	123	
PA_anya-e12_07n:1235	Lokattayekasaraṇaṃ araṇaggakāyaṃ.	123	
PA_anya-e12_07n:1237	Sampuṇṇahemaghaṭatoraṇadhūmagandha,	123	
PA_anya-e12_07n:1238	Mālehi veṇupaṇavādihi dundubhīhi;	123	
PA_anya-e12_07n:1239	Cittehi chattadhajacāmaravījanīhi,	123	
PA_anya-e12_07n:1240	Suddhodanādivanipā abhipūjayiṃsū.	124	
PA_anya-e12_07n:1242	Susajjitaṃ puraṃ patvā munindo taṃ manoramaṃ;	124	
PA_anya-e12_07n:1243	Sugandhipupphakiñjakkhālaṅkatorutalākulaṃ.	124	
PA_anya-e12_07n:1245	Suphullajalajākiṇṇa acchodakajalālayaṃ;	124	
PA_anya-e12_07n:1246	Mayūramaṇḍalāraddha raṅgehi ca virājitaṃ.	124	
PA_anya-e12_07n:1248	Cārucaṅkamapāsāda latāmaṇḍapamaṇḍitaṃ;	124	
PA_anya-e12_07n:1249	Pāvekkhi pavaro rammaṃ nigrodhārāmamuttamaṃ.	124	
PA_anya-e12_07n:1251	“Amhākame’sasiddhattho putto natto’ti”ādinā;	125	
PA_anya-e12_07n:1252	Cintayitvāna sañjātamānasatthaddhasākiyā.	125	
PA_anya-e12_07n:1254	Dahare dahare rāja kumāre idama’bravuṃ;	125	
PA_anya-e12_07n:1255	“Tumhe vandatha siddhatthaṃ navandāma mayanti taṃ.”	125	
PA_anya-e12_07n:1257	Idaṃ vatvā nisīdiṃsu katvā te purato tato;	125	
PA_anya-e12_07n:1258	Adantadamako danto tilokekavilocano.	125	
PA_anya-e12_07n:1260	Tesaṃ ajjhāsayaṃ ñatvā “na maṃ vandanti ñātayo;	126	
PA_anya-e12_07n:1261	Handa vandāpayissāmi’dāni nesanti” tāvade.	126	
PA_anya-e12_07n:1263	Abhiññā pādakajjhānaṃ samāpajjitvā jhānato;	126	
PA_anya-e12_07n:1264	Vuṭṭhāya hemahaṃso’va hemavaṇṇo pabhaṅkaro.	126	
PA_anya-e12_07n:1266	Abbhuggantvā nabhaṃ sabbasattanettarasāyanaṃ;	126	
PA_anya-e12_07n:1267	Gaṇḍambarukkhamūlasmiṃ pāṭihāriyasannibhaṃ.	126	
PA_anya-e12_07n:1269	Asādhāraṇama’ññesaṃ pāṭihāriyamu’ttamaṃ;	126	
PA_anya-e12_07n:1270	Ramanīyatare tasmiṃ akāsi munipuṅgavo.	127	
PA_anya-e12_07n:1272	Disvā tama’bbhutaṃ rājā suddhodanonarāsabho;	127	
PA_anya-e12_07n:1273	Sañjātapītipāmojjo sakyavaṃsekanāyako.	127	
PA_anya-e12_07n:1275	Satthupādāravindehi sake cārusiroruhe;	127	
PA_anya-e12_07n:1276	Bhūsite’kāsi te sabbe sākiya’ akaruṃ tathā.	127	
PA_anya-e12_07n:1278	Dhīro pokkharavassassa avasāne manoramaṃ;	127	
PA_anya-e12_07n:1279	Dhammavassaṃ pavassetvā sattacittāvanuggataṃ.	127	
PA_anya-e12_07n:1281	Mahāmoharajaṃ hantvā sasaṅgho dutiye dine;	128	
PA_anya-e12_07n:1282	Pavekkhi sapadānena piṇḍāya puramu’ttamaṃ.	128	
PA_anya-e12_07n:1284	Tassa pādāravindāni’ravindāni anekadhā;	128	
PA_anya-e12_07n:1285	Uggantvā patigaṇhiṃsu akkantakkantaṭhānato.	128	
PA_anya-e12_07n:1287	Dehajotikadambehi gopuraṭṭālamandirā;	128	
PA_anya-e12_07n:1288	Piñjarattaṃ gatā tasmiṃ pākārappabhūti tadā.	128	
PA_anya-e12_07n:1290	Carantaṃ pavisitvāna piṇḍāya puravīthiyaṃ;	129	
PA_anya-e12_07n:1291	Lokālokakaraṃ vīraṃ santaṃ dantaṃ pabhaṅkaraṃ.	129	
PA_anya-e12_07n:1293	Pasādajanake ramme pāsāde sā yasodharā;	129	
PA_anya-e12_07n:1294	Sīhapañjarato disvā ṭhitā pemaparāyaṇā.	129	
PA_anya-e12_07n:1296	Bhūsane maṇiraṃsīhi bhāsuraṃ rāhulaṃ varaṃ;	129	
PA_anya-e12_07n:1297	Āmantetvā padassetvā “tuyhame’so pitā”ti taṃ.	129	
PA_anya-e12_07n:1299	Niketamu’pasaṅkamma suddhodanayasassino;	129	
PA_anya-e12_07n:1300	Vanditvā tama’nekāhi itthīhi parivāritā.	130	
PA_anya-e12_07n:1302	“Deva devindalīlāya putto te’dha pure pure;	130	
PA_anya-e12_07n:1303	Caritvā carate’dāni piṇḍāyā’ti ghare ghare”.	130	
PA_anya-e12_07n:1305	Pavedesi pavedetvā’gamā mandirama’ttano;	130	
PA_anya-e12_07n:1306	Ānandajalasandoha pūrito’rucilocanā.	130	
PA_anya-e12_07n:1308	Tato sesanarindānaṃ indo indova laṅkato;	130	
PA_anya-e12_07n:1309	Kampamāno pagantvāna vegena jinasantikaṃ.	130	
PA_anya-e12_07n:1311	“Sakyapuṅgava te ne’sa vaṃso mā cara mā cara;	131	
PA_anya-e12_07n:1312	Vaṃse putte’karājā’pi na piṇḍāya carī pure.”	131	
PA_anya-e12_07n:1314	Iti vutte narindena munindo guṇasekharo;	131	
PA_anya-e12_07n:1315	“Tuyhame’so mahārāja vaṃso mayhaṃ pana’nvayo.	131	
PA_anya-e12_07n:1317	Buddhavaṃso”ti sambuddhavaṃsaṃ tassa pakāsayī;	131	
PA_anya-e12_07n:1318	Atho tasmiṃ ṭhitoyeva desento dhammamu’ttariṃ.	131	
PA_anya-e12_07n:1320	“Uttiṭṭhe nappamajjeyya dhammami”ccādimu’ttamaṃ;	132	
PA_anya-e12_07n:1321	Gāthaṃ manoramaṃ vatvā sotūnaṃ sivamā’vahaṃ.	132	
PA_anya-e12_07n:1323	Dassanaggarasaṃ datvā santappetvā tamu’ttamo;	132	
PA_anya-e12_07n:1324	Tenā’bhiyācito tassa niketaṃ samupāgato.	132	
PA_anya-e12_07n:1326	Saddhiṃ visasahassehi tādīhi dipaduttamaṃ;	132	
PA_anya-e12_07n:1327	Madhurodanapānena santappetvā mahīpati.	132	
PA_anya-e12_07n:1329	Cuḷāmaṇīmarīcīhi piñjarañjalikehi taṃ;	132	
PA_anya-e12_07n:1330	Rājuhi saha vanditvā nisīdi jinasantike.	133	
PA_anya-e12_07n:1332	Tā’pi nekasatā gantvā sundarā rājasundarī;	133	
PA_anya-e12_07n:1333	Narindena anuññātā nisidiṃsu tahiṃ tadā.	133	
PA_anya-e12_07n:1335	Desetvā madhuraṃ dhammaṃ tilokatilako jino;	133	
PA_anya-e12_07n:1336	Ahampa’jja na gaccheyyaṃ save bimbāya mandiraṃ.	133	
PA_anya-e12_07n:1338	Dayāya hadayaṃ tassā phāleyyā’ti dayālayo;	133	
PA_anya-e12_07n:1339	Sāvakaggayugaṃ gayha mandiraṃ pitarā gato.	133	
PA_anya-e12_07n:1341	Nisīdi pavisitvāna buddho buddhāsane tahiṃ;	134	
PA_anya-e12_07n:1342	Chabbaṇṇaraṃsijālehi bhāsuranto’va bhānumā.	134	
PA_anya-e12_07n:1344	Manosilācuṇṇasamānadehamarīvijālehi virājamānā;	134	
PA_anya-e12_07n:1345	Pakampitā hemalatā’va bimbā bimbadharā satthu samīpa’māga.	134	
PA_anya-e12_07n:1347	Satthu pādesu samphassasītaluttamavārinā;	134	
PA_anya-e12_07n:1348	Nibbāpesi mahāsokapāvakaṃ hadayindhane.	134	
PA_anya-e12_07n:1350	Rājā satthu pavedesi bimbāyā’ti bahuṃ guṇaṃ;	135	
PA_anya-e12_07n:1351	Munindo’pi pakāsesi candakiṇṇarajātakaṃ.	135	
PA_anya-e12_07n:1353	Tadā nandakumārassa sampatte maṅgalattaye;	135	
PA_anya-e12_07n:1354	Vivāho abhiseko ca iti gehappavesanaṃ.	135	
PA_anya-e12_07n:1356	Maṅgalānaṃ pureyeva pabbājesi pabhaṅkaro;	135	
PA_anya-e12_07n:1357	Anicchantaṃ’va netvā taṃ ārāmaṃ rammamuttamaṃ.	135	
PA_anya-e12_07n:1359	Attānama’nugacchantaṃ dāyajjatthaṃ sakatrajaṃ;	135	
PA_anya-e12_07n:1360	Kumāraṃ rāhulaṃ cā’pi kumārābharaṇujjalaṃ.	136	
PA_anya-e12_07n:1362	“Sukhā’va chāyā te me”ti uggirantaṃ giraṃ piyaṃ;	136	
PA_anya-e12_07n:1363	“Dāyajjaṃ me dadāhī’ti dāyajjaṃ me dadāhi ca”.	136	
PA_anya-e12_07n:1365	Ārāmameva netvāna pabbājesi niruttaraṃ;	136	
PA_anya-e12_07n:1366	Saddhammaratanaṃ datvā dāyajjaṃ tassa dhīmato.	136	
PA_anya-e12_07n:1368	Nikkhamma tamhā sugataṃsumāli tahiṃ jantusaroruhāni;	136	
PA_anya-e12_07n:1369	Saddhammaraṃsīhi vikāsayanto upāgato rājagahaṃ punā’pi.	136	
PA_anya-e12_07n:1371	Kusumākula sundaratarupavane padumuppala bhāsurasaranikare;	137	
PA_anya-e12_07n:1372	Puthucaṅkamamaṇḍitasitasikate subhasītavane viharati sugato.	137	
PA_anya-e12_07n:1374	Tadā sudattavhayaseṭṭhiseṭṭho,	137	
PA_anya-e12_07n:1375	Bahūhi bhaṇḍaṃ sakaṭehi gayha;	137	
PA_anya-e12_07n:1376	Sāvatthito rājagahe manuññe,	137	
PA_anya-e12_07n:1377	Sahāyaseṭṭhissa gharū’pagantvā.	137	
PA_anya-e12_07n:1379	Tene’va vutto subhagena buddho,	137	
PA_anya-e12_07n:1380	Jāto’ti loke dipadānamindo;	138	
PA_anya-e12_07n:1381	Sañjātapītīhi udaggacitto,	138	
PA_anya-e12_07n:1382	Rattiṃ pabhātaṃ iti maññamāno.	138	
PA_anya-e12_07n:1384	Nikkhamma tamhā vigatandhakāre,	138	
PA_anya-e12_07n:1385	Devānubhāvena mahāpathamhi;	138	
PA_anya-e12_07n:1386	Gantvāna taṃ sītavanaṃ surammaṃ,	138	
PA_anya-e12_07n:1387	Sampuṇṇa candaṃ’va virājamānaṃ.	138	
PA_anya-e12_07n:1389	Taṃ dīparukkhaṃ viya pajjalantaṃ,	138	
PA_anya-e12_07n:1390	Vilocanānandakaraṃ mahesiṃ;	139	
PA_anya-e12_07n:1391	Disvāna tassu’ttamapādarāgaṃ,	139	
PA_anya-e12_07n:1392	Paṭiggahetvā sirasā sudhīmā.	139	
PA_anya-e12_07n:1394	Gambhīraṃ nipuṇaṃ dhammaṃ suṇitvā vimalaṃ varaṃ;	139	
PA_anya-e12_07n:1395	Sotāpattiphala’mpatvā sahassanaya maṇḍitaṃ.	139	
PA_anya-e12_07n:1397	Nimantetvāna sambuddhaṃ sasaṅghaṃ lokanāyakaṃ;	139	
PA_anya-e12_07n:1398	Vaṇṇagandharasūpetaṃ datvā dānaṃ sukhāvahaṃ.	139	
PA_anya-e12_07n:1400	Satthu āgamanatthāya sāvatthinagaraṃ varaṃ;	140	
PA_anya-e12_07n:1401	Paṭiññaṃ so gahetvāna gacchanto antarāpathe.	140	
PA_anya-e12_07n:1403	Yojane yojane vāru cittakammasamujjale;	140	
PA_anya-e12_07n:1404	Vihāre pavare datvā kārāpetvā bahuṃ dhanaṃ.	140	
PA_anya-e12_07n:1406	Sāvatthiṃ puna’rāgantvā pāsādasatamaṇḍitaṃ;	140	
PA_anya-e12_07n:1407	Toraṇaṅghikapākāragopurādivirājitaṃ.	140	
PA_anya-e12_07n:1409	Puraṃ apahasantaṃ’va devindassā’pi sabbadā;	140	
PA_anya-e12_07n:1410	Sabbasampattisampannaṃ naccagītādisobhitaṃ.	141	
PA_anya-e12_07n:1412	Kasmiṃ so vihareyyā’ti bhagavā lokanāyako;	141	
PA_anya-e12_07n:1413	Samantānuvilokento vihārārahabhūmikaṃ.	141	
PA_anya-e12_07n:1415	Jetarājakumārassa uyyānaṃ nandanopamaṃ;	141	
PA_anya-e12_07n:1416	Chāyūdakādisampannaṃ bhūmibhāgaṃ udikkhiya.	141	
PA_anya-e12_07n:1418	Hiraññakoṭisanthāravasene’va mahāyaso;	141	
PA_anya-e12_07n:1419	Kiṇitvā pavare tamhi narāmaramanohare.	141	
PA_anya-e12_07n:1421	Niccaṃ kiṅkiṇijālanādaruciraṃ siṅgīva siṅgākulaṃ,	142	
PA_anya-e12_07n:1422	Rammaṃnekamaṇīhi channachadanaṃ āmuttamuttāvaliṃ;	142	
PA_anya-e12_07n:1423	Nānārāgavitāna bhāsurataraṃ pupphādinā’laṅkata,	142	
PA_anya-e12_07n:1424	Citraṃ gandhakuṭiṃ varaṃ suvipulaṃ kāresi bhūsekharaṃ.	142	
PA_anya-e12_07n:1426	Jinatrajānampi visālamālayaṃ,	142	
PA_anya-e12_07n:1427	Vitānanānāsayanāsanujjalaṃ;	142	
PA_anya-e12_07n:1428	Sumaṇḍitaṃ maṇḍapavaṅkamādinā,	142	
PA_anya-e12_07n:1429	Vilumpamānaṃ manalocanaṃ sadā.	142	
PA_anya-e12_07n:1431	Athāpi saṇhāmalasetavālukaṃ,	143	
PA_anya-e12_07n:1432	Savedikācāruvisālamālakaṃ;	143	
PA_anya-e12_07n:1433	Jalāsayaṃ sāta’tisītalodakaṃ,	143	
PA_anya-e12_07n:1434	Sugandhisogandhikapaṅkajākulaṃ.	143	
PA_anya-e12_07n:1436	Suphullasālāsanasoganāga,	143	
PA_anya-e12_07n:1437	Punnāgapūgādivirājamānaṃ;	143	
PA_anya-e12_07n:1438	Manoramaṃ jetavanābhidhānaṃ,	143	
PA_anya-e12_07n:1439	Kārāpayī seṭṭhi vihāraseṭṭhaṃ.	143	
PA_anya-e12_07n:1441	Visālakelāsadharādharuttamā-	144	
PA_anya-e12_07n:1442	Bhirāmapākāraphanindagopito;	144	
PA_anya-e12_07n:1443	Janassa sabbābhimanatthasādhako,	144	
PA_anya-e12_07n:1444	Vihāracintāmaṇi so virājite.	144	
PA_anya-e12_07n:1446	Tato āgamanatthāya munindaṃ nāthapiṇḍiko;	144	
PA_anya-e12_07n:1447	Dūtaṃ pāhesi so satthā sutvā dūtassa sāsanaṃ.	144	
PA_anya-e12_07n:1449	Mahatā bhikkhusaṅghena tadā tamhā purakkhato;	144	
PA_anya-e12_07n:1450	Nikkhamitvā’nupubbena patto sāvatthimuttamaṃ.	145	
PA_anya-e12_07n:1452	Samujjalāni nekāni dhajānādāya sundarā;	145	
PA_anya-e12_07n:1453	Kumārā purato satthu nikkhamiṃsu surā yathā.	145	
PA_anya-e12_07n:1455	Nikkhamiṃsu tato tesaṃ pacchato taruṇaṅganā;	145	
PA_anya-e12_07n:1456	Cārupuṇṇaghaṭādāya devakaññā yathā tathā.	145	
PA_anya-e12_07n:1458	Puṇṇapātiṃ gahetvāna seṭṭhino bhariyā tathā;	145	
PA_anya-e12_07n:1459	Saddhiṃ nekasatitthihi nekālaṅkāralaṅkatā.	145	
PA_anya-e12_07n:1461	Mahāseṭṭhi mahāseṭṭhisatehi saha nāyakaṃ;	146	
PA_anya-e12_07n:1462	Abbhuggañchi mahāvīraṃ pūjito tehi nekadhā.	146	
PA_anya-e12_07n:1464	Chabbaṇṇaraṃsīhi manoramehi,	146	
PA_anya-e12_07n:1465	Puraṃ varaṃ piñjaravaṇṇabhāvaṃ;	146	
PA_anya-e12_07n:1466	Nento munindo sugato sugatto,	146	
PA_anya-e12_07n:1467	Upāvisī jetavanaṃ vihāraṃ.	146	
PA_anya-e12_07n:1469	Cātuddisassa saṅghassa sambuddhapamukhassa’haṃ;	146	
PA_anya-e12_07n:1470	Imaṃ dammi vihāranti satthu cārukarambuje.	147	
PA_anya-e12_07n:1472	Sugandhavāsitaṃ vāriṃ hemabhiṅkārato varaṃ;	147	
PA_anya-e12_07n:1473	Ākiritvā adā rammaṃ vihāraṃ cārudassanaṃ.	147	
PA_anya-e12_07n:1475	Surammaṃ vihāraṃ paṭiggayaha seṭṭhaṃ,	147	
PA_anya-e12_07n:1476	Anagghe vicittāsanasmiṃ nisinno;	147	
PA_anya-e12_07n:1477	Janindānamindo tilokekanetto,	147	
PA_anya-e12_07n:1478	Tilokappasādāvahaṃ taṃ manuññaṃ.	147	
PA_anya-e12_07n:1480	Udārānisaṃsaṃ vihārappadāne,	148	
PA_anya-e12_07n:1481	Anāthappadānena nāthassa tassa;	148	
PA_anya-e12_07n:1482	Sudattābhidhānassa seṭṭhissa satthā,	148	
PA_anya-e12_07n:1483	Yasassī hitesī mahesī adesī.	148	
PA_anya-e12_07n:1485	Udārānisaṃsaṃ vihārappadāne,	148	
PA_anya-e12_07n:1486	Kathetuṃ samattho vinā bhūripaññaṃ;	148	
PA_anya-e12_07n:1487	Tilokekanāthaṃ naro kosi yutto,	148	
PA_anya-e12_07n:1488	Mukhānaṃ sahassehi nekehi cā’pi.	148	
PA_anya-e12_07n:1490	Iti vipulayaso so tassa dhammaṃ kathetvā,	149	
PA_anya-e12_07n:1491	Api sakalajanānaṃ mānase tosayanto;	149	
PA_anya-e12_07n:1492	Paramamadhuranādaṃ dhammabheriṃ mahantaṃ,	149	
PA_anya-e12_07n:1493	Viharati paharanto tattha tatthūpagantvā.	149	
PA_anya-e12_07n:1495	Evaṃ tilokahitadena mahādayena,	149	
PA_anya-e12_07n:1496	Lokuttamena paribhuttapadesapantiṃ;	149	
PA_anya-e12_07n:1497	Niccaṃsurāsuramahoragarakkhasādi,	149	
PA_anya-e12_07n:1498	Sampūjitaṃ ahami’dāni nidassasissaṃ.	149	
PA_anya-e12_07n:1500	Saddhammaraṃsinikarehi jinaṃsumāli,	150	
PA_anya-e12_07n:1501	Veneyyapaṅkajavanāni vikāsayanto;	150	
PA_anya-e12_07n:1502	Vāsaṃ akāsi pavaro paṭhamamhi vasse,	150	
PA_anya-e12_07n:1503	Bārāṇasimhi nagare migakānanamhi.	150	
PA_anya-e12_07n:1505	Nānāppakāraratanāpaṇapantivīthi,	150	
PA_anya-e12_07n:1506	Ramme pure pavararājagahābhidhāne;	150	
PA_anya-e12_07n:1507	Vāsaṃ akāsi dutiye tatiye catutthe,	150	
PA_anya-e12_07n:1508	Vassepi kantataraveluvaneva nātho.	150	
PA_anya-e12_07n:1510	Bhūpālamoḷimaṇiraṃsivirājamānaṃ,	151	
PA_anya-e12_07n:1511	Vesālināmaviditaṃ nagaraṃ surammaṃ;	151	
PA_anya-e12_07n:1512	Nissāya sakyamunikesari pañcamamhī,	151	
PA_anya-e12_07n:1513	Vassamhi vāsamakarittha mahāvanasmiṃ.	151	
PA_anya-e12_07n:1515	Phullātinīlavimaluppalacārunetto,	151	
PA_anya-e12_07n:1516	Siṃgīsamānatanujotihi jotamāno;	151	
PA_anya-e12_07n:1517	Buddho anantaguṇasannidhi chaṭṭhavasse,	151	
PA_anya-e12_07n:1518	Vāsaṃ akā vipulamaṅkula pabbatasmiṃ.	151	
PA_anya-e12_07n:1520	Gambhīraduddasataraṃ madhuraṃ marūnaṃ,	152	
PA_anya-e12_07n:1521	Desetva dhammamatulo sirisannivāso;	152	
PA_anya-e12_07n:1522	Devindasītalavisālasilāsanasmiṃ,	152	
PA_anya-e12_07n:1523	Vassamhi vāsama’karī muni sattamamhi.	152	
PA_anya-e12_07n:1525	Phullāravindacaraṇo caraṇādhivāso,	152	
PA_anya-e12_07n:1526	So suṃsumāragirināmadharādharamhi;	152	
PA_anya-e12_07n:1527	Vāsaṃ akā paramamāraji aṭṭhamasmiṃ,	152	
PA_anya-e12_07n:1528	Vassamhi kantarabhesakalāvanamhi.	152	
PA_anya-e12_07n:1530	Nānāmatātibahutitthiyasappadappaṃ,	153	
PA_anya-e12_07n:1531	Hantvā tilokatilako navamamhi vasse;	153	
PA_anya-e12_07n:1532	Vāsaṃ akāsi rucire atidassanīye,	153	
PA_anya-e12_07n:1533	Kosambisimbalivane jinapakkhirājā.	153	
PA_anya-e12_07n:1535	Tesaṃ mahantakalahaṃ samituṃ yatīnaṃ,	153	
PA_anya-e12_07n:1536	Nissāya vāraṇavaraṃ dasamamhi vasse;	153	
PA_anya-e12_07n:1537	Pupphābhikiṇṇavipulāmalakānanasmiṃ,	153	
PA_anya-e12_07n:1538	Vāsaṃ akā munivaro varapāraleyyo.	153	
PA_anya-e12_07n:1540	Dhammāmatena janataṃ ajarāmarattaṃ,	154	
PA_anya-e12_07n:1541	Nento vilocanamanoharasuddhadanto;	154	
PA_anya-e12_07n:1542	Nālābhidhānadijagāmavare munindo,	154	
PA_anya-e12_07n:1543	Vāsaṃ akā amitabuddhi dasekavasse.	154	
PA_anya-e12_07n:1545	Verañja cārudijagāmasamīpabhūte,	154	
PA_anya-e12_07n:1546	Ārāmake surabhipupphaphalābhirāme;	154	
PA_anya-e12_07n:1547	Sabbaññu sakyamuni bārasamamhi vasse,	154	
PA_anya-e12_07n:1548	Vāsaṃ akāsi pucimandadumindamūle.	154	
PA_anya-e12_07n:1550	Phullāravindavadano racicārusobho,	155	
PA_anya-e12_07n:1551	Lokassa atthacariyāya dayādhivāso;	155	
PA_anya-e12_07n:1552	Vāsaṃ akā ruciracāliyapabbatasmiṃ,	155	
PA_anya-e12_07n:1553	Vīro tilokagaru terasamamhi vasse.	155	
PA_anya-e12_07n:1555	Bandhūkapupphasamapādakarābhirāmo,	155	
PA_anya-e12_07n:1556	Dhammissaro pavarajetavane suramme;	155	
PA_anya-e12_07n:1557	Dhīro mahiddhi muni cuddasamamhi vasse,	155	
PA_anya-e12_07n:1558	Vāsaṃ akā sakalasattahitesu yutto.	155	
PA_anya-e12_07n:1560	Veneyyabandhuvanarāgagaje vihantvā,	156	
PA_anya-e12_07n:1561	Vassamhi pañcadasame munisīharājā;	156	
PA_anya-e12_07n:1562	Vāsaṃ akā kapilavatthudharādharoru,	156	
PA_anya-e12_07n:1563	Nigrodharāmaramaṇīyamaṇigguhāyaṃ.	156	
PA_anya-e12_07n:1565	Yakkhampi kakkhalataraṃ suvinītabhāvaṃ,	156	
PA_anya-e12_07n:1566	Netvā pure varatamālavakābhidhāne;	156	
PA_anya-e12_07n:1567	Vasmamhi vāsamakarī dasachaṭṭhamamhi,	156	
PA_anya-e12_07n:1568	Nento janaṃ bahutarampi ca santimaggaṃ.	156	
PA_anya-e12_07n:1570	Pākāragopuraniketanatoraṇādi,	157	
PA_anya-e12_07n:1571	Nettābhirāmavararājagahe mahesi;	157	
PA_anya-e12_07n:1572	Vāsaṃ akānadhivaro dasasattamamhi,	157	
PA_anya-e12_07n:1573	Vassamhi patthayaso bhuvanattayasmiṃ.	157	
PA_anya-e12_07n:1575	Dhammosadhena madhurena sukhāvahena,	157	
PA_anya-e12_07n:1576	Lokassa ghoratararāgarajaṃ vihantvā;	157	
PA_anya-e12_07n:1577	Vassamhi vāsamakarī dasaaṭṭhamasmiṃ,	157	
PA_anya-e12_07n:1578	Aṅgīraso pavaracāliyapabbatasmiṃ.	157	
PA_anya-e12_07n:1580	Venayyabandhujanamoharipuṃ uḷāraṃ,	158	
PA_anya-e12_07n:1581	Hantvāna dhammaasinā varadhammarājā;	158	
PA_anya-e12_07n:1582	Ekūnavīsatimake puna tattha vasse,	158	
PA_anya-e12_07n:1583	Vāsaṃ akā madhurabhārati lokanātho.	158	
PA_anya-e12_07n:1585	Suddhāsayo pavararājagahe vicitte,	158	
PA_anya-e12_07n:1586	Vāsaṃ akāsi samavīsatimamhi vasse;	158	
PA_anya-e12_07n:1587	Lokassa atthacaraṇe subhakapparukkho,	158	
PA_anya-e12_07n:1588	Cintāmaṇippavarabhaddaghaṭo munindo.	158	
PA_anya-e12_07n:1590	Evaṃ tilokamahito anibaddhavāsaṃ,	159	
PA_anya-e12_07n:1591	Katvā carampaṭhamabodhiyudārapañño;	159	
PA_anya-e12_07n:1592	Chabbaṇṇaraṃsisamupetavicittadeho,	159	
PA_anya-e12_07n:1593	Lokekabandhu bhagavā avasesakāle.	159	
PA_anya-e12_07n:1595	Sāvatthiyaṃ pavarajetavane ca ramme,	159	
PA_anya-e12_07n:1596	Dibbālaye ca samalaṅkatapubbarāme;	159	
PA_anya-e12_07n:1597	Vāsaṃ akāsi muni vīsatipañcavasse,	159	
PA_anya-e12_07n:1598	Lokābhivuddhinirato sukhasannivāso.	159	
PA_anya-e12_07n:1600	Iti amitadayo yo pañcatāḷīsavasse,	160	
PA_anya-e12_07n:1601	Manujamanavanasmiṃ jātarāgaggirāsiṃ;	160	
PA_anya-e12_07n:1602	Paramamadhuradhammambuhi nibbāpayanto,	160	
PA_anya-e12_07n:1603	Avasi samunimegho lokasantiṃ karotu!	160	
PA_anya-e12_07n:1605	Paññāvaraṅganā mayhaṃ sañjātā manamandire;	160	
PA_anya-e12_07n:1606	Tosayantī sabbajanaṃ vuddhiṃ gacchatu sabbadā.	160	
PA_anya-e12_07n:1608	Citaṃ yaṃ racayantena jinassa caritaṃ mayā;	160	
PA_anya-e12_07n:1609	Puññaṃ tassānubhāvena sampatto tusitālayaṃ.	160	
PA_anya-e12_07n:1611	Metteyyalokanāthassa suṇanto dhammadesanaṃ;	161	
PA_anya-e12_07n:1612	Tena saddhiṃ ciraṃ kālaṃ vindanto mahatiṃ siriṃ.	161	
PA_anya-e12_07n:1614	Buddhe jāte mahāsattoramme ketumanīpure;	161	
PA_anya-e12_07n:1615	Rājavaṃse janītvāna tihetupaṭisandhiko.	161	
PA_anya-e12_07n:1617	Civaraṃ piṇḍapātañca anagghaṃ vipulaṃ varaṃ;	161	
PA_anya-e12_07n:1618	Senāsanañca bhesajjaṃ datvā tassa mahesino.	161	
PA_anya-e12_07n:1620	Sāsane pabbajitvāna jotento tamanuttaraṃ;	162	
PA_anya-e12_07n:1621	Iddhimā satimā sammā dhārento piṭakattayaṃ.	162	
PA_anya-e12_07n:1623	Vyākato tena buddho yaṃ hessatīti anāgate;	162	
PA_anya-e12_07n:1624	Uppannuppannabuddhānaṃ dānaṃ datvā sukhāvahaṃ.	162	
PA_anya-e12_07n:1626	Saṃsāre saṃsaranto hi kapparukkho ca pāṇinaṃ;	162	
PA_anya-e12_07n:1627	Icchiticchitamannādiṃ dadanto madhuraṃ caraṃ.	162	
PA_anya-e12_07n:1629	Maṃsalohitanettādiṃ dadaṃ cittasamāhito;	162	
PA_anya-e12_07n:1630	Sīlanekkhammapaññādiṃ pūrento sabbapāramiṃ.	163	
PA_anya-e12_07n:1632	Pāramisikharaṃ patvā buddho hutvā anuttaro;	163	
PA_anya-e12_07n:1633	Desetvā madhuraṃ dhammaṃ jantūnaṃ sivamāvahaṃ.	163	
PA_anya-e12_07n:1635	Sabbaṃ sadevakaṃ lokaṃ brahāsaṃsārabandhanā;	163	
PA_anya-e12_07n:1636	Mocayitvā varaṃ khemaṃ pāpuṇyeṃ sivaṃ puraṃ.	163	
PA_anya-e12_07n:1638	Laṅkālaṅkāra bhūtena bhūpālanvayaketunā;	163	
PA_anya-e12_07n:1639	Vijayabāhunā raññā sakanāmena kārite.	163	
PA_anya-e12_07n:1641	Satoyāsayapākāra gopurādivirājite;	164	
PA_anya-e12_07n:1642	Pariveṇavare ramme vasatā santavuttinā.	164	
PA_anya-e12_07n:1644	Medhaṅkarābhidhānena dayāvāsena dhīmatā;	164	
PA_anya-e12_07n:1645	Therena racitaṃ etaṃ sabbha saṃsevitaṃ sadā.	164	
PA_anya-e12_07n:1647	Bhave bhave’dha gāthānaṃ tesattati catussataṃ;	164	
PA_anya-e12_07n:1648	Ganthato pañcapaññāsā-dhikaṃ pañcasataṃ iti.	164	
