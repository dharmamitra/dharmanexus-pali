segmentnr	original	folio	analyzed
PA_mnd_13:0.1	Mahāniddesa	0	
PA_mnd_13:0.2	Aṭṭhakavagga	0	
PA_mnd_13:0.3	13. Mahābyūhasuttaniddesa	0	
PA_mnd_13:1.1	Atha mahābyūhasuttaniddesaṁ vakkhati—	1	
PA_mnd_13:2.1	Ye kecime diṭṭhiparibbasānā,	2	
PA_mnd_13:2.2	Idameva saccanti ca vādayanti;	2	
PA_mnd_13:2.3	Sabbeva te nindamanvānayanti,	2	
PA_mnd_13:2.4	Atho pasaṁsampi labhanti tattha.	2	
PA_mnd_13:3.1	Ye kecime diṭṭhiparibbasānāti.	3	
PA_mnd_13:3.2	Ye kecīti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—	3	
PA_mnd_13:3.3	ye kecīti.	3	
PA_mnd_13:3.4	Diṭṭhiparibbasānāti.	3	
PA_mnd_13:3.5	Santeke samaṇabrāhmaṇā diṭṭhigatikā;	3	
PA_mnd_13:3.6	te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā vasanti saṁvasanti āvasanti parivasanti.	3	
PA_mnd_13:3.7	Yathā agārikā vā gharesu vasanti, sāpattikā vā āpattīsu vasanti, sakilesā vā kilesesu vasanti;	3	
PA_mnd_13:3.8	evamevaṁ santeke …pe…	3	
PA_mnd_13:3.9	parivasantīti—	3	
PA_mnd_13:3.10	ye kecime diṭṭhiparibbasānā.	3	
PA_mnd_13:4.1	Idameva saccanti ca vādayantīti.	4	
PA_mnd_13:4.2	“Sassato loko, idameva saccaṁ moghamaññan”ti vadanti kathenti bhaṇanti dīpayanti voharanti.	4	
PA_mnd_13:4.3	“Asassato loko …pe…	4	
PA_mnd_13:4.4	neva hoti na na hoti tathāgato paraṁ maraṇā, idameva saccaṁ moghamaññan”ti vadanti kathenti bhaṇanti dīpayanti voharantīti—	4	
PA_mnd_13:4.5	idameva saccanti ca vādayanti.	4	
PA_mnd_13:5.1	Sabbeva te nindamanvānayantīti.	5	
PA_mnd_13:5.2	Sabbeva te samaṇabrāhmaṇā nindameva anventi, garahameva anventi, akittimeva anventi;	5	
PA_mnd_13:5.3	sabbe ninditāyeva honti, garahitāyeva honti, akittitāyeva hontīti—	5	
PA_mnd_13:5.4	sabbeva te nindamanvānayanti.	5	
PA_mnd_13:6.1	Atho pasaṁsampi labhanti tatthāti.	6	
PA_mnd_13:6.2	Tattha sakāya diṭṭhiyā sakāya khantiyā sakāya ruciyā sakāya laddhiyā pasaṁsaṁ thomanaṁ kittiṁ vaṇṇahārikaṁ labhanti paṭilabhanti upagacchanti vindantīti—	6	
PA_mnd_13:6.3	atho pasaṁsampi labhanti tattha.	6	
PA_mnd_13:7.1	Tenāha so nimmito—	7	
PA_mnd_13:8.1	“Ye kecime diṭṭhiparibbasānā,	8	
PA_mnd_13:8.2	Idameva saccanti ca vādayanti;	8	
PA_mnd_13:8.3	Sabbeva te nindamanvānayanti,	8	
PA_mnd_13:8.4	Atho pasaṁsampi labhanti tatthā”ti.	8	
PA_mnd_13:9.1	Appañhi etaṁ na alaṁ samāya,	9	
PA_mnd_13:9.2	Duve vivādassa phalāni brūmi;	9	
PA_mnd_13:9.3	Etampi disvā na vivādayetha,	9	
PA_mnd_13:9.4	Khemābhipassaṁ avivādabhūmiṁ.	9	
PA_mnd_13:10.1	Appañhi etaṁ na alaṁ samāyāti.	10	
PA_mnd_13:10.2	Appañhi etanti appakaṁ etaṁ, omakaṁ etaṁ, thokakaṁ etaṁ, lāmakaṁ etaṁ, chatukkaṁ etaṁ, parittakaṁ etanti—	10	
PA_mnd_13:10.3	appañhi etaṁ.	10	
PA_mnd_13:10.4_0	Na alaṁ samāyāti nālaṁ rāgassa samāya, dosassa samāya, mohassa samāya, kodhassa …	10	
PA_mnd_13:10.4_1	upanāhassa … makkhassa … paḷāsassa … issāya … macchariyassa … māyāya … sāṭheyyassa	10	
PA_mnd_13:10.4_2	… thambhassa … sārambhassa … mānassa … atimānassa … madassa … pamādassa … sabbakilesānaṁ	10	
PA_mnd_13:10.4_3	… sabbaduccaritānaṁ … sabbadarathānaṁ … sabbapariḷāhānaṁ … sabbasantāpānaṁ … sabbākusalābhisaṅkhārānaṁ	10	
PA_mnd_13:10.4_4	samāya upasamāya vūpasamāya nibbānāya paṭinissaggāya paṭipassaddhiyāti—	10	
PA_mnd_13:10.5	appañhi etaṁ na alaṁ samāya.	10	
PA_mnd_13:11.1	Duve vivādassa phalāni brūmīti.	11	
PA_mnd_13:11.2	Diṭṭhikalahassa diṭṭhibhaṇḍanassa diṭṭhiviggahassa diṭṭhivivādassa diṭṭhimedhagassa dve phalāni honti—	11	
PA_mnd_13:11.3_0	jayaparājayo hoti, lābhālābho hoti, yasāyaso hoti, nindāpasaṁso hoti, sukhadukkhaṁ	11	
PA_mnd_13:11.3_1	hoti, somanassadomanassaṁ hoti, iṭṭhāniṭṭhaṁ hoti, anunayapaṭighaṁ hoti, ugghātinigghāti	11	
PA_mnd_13:11.3_2	hoti, anurodhavirodho hoti.	11	
PA_mnd_13:11.4_0	Atha vā taṁ kammaṁ nirayasaṁvattanikaṁ, tiracchānayonisaṁvattanikaṁ, pettivisayasaṁvattanikanti	11	
PA_mnd_13:11.4_1	brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—	11	
PA_mnd_13:11.5	duve vivādassa phalāni brūmi.	11	
PA_mnd_13:12.1	Etampi disvā na vivādayethāti.	12	
PA_mnd_13:12.2	Etampi disvāti etaṁ ādīnavaṁ disvā passitvā tulayitvā tīrayitvā vibhāvayitvā vibhūtaṁ katvā diṭṭhikalahesu diṭṭhibhaṇḍanesu diṭṭhiviggahesu diṭṭhivivādesu diṭṭhimedhagesūti—	12	
PA_mnd_13:12.3	etampi disvā.	12	
PA_mnd_13:12.4_0	Na vivādayethāti na kalahaṁ kareyya, na bhaṇḍanaṁ kareyya, na viggahaṁ kareyya, na	12	
PA_mnd_13:12.4_1	vivādaṁ kareyya, na medhagaṁ kareyya, kalahaṁ bhaṇḍanaṁ viggahaṁ vivādaṁ medhagaṁ	12	
PA_mnd_13:12.4_2	pajaheyya vinodeyya byantiṁ kareyya anabhāvaṁ gameyya, kalahā bhaṇḍanā viggahā vivādā	12	
PA_mnd_13:12.4_3	medhagā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—	12	
PA_mnd_13:12.5	etampi disvā na vivādayetha.	12	
PA_mnd_13:13.1	Khemābhipassaṁ avivādabhūminti.	13	
PA_mnd_13:13.2	Avivādabhūmiṁ vuccati amataṁ nibbānaṁ.	13	
PA_mnd_13:13.3	Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.	13	
PA_mnd_13:13.4	Etaṁ avivādabhūmiṁ khemato tāṇato leṇato saraṇato abhayato accutato amatato nibbānato passanto dakkhanto olokento nijjhāyanto upaparikkhantoti—	13	
PA_mnd_13:13.5	khemābhipassaṁ avivādabhūmiṁ.	13	
PA_mnd_13:14.1	Tenāha bhagavā—	14	
PA_mnd_13:15.1	“Appañhi etaṁ na alaṁ samāya,	15	
PA_mnd_13:15.2	Duve vivādassa phalāni brūmi;	15	
PA_mnd_13:15.3	Etampi disvā na vivādayetha,	15	
PA_mnd_13:15.4	Khemābhipassaṁ avivādabhūmin”ti.	15	
PA_mnd_13:16.1	Yā kācimā sammutiyo puthujjā,	16	
PA_mnd_13:16.2	Sabbāva etā na upeti vidvā;	16	
PA_mnd_13:16.3	Anūpayo so upayaṁ kimeyya,	16	
PA_mnd_13:16.4	Diṭṭhe sute khantimakubbamāno.	16	
PA_mnd_13:17.1	Yā kācimā sammutiyo puthujjāti.	17	
PA_mnd_13:17.2	Yā kācīti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—	17	
PA_mnd_13:17.3	yā kācīti.	17	
PA_mnd_13:17.4	Sammutiyoti.	17	
PA_mnd_13:17.5	Sammutiyo vuccanti dvāsaṭṭhi diṭṭhigatāni diṭṭhisammutiyo.	17	
PA_mnd_13:17.6	Puthujjāti puthujjanehi janitā sammutiyoti puthujjā, puthu nānājanehi janitā vā sammutiyoti puthujjāti—	17	
PA_mnd_13:17.7	yā kācimā sammutiyo puthujjā.	17	
PA_mnd_13:18.1	Sabbāva etā na upeti vidvāti.	18	
PA_mnd_13:18.2	Vidvā vijjāgato ñāṇī vibhāvī medhāvī.	18	
PA_mnd_13:18.3	Sabbāva etā diṭṭhisammutiyo neti na upeti na upagacchati na gaṇhāti na parāmasati nābhinivisatīti—	18	
PA_mnd_13:18.4	sabbāva etā na upeti vidvā.	18	
PA_mnd_13:19.1	Anūpayo so upayaṁ kimeyyāti.	19	
PA_mnd_13:19.2	Upayoti dve upayā—	19	
PA_mnd_13:19.3	taṇhūpayo ca diṭṭhūpayo ca …pe…	19	
PA_mnd_13:19.4	ayaṁ taṇhūpayo …pe…	19	
PA_mnd_13:19.5	ayaṁ diṭṭhūpayo.	19	
PA_mnd_13:19.6	Tassa taṇhūpayo pahīno, diṭṭhūpayo paṭinissaṭṭho;	19	
PA_mnd_13:19.7	taṇhūpayassa pahīnattā, diṭṭhūpayassa paṭinissaṭṭhattā anūpayo puggalo kiṁ rūpaṁ upeyya upagaccheyya gaṇheyya parāmaseyya abhiniveseyya attā meti.	19	
PA_mnd_13:19.8	Kiṁ vedanaṁ …	19	
PA_mnd_13:19.9	kiṁ saññaṁ …	19	
PA_mnd_13:19.10	kiṁ saṅkhāre …	19	
PA_mnd_13:19.11	kiṁ viññāṇaṁ …	19	
PA_mnd_13:19.12	kiṁ gatiṁ …	19	
PA_mnd_13:19.13	kiṁ upapattiṁ …	19	
PA_mnd_13:19.14	kiṁ paṭisandhiṁ …	19	
PA_mnd_13:19.15	kiṁ bhavaṁ …	19	
PA_mnd_13:19.16	kiṁ saṁsāraṁ …	19	
PA_mnd_13:19.17	kiṁ vaṭṭaṁ upeyya upagaccheyya gaṇheyya parāmaseyya abhiniveseyyāti—	19	
PA_mnd_13:19.18	anūpayo so upayaṁ kimeyya.	19	
PA_mnd_13:20.1	Diṭṭhe sute khantimakubbamānoti.	20	
PA_mnd_13:20.2_0	Diṭṭhe vā diṭṭhasuddhiyā vā sute vā sutasuddhiyā vā mute vā mutasuddhiyā vā khantiṁ	20	
PA_mnd_13:20.2_1	akubbamāno chandaṁ akubbamāno pemaṁ akubbamāno rāgaṁ akubbamāno ajanayamāno asañjanayamāno	20	
PA_mnd_13:20.2_2	anibbattayamāno anabhinibbattayamānoti—	20	
PA_mnd_13:20.3	diṭṭhe sute khantimakubbamāno.	20	
PA_mnd_13:21.1	Tenāha bhagavā—	21	
PA_mnd_13:22.1	“Yā kācimā sammutiyo puthujjā,	22	
PA_mnd_13:22.2	Sabbāva etā na upeti vidvā;	22	
PA_mnd_13:22.3	Anūpayo so upayaṁ kimeyya,	22	
PA_mnd_13:22.4	Diṭṭhe sute khantimakubbamāno”ti.	22	
PA_mnd_13:23.1	Sīluttamā saññamenāhu suddhiṁ,	23	
PA_mnd_13:23.2	Vataṁ samādāya upaṭṭhitāse;	23	
PA_mnd_13:23.3	Idheva sikkhema athassa suddhiṁ,	23	
PA_mnd_13:23.4	Bhavūpanītā kusalāvadānā.	23	
PA_mnd_13:24.1	Sīluttamā saññamenāhu suddhinti.	24	
PA_mnd_13:24.2	Santeke samaṇabrāhmaṇā sīluttamavādā;	24	
PA_mnd_13:24.3	te sīlamattena saññamamattena saṁvaramattena avītikkamamattena suddhiṁ visuddhiṁ parivisuddhiṁ, muttiṁ vimuttiṁ parivimuttiṁ āhaṁsu vadanti kathenti bhaṇanti dīpayanti voharanti.	24	
PA_mnd_13:25.1	Samaṇamuṇḍikāputto evamāha—	25	
PA_mnd_13:25.2	“catūhi kho ahaṁ, gahapati, dhammehi samannāgataṁ purisapuggalaṁ paññapemi sampannakusalaṁ paramakusalaṁ uttamapattipattaṁ samaṇaṁ ayojjhaṁ.	25	
PA_mnd_13:25.3	Katamehi catūhi?	25	
PA_mnd_13:25.4	Idha, gahapati, na kāyena pāpakammaṁ karoti, na pāpikaṁ vācaṁ bhāsati, na pāpakaṁ saṅkappaṁ saṅkappeti, na pāpakaṁ ājīvaṁ ājīvati.	25	
PA_mnd_13:25.5	Imehi kho ahaṁ, gahapati, catūhi dhammehi samannāgataṁ purisapuggalaṁ paññapemi sampannakusalaṁ paramakusalaṁ uttamapattipattaṁ samaṇaṁ ayojjhaṁ;	25	
PA_mnd_13:25.6	evamevaṁ santeke samaṇabrāhmaṇā sīluttamavādā;	25	
PA_mnd_13:25.7	te sīlamattena saññamamattena saṁvaramattena avītikkamamattena suddhiṁ visuddhiṁ parisuddhiṁ, muttiṁ vimuttiṁ parimuttiṁ āhaṁsu vadanti kathenti bhaṇanti dīpayanti voharantī”ti—	25	
PA_mnd_13:25.8	sīluttamā saññamenāhu suddhiṁ.	25	
PA_mnd_13:26.1	Vataṁ samādāya upaṭṭhitāseti.	26	
PA_mnd_13:26.2_0	Vatanti hatthivataṁ vā assavataṁ vā govataṁ vā kukkuravataṁ vā kākavataṁ vā vāsudevavataṁ	26	
PA_mnd_13:26.2_1	vā baladevavataṁ vā puṇṇabhaddavataṁ vā maṇibhaddavataṁ vā aggivataṁ vā nāgavataṁ	26	
PA_mnd_13:26.2_2	vā supaṇṇavataṁ vā yakkhavataṁ vā asuravataṁ vā gandhabbavataṁ vā mahārājavataṁ vā	26	
PA_mnd_13:26.2_3	candavataṁ vā sūriyavataṁ vā indavataṁ vā brahmavataṁ vā devavataṁ vā disāvataṁ vā	26	
PA_mnd_13:26.2_4	ādāya samādāya ādiyitvā samādiyitvā gaṇhitvā parāmasitvā abhinivisitvā upaṭṭhitā	26	
PA_mnd_13:26.2_5	paccupaṭṭhitā allīnā upagatā ajjhositā adhimuttāti—	26	
PA_mnd_13:26.3	vataṁ samādāya upaṭṭhitāse.	26	
PA_mnd_13:27.1	Idheva sikkhema athassa suddhinti.	27	
PA_mnd_13:27.2	Idhāti sakāya diṭṭhiyā sakāya khantiyā sakāya ruciyā sakāya laddhiyā.	27	
PA_mnd_13:27.3	Sikkhemāti sikkhema ācarema samācarema samādāya vattemāti—	27	
PA_mnd_13:27.4	idheva sikkhema.	27	
PA_mnd_13:27.5	Athassa suddhinti athassa suddhiṁ visuddhiṁ parisuddhiṁ, muttiṁ vimuttiṁ parimuttinti—	27	
PA_mnd_13:27.6	idheva sikkhema athassa suddhiṁ.	27	
PA_mnd_13:28.1	Bhavūpanītā kusalāvadānāti.	28	
PA_mnd_13:28.2	Bhavūpanītāti bhavūpanītā bhavūpagatā bhavajjhositā bhavādhimuttāti—	28	
PA_mnd_13:28.3	bhavūpanītā.	28	
PA_mnd_13:28.4	Kusalāvadānāti kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—	28	
PA_mnd_13:28.5	bhavūpanītā kusalāvadānā.	28	
PA_mnd_13:29.1	Tenāha bhagavā—	29	
PA_mnd_13:30.1	“Sīluttamā saññamenāhu suddhiṁ,	30	
PA_mnd_13:30.2	Vataṁ samādāya upaṭṭhitāse;	30	
PA_mnd_13:30.3	Idheva sikkhema athassa suddhiṁ,	30	
PA_mnd_13:30.4	Bhavūpanītā kusalāvadānā”ti.	30	
PA_mnd_13:31.1	Sace cuto sīlavatato hoti,	31	
PA_mnd_13:31.2	Pavedhatī kamma virādhayitvā;	31	
PA_mnd_13:31.3	Pajappatī patthayatī ca suddhiṁ,	31	
PA_mnd_13:31.4	Satthāva hīno pavasaṁ gharamhā.	31	
PA_mnd_13:32.1	Sace cuto sīlavatato hotīti.	32	
PA_mnd_13:32.2	Dvīhi kāraṇehi sīlavatato cavati—	32	
PA_mnd_13:32.3	paravicchindanāya vā cavati, anabhisambhuṇanto vā cavati.	32	
PA_mnd_13:32.4	Kathaṁ paravicchindanāya cavati?	32	
PA_mnd_13:32.5_0	Paro vicchindati so satthā na sabbaññū, dhammo na svākkhāto, gaṇo na suppaṭipanno,	32	
PA_mnd_13:32.5_1	diṭṭhi na bhaddikā, paṭipadā na supaññattā, maggo na niyyāniko, natthettha suddhi	32	
PA_mnd_13:32.5_2	vā visuddhi vā parisuddhi vā, mutti vā vimutti vā parimutti vā, natthettha sujjhanti	32	
PA_mnd_13:32.5_3	vā visujjhanti vā parisujjhanti vā, muccanti vā vimuccanti vā, parimuccanti vā, hīnā	32	
PA_mnd_13:32.5_4	nihīnā omakā lāmakā chatukkā parittāti.	32	
PA_mnd_13:32.6	Evaṁ paro vicchindati.	32	
PA_mnd_13:32.7	Evaṁ vicchindiyamāno satthārā cavati, dhammakkhānā cavati, gaṇā cavati, diṭṭhiyā cavati, paṭipadāya cavati, maggato cavati.	32	
PA_mnd_13:32.8	Evaṁ paravicchindanāya cavati.	32	
PA_mnd_13:32.9	Kathaṁ anabhisambhuṇanto cavati?	32	
PA_mnd_13:32.10	Sīlaṁ anabhisambhuṇanto sīlato cavati, vataṁ anabhisambhuṇanto vatato cavati, sīlabbataṁ anabhisambhuṇanto sīlabbatato cavati.	32	
PA_mnd_13:32.11	Evaṁ anabhisambhuṇanto cavatīti—	32	
PA_mnd_13:32.12	sace cuto sīlavatato hoti.	32	
PA_mnd_13:33.1	Pavedhati kamma virādhayitvāti.	33	
PA_mnd_13:33.2	Pavedhatīti sīlaṁ vā vataṁ vā sīlabbataṁ vā “viraddhaṁ mayā, aparaddhaṁ mayā, khalitaṁ mayā, galitaṁ mayā, aññāya aparaddho ahan”ti vedhati pavedhati sampavedhatīti—	33	
PA_mnd_13:33.3	pavedhati.	33	
PA_mnd_13:33.4_0	Kamma virādhayitvāti puññābhisaṅkhāraṁ vā apuññābhisaṅkhāraṁ vā āneñjābhisaṅkhāraṁ	33	
PA_mnd_13:33.4_1	vā “viraddhaṁ mayā, aparaddhaṁ mayā, khalitaṁ mayā, galitaṁ mayā, aññāya aparaddho	33	
PA_mnd_13:33.4_2	ahan”ti vedhati pavedhati sampavedhatīti—	33	
PA_mnd_13:33.5	pavedhati kamma virādhayitvā.	33	
PA_mnd_13:34.1	Pajappatī patthayatī ca suddhinti.	34	
PA_mnd_13:34.2	Pajappatīti sīlaṁ vā jappati, vataṁ vā jappati, sīlabbataṁ vā jappati pajappati abhijappatīti—	34	
PA_mnd_13:34.3	pajappati.	34	
PA_mnd_13:34.4	Patthayatī ca suddhinti sīlasuddhiṁ vā pattheti, vatasuddhiṁ vā pattheti, sīlabbatasuddhiṁ vā pattheti piheti abhijappatīti—	34	
PA_mnd_13:34.5	pajappatī patthayatī ca suddhiṁ.	34	
PA_mnd_13:35.1	Satthāva hīno pavasaṁ gharamhāti.	35	
PA_mnd_13:35.2	Yathā puriso gharato nikkhanto satthena pavasaṁ vasanto satthā ohīno, taṁ vā satthaṁ anubandhati sakaṁ vā gharaṁ paccāgacchati;	35	
PA_mnd_13:35.3_0	evamevaṁ so diṭṭhigatiko taṁ vā satthāraṁ gaṇhāti aññaṁ vā satthāraṁ gaṇhāti, taṁ	35	
PA_mnd_13:35.3_1	vā dhammakkhānaṁ gaṇhāti aññaṁ vā dhammakkhānaṁ gaṇhāti, taṁ vā gaṇaṁ gaṇhāti aññaṁ	35	
PA_mnd_13:35.3_2	vā gaṇaṁ gaṇhāti, taṁ vā diṭṭhiṁ gaṇhāti aññaṁ vā diṭṭhiṁ gaṇhāti, taṁ vā paṭipadaṁ	35	
PA_mnd_13:35.3_3	gaṇhāti aññaṁ vā paṭipadaṁ gaṇhāti, taṁ vā maggaṁ gaṇhāti aññaṁ vā maggaṁ gaṇhāti	35	
PA_mnd_13:35.3_4	parāmasati abhinivisatīti—	35	
PA_mnd_13:35.4	satthāva hīno pavasaṁ gharamhā.	35	
PA_mnd_13:36.1	Tenāha bhagavā—	36	
PA_mnd_13:37.1	“Sace cuto sīlavatato hoti,	37	
PA_mnd_13:37.2	Pavedhatī kamma virādhayitvā;	37	
PA_mnd_13:37.3	Pajappatī patthayatī ca suddhiṁ,	37	
PA_mnd_13:37.4	Satthāva hīno pavasaṁ gharamhā”ti.	37	
PA_mnd_13:38.1	Sīlabbataṁ vāpi pahāya sabbaṁ,	38	
PA_mnd_13:38.2	Kammañca sāvajjanavajjametaṁ;	38	
PA_mnd_13:38.3	Suddhiṁ asuddhinti apatthayāno,	38	
PA_mnd_13:38.4	Virato care santimanuggahāya.	38	
PA_mnd_13:39.1	Sīlabbataṁ vāpi pahāya sabbanti.	39	
PA_mnd_13:39.2_0	Sabbā sīlasuddhiyo pahāya pajahitvā vinodetvā byantiṁ karitvā anabhāvaṁ gametvā,	39	
PA_mnd_13:39.2_1	sabbā vatasuddhiyo pahāya pajahitvā vinodetvā byantiṁ karitvā anabhāvaṁ gametvā,	39	
PA_mnd_13:39.2_2	sabbā sīlabbatasuddhiyo pahāya pajahitvā vinodetvā byantiṁ karitvā anabhāvaṁ gametvāti—	39	
PA_mnd_13:39.3	sīlabbataṁ vāpi pahāya sabbaṁ.	39	
PA_mnd_13:40.1	Kammañca sāvajjanavajjametanti.	40	
PA_mnd_13:40.2	Sāvajjakammaṁ vuccati—	40	
PA_mnd_13:40.3	kaṇhaṁ kaṇhavipākaṁ.	40	
PA_mnd_13:40.4	Anavajjakammaṁ vuccati—	40	
PA_mnd_13:40.5	sukkaṁ sukkavipākaṁ.	40	
PA_mnd_13:40.6	Sāvajjañca kammaṁ anavajjañca kammaṁ pahāya pajahitvā vinodetvā byantiṁ karitvā anabhāvaṁ gametvāti—	40	
PA_mnd_13:40.7	kammañca sāvajjanavajjametaṁ.	40	
PA_mnd_13:41.1	Suddhiṁ asuddhinti apatthayānoti.	41	
PA_mnd_13:41.2	Asuddhinti asuddhiṁ patthenti, akusale dhamme patthenti.	41	
PA_mnd_13:41.3	Suddhinti suddhiṁ patthenti, pañca kāmaguṇe patthenti;	41	
PA_mnd_13:41.4	asuddhiṁ patthenti, akusale dhamme patthenti, pañca kāmaguṇe patthenti;	41	
PA_mnd_13:41.5	suddhiṁ patthenti, dvāsaṭṭhi diṭṭhigatāni patthenti, asuddhiṁ patthenti, akusale dhamme patthenti, pañca kāmaguṇe patthenti, dvāsaṭṭhi diṭṭhigatāni patthenti;	41	
PA_mnd_13:41.6	suddhiṁ patthenti;	41	
PA_mnd_13:41.7	tedhātuke kusale dhamme patthenti, asuddhiṁ patthenti, akusale dhamme patthenti, pañca kāmaguṇe patthenti, dvāsaṭṭhi diṭṭhigatāni patthenti, tedhātuke kusale dhamme patthenti;	41	
PA_mnd_13:41.8	suddhiṁ patthenti, puthujjanakalyāṇakā niyāmāvakkantiṁ patthenti.	41	
PA_mnd_13:41.9	Sekkhā aggadhammaṁ arahattaṁ patthenti.	41	
PA_mnd_13:41.10_0	Arahatte patte arahā neva akusale dhamme pattheti, napi pañca kāmaguṇe pattheti,	41	
PA_mnd_13:41.10_1	napi dvāsaṭṭhi diṭṭhigatāni pattheti, napi tedhātuke kusale dhamme pattheti, napi	41	
PA_mnd_13:41.10_2	niyāmāvakkantiṁ pattheti, napi aggadhammaṁ arahattaṁ pattheti.	41	
PA_mnd_13:41.11	Patthanā samatikkanto arahā vuddhipārihānivītivatto.	41	
PA_mnd_13:41.12	So vuṭṭhavāso ciṇṇacaraṇo …pe…	41	
PA_mnd_13:41.13	jātijarāmaraṇasaṁsāro natthi tassa punabbhavoti—	41	
PA_mnd_13:41.14	suddhiṁ asuddhinti apatthayāno.	41	
PA_mnd_13:42.1	Virato care santimanuggahāyāti.	42	
PA_mnd_13:42.2	Viratoti suddhiasuddhiyā ārato assa virato paṭivirato nikkhanto nissaṭo vippamutto visaññutto, vimariyādikatena cetasā viharatīti—	42	
PA_mnd_13:42.3	virato.	42	
PA_mnd_13:42.4	Careti careyya vicareyya vihareyya iriyeyya vatteyya pāleyya yapeyya yāpeyyāti—	42	
PA_mnd_13:42.5	virato care.	42	
PA_mnd_13:42.6	Santimanuggahāyāti.	42	
PA_mnd_13:42.7	Santiyo vuccanti dvāsaṭṭhi diṭṭhigatāni diṭṭhisantiyo agaṇhanto aparāmasanto anabhinivisantoti—	42	
PA_mnd_13:42.8	virato care santimanuggahāya.	42	
PA_mnd_13:43.1	Tenāha bhagavā—	43	
PA_mnd_13:44.1	“Sīlabbataṁ vāpi pahāya sabbaṁ,	44	
PA_mnd_13:44.2	Kammañca sāvajjanavajjametaṁ;	44	
PA_mnd_13:44.3	Suddhiṁ asuddhinti apatthayāno,	44	
PA_mnd_13:44.4	Virato care santimanuggahāyā”ti.	44	
PA_mnd_13:45.1	Tamūpanissāya jigucchitaṁ vā,	45	
PA_mnd_13:45.2	Atha vāpi diṭṭhaṁ va sutaṁ mutaṁ vā;	45	
PA_mnd_13:45.3	Uddhaṁsarā suddhimanutthunanti,	45	
PA_mnd_13:45.4	Avītataṇhāse bhavābhavesu.	45	
PA_mnd_13:46.1	Tamūpanissāya jigucchitaṁ vāti.	46	
PA_mnd_13:46.2	Santeke samaṇabrāhmaṇā tapojigucchavādā tapojigucchasārā tapojigucchanissitā ānissitā allīnā upagatā ajjhositā adhimuttāti—	46	
PA_mnd_13:46.3	tamūpanissāya jigucchitaṁ vā.	46	
PA_mnd_13:47.1	Atha vāpi diṭṭhaṁ va sutaṁ mutaṁ vāti.	47	
PA_mnd_13:47.2	Diṭṭhaṁ vā diṭṭhasuddhiṁ vā sutaṁ vā sutasuddhiṁ vā mutaṁ vā mutasuddhiṁ vā nissāya upanissāya gaṇhitvā parāmasitvā abhinivisitvāti—	47	
PA_mnd_13:47.3	atha vāpi diṭṭhaṁ va sutaṁ mutaṁ vā.	47	
PA_mnd_13:48.1	Uddhaṁsarā suddhimanutthunantīti.	48	
PA_mnd_13:48.2	Santeke samaṇabrāhmaṇā uddhaṁsarāvādā.	48	
PA_mnd_13:48.3	Katame te samaṇabrāhmaṇā uddhaṁsarāvādā?	48	
PA_mnd_13:48.4	Ye te samaṇabrāhmaṇā accantasuddhikā, saṁsārasuddhikā, akiriyadiṭṭhikā, sassatavādā—	48	
PA_mnd_13:48.5	ime te samaṇabrāhmaṇā uddhaṁsarāvādā.	48	
PA_mnd_13:48.6	Te saṁsāre suddhiṁ visuddhiṁ parisuddhiṁ, muttiṁ vimuttiṁ parimuttiṁ thunanti vadanti kathenti bhaṇanti dīpayanti voharantīti—	48	
PA_mnd_13:48.7	uddhaṁsarā suddhimanutthunanti.	48	
PA_mnd_13:49.1	Avītataṇhāse bhavābhavesūti.	49	
PA_mnd_13:49.2	Taṇhāti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā.	49	
PA_mnd_13:49.3_0	Bhavābhavesūti bhavābhave kammabhave punabbhave kāmabhave, kammabhave kāmabhave punabbhave	49	
PA_mnd_13:49.3_1	rūpabhave, kammabhave rūpabhave punabbhave arūpabhave, kammabhave arūpabhave punabbhave	49	
PA_mnd_13:49.3_2	punappunabbhave punappunagatiyā punappunaupapattiyā punappunapaṭisandhiyā punappunaattabhāvābhinibbattiyā	49	
PA_mnd_13:49.3_3	avītataṇhā avigatataṇhā acattataṇhā avantataṇhā amuttataṇhā appahīnataṇhā appaṭinissaṭṭhataṇhāti—	49	
PA_mnd_13:49.4	avītataṇhāse bhavābhavesu.	49	
PA_mnd_13:50.1	Tenāha bhagavā—	50	
PA_mnd_13:51.1	“Tamūpanissāya jigucchitaṁ vā,	51	
PA_mnd_13:51.2	Atha vāpi diṭṭhaṁ va sutaṁ mutaṁ vā;	51	
PA_mnd_13:51.3	Uddhaṁsarā suddhimanutthunanti,	51	
PA_mnd_13:51.4	Avītataṇhāse bhavābhavesū”ti.	51	
PA_mnd_13:52.1	Patthayamānassa hi jappitāni,	52	
PA_mnd_13:52.2	Pavedhitaṁ vāpi pakappitesu;	52	
PA_mnd_13:52.3	Cutūpapāto idha yassa natthi,	52	
PA_mnd_13:52.4	Sa kena vedheyya kuhiṁ va jappe.	52	
PA_mnd_13:53.1	Patthayamānassa hi jappitānīti.	53	
PA_mnd_13:53.2	Patthanā vuccati taṇhā.	53	
PA_mnd_13:53.3	Yo rāgo sārāgo …pe… abhijjhā lobho akusalamūlaṁ.	53	
PA_mnd_13:53.4	Patthayamānassāti patthayamānassa icchamānassa sādiyamānassa pihayamānassa abhijappamānassāti—	53	
PA_mnd_13:53.5	patthayamānassa hi.	53	
PA_mnd_13:53.6	Jappitānīti.	53	
PA_mnd_13:53.7	Jappanā vuccati taṇhā.	53	
PA_mnd_13:53.8	Yo rāgo sārāgo …pe… abhijjhā lobho akusalamūlanti—	53	
PA_mnd_13:53.9	patthayamānassa hi jappitāni.	53	
PA_mnd_13:54.1	Pavedhitaṁ vāpi pakappitesūti.	54	
PA_mnd_13:54.2	Pakappanāti dve pakappanā—	54	
PA_mnd_13:54.3	taṇhāpakappanā ca diṭṭhipakappanā ca …pe…	54	
PA_mnd_13:54.4	ayaṁ taṇhāpakappanā …pe…	54	
PA_mnd_13:54.5	ayaṁ diṭṭhipakappanā.	54	
PA_mnd_13:54.6	Pavedhitaṁ vāpi pakappitesūti.	54	
PA_mnd_13:54.7	Pakappitaṁ vatthuṁ acchedasaṅkinopi vedhenti, acchijjantepi vedhenti, acchinnepi vedhenti;	54	
PA_mnd_13:54.8	pakappitaṁ vatthuṁ vipariṇāmasaṅkinopi vedhenti, vipariṇamantepi vedhenti, vipariṇatepi vedhenti pavedhenti sampavedhentīti—	54	
PA_mnd_13:54.9	pavedhitaṁ vāpi pakappitesu.	54	
PA_mnd_13:55.1	Cutūpapāto idha yassa natthīti.	55	
PA_mnd_13:55.2	Yassāti arahato khīṇāsavassa.	55	
PA_mnd_13:55.3_0	Yassa gamanaṁ āgamanaṁ gamanāgamanaṁ kālaṁ gati bhavābhavo cuti ca upapatti ca nibbatti	55	
PA_mnd_13:55.3_1	ca bhedo ca jāti ca jarāmaraṇañca natthi na santi na saṁvijjanti nupalabbhanti, pahīnā	55	
PA_mnd_13:55.3_2	samucchinnā vūpasantā paṭipassaddhā abhabbuppattikā ñāṇagginā daḍḍhāti—	55	
PA_mnd_13:55.4	cutūpapāto idha yassa natthi.	55	
PA_mnd_13:56.1	Sa kena vedheyya kuhiṁ va jappeti.	56	
PA_mnd_13:56.2_0	So kena rāgena vedheyya, kena dosena vedheyya, kena mohena vedheyya, kena mānena	56	
PA_mnd_13:56.2_1	vedheyya, kāya diṭṭhiyā vedheyya, kena uddhaccena vedheyya, kāya vicikicchāya vedheyya,	56	
PA_mnd_13:56.2_2	kehi anusayehi vedheyya—	56	
PA_mnd_13:56.3	rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṅgatoti vā thāmagatoti vā.	56	
PA_mnd_13:56.4	Te abhisaṅkhārā pahīnā;	56	
PA_mnd_13:56.5	abhisaṅkhārānaṁ pahīnattā gatiyā kena vedheyya—	56	
PA_mnd_13:56.6_0	nerayikoti vā tiracchānayonikoti vā pettivisayikoti vā manussoti vā devoti vā rūpīti	56	
PA_mnd_13:56.6_1	vā arūpīti vā saññīti vā asaññīti vā nevasaññīnāsaññīti vā, so hetu natthi paccayo	56	
PA_mnd_13:56.6_2	natthi kāraṇaṁ natthi yena vedheyya pavedheyya sampavedheyyāti—	56	
PA_mnd_13:56.7	sa kena vedheyya.	56	
PA_mnd_13:56.8	Kuhiṁva jappeti kuhiṁ vā jappeyya kimhi jappeyya, kattha jappeyya pajappeyya abhijappeyyāti—	56	
PA_mnd_13:56.9	sa kena vedheyya kuhiṁ va jappe.	56	
PA_mnd_13:57.1	Tenāha bhagavā—	57	
PA_mnd_13:58.1	“Patthayamānassa hi jappitāni,	58	
PA_mnd_13:58.2	Pavedhitaṁ vāpi pakappitesu;	58	
PA_mnd_13:58.3	Cutūpapāto idha yassa natthi,	58	
PA_mnd_13:58.4	Sa kena vedheyya kuhiṁ va jappe”ti.	58	
PA_mnd_13:59.1	Yamāhu dhammaṁ paramanti eke,	59	
PA_mnd_13:59.2	Tameva hīnanti panāhu aññe;	59	
PA_mnd_13:59.3	Sacco nu vādo katamo imesaṁ,	59	
PA_mnd_13:59.4	Sabbeva hīme kusalāvadānā.	59	
PA_mnd_13:60.1	Yamāhu dhammaṁ paramanti eketi.	60	
PA_mnd_13:60.2_0	Yaṁ dhammaṁ diṭṭhiṁ paṭipadaṁ maggaṁ eke samaṇabrāhmaṇā “idaṁ paramaṁ aggaṁ seṭṭhaṁ	60	
PA_mnd_13:60.2_1	visiṭṭhaṁ pāmokkhaṁ uttamaṁ pavaran”ti, evamāhaṁsu evaṁ kathenti evaṁ bhaṇanti evaṁ	60	
PA_mnd_13:60.2_2	dīpayanti evaṁ voharantīti—	60	
PA_mnd_13:60.3	yamāhu dhammaṁ paramanti eke.	60	
PA_mnd_13:61.1_0	Tameva hīnanti panāhu aññeti tameva dhammaṁ diṭṭhiṁ paṭipadaṁ maggaṁ eke samaṇabrāhmaṇā	61	
PA_mnd_13:61.1_1	“hīnaṁ etaṁ, nihīnaṁ etaṁ, omakaṁ etaṁ, lāmakaṁ etaṁ, chatukkaṁ etaṁ, parittakaṁ	61	
PA_mnd_13:61.1_2	etan”ti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—	61	
PA_mnd_13:61.2	tameva hīnanti panāhu aññe.	61	
PA_mnd_13:62.1	Sacco nu vādo katamo imesanti.	62	
PA_mnd_13:62.2	Imesaṁ samaṇabrāhmaṇānaṁ vādo katamo sacco taccho tatho bhūto yāthāvo aviparītoti—	62	
PA_mnd_13:62.3	sacco nu vādo katamo imesaṁ.	62	
PA_mnd_13:63.1	Sabbeva hīme kusalāvadānāti.	63	
PA_mnd_13:63.2	Sabbevime samaṇabrāhmaṇā kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—	63	
PA_mnd_13:63.3	sabbeva hīme kusalāvadānā.	63	
PA_mnd_13:64.1	Tenāha so nimmito—	64	
PA_mnd_13:65.1	“Yamāhu dhammaṁ paramanti eke,	65	
PA_mnd_13:65.2	Tameva hīnanti panāhu aññe;	65	
PA_mnd_13:65.3	Sacco nu vādo katamo imesaṁ,	65	
PA_mnd_13:65.4	Sabbeva hīme kusalāvadānā”ti.	65	
PA_mnd_13:66.1	Sakañhi dhammaṁ paripuṇṇamāhu,	66	
PA_mnd_13:66.2	Aññassa dhammaṁ pana hīnamāhu;	66	
PA_mnd_13:66.3	Evampi viggayha vivādayanti,	66	
PA_mnd_13:66.4	Sakaṁ sakaṁ sammutimāhu saccaṁ.	66	
PA_mnd_13:67.1	Sakañhi dhammaṁ paripuṇṇamāhūti sakaṁ dhammaṁ diṭṭhiṁ paṭipadaṁ maggaṁ eke samaṇabrāhmaṇā “idaṁ samattaṁ paripuṇṇaṁ anoman”ti, evamāhaṁsu …pe…	67	
PA_mnd_13:67.2	evaṁ voharantīti—	67	
PA_mnd_13:67.3	sakañhi dhammaṁ paripuṇṇamāhu.	67	
PA_mnd_13:68.1	Aññassa dhammaṁ pana hīnamāhūti.	68	
PA_mnd_13:68.2_0	Aññassa dhammaṁ diṭṭhiṁ paṭipadaṁ maggaṁ eke samaṇabrāhmaṇā “hīnaṁ etaṁ, nihīnaṁ	68	
PA_mnd_13:68.2_1	etaṁ, omakaṁ etaṁ, lāmakaṁ etaṁ, chatukkaṁ etaṁ, parittakaṁ etan”ti, evamāhaṁsu evaṁ	68	
PA_mnd_13:68.2_2	kathenti evaṁ bhaṇanti evaṁ dīpayanti evaṁ voharantīti—	68	
PA_mnd_13:68.3	aññassa dhammaṁ pana hīnamāhu.	68	
PA_mnd_13:69.1_0	Evampi viggayha vivādayantīti evaṁ gahetvā uggahetvā gaṇhitvā parāmasitvā abhinivisitvā	69	
PA_mnd_13:69.1_1	vivādayanti, kalahaṁ karonti, bhaṇḍanaṁ karonti, viggahaṁ karonti, vivādaṁ karonti, medhagaṁ karonti—	69	
PA_mnd_13:69.2	“na tvaṁ imaṁ dhammavinayaṁ ājānāsi …pe…	69	
PA_mnd_13:69.3	nibbeṭhehi vā sace pahosī”ti—	69	
PA_mnd_13:69.4	evampi viggayha vivādayanti.	69	
PA_mnd_13:70.1	Sakaṁ sakaṁ sammutimāhu saccanti.	70	
PA_mnd_13:70.2	“Sassato loko, idameva saccaṁ moghamaññan”ti—	70	
PA_mnd_13:70.3	sakaṁ sakaṁ sammutimāhu saccaṁ.	70	
PA_mnd_13:70.4	“Asassato loko …pe…	70	
PA_mnd_13:70.5	neva hoti na na hoti tathāgato paraṁ maraṇā, idameva saccaṁ moghamaññan”ti—	70	
PA_mnd_13:70.6	sakaṁ sakaṁ sammutimāhu saccaṁ.	70	
PA_mnd_13:71.1	Tenāha bhagavā—	71	
PA_mnd_13:72.1	“Sakañhi dhammaṁ paripuṇṇamāhu,	72	
PA_mnd_13:72.2	Aññassa dhammaṁ pana hīnamāhu;	72	
PA_mnd_13:72.3	Evampi viggayha vivādayanti,	72	
PA_mnd_13:72.4	Sakaṁ sakaṁ sammutimāhu saccan”ti.	72	
PA_mnd_13:73.1	Parassa ce vambhayitena hīno,	73	
PA_mnd_13:73.2	Na koci dhammesu visesi assa;	73	
PA_mnd_13:73.3	Puthū hi aññassa vadanti dhammaṁ,	73	
PA_mnd_13:73.4	Nihīnato samhi daḷhaṁ vadānā.	73	
PA_mnd_13:74.1	Parassa ce vambhayitena hīnoti parassa ce vambhayitakāraṇā ninditakāraṇā garahitakāraṇā upavaditakāraṇā paro bālo hoti hīno nihīno omako lāmako chatukko parittoti—	74	
PA_mnd_13:74.2	parassa ce vambhayitena hīno.	74	
PA_mnd_13:75.1	Na koci dhammesu visesi assāti.	75	
PA_mnd_13:75.2	Dhammesu na koci aggo seṭṭho visiṭṭho pāmokkho uttamo pavaro assāti—	75	
PA_mnd_13:75.3	na koci dhammesu visesi assa.	75	
PA_mnd_13:76.1	Puthū hi aññassa vadanti dhammaṁ, nihīnatoti.	76	
PA_mnd_13:76.2_0	Bahukāpi bahūnaṁ dhammaṁ vadanti upavadanti nindanti garahanti hīnato nihīnato omakato	76	
PA_mnd_13:76.2_1	lāmakato chatukkato parittato, bahukāpi ekassa dhammaṁ vadanti upavadanti nindanti	76	
PA_mnd_13:76.2_2	garahanti hīnato nihīnato omakato lāmakato chatukkato parittato, ekopi bahūnaṁ dhammaṁ	76	
PA_mnd_13:76.2_3	vadati upavadati nindati garahati hīnato nihīnato omakato lāmakato chatukkato parittato,	76	
PA_mnd_13:76.2_4	ekopi ekassa dhammaṁ vadati upavadati nindati garahati hīnato nihīnato omakato lāmakato	76	
PA_mnd_13:76.2_5	chatukkato parittatoti—	76	
PA_mnd_13:76.3	puthū hi aññassa vadanti dhammaṁ.	76	
PA_mnd_13:77.1	Nihīnato samhi daḷhaṁ vadānāti.	77	
PA_mnd_13:77.2	Dhammo sakāyanaṁ, diṭṭhi sakāyanaṁ, paṭipadā sakāyanaṁ, maggo sakāyanaṁ, sakāyane daḷhavādā thiravādā balikavādā aṭṭhitavādāti—	77	
PA_mnd_13:77.3	nihīnato samhi daḷhaṁ vadānā.	77	
PA_mnd_13:78.1	Tenāha bhagavā—	78	
PA_mnd_13:79.1	“Parassa ce vambhayitena hīno,	79	
PA_mnd_13:79.2	Na koci dhammesu visesi assa;	79	
PA_mnd_13:79.3	Puthū hi aññassa vadanti dhammaṁ,	79	
PA_mnd_13:79.4	Nihīnato samhi daḷhaṁ vadānā”ti.	79	
PA_mnd_13:80.1	Saddhammapūjāpi nesaṁ tatheva,	80	
PA_mnd_13:80.2	Yathā pasaṁsanti sakāyanāni;	80	
PA_mnd_13:80.3	Sabbeva vādā tathiyā bhaveyyuṁ,	80	
PA_mnd_13:80.4	Suddhī hi nesaṁ paccattameva.	80	
PA_mnd_13:81.1	Saddhammapūjāpi nesaṁ tathevāti.	81	
PA_mnd_13:81.2	Katamā saddhammapūjā?	81	
PA_mnd_13:81.3	Sakaṁ satthāraṁ sakkaroti garuṁ karoti māneti pūjeti “ayaṁ satthā sabbaññū”ti—	81	
PA_mnd_13:81.4	ayaṁ saddhammapūjā.	81	
PA_mnd_13:81.5	Sakaṁ dhammakkhānaṁ sakaṁ gaṇaṁ sakaṁ diṭṭhiṁ sakaṁ paṭipadaṁ sakaṁ maggaṁ sakkaroti garuṁ karoti māneti pūjeti “ayaṁ maggo niyyāniko”ti—	81	
PA_mnd_13:81.6	ayaṁ saddhammapūjā.	81	
PA_mnd_13:81.7	Saddhammapūjāpi nesaṁ tathevāti saddhammapūjā tathā tacchā bhūtā yāthāvā aviparītāti—	81	
PA_mnd_13:81.8	saddhammapūjāpi nesaṁ tatheva.	81	
PA_mnd_13:82.1	Yathā pasaṁsanti sakāyanānīti.	82	
PA_mnd_13:82.2	Dhammo sakāyanaṁ diṭṭhi sakāyanaṁ paṭipadā sakāyanaṁ maggo sakāyanaṁ, sakāyanāni pasaṁsanti thomenti kittenti vaṇṇentīti—	82	
PA_mnd_13:82.3	yathā pasaṁsanti sakāyanāni.	82	
PA_mnd_13:83.1	Sabbeva vādā tathiyā bhaveyyunti sabbeva vādā tathā tacchā bhūtā yāthāvā aviparītā bhaveyyunti—	83	
PA_mnd_13:83.2	sabbeva vādā tathiyā bhaveyyuṁ.	83	
PA_mnd_13:84.1	Suddhī hi nesaṁ paccattamevāti.	84	
PA_mnd_13:84.2	Paccattameva tesaṁ samaṇabrāhmaṇānaṁ suddhi visuddhi parisuddhi, mutti vimutti parimuttīti—	84	
PA_mnd_13:84.3	suddhī hi nesaṁ paccattameva.	84	
PA_mnd_13:85.1	Tenāha bhagavā—	85	
PA_mnd_13:86.1	“Saddhammapūjāpi nesaṁ tatheva,	86	
PA_mnd_13:86.2	Yathā pasaṁsanti sakāyanāni;	86	
PA_mnd_13:86.3	Sabbeva vādā tathiyā bhaveyyuṁ,	86	
PA_mnd_13:86.4	Suddhī hi nesaṁ paccattamevā”ti.	86	
PA_mnd_13:87.1	Na brāhmaṇassa paraneyyamatthi,	87	
PA_mnd_13:87.2	Dhammesu niccheyya samuggahītaṁ;	87	
PA_mnd_13:87.3	Tasmā vivādāni upātivatto,	87	
PA_mnd_13:87.4	Na hi seṭṭhato passati dhammamaññaṁ.	87	
PA_mnd_13:88.1	Na brāhmaṇassa paraneyyamatthīti.	88	
PA_mnd_13:88.2	Nāti paṭikkhepo.	88	
PA_mnd_13:88.3	Brāhmaṇoti sattannaṁ dhammānaṁ bāhitattā brāhmaṇo …pe… asito tādi pavuccate sa brahmā.	88	
PA_mnd_13:88.4_0	Na brāhmaṇassa paraneyyamatthīti brāhmaṇassa paraneyyatā natthi, brāhmaṇo na paraneyyo,	88	
PA_mnd_13:88.4_1	na parapattiyo, na parapaccayo, na parapaṭibaddhagū jānāti passati asammūḷho sampajāno paṭissato.	88	
PA_mnd_13:88.5	“Sabbe saṅkhārā aniccā”ti brāhmaṇassa paraneyyatā natthi, brāhmaṇo na paraneyyo, na parapattiyo, na parapaccayo, na parapaṭibaddhagū jānāti passati asammūḷho sampajāno paṭissato.	88	
PA_mnd_13:88.6	“Sabbe saṅkhārā dukkhā”ti …pe…	88	
PA_mnd_13:88.7_0	“yaṁ kiñci samudayadhammaṁ sabbaṁ taṁ nirodhadhamman”ti brāhmaṇassa paraneyyatā natthi,	88	
PA_mnd_13:88.7_1	brāhmaṇo na paraneyyo, na parapattiyo, na parapaccayo, na parapaṭibaddhagū jānāti	88	
PA_mnd_13:88.7_2	passati asammūḷho sampajāno paṭissatoti—	88	
PA_mnd_13:88.8	na brāhmaṇassa paraneyyamatthi.	88	
PA_mnd_13:89.1	Dhammesu niccheyya samuggahītanti.	89	
PA_mnd_13:89.2	Dhammesūti dvāsaṭṭhiyā diṭṭhigatesu.	89	
PA_mnd_13:89.3	Niccheyyāti nicchinitvā vinicchinitvā vicinitvā pavicinitvā tulayitvā tīrayitvā vibhāvayitvā vibhūtaṁ katvā.	89	
PA_mnd_13:89.4_0	Samuggahītanti odhiggāho bilaggāho varaggāho koṭṭhāsaggāho uccayaggāho samuccayaggāho	89	
PA_mnd_13:89.4_1	“idaṁ saccaṁ tathaṁ bhūtaṁ yāthāvaṁ aviparītan”ti gahitaṁ parāmaṭṭhaṁ abhiniviṭṭhaṁ	89	
PA_mnd_13:89.4_2	ajjhositaṁ adhimuttaṁ natthi na santi na saṁvijjati nupalabbhati, pahīnaṁ samucchinnaṁ	89	
PA_mnd_13:89.4_3	vūpasantaṁ paṭipassaddhaṁ abhabbuppattikaṁ ñāṇagginā daḍḍhanti—	89	
PA_mnd_13:89.5	dhammesu niccheyya samuggahītaṁ.	89	
PA_mnd_13:90.1	Tasmā vivādāni upātivattoti.	90	
PA_mnd_13:90.2	Tasmāti tasmā taṅkāraṇā taṁhetu tappaccayā taṁnidānā diṭṭhikalahāni diṭṭhibhaṇḍanāni diṭṭhiviggahāni diṭṭhivivādāni diṭṭhimedhagāni upātivatto atikkanto samatikkanto vītivattoti—	90	
PA_mnd_13:90.3	tasmā vivādāni upātivatto.	90	
PA_mnd_13:91.1	Na hi seṭṭhato passati dhammamaññanti.	91	
PA_mnd_13:91.2_0	Aññaṁ satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ aññatra satipaṭṭhānehi,	91	
PA_mnd_13:91.2_1	aññatra sammappadhānehi, aññatra iddhipādehi, aññatra indriyehi, aññatra balehi,	91	
PA_mnd_13:91.2_2	aññatra bojjhaṅgehi, aññatra ariyā aṭṭhaṅgikā maggā, aggaṁ seṭṭhaṁ visiṭṭhaṁ pāmokkhaṁ	91	
PA_mnd_13:91.2_3	uttamaṁ pavaraṁ dhammaṁ na passati na dakkhati na oloketi na nijjhāyati na upaparikkhatīti—	91	
PA_mnd_13:91.3	na hi seṭṭhato passati dhammamaññaṁ.	91	
PA_mnd_13:92.1	Tenāha bhagavā—	92	
PA_mnd_13:93.1	“Na brāhmaṇassa paraneyyamatthi,	93	
PA_mnd_13:93.2	Dhammesu niccheyya samuggahītaṁ;	93	
PA_mnd_13:93.3	Tasmā vivādāni upātivatto,	93	
PA_mnd_13:93.4	Na hi seṭṭhato passati dhammamaññan”ti.	93	
PA_mnd_13:94.1	Jānāmi passāmi tatheva etaṁ,	94	
PA_mnd_13:94.2	Diṭṭhiyā eke paccenti suddhiṁ;	94	
PA_mnd_13:94.3	Adakkhi ce kiñhi tumassa tena,	94	
PA_mnd_13:94.4	Atisitvā aññena vadanti suddhiṁ.	94	
PA_mnd_13:95.1	Jānāmi passāmi tatheva etanti.	95	
PA_mnd_13:95.2	Jānāmīti paracittañāṇena vā jānāmi, pubbenivāsānussatiñāṇena vā jānāmi.	95	
PA_mnd_13:95.3	Passāmīti maṁsacakkhunā vā passāmi, dibbena cakkhunā vā passāmi.	95	
PA_mnd_13:95.4	Tatheva etanti etaṁ tathaṁ tacchaṁ bhūtaṁ yāthāvaṁ aviparītanti—	95	
PA_mnd_13:95.5	jānāmi passāmi tatheva etaṁ.	95	
PA_mnd_13:96.1	Diṭṭhiyā eke paccenti suddhinti.	96	
PA_mnd_13:96.2	Diṭṭhiyā eke samaṇabrāhmaṇā suddhiṁ visuddhiṁ parisuddhiṁ, muttiṁ vimuttiṁ parimuttiṁ paccenti.	96	
PA_mnd_13:96.3	“Sassato loko, idameva saccaṁ moghamaññan”ti diṭṭhiyā eke samaṇabrāhmaṇā suddhiṁ visuddhiṁ parisuddhiṁ, muttiṁ vimuttiṁ parimuttiṁ paccenti.	96	
PA_mnd_13:96.4	“Asassato loko …pe…	96	
PA_mnd_13:96.5	neva hoti na na hoti tathāgato paraṁ maraṇā, idameva saccaṁ moghamaññan”ti diṭṭhiyā eke samaṇabrāhmaṇā suddhiṁ visuddhiṁ parisuddhiṁ, muttiṁ vimuttiṁ parimuttiṁ paccentīti—	96	
PA_mnd_13:96.6	diṭṭhiyā eke paccenti suddhiṁ.	96	
PA_mnd_13:97.1	Adakkhi ce kiñhi tumassa tenāti.	97	
PA_mnd_13:97.2	Adakkhīti paracittañāṇena vā adakkhi, pubbenivāsānussatiñāṇena vā adakkhi, maṁsacakkhunā vā adakkhi, dibbena cakkhunā vā adakkhīti—	97	
PA_mnd_13:97.3	adakkhi ce.	97	
PA_mnd_13:97.4	Kiñhi tumassa tenāti.	97	
PA_mnd_13:97.5	Tassa tena dassanena kiṁ kataṁ?	97	
PA_mnd_13:97.6_0	Na dukkhapariññā atthi, na samudayassa pahānaṁ atthi, na maggabhāvanā atthi, na phalasacchikiriyā	97	
PA_mnd_13:97.6_1	atthi, na rāgassa samucchedapahānaṁ atthi, na dosassa samucchedapahānaṁ atthi, na	97	
PA_mnd_13:97.6_2	mohassa samucchedapahānaṁ atthi, na kilesānaṁ samucchedapahānaṁ atthi, na saṁsāravaṭṭassa upacchedo atthīti—	97	
PA_mnd_13:97.7	adakkhi ce kiñhi tumassa tena.	97	
PA_mnd_13:98.1_0	Atisitvā aññena vadanti suddhinti te titthiyā suddhimaggaṁ visuddhimaggaṁ parisuddhimaggaṁ	98	
PA_mnd_13:98.1_1	vodātamaggaṁ parivodātamaggaṁ atikkamitvā samatikkamitvā vītivattitvā aññatra satipaṭṭhānehi,	98	
PA_mnd_13:98.1_2	aññatra sammappadhānehi, aññatra iddhipādehi, aññatra indriyehi, aññatra balehi,	98	
PA_mnd_13:98.1_3	aññatra bojjhaṅgehi, aññatra ariyā aṭṭhaṅgikā maggā suddhiṁ visuddhiṁ parisuddhiṁ,	98	
PA_mnd_13:98.1_4	muttiṁ vimuttiṁ parimuttiṁ vadanti kathenti bhaṇanti dīpayanti voharantīti.	98	
PA_mnd_13:98.2	Evampi atisitvā aññena vadanti suddhiṁ.	98	
PA_mnd_13:99.1_0	Atha vā buddhā ca buddhasāvakā ca paccekabuddhā ca tesaṁ titthiyānaṁ asuddhimaggaṁ	99	
PA_mnd_13:99.1_1	avisuddhimaggaṁ aparisuddhimaggaṁ avodātamaggaṁ aparivodātamaggaṁ atikkamitvā samatikkamitvā	99	
PA_mnd_13:99.1_2	vītivattitvā catūhi satipaṭṭhānehi catūhi sammappadhānehi catūhi iddhipādehi pañcahi	99	
PA_mnd_13:99.1_3	indriyehi pañcahi balehi sattahi bojjhaṅgehi ariyena aṭṭhaṅgikena maggena suddhiṁ	99	
PA_mnd_13:99.1_4	visuddhiṁ parisuddhiṁ, muttiṁ vimuttiṁ parimuttiṁ vadanti kathenti bhaṇanti dīpayanti voharantīti—	99	
PA_mnd_13:99.2	evampi atisitvā aññena vadanti suddhiṁ.	99	
PA_mnd_13:100.1	Tenāha bhagavā—	100	
PA_mnd_13:101.1	“Jānāmi passāmi tatheva etaṁ,	101	
PA_mnd_13:101.2	Diṭṭhiyā eke paccenti suddhiṁ;	101	
PA_mnd_13:101.3	Adakkhi ce kiñhi tumassa tena,	101	
PA_mnd_13:101.4	Atisitvā aññena vadanti suddhin”ti.	101	
PA_mnd_13:102.1	Passaṁ naro dakkhati nāmarūpaṁ,	102	
PA_mnd_13:102.2	Disvāna vā ñassati tānimeva;	102	
PA_mnd_13:102.3	Kāmaṁ bahuṁ passatu appakaṁ vā,	102	
PA_mnd_13:102.4	Na hi tena suddhiṁ kusalā vadanti.	102	
PA_mnd_13:103.1_0	Passaṁ naro dakkhati nāmarūpanti passaṁ naro dakkhati paracittañāṇena vā passanto,	103	
PA_mnd_13:103.1_1	pubbenivāsānussatiñāṇena vā passanto, maṁsacakkhunā vā passanto, dibbena cakkhunā	103	
PA_mnd_13:103.1_2	vā passanto nāmarūpaṁyeva dakkhati niccato sukhato attato, na tesaṁ dhammānaṁ samudayaṁ	103	
PA_mnd_13:103.1_3	vā atthaṅgamaṁ vā assādaṁ vā ādīnavaṁ vā nissaraṇaṁ vā dakkhatīti—	103	
PA_mnd_13:103.2	passaṁ naro dakkhati nāmarūpaṁ.	103	
PA_mnd_13:104.1	Disvāna vā ñassati tānimevāti.	104	
PA_mnd_13:104.2_0	Disvāti paracittañāṇena vā disvā, pubbenivāsānussatiñāṇena vā disvā, maṁsacakkhunā	104	
PA_mnd_13:104.2_1	vā disvā, dibbena cakkhunā vā disvā, nāmarūpaṁyeva disvā ñassati niccato sukhato	104	
PA_mnd_13:104.2_2	attato, na tesaṁ dhammānaṁ samudayaṁ vā atthaṅgamaṁ vā assādaṁ vā ādīnavaṁ vā nissaraṇaṁ vā ñassatīti—	104	
PA_mnd_13:104.3	disvāna vā ñassati tānimeva.	104	
PA_mnd_13:105.1	Kāmaṁ bahuṁ passatu appakaṁ vāti.	105	
PA_mnd_13:105.2	Kāmaṁ bahukaṁ vā passanto nāmarūpaṁ appakaṁ vā niccato sukhato attatoti—	105	
PA_mnd_13:105.3	kāmaṁ bahuṁ passatu appakaṁ vā.	105	
PA_mnd_13:106.1	Na hi tena suddhiṁ kusalā vadantīti.	106	
PA_mnd_13:106.2_0	Kusalāti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā	106	
PA_mnd_13:106.2_1	sammappadhānakusalā iddhipādakusalā indriyakusalā balakusalā bojjhaṅgakusalā maggakusalā	106	
PA_mnd_13:106.2_2	phalakusalā nibbānakusalā, te kusalā paracittañāṇena vā pubbenivāsānussatiñāṇena	106	
PA_mnd_13:106.2_3	vā maṁsacakkhunā vā dibbena cakkhunā vā nāmarūpadassanena suddhiṁ visuddhiṁ parisuddhiṁ	106	
PA_mnd_13:106.2_4	muttiṁ vimuttiṁ parimuttiṁ na vadanti na kathenti na bhaṇanti na dīpayanti na voharantīti—	106	
PA_mnd_13:106.3	na hi tena suddhiṁ kusalā vadanti.	106	
PA_mnd_13:107.1	Tenāha bhagavā—	107	
PA_mnd_13:108.1	“Passaṁ naro dakkhati nāmarūpaṁ,	108	
PA_mnd_13:108.2	Disvāna vā ñassati tānimeva;	108	
PA_mnd_13:108.3	Kāmaṁ bahuṁ passatu appakaṁ vā,	108	
PA_mnd_13:108.4	Na hi tena suddhiṁ kusalā vadantī”ti.	108	
PA_mnd_13:109.1	Nivissavādī na hi subbināyo,	109	
PA_mnd_13:109.2	Pakappitā diṭṭhipurakkharāno;	109	
PA_mnd_13:109.3	Yaṁ nissito tattha subhaṁ vadāno,	109	
PA_mnd_13:109.4	Suddhiṁ vado tattha tathaddasā so.	109	
PA_mnd_13:110.1	Nivissavādī na hi subbināyoti.	110	
PA_mnd_13:110.2	“Sassato loko, idameva saccaṁ moghamaññan”ti nivissavādī,	110	
PA_mnd_13:110.3	“asassato loko …pe…	110	
PA_mnd_13:110.4	neva hoti na na hoti tathāgato paraṁ maraṇā, idameva saccaṁ moghamaññan”ti—	110	
PA_mnd_13:110.5	nivissavādī.	110	
PA_mnd_13:110.6	Na hi subbināyoti.	110	
PA_mnd_13:110.7	Nivissavādī dubbinayo duppaññāpayo dunnijjhāpayo duppekkhāpayo duppasādayoti—	110	
PA_mnd_13:110.8	nivissavādī na hi subbināyo.	110	
PA_mnd_13:111.1	Pakappitā diṭṭhipurakkharānoti.	111	
PA_mnd_13:111.2	Kappitā pakappitā abhisaṅkhatā saṇṭhapitā diṭṭhiṁ purekkhato katvā carati.	111	
PA_mnd_13:111.3	Diṭṭhidhajo diṭṭhiketu diṭṭhādhipateyyo diṭṭhiyā parivārito caratīti—	111	
PA_mnd_13:111.4	pakappitā diṭṭhipurakkharāno.	111	
PA_mnd_13:112.1	Yaṁ nissito tattha subhaṁ vadānoti.	112	
PA_mnd_13:112.2	Yaṁ nissitoti yaṁ satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ nissito ānissito allīno upagato ajjhosito adhimuttoti—	112	
PA_mnd_13:112.3	yaṁ nissito.	112	
PA_mnd_13:112.4	Tatthāti sakāya diṭṭhiyā sakāya khantiyā sakāya ruciyā sakāya laddhiyā.	112	
PA_mnd_13:112.5	Subhaṁ vadānoti subhavādo sobhanavādo paṇḍitavādo thiravādo ñāyavādo hetuvādo lakkhaṇavādo kāraṇavādo ṭhānavādo sakāya laddhiyāti—	112	
PA_mnd_13:112.6	yaṁ nissito tattha subhaṁ vadāno.	112	
PA_mnd_13:113.1	Suddhiṁ vado tattha tathaddasā soti.	113	
PA_mnd_13:113.2	Suddhivādo visuddhivādo parisuddhivādo vodātavādo parivodātavādo.	113	
PA_mnd_13:113.3	Atha vā suddhidassano visuddhidassano parisuddhidassano vodātadassano parivodātadassanoti—	113	
PA_mnd_13:113.4	suddhiṁ vādo.	113	
PA_mnd_13:113.5	Tatthāti sakāya diṭṭhiyā sakāya khantiyā sakāya ruciyā sakāya laddhiyā tathaṁ tacchaṁ bhūtaṁ yāthāvaṁ aviparītanti addassa adakkhi apassi paṭivijjhīti—	113	
PA_mnd_13:113.6	suddhiṁ vādo tattha tathaddasā so.	113	
PA_mnd_13:114.1	Tenāha bhagavā—	114	
PA_mnd_13:115.1	“Nivissavādī na hi subbināyo,	115	
PA_mnd_13:115.2	Pakappitā diṭṭhipurakkharāno;	115	
PA_mnd_13:115.3	Yaṁ nissito tattha subhaṁ vadāno,	115	
PA_mnd_13:115.4	Suddhiṁ vado tattha tathaddasā so”ti.	115	
PA_mnd_13:116.1	Na brāhmaṇo kappamupeti saṅkhā,	116	
PA_mnd_13:116.2	Na diṭṭhisārī napi ñāṇabandhu;	116	
PA_mnd_13:116.3	Ñatvā ca so sammutiyo puthujjā,	116	
PA_mnd_13:116.4	Upekkhatī uggahaṇanti maññe.	116	
PA_mnd_13:117.1	Na brāhmaṇo kappamupeti saṅkhāti.	117	
PA_mnd_13:117.2	Nāti paṭikkhepo.	117	
PA_mnd_13:117.3	Brāhmaṇoti sattannaṁ dhammānaṁ bāhitattā brāhmaṇo …pe… asito tādi pavuccate sa brahmā.	117	
PA_mnd_13:117.4	Kappāti dve kappā—	117	
PA_mnd_13:117.5	taṇhākappo ca diṭṭhikappo ca …pe…	117	
PA_mnd_13:117.6	ayaṁ taṇhākappo …pe…	117	
PA_mnd_13:117.7	ayaṁ diṭṭhikappo.	117	
PA_mnd_13:117.8	Saṅkhā vuccati ñāṇaṁ.	117	
PA_mnd_13:117.9	Yā paññā pajānanā …pe… amoho dhammavicayo sammādiṭṭhi.	117	
PA_mnd_13:117.10	Na brāhmaṇo kappamupeti saṅkhāti.	117	
PA_mnd_13:117.11	Brāhmaṇo saṅkhāya jānitvā tulayitvā tīrayitvā vibhāvayitvā vibhūtaṁ katvā.	117	
PA_mnd_13:117.12	“Sabbe saṅkhārā aniccā …	117	
PA_mnd_13:117.13	sabbe saṅkhārā dukkhā …pe…	117	
PA_mnd_13:117.14_0	yaṁ kiñci samudayadhammaṁ sabbaṁ taṁ nirodhadhamman”ti saṅkhāya jānitvā tulayitvā	117	
PA_mnd_13:117.14_1	tīrayitvā vibhāvayitvā vibhūtaṁ katvā taṇhākappaṁ vā diṭṭhikappaṁ vā neti na upeti	117	
PA_mnd_13:117.14_2	na upagacchati na gaṇhāti na parāmasati nābhinivisatīti—	117	
PA_mnd_13:117.15	na brāhmaṇo kappamupeti saṅkhā.	117	
PA_mnd_13:118.1	Na diṭṭhisārī napi ñāṇabandhūti.	118	
PA_mnd_13:118.2	Tassa dvāsaṭṭhi diṭṭhigatāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni.	118	
PA_mnd_13:118.3	So diṭṭhiyā na yāyati na nīyati na vuyhati na saṁharīyati napi taṁ diṭṭhigataṁ sārato pacceti na paccāgacchatīti—	118	
PA_mnd_13:118.4	na diṭṭhisārī.	118	
PA_mnd_13:118.5	Napi ñāṇabandhūti aṭṭhasamāpattiñāṇena vā pañcābhiññāñāṇena vā taṇhābandhuṁ vā diṭṭhibandhuṁ vā na karoti na janeti na sañjaneti na nibbatteti nābhinibbattetīti—	118	
PA_mnd_13:118.6	na diṭṭhisārī napi ñāṇabandhu.	118	
PA_mnd_13:119.1	Ñatvā ca so sammutiyo puthujjāti.	119	
PA_mnd_13:119.2	Ñatvāti ñatvā jānitvā tulayitvā tīrayitvā vibhāvayitvā vibhūtaṁ katvā.	119	
PA_mnd_13:119.3	“Sabbe saṅkhārā aniccā”ti ñatvā jānitvā tulayitvā tīrayitvā vibhāvayitvā vibhūtaṁ katvā,	119	
PA_mnd_13:119.4	“sabbe saṅkhārā dukkhā”ti …pe…	119	
PA_mnd_13:119.5	“yaṁ kiñci samudayadhammaṁ sabbaṁ taṁ nirodhadhamman”ti ñatvā jānitvā tulayitvā tīrayitvā vibhāvayitvā vibhūtaṁ katvāti—	119	
PA_mnd_13:119.6	ñatvā ca so.	119	
PA_mnd_13:119.7	Sammutiyo vuccanti dvāsaṭṭhi diṭṭhigatāni diṭṭhisammutiyo.	119	
PA_mnd_13:119.8	Puthujjāti puthujjanehi janitā vā tā sammutiyoti—	119	
PA_mnd_13:119.9	puthujjā.	119	
PA_mnd_13:119.10	Puthu nānājanehi janitā vā sammutiyoti puthujjāti—	119	
PA_mnd_13:119.11	ñatvā ca so sammutiyo puthujjā.	119	
PA_mnd_13:120.1	Upekkhatī uggahaṇanti maññeti.	120	
PA_mnd_13:120.2	Aññe taṇhāvasena diṭṭhivasena gaṇhanti parāmasanti abhinivisanti.	120	
PA_mnd_13:120.3	Arahā upekkhati na gaṇhāti na parāmasati nābhinivisatīti—	120	
PA_mnd_13:120.4	upekkhatī uggahaṇanti maññe.	120	
PA_mnd_13:121.1	Tenāha bhagavā—	121	
PA_mnd_13:122.1	“Na brāhmaṇo kappamupeti saṅkhā,	122	
PA_mnd_13:122.2	Na diṭṭhisārī napi ñāṇabandhu;	122	
PA_mnd_13:122.3	Ñatvā ca so sammutiyo puthujjā,	122	
PA_mnd_13:122.4	Upekkhatī uggahaṇanti maññe”ti.	122	
PA_mnd_13:123.1	Vissajja ganthāni munīdha loke,	123	
PA_mnd_13:123.2	Vivādajātesu na vaggasārī;	123	
PA_mnd_13:123.3	Santo asantesu upekkhako so,	123	
PA_mnd_13:123.4	Anuggaho uggahaṇanti maññe.	123	
PA_mnd_13:124.1	Vissajja ganthāni munīdha loketi.	124	
PA_mnd_13:124.2	Ganthāti cattāro ganthā—	124	
PA_mnd_13:124.3	abhijjhā kāyagantho, byāpādo kāyagantho, sīlabbataparāmāso kāyagantho, idaṁsaccābhiniveso kāyagantho.	124	
PA_mnd_13:124.4_0	Attano diṭṭhiyā rāgo abhijjhā kāyagantho, paravādesu āghāto appaccayo byāpādo kāyagantho,	124	
PA_mnd_13:124.4_1	attano sīlaṁ vā vataṁ vā sīlabbataṁ vā parāmasati sīlabbataparāmāso kāyagantho, attano	124	
PA_mnd_13:124.4_2	diṭṭhi idaṁsaccābhiniveso kāyagantho.	124	
PA_mnd_13:124.5	Vissajjāti ganthe vossajjitvā vissajja.	124	
PA_mnd_13:124.6	Atha vā ganthe gathite ganthite bandhe vibandhe ābandhe lagge laggite palibuddhe bandhane phoṭayitvā vissajja.	124	
PA_mnd_13:124.7	Yathā vayhaṁ vā rathaṁ vā sakaṭaṁ vā sandamānikaṁ vā sajjaṁ vissajjaṁ karonti vikopenti;	124	
PA_mnd_13:124.8	evamevaṁ ganthe vossajjitvā vissajja.	124	
PA_mnd_13:124.9	Atha vā ganthe gathite gaṇṭhite bandhe vibandhe ābandhe lagge laggite palibuddhe bandhane phoṭayitvā vissajja.	124	
PA_mnd_13:124.10	Munīti.	124	
PA_mnd_13:124.11	Monaṁ vuccati ñāṇaṁ …pe… saṅgajālamaticca so muni.	124	
PA_mnd_13:124.12	Idhāti imissā diṭṭhiyā …pe…	124	
PA_mnd_13:124.13	imasmiṁ manussaloketi—	124	
PA_mnd_13:124.14	vissajja ganthāni munīdha loke.	124	
PA_mnd_13:125.1	Vivādajātesu na vaggasārīti.	125	
PA_mnd_13:125.2_0	Vivādajātesu sañjātesu nibbattesu abhinibbattesu pātubhūtesu chandāgatiṁ gacchantesu	125	
PA_mnd_13:125.2_1	dosāgatiṁ gacchantesu bhayāgatiṁ gacchantesu mohāgatiṁ gacchantesu na chandāgatiṁ	125	
PA_mnd_13:125.2_2	gacchati, na dosāgatiṁ gacchati, na bhayāgatiṁ gacchati, na mohāgatiṁ gacchati, na	125	
PA_mnd_13:125.2_3	rāgavasena gacchati, na dosavasena gacchati, na mohavasena gacchati, na mānavasena	125	
PA_mnd_13:125.2_4	gacchati, na diṭṭhivasena gacchati, na uddhaccavasena gacchati, na vicikicchāvasena	125	
PA_mnd_13:125.2_5	gacchati, na anusayavasena gacchati, na vaggehi dhammehi yāyati nīyati vuyhati saṁharīyatīti—	125	
PA_mnd_13:125.3	vivādajātesu na vaggasārī.	125	
PA_mnd_13:126.1	Santo asantesu upekkhako soti.	126	
PA_mnd_13:126.2_0	Santoti rāgassa santattā santo, dosassa santattā santo, mohassa santattā santo …pe…	126	
PA_mnd_13:126.2_1	sabbākusalābhisaṅkhārānaṁ santattā samitattā vūpasamitattā vijjhātattā nibbutattā	126	
PA_mnd_13:126.2_2	vigatattā paṭipassaddhattā santo upasanto vūpasanto nibbuto paṭipassaddhoti—	126	
PA_mnd_13:126.3	santo.	126	
PA_mnd_13:126.4	Asantesūti asantesu anupasantesu avūpasantesu anibbutesu appaṭipassaddhesūti—	126	
PA_mnd_13:126.5	santo asantesu.	126	
PA_mnd_13:126.6	Upekkhako soti arahā chaḷaṅgupekkhāya samannāgato cakkhunā rūpaṁ disvā neva sumano hoti na dummano upekkhako viharati sato sampajāno.	126	
PA_mnd_13:126.7	Sotena saddaṁ sutvā …pe…	126	
PA_mnd_13:126.8	kālaṁ kaṅkhati bhāvito sa dantoti—	126	
PA_mnd_13:126.9	santo asantesu upekkhako so.	126	
PA_mnd_13:127.1	Anuggaho uggahaṇanti maññeti.	127	
PA_mnd_13:127.2	Aññe taṇhāvasena diṭṭhivasena gaṇhante parāmasante abhinivisante.	127	
PA_mnd_13:127.3	Arahā upekkhati na gaṇhāti na parāmasati nābhinivisatīti—	127	
PA_mnd_13:127.4	anuggaho uggahaṇanti maññe.	127	
PA_mnd_13:128.1	Tenāha bhagavā—	128	
PA_mnd_13:129.1	“Vissajja ganthāni munīdha loke,	129	
PA_mnd_13:129.2	Vivādajātesu na vaggasārī;	129	
PA_mnd_13:129.3	Santo asantesu upekkhako so,	129	
PA_mnd_13:129.4	Anuggaho uggahaṇanti maññe”ti.	129	
PA_mnd_13:130.1	Pubbāsave hitvā nave akubbaṁ,	130	
PA_mnd_13:130.2	Na chandagū nopi nivissavādī;	130	
PA_mnd_13:130.3	Sa vippamutto diṭṭhigatehi dhīro,	130	
PA_mnd_13:130.4	Na limpati loke anattagarahī.	130	
PA_mnd_13:131.1	Pubbāsave hitvā nave akubbanti.	131	
PA_mnd_13:131.2	Pubbāsavā vuccanti atītā rūpavedanāsaññāsaṅkhāraviññāṇā.	131	
PA_mnd_13:131.3	Atīte saṅkhāre ārabbha ye kilesā uppajjeyyuṁ te kilese hitvā cajitvā pariccajitvā pajahitvā vinodetvā byantiṁ karitvā anabhāvaṁ gametvāti—	131	
PA_mnd_13:131.4	pubbāsave hitvā.	131	
PA_mnd_13:131.5	Nave akubbanti navā vuccanti paccuppannā rūpavedanāsaññāsaṅkhāraviññāṇā.	131	
PA_mnd_13:131.6	Paccuppanne saṅkhāre ārabbha chandaṁ akubbamāno pemaṁ akubbamāno rāgaṁ akubbamāno ajanayamāno asañjanayamāno anibbattayamāno anabhinibbattayamānoti—	131	
PA_mnd_13:131.7	pubbāsave hitvā nave akubbaṁ.	131	
PA_mnd_13:132.1	Na chandagū nopi nivissavādīti.	132	
PA_mnd_13:132.2_0	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ	132	
PA_mnd_13:132.2_1	gacchati, na rāgavasena gacchati, na dosavasena gacchati, na mohavasena gacchati,	132	
PA_mnd_13:132.2_2	na mānavasena gacchati, na diṭṭhivasena gacchati, na uddhaccavasena gacchati, na	132	
PA_mnd_13:132.2_3	vicikicchāvasena gacchati, na anusayavasena gacchati, na vaggehi dhammehi yāyati	132	
PA_mnd_13:132.2_4	nīyati vuyhati na saṁharīyatīti—	132	
PA_mnd_13:132.3	na chandagū.	132	
PA_mnd_13:132.4	Nopi nivissavādīti “sassato loko, idameva saccaṁ moghamaññan”ti na nivissavādī …pe…	132	
PA_mnd_13:132.5	“neva hoti na na hoti tathāgato paraṁ maraṇā, idameva saccaṁ moghamaññan”ti na nivissavādīti—	132	
PA_mnd_13:132.6	na chandagū nopi nivissavādī.	132	
PA_mnd_13:133.1	Sa vippamutto diṭṭhigatehi dhīroti tassa dvāsaṭṭhi diṭṭhigatāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni.	133	
PA_mnd_13:133.2	So diṭṭhigatehi vippamutto visaññutto vimariyādikatena cetasā viharati.	133	
PA_mnd_13:133.3	Dhīroti dhīro paṇḍito paññavā buddhimā ñāṇī vibhāvī medhāvīti—	133	
PA_mnd_13:133.4	sa vippamutto diṭṭhigatehi dhīro.	133	
PA_mnd_13:134.1	Na limpati loke anattagarahīti.	134	
PA_mnd_13:134.2	Lepāti dve lepā—	134	
PA_mnd_13:134.3	taṇhālepo ca diṭṭhilepo ca …pe…	134	
PA_mnd_13:134.4	ayaṁ taṇhālepo …pe…	134	
PA_mnd_13:134.5	ayaṁ diṭṭhilepo.	134	
PA_mnd_13:134.6	Tassa taṇhālepo pahīno, diṭṭhilepo paṭinissaṭṭho;	134	
PA_mnd_13:134.7_0	tassa taṇhālepassa pahīnattā, diṭṭhilepassa paṭinissaṭṭhattā apāyaloke na limpati,	134	
PA_mnd_13:134.7_1	manussaloke na limpati, devaloke na limpati, khandhaloke na limpati, dhātuloke na	134	
PA_mnd_13:134.7_2	limpati, āyatanaloke na limpati na palimpati na upalimpati, alitto apalitto anupalitto	134	
PA_mnd_13:134.7_3	nikkhanto nissaṭo vippamutto visaññutto vimariyādikatena cetasā viharatīti—	134	
PA_mnd_13:134.8	na limpati loke.	134	
PA_mnd_13:135.1	Anattagarahīti dvīhi kāraṇehi attānaṁ garahati—	135	
PA_mnd_13:135.2	katattā ca akatattā ca.	135	
PA_mnd_13:135.3	Kathaṁ katattā ca akatattā ca attānaṁ garahati?	135	
PA_mnd_13:135.4	“Kataṁ me kāyaduccaritaṁ, akataṁ me kāyasucaritan”ti attānaṁ garahati.	135	
PA_mnd_13:135.5	“Kataṁ me vacīduccaritaṁ …pe…	135	
PA_mnd_13:135.6	kataṁ me manoduccaritaṁ …	135	
PA_mnd_13:135.7	kato me pāṇātipāto …pe…	135	
PA_mnd_13:135.8	katā me micchādiṭṭhi, akatā me sammādiṭṭhī”ti attānaṁ garahati.	135	
PA_mnd_13:135.9	Evaṁ katattā ca akatattā ca attānaṁ garahati.	135	
PA_mnd_13:136.1	Atha vā “sīlesumhi na paripūrakārī”ti attānaṁ garahati.	136	
PA_mnd_13:136.2	“Indriyesumhi aguttadvāro”ti …	136	
PA_mnd_13:136.3	“bhojanemhi amattaññū”ti …	136	
PA_mnd_13:136.4	“jāgariyamhi ananuyutto”ti …	136	
PA_mnd_13:136.5	“na satisampajaññenāmhi samannāgato”ti …	136	
PA_mnd_13:136.6	“abhāvitā me cattāro satipaṭṭhānā”ti …	136	
PA_mnd_13:136.7	“abhāvitā me cattāro sammappadhānā”ti …	136	
PA_mnd_13:136.8	“abhāvitā me cattāro iddhipādā”ti …	136	
PA_mnd_13:136.9	“abhāvitāni me pañcindriyānī”ti …	136	
PA_mnd_13:136.10	“abhāvitāni me pañca balānī”ti …	136	
PA_mnd_13:136.11	“abhāvitā me satta bojjhaṅgā”ti …	136	
PA_mnd_13:136.12	“abhāvito me ariyo aṭṭhaṅgiko maggo”ti …	136	
PA_mnd_13:136.13	“dukkhaṁ me apariññātan”ti …	136	
PA_mnd_13:136.14	“dukkhasamudayo me appahīno”ti …	136	
PA_mnd_13:136.15	“maggo me abhāvito”ti …	136	
PA_mnd_13:136.16	“nirodho me asacchikato”ti attānaṁ garahati.	136	
PA_mnd_13:136.17	Evaṁ katattā ca akatattā ca attānaṁ garahati.	136	
PA_mnd_13:136.18	Evaṁ attagarahī.	136	
PA_mnd_13:136.19	Tayidaṁ kammaṁ akubbamāno ajanayamāno asañjanayamāno anibbattayamāno anabhinibbattayamāno anattagarahīti—	136	
PA_mnd_13:136.20	na limpati loke anattagarahī.	136	
PA_mnd_13:137.1	Tenāha bhagavā—	137	
PA_mnd_13:138.1	“Pubbāsave hitvā nave akubbaṁ,	138	
PA_mnd_13:138.2	Na chandagū nopi nivissavādī;	138	
PA_mnd_13:138.3	Sa vippamutto diṭṭhigatehi dhīro,	138	
PA_mnd_13:138.4	Na limpati loke anattagarahī”ti.	138	
PA_mnd_13:139.1	Sa sabbadhammesu visenibhūto,	139	
PA_mnd_13:139.2	Yaṁ kiñci diṭṭhaṁ va sutaṁ mutaṁ vā;	139	
PA_mnd_13:139.3	Sa pannabhāro muni vippamutto,	139	
PA_mnd_13:139.4	Na kappiyo nūparato na patthiyo.	139	
PA_mnd_13:139.5	(Iti bhagavā.)	139	
PA_mnd_13:140.1	Sa sabbadhammesu visenibhūto yaṁ kiñci diṭṭhaṁ va sutaṁ mutaṁ vāti.	140	
PA_mnd_13:140.2	Senā vuccati mārasenā.	140	
PA_mnd_13:140.3_0	Kāyaduccaritaṁ mārasenā, vacīduccaritaṁ mārasenā, manoduccaritaṁ mārasenā, rāgo …	140	
PA_mnd_13:140.3_1	doso … moho … kodho … upanāho … makkho … paḷāso … issā … macchariyaṁ … māyā … sāṭheyyaṁ	140	
PA_mnd_13:140.3_2	… thambho … sārambho … māno … atimāno … mado … pamādo … sabbe kilesā … sabbe duccaritā	140	
PA_mnd_13:140.3_3	… sabbe darathā … sabbe pariḷāhā … sabbe santāpā … sabbākusalābhisaṅkhārā mārasenā.	140	
PA_mnd_13:141.1	Vuttañhetaṁ bhagavatā—	141	
PA_mnd_13:142.1	“Kāmā te paṭhamā senā,	142	
PA_mnd_13:142.2	dutiyā arati vuccati;	142	
PA_mnd_13:142.3	…pe…	142	
PA_mnd_13:142.4	Na naṁ asūro jināti,	142	
PA_mnd_13:142.5	jetvāva labhate sukhan”ti.	142	
PA_mnd_13:143.1	Yato catūhi ariyamaggehi sabbā ca mārasenā sabbe ca paṭisenikarā kilesā jitā ca parājitā ca bhaggā vippaluggā parammukhā—	143	
PA_mnd_13:143.2	so vuccati visenibhūto.	143	
PA_mnd_13:143.3	So diṭṭhe visenibhūto,	143	
PA_mnd_13:143.4	sute …	143	
PA_mnd_13:143.5	mute …	143	
PA_mnd_13:143.6	viññāte visenibhūtoti—	143	
PA_mnd_13:143.7	sa sabbadhammesu visenibhūto, yaṁ kiñci diṭṭhaṁ va sutaṁ mutaṁ vā.	143	
PA_mnd_13:144.1	Sa pannabhāro muni vippamuttoti.	144	
PA_mnd_13:144.2	Bhārāti tayo bhārā—	144	
PA_mnd_13:144.3	khandhabhāro, kilesabhāro, abhisaṅkhārabhāro.	144	
PA_mnd_13:144.4	Katamo khandhabhāro?	144	
PA_mnd_13:144.5	Paṭisandhiyā rūpaṁ vedanā saññā saṅkhārā viññāṇaṁ—	144	
PA_mnd_13:144.6	ayaṁ khandhabhāro.	144	
PA_mnd_13:144.7	Katamo kilesabhāro?	144	
PA_mnd_13:144.8	Rāgo doso moho …pe…	144	
PA_mnd_13:144.9	sabbākusalābhisaṅkhārā—	144	
PA_mnd_13:144.10	ayaṁ kilesabhāro.	144	
PA_mnd_13:144.11	Katamo abhisaṅkhārabhāro?	144	
PA_mnd_13:144.12	Puññābhisaṅkhāro apuññābhisaṅkhāro āneñjābhisaṅkhāro—	144	
PA_mnd_13:144.13	ayaṁ abhisaṅkhārabhāro.	144	
PA_mnd_13:144.14_0	Yato khandhabhāro ca kilesabhāro ca abhisaṅkhārabhāro ca pahīnā honti ucchinnamūlā	144	
PA_mnd_13:144.14_1	tālāvatthukatā anabhāvaṅkatā āyatiṁ anuppādadhammā, so vuccati pannabhāro patitabhāro	144	
PA_mnd_13:144.14_2	oropitabhāro samoropitabhāro nikkhittabhāro paṭipassaddhabhāro.	144	
PA_mnd_13:145.1	Munīti monaṁ vuccati ñāṇaṁ.	145	
PA_mnd_13:145.2_0	Yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā,	145	
PA_mnd_13:145.2_1	paṇḍiccaṁ kosallaṁ nepuññaṁ vebhabyā cintā upaparikkhā bhūri medhā parināyikā vipassanā	145	
PA_mnd_13:145.2_2	sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko	145	
PA_mnd_13:145.2_3	paññāobhāso paññāpajjoto paññāratanaṁ amoho dhammavicayo sammādiṭṭhi.	145	
PA_mnd_13:145.3	Tena ñāṇena samannāgato muni monappatto.	145	
PA_mnd_13:146.1	Tīṇi moneyyāni—	146	
PA_mnd_13:146.2	kāyamoneyyaṁ, vacīmoneyyaṁ, manomoneyyaṁ.	146	
PA_mnd_13:146.3	Katamaṁ kāyamoneyyaṁ?	146	
PA_mnd_13:146.4_0	Tividhānaṁ kāyaduccaritānaṁ pahānaṁ kāyamoneyyaṁ, tividhaṁ kāyasucaritaṁ kāyamoneyyaṁ,	146	
PA_mnd_13:146.4_1	kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ,	146	
PA_mnd_13:146.4_2	kāye chandarāgassa pahānaṁ kāyamoneyyaṁ, kāyasaṅkhāranirodho catutthajjhānasamāpatti kāyamoneyyaṁ—	146	
PA_mnd_13:146.5	idaṁ kāyamoneyyaṁ.	146	
PA_mnd_13:147.1	Katamaṁ vacīmoneyyaṁ?	147	
PA_mnd_13:147.2_0	Catubbidhānaṁ vacīduccaritānaṁ pahānaṁ vacīmoneyyaṁ, catubbidhaṁ vacīsucaritaṁ vacīmoneyyaṁ,	147	
PA_mnd_13:147.2_1	vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ,	147	
PA_mnd_13:147.2_2	vācāya chandarāgassa pahānaṁ vacīmoneyyaṁ, vacīsaṅkhāranirodho dutiyajjhānasamāpatti vacīmoneyyaṁ—	147	
PA_mnd_13:147.3	idaṁ vacīmoneyyaṁ.	147	
PA_mnd_13:148.1	Katamaṁ manomoneyyaṁ?	148	
PA_mnd_13:148.2_0	Tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ,	148	
PA_mnd_13:148.2_1	cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo	148	
PA_mnd_13:148.2_2	manomoneyyaṁ, citte chandarāgassa pahānaṁ manomoneyyaṁ, cittasaṅkhāranirodho saññāvedayitanirodhasamāpatti manomoneyyaṁ—	148	
PA_mnd_13:148.3	idaṁ manomoneyyaṁ.	148	
PA_mnd_13:149.1	“Kāyamuniṁ vācāmuniṁ,	149	
PA_mnd_13:149.2	manomunimanāsavaṁ;	149	
PA_mnd_13:149.3	Muniṁ moneyyasampannaṁ,	149	
PA_mnd_13:149.4	āhu sabbappahāyinaṁ.	149	
PA_mnd_13:150.1	Kāyamuniṁ vācāmuniṁ,	150	
PA_mnd_13:150.2	manomunimanāsavaṁ;	150	
PA_mnd_13:150.3	Muniṁ moneyyasampannaṁ,	150	
PA_mnd_13:150.4	āhu ninhātapāpakan”ti.	150	
PA_mnd_13:151.1	Imehi tīhi moneyyehi dhammehi samannāgatā cha munino—	151	
PA_mnd_13:151.2	agāramunino, anagāramunino, sekhamunino, asekhamunino, paccekamunino, munimuninoti.	151	
PA_mnd_13:151.3	Katame agāramunino?	151	
PA_mnd_13:151.4	Ye te agārikā diṭṭhapadā viññātasāsanā—	151	
PA_mnd_13:151.5	ime agāramunino.	151	
PA_mnd_13:151.6	Katame anagāramunino?	151	
PA_mnd_13:151.7	Ye te pabbajitā diṭṭhapadā viññātasāsanā—	151	
PA_mnd_13:151.8	ime anagāramunino.	151	
PA_mnd_13:151.9	Satta sekhā sekhamunino, arahanto asekhamunino.	151	
PA_mnd_13:151.10	Paccekabuddhā paccekamunino.	151	
PA_mnd_13:151.11	Munimunino vuccanti tathāgatā arahanto sammāsambuddhā.	151	
PA_mnd_13:152.1	“Na monena munī hoti,	152	
PA_mnd_13:152.2	mūḷharūpo aviddasu;	152	
PA_mnd_13:152.3	Yo ca tulaṁva paggayha,	152	
PA_mnd_13:152.4	varamādāya paṇḍito.	152	
PA_mnd_13:153.1	Pāpāni parivajjeti,	153	
PA_mnd_13:153.2	sa munī tena so muni;	153	
PA_mnd_13:153.3	Yo munāti ubho loke,	153	
PA_mnd_13:153.4	muni tena pavuccati.	153	
PA_mnd_13:154.1	Asatañca satañca ñatvā dhammaṁ,	154	
PA_mnd_13:154.2	Ajjhattaṁ bahiddhā ca sabbaloke;	154	
PA_mnd_13:154.3	Devamanussehi pūjito yo,	154	
PA_mnd_13:154.4	Saṅgajālamaticca so muni”.	154	
PA_mnd_13:155.1	Vippamuttoti munino rāgā cittaṁ muttaṁ vimuttaṁ suvimuttaṁ;	155	
PA_mnd_13:155.2	dosā cittaṁ …	155	
PA_mnd_13:155.3	mohā cittaṁ muttaṁ vimuttaṁ suvimuttaṁ …pe…	155	
PA_mnd_13:155.4	sabbākusalābhisaṅkhārehi cittaṁ muttaṁ vimuttaṁ suvimuttanti—	155	
PA_mnd_13:155.5	sa pannabhāro muni vippamutto.	155	
PA_mnd_13:156.1	Na kappiyo nūparato na patthiyoti bhagavāti.	156	
PA_mnd_13:156.2	Kappāti dve kappā—	156	
PA_mnd_13:156.3	taṇhākappo ca diṭṭhikappo ca …pe…	156	
PA_mnd_13:156.4	ayaṁ taṇhākappo …pe…	156	
PA_mnd_13:156.5	ayaṁ diṭṭhikappo.	156	
PA_mnd_13:156.6	Tassa taṇhākappo pahīno, diṭṭhikappo paṭinissaṭṭho;	156	
PA_mnd_13:156.7	taṇhākappassa pahīnattā diṭṭhikappassa paṭinissaṭṭhattā taṇhākappaṁ vā diṭṭhikappaṁ vā na kappeti na janeti na sañjaneti na nibbatteti nābhinibbattetīti—	156	
PA_mnd_13:156.8	na kappiyo.	156	
PA_mnd_13:156.9	Nūparatoti.	156	
PA_mnd_13:156.10_0	Sabbe bālaputhujjanā rajjanti, puthujjanakalyāṇakaṁ upādāya satta sekhā appattassa	156	
PA_mnd_13:156.10_1	pattiyā anadhigatassa adhigamāya asacchikatassa sacchikiriyāya āramanti viramanti	156	
PA_mnd_13:156.10_2	paṭiviramanti, arahā ārato virato paṭivirato nikkhanto nissaṭo vippamutto visaññutto	156	
PA_mnd_13:156.10_3	vimariyādikatena cetasā viharatīti—	156	
PA_mnd_13:156.11	na kappiyo nūparato.	156	
PA_mnd_13:156.12	Na patthiyoti.	156	
PA_mnd_13:156.13	Patthanā vuccati taṇhā.	156	
PA_mnd_13:156.14	Yo rāgo sārāgo …pe… abhijjhā lobho akusalamūlaṁ.	156	
PA_mnd_13:156.15	Yassesā patthanā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati na patthiyo.	156	
PA_mnd_13:157.1	Bhagavāti gāravādhivacanaṁ.	157	
PA_mnd_13:157.2	Api ca bhaggarāgoti bhagavā,	157	
PA_mnd_13:157.3	bhaggadosoti bhagavā,	157	
PA_mnd_13:157.4	bhaggamohoti bhagavā,	157	
PA_mnd_13:157.5	bhaggamānoti bhagavā,	157	
PA_mnd_13:157.6	bhaggadiṭṭhīti bhagavā,	157	
PA_mnd_13:157.7	bhaggakaṇḍakoti bhagavā,	157	
PA_mnd_13:157.8	bhaggakilesoti bhagavā,	157	
PA_mnd_13:157.9	bhaji vibhaji pavibhaji dhammaratananti bhagavā,	157	
PA_mnd_13:157.10	bhavānaṁ antakaroti bhagavā,	157	
PA_mnd_13:157.11	bhāvitakāyo bhāvitasīlo bhāvitacitto bhāvitapaññoti bhagavā;	157	
PA_mnd_13:157.12	bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā,	157	
PA_mnd_13:157.13	bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā,	157	
PA_mnd_13:157.14	bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā,	157	
PA_mnd_13:157.15	bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā,	157	
PA_mnd_13:157.16	bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā,	157	
PA_mnd_13:157.17	bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā,	157	
PA_mnd_13:157.18_0	bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ	157	
PA_mnd_13:157.18_1	pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā,	157	
PA_mnd_13:157.19	bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā,	157	
PA_mnd_13:157.20	bhagavāti netaṁ nāmaṁ mātarā kataṁ na pitarā kataṁ na bhātarā kataṁ na bhaginiyā kataṁ na mittāmaccehi kataṁ na ñātisālohitehi kataṁ na samaṇabrāhmaṇehi kataṁ na devatāhi kataṁ;	157	
PA_mnd_13:157.21	vimokkhantikametaṁ buddhānaṁ bhagavantānaṁ bodhiyā mūle saha sabbaññutaññāṇassa paṭilābhā sacchikā paññatti yadidaṁ bhagavāti—	157	
PA_mnd_13:157.22	na kappiyo nūparato na patthiyo iti bhagavā.	157	
PA_mnd_13:158.1	Tenāha bhagavā—	158	
PA_mnd_13:159.1	“Sa sabbadhammesu visenibhūto,	159	
PA_mnd_13:159.2	Yaṁ kiñci diṭṭhaṁ va sutaṁ mutaṁ vā;	159	
PA_mnd_13:159.3	Sa pannabhāro muni vippamutto,	159	
PA_mnd_13:159.4	Na kappiyo nūparato na patthiyo”.	159	
PA_mnd_13:159.5	(Iti bhagavāti.)	159	
PA_mnd_13:160.1	Mahābyūhasuttaniddeso terasamo.	160	
