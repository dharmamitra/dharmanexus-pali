segmentnr	original	folio	analyzed
PA_atk-abh02_a:0	Namo tassa bhagavato arahato sammāsambuddhassa	0	
PA_atk-abh02_a:1	Abhidhammapiṭake	0	
PA_atk-abh02_a:2	Sammohavinodanī nāma	0	
PA_atk-abh02_a:3	Vibhaṅga-aṭṭhakathā	0	
PA_atk-abh02_a:4	1. Khandhavibhaṅgo	0	
PA_atk-abh02_a:5	1. Suttantabhājanīyavaṇṇanā	0	
PA_atk-abh02_a:6	Catusaccadaso nātho, catudhā dhammasaṅgaṇiṃ;	0	
PA_atk-abh02_a:7	Pakāsayitvā sambuddho, tasseva samanantaraṃ.	0	
PA_atk-abh02_a:8	Upeto buddhadhammehi, aṭṭhārasahi nāyako;	0	
PA_atk-abh02_a:9	Aṭṭhārasannaṃ khandhādi-vibhaṅgānaṃ vasena yaṃ.	0	
PA_atk-abh02_a:10	Vibhaṅgaṃ desayī satthā, tassa saṃvaṇṇanākkamo;	1	
PA_atk-abh02_a:11	Idāni yasmā sampatto, tasmā tassatthavaṇṇanaṃ.	1	
PA_atk-abh02_a:12	Karissāmi vigāhetvā, porāṇaṭṭhakathānayaṃ;	1	
PA_atk-abh02_a:13	Saddhamme gāravaṃ katvā, taṃ suṇātha samāhitāti.	1	
PA_atk-abh02_a:14_0	1. Pañcakkhandhā – rūpakkhandho…pe… viññāṇakkhandhoti idaṃ vibhaṅgappakaraṇassa ādibhūte	14	
PA_atk-abh02_a:14_1	khandhavibhaṅge suttantabhājanīyaṃ nāma. Tattha pañcāti gaṇanaparicchedo. Tena na	14	
PA_atk-abh02_a:14_2	tato heṭṭhā na uddhanti dasseti. Khandhāti paricchinnadhammanidassanaṃ. Tatrāyaṃ	14	
PA_atk-abh02_a:14_3	khandha-saddo sambahulesu ṭhānesu dissati – rāsimhi, guṇe, paṇṇattiyaṃ, ruḷhiyanti.	14	
PA_atk-abh02_a:14_4	“Seyyathāpi, bhikkhave, mahāsamudde na sukaraṃ udakassa pamāṇaṃ gahetuṃ – ettakāni	14	
PA_atk-abh02_a:14_5	udakāḷhakānīti vā ettakāni udakāḷhakasatānīti vā ettakāni udakāḷhakasahassānīti vā	14	
PA_atk-abh02_a:14_6	ettakāni udakāḷhakasatasahassānīti vā, atha kho asaṅkhyeyyo appameyyo mahāudakakkhandhotveva	14	
PA_atk-abh02_a:14_7	saṅkhyaṃ gacchatī”tiādīsu hi rāsito khandho nāma. Nahi parittakaṃ udakaṃ udakakkhandhoti	14	
PA_atk-abh02_a:14_8	vuccati, bahukameva vuccati. Tathā na parittako rajo rajakkhandho, na appamattakā	14	
PA_atk-abh02_a:14_9	gāvo gavakkhandho, na appamattakaṃ balaṃ balakkhandho, na appamattakaṃ puññaṃ puññakkhandhoti	14	
PA_atk-abh02_a:14_10	vuccati. Bahukameva hi rajo rajakkhandho, bahukāva gavādayo gavakkhandho, balakkhandho,	141	
PA_atk-abh02_a:14_11	puññakkhandhoti vuccanti. “Sīlakkhandho samādhikkhandho”tiādīsu pana guṇato khandho	141	
PA_atk-abh02_a:14_12	nāma. “Addasā kho bhagavā mahantaṃ dārukkhandhaṃ gaṅgāya nadiyā sotena vuyhamāna”nti.	141	
PA_atk-abh02_a:14_13	Ettha paṇṇattito khandho nāma. “Yaṃ cittaṃ mano mānasaṃ…pe… viññāṇaṃ viññāṇakkhandho”tiādīsu	141	
PA_atk-abh02_a:14_14	ruḷhito khandho nāma. Svāyamidha rāsito adhippeto. Ayañhi khandhaṭṭho nāma piṇḍaṭṭho	141	
PA_atk-abh02_a:14_15	pūgaṭṭho ghaṭaṭṭho rāsaṭṭho. Tasmā ‘rāsilakkhaṇā khandhā’ti veditabbā. Koṭṭhāsaṭṭhotipi	141	
PA_atk-abh02_a:14_16	vattuṃ vaṭṭati; lokasmiñhi iṇaṃ gahetvā codiyamānā ‘dvīhi khandhehi dassāma, tīhi	141	
PA_atk-abh02_a:14_17	khandhehi dassāmā’ti vadanti. Iti ‘koṭṭhāsalakkhaṇā khandhā’tipi vattuṃ vaṭṭati.	141	
PA_atk-abh02_a:14_18	Evamettha rūpakkhandhoti rūparāsi rūpakoṭṭhāso, vedanākkhandhoti vedanārāsi vedanākoṭṭhāsoti	141	
PA_atk-abh02_a:14_19	iminā nayena saññākkhandhādīnaṃ attho veditabbo.	141	
PA_atk-abh02_a:15_0	Ettāvatā sammāsambuddho yvāyaṃ “cattāro ca mahābhūtā catunnañca mahābhūtānaṃ upādāyarūpa”nti	15	
PA_atk-abh02_a:15_1	atītānāgatapaccuppannādīsu ekādasasu okāsesu vibhatto ‘pañcavīsati rūpakoṭṭhāsā’ti	15	
PA_atk-abh02_a:15_2	ca ‘channavuti rūpakoṭṭhāsā’ti ca evaṃpabhedo rūparāsi, taṃ sabbaṃ paripiṇḍetvā rūpakkhandho	15	
PA_atk-abh02_a:15_3	nāmāti dassesi. Yo panāyaṃ “sukhā vedanā, dukkhā vedanā, adukkhamasukhā vedanā”ti	15	
PA_atk-abh02_a:15_4	tesuyeva ekādasasu okāsesu vibhatto catubhūmikavedanārāsi, taṃ sabbaṃ paripiṇḍetvā	15	
PA_atk-abh02_a:15_5	vedanākkhandho nāmāti dassesi. Yo panāyaṃ “cakkhusamphassajā saññā…pe… manosamphassajā	15	
PA_atk-abh02_a:15_6	saññā”ti tesuyeva ekādasasu okāsesu vibhatto catubhūmikasaññārāsi, taṃ sabbaṃ paripiṇḍetvā	15	
PA_atk-abh02_a:15_7	saññākkhandho nāmāti dassesi. Yo panāyaṃ “cakkhusamphassajā cetanā…pe… manosamphassajā	15	
PA_atk-abh02_a:15_8	cetanā”ti tesuyeva ekādasasu okāsesu vibhatto catubhūmikacetanārāsi, taṃ sabbaṃ paripiṇḍetvā	15	
PA_atk-abh02_a:15_9	saṅkhārakkhandho nāmāti dassesi. Yo panāyaṃ “cakkhuviññāṇaṃ, sotaghānajivhākāyaviññāṇaṃ,	15	
PA_atk-abh02_a:15_10	manodhātu, manoviññāṇadhātū”ti tesuyeva ekādasasu okāsesu vibhatto catubhūmikacittarāsi,	151	
PA_atk-abh02_a:15_11	taṃ sabbaṃ paripiṇḍetvā viññāṇakkhandho nāmāti dassesi.	151	
PA_atk-abh02_a:16_0	Apicettha sabbampi catusamuṭṭhānikaṃ rūpaṃ rūpakkhandho, kāmāvacaraaṭṭhakusalacittādīhi	16	
PA_atk-abh02_a:16_1	ekūnanavuticittehi sahajātā vedanā vedanākkhandho, saññā saññākkhandho, phassādayo	16	
PA_atk-abh02_a:16_2	dhammā saṅkhārakkhandho, ekūnanavuti cittāni viññāṇakkhandhoti. Evampi pañcasu khandhesu	16	
PA_atk-abh02_a:16_3	dhammaparicchedo veditabbo.	16	
PA_atk-abh02_a:17	1. Rūpakkhandhaniddeso	1	
PA_atk-abh02_a:18_0	2. Idāni te rūpakkhandhādayo vibhajitvā dassetuṃ tattha katamo rūpakkhandhotiādimāha.	18	
PA_atk-abh02_a:18_1	Tattha tatthāti tesu pañcasu khandhesu. Katamoti kathetukamyatāpucchā. Rūpakkhandhoti	18	
PA_atk-abh02_a:18_2	pucchitadhammanidassanaṃ. Idāni taṃ vibhajanto yaṃ kiñci rūpantiādimāha. Tattha yaṃ	18	
PA_atk-abh02_a:18_3	kiñcīti anavasesapariyādānaṃ. Rūpanti atippasaṅganiyamanaṃ. Evaṃ padadvayenāpi rūpassa	18	
PA_atk-abh02_a:18_4	anavasesapariggaho kato hoti.	18	
PA_atk-abh02_a:19	Tattha kenaṭṭhena rūpanti? Ruppanaṭṭhena rūpaṃ. Vuttañhetaṃ bhagavatā –	1	
PA_atk-abh02_a:20_0	“Kiñca, bhikkhave, rūpaṃ vadetha? Ruppatīti kho, bhikkhave, tasmā rūpanti vuccati.	20	
PA_atk-abh02_a:20_1	Kena ruppati? Sītenapi ruppati, uṇhenapi ruppati, jighacchāyapi ruppati, pipāsāyapi	20	
PA_atk-abh02_a:20_2	ruppati, ḍaṃsamakasavātātapasarisapasamphassenapi ruppati. Ruppatīti kho, bhikkhave,	20	
PA_atk-abh02_a:20_3	tasmā rūpanti vuccatī”ti.	20	
PA_atk-abh02_a:21_0	Tattha kinti kāraṇapucchā; kena kāraṇena rūpaṃ vadetha, kena kāraṇena taṃ rūpaṃ nāmāti	21	
PA_atk-abh02_a:21_1	attho. Ruppatīti ettha itīti kāraṇuddeso. Yasmā ruppati tasmā rūpanti vuccatīti attho.	21	
PA_atk-abh02_a:21_2	Ruppatīti kuppati ghaṭṭīyati pīḷiyati bhijjatīti attho. Evaṃ iminā ettakena ṭhānena	21	
PA_atk-abh02_a:21_3	ruppanaṭṭhena rūpaṃ vuttaṃ. Ruppanalakkhaṇena rūpantipi vattuṃ vaṭṭati. Ruppanalakkhaṇañhetaṃ.	21	
PA_atk-abh02_a:22_0	Sītenapi ruppatītiādīsu pana sītena tāva ruppanaṃ lokantarikaniraye pākaṭaṃ. Tiṇṇaṃ	22	
PA_atk-abh02_a:22_1	tiṇṇañhi cakkavāḷānaṃ antare ekeko lokantarikanirayo nāma hoti aṭṭhayojanasahassappamāṇo,	22	
PA_atk-abh02_a:22_2	yassa neva heṭṭhā pathavī atthi, na upari candimasūriyadīpamaṇiāloko, niccandhakāro.	22	
PA_atk-abh02_a:22_3	Tattha nibbattasattānaṃ tigāvuto attabhāvo hoti. Te vagguliyo viya pabbatapāde dīghaputhulehi	22	
PA_atk-abh02_a:22_4	nakhehi laggitvā avaṃsirā olambanti. Yadā saṃsappantā aññamaññassa hatthapāsagatā	22	
PA_atk-abh02_a:22_5	honti atha ‘bhakkho no laddho’ti maññamānā tattha byāvaṭā viparivattitvā lokasandhārake	22	
PA_atk-abh02_a:22_6	udake patanti, sītavāte paharantepi pakkamadhukaphalāni viya chijjitvā udake patanti.	22	
PA_atk-abh02_a:22_7	Patitamattāva accantakhārena sītodakena chinnacammanhārumaṃsaaṭṭhīhi bhijjamānehi	22	
PA_atk-abh02_a:22_8	tattatele patitapiṭṭhapiṇḍi viya paṭapaṭāyamānā vilīyanti. Evaṃ sītena ruppanaṃ lokantarikaniraye	22	
PA_atk-abh02_a:22_9	pākaṭaṃ. Mahiṃsakaraṭṭhādīsupi himapātasītalesu padesesu etaṃ pākaṭameva. Tattha	22	
PA_atk-abh02_a:22_10	hi sattā sītena bhinnacchinnasarīrā jīvitakkhayampi pāpuṇanti.	221	
PA_atk-abh02_a:23	Uṇhena ruppanaṃ avīcimahāniraye pākaṭaṃ. Tattha hi tattāya lohapathaviyā nipajjāpetvā pañcavidhabandhanādikaraṇakāle sattā mahādukkhaṃ anubhavanti.	2	
PA_atk-abh02_a:24_0	Jighacchāya ruppanaṃ pettivisaye ceva dubbhikkhakāle ca pākaṭaṃ. Pettivisayasmiñhi	24	
PA_atk-abh02_a:24_1	sattā dve tīṇi buddhantarāni kiñcideva āmisaṃ hatthena gahetvā mukhe pakkhipantā	24	
PA_atk-abh02_a:24_2	nāma na honti. Antoudaraṃ ādittasusirarukkho viya hoti. Dubbhikkhe kañjikamattampi	24	
PA_atk-abh02_a:24_3	alabhitvā maraṇappattānaṃ pamāṇaṃ nāma natthi.	24	
PA_atk-abh02_a:25_0	Pipāsāya ruppanaṃ kālakañjikādīsu pākaṭaṃ. Tattha hi sattā dve tīṇi buddhantarāni	25	
PA_atk-abh02_a:25_1	hadayatemanamattaṃ vā jivhātemanamattaṃ vā udakabinduṃ laddhuṃ na sakkonti. ‘Pānīyaṃ	25	
PA_atk-abh02_a:25_2	pivissāmā’ti nadiṃ gatānampi nadī vālikātalaṃ sampajjati. Mahāsamuddaṃ pakkhantānampi	25	
PA_atk-abh02_a:25_3	mahāsamuddo piṭṭhipāsāṇo hoti. Te sussantā balavadukkhapīḷitā vicaranti.	25	
PA_atk-abh02_a:26_0	Eko kira kālakañjikaasuro pipāsaṃ adhivāsetuṃ asakkonto yojanagambhīravitthāraṃ mahāgaṅgaṃ	26	
PA_atk-abh02_a:26_1	otari. Tassa gatagataṭṭhāne udakaṃ chijjati, dhūmo uggacchati, tatte piṭṭhipāsāṇe	26	
PA_atk-abh02_a:26_2	caṅkamanakālo viya hoti. Tassa udakasaddaṃ sutvā ito cito ca vicarantasseva ratti	26	
PA_atk-abh02_a:26_3	vibhāyi. Atha naṃ pātova bhikkhācāraṃ gacchantā tiṃsamattā piṇḍacārikabhikkhū disvā	26	
PA_atk-abh02_a:26_4	– “ko nāma tvaṃ, sappurisā”ti pucchiṃsu. “Petohamasmi, bhante”ti. “Kiṃ pariyesasī”ti?	26	
PA_atk-abh02_a:26_5	“Pānīyaṃ, bhante”ti. “Ayaṃ gaṅgā paripuṇṇā, kiṃ tvaṃ na passasī”ti? “Na upakappati,	26	
PA_atk-abh02_a:26_6	bhante”ti. “Tena hi gaṅgāpiṭṭhe nipajja, mukhe te pānīyaṃ āsiñcissāmā”ti. So vālikāpuḷine	26	
PA_atk-abh02_a:26_7	uttāno nipajji. Bhikkhū tiṃsamatte patte nīharitvā udakaṃ āharitvā āharitvā tassa	26	
PA_atk-abh02_a:26_8	mukhe āsiñciṃsu. Tesaṃ tathā karontānaṃyeva velā upakaṭṭhā jātā. Tato “bhikkhācārakālo	26	
PA_atk-abh02_a:26_9	amhākaṃ, sappurisa; kacci te assādamattā laddhā”ti āhaṃsu. Peto “sace me, bhante,	26	
PA_atk-abh02_a:26_10	tiṃsamattānaṃ ayyānaṃ tiṃsamattehi pattehi āsittaudakato aḍḍhapasatamattampi paragalagataṃ,	261	
PA_atk-abh02_a:26_11	petattabhāvato mokkho mā hotū”ti āha. Evaṃ pipāsāya ruppanaṃ pettivisaye pākaṭaṃ.	261	
PA_atk-abh02_a:27_0	Ḍaṃsādīhi ruppanaṃ ḍaṃsamakkhikādisambabahulesu padesesu pākaṭaṃ. Ettha ca ḍaṃsāti	27	
PA_atk-abh02_a:27_1	piṅgalamakkhikā, makasāti makasāva vātāti kucchivātapiṭṭhivātādivasena veditabbā.	27	
PA_atk-abh02_a:27_2	Sarīrasmiñhi vātarogo uppajjitvā hatthapādapiṭṭhiādīni bhindati, kāṇaṃ karoti, khujjaṃ	27	
PA_atk-abh02_a:27_3	karoti, pīṭhasappiṃ karoti. Ātapoti sūriyātapo. Tena ruppanaṃ marukantārādīsu pākaṭaṃ.	27	
PA_atk-abh02_a:27_4	Ekā kira itthī marukantāre rattiṃ satthato ohīnā divā sūriye uggacchante vālikāya	27	
PA_atk-abh02_a:27_5	tappamānāya pāde ṭhapetuṃ asakkontī sīsato pacchiṃ otāretvā akkami. Kamena pacchiyā	27	
PA_atk-abh02_a:27_6	uṇhābhitattāya ṭhātuṃ asakkontī tassā upari sāṭakaṃ ṭhapetvā akkami. Tasmimpi santatte	27	
PA_atk-abh02_a:27_7	aṅkena gahitaṃ puttakaṃ adhomukhaṃ nipajjāpetvā kandantaṃ kandantaṃ akkamitvā saddhiṃ	27	
PA_atk-abh02_a:27_8	tena tasmiṃyeva ṭhāne uṇhābhitattā kālamakāsi.	27	
PA_atk-abh02_a:28	Sarīsapāti ye keci dīghajātikā sarantā gacchanti. Tesaṃ samphassena ruppanaṃ āsīvisadaṭṭhādīnaṃ vasena veditabbaṃ.	2	
PA_atk-abh02_a:29_0	Idāni ‘yaṃ kiñci rūpa’nti padena saṃgahitaṃ pañcavīsatikoṭṭhāsachannavutikoṭṭhāsappabhedaṃ	29	
PA_atk-abh02_a:29_1	sabbampi rūpaṃ atītādikoṭṭhāsesu pakkhipitvā dassetuṃ atītānāgatapaccuppannanti āha.	29	
PA_atk-abh02_a:29_2	Tato paraṃ tadeva ajjhattadukādīsu catūsu dukesu pakkhipitvā dassetuṃ ajjhattaṃ vā	29	
PA_atk-abh02_a:29_3	bahiddhā vātiādi vuttaṃ. Tato paraṃ sabbampetaṃ ekādasasu padesesu pariyādiyitvā	29	
PA_atk-abh02_a:29_4	dassitaṃ rūpaṃ ekato piṇḍaṃ katvā dassetuṃ tadekajjhantiādi vuttaṃ.	29	
PA_atk-abh02_a:30_0	Tattha tadekajjhanti taṃ ekajjhaṃ; abhisaññūhitvāti abhisaṃharitvā; abhisaṅkhipitvāti	30	
PA_atk-abh02_a:30_1	saṅkhepaṃ katvā; idaṃ vuttaṃ hoti – sabbampetaṃ vuttappakāraṃ rūpaṃ ruppanalakkhaṇasaṅkhāte	30	
PA_atk-abh02_a:30_2	ekavidhabhāve paññāya rāsiṃ katvā rūpakkhandho nāmāti vuccatīti. Etena sabbampi rūpaṃ	30	
PA_atk-abh02_a:30_3	ruppanalakkhaṇe rāsibhāvūpagamanena rūpakkhandhoti dassitaṃ hoti. Na hi rūpato añño	30	
PA_atk-abh02_a:30_4	rūpakkhandho nāma atthi. Yathā ca rūpaṃ, evaṃ vedanādayopi vedayitalakkhaṇādīsu rāsibhāvūpagamanena.	30	
PA_atk-abh02_a:30_5	Na hi vedanādīhi aññe vedanākkhandhādayo nāma atthi.	30	
PA_atk-abh02_a:31_0	3. Idāni ekekasmiṃ okāse pakkhittaṃ rūpaṃ visuṃ visuṃ bhājetvā dassento tattha katamaṃ	31	
PA_atk-abh02_a:31_1	rūpaṃ atītantiādimāha. Tattha tatthāti ekādasasu okāsesu pakkhipitvā ṭhapitamātikāya	31	
PA_atk-abh02_a:31_2	bhummaṃ. Idaṃ vuttaṃ hoti – atītānāgatapaccuppannantiādinā nayena ṭhapitāya mātikāya	31	
PA_atk-abh02_a:31_3	yaṃ atītaṃ rūpanti vuttaṃ, taṃ katamanti? Iminā upāyena sabbapucchāsu attho veditabbo.	31	
PA_atk-abh02_a:31_4	Atītaṃ niruddhantiādīni padāni nikkhepakaṇḍassa atītattikabhājanīyavaṇṇanāyaṃ vuttāneva.	31	
PA_atk-abh02_a:31_5	Cattāro ca mahābhūtāti idaṃ atītanti vuttarūpassa sabhāvadassanaṃ. Yathā cettha evaṃ	31	
PA_atk-abh02_a:31_6	sabbattha attho veditabbo. Iminā idaṃ dasseti – atītarūpampi bhūtāni ceva bhūtāni	31	
PA_atk-abh02_a:31_7	upādāya nibbattarūpañca, anāgatampi…pe… dūrasantikampi. Na hi bhūtehi ceva bhūtāni	31	
PA_atk-abh02_a:31_8	upādāya pavattarūpato ca aññaṃ rūpaṃ nāma atthīti.	31	
PA_atk-abh02_a:32_0	Aparo nayo – atītaṃsena saṅgahitanti atītakoṭṭhāseneva saṅgahitaṃ, ettheva gaṇanaṃ	32	
PA_atk-abh02_a:32_1	gataṃ. Kinti? Cattāro ca mahābhūtā catunnañca mahābhūtānaṃ upādāyarūpanti. Evaṃ sabbattha	32	
PA_atk-abh02_a:32_2	attho veditabbo. Anāgatapaccuppannaniddesapadānipi heṭṭhā vuttatthāneva.	32	
PA_atk-abh02_a:33_0	Idaṃ pana atītānāgatapaccuppannaṃ nāma suttantapariyāyato abhidhammaniddesatoti duvidhaṃ.	33	
PA_atk-abh02_a:33_1	Taṃ suttantapariyāye bhavena paricchinnaṃ. Paṭisandhito hi paṭṭhāya atītabhavesu	33	
PA_atk-abh02_a:33_2	nibbattaṃ rūpaṃ, anantarabhave vā nibbattaṃ hotu kappakoṭisatasahassamatthake vā,	33	
PA_atk-abh02_a:33_3	sabbaṃ atītameva nāma. Cutito paṭṭhāya anāgatabhavesu nibbattanakarūpaṃ, anantarabhave	33	
PA_atk-abh02_a:33_4	vā nibbattaṃ hotu kappakoṭisatasahassamatthake vā, sabbaṃ anāgatameva nāma. Cutipaṭisandhianantare	33	
PA_atk-abh02_a:33_5	pavattarūpaṃ paccuppannaṃ nāma. Abhidhammaniddese pana khaṇena paricchinnaṃ. Tayo	33	
PA_atk-abh02_a:33_6	hi rūpassa khaṇā – uppādo, ṭhiti, bhaṅgoti. Ime tayo khaṇe patvā niruddhaṃ rūpaṃ,	33	
PA_atk-abh02_a:33_7	samanantaraniruddhaṃ vā hotu atīte kappakoṭisatasahassamatthake vā, sabbaṃ atītameva	33	
PA_atk-abh02_a:33_8	nāma. Tayo khaṇe asampattaṃ rūpaṃ, ekacittakkhaṇamattena vā asampattaṃ hotu anāgate	33	
PA_atk-abh02_a:33_9	kappakoṭisatasahassamatthake vā, sabbaṃ anāgatameva nāma. Ime tayo khaṇe sampattaṃ	33	
PA_atk-abh02_a:33_10	rūpaṃ pana paccuppannaṃ nāma. Tattha kiñcāpi idaṃ suttantabhājanīyaṃ, evaṃ santepi	331	
PA_atk-abh02_a:33_11	abhidhammaniddeseneva atītānāgatapaccuppannarūpaṃ niddiṭṭhanti veditabbaṃ.	331	
PA_atk-abh02_a:34_0	Aparo nayo – idañhi rūpaṃ addhāsantatisamayakhaṇavasena catudhā atītaṃ nāma hoti.	34	
PA_atk-abh02_a:34_1	Tathā anāgatapaccuppannaṃ. Addhāvasena tāva ekassa ekasmiṃ bhave paṭisandhito pubbe	34	
PA_atk-abh02_a:34_2	atītaṃ, cutito uddhaṃ anāgataṃ, ubhinnamantare paccuppannaṃ. Santativasena sabhāgaekautusamuṭṭhānaṃ	34	
PA_atk-abh02_a:34_3	ekāhārasamuṭṭhānañca pubbāpariyavasena pavattamānampi paccuppannaṃ. Tato pubbe visabhāgautuāhārasamuṭṭhānaṃ	34	
PA_atk-abh02_a:34_4	atītaṃ, pacchā anāgataṃ. Cittajaṃ ekavīthiekajavanaekasamāpattisamuṭṭhānaṃ paccuppannaṃ.	34	
PA_atk-abh02_a:34_5	Tato pubbe atītaṃ, pacchā anāgataṃ. Kammasamuṭṭhānassa pāṭiyekkaṃ santativasena atītādibhedo	34	
PA_atk-abh02_a:34_6	natthi. Tesaññeva pana utuāhāracittasamuṭṭhānānaṃ upatthambhakavasena tassa atītādibhedo	34	
PA_atk-abh02_a:34_7	veditabbo. Samayavasena ekamuhuttapubbaṇhasāyanharattidivādīsu samayesu santānavasena	34	
PA_atk-abh02_a:34_8	pavattamānaṃ taṃ taṃ samayaṃ paccuppannaṃ nāma. Tato pubbe atītaṃ, pacchā anāgataṃ.	34	
PA_atk-abh02_a:34_9	Khaṇavasena uppādādikkhaṇattayapariyāpannaṃ paccuppannaṃ nāma. Tato pubbe atītaṃ, pacchā anāgataṃ.	34	
PA_atk-abh02_a:35_0	Apica atikkahetupaccayakiccaṃ atītaṃ. Niṭṭhitahetukiccaṃ aniṭṭhitapaccayakiccaṃ paccuppannaṃ.	35	
PA_atk-abh02_a:35_1	Ubhayakiccamasampattaṃ anāgataṃ. Sakiccakkhaṇe vā paccuppannaṃ. Tato pubbe atītaṃ,	35	
PA_atk-abh02_a:35_2	pacchā anāgataṃ. Ettha ca khaṇādikathāva nippariyāyā, sesā sapariyāyā. Tāsu nippariyāyakathā	35	
PA_atk-abh02_a:35_3	idha adhippetā. Ajjhattadukassāpi niddesapadāni heṭṭhā ajjhattattikaniddese vuttatthāneva.	35	
PA_atk-abh02_a:35_4	Oḷārikādīni rūpakaṇḍavaṇṇanāyaṃ vuttatthāneva.	35	
PA_atk-abh02_a:36_0	6. Hīnadukaniddese tesaṃ tesaṃ sattānanti bahūsu sattesu sāmivacanaṃ. Aparassāpi	36	
PA_atk-abh02_a:36_1	aparassāpīti hi vuccamāne divasampi kappasatasahassampi vadanto ettakameva vadeyya.	36	
PA_atk-abh02_a:36_2	Iti satthā dvīheva padehi anavasese satte pariyādiyanto ‘tesaṃ tesaṃ sattāna’nti	36	
PA_atk-abh02_a:36_3	āha. Ettakena hi sabbampi aparadīpanaṃ siddhaṃ hoti. Uññātanti avamataṃ. Avaññātanti	36	
PA_atk-abh02_a:36_4	vambhetvā ñātaṃ. Rūpantipi na viditaṃ. Hīḷitanti agahetabbaṭṭhena khittaṃ chaḍḍitaṃ,	36	
PA_atk-abh02_a:36_5	jigucchitantipi vadanti. Paribhūtanti kimetenāti vācāya paribhavitaṃ. Acittīkatanti	36	
PA_atk-abh02_a:36_6	na garukataṃ. Hīnanti lāmakaṃ. Hīnamatanti hīnanti mataṃ, lāmakaṃ katvā ñātaṃ. Hīnasammatanti	36	
PA_atk-abh02_a:36_7	hīnanti loke sammataṃ, hīnehi vā sammataṃ, gūthabhakkhehi gūtho viya. Aniṭṭhanti	36	
PA_atk-abh02_a:36_8	appiyaṃ, paṭilābhatthāya vā apariyesitaṃ. Sacepi naṃ koci pariyeseyya, pariyesatu.	36	
PA_atk-abh02_a:36_9	Etassa pana ārammaṇassa etadeva nāmaṃ. Akantanti akāmitaṃ, nissirikaṃ vā. Amanāpanti	36	
PA_atk-abh02_a:36_10	manasmiṃ na appitaṃ. Tādisañhi ārammaṇaṃ manasmiṃ na appīyati. Atha vā manaṃ appāyati	361	
PA_atk-abh02_a:36_11	vaḍḍhetīti manāpaṃ, na manāpaṃ amanāpaṃ.	361	
PA_atk-abh02_a:37_0	Aparo nayo – aniṭṭhaṃ sampattivirahato. Taṃ ekantena kammasamuṭṭhānesu akusalakammasamuṭṭhānaṃ.	37	
PA_atk-abh02_a:37_1	Akantaṃ sukhassa ahetubhāvato. Amanāpaṃ dukkhassa hetubhāvato. Rūpā saddāti idamassa	37	
PA_atk-abh02_a:37_2	sabhāvadīpanaṃ. Imasmiñhi pade akusalakammajavasena aniṭṭhā pañca kāmaguṇā vibhattā.	37	
PA_atk-abh02_a:37_3	Kusalakammajaṃ pana aniṭṭhaṃ nāma natthi, sabbaṃ iṭṭhameva.	37	
PA_atk-abh02_a:38_0	Paṇītapadaniddeso vuttapaṭipakkhanayena veditabbo. Imasmiṃ pana pade kusalakammajavasena	38	
PA_atk-abh02_a:38_1	iṭṭhā pañca kāmaguṇā vibhattā. Kusalakammajañhi aniṭṭhaṃ nāma natthi, sabbaṃ iṭṭhameva.	38	
PA_atk-abh02_a:38_2	Yathā ca kammajesu evaṃ utusamuṭṭhānādīsupi iṭṭhāniṭṭhatā atthi evāti imasmiṃ duke	38	
PA_atk-abh02_a:38_3	iṭṭhāniṭṭhārammaṇaṃ paṭivibhattanti veditabbaṃ. Ayaṃ tāva ācariyānaṃ samānatthakathā.	38	
PA_atk-abh02_a:38_4	Vitaṇḍavādī panāha – iṭṭhāniṭṭhaṃ nāma pāṭiyekkaṃ paṭivibhattaṃ natthi, tesaṃ tesaṃ	38	
PA_atk-abh02_a:38_5	rucivasena kathitaṃ.	38	
PA_atk-abh02_a:39	Yathāha –	3	
PA_atk-abh02_a:40_0	“Manāpapariyantaṃ khvāhaṃ, mahārāja, pañcasu kāmaguṇesu agganti vadāmi. Teva, mahārāja,	40	
PA_atk-abh02_a:40_1	rūpā ekaccassa manāpā honti, ekaccassa amanāpā honti. Teva, mahārāja, saddā, gandhā,	40	
PA_atk-abh02_a:40_2	rasā, phoṭṭhabbā ekaccassa manāpā honti, ekaccassa amanāpā hontī”ti.	40	
PA_atk-abh02_a:41_0	Evaṃ yasmā teyeva rūpādayo eko assādeti abhinandati, tattha lobhaṃ uppādeti. Eko	41	
PA_atk-abh02_a:41_1	kujjhati paṭihaññati, tattha dosaṃ uppādeti. Ekassa iṭṭhā honti kantā manāpā, ekassa	41	
PA_atk-abh02_a:41_2	aniṭṭhā akantā amanāpā. Eko cete ‘iṭṭhā kantā manāpā’ti dakkhiṇato gaṇhāti, eko ‘aniṭṭhā	41	
PA_atk-abh02_a:41_3	akantā amanāpā’ti vāmato. Tasmā iṭṭhāniṭṭhaṃ nāma pāṭiyekkaṃ paṭivibhattaṃ nāma natthi.	41	
PA_atk-abh02_a:41_4	Paccantavāsīnañhi gaṇḍuppādāpi iṭṭhā honti kantā manāpā, majjhimadesavāsīnaṃ atijegucchā.	41	
PA_atk-abh02_a:41_5	Tesañca moramaṃsādīni iṭṭhāni honti, itaresaṃ tāni atijegucchānīti.	41	
PA_atk-abh02_a:42_0	So vattabbo – “kiṃ pana tvaṃ iṭṭhāniṭṭhārammaṇaṃ pāṭiyekkaṃ paṭivibhattaṃ nāma natthīti	42	
PA_atk-abh02_a:42_1	vadesī”ti? “Āma natthī”ti vadāmi. Puna tatheva yāvatatiyaṃ patiṭṭhāpetvā pañho pucchitabbo	42	
PA_atk-abh02_a:42_2	– “nibbānaṃ nāma iṭṭhaṃ udāhu aniṭṭha”nti? Jānamāno “iṭṭha”nti vakkhati. Sacepi na	42	
PA_atk-abh02_a:42_3	vadeyya, mā vadatu. Nibbānaṃ pana ekantaiṭṭhameva. “Nanu eko nibbānassa vaṇṇe kathiyamāne	42	
PA_atk-abh02_a:42_4	kujjhitvā – ‘tvaṃ nibbānassa vaṇṇaṃ kathesi, kiṃ tattha annapānamālāgandhavilepanasayanacchādanasamiddhā	42	
PA_atk-abh02_a:42_5	pañca kāmaguṇā atthī’ti vatvā ‘natthī’ti vutte ‘alaṃ tava nibbānenā’ti nibbānassa	42	
PA_atk-abh02_a:42_6	vaṇṇe kathiyamāne kujjhitvā ubho kaṇṇe thaketīti iṭṭhetaṃ. Etassa pana vasena tava	42	
PA_atk-abh02_a:42_7	vāde nibbānaṃ aniṭṭhaṃ nāma hoti. Na panetaṃ evaṃ gahetabbaṃ. Eso hi viparītasaññāya	42	
PA_atk-abh02_a:42_8	katheti. Saññāvipallāsena ca tadeva ārammaṇaṃ ekassa iṭṭhaṃ hoti, ekassa aniṭṭhaṃ”.	42	
PA_atk-abh02_a:43_0	Iṭṭhāniṭṭhārammaṇaṃ pana pāṭiyekkaṃ vibhattaṃ atthīti. Kassa vasena vibhattanti?	43	
PA_atk-abh02_a:43_1	Majjhimakasattassa. Idañhi na atiissarānaṃ mahāsammatamahāsudassanadhammāsokādīnaṃ	43	
PA_atk-abh02_a:43_2	vasena vibhattaṃ. Tesañhi dibbakappampi ārammaṇaṃ amanāpaṃ upaṭṭhāti. Na atiduggatānaṃ	43	
PA_atk-abh02_a:43_3	dullabhannapānānaṃ vasena vibhattaṃ. Tesañhi kaṇājakabhattasitthānipi pūtimaṃsarasopi	43	
PA_atk-abh02_a:43_4	atimadhuro amatasadiso ca hoti. Majjhimakānaṃ pana gaṇakamahāmattaseṭṭhikuṭumbikavāṇijādīnaṃ	43	
PA_atk-abh02_a:43_5	kālena iṭṭhaṃ kālena aniṭṭhaṃ labhamānānaṃ vasena vibhattaṃ. Evarūpā hi iṭṭhāniṭṭhaṃ	43	
PA_atk-abh02_a:43_6	paricchindituṃ sakkontīti.	43	
PA_atk-abh02_a:44_0	Tipiṭakacūḷanāgatthero panāha – “iṭṭhāniṭṭhaṃ nāma vipākavaseneva paricchinnaṃ, na	44	
PA_atk-abh02_a:44_1	javanavasena. Javanaṃ pana saññāvipallāsavasena iṭṭhasmiṃyeva rajjati, iṭṭhasmiṃyeva	44	
PA_atk-abh02_a:44_2	dussati; aniṭṭhasmiṃyeva rajjati, aniṭṭhasmiṃyeva dussatī”ti. Vipākavaseneva panetaṃ	44	
PA_atk-abh02_a:44_3	ekantato paricchijjati. Na hi sakkā vipākacittaṃ vañcetuṃ. Sace ārammaṇaṃ iṭṭhaṃ	44	
PA_atk-abh02_a:44_4	hoti, kusalavipākaṃ uppajjati. Sace aniṭṭhaṃ, akusalavipākaṃ uppajjati. Kiñcāpi hi	44	
PA_atk-abh02_a:44_5	micchādiṭṭhikā buddhaṃ vā saṅghaṃ vā mahācetiyādīni vā uḷārāni ārammaṇāni disvā akkhīni	44	
PA_atk-abh02_a:44_6	pidahanti, domanassaṃ āpajjanti, dhammasaddaṃ sutvā kaṇṇe thakenti, cakkhuviññāṇasotaviññāṇāni	44	
PA_atk-abh02_a:44_7	pana nesaṃ kusalavipākāneva honti.	44	
PA_atk-abh02_a:45_0	Kiñcāpi gūthasūkarādayo gūthagandhaṃ ghāyitvā ‘khādituṃ labhissāmā’ti somanassajātā	45	
PA_atk-abh02_a:45_1	honti, gūthadassane pana tesaṃ cakkhuviññāṇaṃ, tassa gandhaghāyane ghānaviññāṇaṃ,	45	
PA_atk-abh02_a:45_2	rasasāyane jivhāviññāṇañca akusalavipākameva hoti. Bandhitvā varasayane sayāpitasūkaro	45	
PA_atk-abh02_a:45_3	ca kiñcāpi viravati, saññāvipallāsena panassa javanasmiṃyeva domanassaṃ uppajjati,	45	
PA_atk-abh02_a:45_4	kāyaviññāṇaṃ kusalavipākameva. Kasmā? Ārammaṇassa iṭṭhatāya.	45	
PA_atk-abh02_a:46_0	Apica dvāravasenāpi iṭṭhāniṭṭhatā veditabbā. Sukhasamphassañhi gūthakalalaṃ cakkhudvāraghānadvāresu	46	
PA_atk-abh02_a:46_1	aniṭṭhaṃ, kāyadvāre iṭṭhaṃ hoti. Cakkavattino maṇiratanena pothiyamānassa, suvaṇṇasūle	46	
PA_atk-abh02_a:46_2	uttāsitassa ca maṇiratanasuvaṇṇasūlāni cakkhudvāre iṭṭhāni honti, kāyadvāre aniṭṭhāni.	46	
PA_atk-abh02_a:46_3	Kasmā? Mahādukkhassa uppādanato. Evaṃ iṭṭhāniṭṭhaṃ ekantato vipākeneva paricchijjatīti veditabbaṃ.	46	
PA_atk-abh02_a:47_0	Taṃ taṃ vā panāti ettha na heṭṭhimanayo oloketabbo. Na hi bhagavā sammutimanāpaṃ	47	
PA_atk-abh02_a:47_1	bhindati, puggalamanāpaṃ pana bhindati. Tasmā taṃtaṃvāpanavaseneva upādāyupādāya	47	
PA_atk-abh02_a:47_2	hīnappaṇītatā veditabbā. Nerayikānañhi rūpaṃ koṭippattaṃ hīnaṃ nāma; taṃ upādāya	47	
PA_atk-abh02_a:47_3	tiracchānesu nāgasupaṇṇānaṃ rūpaṃ paṇītaṃ nāma. Tesaṃ rūpaṃ hīnaṃ; taṃ upādāya petānaṃ	47	
PA_atk-abh02_a:47_4	rūpaṃ paṇītaṃ nāma. Tesampi hīnaṃ; taṃ upādāya jānapadānaṃ rūpaṃ paṇītaṃ nāma. Tesampi	47	
PA_atk-abh02_a:47_5	hīnaṃ; taṃ upādāya gāmabhojakānaṃ rūpaṃ paṇītaṃ nāma. Tesampi hīnaṃ; taṃ upādāya	47	
PA_atk-abh02_a:47_6	janapadasāmikānaṃ rūpaṃ paṇītaṃ nāma. Tesampi hīnaṃ; taṃ upādāya padesarājūnaṃ rūpaṃ	47	
PA_atk-abh02_a:47_7	paṇītaṃ nāma. Tesampi hīnaṃ; taṃ upādāya cakkavattirañño rūpaṃ paṇītaṃ nāma. Tassāpi	47	
PA_atk-abh02_a:47_8	hīnaṃ; taṃ upādāya bhummadevānaṃ rūpaṃ paṇītaṃ nāma. Tesampi hīnaṃ; taṃ upādāya cātumahārājikānaṃ	47	
PA_atk-abh02_a:47_9	devānaṃ rūpaṃ paṇītaṃ nāma. Tesampi hīnaṃ; taṃ upādāya tāvatiṃsānaṃ devānaṃ rūpaṃ	47	
PA_atk-abh02_a:47_10	paṇītaṃ nāma…pe… akaniṭṭhadevānaṃ pana rūpaṃ matthakappattaṃ paṇītaṃ nāma.	471	
PA_atk-abh02_a:48_0	7. Dūradukaniddese itthindriyādīni heṭṭhā vibhattāneva. Imasmiṃ pana duke duppariggahaṭṭhena	48	
PA_atk-abh02_a:48_1	lakkhaṇaduppaṭivijjhatāya sukhumarūpaṃ dūreti kathitaṃ. Sukhapariggahaṭṭhena lakkhaṇasuppaṭivijjhatāya	48	
PA_atk-abh02_a:48_2	oḷārikarūpaṃ santiketi. Kabaḷīkārāhārapariyosāne ca niyyātanaṭṭhānepi ‘idaṃ vuccati	48	
PA_atk-abh02_a:48_3	rūpaṃ dūre’ti na nīyyātitaṃ. Kasmā? Duvidhañhi dūre nāma – lakkhaṇato ca okāsato	48	
PA_atk-abh02_a:48_4	cāti. Tattha lakkhaṇato dūreti na kathitaṃ, taṃ okāsato kathetabbaṃ. Tasmā dūreti	48	
PA_atk-abh02_a:48_5	akathitaṃ. Oḷārikarūpaṃ okāsato dūreti dassetuṃ aniyyātetvāva yaṃ vā panaññampītiādimāha.	48	
PA_atk-abh02_a:48_6	Santikapadaniddesepi eseva nayo. Tattha anāsanneti na āsanne, anupakaṭṭheti nissaṭe,	48	
PA_atk-abh02_a:48_7	dūreti dūramhi, asantiketi na santike. Idaṃ vuccati rūpaṃ dūreti idaṃ paṇṇarasavidhaṃ	48	
PA_atk-abh02_a:48_8	sukhumarūpaṃ lakkhaṇato dūre, dasavidhaṃ pana oḷārikarūpaṃ yevāpanakavasena okāsato	48	
PA_atk-abh02_a:48_9	dūreti vuccati. Santikapadaniddeso uttānatthoyeva.	48	
PA_atk-abh02_a:49_0	Idaṃ vuccati rūpaṃ santiketi idaṃ dasavidhaṃ oḷārikarūpaṃ lakkhaṇato santike, pañcadasavidhaṃ	49	
PA_atk-abh02_a:49_1	pana sukhumarūpaṃ yevāpanakavasena okāsato santiketi vuccati. Kittakato paṭṭhāya	49	
PA_atk-abh02_a:49_2	pana rūpaṃ okāsavasena santike nāma? Kittakato paṭṭhāya dūre nāmāti? Pakatikathāya	49	
PA_atk-abh02_a:49_3	kathentānaṃ dvādasahattho savanūpacāro nāma hoti. Tassa orato rūpaṃ santike, parato	49	
PA_atk-abh02_a:49_4	dūre. Tattha sukhumarūpaṃ dūre hontaṃ lakkhaṇatopi okāsatopi dūre hoti; santike hontaṃ	49	
PA_atk-abh02_a:49_5	pana okāsatova santike hoti, na lakkhaṇato. Oḷārikarūpaṃ santike hontaṃ lakkhaṇatopi	49	
PA_atk-abh02_a:49_6	okāsatopi santike hoti; dūre hontaṃ okāsatova dūre hoti, na lakkhaṇato.	49	
PA_atk-abh02_a:50_0	Taṃ taṃ vā panāti ettha na heṭṭhimanayo oloketabbo. Heṭṭhā hi bhindamāno gato. Idha	50	
PA_atk-abh02_a:50_1	pana na lakkhaṇato dūraṃ bhindati, okāsato dūrameva bhindati. Upādāyupādāya dūrasantikañhi	50	
PA_atk-abh02_a:50_2	ettha dassitaṃ. Attano hi rūpaṃ santike nāma; antokucchigatassāpi parassa dūre. Antokucchigatassa	50	
PA_atk-abh02_a:50_3	santike; bahiṭhitassa dūre. Ekamañce sayitassa santike; bahipamukhe ṭhitassa dūre.	50	
PA_atk-abh02_a:50_4	Antopariveṇe rūpaṃ santike; bahipariveṇe dūre. Antosaṅghārāme rūpaṃ santike; bahisaṅghārāme	50	
PA_atk-abh02_a:50_5	dūre. Antosīmāya rūpaṃ santike; bahisīmāya dūre. Antogāmakhette rūpaṃ santike; bahigāmakkhette	50	
PA_atk-abh02_a:50_6	dūre. Antojanapade rūpaṃ santike; bahijanapade dūre. Antorajjasīmāya rūpaṃ santike;	50	
PA_atk-abh02_a:50_7	bahirajjasīmāya dūre. Antosamudde rūpaṃ santike; bahisamudderūpaṃ dūre. Antocakkavāḷe	50	
PA_atk-abh02_a:50_8	rūpaṃ santike; bahicakkavāḷe dūreti.	50	
PA_atk-abh02_a:51	Ayaṃ rūpakkhandhaniddeso.	5	
PA_atk-abh02_a:52	2. Vedanākkhandhaniddeso	5	
PA_atk-abh02_a:53_0	8. Vedanākkhandhaniddesādīsu heṭṭhā vuttasadisaṃ pahāya apubbameva vaṇṇayissāma.	53	
PA_atk-abh02_a:53_1	Yā kāci vedanāti catubhūmikavedanaṃ pariyādiyati. Sukhā vedanātiādīni atītādivasena	53	
PA_atk-abh02_a:53_2	niddiṭṭhavedanaṃ sabhāvato dassetuṃ vuttāni. Tattha sukhā vedanā atthi kāyikā, atthi	53	
PA_atk-abh02_a:53_3	cetasikā. Tathā dukkhā vedanā. Adukkhamasukhā pana cakkhādayo pasādakāye sandhāya	53	
PA_atk-abh02_a:53_4	pariyāyena ‘atthi kāyikā, atthi cetasikā’. Tattha sabbāpi kāyikā kāmāvacarā. Tathā	53	
PA_atk-abh02_a:53_5	cetasikā dukkhā vedanā. Cetasikā sukhā pana tebhūmikā. Adukkhamasukhā catubhūmikā.	53	
PA_atk-abh02_a:53_6	Tassā sabbappakārāyapi santativasena, khaṇādivasena ca atītādibhāvo veditabbo.	53	
PA_atk-abh02_a:54_0	Tattha santativasena ekavīthiekajavanaekasamāpattipariyāpannā, ekavidhavisayasamāyogappavattā	54	
PA_atk-abh02_a:54_1	ca paccuppannā. Tato pubbe atītā, pacchā anāgatā. Khaṇādivasena khaṇattayapariyāpannā	54	
PA_atk-abh02_a:54_2	pubbantāparantamajjhagatā sakiccañca kurumānā vedanā paccuppannā. Tato pubbe atītā,	54	
PA_atk-abh02_a:54_3	pacchā anāgatā. Tattha khaṇādivasena atītādibhāvaṃ sandhāya ayaṃ niddeso katoti veditabbo.	54	
PA_atk-abh02_a:55_0	11. Oḷārikasukhumaniddese akusalā vedanātiādīni jātito oḷārikasukhumabhāvaṃ dassetuṃ	55	
PA_atk-abh02_a:55_1	vuttāni. Dukkhā vedanā oḷārikātiādīni sabhāvato. Asamāpannassa vedanātiādīni puggalato.	55	
PA_atk-abh02_a:55_2	Sāsavātiādīni lokiyalokuttarato oḷārikasukhumabhāvaṃ dassetuṃ vuttāni. Tattha akusalā	55	
PA_atk-abh02_a:55_3	tāva sadarathaṭṭhena dukkhavipākaṭṭhena ca oḷārikā. Kusalā niddarathaṭṭhena sukhavipākaṭṭhena	55	
PA_atk-abh02_a:55_4	ca sukhumā. Abyākatā nirussāhaṭṭhena avipākaṭṭhena ca sukhumā. Kusalākusalā saussāhaṭṭhena	55	
PA_atk-abh02_a:55_5	savipākaṭṭhena ca oḷārikā. Abyākatā vuttanayeneva sukhumā.	55	
PA_atk-abh02_a:56_0	Dukkhā asātaṭṭhena dukkhaṭṭhena ca oḷārikā. Sukhā sātaṭṭhena sukhaṭṭhena ca sukhumā.	56	
PA_atk-abh02_a:56_1	Adukkhamasukhā santaṭṭhena paṇītaṭṭhena ca sukhumā. Sukhadukkhā khobhanaṭṭhena pharaṇaṭṭhena	56	
PA_atk-abh02_a:56_2	ca oḷārikā. Sukhavedanāpi hi khobheti pharati. Tathā dukkhavedanāpi. Sukhañhi uppajjamānaṃ	56	
PA_atk-abh02_a:56_3	sakalasarīraṃ khobhentaṃ āluḷentaṃ abhisandayamānaṃ maddayamānaṃ chādayamānaṃ sītodakaghaṭena	56	
PA_atk-abh02_a:56_4	āsiñcayamānaṃ viya uppajjati. Dukkhaṃ uppajjamānaṃ tattaphālaṃ anto pavesantaṃ viya	56	
PA_atk-abh02_a:56_5	tiṇukkāya bahi jhāpayamānaṃ viya uppajjati. Adukkhamasukhā pana vuttanayeneva sukhumā.	56	
PA_atk-abh02_a:56_6	Asamāpannassa vedanā nānārammaṇe vikkhittabhāvato oḷārikā. Samāpannassa vedanā ekattanimitteyeva	56	
PA_atk-abh02_a:56_7	caratīti sukhumā. Sāsavā āsavuppattihetuto oḷārikā. Āsavacāro nāma ekantaoḷāriko.	56	
PA_atk-abh02_a:56_8	Anāsavā vuttavipariyāyena sukhumā.	56	
PA_atk-abh02_a:57_0	Tattha eko neva kusalattike kovido hoti, na vedanāttike. So ‘kusalattikaṃ rakkhāmī’ti	57	
PA_atk-abh02_a:57_1	vedanāttikaṃ bhindati; ‘vedanāttikaṃ rakkhāmī’ti kusalattikaṃ bhindati. Eko ‘tikaṃ	57	
PA_atk-abh02_a:57_2	rakkhāmī’ti bhūmantaraṃ bhindati. Eko na bhindati. Kathaṃ? “Sukhadukkhā vedanā oḷārikā,	57	
PA_atk-abh02_a:57_3	adukkhamasukhā vedanā sukhumā”ti hi vedanāttike vuttaṃ. Taṃ eko paṭikkhipati – na	57	
PA_atk-abh02_a:57_4	sabbā adukkhamasukhā sukhumā. Sā hi kusalāpi atthi akusalāpi abyākatāpi. Tattha kusalākusalā	57	
PA_atk-abh02_a:57_5	oḷārikā, abyākatā sukhumā. Kasmā? Kusalattike pāḷiyaṃ āgatattāti. Evaṃ kusalattiko	57	
PA_atk-abh02_a:57_6	rakkhito hoti, vedanāttiko pana bhinno.	57	
PA_atk-abh02_a:58_0	Kusalākusalā vedanā oḷārikā, abyākatā vedanā sukhumā”ti yaṃ pana kusalattike vuttaṃ,	58	
PA_atk-abh02_a:58_1	taṃ eko paṭikkhipati – na sabbā abyākatā sukhumā. Sā hi sukhāpi atthi dukkhāpi adukkhamasukhāpi.	58	
PA_atk-abh02_a:58_2	Tattha sukhadukkhā oḷārikā, adukkhamasukhā sukhumā. Kasmā? Vedanāttike pāḷiyaṃ āgatattāti.	58	
PA_atk-abh02_a:58_3	Evaṃ vedanāttiko rakkhito hoti, kusalattiko pana bhinno. Kusalattikassa pana āgataṭṭhāne	58	
PA_atk-abh02_a:58_4	vedanāttikaṃ anoloketvā vedanāttikassa āgataṭṭhāne kusalattikaṃ anoloketvā kusalādīnaṃ	58	
PA_atk-abh02_a:58_5	kusalattikalakkhaṇena, sukhādīnaṃ vedanāttikalakkhaṇena oḷārikasukhumataṃ kathento na bhindati nāma.	58	
PA_atk-abh02_a:59_0	Yampi “kusalākusalā vedanā oḷārikā, abyākatā vedanā sukhumā”ti kusalattike vuttaṃ,	59	
PA_atk-abh02_a:59_1	tattheko ‘kusalā lokuttaravedanāpi samānā oḷārikā nāma, vipākā antamaso dvipañcaviññāṇasahajātāpi	59	
PA_atk-abh02_a:59_2	samānā sukhumā nāma hotī’ti vadati. So evarūpaṃ santaṃ paṇītaṃ lokuttaravedanaṃ oḷārikaṃ	59	
PA_atk-abh02_a:59_3	nāma karonto, dvipañcaviññāṇasampayuttaṃ ahetukaṃ hīnaṃ jaḷaṃ vedanaṃ sukhumaṃ nāma	59	
PA_atk-abh02_a:59_4	karonto ‘tikaṃ rakkhissāmī’ti bhūmantaraṃ bhindati nāma. Tattha tattha bhūmiyaṃ kusalaṃ	59	
PA_atk-abh02_a:59_5	pana taṃtaṃbhūmivipākeneva saddhiṃ yojetvā kathento na bhindati nāma. Tatrāyaṃ nayo	59	
PA_atk-abh02_a:59_6	– kāmāvacarakusalā hi oḷārikā; kāmāvacaravipākā sukhumā. Rūpāvacarārūpāvacaralokuttarakusalā	59	
PA_atk-abh02_a:59_7	oḷārikā; rūpāvacarārūpāvacaralokuttaravipākā sukhumāti. Iminā nīhārena kathento na bhindati nāma.	59	
PA_atk-abh02_a:60_0	Tipiṭakacūḷanāgatthero panāha – “akusale oḷārikasukhumatā nāma na uddharitabbā. Tañhi	60	
PA_atk-abh02_a:60_1	ekantaoḷārikameva. Lokuttarepi oḷārikasukhumatā na uddharitabbā. Tañhi ekantasukhuma”nti.	60	
PA_atk-abh02_a:60_2	Imaṃ kathaṃ āharitvā tipiṭakacūḷābhayattherassa kathayiṃsu – evaṃ therena kathitanti.	60	
PA_atk-abh02_a:60_3	Tipiṭakacūḷābhayatthero āha – “sammāsambuddhena abhidhammaṃ patvā ekapadassāpi dvinnampi	60	
PA_atk-abh02_a:60_4	padānaṃ āgataṭṭhāne nayaṃ dātuṃ yuttaṭṭhāne nayo adinno nāma natthi, nayaṃ kātuṃ	60	
PA_atk-abh02_a:60_5	yuttaṭṭhāne nayo akato nāma natthi. Idha panekacco ‘ācariyo asmī’ti vicaranto akusale	60	
PA_atk-abh02_a:60_6	oḷārikasukhumataṃ uddharamāno kukkuccāyati. Sammāsambuddhena pana lokuttarepi oḷārikasukhumatā	60	
PA_atk-abh02_a:60_7	uddharitā”ti. Evañca pana vatvā idaṃ suttaṃ āhari – “tatra, bhante, yāyaṃ paṭipadā	60	
PA_atk-abh02_a:60_8	dukkhā dandhābhiññā, ayaṃ, bhante, paṭipadā ubhayeneva hīnā akkhāyati – dukkhattā	60	
PA_atk-abh02_a:60_9	dandhattā cā”ti. Ettha hi catasso paṭipadā lokiyalokuttaramissakā kathitā.	60	
PA_atk-abh02_a:61_0	Taṃ taṃ vā panāti ettha na heṭṭhimanayo oloketabbo. Taṃtaṃvāpanavaseneva kathetabbaṃ.	61	
PA_atk-abh02_a:61_1	Duvidhā hi akusalā – lobhasahagatā dosasahagatā ca. Tattha dosasahagatā oḷārikā,	61	
PA_atk-abh02_a:61_2	lobhasahagatā sukhumā. Dosasahagatāpi duvidhā – niyatā aniyatā ca. Tattha niyatā	61	
PA_atk-abh02_a:61_3	oḷārikā, aniyatā sukhumā. Niyatāpi kappaṭṭhitikā oḷārikā, nokappaṭṭhitikā sukhumā.	61	
PA_atk-abh02_a:61_4	Kappaṭṭhitikāpi asaṅkhārikā oḷārikā, sasaṅkhārikā sukhumā. Lobhasahagatāpi dvidhā	61	
PA_atk-abh02_a:61_5	– diṭṭhisampayuttā diṭṭhivippayuttā ca. Tattha diṭṭhisampayuttā oḷārikā, diṭṭhivippayuttā	61	
PA_atk-abh02_a:61_6	sukhumā. Diṭṭhisampayuttāpi niyatā oḷārikā, aniyatā sukhumā. Sāpi asaṅkhārikā oḷārikā,	61	
PA_atk-abh02_a:61_7	sasaṅkhārikā sukhumā.	61	
PA_atk-abh02_a:62_0	Saṅkhepato akusalaṃ patvā yā vipākaṃ bahuṃ deti sā oḷārikā, yā appaṃ sā sukhumā.	62	
PA_atk-abh02_a:62_1	Kusalaṃ patvā pana appavipākā oḷārikā, bahuvipākā sukhumā. Catubbidhe kusale kāmāvacarakusalā	62	
PA_atk-abh02_a:62_2	oḷārikā, rūpāvacarakusalā sukhumā. Sāpi oḷārikā, arūpāvacarakusalā sukhumā. Sāpi	62	
PA_atk-abh02_a:62_3	oḷārikā, lokuttarakusalā sukhumā. Ayaṃ tāva bhūmīsu abhedato nayo.	62	
PA_atk-abh02_a:63_0	Bhedato pana kāmāvacarā dānasīlabhāvanāmayavasena tividhā. Tattha dānamayā oḷārikā,	63	
PA_atk-abh02_a:63_1	sīlamayā sukhumā. Sāpi oḷārikā, bhāvanāmayā sukhumā. Sāpi duhetukā tihetukāti duvidhā.	63	
PA_atk-abh02_a:63_2	Tattha duhetukā oḷārikā, tihetukā sukhumā. Tihetukāpi sasaṅkhārikaasaṅkhārikabhedato	63	
PA_atk-abh02_a:63_3	duvidhā. Tattha sasaṅkhārikā oḷārikā, asaṅkhārikā sukhumā. Rūpāvacare paṭhamajjhānakusalavedanā	63	
PA_atk-abh02_a:63_4	oḷārikā, dutiyajjhānakusalavedanā sukhumā…pe… catutthajjhānakusalavedanā sukhumā.	63	
PA_atk-abh02_a:63_5	Sāpi oḷārikā, ākāsānañcāyatanakusalavedanā sukhumā ākāsānañcāyatanakusalavedanā oḷārikā…pe….	63	
PA_atk-abh02_a:63_6	Nevasaññānāsaññāyatanakusalavedanā sukhumā. Sāpi oḷārikā, vipassanāsahajātā sukhumā.	63	
PA_atk-abh02_a:63_7	Sāpi oḷārikā, sotāpattimaggasahajātā sukhumā. Sāpi oḷārikā…pe… arahattamaggasahajātā sukhumā.	63	
PA_atk-abh02_a:64	Catubbidhe vipāke kāmāvacaravipākavedanā oḷārikā, rūpāvacaravipākavedanā sukhumā. Sāpi oḷārikā…pe… lokuttaravipākavedanā sukhumā. Evaṃ tāva abhedato.	6	
PA_atk-abh02_a:65_0	Bhedato pana kāmāvacaravipākā atthi ahetukā, atthi sahetukā. Sahetukāpi atthi duhetukā,	65	
PA_atk-abh02_a:65_1	atthi tihetukā. Tattha ahetukā oḷārikā, sahetukā sukhumā. Sāpi duhetukā oḷārikā,	65	
PA_atk-abh02_a:65_2	tihetukā sukhumā. Tatthāpi sasaṅkhārikā oḷārikā, asaṅkhārikā sukhumā. Paṭhamajjhānavipākā	65	
PA_atk-abh02_a:65_3	oḷārikā, dutiyajjhānavipākā sukhumā…pe… catutthajjhānavipākā sukhumā. Sāpi oḷārikā,	65	
PA_atk-abh02_a:65_4	ākāsānañcāyatanavipākā sukhumā. Sāpi oḷārikā…pe… nevasaññānāsaññāyatanavipākā sukhumā.	65	
PA_atk-abh02_a:65_5	Sāpi oḷārikā, sotāpattiphalavedanā sukhumā. Sāpi oḷārikā, sakadāgāmi…pe… arahattaphalavedanā sukhumā.	65	
PA_atk-abh02_a:66_0	Tīsu kiriyāsu kāmāvacarakiriyavedanā oḷārikā, rūpāvacarakiriyavedanā sukhumā. Sāpi	66	
PA_atk-abh02_a:66_1	oḷārikā, arūpāvacarakiriyavedanā sukhumā. Evaṃ tāva abhedato. Bhedato pana ahetukādivasena	66	
PA_atk-abh02_a:66_2	bhinnāya kāmāvacarakiriyāya ahetukakiriyavedanā oḷārikā, sahetukā sukhumā. Sāpi duhetukā	66	
PA_atk-abh02_a:66_3	oḷārikā, tihetukā sukhumā. Tatthāpi sasaṅkhārikā oḷārikā, asaṅkhārikā sukhumā. Paṭhamajjhāne	66	
PA_atk-abh02_a:66_4	kiriyavedanā oḷārikā, dutiyajjhāne sukhumā. Sāpi oḷārikā, tatiye…pe… catutthe sukhumā.	66	
PA_atk-abh02_a:66_5	Sāpi oḷārikā, ākāsānañcāyatanakiriyavedanā sukhumā. Sāpi oḷārikā, viññāṇañcā…pe…	66	
PA_atk-abh02_a:66_6	nevasaññānāsaññāyatanakiriyavedanā sukhumā. Yā oḷārikā sā hīnā. Yā sukhumā sā paṇītā.	66	
PA_atk-abh02_a:67_0	13. Dūradukaniddese akusalavedanā visabhāgaṭṭhena visaṃsaṭṭhena ca kusalābyākatāhi	67	
PA_atk-abh02_a:67_1	dūre. Iminā nayena sabbapadesu dūratā veditabbā. Sacepi hi akusalādivedanāsamaṅgino	67	
PA_atk-abh02_a:67_2	dukkhādivedanāsamaṅgino ca tayo tayo janā ekamañce nisinnā honti, tesampi tā vedanā	67	
PA_atk-abh02_a:67_3	visabhāgaṭṭhena visaṃsaṭṭhena ca dūreyeva nāma. Samāpannavedanādisamaṅgīsupi eseva	67	
PA_atk-abh02_a:67_4	nayo. Akusalā pana akusalāya sabhāgaṭṭhena sarikkhaṭṭhena ca santike nāma. Iminā	67	
PA_atk-abh02_a:67_5	nayena sabbapadesu santikatā veditabbā. Sacepi hi akusalādivedanāsamaṅgīsu tīsu janesu	67	
PA_atk-abh02_a:67_6	eko kāmabhave, eko rūpabhave, eko arūpabhave, tesampi tā vedanā sabhāgaṭṭhena sarikkhaṭṭhena	67	
PA_atk-abh02_a:67_7	ca santikeyeva nāma. Kusalādivedanāsamaṅgīsupi eseva nayo.	67	
PA_atk-abh02_a:68_0	Taṃ taṃ vā panāti ettha heṭṭhimanayaṃ anoloketvā taṃ taṃ vāpanavaseneva kathetabbaṃ.	68	
PA_atk-abh02_a:68_1	Kathentena ca na dūrato santikaṃ uddharitabbaṃ, santikato pana dūraṃ uddharitabbaṃ.	68	
PA_atk-abh02_a:68_2	Duvidhā hi akusalā – lobhasahagatā dosasahagatā ca. Tattha lobhasahagatā lobhasahagatāya	68	
PA_atk-abh02_a:68_3	santike nāma, dosasahagatāya dūre nāma. Dosasahagatā dosasahagatāya santike nāma,	68	
PA_atk-abh02_a:68_4	lobhasahagatāya dūre nāma. Dosasahagatāpi niyatā niyatāya santike nāmāti. Evaṃ aniyatā.	68	
PA_atk-abh02_a:68_5	Kappaṭṭhitikaasaṅkhārikasasaṅkhārikabhedaṃ lobhasahagatādīsu ca diṭṭhisampayuttādibhedaṃ	68	
PA_atk-abh02_a:68_6	sabbaṃ oḷārikadukaniddese vitthāritavasena anugantvā ekekakoṭṭhāsavedanā taṃtaṃkoṭṭhāsavedanāya	68	
PA_atk-abh02_a:68_7	eva santike, itarā itarāya dūreti veditabbāti.	68	
PA_atk-abh02_a:69	Ayaṃ vedanākkhandhaniddeso.	6	
PA_atk-abh02_a:70	3. Saññākkhandhaniddeso	7	
PA_atk-abh02_a:71_0	14. Saññākkhandhaniddese yā kāci saññāti catubhūmikasaññaṃ pariyādiyati. Cakkhusamphassajā	71	
PA_atk-abh02_a:71_1	saññātiādīni atītādivasena niddiṭṭhasaññaṃ sabhāvato dassetuṃ vuttāni. Tattha cakkhusamphassato	71	
PA_atk-abh02_a:71_2	cakkhusamphassasmiṃ vā jātā cakkhusamphassajā nāma. Sesāsupi eseva nayo. Ettha ca	71	
PA_atk-abh02_a:71_3	purimā pañca cakkhupasādādivatthukāva. Manosamphassajā hadayavatthukāpi avatthukāpi.	71	
PA_atk-abh02_a:71_4	Sabbā catubhūmikasaññā.	71	
PA_atk-abh02_a:72_0	17. Oḷārikadukaniddese paṭighasamphassajāti sappaṭighe cakkhupasādādayo vatthuṃ katvā	72	
PA_atk-abh02_a:72_1	sappaṭighe rūpādayo ārabbha uppanno phasso paṭighasamphasso nāma. Tato tasmiṃ vā	72	
PA_atk-abh02_a:72_2	jātā paṭighasamphassajā nāma. Cakkhusamphassajā saññā…pe… kāyasamphassajā saññātipi	72	
PA_atk-abh02_a:72_3	tassāyeva vatthuto nāmaṃ. Rūpasaññā…pe… phoṭṭhabbasaññātipi tassāyeva ārammaṇato	72	
PA_atk-abh02_a:72_4	nāmaṃ. Idaṃ pana vatthārammaṇato nāmaṃ. Sappaṭighāni hi vatthūni nissāya, sappaṭighāni	72	
PA_atk-abh02_a:72_5	ca ārammaṇāni ārabbha uppattito esā paṭighasamphassajā saññāti vuttā. Manosamphassajātipi	72	
PA_atk-abh02_a:72_6	pariyāyena etissā nāmaṃ hotiyeva. Cakkhuviññāṇañhi mano nāma. Tena sahajāto phasso	72	
PA_atk-abh02_a:72_7	manosamphasso nāma. Tasmiṃ manosamphasse, tasmā vā manosamphassā jātāti manosamphassajā.	72	
PA_atk-abh02_a:72_8	Tathā sotaghānajivhākāyaviññāṇaṃ mano nāma. Tena sahajāto phasso manosamphasso nāma.	72	
PA_atk-abh02_a:72_9	Tasmiṃ manosamphasse, tasmā vā manosamphassā jātāti manosamphassajā.	72	
PA_atk-abh02_a:73_0	Adhivacanasamphassajā saññātipi pariyāyena etissā nāmaṃ hotiyeva. Tayo hi arūpino	73	
PA_atk-abh02_a:73_1	khandhā sayaṃ piṭṭhivaṭṭakā hutvā attanā sahajātāya saññāya adhivacanasamphassajā	73	
PA_atk-abh02_a:73_2	saññātipi nāmaṃ karonti. Nippariyāyena pana paṭighasamphassajā saññā nāma pañcadvārikasaññā,	73	
PA_atk-abh02_a:73_3	adhivacanasamphassajā saññā nāma manodvārikasaññā. Tattha pañcadvārikasaññā oloketvāpi	73	
PA_atk-abh02_a:73_4	jānituṃ sakkāti oḷārikā. Rajjitvā upanijjhāyantañhi ‘rajjitvā upanijjhāyatī’ti, kujjhitvā	73	
PA_atk-abh02_a:73_5	upanijjhāyantaṃ ‘kujjhitvā upanijjhāyatī’ti oloketvāva jānanti.	73	
PA_atk-abh02_a:74_0	Tatridaṃ vatthu – dve kira itthiyo nisīditvā suttaṃ kantanti. Dvīsu daharesu gāme	74	
PA_atk-abh02_a:74_1	carantesu eko purato gacchanto ekaṃ itthiṃ olokesi. Itarā taṃ pucchi ‘kasmā nu kho	74	
PA_atk-abh02_a:74_2	taṃ eso olokesī’ti? ‘Na eso bhikkhu maṃ visabhāgacittena olokesi, kaniṭṭhabhaginīsaññāya	74	
PA_atk-abh02_a:74_3	pana olokesī’ti. Tesupi gāme caritvā āsanasālāya nisinnesu itaro bhikkhu taṃ bhikkhuṃ	74	
PA_atk-abh02_a:74_4	pucchi – ‘tayā sā itthī olokitā’ti? ‘Āma olokitā’. ‘Kimatthāyā’ti? ‘Mayhaṃ bhaginīsarikkhattā	74	
PA_atk-abh02_a:74_5	taṃ olokesi’nti āha. Evaṃ pañcadvārikasaññā oloketvāpi jānituṃ sakkāti veditabbā.	74	
PA_atk-abh02_a:74_6	Sā panesā pasādavatthukā eva. Keci pana javanappavattāti dīpenti. Manodvārikasaññā	74	
PA_atk-abh02_a:74_7	pana ekamañce vā ekapīṭhe vā nisīditvāpi aññaṃ cintentaṃ vitakkentañca ‘kiṃ cintesi,	74	
PA_atk-abh02_a:74_8	kiṃ vitakkesī’ti pucchitvā tassa vacanavaseneva jānitabbato sukhumā. Sesaṃ vedanākkhandhasadisamevāti.	74	
PA_atk-abh02_a:75	Ayaṃ saññākkhandhaniddeso.	7	
PA_atk-abh02_a:76	4. Saṅkhārakkhandhaniddeso	7	
PA_atk-abh02_a:77_0	20. Saṅkhārakkhandhaniddese ye keci saṅkhārāti catubhūmikasaṅkhāre pariyādiyati.	77	
PA_atk-abh02_a:77_1	Cakkhusamphassajā cetanātiādīni atītādivasena niddiṭṭhasaṅkhāre sabhāvato dassetuṃ	77	
PA_atk-abh02_a:77_2	vuttāni. Cakkhusamphassajātiādīni vuttatthāneva. Cetanāti heṭṭhimakoṭiyā padhānasaṅkhāravasena	77	
PA_atk-abh02_a:77_3	vuttaṃ. Heṭṭhimakoṭiyā hi antamaso cakkhuviññāṇena saddhiṃ pāḷiyaṃ āgatā cattāro	77	
PA_atk-abh02_a:77_4	saṅkhārā uppajjanti. Tesu cetanā padhānā āyūhanaṭṭhena pākaṭattā. Tasmā ayameva gahitā.	77	
PA_atk-abh02_a:77_5	Taṃsampayuttasaṅkhārā pana tāya gahitāya gahitāva honti. Idhāpi purimā pañca cakkhupasādādivatthukāva.	77	
PA_atk-abh02_a:77_6	Manosamphassajā hadayavatthukāpi avatthukāpi. Sabbā catubhūmikacetanā. Sesaṃ vedanākkhandhasadisamevāti.	77	
PA_atk-abh02_a:78	Ayaṃ saṅkhārakkhandhaniddeso.	7	
PA_atk-abh02_a:79	5. Viññāṇakkhandhaniddeso	7	
PA_atk-abh02_a:80_0	26. Viññāṇakkhandhaniddese yaṃ kiñci viññāṇanti catubhūmakaviññāṇaṃ pariyādiyati.	80	
PA_atk-abh02_a:80_1	Cakkhuviññāṇantiādīni atītādivasena niddiṭṭhaviññāṇaṃ sabhāvato dassetuṃ vuttāni.	80	
PA_atk-abh02_a:80_2	Tattha cakkhuviññāṇādīni pañca cakkhupasādādivatthukāneva, manoviññāṇaṃ hadayavatthukampi	80	
PA_atk-abh02_a:80_3	avatthukampi. Sabbaṃ catubhūmakaviññāṇaṃ. Sesaṃ vedanākkhandhasadisamevāti.	80	
PA_atk-abh02_a:81	Ayaṃ viññāṇakkhandhaniddeso.	8	
PA_atk-abh02_a:82	Pakiṇṇakakathā	8	
PA_atk-abh02_a:83_0	Idāni pañcasupi khandhesu samuggamato, pubbāparato, addhānaparicchedato, ekuppādanānānirodhato,	83	
PA_atk-abh02_a:83_1	nānuppādaekanirodhato, ekuppādaekanirodhato, nānuppādanānānirodhato, atītānāgatapaccuppannato,	83	
PA_atk-abh02_a:83_2	ajjhattikabāhirato, oḷārikasukhumato, hīnapaṇītato, dūrasantikato, paccayato, samuṭṭhānato,	83	
PA_atk-abh02_a:83_3	parinipphannato, saṅkhatatoti soḷasahākārehi pakiṇṇakaṃ veditabbaṃ.	83	
PA_atk-abh02_a:84_0	Tattha duvidho samuggamo – gabbhaseyyakasamuggamo, opapātikasamuggamoti. Tattha gabbhaseyyakasamuggamo	84	
PA_atk-abh02_a:84_1	evaṃ veditabbo – gabbhaseyyakasattānañhi paṭisandhikkhaṇe pañcakkhandhā apacchāapure	84	
PA_atk-abh02_a:84_2	ekato pātubhavanti. Tasmiṃ khaṇe pātubhūtā kalalasaṅkhātā rūpasantati parittā hoti.	84	
PA_atk-abh02_a:84_3	Khuddakamakkhikāya ekavāyāmena pātabbamattāti vatvā puna ‘atibahuṃ etaṃ, saṇhasūciyā	84	
PA_atk-abh02_a:84_4	tele pakkhipitvā ukkhittāya paggharitvā agge ṭhitabindumatta’nti vuttaṃ. Tampi paṭikkhipitvā	84	
PA_atk-abh02_a:84_5	‘ekakese telato uddharitvā gahite tassa paggharitvā agge ṭhitabindumatta’nti vuttaṃ.	84	
PA_atk-abh02_a:84_6	Tampi paṭikkhipitvā ‘imasmiṃ janapade manussānaṃ kese aṭṭhadhā phālite tato ekakoṭṭhāsappamāṇo	84	
PA_atk-abh02_a:84_7	uttarakurukānaṃ keso; tassa pasannatilatelato uddhaṭassa agge ṭhitabindumatta’nti	84	
PA_atk-abh02_a:84_8	vuttaṃ. Tampi paṭikkhipitvā ‘etaṃ bahu, jātiuṇṇā nāma sukhumā; tassā ekaaṃsuno pasannatilatele	84	
PA_atk-abh02_a:84_9	pakkhipitvā uddhaṭassa paggharitvā agge ṭhitabindumatta’nti vuttaṃ. Taṃ panetaṃ acchaṃ	84	
PA_atk-abh02_a:84_10	hoti vippasannaṃ anāvilaṃ parisuddhaṃ pasannatilatelabindusamānavaṇṇaṃ. Vuttampi cetaṃ –	841	
PA_atk-abh02_a:85	Tilatelassa yathā bindu, sappimaṇḍo anāvilo;	8	
PA_atk-abh02_a:86	Evaṃ vaṇṇapaṭibhāgaṃ, kalalanti pavuccatīti.	8	
PA_atk-abh02_a:87_0	Evaṃ parittāya rūpasantatiyā tīṇi santatisīsāni honti – vatthudasakaṃ, kāyadasakaṃ,	87	
PA_atk-abh02_a:87_1	itthiyā itthindriyavasena purisassa purisindriyavasena bhāvadasakanti. Tattha vatthurūpaṃ,	87	
PA_atk-abh02_a:87_2	tassa nissayāni cattāri mahābhūtāni, taṃnissitā vaṇṇagandharasojā, jīvitanti – idaṃ	87	
PA_atk-abh02_a:87_3	vatthudasakaṃ nāma. Kāyapasādo, tassa nissayāni cattāri mahābhūtāni, tannissitā vaṇṇagandharasojā,	87	
PA_atk-abh02_a:87_4	jīvitanti – idaṃ kāyadasakaṃ nāma. Itthiyā itthibhāvo, purisassa purisabhāvo, tassa	87	
PA_atk-abh02_a:87_5	nissayāni cattāri mahābhūtāni, tannissitā vaṇṇagandharasojā, jīvitanti – idaṃ bhāvadasakaṃ nāma.	87	
PA_atk-abh02_a:88_0	Evaṃ gabbhaseyyakānaṃ paṭisandhiyaṃ ukkaṭṭhaparicchedena samatiṃsa kammajarūpāni	88	
PA_atk-abh02_a:88_1	rūpakkhandho nāma hoti. Paṭisandhicittena pana sahajātā vedanā vedanākkhandho, saññā	88	
PA_atk-abh02_a:88_2	saññākkhandho, saṅkhārā saṅkhārakkhandho, paṭisandhicittaṃ viññāṇakkhandhoti. Evaṃ	88	
PA_atk-abh02_a:88_3	gabbhaseyyakānaṃ paṭisandhikkhaṇe pañcakkhandhā paripuṇṇā honti. Sace pana napuṃsakapaṭisandhi	88	
PA_atk-abh02_a:88_4	hoti, bhāvadasakaṃ hāyati. Dvinnaṃ dasakānaṃ vasena samavīsati kammajarūpāni rūpakkhandho	88	
PA_atk-abh02_a:88_5	nāma hoti. Vedanākkhandhādayo vuttappakārā evāti. Evampi gabbhaseyyakānaṃ paṭisandhikkhaṇe	88	
PA_atk-abh02_a:88_6	pañcakkhandhā paripuṇṇā honti.	88	
PA_atk-abh02_a:89_0	Imasmiṃ ṭhāne tisamuṭṭhānikappaveṇī kathetabbā bhaveyya. Taṃ pana akathetvā ‘opapātikasamuggamo’	89	
PA_atk-abh02_a:89_1	nāma dassito. Opapātikānañhi paripuṇṇāyatanānaṃ paṭisandhikkhaṇe heṭṭhā vuttāni tīṇi,	89	
PA_atk-abh02_a:89_2	cakkhusotaghānajivhādasakāni cāti satta rūpasantatisīsāni pātubhavanti. Tattha cakkhudasakādīni	89	
PA_atk-abh02_a:89_3	kāyadasakasadisāneva. Napuṃsakassa pana bhāvadasakaṃ natthi. Evaṃ paripuṇṇāyatanānaṃ	89	
PA_atk-abh02_a:89_4	opapātikānaṃ samasattati ceva samasaṭṭhi ca kammajarūpāni rūpakkhandho nāma. Vedanākkhandhādayo	89	
PA_atk-abh02_a:89_5	vuttappakārā evāti. Evaṃ opapātikānaṃ paṭisandhikkhaṇe pañcakkhandhā paripuṇṇā honti.	89	
PA_atk-abh02_a:89_6	Ayaṃ ‘opapātikasamuggamo’ nāma. Evaṃ tāva pañcakkhandhā ‘samuggamato’ veditabbā.	89	
PA_atk-abh02_a:90_0	‘Pubbāparato’ti evaṃ pana gabbhaseyyakānaṃ apacchāapure uppannesu pañcasu khandhesu	90	
PA_atk-abh02_a:90_1	kiṃ rūpaṃ paṭhamaṃ rūpaṃ samuṭṭhāpeti udāhu arūpanti? Rūpaṃ rūpameva samuṭṭhāpeti,	90	
PA_atk-abh02_a:90_2	na arūpaṃ. Kasmā? Paṭisandhicittassa na rūpajanakattā. Sabbasattānañhi paṭisandhicittaṃ,	90	
PA_atk-abh02_a:90_3	khīṇāsavassa cuticittaṃ, dvipañcaviññāṇāni, cattāri arūppavipākānīti soḷasa cittāni	90	
PA_atk-abh02_a:90_4	rūpaṃ na samuṭṭhāpenti. Tattha paṭisandhicittaṃ tāva vatthuno dubbalatāya appatiṭṭhitatāya	90	
PA_atk-abh02_a:90_5	paccayavekallatāya āgantukatāya ca rūpaṃ na samuṭṭhāpeti. Tattha hi sahajātaṃ vatthu	90	
PA_atk-abh02_a:90_6	uppādakkhaṇe dubbalaṃ hotīti vatthuno dubbalatāya rūpaṃ na samuṭṭhāpeti. Yathā ca	90	
PA_atk-abh02_a:90_7	papāte patanto puriso aññassa nissayo bhavituṃ na sakkoti, evaṃ etampi kammavegakkhittattā	90	
PA_atk-abh02_a:90_8	papāte patamānaṃ viya appatiṭṭhitaṃ. Iti kammavegakkhittattā, appatiṭṭhitatāyapi	90	
PA_atk-abh02_a:90_9	rūpaṃ na samuṭṭhāpeti.	90	
PA_atk-abh02_a:91_0	Paṭisandhicittañca vatthunā saddhiṃ apacchāapure uppannaṃ. Tassa vatthu purejātaṃ	91	
PA_atk-abh02_a:91_1	hutvā paccayo bhavituṃ na sakkoti. Sace sakkuṇeyya, rūpaṃ samuṭṭhāpeyya. Yatrāpi	91	
PA_atk-abh02_a:91_2	vatthu purejātaṃ hutvā paccayo bhavituṃ sakkoti, paveṇī ghaṭiyati, tatrāpi cittaṃ	91	
PA_atk-abh02_a:91_3	aṅgato aparihīnaṃyeva rūpaṃ samuṭṭhāpeti. Yadi hi cittaṃ ṭhānakkhaṇe vā bhaṅgakkhaṇe	91	
PA_atk-abh02_a:91_4	vā rūpaṃ samuṭṭhāpeyya, paṭisandhicittampi rūpaṃ samuṭṭhāpeyya. Na pana cittaṃ tasmiṃ	91	
PA_atk-abh02_a:91_5	khaṇadvaye rūpaṃ samuṭṭhāpeti. Yathā pana ahicchattakamakulaṃ pathavito uṭṭhahantaṃ	91	
PA_atk-abh02_a:91_6	paṃsucuṇṇaṃ gahetvāva uṭṭhahati, evaṃ cittaṃ purejātaṃ vatthuṃ nissāya uppādakkhaṇe	91	
PA_atk-abh02_a:91_7	aṭṭha rūpāni gahetvāva uṭṭhahati. Paṭisandhikkhaṇe ca vatthu purejātaṃ hutvā paccayo	91	
PA_atk-abh02_a:91_8	bhavituṃ na sakkotīti paccayavekallatāyapi paṭisandhicittaṃ rūpaṃ na samuṭṭhāpeti.	91	
PA_atk-abh02_a:92_0	Yathā ca āgantukapuriso agatapubbaṃ padesaṃ gato aññesaṃ – ‘etha bho, antogāme vo	92	
PA_atk-abh02_a:92_1	annapānagandhamālādīni dassāmī’ti vattuṃ na sakkoti, attano avisayatāya appahutatāya,	92	
PA_atk-abh02_a:92_2	evameva paṭisandhicittaṃ āgantukanti attano āgantukatāyapi rūpaṃ na samuṭṭhāpeti.	92	
PA_atk-abh02_a:92_3	Apica samatiṃsa kammajarūpāni cittasamuṭṭhānarūpānaṃ ṭhānaṃ gahetvā ṭhitānītipi paṭisandhicittaṃ	92	
PA_atk-abh02_a:92_4	rūpaṃ na samuṭṭhāpeti.	92	
PA_atk-abh02_a:93_0	Khīṇāsavassa pana cuticittaṃ vaṭṭamūlassa vūpasantattā na samuṭṭhāpeti. Tassa hi	93	
PA_atk-abh02_a:93_1	sabbabhavesu vaṭṭamūlaṃ vūpasantaṃ abhabbuppattikaṃ punabbhave paveṇī nāma natthi.	93	
PA_atk-abh02_a:93_2	Sotāpannassa pana satta bhave ṭhapetvā aṭṭhameva vaṭṭamūlaṃ vūpasantaṃ. Tasmā tassa	93	
PA_atk-abh02_a:93_3	cuticittaṃ sattasu bhavesu rūpaṃ samuṭṭhāpeti, sakadāgāmino dvīsu, anāgāmino ekasmiṃ.	93	
PA_atk-abh02_a:93_4	Khīṇāsavassa sabbabhavesu vaṭṭamūlassa vūpasantattā neva samuṭṭhāpeti.	93	
PA_atk-abh02_a:94_0	Dvipañcaviññāṇesu pana jhānaṅgaṃ natthi, maggaṅgaṃ natthi, hetu natthīti cittaṅgaṃ	94	
PA_atk-abh02_a:94_1	dubbalaṃ hotīti cittaṅgadubbalatāya tāni rūpaṃ na samuṭṭhāpenti. Cattāri arūpavipākāni	94	
PA_atk-abh02_a:94_2	tasmiṃ bhave rūpassa natthitāya rūpaṃ na samuṭṭhāpenti. Na kevalañca tāneva, yāni	94	
PA_atk-abh02_a:94_3	aññānipi tasmiṃ bhave aṭṭha kāmāvacarakusalāni, dasa akusalāni, nava kiriyacittāni,	94	
PA_atk-abh02_a:94_4	cattāri āruppakusalāni, catasso āruppakiriyā, tīṇi maggacittāni, cattāri phalacittānīti	94	
PA_atk-abh02_a:94_5	dvecattālīsa cittāni uppajjanti, tānipi tattha rūpassa natthitāya eva rūpaṃ na samuṭṭhāpenti.	94	
PA_atk-abh02_a:94_6	Evaṃ paṭisandhicittaṃ rūpaṃ na samuṭṭhāpeti.	94	
PA_atk-abh02_a:95_0	Utu pana paṭhamaṃ rūpaṃ samuṭṭhāpeti. Ko esa utu nāmāti? Paṭisandhikkhaṇe uppannānaṃ	95	
PA_atk-abh02_a:95_1	samatiṃsakammajarūpānaṃ abbhantarā tejodhātu. Sā ṭhānaṃ patvā aṭṭha rūpāni samuṭṭhāpeti.	95	
PA_atk-abh02_a:95_2	Utu nāma cesa dandhanirodho; cittaṃ khippanirodhaṃ. Tasmiṃ dharanteyeva soḷasa cittāni	95	
PA_atk-abh02_a:95_3	uppajjitvā nirujjhanti. Tesu paṭisandhianantaraṃ paṭhamabhavaṅgacittaṃ uppādakkhaṇeyeva	95	
PA_atk-abh02_a:95_4	aṭṭha rūpāni samuṭṭhāpeti. Yadā pana saddassa uppattikālo bhavissati, tadā utucittāni	95	
PA_atk-abh02_a:95_5	saddanavakaṃ nāma samuṭṭhāpessanti. Kabaḷīkārāhāropi ṭhānaṃ patvā aṭṭha rūpāni samuṭṭhāpeti.	95	
PA_atk-abh02_a:95_6	Kuto panassa kabaḷīkārāhāroti? Mātito. Vuttampi cetaṃ –	95	
PA_atk-abh02_a:96	“Yañcassa bhuñjatī mātā, annaṃ pānañca bhojanaṃ;	9	
PA_atk-abh02_a:97	Tena so tattha yāpeti, mātukucchigato naro”ti. ;	9	
PA_atk-abh02_a:98_0	Evaṃ kucchigato dārako mātarā ajjhohaṭaannapānaojāya yāpeti. Sāva ṭhānappattā aṭṭha	98	
PA_atk-abh02_a:98_1	rūpāni samuṭṭhāpeti. Nanu ca sā ojā kharā? Vatthu sukhumaṃ? Kathaṃ tattha patiṭṭhātīti?	98	
PA_atk-abh02_a:98_2	Paṭhamaṃ tāva na patiṭṭhāti; ekassa vā dvinnaṃ vā sattāhānaṃ gatakāle patiṭṭhāti.	98	
PA_atk-abh02_a:98_3	Tato pana pure vā patiṭṭhātu pacchā vā; yadā mātarā ajjhohaṭaannapānaojā dārakassa	98	
PA_atk-abh02_a:98_4	sarīre patiṭṭhāti, tadā aṭṭha rūpāni samuṭṭhāpeti.	98	
PA_atk-abh02_a:99_0	Opapātikassāpi pakatipaṭiyattānaṃ khādanīyabhojanīyānaṃ atthiṭṭhāne nibbattassa tāni	99	
PA_atk-abh02_a:99_1	gahetvā ajjhoharato ṭhānappattā ojā rūpaṃ samuṭṭhāpeti. Eko annapānarahite araññe	99	
PA_atk-abh02_a:99_2	nibbattati, mahāchātako hoti, attanova jivhāya kheḷaṃ parivattetvā gilati. Tatrāpissa	99	
PA_atk-abh02_a:99_3	ṭhānappattā ojā rūpaṃ samuṭṭhāpeti.	99	
PA_atk-abh02_a:100_0	Evaṃ pañcavīsatiyā koṭṭhāsesu dveva rūpāni rūpaṃ samuṭṭhāpenti – tejodhātu ca kabaḷīkārāhāro	100	
PA_atk-abh02_a:100_1	ca. Arūpepi dveyeva dhammā rūpaṃ samuṭṭhāpenti – cittañceva kammacetanā ca. Tattha	100	
PA_atk-abh02_a:100_2	rūpaṃ uppādakkhaṇe ca bhaṅgakkhaṇe ca dubbalaṃ, ṭhānakkhaṇe balavanti ṭhānakkhaṇe	100	
PA_atk-abh02_a:100_3	rūpaṃ samuṭṭhāpeti. Cittaṃ ṭhānakkhaṇe ca bhaṅgakkhaṇe ca dubbalaṃ, uppādakkhaṇeyeva	100	
PA_atk-abh02_a:100_4	balavanti uppādakkhaṇeyeva rūpaṃ samuṭṭhāpeti. Kammacetanā niruddhāva paccayo hoti.	100	
PA_atk-abh02_a:100_5	Atīte kappakoṭisatasahassamatthakepi hi āyūhitaṃ kammaṃ etarahi paccayo hoti. Etarahi	100	
PA_atk-abh02_a:100_6	āyūhitaṃ anāgate kappakoṭisatasahassapariyosānepi paccayo hotīti. Evaṃ ‘pubbāparato’ veditabbā.	100	
PA_atk-abh02_a:101_0	‘Addhānaparicchedato’ti rūpaṃ kittakaṃ addhānaṃ tiṭṭhati? Arūpaṃ kittakanti? Rūpaṃ	101	
PA_atk-abh02_a:101_1	garupariṇāmaṃ dandhanirodhaṃ. Arūpaṃ lahupariṇāmaṃ khippanirodhaṃ. Rūpe dharanteyeva	101	
PA_atk-abh02_a:101_2	soḷasa cittāni uppajjitvā nirujjhanti. Taṃ pana sattarasamena cittena saddhiṃ nirujjhati.	101	
PA_atk-abh02_a:101_3	Yathā hi puriso ‘phalaṃ pātessāmī’ti muggarena rukkhasākhaṃ pahareyya, phalāni ca	101	
PA_atk-abh02_a:101_4	pattāni ca ekakkhaṇeyeva vaṇṭato mucceyyuṃ. Tattha phalāni attano bhārikatāya paṭhamataraṃ	101	
PA_atk-abh02_a:101_5	pathaviyaṃ patanti, pattāni lahukatāya pacchā. Evameva muggarappahārena pattānañca	101	
PA_atk-abh02_a:101_6	phalānañca ekakkhaṇe vaṇṭato muttakālo viya paṭisandhikkhaṇe rūpārūpadhammānaṃ ekakkhaṇe	101	
PA_atk-abh02_a:101_7	pātubhāvo; phalānaṃ bhārikatāya paṭhamataraṃ pathaviyaṃ patanaṃ viya rūpe dharanteyeva	101	
PA_atk-abh02_a:101_8	soḷasannaṃ cittānaṃ uppajjitvā nirujjhanaṃ; pattānaṃ lahukatāya pacchā pathaviyaṃ	101	
PA_atk-abh02_a:101_9	patanaṃ viya rūpassa sattarasamena cittena saha nirujjhanaṃ.	101	
PA_atk-abh02_a:102_0	Tattha kiñcāpi rūpaṃ dandhanirodhaṃ garupariṇāmaṃ, cittaṃ khippanirodhaṃ lahupariṇāmaṃ,	102	
PA_atk-abh02_a:102_1	rūpaṃ pana arūpaṃ arūpaṃ vā rūpaṃ ohāya pavattituṃ na sakkonti. Dvinnampi ekappamāṇāva	102	
PA_atk-abh02_a:102_2	pavatti. Tatrāyaṃ upamā – eko puriso lakuṇṭakapādo, eko dīghapādo. Tesu ekato maggaṃ	102	
PA_atk-abh02_a:102_3	gacchantesu yāva dīghapādo ekapadavāraṃ akkamati, tāva itaro pade padaṃ akkamitvā	102	
PA_atk-abh02_a:102_4	soḷasapadavārena gacchati. Dīghapādo lakuṇṭakapādassa soḷasa padavāre attano pādaṃ	102	
PA_atk-abh02_a:102_5	añchitvā ākaḍḍhitvā ekameva padavāraṃ karoti. Iti ekopi ekaṃ atikkamituṃ na sakkoti.	102	
PA_atk-abh02_a:102_6	Dvinnampi gamanaṃ ekappamāṇameva hoti. Evaṃsampadamidaṃ daṭṭhabbaṃ. Lakuṇṭakapādapuriso	102	
PA_atk-abh02_a:102_7	viya arūpaṃ; dīghapādapuriso viya rūpaṃ; dīghapādassa ekaṃ padavāraṃ akkamaṇakāle	102	
PA_atk-abh02_a:102_8	itarassa soḷasapadavāraakkamanaṃ viya rūpe dharanteyeva arūpadhammesu soḷasannaṃ	102	
PA_atk-abh02_a:102_9	cittānaṃ uppajjitvā nirujjhanaṃ; dvinnaṃ purisānaṃ lakuṇṭakapādapurisassa soḷasa	102	
PA_atk-abh02_a:102_10	padavāre itarassa attano pādaṃ añchitvā ākaḍḍhitvā ekapadavārakaraṇaṃ viya rūpassa	1021	
PA_atk-abh02_a:102_11	sattarasamena cittena saddhiṃ nirujjhanaṃ; dvinnaṃ purisānaṃ aññamaññaṃ anohāya ekappamāṇeneva	1021	
PA_atk-abh02_a:102_12	gamanaṃ viya arūpassa rūpaṃ rūpassa arūpaṃ anohāya ekappamāṇeneva pavattananti. Evaṃ	1021	
PA_atk-abh02_a:102_13	‘addhānaparicchedato’ veditabbā.	1021	
PA_atk-abh02_a:103_0	‘Ekuppādanānānirodhato’ti idaṃ pacchimakammajaṃ ṭhapetvā dīpetabbaṃ. Paṭhamañhi paṭisandhicittaṃ,	103	
PA_atk-abh02_a:103_1	dutiyaṃ bhavaṅgaṃ, tatiyaṃ bhavaṅgaṃ…pe… soḷasamaṃ bhavaṅgaṃ. Tesu ekekassa uppādaṭṭhitibhaṅgavasena	103	
PA_atk-abh02_a:103_2	tayo tayo khaṇā. Tattha ekekassa cittassa tīsu tīsu khaṇesu samatiṃsa samatiṃsa kammajarūpāni	103	
PA_atk-abh02_a:103_3	uppajjanti. Tesu paṭisandhicittassa uppādakkhaṇe samuṭṭhitaṃ kammajarūpaṃ sattarasamassa	103	
PA_atk-abh02_a:103_4	bhavaṅgacittassa uppādakkhaṇeyeva nirujjhati; ṭhitikkhaṇe samuṭṭhitaṃ ṭhitikkhaṇeyeva;	103	
PA_atk-abh02_a:103_5	bhaṅgakkhaṇe samuṭṭhitaṃ bhaṅgakkhaṇeyeva nirujjhati. Evaṃ dutiyabhavaṅgacittaṃ ādiṃ	103	
PA_atk-abh02_a:103_6	katvā attano attano sattarasamena cittena saddhiṃ yojetvā nayo netabbo. Iti soḷasa	103	
PA_atk-abh02_a:103_7	tikā aṭṭhacattālīsa honti. Ayaṃ aṭṭhacattālīsakammajarūpapaveṇī nāma. Sā panesā rattiñca	103	
PA_atk-abh02_a:103_8	divā ca khādantānampi bhuñjantānampi suttānampi pamattānampi nadīsoto viya ekantaṃ	103	
PA_atk-abh02_a:103_9	pavattati yevāti. Evaṃ ‘ekuppādanānānirodhato’ veditabbā.	103	
PA_atk-abh02_a:104_0	‘Nānuppādaekanirodhatā’ pacchimakammajena dīpetabbā. Tattha āyusaṃkhārapariyosāne	104	
PA_atk-abh02_a:104_1	soḷasannaṃ cittānaṃ vāre sati heṭṭhāsoḷasakaṃ uparisoḷasakanti dve ekato yojetabbāni.	104	
PA_atk-abh02_a:104_2	Heṭṭhāsoḷasakasmiñhi paṭhamacittassa uppādakkhaṇe samuṭṭhitaṃ samatiṃsakammajarūpaṃ	104	
PA_atk-abh02_a:104_3	uparisoḷasakasmiṃ paṭhamacittassa uppādakkhaṇeyeva nirujjhati; ṭhitikkhaṇe samuṭṭhitaṃ	104	
PA_atk-abh02_a:104_4	tassa ṭhitikkhaṇeyeva bhaṅgakkhaṇe samuṭṭhitaṃ tassa bhaṅgakkhaṇeyeva nirujjhati.	104	
PA_atk-abh02_a:104_5	Heṭṭhimasoḷasakasmiṃ pana dutiyacittassa…pe… soḷasamacittassa uppādakkhaṇe samuṭṭhitaṃ	104	
PA_atk-abh02_a:104_6	samatiṃsakammajarūpaṃ cuticittassa uppādakkhaṇeyeva nirujjhati; tassa ṭhitikkhaṇe	104	
PA_atk-abh02_a:104_7	samuṭṭhitaṃ cuticittassa ṭhitikkhaṇeyeva; bhaṅgakkhaṇe samuṭṭhitaṃ cuticittassa bhaṅgakkhaṇeyeva	104	
PA_atk-abh02_a:104_8	nirujjhati. Tato paṭṭhāya kammajarūpapaveṇī na pavattati. Yadi pavatteyya, sattā	104	
PA_atk-abh02_a:104_9	akkhayā avayā ajarā amarā nāma bhaveyyuṃ.	104	
PA_atk-abh02_a:105_0	Ettha pana yadetaṃ ‘sattarasamassa bhavaṅgacittassa uppādakkhaṇeyeva nirujjhatī’tiādinā	105	
PA_atk-abh02_a:105_1	nayena ‘ekassa cittassa uppādakkhaṇe uppannaṃ rūpaṃ aññassa uppādakkhaṇe nirujjhatī’ti	105	
PA_atk-abh02_a:105_2	aṭṭhakathāyaṃ āgatattā vuttaṃ, taṃ “yassa kāyasaṅkhāro nirujjhati, tassa cittasaṅkhāro	105	
PA_atk-abh02_a:105_3	nirujjhatī”ti? “Āmantā”ti imāya pāḷiyā virujjhati. Kathaṃ? Kāyasaṅkhāro hi cittasamuṭṭhāno	105	
PA_atk-abh02_a:105_4	assāsapassāsavāto. Cittasamuṭṭhānarūpañca cittassa uppādakkhaṇe uppajjitvā yāva aññāni	105	
PA_atk-abh02_a:105_5	soḷasa cittāni uppajjanti tāva tiṭṭhati. Tesaṃ soḷasannaṃ sabbapacchimena saddhiṃ	105	
PA_atk-abh02_a:105_6	nirujjhati. Iti yena cittena saddhiṃ uppajjati, tato paṭṭhāya sattarasamena saddhiṃ	105	
PA_atk-abh02_a:105_7	nirujjhati; na kassaci cittassa uppādakkhaṇe vā ṭhitikkhaṇe vā nirujjhati, nāpi ṭhitikkhaṇe	105	
PA_atk-abh02_a:105_8	vā bhaṅgakkhaṇe vā uppajjati. Esā cittasamuṭṭhānarūpassa dhammatāti niyamato cittasaṅkhārena	105	
PA_atk-abh02_a:105_9	saddhiṃ ekakkhaṇe nirujjhanato “āmantā”ti vuttaṃ.	105	
PA_atk-abh02_a:106_0	Yo cāyaṃ cittasamuṭṭhānassa khaṇaniyamo vutto kammādisamuṭṭhānassāpi ayameva khaṇaniyamo.	106	
PA_atk-abh02_a:106_1	Tasmā paṭisandhicittena sahuppannaṃ kammajarūpaṃ tato paṭṭhāya sattarasamena saddhiṃ	106	
PA_atk-abh02_a:106_2	nirujjhati. Paṭisandhicittassa ṭhitikkhaṇe uppannaṃ aṭṭhārasamassa uppādakkhaṇe nirujjhati.	106	
PA_atk-abh02_a:106_3	Paṭisandhicittassa bhaṅgakkhaṇe uppannaṃ aṭṭhārasamassa ṭhānakkhaṇe nirujjhatīti	106	
PA_atk-abh02_a:106_4	iminā nayenettha yojanā kātabbā. Tato paraṃ pana utusamuṭṭhānikapaveṇīyeva tiṭṭhati.	106	
PA_atk-abh02_a:106_5	‘Nīharitvā jhāpethā’ti vattabbaṃ hoti. Evaṃ ‘nānuppādaekanirodhato’ veditabbā.	106	
PA_atk-abh02_a:107	‘Ekuppādaekanirodhato’ti rūpaṃ pana rūpena saha ekuppādaṃ ekanirodhaṃ. Arūpaṃ arūpena saha ekuppādaṃ ekanirodhaṃ. Evaṃ ‘ekuppādaekanirodhato’ veditabbā.	10	
PA_atk-abh02_a:108_0	‘Nānuppādanānānirodhatā’ pana catusantatirūpena dīpetabbā. Imassa hi uddhaṃ pādatalā	108	
PA_atk-abh02_a:108_1	adho kesamatthakā tacapariyantassa sarīrassa tattha tattha catusantatirūpaṃ ghanapuñjabhāvena	108	
PA_atk-abh02_a:108_2	vattati. Evaṃ vattamānassāpissa na ekuppādāditā sallakkhetabbā. Yathā pana upacikarāji	108	
PA_atk-abh02_a:108_3	vā kipillikarāji vā olokiyamānā ekābaddhā viya hoti, na pana ekābaddhā. Aññissā hi	108	
PA_atk-abh02_a:108_4	sīsasantike aññissā sīsampi udarampi pādāpi, aññissā udarasantike aññissā sīsampi	108	
PA_atk-abh02_a:108_5	udarampi pādāpi, aññissā pādasantike aññissā sīsampi udarampi pādāpi honti. Evameva	108	
PA_atk-abh02_a:108_6	catusantatirūpānampi aññassa uppādakkhaṇe aññassa uppādopi hoti ṭhitipi bhaṅgopi,	108	
PA_atk-abh02_a:108_7	aññassa ṭhitikkhaṇe aññassa uppādopi hoti ṭhitipi bhaṅgopi, aññassa bhaṅgakkhaṇe	108	
PA_atk-abh02_a:108_8	aññassa uppādopi hoti ṭhitipi bhaṅgopi. Evamettha ‘nānuppādanānānirodhatā’ veditabbā.	108	
PA_atk-abh02_a:109_0	‘Atītādīni’ pana dūradukapariyosānāni pāḷiyaṃ āgatāneva. ‘Paccayasamuṭṭhānāni’pi	109	
PA_atk-abh02_a:109_1	“kammajaṃ, kammapaccayaṃ, kammapaccayautusamuṭṭhāna”ntiādinā nayena heṭṭhā kathitāniyeva.	109	
PA_atk-abh02_a:109_2	Pañcapi pana khandhā parinipphannāva honti, no aparinipphannā; saṅkhatāva no asaṅkhatā;	109	
PA_atk-abh02_a:109_3	apica nipphannāpi hontiyeva. Sabhāvadhammesu hi nibbānamevekaṃ aparinipphannaṃ anipphannañca.	109	
PA_atk-abh02_a:109_4	Nirodhasamāpatti pana nāmapaññatti ca kathanti? Nirodhasamāpatti lokiyalokuttarāti	109	
PA_atk-abh02_a:109_5	vā saṅkhatāsaṅkhatāti vā parinipphannāparinipphannāti vā na vattabbā. Nipphannā pana	109	
PA_atk-abh02_a:109_6	hoti samāpajjantena samāpajjitabbato. Tathā nāmapaññatti. Sāpi hi lokiyādibhedaṃ	109	
PA_atk-abh02_a:109_7	na labhati; nipphannā pana hoti no anipphannā; nāmaggahaṇañhi gaṇhantova gaṇhātīti.	109	
PA_atk-abh02_a:110	Kamādivinicchayakathā	11	
PA_atk-abh02_a:111	Evaṃ pakiṇṇakato khandhe viditvā puna etesuyeva –	11	
PA_atk-abh02_a:112	Khandhesu ñāṇabhedatthaṃ, kamatotha visesato;	11	
PA_atk-abh02_a:113	Anūnādhikato ceva, upamāto tatheva ca.	11	
PA_atk-abh02_a:114	Daṭṭhabbato dvidhā evaṃ, passantassatthasiddhito;	11	
PA_atk-abh02_a:115	Vinicchayanayo sammā, viññātabbo vibhāvinā.	11	
PA_atk-abh02_a:116	Tattha ‘kamato’ti idha uppattikkamo, pahānakkamo, paṭipattikkamo, bhūmikkamo, desanākkamoti bahuvidho kamo.	11	
PA_atk-abh02_a:117_0	Tattha “paṭhamaṃ kalalaṃ hoti, kalalā hoti abbuda”nti evamādi uppattikkamo. “Dassanena	117	
PA_atk-abh02_a:117_1	pahātabbā dhammā, bhāvanāya pahātabbā dhammā”ti evamādi pahānakkamo. “Sīlavisuddhi,	117	
PA_atk-abh02_a:117_2	cittavisuddhī”ti evamādi paṭipattikkamo. “Kāmāvacarā, rūpāvacarā”ti evamādi bhūmikkamo.	117	
PA_atk-abh02_a:117_3	“Cattāro satipaṭṭhānā, cattāro sammappadhānā”ti vā “dānakathaṃ sīlakatha”nti vā evamādi	117	
PA_atk-abh02_a:117_4	desanākkamo. Tesu idha uppattikkamo tāva na yujjati, kalalādīnaṃ viya khandhānaṃ	117	
PA_atk-abh02_a:117_5	pubbāpariyavavatthānena anuppattito; na pahānakkamo kusalābyākatānaṃ appahātabbato;	117	
PA_atk-abh02_a:117_6	na paṭipattikkamo akusalānaṃ appaṭipajjanīyato; na bhūmikkamo vedanādīnaṃ catubhūmakapariyāpannattā.	117	
PA_atk-abh02_a:118_0	Desanākkamo pana yujjati. Abhedena hi yaṃ pañcasu khandhesu attaggāhapatitaṃ veneyyajanaṃ	118	
PA_atk-abh02_a:118_1	samūhaghanavinibbhogadassanena attaggāhato mocetukāmo bhagavā hitakāmo tassa janassa	118	
PA_atk-abh02_a:118_2	sukhaggahaṇatthaṃ cakkhuādīnampi visayabhūtaṃ oḷārikaṃ paṭhamaṃ rūpakkhandhaṃ desesi.	118	
PA_atk-abh02_a:118_3	Tato iṭṭhāniṭṭharūpasaṃveditaṃ vedanaṃ, yaṃ vedayati taṃ sañjānātīti evaṃ vedanāvisayassa	118	
PA_atk-abh02_a:118_4	ākāraggāhikaṃ saññaṃ, saññāvasena abhisaṅkhārake saṅkhāre, tesaṃ vedanādīnaṃ nissayaṃ	118	
PA_atk-abh02_a:118_5	adhipatibhūtañca viññāṇanti evaṃ tāva ‘kamato’ vinicchayanayo viññātabbo.	118	
PA_atk-abh02_a:119	‘Visesato’ti khandhānañca upādānakkhandhānañca visesato. Ko pana tesaṃ viseso? Khandhā tāva avisesato vuttā, upādānakkhandhā sāsavaupādānīyabhāvena visesetvā. Yathāha –	11	
PA_atk-abh02_a:120_0	“Pañca, bhikkhave, khandhe desessāmi pañcupādānakkhandhe ca, taṃ suṇātha. Katame	120	
PA_atk-abh02_a:120_1	ca, bhikkhave, pañcakkhandhā? Yaṃ kiñci, bhikkhave, rūpaṃ atītānāgatapaccuppannaṃ…pe…	120	
PA_atk-abh02_a:120_2	santike vā – ayaṃ vuccati, rūpakkhandho. Yā kāci vedanā…pe… yā kāci saññā…pe… ye	120	
PA_atk-abh02_a:120_3	keci saṅkhārā…pe… yaṃ kiñci viññāṇaṃ …pe… santike vā – ayaṃ vuccati, viññāṇakkhandho.	120	
PA_atk-abh02_a:120_4	Ime vuccanti, bhikkhave, pañcakkhandhā. Katame ca, bhikkhave, pañcupādānakkhandhā?	120	
PA_atk-abh02_a:120_5	Yaṃ kiñci, bhikkhave, rūpaṃ…pe… santike vā sāsavaṃ upādāniyaṃ – ayaṃ vuccati, rūpūpādānakkhandho.	120	
PA_atk-abh02_a:120_6	Yā kāci vedanā…pe… yaṃ kiñci viññāṇaṃ…pe… santike vā sāsavaṃ upādāniyaṃ – ayaṃ vuccati,	120	
PA_atk-abh02_a:120_7	bhikkhave, viññāṇupādānakkhandho. Ime vuccanti, bhikkhave, pañcupādānakkhandhā”ti.	120	
PA_atk-abh02_a:121_0	Ettha ca yathā vedanādayo anāsavāpi sāsavāpi atthi, na evaṃ rūpaṃ. Yasmā panassa	121	
PA_atk-abh02_a:121_1	rāsaṭṭhena khandhabhāvo yujjati tasmā khandhesu vuttaṃ. Yasmā rāsaṭṭhena ca sāsavaṭṭhena	121	
PA_atk-abh02_a:121_2	ca upādānakkhandhabhāvo yujjati tasmā upādānakkhandhesu vuttaṃ. Vedanādayo pana anāsavāva	121	
PA_atk-abh02_a:121_3	khandhesu vuttā, sāsavā upādānakkhandhesu. ‘Upādānakkhandhā’ti ettha ca upādānagocarā	121	
PA_atk-abh02_a:121_4	khandhā upādānakkhandhāti evamattho daṭṭhabbo. Idha pana sabbepete ekajjhaṃ katvā	121	
PA_atk-abh02_a:121_5	khandhāti adhippetā.	121	
PA_atk-abh02_a:122_0	‘Anūnādhikato’ti kasmā pana bhagavatā pañceva khandhā vuttā anūnā anadhikāti? Sabbasaṅkhatasabhāgekasaṅgahato,	122	
PA_atk-abh02_a:122_1	attattaniyaggāhavatthussa etapparamato, aññesañca tadavarodhato. Anekappabhedesu	122	
PA_atk-abh02_a:122_2	hi saṅkhatadhammesu sabhāgavasena saṅgayhamānesu rūpaṃ rūpasabhāgasaṅgahavasena eko	122	
PA_atk-abh02_a:122_3	khandho hoti, vedanā vedanāsabhāgasaṅgahavasena eko khandho hoti. Esa nayo saññādīsupi.	122	
PA_atk-abh02_a:122_4	Tasmā sabbasaṅkhatasabhāgasaṅgahato pañceva vuttā. Etaparamañcetaṃ attattaniyaggāhavatthu	122	
PA_atk-abh02_a:122_5	yadidaṃ rūpādayo pañca. Vuttañhetaṃ – “rūpe kho, bhikkhave, sati rūpaṃ upādāya rūpaṃ	122	
PA_atk-abh02_a:122_6	abhinivissa evaṃ diṭṭhi uppajjati – ‘etaṃ mama, esohamasmi, eso me attā’ti. Vedanāya…	122	
PA_atk-abh02_a:122_7	saññāya… saṅkhāresu…. Viññāṇe sati viññāṇaṃ upādāya viññāṇaṃ abhinivissa evaṃ diṭṭhi	122	
PA_atk-abh02_a:122_8	uppajjati – ‘etaṃ mama, esohamasmi, eso me attā”’ti. Tasmā attattaniyaggāhavatthussa	122	
PA_atk-abh02_a:122_9	etaparamatopi pañceva vuttā. Yepi caññe sīlādayo pañca dhammakkhandhā vuttā, tepi	122	
PA_atk-abh02_a:122_10	saṅkhārakkhandhapariyāpannattā ettheva avarodhaṃ gacchanti. Tasmā aññesaṃ tadavarodhatopi	1221	
PA_atk-abh02_a:122_11	pañceva vuttāti. Evaṃ ‘anūnādhikato’ vinicchayanayo viññātabbo.	1221	
PA_atk-abh02_a:123_0	‘Upamāto’ti ettha hi gilānasālūpamo rūpupādānakkhandho gilānūpamassa viññāṇupādānakkhandhassa	123	
PA_atk-abh02_a:123_1	vatthudvārārammaṇavasena nivāsanaṭṭhānato, gelaññūpamo vedanupādānakkhandho ābādhakattā,	123	
PA_atk-abh02_a:123_2	gelaññasamuṭṭhānūpamo saññupādānakkhandho kāmasaññādivasena rāgādisampayuttavedanāsambhavā,	123	
PA_atk-abh02_a:123_3	asappāyasevanūpamo saṅkhārupādānakkhandho vedanāgelaññassa nidānattā. “Vedanaṃ vedanattāya	123	
PA_atk-abh02_a:123_4	saṅkhatamabhisaṅkharontī”ti hi vuttaṃ. Tathā “akusalassa kammassa katattā upacitattā	123	
PA_atk-abh02_a:123_5	vipākaṃ kāyaviññāṇaṃ uppannaṃ hoti dukkhasahagata”nti. Gilānūpamo viññāṇupādānakkhandho	123	
PA_atk-abh02_a:123_6	vedanāgelaññena aparimuttattā. Apica cārakakāraṇaaparādhakāraṇakārakaaparādhikūpamā	123	
PA_atk-abh02_a:123_7	ete bhājanabhojanabyañjanaparivesakabhuñjakūpamā cāti, evaṃ ‘upamāto’ vinicchayanayo viññātabbo.	123	
PA_atk-abh02_a:124_0	‘Daṭṭhabbato dvidhā’ti saṅkhepato vitthārato cāti evaṃ dvidhā daṭṭhabbato pettha	124	
PA_atk-abh02_a:124_1	vinicchayanayo viññātabbo. Saṅkhepato hi pañcupādānakkhandhā āsivisūpame vuttanayena	124	
PA_atk-abh02_a:124_2	ukkhittāsikapaccatthikato, bhārasuttavasena bhārato, khajjanīyapariyāyavasena khādakato,	124	
PA_atk-abh02_a:124_3	yamakasuttavasena aniccadukkhānattasaṅkhatavadhakato daṭṭhabbā.	124	
PA_atk-abh02_a:125	Vitthārato panettha pheṇapiṇḍo viya rūpaṃ daṭṭhabbaṃ, udakapubbuḷo viya vedanā, marīcikā viya saññā, kadalikkhandho viya saṅkhārā, māyā viya viññāṇaṃ. Vuttañhetaṃ –	12	
PA_atk-abh02_a:126	“Pheṇapiṇḍūpamaṃ rūpaṃ, vedanā pubbuḷūpamā;	12	
PA_atk-abh02_a:127	Marīcikūpamā saññā, saṅkhārā kadalūpamā;	12	
PA_atk-abh02_a:128	Māyūpamañca viññāṇaṃ, desitādiccabandhunā”ti. ;	12	
PA_atk-abh02_a:129_0	Tattha rūpādīnaṃ pheṇapiṇḍādīhi evaṃ sadisatā veditabbā – yathā hi pheṇapiṇḍo nissārova	129	
PA_atk-abh02_a:129_1	evaṃ rūpampi niccasāradhuvasāraattasāravirahena nissārameva. Yathā ca so ‘iminā pattaṃ	129	
PA_atk-abh02_a:129_2	vā thālakaṃ vā karissāmī’ti gahetuṃ na sakkā, gahitopi tamatthaṃ na sādheti bhijjateva;	129	
PA_atk-abh02_a:129_3	evaṃ rūpampi ‘nicca’nti vā ‘dhuva’nti vā ‘aha’nti vā ‘mama’nti vā gahetuṃ na sakkā,	129	
PA_atk-abh02_a:129_4	gahitampi na tathā tiṭṭhati, aniccaṃ dukkhaṃ anattā asubhaññeva hotīti. Evaṃ ‘pheṇapiṇḍasadisameva’ hoti.	129	
PA_atk-abh02_a:130_0	Yathā vā pana pheṇapiṇḍo chiddāvachiddo anekasandhighaṭito bahūnnaṃ udakasappādīnaṃ	130	
PA_atk-abh02_a:130_1	pāṇānaṃ āvāso, evaṃ rūpampi chiddāvachiddaṃ anekasandhighaṭitaṃ. Kulavasena cettha	130	
PA_atk-abh02_a:130_2	asīti kimikulāni vasanti. Tadeva tesaṃ sūtigharampi vaccakuṭipi gilānasālāpi susānampi.	130	
PA_atk-abh02_a:130_3	Na te aññattha gantvā gabbhavuṭṭhānādīni karonti. Evampi pheṇapiṇḍasadisaṃ. Yathā	130	
PA_atk-abh02_a:130_4	ca pheṇapiṇḍo āditova badarapakkamatto hutvā anupubbena pabbatakūṭamattopi hoti,	130	
PA_atk-abh02_a:130_5	evaṃ rūpampi ādito kalalamattaṃ hutvā anupubbena byāmamattampi gomahiṃsahatthiādīnaṃ	130	
PA_atk-abh02_a:130_6	vasena pabbatakūṭamattampi hoti, macchakacchapādīnaṃ vasena anekayojanasatappamāṇampi.	130	
PA_atk-abh02_a:130_7	Evampi pheṇapiṇḍasadisaṃ. Yathā ca pheṇapiṇḍo uṭṭhitamattopi bhijjati, thokaṃ gantvāpi,	130	
PA_atk-abh02_a:130_8	samuddaṃ patvā pana avassameva bhijjati; evameva rūpampi kalalabhāvepi bhijjati,	130	
PA_atk-abh02_a:130_9	abbudādibhāve, antarā pana abhejjamānampi vassasatāyukānaṃ vassasataṃ patvā avassameva	130	
PA_atk-abh02_a:130_10	bhijjati, maraṇamukhe cuṇṇavicuṇṇaṃ hoti. Evampi pheṇapiṇḍasadisaṃ.	1301	
PA_atk-abh02_a:131_0	Yathā pana pubbuḷo asāro, evaṃ vedanāpi. Yathā ca so abalo, agayhupago, na sakkā	131	
PA_atk-abh02_a:131_1	taṃ gahetvā phalakaṃ vā āsanaṃ vā kātuṃ, gahitaggahitopi bhijjateva; evaṃ vedanāpi	131	
PA_atk-abh02_a:131_2	abalā, agayhupagā, na sakkā ‘niccā’ti vā ‘dhuvā’ti vā gahetuṃ, gahitāpi na tathā	131	
PA_atk-abh02_a:131_3	tiṭṭhati. Evaṃ agayhupagatāyapi vedanā ‘pubbuḷasadisā’. Yathā pana tasmiṃ tasmiṃ	131	
PA_atk-abh02_a:131_4	udakabindumhi pubbuḷo uppajjati ceva nirujjhati ca, na ciraṭṭhitiko hoti; evaṃ vedanāpi	131	
PA_atk-abh02_a:131_5	uppajjati ceva nirujjhati ca, na ciraṭṭhitikā hoti, ekaccharakkhaṇe koṭisatasahassasaṅkhyā	131	
PA_atk-abh02_a:131_6	uppajjitvā nirujjhati. Yathā ca pubbuḷo udakatalaṃ, udakabinduṃ, udakajallakaṃ saṅkaḍḍhitvā	131	
PA_atk-abh02_a:131_7	puṭaṃ katvā gahaṇavātañcāti cattāri kāraṇāni paṭicca uppajjati; evaṃ vedanāpi vatthuṃ,	131	
PA_atk-abh02_a:131_8	ārammaṇaṃ, kilesajālaṃ, phassasaṅghaṭṭanañcāti cattāri kāraṇāni paṭicca uppajjati.	131	
PA_atk-abh02_a:131_9	Evampi vedanā pubbuḷasadisā.	131	
PA_atk-abh02_a:132_0	Saññāpi asārakaṭṭhena ‘marīcisadisā’. Tathā agayhupagaṭṭhena; na hi sakkā taṃ gahetvā	132	
PA_atk-abh02_a:132_1	pivituṃ vā nhāyituṃ vā bhājanaṃ vā pūretuṃ. Apica yathā marīci vipphandati, sañjātūmivego	132	
PA_atk-abh02_a:132_2	viya khāyati; evaṃ nīlasaññādibhedā saññāpi nīlādianubhavanatthāya phandati vipphandati.	132	
PA_atk-abh02_a:132_3	Yathā ca marīci mahājanaṃ vippalambheti, ‘paripuṇṇavāpī viya paripuṇṇanadī viya dissatī’ti	132	
PA_atk-abh02_a:132_4	vadāpeti; evaṃ saññāpi vippalambheti, ‘idaṃ nīlakaṃ subhaṃ sukhaṃ nicca’nti vadāpeti.	132	
PA_atk-abh02_a:132_5	Pītakādīsupi eseva nayo. Evaṃ vippalambhanenāpi marīcisadisā.	132	
PA_atk-abh02_a:133_0	Saṅkhārāpi asārakaṭṭhena ‘kadalikkhandhasadisā’. Tathā agayhupagaṭṭhena. Yatheva	133	
PA_atk-abh02_a:133_1	hi kadalikkhandhato kiñci gahetvā na sakkā gopānasīādīnamatthāya upanetuṃ, upanītampi	133	
PA_atk-abh02_a:133_2	na tathā hoti; evaṃ saṅkhārāpi na sakkā niccādivasena gahetuṃ, gahitāpi na tathā	133	
PA_atk-abh02_a:133_3	honti. Yathā ca kadalikkhandho bahuvaṭṭisamodhāno hoti, evaṃ saṅkhārakkhandhopi bahudhammasamodhāno.	133	
PA_atk-abh02_a:133_4	Yathā ca kadalikkhandho nānālakkhaṇo, aññoyeva hi bāhirāya pattavaṭṭiyā vaṇṇo, añño	133	
PA_atk-abh02_a:133_5	tato abbhantarabbhantarānaṃ; evameva saṅkhārakkhandhopi aññadeva phassassa lakkhaṇaṃ,	133	
PA_atk-abh02_a:133_6	aññaṃ cetanādīnaṃ. Samodhānetvā pana saṅkhārakkhandhotveva vuccatīti. Evampi saṅkhārakkhandho	133	
PA_atk-abh02_a:133_7	kadalikkhandhasadiso.	133	
PA_atk-abh02_a:134_0	Viññāṇampi asārakaṭṭhena ‘māyāsadisaṃ’. Tathā agayhupagaṭṭhena. Yathā ca māyā ittarā	134	
PA_atk-abh02_a:134_1	lahupaccupaṭṭhānā, evaṃ viññāṇaṃ. Tañhi tatopi ittaratarañceva lahupaccupaṭṭhānatarañca.	134	
PA_atk-abh02_a:134_2	Teneva hi cittena puriso āgato viya, gato viya, ṭhito viya, nisinno viya hoti. Aññadeva	134	
PA_atk-abh02_a:134_3	cāgamanakāle cittaṃ, aññaṃ gamanakālādīsu. Evampi viññāṇaṃ māyāsadisaṃ. Māyā ca mahājanaṃ	134	
PA_atk-abh02_a:134_4	vañceti, yaṃ kiñcideva ‘idaṃ suvaṇṇaṃ rajataṃ muttā’tipi gahāpeti. Viññāṇampi mahājanaṃ	134	
PA_atk-abh02_a:134_5	vañceti, teneva cittena āgacchantaṃ viya, gacchantaṃ viya, ṭhitaṃ viya, nisinnaṃ	134	
PA_atk-abh02_a:134_6	viya katvā gāhāpeti. Aññadeva ca āgamane cittaṃ, aññaṃ gamanādīsu. Evampi viññāṇaṃ	134	
PA_atk-abh02_a:134_7	māyāsadisaṃ. Visesato ca subhārammaṇampi oḷārikampi ajjhattikarūpaṃ asubhanti daṭṭhabbaṃ.	134	
PA_atk-abh02_a:134_8	Vedanā tīhi dukkhatāhi avinimuttato dukkhāti saññāsaṅkhārā avidheyyato anattāti viññāṇaṃ	134	
PA_atk-abh02_a:134_9	udayabbayadhammato aniccanti daṭṭhabbaṃ.	134	
PA_atk-abh02_a:135_0	‘Evaṃ passantassatthasiddhito’ti evañca saṅkhepavitthāravasena dvidhā passato yā	135	
PA_atk-abh02_a:135_1	atthasiddhi hoti, tatopi vinicchayanayo viññātabbo, seyyathidaṃ – saṅkhepato tāva	135	
PA_atk-abh02_a:135_2	pañcupādānakkhandhesu ukkhittāsikapaccatthikādibhāvena passanto khandhehi na vihaññati.	135	
PA_atk-abh02_a:135_3	Vitthārato pana rūpādīni pheṇapiṇḍādisadisabhāvena passanto na asāresu sāradassī	135	
PA_atk-abh02_a:135_4	hoti. Visesato ca ajjhattikarūpaṃ asubhato passanto kabaḷīkārāhāraṃ parijānāti, asubhe	135	
PA_atk-abh02_a:135_5	subhanti vipallāsaṃ pajahati, kāmoghaṃ uttarati, kāmayogena visaṃyujjati, kāmāsavena	135	
PA_atk-abh02_a:135_6	anāsavo hoti, abhijjhākāyaganthaṃ bhindati, kāmupādānaṃ na upādiyati. Vedanaṃ dukkhato	135	
PA_atk-abh02_a:135_7	passanto phassāhāraṃ parijānāti, dukkhe sukhanti vipallāsaṃ pajahati, bhavoghaṃ uttarati,	135	
PA_atk-abh02_a:135_8	bhavayogena visaṃyujjati, bhavāsavena anāsavo hoti, byāpādakāyaganthaṃ bhindati,	135	
PA_atk-abh02_a:135_9	sīlabbatupādānaṃ na upādiyati. Saññaṃ saṅkhāre ca anattato passanto manosañcetanāhāraṃ	135	
PA_atk-abh02_a:135_10	parijānāti, anattani attāti vipallāsaṃ pajahati, diṭṭhoghaṃ uttarati, diṭṭhiyogena	1351	
PA_atk-abh02_a:135_11	visaṃyujjati, diṭṭhāsavena anāsavo hoti, idaṃ saccābhinivesakāyaganthaṃ bhindati,	1351	
PA_atk-abh02_a:135_12	attavādupādānaṃ na upādiyati. Viññāṇaṃ aniccato passanto viññāṇāhāraṃ parijānāti,	1351	
PA_atk-abh02_a:135_13	anicce niccanti vipallāsaṃ pajahati, avijjoghaṃ uttarati, avijjāyogena visaṃyujjati,	1351	
PA_atk-abh02_a:135_14	avijjāsavena anāsavo hoti, sīlabbataparāmāsakāyaganthaṃ bhindati, diṭṭhupādānaṃ na upādiyati.	1351	
PA_atk-abh02_a:136	Evaṃ mahānisaṃsaṃ, vadhakādivasena dassanaṃ yasmā;	13	
PA_atk-abh02_a:137	Tasmā khandhe dhīro, vadhakādivasena passeyyāti.	13	
PA_atk-abh02_a:138	Suttantabhājanīyavaṇṇanā.	13	
PA_atk-abh02_a:139	2. Abhidhammabhājanīyavaṇṇanā	13	
PA_atk-abh02_a:140	32. Idāni abhidhammabhājanīyaṃ hoti. Tattha rūpakkhandhaniddeso heṭṭhā rūpakaṇḍe vitthāritanayeneva veditabbo.	14	
PA_atk-abh02_a:141_0	34. Vedanākkhandhaniddese ekavidhenāti ekakoṭṭhāsena. Phassasampayuttoti phassena	141	
PA_atk-abh02_a:141_1	sampayutto. Sabbāpi catubhūmikavedanā. Sahetukaduke sahetukā catubhūmikavedanā, ahetukā	141	
PA_atk-abh02_a:141_2	kāmāvacarāva. Iminā upāyena kusalapadādīhi vuttā vedanā jānitabbā. Apicāyaṃ vedanākkhandho	141	
PA_atk-abh02_a:141_3	ekavidhena phassasampayuttato dassito, duvidhena sahetukāhetukato, tividhena jātito,	141	
PA_atk-abh02_a:141_4	catubbidhena bhūmantarato, pañcavidhena indriyato. Tattha sukhindriyadukkhindriyāni	141	
PA_atk-abh02_a:141_5	kāyappasādavatthukāni kāmāvacarāneva. Somanassindriyaṃ chaṭṭhavatthukaṃ vā avatthukaṃ	141	
PA_atk-abh02_a:141_6	vā tebhūmakaṃ. Domanassindriyaṃ chaṭṭhavatthukaṃ kāmāvacaraṃ. Upekkhindriyaṃ cakkhādicatuppasādavatthukaṃ	141	
PA_atk-abh02_a:141_7	chaṭṭhavatthukaṃ avatthukañca catubhūmakaṃ. Chabbidhena vatthuto dassito. Tattha	141	
PA_atk-abh02_a:141_8	purimā pañca vedanā pañcappasādavatthukā kāmāvacarāva chaṭṭhā avatthukā vā savatthukā vā catubhūmikā.	141	
PA_atk-abh02_a:142_0	Sattavidhena tattha manosamphassajā bhedato dassitā, aṭṭhavidhena tattha kāyasamphassajā	142	
PA_atk-abh02_a:142_1	bhedato, navavidhena sattavidhabhede manoviññāṇadhātusamphassajā bhedato, dasavidhena	142	
PA_atk-abh02_a:142_2	aṭṭhavidhabhede manoviññāṇadhātusamphassajā bhedato. Etesu hi sattavidhabhede manosamphassajā	142	
PA_atk-abh02_a:142_3	manodhātusamphassajā, manoviññāṇadhātusamphassajāti dvidhā bhinnā. Aṭṭhavidhabhede	142	
PA_atk-abh02_a:142_4	tāya saddhiṃ kāyasamphassajāpi sukhā dukkhāti dvidhā bhinnā. Navavidhabhede sattavidhe	142	
PA_atk-abh02_a:142_5	vuttā manoviññāṇadhātusamphassajā kusalādivasena tidhā bhinnā. Dasavidhabhede aṭṭhavidhe	142	
PA_atk-abh02_a:142_6	vuttā manoviññāṇadhātusamphassajā kusalādivaseneva tidhā bhinnā.	142	
PA_atk-abh02_a:143_0	Kusalattiko cettha kevalaṃ pūraṇatthameva vutto. Sattavidhaaṭṭhavidhanavavidhabhedesu	143	
PA_atk-abh02_a:143_1	pana nayaṃ dātuṃ yuttaṭṭhāne nayo dinno. Abhidhammañhi patvā tathāgatena nayaṃ dātuṃ	143	
PA_atk-abh02_a:143_2	yuttaṭṭhāne nayo adinno nāma natthi. Ayaṃ tāva dukamūlake eko vāro.	143	
PA_atk-abh02_a:144_0	Satthā hi imasmiṃ abhidhammabhājanīye vedanākkhandhaṃ bhājento tike gahetvā dukesu	144	
PA_atk-abh02_a:144_1	pakkhipi, duke gahetvā tikesu pakkhipi, tike ca duke ca ubhatovaḍḍhananīhārena āhari;	144	
PA_atk-abh02_a:144_2	sattavidhena, catuvīsatividhena, tiṃsavidhena, bahuvidhenāti sabbathāpi bahuvidhena	144	
PA_atk-abh02_a:144_3	vedanākkhandhaṃ dassesi. Kasmā? Puggalajjhāsayena ceva desanāvilāsena ca. Dhammaṃ	144	
PA_atk-abh02_a:144_4	sotuṃ nisinnadevaparisāya hi ye devaputtā tike ādāya dukesu pakkhipitvā kathiyamānaṃ	144	
PA_atk-abh02_a:144_5	paṭivijjhituṃ sakkonti, tesaṃ sappāyavasena tathā katvā desesi. Ye itarehi ākārehi	144	
PA_atk-abh02_a:144_6	kathiyamānaṃ paṭivijjhituṃ sakkonti, tesaṃ tehākārehi desesīti. Ayamettha ‘puggalajjhāsayo’.	144	
PA_atk-abh02_a:144_7	Sammāsambuddho pana attano mahāvisayatāya tike vā dukesu pakkhipitvā, duke vā tikesu	144	
PA_atk-abh02_a:144_8	ubhatovaḍḍhanena vā, sattavidhādinayena vā, yathā yathā icchati tathā tathā desetuṃ	144	
PA_atk-abh02_a:144_9	sakkoti. Tasmāpi imehākārehi desesīti ayamassa ‘desanāvilāso’.	144	
PA_atk-abh02_a:145_0	Tattha tike ādāya dukesu pakkhipitvā desitavāro dukamūlako nāma. Duke ādāya tikesu	145	
PA_atk-abh02_a:145_1	pakkhipitvā desitavāro tikamūlako nāma. Tike ca duke ca ubhato vaḍḍhetvā desitavāro	145	
PA_atk-abh02_a:145_2	ubhatovaḍḍhitako nāma. Avasāne sattavidhenātiādivāro bahuvidhavāro nāmāti ime tāva cattāro mahāvārā.	145	
PA_atk-abh02_a:146_0	Tattha dukamūlake dukesu labbhamānena ekekena dukena saddhiṃ tikesu alabbhamāne vedanāttikapītittikasanidassanattike	146	
PA_atk-abh02_a:146_1	apanetvā, sese labbhamānake ekūnavīsati tike yojetvā, dutiyadukapaṭhamattikayojanavārādīni	146	
PA_atk-abh02_a:146_2	navavārasatāni paññāsañca vārā honti. Te sabbepi pāḷiyaṃ saṃkhipitvā tattha tattha	146	
PA_atk-abh02_a:146_3	dassetabbayuttakaṃ dassetvā vuttā. Asammuyhantena pana vitthārato veditabbā.	146	
PA_atk-abh02_a:147_0	Tikamūlakepi tikesu labbhamānena ekekena tikena saddhiṃ dukesu alabbhamāne paṭhamadukādayo	147	
PA_atk-abh02_a:147_1	duke apanetvā, sese labbhamānake sahetukadukādayo paññāsa duke yojetvā, paṭhamattikadutiyadukayojanavārādīni	147	
PA_atk-abh02_a:147_2	navavārasatāni paññāsañca vārā honti. Tepi sabbe pāḷiyaṃ saṅkhipitvā tattha tattha	147	
PA_atk-abh02_a:147_3	dassetabbayuttakaṃ dassetvā vuttā. Asammuyhantena pana vitthārato veditabbā.	147	
PA_atk-abh02_a:148_0	Ubhatovaḍḍhitake duvidhabhede dutiyadukaṃ tividhabhede ca paṭhamatikaṃ ādiṃ katvā	148	
PA_atk-abh02_a:148_1	labbhamānehi ekūnavīsatiyā dukehi labbhamāne ekūnavīsatitike yojetvā dutiyadukapaṭhamatikayojanavārādayo	148	
PA_atk-abh02_a:148_2	ekūnavīsativārā vuttā. Esa dukatikānaṃ vasena ubhatovaḍḍhitattā ubhatovaḍḍhitako	148	
PA_atk-abh02_a:148_3	nāma tatiyo mahāvāro.	148	
PA_atk-abh02_a:149_0	Bahuvidhavārassa sattavidhaniddese ādito paṭṭhāya labbhamānesu ekūnavīsatiyā tikesu	149	
PA_atk-abh02_a:149_1	ekekena saddhiṃ catasso bhūmiyo yojetvā ekūnavīsati sattavidhavārā vuttā. Catuvīsatividhaniddesepi	149	
PA_atk-abh02_a:149_2	tesaṃyeva tikānaṃ vasena ekūnavīsativārā vuttā. Tathā bahuvidhavāre cāti. Tiṃsavidhavāro	149	
PA_atk-abh02_a:149_3	ekoyevāti sabbepi aṭṭhapaññāsa vārā honti. Ayaṃ tāvettha vāraparicchedavasena pāḷivaṇṇanā.	149	
PA_atk-abh02_a:150_0	Idāni atthavaṇṇanā hoti. Tattha sattavidhaniddeso tāva uttānatthoyeva. Catuvīsatividhaniddese	150	
PA_atk-abh02_a:150_1	cakkhusamphassapaccayā vedanākkhandho atthi kusaloti kāmāvacaraaṭṭhakusalacittavasena	150	
PA_atk-abh02_a:150_2	veditabbo. Atthi akusaloti dvādasaakusalacittavasena veditabbo. Atthi abyākatoti	150	
PA_atk-abh02_a:150_3	tisso manodhātuyo, tisso ahetukamanoviññāṇadhātuyo, aṭṭha mahāvipākāni, dasa kāmāvacarakiriyāti	150	
PA_atk-abh02_a:150_4	catuvīsatiyā cittānaṃ vasena veditabbo.	150	
PA_atk-abh02_a:151_0	Tattha aṭṭha kusalāni dvādasa akusalāni ca javanavasena labbhanti. Kiriyamanodhātu	151	
PA_atk-abh02_a:151_1	āvajjanavasena labbhati. Dve vipākamanodhātuyo sampaṭicchanavasena, tisso vipākamanoviññāṇadhātuyo	151	
PA_atk-abh02_a:151_2	santīraṇatadārammaṇavasena, kiriyāhetukamanoviññāṇadhātu voṭṭhabbanavasena, aṭṭha	151	
PA_atk-abh02_a:151_3	mahāvipākacittāni tadārammaṇavasena, nava kiriyacittāni javanavasena labbhanti. Sotaghānajivhākāyadvāresupi eseva nayo.	151	
PA_atk-abh02_a:152_0	Manodvāre pana atthi kusaloti catubhūmakakusalavasena kathitaṃ, atthi akusaloti dvādasaakusalavasena.	152	
PA_atk-abh02_a:152_1	Atthi abyākatoti ekādasannaṃ kāmāvacaravipākānaṃ, dasannaṃ kiriyānaṃ, navannaṃ rūpāvacarārūpāvacarakiriyānaṃ,	152	
PA_atk-abh02_a:152_2	catunnaṃ sāmaññaphalānanti catuttiṃsacittuppādavasena kathitaṃ. Tattha catubhūmakakusalañceva	152	
PA_atk-abh02_a:152_3	akusalañca javanavasena labbhati. Kiriyato ahetukamanoviññāṇadhātu āvajjanavasena,	152	
PA_atk-abh02_a:152_4	ekādasa vipākacittāni tadārammaṇavasena, tebhūmakakiriyā ceva sāmaññaphalāni ca javanavaseneva	152	
PA_atk-abh02_a:152_5	labbhanti. Tāni sattavidhādīsu yattha katthaci ṭhatvā kathetuṃ vaṭṭanti. Tiṃsavidhe	152	
PA_atk-abh02_a:152_6	pana ṭhatvā dīpiyamānāni sukhadīpanāni hontīti tiṃsavidhasmiṃyeva ṭhatvā dīpayiṃsu.	152	
PA_atk-abh02_a:153_0	Etāni hi sabbānipi cittāni cakkhudvāre upanissayakoṭiyā, samatikkamavasena, bhāvanāvasenāti	153	
PA_atk-abh02_a:153_1	tīhākārehi labbhanti. Tathā sotadvāramanodvāresupi. Ghānajivhākāyadvāresu pana samatikkamavasena,	153	
PA_atk-abh02_a:153_2	bhāvanāvasenāti dvīhevākārehi labbhantīti veditabbāni. Kathaṃ? Idha bhikkhu vihāracārikaṃ	153	
PA_atk-abh02_a:153_3	caramāno kasiṇamaṇḍalaṃ disvā ‘kiṃ nāmeta’nti pucchitvā ‘kasiṇamaṇḍala’nti vutte	153	
PA_atk-abh02_a:153_4	puna ‘kiṃ iminā karontī’ti pucchati. Athassa ācikkhanti – ‘evaṃ bhāvetvā jhānāni	153	
PA_atk-abh02_a:153_5	uppādetvā, samāpattipadaṭṭhānaṃ vipassanaṃ vaḍḍhetvā, arahattaṃ pāpuṇantī’ti. Ajjhāsayasampanno	153	
PA_atk-abh02_a:153_6	kulaputto ‘bhāriyaṃ eta’nti asallakkhetvā ‘mayāpi esa guṇo nibbattetuṃ vaṭṭati, na	153	
PA_atk-abh02_a:153_7	kho pana sakkā esa nipajjitvā niddāyantena nibbattetuṃ, āditova vīriyaṃ kātuṃ sīlaṃ	153	
PA_atk-abh02_a:153_8	sodhetuṃ vaṭṭatī’ti cintetvā sīlaṃ sodheti. Tato sīle patiṭṭhāya dasa palibodhe upacchinditvā,	153	
PA_atk-abh02_a:153_9	ticīvaraparamena santosena santuṭṭho, ācariyupajjhāyānaṃ vattapaṭivattaṃ katvā, kammaṭṭhānaṃ	153	
PA_atk-abh02_a:153_10	uggaṇhitvā, kasiṇaparikammaṃ katvā, samāpattiyo uppādetvā, samāpattipadaṭṭhānaṃ vipassanaṃ	1531	
PA_atk-abh02_a:153_11	vaḍḍhetvā, arahattaṃ pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā	1531	
PA_atk-abh02_a:153_12	rūpāvacarārūpāvacarā, maggaphalavedanā lokuttarāti evaṃ cakkhuviññāṇaṃ catubhūmikavedanānibbattiyā	1531	
PA_atk-abh02_a:153_13	balavapaccayo hotīti catubhūmikavedanā cakkhusamphassapaccayā nāma jātā. Evaṃ tāva	1531	
PA_atk-abh02_a:153_14	‘upanissayavasena’ labbhanti.	1531	
PA_atk-abh02_a:154_0	Cakkhudvāre pana rūpe āpāthagate ‘iṭṭhe me ārammaṇe rāgo uppanno, aniṭṭhe paṭigho,	154	
PA_atk-abh02_a:154_1	asamapekkhanāya moho, vinibandhassa pana me māno uppanno, parāmaṭṭhassa diṭṭhi, vikkhepagatassa	154	
PA_atk-abh02_a:154_2	uddhaccaṃ, asanniṭṭhāgatassa vicikicchā, thāmagatassa anusayo uppanno’ti pariggahe	154	
PA_atk-abh02_a:154_3	ṭhito kulaputto attano kilesuppattiṃ ñatvā ‘ime me kilesā vaḍḍhamānā anayabyasanāya	154	
PA_atk-abh02_a:154_4	saṃvattissanti, handa ne niggaṇhāmī’ti cintetvā ‘na kho pana sakkā nipajjitvā niddāyantena	154	
PA_atk-abh02_a:154_5	kilese niggaṇhituṃ; āditova vīriyaṃ kātuṃ vaṭṭati sīlaṃ sodhetu’nti heṭṭhā vuttanayeneva	154	
PA_atk-abh02_a:154_6	paṭipajjitvā arahattaṃ pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā	154	
PA_atk-abh02_a:154_7	rūpāvacarārūpāvacarā, maggaphalavedanā lokuttarāti evaṃ rūpārammaṇe uppannaṃ kilesaṃ	154	
PA_atk-abh02_a:154_8	samatikkamitvā gatāti catubhūmikavedanā cakkhusamphassapaccayā nāma jātā. Evaṃ ‘samatikkamavasena’ labbhanti.	154	
PA_atk-abh02_a:155_0	Cakkhudvāre pana rūpe āpāthagate eko evaṃ pariggahaṃ paṭṭhapeti – ‘idaṃ rūpaṃ kiṃ	155	
PA_atk-abh02_a:155_1	nissita’nti? Tato naṃ ‘bhūtanissita’nti ñatvā cattāri mahābhūtāni upādārūpañca rūpanti	155	
PA_atk-abh02_a:155_2	pariggaṇhāti, tadārammaṇe dhamme arūpanti pariggaṇhāti. Tato sappaccayaṃ nāmarūpaṃ	155	
PA_atk-abh02_a:155_3	parigaṇhitvā tīṇi lakkhaṇāni āropetvā vipassanāpaṭipāṭiyā saṅkhāre sammasitvā arahattaṃ	155	
PA_atk-abh02_a:155_4	pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā rūpāvacarārūpāvacarā,	155	
PA_atk-abh02_a:155_5	maggaphalavedanā lokuttarāti evaṃ rūpārammaṇaṃ sammasitvā nibbattitāti ayaṃ vedanā	155	
PA_atk-abh02_a:155_6	cakkhusamphassapaccayā nāma jātā. Evaṃ ‘bhāvanāvasena’ labbhanti.	155	
PA_atk-abh02_a:156_0	Aparo bhikkhu suṇāti – ‘kasiṇaparikammaṃ kira katvā samāpattiyo uppādetvā samāpattipadaṭṭhānaṃ	156	
PA_atk-abh02_a:156_1	vipassanaṃ vaḍḍhetvā arahattaṃ pāpuṇantī’ti. Ajjhāsayasampanno kulaputto ‘bhāriyaṃ	156	
PA_atk-abh02_a:156_2	eta’nti asallakkhetvā ‘mayāpi esa guṇo nibbattetuṃ vaṭṭatī’ti purimanayeneva paṭipajjitvā	156	
PA_atk-abh02_a:156_3	arahattaṃ pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā	156	
PA_atk-abh02_a:156_4	rūpāvacarārūpāvacarā, maggaphalavedanā lokuttarāti evaṃ sotaviññāṇaṃ catubhūmikavedanā	156	
PA_atk-abh02_a:156_5	nibbattiyā balavapaccayo hotīti catubhūmikavedanā sotasamphassapaccayā nāma jātā.	156	
PA_atk-abh02_a:156_6	Evaṃ tāva ‘upanissayavasena’ labbhanti.	156	
PA_atk-abh02_a:157_0	Sotadvāre pana sadde āpāthagateti sabbaṃ cakkhudvāre vuttanayeneva veditabbaṃ. Evaṃ	157	
PA_atk-abh02_a:157_1	saddārammaṇe uppannaṃ kilesaṃ samatikkamitvā gatāti catubhūmikavedanā sotasamphassapaccayā	157	
PA_atk-abh02_a:157_2	nāma jātā. Evaṃ ‘samatikkamavasena’ labbhanti.	157	
PA_atk-abh02_a:158_0	Sotadvāre pana sadde āpāthagate eko evaṃ pariggahaṃ paṭṭhapeti – ayaṃ saddo kiṃ nissitoti	158	
PA_atk-abh02_a:158_1	sabbaṃ cakkhudvāre vuttanayeneva veditabbaṃ. Evaṃ saddārammaṇaṃ sammasitvā nibbattitāti	158	
PA_atk-abh02_a:158_2	ayaṃ vedanā sotasamphassapaccayā nāma jātā. Evaṃ ‘bhāvanāvasena’ labbhanti.	158	
PA_atk-abh02_a:159_0	Ghānajivhākāyadvāresu pana gandhārammaṇādīsu āpāthagatesu ‘iṭṭhe me ārammaṇe rāgo	159	
PA_atk-abh02_a:159_1	uppanno’ti sabbaṃ cakkhudvāre vuttanayeneva veditabbaṃ. Evaṃ gandhārammaṇādīsu uppannaṃ	159	
PA_atk-abh02_a:159_2	kilesaṃ samatikkamitvā gatāti catubhūmikavedanā ghānajivhākāyasamphassapaccayā nāma	159	
PA_atk-abh02_a:159_3	jātā. Evaṃ tīsu dvāresu ‘samatikkamavasena’ labbhanti.	159	
PA_atk-abh02_a:160_0	Ghānadvārādīsu pana gandhādīsu āpāthagatesu eko evaṃ pariggahaṃ paṭṭhapeti – ‘ayaṃ	160	
PA_atk-abh02_a:160_1	gandho, ayaṃ raso, idaṃ phoṭṭhabbaṃ kiṃ nissita’nti sabbaṃ cakkhudvāre vuttanayeneva	160	
PA_atk-abh02_a:160_2	veditabbaṃ. Evaṃ gandhārammaṇādīni sammasitvā nibbattitāti ayaṃ vedanā ghānajivhākāyasamphassapaccayā	160	
PA_atk-abh02_a:160_3	nāma jātā. Evaṃ ‘bhāvanāvasena’ labbhanti.	160	
PA_atk-abh02_a:161_0	Manodvāre pana tīhipi ākārehi labbhanti. Ekacco hi jātiṃ bhayato passati, jaraṃ byādhiṃ	161	
PA_atk-abh02_a:161_1	maraṇaṃ bhayato passati, bhayato disvā ‘jātijarābyādhimaraṇehi muccituṃ vaṭṭati,	161	
PA_atk-abh02_a:161_2	na kho pana sakkā nipajjitvā niddāyantena jātiādīhi muccituṃ, āditova vīriyaṃ kātuṃ	161	
PA_atk-abh02_a:161_3	sīlaṃ sodhetuṃ vaṭṭatī’ti cintetvā cakkhudvāre vuttanayeneva paṭipajjitvā arahattaṃ	161	
PA_atk-abh02_a:161_4	pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā rūpāvacarārūpāvacarā,	161	
PA_atk-abh02_a:161_5	maggaphalavedanā lokuttarāti evaṃ jātijarābyādhimaraṇaṃ catubhūmikavedanānibbattiyā	161	
PA_atk-abh02_a:161_6	balavapaccayo hotīti catubhūmikavedanā manosamphassapaccayā nāma jātā. Evaṃ tāva	161	
PA_atk-abh02_a:161_7	‘upanissayavasena’ labbhanti.	161	
PA_atk-abh02_a:162_0	Manodvāre pana dhammārammaṇe āpāthagateti sabbaṃ cakkhudvāre vuttanayeneva veditabbaṃ.	162	
PA_atk-abh02_a:162_1	Evaṃ dhammārammaṇe uppannaṃ kilesaṃ samatikkamitvā gatāti catubhūmikavedanā manosamphassapaccayā	162	
PA_atk-abh02_a:162_2	nāma jātā. Evaṃ ‘samatikkamavasena’ labbhanti.	162	
PA_atk-abh02_a:163_0	Manodvāre pana dhammārammaṇe āpāthagate eko evaṃ pariggahaṃ paṭṭhapeti – ‘etaṃ dhammārammaṇaṃ	163	
PA_atk-abh02_a:163_1	kiṃ nissita’nti? ‘Vatthunissita’nti. ‘Vatthu kiṃ nissita’nti? ‘Mahābhūtāni nissita’nti.	163	
PA_atk-abh02_a:163_2	So cattāri mahābhūtāni upādārūpañca rūpanti pariggaṇhāti, tadārammaṇe dhamme arūpanti	163	
PA_atk-abh02_a:163_3	pariggaṇhāti. Tato sappaccayaṃ nāmarūpaṃ pariggaṇhitvā tīṇi lakkhaṇāni āropetvā vipassanāpaṭipāṭiyā	163	
PA_atk-abh02_a:163_4	saṅkhāre sammasitvā arahattaṃ pāpuṇāti. Tattha sabbāpi parikammavedanā kāmāvacarā,	163	
PA_atk-abh02_a:163_5	aṭṭhasamāpattivedanā rūpāvacarārūpāvacarā, maggaphalavedanā lokuttarāti evaṃ dhammārammaṇaṃ	163	
PA_atk-abh02_a:163_6	sammasitvā nibbattitāti ayaṃ vedanā manosamphassapaccayā nāma jātā. Evaṃ ‘bhāvanāvasena’	163	
PA_atk-abh02_a:163_7	labbhanti. Yā panetā sabbesampi catuvīsatividhādīnaṃ vārānaṃ pariyosānesu cakkhusamphassajā	163	
PA_atk-abh02_a:163_8	vedanā…pe… manosamphassajā vedanāti cha cha vedanā vuttā, tā sampayuttapaccayavasena vuttāti.	163	
PA_atk-abh02_a:164	Ayaṃ vedanākkhandhaniddeso.	16	
PA_atk-abh02_a:165_0	Saññākkhandhādayopi iminā upāyena veditabbā. Kevalañhi saññākkhandhaniddese tikesu	165	
PA_atk-abh02_a:165_1	vedanāttikapītittikāpi labbhanti, dukesu ca sukhasahagatadukādayopi. Saṅkhārakkhandhaniddese	165	
PA_atk-abh02_a:165_2	phassassāpi saṅkhārakkhandhapariyāpannattā phassasampayuttoti avatvā cittasampayuttoti	165	
PA_atk-abh02_a:165_3	vuttaṃ. Dukesu cettha hetudukādayopi labbhanti. Tikā saññākkhandhasadisā eva. Viññāṇakkhandhaniddese	165	
PA_atk-abh02_a:165_4	cakkhusamphassajādibhāvaṃ avatvā cakkhuviññāṇantiādi vuttaṃ. Na hi sakkā viññāṇaṃ	165	
PA_atk-abh02_a:165_5	manosamphassajanti niddisituṃ. Sesamettha saññākkhandhe vuttasadisameva. Imesaṃ pana	165	
PA_atk-abh02_a:165_6	tiṇṇampi khandhānaṃ niddeseyeva vedanākkhandhaniddesato atirekatikadukā laddhā. Tesaṃ	165	
PA_atk-abh02_a:165_7	vasena vārappabhedo veditabboti.	165	
PA_atk-abh02_a:166	Abhidhammabhājanīyavaṇṇanā.	16	
PA_atk-abh02_a:167	3. Pañhāpucchakavaṇṇanā	16	
PA_atk-abh02_a:168_0	150. Idāni pañhāpucchakaṃ hoti. Tattha pañhāpucchane pañcannaṃ khandhānaṃ “katikusalā?	168	
PA_atk-abh02_a:168_1	Katiakusalā? Katiabyākatā”tiādinā nayena yaṃ labbhati, yañca na labbhati, taṃ sabbaṃ	168	
PA_atk-abh02_a:168_2	pucchitvā vissajjane “rūpakkhandho abyākato”tiādinā nayena yaṃ labbhati tadeva uddhaṭanti	168	
PA_atk-abh02_a:168_3	veditabbaṃ. Yattha yattha ca ‘eko khandho’ti vā ‘dve khandhā’ti vā paricchedaṃ akatvā	168	
PA_atk-abh02_a:168_4	“siyā uppannā, siyā anuppannā”tiādinā nayena tanti ṭhapitā, tattha tattha pañcannampi	168	
PA_atk-abh02_a:168_5	khandhānaṃ gahaṇaṃ veditabbaṃ. Seso tesaṃ tesaṃ khandhānaṃ kusalādivibhāgo heṭṭhā	168	
PA_atk-abh02_a:168_6	dhammasaṅgahaṭṭhakathāyaṃ vuttoyeva.	168	
PA_atk-abh02_a:169_0	Ārammaṇattikesu pana cattāro khandhā pañcapaṇṇāsa kāmāvacaradhamme ārabbha rajjantassa	169	
PA_atk-abh02_a:169_1	dussantassa muyhantassa saṃvarantassa sammasantassa paccavekkhantassa ca parittārammaṇā	169	
PA_atk-abh02_a:169_2	honti, sattavīsati rūpārūpāvacaradhamme ārabbha rajjantassa dussantassa muyhantassa	169	
PA_atk-abh02_a:169_3	saṃvarantassa pariggahaṃ paṭṭhapentassa mahaggatārammaṇā, maggaphalanibbānāni paccavekkhantassa	169	
PA_atk-abh02_a:169_4	appamāṇārammaṇā, paññattiṃ paccavekkhaṇakāle navattabbārammaṇāti.	169	
PA_atk-abh02_a:170_0	Teyeva sekkhāsekkhānaṃ maggapaccavekkhaṇakāle maggārammaṇā honti, maggakāle sahajātahetunā	170	
PA_atk-abh02_a:170_1	maggahetukā, maggaṃ garuṃ katvā paccavekkhaṇakāle ārammaṇādhipatinā maggādhipatino,	170	
PA_atk-abh02_a:170_2	vīriyajeṭṭhakaṃ vā vīmaṃsajeṭṭhakaṃ vā maggaṃ bhāventassa sahajātādhipatinā maggādhipatino,	170	
PA_atk-abh02_a:170_3	chandajeṭṭhakaṃ pana cittajeṭṭhakaṃ vā bhāventassa navattabbārammaṇā nāma honti.	170	
PA_atk-abh02_a:171_0	Atītāni pana khandhadhātuāyatanāni ārabbha rajjantassa dussantassa muyhantassa saṃvarantassa	171	
PA_atk-abh02_a:171_1	pariggahaṃ paṭṭhapentassa atītārammaṇā honti, anāgatāni ārabbha anāgatārammaṇā honti,	171	
PA_atk-abh02_a:171_2	paccuppannāni ārabbha paccuppannārammaṇā honti, paññattiṃ vā nibbānaṃ vā paccavekkhantassa	171	
PA_atk-abh02_a:171_3	navattabbārammaṇā honti.	171	
PA_atk-abh02_a:172_0	Tathā attano khandhadhātuāyatanāni ārabbha rajjantassa dussantassa muyhantassa saṃvarantassa	172	
PA_atk-abh02_a:172_1	pariggahaṃ paṭṭhapentassa ajjhattārammaṇā honti, paresaṃ khandhadhātuāyatanāni ārabbha	172	
PA_atk-abh02_a:172_2	evaṃ pavattentassa bahiddhārammaṇā, paṇṇattinibbānapaccavekkhaṇakālepi bahiddhārammaṇāyeva,	172	
PA_atk-abh02_a:172_3	kālena ajjhattaṃ kālena bahiddhā dhammesu evaṃ pavattentassa ajjhattabahiddhārammaṇā,	172	
PA_atk-abh02_a:172_4	ākiñcaññāyatanakāle navattabbārammaṇāti veditabbā.	172	
PA_atk-abh02_a:173_0	Iti bhagavā imaṃ khandhavibhaṅgaṃ suttantabhājanīyādivasena tayo parivaṭṭe nīharitvā	173	
PA_atk-abh02_a:173_1	bhājento dassesi. Tīsupi hi parivaṭṭesu ekova paricchedo. Rūpakkhandho hi sabbattha	173	
PA_atk-abh02_a:173_2	kāmāvacaroyeva. Cattāro khandhā catubhūmakā lokiyalokuttaramissakā kathitāti.	173	
PA_atk-abh02_a:174	Sammohavinodaniyā vibhaṅgaṭṭhakathāya	17	
PA_atk-abh02_a:175	Khandhavibhaṅgavaṇṇanā niṭṭhitā.	17	
PA_atk-abh02_a:176	2. Āyatanavibhaṅgo	17	
PA_atk-abh02_a:177	1. Suttantabhājanīyavaṇṇanā	17	
PA_atk-abh02_a:178	154. Idāni tadanantare āyatanavibhaṅganiddese suttantabhājanīyaṃ tāva dassento dvādasāyatanāni cakkhāyatanaṃ rūpāyatanantiādimāha. Tattha pāḷimuttakena tāva nayena –	17	
PA_atk-abh02_a:179	Atthalakkhaṇatāvatva, kamasaṅkhepavitthārā;	17	
PA_atk-abh02_a:180	Tathā daṭṭhabbato ceva, viññātabbo vinicchayo.	18	
PA_atk-abh02_a:181_0	Tattha visesato tāva cakkhatīti cakkhu; rūpaṃ assādeti, vibhāveti cāti attho. Rūpayatīti	181	
PA_atk-abh02_a:181_1	rūpaṃ; vaṇṇavikāraṃ āpajjamānaṃ hadayaṅgatabhāvaṃ pakāsetīti attho. Suṇātīti sotaṃ.	181	
PA_atk-abh02_a:181_2	Sappatīti saddo; udāhariyatīti attho. Ghāyatīti ghānaṃ. Gandhayatīti gandho; attano	181	
PA_atk-abh02_a:181_3	vatthuṃ sūcayatīti attho. Jīvitaṃ avhāyatīti jivhā. Rasanti taṃ sattāti raso; assādentīti	181	
PA_atk-abh02_a:181_4	attho. Kucchitānaṃ sāsavadhammānaṃ āyoti kāyo. Āyoti uppattideso. Phusīyatīti phoṭṭhabbaṃ.	181	
PA_atk-abh02_a:181_5	Manatīti mano. Attano lakkhaṇaṃ dhārayantīti dhammā.	181	
PA_atk-abh02_a:182_0	Avisesato pana āyatanato, āyānaṃ tananato, āyatassa ca nayanato āyatananti veditabbaṃ.	182	
PA_atk-abh02_a:182_1	Cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā	182	
PA_atk-abh02_a:182_2	kiccena āyatanti uṭṭhahanti ghaṭṭenti vāyamantīti vuttaṃ hoti. Te ca pana āyabhūte	182	
PA_atk-abh02_a:182_3	dhamme etāni tanonti vitthārentīti vuttaṃ hoti. Idañca anamatagge saṃsāre pavattaṃ	182	
PA_atk-abh02_a:182_4	atīva āyataṃ saṃsāradukkhaṃ yāva na nivattati tāva nayanteva, pavattayantīti vuttaṃ	182	
PA_atk-abh02_a:182_5	hoti. Iti sabbepi me dhammā āyatanato āyānaṃ tananato āyatassa ca nayanato ‘āyatanaṃ	182	
PA_atk-abh02_a:182_6	āyatana’nti vuccanti.	182	
PA_atk-abh02_a:183_0	Apica nivāsaṭṭhānaṭṭhena, ākaraṭṭhena, samosaraṇaṭṭhānaṭṭhena, sañjātidesaṭṭhena,	183	
PA_atk-abh02_a:183_1	kāraṇaṭṭhena ca āyatanaṃ veditabbaṃ. Tathā hi loke “issarāyatanaṃ vāsudevāyatana”ntiādīsu	183	
PA_atk-abh02_a:183_2	nivāsaṭṭhānaṃ āyatananti vuccati. “Suvaṇṇāyatanaṃ rajatāyatana”ntiādīsu ākaro. Sāsane	183	
PA_atk-abh02_a:183_3	pana “manorame āyatane sevanti naṃ vihaṅgamā”tiādīsu samosaraṇaṭṭhānaṃ. “Dakkhiṇāpatho	183	
PA_atk-abh02_a:183_4	gunnaṃ āyatana”ntiādīsu sañjātideso. “Tatra tatreva sakkhibhabbataṃ pāpuṇāti sati	183	
PA_atk-abh02_a:183_5	satiāyatane”tiādīsu kāraṇaṃ.	183	
PA_atk-abh02_a:184_0	Cakkhurūpādīsu cāpi te te cittacetasikā dhammā nivasanti tadāyattavuttitāyāti cakkhādayo	184	
PA_atk-abh02_a:184_1	nesaṃ nivāsanaṭṭhānaṃ. Cakkhādīsu ca te ākiṇṇā taṃ nissitattā tadārammaṇattā cāti	184	
PA_atk-abh02_a:184_2	cakkhādayo nesaṃ ākaro. Cakkhādayo ca nesaṃ samosaraṇaṭṭhānaṃ, tattha tattha vatthudvārārammaṇavasena	184	
PA_atk-abh02_a:184_3	samosaraṇato. Cakkhādayo ca nesaṃ sañjātideso; taṃ nissayārammaṇabhāvena tattheva	184	
PA_atk-abh02_a:184_4	uppattito. Cakkhādayo ca nesaṃ kāraṇaṃ, tesaṃ abhāve abhāvatoti. Iti nivāsaṭṭhānaṭṭhena,	184	
PA_atk-abh02_a:184_5	ākaraṭṭhena, samosaraṇaṭṭhānaṭṭhena, sañjātidesaṭṭhena, kāraṇaṭṭhenāti imehi kāraṇehi	184	
PA_atk-abh02_a:184_6	ete dhammā ‘āyatanaṃ āyatana’nti vuccanti. Tasmā yathāvuttenatthena cakkhu ca taṃ	184	
PA_atk-abh02_a:184_7	āyatanañcāti cakkhāyatanaṃ…pe… dhammā ca te āyatanañcāti dhammāyatananti evaṃ tāvettha	184	
PA_atk-abh02_a:184_8	‘atthato’ viññātabbo vinicchayo.	184	
PA_atk-abh02_a:185	‘Lakkhaṇato’ti cakkhādīnaṃ lakkhaṇatopettha viññātabbo vinicchayo. Tāni ca pana nesaṃ lakkhaṇāni heṭṭhā rūpakaṇḍaniddese vuttanayeneva veditabbāni.	18	
PA_atk-abh02_a:186_0	‘Tāvatvato’ti tāvabhāvato. Idaṃ vuttaṃ hoti – cakkhādayopi hi dhammā eva. Evaṃ sati	186	
PA_atk-abh02_a:186_1	dhammāyatanamicceva avatvā kasmā dvādasāyatanāni vuttānīti ce? Cha viññāṇakāyuppattidvārārammaṇavavatthānato.	186	
PA_atk-abh02_a:186_2	Idha channaṃ viññāṇakāyānaṃ dvārabhāvena ārammaṇabhāvena ca vavatthānato ayameva	186	
PA_atk-abh02_a:186_3	tesaṃ bhedo hotīti dvādasa vuttāni. Cakkhuviññāṇavīthipariyāpannassa hi viññāṇakāyassa	186	
PA_atk-abh02_a:186_4	cakkhāyatanameva uppattidvāraṃ, rūpāyatanameva cārammaṇaṃ. Tathā itarāni itaresaṃ.	186	
PA_atk-abh02_a:186_5	Chaṭṭhassa pana bhavaṅgamanasaṅkhāto manāyatanekadesova uppattidvāraṃ, asādhāraṇañca	186	
PA_atk-abh02_a:186_6	dhammāyatanaṃ ārammaṇanti. Iti channaṃ viññāṇakāyānaṃ uppattidvārārammaṇavavatthānato	186	
PA_atk-abh02_a:186_7	dvādasa vuttānīti. Evamettha ‘tāvatvato’ viññātabbo vinicchayo.	186	
PA_atk-abh02_a:187_0	‘Kamato’ti idhāpi pubbe vuttesu uppattikkamādīsu desanākkamova yujjati. Ajjhattikesu	187	
PA_atk-abh02_a:187_1	hi āyatanesu sanidassanasappaṭighavisayattā cakkhāyatanaṃ pākaṭanti paṭhamaṃ desitaṃ.	187	
PA_atk-abh02_a:187_2	Tato anidassanasappaṭighavisayāni sotāyatanādīni. Atha vā dassanānuttariyasavanānuttariyahetubhāvena	187	
PA_atk-abh02_a:187_3	bahūpakārattā ajjhattikesu cakkhāyatanasotāyatanāni paṭhamaṃ desitāni. Tato ghānāyatanādīni	187	
PA_atk-abh02_a:187_4	tīṇi. Pañcannampi gocaravisayattā ante manāyatanaṃ. Cakkhādīnaṃ pana gocarattā tassa	187	
PA_atk-abh02_a:187_5	tassa anantarāni bāhiresu rūpāyatanādīni. Apica viññāṇuppattikāraṇavavatthānatopi	187	
PA_atk-abh02_a:187_6	ayameva tesaṃ kamo veditabbo. Vuttañhetaṃ “cakkhuñca paṭicca rūpe ca uppajjati cakkhuviññāṇaṃ…pe…	187	
PA_atk-abh02_a:187_7	manañca paṭicca dhamme ca uppajjati manoviññāṇa”nti evaṃ ‘kamato’pettha viññātabbo vinicchayo.	187	
PA_atk-abh02_a:188	‘Saṅkhepavitthārā’ti saṅkhepato hi manāyatanassa ceva dhammāyatanekadesassa ca nāmena, tadavasesānañca āyatanānaṃ rūpena saṅgahitattā dvādasāpi āyatanāni nāmarūpamattameva honti.	18	
PA_atk-abh02_a:189_0	Vitthārato pana ajjhattikesu tāva cakkhāyatanaṃ jātivasena cakkhupasādamattameva,	189	
PA_atk-abh02_a:189_1	paccayagatinikāyapuggalabhedato pana anantappabhedaṃ. Tathā sotāyatanādīni cattāri.	189	
PA_atk-abh02_a:189_2	Manāyatanaṃ tebhūmakakusalākusalavipākakiriyaviññāṇabhedena ekāsītippabhedaṃ, vatthupaṭipadādibhedato	189	
PA_atk-abh02_a:189_3	pana anantappabhedaṃ. Rūpagandharasāyatanāni samuṭṭhānabhedato catuppabhedāni, saddāyatanaṃ	189	
PA_atk-abh02_a:189_4	dvippabhedaṃ. Sabhāgavisabhāgabhedato pana sabbānipi anantappabhedāni. Phoṭṭhabbāyatanaṃ	189	
PA_atk-abh02_a:189_5	pathavīdhātutejodhātuvāyodhātuvasena tippabhedaṃ, samuṭṭhānato catuppabhedaṃ, sabhāgavisabhāgato	189	
PA_atk-abh02_a:189_6	anekappabhedaṃ. Dhammāyatanaṃ tebhūmakadhammārammaṇavasena anekappabhedanti. Evaṃ	189	
PA_atk-abh02_a:189_7	saṅkhepavitthārā viññātabbo vinicchayo.	189	
PA_atk-abh02_a:190_0	‘Daṭṭhabbato’ti ettha pana sabbānevetāni āyatanāni anāgamanato aniggamanato ca daṭṭhabbāni.	190	
PA_atk-abh02_a:190_1	Na hi tāni pubbe udayā kutoci āgacchanti, nāpi uddhaṃ vayā kuhiñci gacchanti; atha	190	
PA_atk-abh02_a:190_2	kho pubbe udayā appaṭiladdhasabhāvāni, uddhaṃ vayā paribhinnasabhāvāni, pubbantāparantavemajjhe	190	
PA_atk-abh02_a:190_3	paccayāyattavuttitāya avasāni pavattanti. Tasmā anāgamanato aniggamanato ca daṭṭhabbāni.	190	
PA_atk-abh02_a:190_4	Tathā nirīhato abyāpārato ca. Na hi cakkhurūpādīnaṃ evaṃ hoti – ‘aho vata amhākaṃ	190	
PA_atk-abh02_a:190_5	sāmaggiyā viññāṇaṃ nāma uppajjeyyā’ti, na ca tāni viññāṇuppādanatthaṃ dvārabhāvena	190	
PA_atk-abh02_a:190_6	vatthubhāvena ārammaṇabhāvena vā īhanti, na byāpāramāpajjanti; atha kho dhammatāvesā	190	
PA_atk-abh02_a:190_7	yaṃ cakkhurūpādīnaṃ sāmaggiyaṃ cakkhuviññāṇādīni sambhavanti. Tasmā nirīhato abyāpārato	190	
PA_atk-abh02_a:190_8	ca daṭṭhabbāni. Apica ajjhattikāni suññagāmo viya daṭṭhabbāni dhuvasubhasukhattabhāvavirahitattā,	190	
PA_atk-abh02_a:190_9	bāhirāni gāmaghātakacorā viya ajjhattikānaṃ abhighātakattā. Vuttañhetaṃ – “cakkhu,	190	
PA_atk-abh02_a:190_10	bhikkhave, haññati manāpāmanāpehi rūpehīti vitthāro. Apica ajjhattikāni cha pāṇakā	1901	
PA_atk-abh02_a:190_11	viya daṭṭhabbāni, bāhirāni tesaṃ gocarā viyāti. Evampettha ‘daṭṭhabbato’ viññātabbo vinicchayoti.	1901	
PA_atk-abh02_a:191_0	Idāni tesaṃ vipassitabbākāraṃ dassetuṃ cakkhuṃ aniccantiādi āraddhaṃ. Tattha cakkhu	191	
PA_atk-abh02_a:191_1	tāva hutvā abhāvaṭṭhena aniccanti veditabbaṃ. Aparehipi catūhi kāraṇehi aniccaṃ –	191	
PA_atk-abh02_a:191_2	uppādavayavantato, vipariṇāmato, tāvakālikato, niccapaṭikkhepatoti.	191	
PA_atk-abh02_a:192_0	Tadeva paṭipīḷanaṭṭhena dukkhaṃ. Yasmā vā etaṃ uppannaṃ ṭhitiṃ pāpuṇāti, ṭhitiyaṃ	192	
PA_atk-abh02_a:192_1	jarāya kilamati, jaraṃ patvā avassaṃ bhijjati; tasmā abhiṇhasampaṭipīḷanato, dukkhamato,	192	
PA_atk-abh02_a:192_2	dukkhavatthuto, sukhapaṭikkhepatoti imehi catūhi kāraṇehi dukkhaṃ.	192	
PA_atk-abh02_a:193_0	Avasavattanaṭṭhena pana anattā. Yasmā vā etaṃ uppannaṃ ṭhitiṃ mā pāpuṇātu, ṭhānappattaṃ	193	
PA_atk-abh02_a:193_1	mā jiratu, jarappataṃ mā bhijjatūti imesu tīsu ṭhānesu kassaci vasavattibhāvo natthi,	193	
PA_atk-abh02_a:193_2	suññaṃ tena vasavattanākārena; tasmā suññato, assāmikato, akāmakāriyato, attapaṭikkhepatoti	193	
PA_atk-abh02_a:193_3	imehi catūhi kāraṇehi anattā.	193	
PA_atk-abh02_a:194_0	Vibhavagatikato, pubbāparavasena bhavasaṅkantigamanato, pakatibhāvavijahanato ca	194	
PA_atk-abh02_a:194_1	vipariṇāmadhammaṃ. Idaṃ aniccavevacanameva. Rūpā aniccātiādīsupi eseva nayo. Apicettha	194	
PA_atk-abh02_a:194_2	ṭhapetvā cakkhuṃ tebhūmakadhammā aniccā, no cakkhu. Cakkhu pana cakkhu ceva aniccañca.	194	
PA_atk-abh02_a:194_3	Tathā sesadhammā dukkhā, no cakkhu. Cakkhu pana cakkhu ceva dukkhañca. Sesadhammā	194	
PA_atk-abh02_a:194_4	anattā, no cakkhu. Cakkhu pana cakkhu ceva anattā cāti. Rūpādīsupi eseva nayo.	194	
PA_atk-abh02_a:195_0	Imasmiṃ pana suttantabhājanīye tathāgatena kiṃ dassitanti? Dvādasannaṃ āyatanānaṃ	195	
PA_atk-abh02_a:195_1	anattalakkhaṇaṃ. Sammāsambuddho hi anattalakkhaṇaṃ dassento aniccena vā dasseti,	195	
PA_atk-abh02_a:195_2	dukkhena vā, aniccadukkhehi vā. Tattha “cakkhu, attāti yo vadeyya, taṃ na upapajjati.	195	
PA_atk-abh02_a:195_3	Cakkhussa uppādopi vayopi paññāyati. Yassa kho pana uppādopi vayopi paññāyati ‘attā	195	
PA_atk-abh02_a:195_4	me uppajjati ca veti cā’ti iccassa evamāgataṃ hoti. Tasmā taṃ na upapajjati – cakkhu	195	
PA_atk-abh02_a:195_5	attāti yo vadeyya iti cakkhu anattā”ti. Imasmiṃ sutte aniccena anattalakkhaṇaṃ dassesi.	195	
PA_atk-abh02_a:195_6	“Rūpaṃ, bhikkhave, anattā. Rūpañca hidaṃ, bhikkhave, attā abhavissa, na yidaṃ rūpaṃ	195	
PA_atk-abh02_a:195_7	ābādhāya saṃvatteyya; labbhetha ca rūpe – evaṃ me rūpaṃ hotu, evaṃ me rūpaṃ mā ahosīti.	195	
PA_atk-abh02_a:195_8	Yasmā ca kho, bhikkhave, rūpaṃ anattā tasmā rūpaṃ ābādhāya saṃvattati; na ca labbhati	195	
PA_atk-abh02_a:195_9	rūpe – evaṃ me rūpaṃ hotu, evaṃ me rūpaṃ mā ahosī”ti imasmiṃ sutte dukkhena anattalakkhaṇaṃ	195	
PA_atk-abh02_a:195_10	dassesi. “Rūpaṃ, bhikkhave, aniccaṃ, yadaniccaṃ taṃ dukkhaṃ, yaṃ dukkhaṃ tadanattā,	1951	
PA_atk-abh02_a:195_11	yadanattā taṃ netaṃ mama, nesohamasmi, na meso attā”tiādīsu aniccadukkhehi anattalakkhaṇaṃ	1951	
PA_atk-abh02_a:195_12	dassesi. Kasmā? Aniccadukkhānaṃ pākaṭattā.	1951	
PA_atk-abh02_a:196_0	Hatthato hi taṭṭake vā sarake vā kismiñcideva vā patitvā bhinne ‘aho anicca’nti vadanti.	196	
PA_atk-abh02_a:196_1	Evaṃ aniccaṃ pākaṭaṃ nāma. Attabhāvasmiṃ pana gaṇḍapiḷakādīsu vā uṭṭhitāsu khāṇukaṇṭakādīhi	196	
PA_atk-abh02_a:196_2	vā viddhāsu ‘aho dukkha’nti vadanti. Evaṃ dukkhaṃ pākaṭaṃ nāma. Anattalakkhaṇaṃ apākaṭaṃ	196	
PA_atk-abh02_a:196_3	andhakāraṃ avibhūtaṃ duppaṭivijjhaṃ duddīpanaṃ duppaññāpanaṃ. Aniccadukkhalakkhaṇāni	196	
PA_atk-abh02_a:196_4	uppādā vā tathāgatānaṃ anuppādā vā paññāyanti. Anattalakkhaṇaṃ vinā buddhuppādā na	196	
PA_atk-abh02_a:196_5	paññāyati, buddhuppādeyeva paññāyati. Mahiddhikā hi mahānubhāvā tāpasaparibbājakā	196	
PA_atk-abh02_a:196_6	sarabhaṅgasatthārādayopi ‘aniccaṃ dukkha’nti vattuṃ sakkonti, ‘anattā’ti vattuṃ na	196	
PA_atk-abh02_a:196_7	sakkonti. Sace hi te sampattaparisāya anattāti vattuṃ sakkuṇeyyuṃ, sampattaparisāya	196	
PA_atk-abh02_a:196_8	maggaphalapaṭivedho bhaveyya. Anattalakkhaṇapaññāpanañhi aññassa kassaci avisayo,	196	
PA_atk-abh02_a:196_9	sabbaññubuddhānameva visayo. Evametaṃ anattalakkhaṇaṃ apākaṭaṃ. Tasmā satthā anattalakkhaṇaṃ	196	
PA_atk-abh02_a:196_10	dassento aniccena vā dassesi, dukkhena vā, aniccadukkhehi vā. Idha pana taṃ aniccadukkhehi	1961	
PA_atk-abh02_a:196_11	dassesīti veditabbaṃ.	1961	
PA_atk-abh02_a:197_0	Imāni pana lakkhaṇāni kissa amanasikārā appaṭivedhā, kena paṭicchannattā, na upaṭṭhahanti?	197	
PA_atk-abh02_a:197_1	Aniccalakkhaṇaṃ tāva udayabbayānaṃ amanasikārā appaṭivedhā, santatiyā paṭicchannattā,	197	
PA_atk-abh02_a:197_2	na upaṭṭhāti. Dukkhalakkhaṇaṃ abhiṇhasampaṭipīḷanassa amanasikārā appaṭivedhā, iriyāpathehi	197	
PA_atk-abh02_a:197_3	paṭicchannattā, na upaṭṭhāti. Anattalakkhaṇaṃ nānādhātuvinibbhogassa amanasikārā	197	
PA_atk-abh02_a:197_4	appaṭivedhā, ghanena paṭicchannattā, na upaṭṭhāti. Udayabbayaṃ pana pariggahetvā	197	
PA_atk-abh02_a:197_5	santatiyā vikopitāya aniccalakkhaṇaṃ yāthāvasarasato upaṭṭhāti. Abhiṇhasampaṭipīḷanaṃ	197	
PA_atk-abh02_a:197_6	manasikatvā iriyāpathe ugghāṭite dukkhalakkhaṇaṃ yāthāvasarasato upaṭṭhāti. Nānādhātuyo	197	
PA_atk-abh02_a:197_7	vinibbhujitvā ghanavinibbhoge kate anattalakkhaṇaṃ yāthāvasarasato upaṭṭhāti.	197	
PA_atk-abh02_a:198_0	Ettha ca aniccaṃ aniccalakkhaṇaṃ, dukkhaṃ dukkhalakkhaṇaṃ, anattā anattalakkhaṇanti	198	
PA_atk-abh02_a:198_1	ayaṃ vibhāgo veditabbo. Tattha aniccanti khandhapañcakaṃ. Kasmā? Uppādavayaññathattabhāvā,	198	
PA_atk-abh02_a:198_2	hutvā abhāvato vā; uppādavayaññathattaṃ aniccalakkhaṇaṃ, hutvā abhāvasaṅkhāto ākāravikāro	198	
PA_atk-abh02_a:198_3	vā. “Yadaniccaṃ taṃ dukkha”nti vacanato pana tadeva khandhapañcakaṃ dukkhaṃ. Kasmā?	198	
PA_atk-abh02_a:198_4	Abhiṇhasampaṭipīḷanato; abhiṇhasampaṭipīḷanākāro dukkhalakkhaṇaṃ. “Yaṃ dukkhaṃ taṃ	198	
PA_atk-abh02_a:198_5	anattā”ti pana vacanato tadeva khandhapañcakaṃ anattā. Kasmā? Avasavattanato; avasavattanākāro	198	
PA_atk-abh02_a:198_6	anattalakkhaṇaṃ. Iti aññadeva aniccaṃ dukkhaṃ anattā, aññāni aniccadukkhānattalakkhaṇāni.	198	
PA_atk-abh02_a:198_7	Pañcakkhandhā, dvādasāyatanāni, aṭṭhārasa dhātuyoti idañhi sabbampi aniccaṃ dukkhaṃ	198	
PA_atk-abh02_a:198_8	anattā nāma. Vuttappakārākāravikārā aniccadukkhānattalakkhaṇānīti.	198	
PA_atk-abh02_a:199	Saṅkhepato panettha dasāyatanāni kāmāvacarāni, dve tebhūmakāni. Sabbesupi sammasanacāro kathitoti veditabbo.	19	
PA_atk-abh02_a:200	Suttantabhājanīyavaṇṇanā.	20	
PA_atk-abh02_a:201	2. Abhidhammabhājanīyavaṇṇanā	20	
PA_atk-abh02_a:202_0	155. Abhidhammabhājanīye yathā heṭṭhā vipassakānaṃ upakāratthāya “cakkhāyatanaṃ rūpāyatana”nti	202	
PA_atk-abh02_a:202_1	yugalato āyatanāni vuttāni, tathā avatvā ajjhattikabāhirānaṃ sabbākārato sabhāvadassanatthaṃ	202	
PA_atk-abh02_a:202_2	“cakkhāyatanaṃ sotāyatana”nti evaṃ ajjhattikabāhiravavatthānanayena vuttāni.	202	
PA_atk-abh02_a:203	156. Tesaṃ niddesavāre tattha katamaṃ cakkhāyatanantiādīni heṭṭhā vuttanayeneva veditabbāni.	20	
PA_atk-abh02_a:204_0	167. Yaṃ panetaṃ dhammāyatananiddese “tattha katamā asaṅkhatā dhātu? Rāgakkhayo dosakkhayo	204	
PA_atk-abh02_a:204_1	mohakkhayo”ti vuttaṃ, tatrāyamattho – asaṅkhatā dhātūti asaṅkhatasabhāvaṃ nibbānaṃ.	204	
PA_atk-abh02_a:204_2	Yasmā panetaṃ āgamma rāgādayo khīyanti, tasmā rāgakkhayo dosakkhayo mohakkhayoti	204	
PA_atk-abh02_a:204_3	vuttaṃ. Ayamettha ācariyānaṃ samānatthakathā.	204	
PA_atk-abh02_a:205_0	Vitaṇḍavādī panāha – ‘pāṭiyekkaṃ nibbānaṃ nāma natthi, kilesakkhayova nibbāna’nti.	205	
PA_atk-abh02_a:205_1	‘Suttaṃ āharā’ti ca vutte “nibbānaṃ nibbānanti kho, āvuso sāriputta, vuccati; katamaṃ	205	
PA_atk-abh02_a:205_2	nu kho, āvuso, nibbānanti? Yo kho, āvuso, rāgakkhayo dosakkhayo mohakkhayo – idaṃ	205	
PA_atk-abh02_a:205_3	vuccati nibbāna”nti etaṃ jambukhādakasuttaṃ āharitvā ‘iminā suttena veditabbaṃ pāṭiyekkaṃ	205	
PA_atk-abh02_a:205_4	nibbānaṃ nāma natthi, kilesakkhayova nibbāna’nti āha. So vattabbo – ‘kiṃ pana yathā	205	
PA_atk-abh02_a:205_5	cetaṃ suttaṃ tathā attho’ti? Addhā vakkhati – ‘āma, natthi suttato muñcitvā attho’ti.	205	
PA_atk-abh02_a:205_6	Tato vattabbo – ‘idaṃ tāva te suttaṃ ābhataṃ; anantarasuttaṃ āharā’ti. Anantarasuttaṃ	205	
PA_atk-abh02_a:205_7	nāma – “arahattaṃ arahattanti, āvuso sāriputta, vuccati; katamaṃ nu kho, āvuso, arahattanti?	205	
PA_atk-abh02_a:205_8	Yo kho, āvuso, rāgakkhayo dosakkhayo mohakkhayo – idaṃ vuccati arahatta”nti idaṃ	205	
PA_atk-abh02_a:205_9	tassevānantaraṃ ābhatasuttaṃ.	205	
PA_atk-abh02_a:206_0	Imasmiṃ pana naṃ ābhate āhaṃsu – ‘nibbānaṃ nāma dhammāyatanapariyāpanno dhammo, arahattaṃ	206	
PA_atk-abh02_a:206_1	cattāro khandhā. Nibbānaṃ sacchikatvā viharanto dhammasenāpati nibbānaṃ pucchitopi	206	
PA_atk-abh02_a:206_2	arahattaṃ pucchitopi kilesakkhayameva āha. Kiṃ pana nibbānañca arahattañca ekaṃ udāhu	206	
PA_atk-abh02_a:206_3	nāna’nti? ‘Ekaṃ vā hotu nānaṃ vā. Ko ettha tayā atibahuṃ cuṇṇīkaraṇaṃ karontena attho’?	206	
PA_atk-abh02_a:206_4	‘Na tvaṃ ekaṃ nānaṃ jānāsīti. Nanu ñāte sādhu hotī’ti evaṃ punappunaṃ pucchito vañcetuṃ	206	
PA_atk-abh02_a:206_5	asakkonto āha – ‘rāgādīnaṃ khīṇante uppannattā arahattaṃ rāgakkhayo dosakkhayo mohakkhayo’ti	206	
PA_atk-abh02_a:206_6	vuccatīti. Tato naṃ āhaṃsu – ‘mahākammaṃ te kataṃ. Lañjaṃ datvāpi taṃ vadāpento etadeva	206	
PA_atk-abh02_a:206_7	vadāpeyya. Yatheva ca te etaṃ vibhajitvā kathitaṃ, evaṃ idampi sallakkhehi – nibbānañhi	206	
PA_atk-abh02_a:206_8	āgamma rāgādayo khīṇāti nibbānaṃ rāgakkhayo dosakkhayo mohakkhayoti vuttaṃ. Tīṇipi	206	
PA_atk-abh02_a:206_9	hi etāni nibbānasseva adhivacanānī’ti.	206	
PA_atk-abh02_a:207_0	Sace evaṃ vutte saññattiṃ gacchati iccetaṃ kusalaṃ; no ce, bahunibbānatāya kāretabbo.	207	
PA_atk-abh02_a:207_1	Kathaṃ? Evaṃ tāva pucchitabbo – ‘rāgakkhayo nāma rāgasseva khayo udāhu dosamohānampi?	207	
PA_atk-abh02_a:207_2	Dosakkhayo nāma dosasseva khayo udāhu rāgamohānampi? Mohakkhayo nāma mohasseva khayo	207	
PA_atk-abh02_a:207_3	udāhu rāgadosānampī’ti? Addhā vakkhati – ‘rāgakkhayo nāma rāgasseva khayo, dosakkhayo	207	
PA_atk-abh02_a:207_4	nāma dosasseva khayo, mohakkhayo nāma mohasseva khayo’ti.	207	
PA_atk-abh02_a:208_0	Tato vattabbo – ‘tava vāde rāgakkhayo ekaṃ nibbānaṃ hoti, dosakkhayo ekaṃ, mohakkhayo	208	
PA_atk-abh02_a:208_1	ekaṃ; tiṇṇaṃ akusalamūlānaṃ khaye tīṇi nibbānāni honti, catunnaṃ upādānānaṃ khaye	208	
PA_atk-abh02_a:208_2	cattāri, pañcannaṃ nīvaraṇānaṃ khaye pañca, channaṃ taṇhākāyānaṃ khaye cha, sattannaṃ	208	
PA_atk-abh02_a:208_3	anusayānaṃ khaye satta, aṭṭhannaṃ micchattānaṃ khaye aṭṭha, navannaṃ taṇhāmūlakadhammānaṃ	208	
PA_atk-abh02_a:208_4	khaye nava, dasannaṃ saṃyojanānaṃ khaye dasa, diyaḍḍhakilesasahassassa khaye pāṭiyekkaṃ	208	
PA_atk-abh02_a:208_5	pāṭiyekkaṃ nibbānanti bahūni nibbānāni honti. Natthi pana te nibbānānaṃ pamāṇanti.	208	
PA_atk-abh02_a:208_6	Evaṃ pana aggahetvā nibbānaṃ āgamma rāgādayo khīṇāti ekameva nibbānaṃ rāgakkhayo	208	
PA_atk-abh02_a:208_7	dosakkhayo mohakkhayoti vuccati. Tīṇipi hetāni nibbānasseva adhivacanānīti gaṇha’.	208	
PA_atk-abh02_a:209_0	Sace pana evaṃ vuttepi na sallakkheti, oḷārikatāya kāretabbo. Kathaṃ? ‘Andhabālā	209	
PA_atk-abh02_a:209_1	hi acchadīpimigamakkaṭādayopi kilesapariyuṭṭhitā vatthuṃ paṭisevanti. Atha nesaṃ	209	
PA_atk-abh02_a:209_2	paṭisevanapariyante kileso vūpasammati. Tava vāde acchadīpimigamakkaṭādayo nibbānappattā	209	
PA_atk-abh02_a:209_3	nāma honti. Oḷārikaṃ vata te nibbānaṃ thūlaṃ, kaṇṇehi piḷandhituṃ na sakkāti. Evaṃ	209	
PA_atk-abh02_a:209_4	pana aggahetvā nibbānaṃ āgamma rāgādayo khīṇāti ekameva nibbānaṃ rāgakkhayo dosakkhayo	209	
PA_atk-abh02_a:209_5	mohakkhayoti vuccati. Tīṇipi hetāni nibbānasseva adhivacanānīti gaṇha’.	209	
PA_atk-abh02_a:210_0	Sace pana evaṃ vuttepi na sallakkheti, gotrabhunāpi kāretabbo. Kathaṃ? Evaṃ tāva	210	
PA_atk-abh02_a:210_1	pucchitabbo – ‘tvaṃ gotrabhu nāma atthīti vadesī’ti? ‘Āma vadāmī’ti. ‘Gotrabhukkhaṇe	210	
PA_atk-abh02_a:210_2	kilesā khīṇā, khīyanti, khīyissantī’ti? Na khīṇā, na khīyanti; apica kho khīyissantīti.	210	
PA_atk-abh02_a:210_3	‘Gotrabhu pana kiṃ ārammaṇaṃ karotī’ti? ‘Nibbānaṃ’. ‘Tava gotrabhukkhaṇe kilesā na	210	
PA_atk-abh02_a:210_4	khīṇā, na khīyanti; atha kho khīyissanti. Tvaṃ akhīṇesuyeva kilesesu kilesakkhayaṃ	210	
PA_atk-abh02_a:210_5	nibbānaṃ paññapesi, appahīnesu anusayesu anusayappahānaṃ nibbānaṃ paññapesi. Taṃ	210	
PA_atk-abh02_a:210_6	te na sameti. Evaṃ pana aggahetvā nibbānaṃ āgamma rāgādayo khīṇāti ekameva nibbānaṃ	210	
PA_atk-abh02_a:210_7	rāgakkhayo dosakkhayo mohakkhayoti vuccati. Tīṇipi hetāni nibbānasseva adhivacanānīti gaṇha’.	210	
PA_atk-abh02_a:211_0	Sace pana evaṃ vuttepi na sallakkheti, maggena kāretabbo. Kathaṃ? Evaṃ tāva pucchitabbo	211	
PA_atk-abh02_a:211_1	– ‘tvaṃ maggaṃ nāma vadesī’ti? ‘Āma vademī’ti. ‘Maggakkhaṇe kilesā khīṇā, khīyanti,	211	
PA_atk-abh02_a:211_2	khiyissantī’ti? Jānamāno vakkhati – ‘khīṇāti vā khīyissantīti vā vattuṃ na vaṭṭati,	211	
PA_atk-abh02_a:211_3	khīyantīti vattuṃ vaṭṭatī’ti. ‘Yadi evaṃ, maggassa kilesakkhayaṃ nibbānaṃ katamaṃ?	211	
PA_atk-abh02_a:211_4	Maggena khīyanakakilesā katame? Maggo katamaṃ kilesakkhayaṃ nibbānaṃ ārammaṇaṃ katvā	211	
PA_atk-abh02_a:211_5	katame kilese khepeti? Tasmā mā evaṃ gaṇha. Nibbānaṃ pana āgamma rāgādayo khīṇāti	211	
PA_atk-abh02_a:211_6	ekameva nibbānaṃ rāgakkhayo dosakkhayo mohakkhayoti vuccati. Tīṇipi hetāni nibbānasseva adhivacanānī’ti.	211	
PA_atk-abh02_a:212_0	Evaṃ vutte evamāha – ‘tvaṃ āgamma āgammāti vadesī’ti? ‘Āma vademī’ti. ‘Āgamma nāmāti	212	
PA_atk-abh02_a:212_1	idaṃ te kuto laddha’nti? ‘Suttato laddha’nti. ‘Āhara sutta’nti. “Evaṃ avijjā ca taṇhā	212	
PA_atk-abh02_a:212_2	ca taṃ āgamma, tamhi khīṇā, tamhi bhaggā, na ca kiñci kadācī”ti. Evaṃ vutte paravādī	212	
PA_atk-abh02_a:212_3	tuṇhībhāvaṃ āpannoti.	212	
PA_atk-abh02_a:213	Idhāpi dasāyatanāni kāmāvacarāni, dve pana catubhūmakāni lokiyalokuttaramissakānīti veditabbāni.	21	
PA_atk-abh02_a:214	Abhidhammabhājanīyavaṇṇanā.	21	
PA_atk-abh02_a:215	3. Pañhāpucchakavaṇṇanā	21	
PA_atk-abh02_a:216_0	168. Idhāpi pañhāpucchake yaṃ labbhati yañca na labbhati, taṃ sabbaṃ pucchitvā labbhamānavaseneva	216	
PA_atk-abh02_a:216_1	vissajjanaṃ vuttaṃ; na kevalañca idha, sabbesupi pañhāpucchakesu eseva nayo. Idha	216	
PA_atk-abh02_a:216_2	pana dasannaṃ āyatanānaṃ rūpabhāvena abyākatatā veditabbā. Dvinnaṃ āyatanānaṃ khandhavibhaṅge	216	
PA_atk-abh02_a:216_3	catunnaṃ khandhānaṃ viya kusalādibhāvo veditabbo. Kevalañhi cattāro khandhā sappaccayāva	216	
PA_atk-abh02_a:216_4	saṅkhatāva dhammāyatanaṃ pana “siyā appaccayaṃ, siyā asaṅkhata”nti āgataṃ. Ārammaṇattikesu	216	
PA_atk-abh02_a:216_5	ca anārammaṇaṃ sukhumarūpasaṅkhātaṃ dhammāyatanaṃ na-vattabbakoṭṭhāsaṃ bhajati. Tañca	216	
PA_atk-abh02_a:216_6	kho anārammaṇattā na parittādibhāvena navattabbadhammārammaṇattāti ayamettha viseso.	216	
PA_atk-abh02_a:216_7	Sesaṃ tādisameva. Idhāpi hi cattāro khandhā viya dvāyatanā pañcapaṇṇāsa kāmāvacaradhamme	216	
PA_atk-abh02_a:216_8	ārabbha rajjantassa dussantassa muyhantassa saṃvarantassa sammasantassa paccavekkhantassa	216	
PA_atk-abh02_a:216_9	ca parittārammaṇāti sabbaṃ khandhesu vuttasadisamevāti.	216	
PA_atk-abh02_a:217	Sammohavinodaniyā vibhaṅgaṭṭhakathāya	21	
PA_atk-abh02_a:218	Āyatanavibhaṅgavaṇṇanā niṭṭhitā.	21	
PA_atk-abh02_a:219	3. Dhātuvibhaṅgo	21	
PA_atk-abh02_a:220	1. Suttantabhājanīyavaṇṇanā	22	
PA_atk-abh02_a:221_0	172. Idāni tadanantare dhātuvibhaṅge sabbā dhātuyo chahi chahi dhātūhi saṅkhipitvā	221	
PA_atk-abh02_a:221_1	tīhi chakkehi suttantabhājanīyaṃ dassento cha dhātuyotiādimāha. Tattha chāti gaṇanaparicchedo.	221	
PA_atk-abh02_a:221_2	Dhātuyoti paricchinnadhammanidassanaṃ. Pathavīdhātūtiādīsu dhātvaṭṭho nāma sabhāvaṭṭho,	221	
PA_atk-abh02_a:221_3	sabhāvaṭṭho nāma suññataṭṭho, suññataṭṭho nāma nissattaṭṭhoti evaṃ sabhāvasuññatanissattaṭṭhena	221	
PA_atk-abh02_a:221_4	pathavīyeva dhātu pathavīdhātu. Āpodhātuādīsupi eseva nayo. Evamettha padasamāsaṃ	221	
PA_atk-abh02_a:221_5	viditvā evamattho veditabbo – pathavīdhātūti patiṭṭhānadhātu. Āpodhātūti ābandhanadhātu.	221	
PA_atk-abh02_a:221_6	Tejodhātūti paripācanadhātu. Vāyodhātūti vitthambhanadhātu. Ākāsadhātūti asamphuṭṭhadhātu.	221	
PA_atk-abh02_a:221_7	Viññāṇadhātūti vijānanadhātu.	221	
PA_atk-abh02_a:222_0	173. Pathavīdhātudvayanti pathavīdhātu dve ayaṃ. Ayaṃ pathavīdhātu nāma na ekā eva	222	
PA_atk-abh02_a:222_1	ajjhattikabāhirabhedena pana dve dhātuyo evāti attho. Tenevāha – “atthi ajjhattikā	222	
PA_atk-abh02_a:222_2	atthi bāhirā”ti. Tattha ajjhattikāti sattasantānapariyāpannā niyakajjhattā. Bāhirāti	222	
PA_atk-abh02_a:222_3	saṅkhārasantānapariyāpannā anindriyabaddhā. Ajjhattaṃ paccattanti ubhayampetaṃ niyakajjhattādhivacanameva.	222	
PA_atk-abh02_a:222_4	Idāni taṃ sabhāvākārato dassetuṃ kakkhaḷantiādi vuttaṃ. Tattha kakkhaḷanti thaddhaṃ.	222	
PA_atk-abh02_a:222_5	Kharigatanti pharusaṃ. Kakkhaḷattanti kakkhaḷabhāvo. Kakkhaḷabhāvoti kakkhaḷasabhāvo.	222	
PA_atk-abh02_a:222_6	Ajjhattaṃ upādinnanti niyakajjhattasaṅkhātaṃ upādinnaṃ. Upādinnaṃ nāma sarīraṭṭhakaṃ.	222	
PA_atk-abh02_a:222_7	Sarīraṭṭhakañhi kammasamuṭṭhānaṃ vā hotu mā vā, taṃ sandhāya upādinnampi atthi anupādinnampi;	222	
PA_atk-abh02_a:222_8	ādinnaggahitaparāmaṭṭhavasena pana sabbampetaṃ upādinnamevāti dassetuṃ “ajjhattaṃ upādinna”nti āha.	222	
PA_atk-abh02_a:223_0	Idāni tameva pathavīdhātuṃ vatthuvasena dassetuṃ seyyathidaṃ kesā lomātiādi vuttaṃ.	223	
PA_atk-abh02_a:223_1	Tattha seyyathidanti nipāto. Tassattho – yā sā ajjhattikā pathavīdhātu sā katamā?	223	
PA_atk-abh02_a:223_2	Yaṃ vā ajjhattaṃ paccattaṃ kakkhaḷaṃ nāma taṃ katamanti? Kesā lomātiādi tassā ajjhattikāya	223	
PA_atk-abh02_a:223_3	pathavīdhātuyā vatthuvasena pabhedadassanaṃ. Idaṃ vuttaṃ hoti – kesā nāma ajjhattā	223	
PA_atk-abh02_a:223_4	upādinnā sarīraṭṭhakā kakkhaḷattalakkhaṇā imasmiṃ sarīre pāṭiyekko koṭṭhāso. Lomā	223	
PA_atk-abh02_a:223_5	nāma…pe… karīsaṃ nāma. Idha pana avuttampi paṭisambhidāmagge pāḷiāruḷhaṃ matthaluṅgaṃ	223	
PA_atk-abh02_a:223_6	āharitvā matthaluṅgaṃ nāma ajjhattaṃ upādinnaṃ sarīraṭṭhakaṃ kakkhaḷattalakkhaṇaṃ	223	
PA_atk-abh02_a:223_7	imasmiṃ sarīre pāṭiyekko koṭṭhāso. Parato āpodhātuādīnaṃ niddese pittādīsupi eseva nayo.	223	
PA_atk-abh02_a:224_0	Iminā kiṃ dassitaṃ hoti? Dhātumanasikāro. Imasmiṃ pana dhātumanasikāre kammaṃ katvā	224	
PA_atk-abh02_a:224_1	vipassanaṃ paṭṭhapetvā uttamatthaṃ arahattaṃ pāpuṇitukāmena kiṃ kattabbaṃ? Catupārisuddhisīlaṃ	224	
PA_atk-abh02_a:224_2	sodhetabbaṃ. Sīlavato hi kammaṭṭhānabhāvanā ijjhati. Tassa sodhanavidhānaṃ visuddhimagge	224	
PA_atk-abh02_a:224_3	vuttanayeneva veditabbaṃ. Visuddhasīlena pana sīle patiṭṭhāya dasa pubbapalibodhā	224	
PA_atk-abh02_a:224_4	chinditabbā. Tesampi chindanavidhānaṃ visuddhimagge vuttanayeneva veditabbaṃ. Chinnapalibodhena	224	
PA_atk-abh02_a:224_5	dhātumanasikārakammaṭṭhānaṃ uggaṇhitabbaṃ. Ācariyenāpi dhātumanasikārakammaṭṭhānaṃ	224	
PA_atk-abh02_a:224_6	uggaṇhāpentena sattavidhaṃ uggahakosallaṃ dasavidhañca manasikārakosallaṃ ācikkhitabbaṃ.	224	
PA_atk-abh02_a:224_7	Antevāsikenāpi ācariyassa santike bahuvāre sajjhāyaṃ katvā nijjaṭaṃ paguṇaṃ kammaṭṭhānaṃ	224	
PA_atk-abh02_a:224_8	kātabbaṃ. Vuttañhetaṃ aṭṭhakathāyaṃ – “ādikammikena bhikkhunā jarāmaraṇā muccitukāmena	224	
PA_atk-abh02_a:224_9	sattahākārehi uggahakosallaṃ icchitabbaṃ, dasahākārehi manasikārakosallaṃ icchitabba”nti.	224	
PA_atk-abh02_a:225_0	Tattha vacasā, manasā, vaṇṇato, saṇṭhānato, disato, okāsato, paricchedatoti imehi	225	
PA_atk-abh02_a:225_1	sattahākārehi imasmiṃ dhātumanasikārakammaṭṭhāne ‘uggahakosallaṃ’ icchitabbaṃ. Anupubbato,	225	
PA_atk-abh02_a:225_2	nātisīghato, nātisaṇikato, vikkhepapaṭibāhanato, paṇṇattisamatikkamato, anupubbamuñcanato,	225	
PA_atk-abh02_a:225_3	lakkhaṇato, tayo ca suttantāti imehi dasahākārehi ‘manasikārakosallaṃ’ icchitabbaṃ.	225	
PA_atk-abh02_a:225_4	Tadubhayampi parato satipaṭṭhānavibhaṅge āvi bhavissati.	225	
PA_atk-abh02_a:226_0	Evaṃ uggahitakammaṭṭhānena pana visuddhimagge vutte aṭṭhārasa senāsanadose vajjetvā	226	
PA_atk-abh02_a:226_1	pañcaṅgasamannāgate senāsane vasantena attanāpi pañcahi padhāniyaṅgehi samannāgatena	226	
PA_atk-abh02_a:226_2	pacchābhattaṃ piṇḍapātapaṭikkantena vivittokāsagatena kammaṭṭhānaṃ manasikātabbaṃ.	226	
PA_atk-abh02_a:226_3	Manasikarontena ca vaṇṇasaṇṭhānadisokāsaparicchedavasena kesādīsu ekekakoṭṭhāsaṃ	226	
PA_atk-abh02_a:226_4	manasikaritvā avasāne evaṃ manasikāro pavattetabbo – ime kesā nāma sīsakaṭāhapaliveṭhanacamme	226	
PA_atk-abh02_a:226_5	jātā. Tattha yathā vammikamatthake jātesu kuṇṭhatiṇesu na vammikamatthako jānāti	226	
PA_atk-abh02_a:226_6	‘mayi kuṇṭhatiṇāni jātānī’ti, nāpi kuṇṭhatiṇāni jānanti ‘mayaṃ vammikamatthake jātānī’ti,	226	
PA_atk-abh02_a:226_7	evameva na sīsakaṭāhapaliveṭhanacammaṃ jānāti ‘mayi kesā jātā’ti, nāpi kesā jānanti	226	
PA_atk-abh02_a:226_8	‘mayaṃ sīsakaṭāhapaliveṭhanacamme jātā’ti. Aññamaññaṃ ābhogapaccavekkhaṇarahitā ete	226	
PA_atk-abh02_a:226_9	dhammā. Iti kesā nāma imasmiṃ sarīre pāṭiyekko koṭṭhāso acetano abyākato suñño nissatto	226	
PA_atk-abh02_a:226_10	thaddho pathavīdhātūti.	2261	
PA_atk-abh02_a:227_0	Lomā sarīraveṭhanacamme jātā. Tattha yathā suññagāmaṭṭhāne jātesu dabbatiṇesu na	227	
PA_atk-abh02_a:227_1	suññagāmaṭṭhānaṃ jānāti ‘mayi dabbatiṇāni jātānī’ti, nāpi dabbatiṇāni jānanti ‘mayaṃ	227	
PA_atk-abh02_a:227_2	suññagāmaṭṭhāne jātānī’ti, evameva na sarīraveṭhanacammaṃ jānāti ‘mayi lomā jātā’ti,	227	
PA_atk-abh02_a:227_3	nāpi lomā jānanti ‘mayaṃ sarīraveṭhanacamme jātā’ti. Aññamaññaṃ ābhogapaccavekkhaṇarahitā	227	
PA_atk-abh02_a:227_4	ete dhammā. Iti lomā nāma imasmiṃ sarīre pāṭiyekko koṭṭhāso acetano abyākato suñño	227	
PA_atk-abh02_a:227_5	nissatto thaddho pathavīdhātūti.	227	
PA_atk-abh02_a:228_0	Nakhā aṅgulīnaṃ aggesu jātā. Tattha yathā kumārakesu daṇḍakehi madhukaṭṭhike vijjhitvā	228	
PA_atk-abh02_a:228_1	kīḷantesu na daṇḍakā jānanti ‘amhesu madhukaṭṭhikā ṭhapitā’ti, nāpi madhukaṭṭhikā	228	
PA_atk-abh02_a:228_2	jānanti ‘mayaṃ daṇḍakesu ṭhapitā’ti, evameva na aṅguliyo jānanti ‘amhākaṃ aggesu	228	
PA_atk-abh02_a:228_3	nakhā jātā’ti, nāpi nakhā jānanti ‘mayaṃ aṅgulīnaṃ aggesu jātā’ti. Aññamaññaṃ ābhogapaccavekkhaṇarahitā	228	
PA_atk-abh02_a:228_4	ete dhammā. Iti nakhā nāma imasmiṃ sarīre pāṭiyekko koṭṭhāso acetano abyākato suñño	228	
PA_atk-abh02_a:228_5	nissatto thaddho pathavīdhātūti.	228	
PA_atk-abh02_a:229_0	Dantā hanukaṭṭhikesu jātā. Tattha yathā vaḍḍhakīhi pāsāṇaudukkhalesu kenacideva silesajātena	229	
PA_atk-abh02_a:229_1	bandhitvā ṭhapitathambhesu na udukkhalāni jānanti ‘amhesu thambhā ṭhitā’ti, nāpi	229	
PA_atk-abh02_a:229_2	thambhā jānanti ‘mayaṃ udukkhalesu ṭhitā’ti, evameva na hanukaṭṭhikā jānanti ‘amhesu	229	
PA_atk-abh02_a:229_3	dantā jātā’ti, nāpi dantā jānanti ‘mayaṃ hanukaṭṭhikesu jātā’ti. Aññamaññaṃ ābhogapaccavekkhaṇarahitā	229	
PA_atk-abh02_a:229_4	ete dhammā. Iti dantā nāma imasmiṃ sarīre pāṭiyekko koṭṭhāso acetano abyākato suñño	229	
PA_atk-abh02_a:229_5	nissatto thaddho pathavīdhātūti.	229	
PA_atk-abh02_a:230_0	Taco sakalasarīraṃ pariyonandhitvā ṭhito. Tattha yathā allagocammapariyonaddhāya	230	
PA_atk-abh02_a:230_1	mahāvīṇāya na mahāvīṇā jānāti ‘ahaṃ allagocammena pariyonaddhā’ti, nāpi allagocammaṃ	230	
PA_atk-abh02_a:230_2	jānāti ‘mayā mahāvīṇā pariyoddhā’ti, evameva na sarīraṃ jānāti ‘ahaṃ tacena pariyonaddha’nti,	230	
PA_atk-abh02_a:230_3	nāpi taco jānāti ‘mayā sarīraṃ pariyonaddhanti. Aññamaññaṃ ābhogapaccavekkhaṇarahitā	230	
PA_atk-abh02_a:230_4	ete dhammā. Iti taco nāma imasmiṃ sarīre pāṭiyekko koṭṭhāso acetano abyākato suñño	230	
PA_atk-abh02_a:230_5	nissatto thaddho pathavīdhātūti.	230	
PA_atk-abh02_a:231_0	Maṃsaṃ aṭṭhisaṅghāṭaṃ anulimpitvā ṭhitaṃ. Tattha yathā mahāmattikāya littāya bhittiyā	231	
PA_atk-abh02_a:231_1	na bhitti jānāti ‘ahaṃ mahāmattikāya littā’ti, nāpi mahāmattikā jānāti ‘mayā mahābhitti	231	
PA_atk-abh02_a:231_2	littā’ti, evameva na aṭṭhisaṅghāṭo jānāti ‘ahaṃ navamaṃsapesisatappabhedena maṃsena	231	
PA_atk-abh02_a:231_3	litto’ti, nāpi maṃsaṃ jānāti ‘mayā aṭṭhisaṅghāṭo litto’ti. Aññamaññaṃ ābhogapaccavekkhaṇarahitā	231	
PA_atk-abh02_a:231_4	ete dhammā. Iti maṃsaṃ nāma imasmiṃ sarīre pāṭiyekko koṭṭhāso acetano abyākato suñño	231	
PA_atk-abh02_a:231_5	nissatto thaddho pathavīdhātūti.	231	
PA_atk-abh02_a:232_0	Nhāru sarīrabbhantare aṭṭhīni ābandhamānā ṭhitā. Tattha yathā vallīhi vinaddhesu	232	
PA_atk-abh02_a:232_1	kuṭṭadārūsu na kuṭṭadārūni jānanti ‘mayaṃ vallīhi vinaddhānī’ti, nāpi valliyo jānanti	232	
PA_atk-abh02_a:232_2	‘amhehi kuṭṭadārūni vinaddhānī’ti, evameva na aṭṭhīni jānanti ‘mayaṃ nhārūhi ābaddhānī’ti,	232	
PA_atk-abh02_a:232_3	nāpi nhārū jānanti ‘amhehi aṭṭhīni ābaddhānī’ti. Aññamaññaṃ ābhogapaccavekkhaṇarahitā	232	
PA_atk-abh02_a:232_4	ete dhammā. Iti nhāru nāma imasmiṃ sarīre pāṭiyekko koṭṭhāso acetano abyākato suñño	232	
PA_atk-abh02_a:232_5	nissatto thaddho pathavīdhātūti.	232	
PA_atk-abh02_a:233_0	Aṭṭhīsu paṇhikaṭṭhi gopphakaṭṭhiṃ ukkhipitvā ṭhitaṃ. Gopphakaṭṭhi jaṅghaṭṭhiṃ ukkhipitvā	233	
PA_atk-abh02_a:233_1	ṭhitaṃ. Jaṅghaṭṭhi ūruṭṭhiṃ ukkhipitvā ṭhitaṃ. Ūruṭṭhi kaṭiṭṭhiṃ ukkhipitvā ṭhitaṃ.	233	
PA_atk-abh02_a:233_2	Kaṭiṭṭhi piṭṭhikaṇṭakaṃ ukkhipitvā ṭhitaṃ. Piṭṭhikaṇṭako gīvaṭṭhiṃ ukkhipitvā ṭhito.	233	
PA_atk-abh02_a:233_3	Gīvaṭṭhi sīsaṭṭhiṃ ukkhipitvā ṭhitaṃ. Sīsaṭṭhi gīvaṭṭhike patiṭṭhitaṃ. Gīvaṭṭhi piṭṭhikaṇṭake	233	
PA_atk-abh02_a:233_4	patiṭṭhitaṃ. Piṭṭhikaṇṭako kaṭiṭṭhimhi patiṭṭhito. Kaṭiṭṭhi ūruṭṭhike patiṭṭhitaṃ.	233	
PA_atk-abh02_a:233_5	Ūruṭṭhi jaṅghaṭṭhike patiṭṭhitaṃ. Jaṅghaṭṭhi gopphakaṭṭhike patiṭṭhitaṃ. Gopphakaṭṭhi	233	
PA_atk-abh02_a:233_6	paṇhikaṭṭhike patiṭṭhitaṃ.	233	
PA_atk-abh02_a:234_0	Tattha yathā iṭṭhakadārugomayādisañcayesu na heṭṭhimā heṭṭhimā jānanti ‘mayaṃ uparime	234	
PA_atk-abh02_a:234_1	uparime ukkhipitvā ṭhitā’ti, nāpi uparimā uparimā jānanti ‘mayaṃ heṭṭhimesu heṭṭhimesu	234	
PA_atk-abh02_a:234_2	patiṭṭhitā’ti, evameva na paṇhikaṭṭhi jānāti ‘ahaṃ gopphakaṭṭhiṃ ukkhipitvā ṭhita’nti,	234	
PA_atk-abh02_a:234_3	na gopphakaṭṭhi jānāti ‘ahaṃ jaṅghaṭṭhiṃ ukkhipitvā ṭhita’nti, na jaṅghaṭṭhi jānāti	234	
PA_atk-abh02_a:234_4	‘ahaṃ ūruṭṭhiṃ ukkhipitvā ṭhita’nti, na ūruṭṭhi jānāti ‘ahaṃ kaṭiṭṭhiṃ ukkhipitvā	234	
PA_atk-abh02_a:234_5	ṭhita’nti, na kaṭiṭṭhi jānāti ‘ahaṃ piṭṭhikaṇṭakaṃ ukkhipitvā ṭhita’nti, na piṭṭhikaṇṭako	234	
PA_atk-abh02_a:234_6	jānāti ‘ahaṃ gīvaṭṭhiṃ ukkhipitvā ṭhito’ti, na gīvaṭṭhi jānāti ‘ahaṃ sīsaṭṭhiṃ ukkhipitvā	234	
PA_atk-abh02_a:234_7	ṭhita’nti, na sīsaṭṭhi jānāti ‘ahaṃ gīvaṭṭhimhi patiṭṭhita’nti, na gīvaṭṭhi jānāti	234	
PA_atk-abh02_a:234_8	‘ahaṃ piṭṭhikaṇṭake patiṭṭhita’nti, na piṭṭhikaṇṭako jānāti ‘ahaṃ kaṭiṭṭhimhi patiṭṭhito’ti,	234	
PA_atk-abh02_a:234_9	na kaṭiṭṭhi jānāti ‘ahaṃ ūruṭṭhimhi patiṭṭhita’nti, na ūruṭṭhi jānāti ‘ahaṃ jaṅghaṭṭhimhi	234	
PA_atk-abh02_a:234_10	patiṭṭhita’nti, na jaṅghaṭṭhi jānāti ‘ahaṃ gopphakaṭṭhimhi patiṭṭhita’nti, na gopphakaṭṭhi	2341	
PA_atk-abh02_a:234_11	jānāti ‘ahaṃ paṇhikaṭṭhimhi patiṭṭhita’nti. Aññamaññaṃ ābhogapaccavekkhaṇarahitā	2341	
PA_atk-abh02_a:234_12	ete dhammā. Iti aṭṭhi nāma imasmiṃ sarīre pāṭiyekko koṭṭhāso acetano abyākato suñño	2341	
PA_atk-abh02_a:234_13	nissatto thaddho pathavīdhātūti.	2341	
PA_atk-abh02_a:235_0	Aṭṭhimiñjaṃ tesaṃ tesaṃ aṭṭhīnaṃ abbhantare ṭhitaṃ. Tattha yathā veḷupabbādīnaṃ anto	235	
PA_atk-abh02_a:235_1	pakkhittesu sinnavettaggādīsu na veḷupabbādīni jānanti ‘amhesu vettaggādīni pakkhittānī’ti,	235	
PA_atk-abh02_a:235_2	nāpi vettaggādīni jānanti ‘mayaṃ veḷupabbādīsu ṭhitānīti, evameva na aṭṭhīni jānanti	235	
PA_atk-abh02_a:235_3	‘amhākaṃ anto aṭṭhimiñjaṃ ṭhita’nti, nāpi aṭṭhimiñjaṃ jānāti ‘ahaṃ aṭṭhīnaṃ anto	235	
PA_atk-abh02_a:235_4	ṭhita’nti. Aññamaññaṃ ābhogapaccavekkhaṇarahitā ete dhammā. Iti aṭṭhimiñjaṃ nāma	235	
PA_atk-abh02_a:235_5	imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.	235	
PA_atk-abh02_a:236_0	Vakkaṃ galavāṭakato nikkhantena ekamūlena thokaṃ gantvā dvidhā bhinnena thūlanhārunā	236	
PA_atk-abh02_a:236_1	vinibaddhaṃ hutvā hadayamaṃsaṃ parikkhipitvā ṭhitaṃ. Tattha yathā vaṇṭupanibaddhe	236	
PA_atk-abh02_a:236_2	ambaphaladvaye na vaṇṭaṃ jānāti ‘mayā ambaphaladvayaṃ upanibaddha’nti, nāpi ambaphaladvayaṃ	236	
PA_atk-abh02_a:236_3	jānāti ‘ahaṃ vaṇṭena upanibaddha’nti, evameva na thūlanhāru jānāti ‘mayā vakkaṃ upanibaddha’nti,	236	
PA_atk-abh02_a:236_4	nāpi vakkaṃ jānāti ‘ahaṃ thūlanhārunā upanibaddha’nti. Aññamaññaṃ ābhogapaccavekkhaṇarahitā	236	
PA_atk-abh02_a:236_5	ete dhammā. Iti vakkaṃ nāma imasmiṃ sarīre pāṭiyekko koṭṭhāso acetano abyākato suñño	236	
PA_atk-abh02_a:236_6	nissatto thaddho pathavīdhātūti.	236	
PA_atk-abh02_a:237_0	Hadayaṃ sarīrabbhantare uraṭṭhipañjaramajjhaṃ nissāya ṭhitaṃ. Tattha yathā jiṇṇasandamānikapañjarabbhantaraṃ	237	
PA_atk-abh02_a:237_1	nissāya ṭhapitāya maṃsapesiyā na jiṇṇasandamānikapañjarabbhantaraṃ jānāti ‘maṃ nissāya	237	
PA_atk-abh02_a:237_2	maṃsapesi ṭhapitā’ti, nāpi maṃsapesi jānāti ‘ahaṃ jiṇṇasandamānikapañjarabbhantaraṃ	237	
PA_atk-abh02_a:237_3	nissāya ṭhitā’ti, evameva na uraṭṭhipañjarabbhantaraṃ jānāti ‘maṃ nissāya hadayaṃ	237	
PA_atk-abh02_a:237_4	ṭhita’nti, nāpi hadayaṃ jānāti ‘ahaṃ uraṭṭhipañjarabbhantaraṃ nissāya ṭhita’nti.	237	
PA_atk-abh02_a:237_5	Aññamaññaṃ ābhogapaccavekkhaṇarahitā ete dhammā. Iti hadayaṃ nāma imasmiṃ sarīre	237	
PA_atk-abh02_a:237_6	pāṭiyekko koṭṭhāso acetano abyākato suñño nissatto thaddho pathavīdhātūti.	237	
PA_atk-abh02_a:238_0	Yakanaṃ antosarīre dvinnaṃ thanānaṃ abbhantare dakkhiṇapassaṃ nissāya ṭhitaṃ. Tattha	238	
PA_atk-abh02_a:238_1	yathā ukkhalikapālapassamhi lagge yamakamaṃsapiṇḍe na ukkhalikapālapassaṃ jānāti	238	
PA_atk-abh02_a:238_2	‘mayi yamakamaṃsapiṇḍo laggo’ti, nāpi yamakamaṃsapiṇḍo jānāti ‘ahaṃ ukkhalikapālapasse	238	
PA_atk-abh02_a:238_3	laggo’ti, evameva na thanānaṃ abbhantare dakkhiṇapassaṃ jānāti ‘maṃ nissāya yakanaṃ	238	
PA_atk-abh02_a:238_4	ṭhita’nti, nāpi yakanaṃ jānāti ‘ahaṃ thanānaṃ abbhantare dakkhiṇapassaṃ nissāya ṭhita’nti.	238	
PA_atk-abh02_a:238_5	Aññamaññaṃ ābhogapaccavekkhaṇarahitā ete dhammā. Iti yakanaṃ nāma imasmiṃ sarīre	238	
PA_atk-abh02_a:238_6	pāṭiyekko koṭṭhāso acetano abyākato suñño nissatto thaddho pathavīdhātūti.	238	
PA_atk-abh02_a:239_0	Kilomakesu paṭicchannakilomakaṃ hadayañca vakkañca parivāretvā ṭhitaṃ, apaṭicchannakilomakaṃ	239	
PA_atk-abh02_a:239_1	sakalasarīre cammassa heṭṭhato maṃsaṃ pariyonandhitvā ṭhitaṃ. Tattha yathā pilotikapaliveṭhite	239	
PA_atk-abh02_a:239_2	maṃse na maṃsaṃ jānāti ‘ahaṃ pilotikāya paliveṭhita’nti, nāpi pilotikā jānāti ‘mayā	239	
PA_atk-abh02_a:239_3	maṃsaṃ paliveṭhita’nti, evameva na vakkahadayāni sakalasarīre maṃsañca jānāti ‘ahaṃ	239	
PA_atk-abh02_a:239_4	kilomakena paṭicchanna’nti, nāpi kilomakaṃ jānāti ‘mayā vakkahadayāni sakalasarīre	239	
PA_atk-abh02_a:239_5	maṃsañca paṭicchanna’nti. Aññamaññaṃ ābhogapaccavekkhaṇarahitā ete dhammā. Iti kilomakaṃ	239	
PA_atk-abh02_a:239_6	nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.	239	
PA_atk-abh02_a:240_0	Pihakaṃ hadayassa vāmapasse udarapaṭalassa matthakapassaṃ nissāya ṭhitaṃ. Tattha	240	
PA_atk-abh02_a:240_1	yathā koṭṭhakamatthakapassaṃ nissāya ṭhitāya gomayapiṇḍiyā na koṭṭhakamatthakapassaṃ	240	
PA_atk-abh02_a:240_2	jānāti ‘gomayapiṇḍi maṃ nissāya ṭhitā’ti, nāpi gomayapiṇḍi jānāti ‘ahaṃ koṭṭhakamatthakapassaṃ	240	
PA_atk-abh02_a:240_3	nissāya ṭhitā’ti, evameva na udarapaṭalassa matthakapassaṃ jānāti ‘pihakaṃ maṃ nissāya	240	
PA_atk-abh02_a:240_4	ṭhita’nti, nāpi pihakaṃ jānāti ‘ahaṃ udarapaṭalassa matthakapassaṃ nissāya ṭhita’nti.	240	
PA_atk-abh02_a:240_5	Aññamaññaṃ ābhogapaccavekkhaṇarahitā ete dhammā. Iti pihakaṃ nāma imasmiṃ sarīre	240	
PA_atk-abh02_a:240_6	pāṭiyekko koṭṭhāso acetano abyākato suñño nissatto thaddho pathavīdhātūti.	240	
PA_atk-abh02_a:241_0	Papphāsaṃ sarīrabbhantare dvinnaṃ thanānaṃ abbhantare hadayañca yakanañca uparichādetvā	241	
PA_atk-abh02_a:241_1	olambantaṃ ṭhitaṃ. Tattha yathā jiṇṇakoṭṭhabbhantare olambamāne sakuṇakulāvake na	241	
PA_atk-abh02_a:241_2	jiṇṇakoṭṭhabbhantaraṃ jānāti ‘mayi sakuṇakulāvako olambamāno ṭhito’ti, nāpi sakuṇakulāvako	241	
PA_atk-abh02_a:241_3	jānāti ‘ahaṃ jiṇṇakoṭṭhabbhantare olambamāno ṭhito’ti, evameva na sarīrabbhantaraṃ	241	
PA_atk-abh02_a:241_4	jānāti ‘mayi papphāsaṃ olambamānaṃ ṭhita’nti, nāpi papphāsaṃ jānāti ‘ahaṃ evarūpe	241	
PA_atk-abh02_a:241_5	sarīrabbhantare olambamānaṃ ṭhita’nti. Aññamaññaṃ ābhogapaccavekkhaṇarahitā ete dhammā.	241	
PA_atk-abh02_a:241_6	Iti papphāsaṃ nāma imasmiṃ sarīre pāṭiyekko koṭṭhāso acetano abyākato suñño nissatto	241	
PA_atk-abh02_a:241_7	thaddho pathavīdhātūti.	241	
PA_atk-abh02_a:242_0	Antaṃ galavāṭakato karīsamaggapariyante sarīrabbhantare ṭhitaṃ. Tattha yathā lohitadoṇikāya	242	
PA_atk-abh02_a:242_1	obhujitvā ṭhapite chinnasīsadhamanikaḷevare na lohitadoṇi jānāti ‘mayi dhamanikaḷevaraṃ	242	
PA_atk-abh02_a:242_2	ṭhita’nti, nāpi dhamanikaḷevaraṃ jānāti ‘ahaṃ lohitadoṇikāyaṃ ṭhita’nti, evameva	242	
PA_atk-abh02_a:242_3	na sarīrabbhantaraṃ jānāti ‘mayi antaṃ ṭhita’nti, nāpi antaṃ jānāti ‘ahaṃ sarīrabbhantare	242	
PA_atk-abh02_a:242_4	ṭhita’nti. Aññamaññaṃ ābhogapaccavekkhaṇarahitā ete dhammā. Iti antaṃ nāma imasmiṃ	242	
PA_atk-abh02_a:242_5	sarīre pāṭiyekko koṭṭhāso acetano abyākato suñño nissatto thaddho pathavīdhātūti.	242	
PA_atk-abh02_a:243_0	Antaguṇaṃ antantare ekavīsati antabhoge bandhitvā ṭhitaṃ. Tattha yathā pādapuñchanarajjumaṇḍalakaṃ	243	
PA_atk-abh02_a:243_1	sibbetvā ṭhitesu rajjukesu na pādapuñchanarajjumaṇḍalakaṃ jānāti ‘rajjukā maṃ sibbetvā	243	
PA_atk-abh02_a:243_2	ṭhitā’ti, nāpi rajjukā jānanti ‘mayaṃ pādapuñchanarajjumaṇḍalakaṃ sibbetvā ṭhitā’ti,	243	
PA_atk-abh02_a:243_3	evameva na antaṃ jānāti ‘antaguṇaṃ maṃ ābandhitvā ṭhita’nti, nāpi antaguṇaṃ jānāti	243	
PA_atk-abh02_a:243_4	‘ahaṃ antaṃ bandhitvā ṭhita’nti. Aññamaññaṃ ābhogapaccavekkhaṇarahitā ete dhammā.	243	
PA_atk-abh02_a:243_5	Iti antaguṇaṃ nāma imasmiṃ sarīre pāṭiyekko koṭṭhāso acetano abyākato suñño nissatto	243	
PA_atk-abh02_a:243_6	thaddho pathavīdhātūti.	243	
PA_atk-abh02_a:244_0	Udariyaṃ udare ṭhitaṃ asitapītakhāyitasāyitaṃ. Tattha yathā suvānadoṇiyaṃ ṭhite suvānavamathumhi	244	
PA_atk-abh02_a:244_1	na suvānadoṇi jānāti ‘mayi suvānavamathu ṭhito’ti, nāpi suvānavamathu jānāti ‘ahaṃ	244	
PA_atk-abh02_a:244_2	suvānadoṇiyaṃ ṭhito’ti, evameva na udaraṃ jānāti ‘mayi udariyaṃ ṭhita’nti, nāpi udariyaṃ	244	
PA_atk-abh02_a:244_3	jānāti ‘ahaṃ udare ṭhita’nti. Aññamaññaṃ ābhogapaccavekkhaṇarahitā ete dhammā. Iti	244	
PA_atk-abh02_a:244_4	udariyaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.	244	
PA_atk-abh02_a:245_0	Karīsaṃ pakkāsayasaṅkhāte aṭṭhaṅgulaveḷupabbasadise antapariyosāne ṭhitaṃ. Tattha	245	
PA_atk-abh02_a:245_1	yathā veḷupabbe omadditvā pakkhittāya saṇhapaṇḍumattikāya na veḷupabbaṃ jānāti ‘mayi	245	
PA_atk-abh02_a:245_2	paṇḍumattikā ṭhitā’ti, nāpi paṇḍumattikā jānāti ‘ahaṃ veḷupabbe ṭhitā’ti, evameva	245	
PA_atk-abh02_a:245_3	na pakkāsayo jānāti ‘mayi karīsaṃ ṭhita’nti, nāpi karīsaṃ jānāti ‘ahaṃ pakkāsaye	245	
PA_atk-abh02_a:245_4	ṭhita’nti. Aññamaññaṃ ābhogapaccavekkhaṇarahitā ete dhammā. Iti karīsaṃ nāma imasmiṃ	245	
PA_atk-abh02_a:245_5	sarīre pāṭiyekko koṭṭhāso acetano abyākato suñño nissatto thaddho pathavīdhātūti.	245	
PA_atk-abh02_a:246_0	Matthaluṅgaṃ sīsakaṭāhabbhantare ṭhitaṃ. Tattha yathā purāṇalābukaṭāhe pakkhittāya	246	
PA_atk-abh02_a:246_1	piṭṭhapiṇḍiyā na lābukaṭāhaṃ jānāti ‘mayi piṭṭhapiṇḍi ṭhitā’ti, nāpi piṭṭhapiṇḍi	246	
PA_atk-abh02_a:246_2	jānāti ‘ahaṃ lābukaṭāhe ṭhitā’ti, evameva na sīsakaṭāhabbhantaraṃ jānāti ‘mayi matthaluṅgaṃ	246	
PA_atk-abh02_a:246_3	ṭhita’nti, nāpi matthaluṅgaṃ jānāti ‘ahaṃ sīsakaṭāhabbhantare ṭhita’nti. Aññamaññaṃ	246	
PA_atk-abh02_a:246_4	ābhogapaccavekkhaṇarahitā ete dhammā. Iti matthaluṅgaṃ nāma imasmiṃ sarīre pāṭiyekko	246	
PA_atk-abh02_a:246_5	koṭṭhāso acetano abyākato suñño nissatto thaddho pathavīdhātūti.	246	
PA_atk-abh02_a:247	Yaṃ vā panaññampīti iminā āpokoṭṭhāsādīsu tīsu anugataṃ pathavīdhātuṃ lakkhaṇavasena yevāpanakaṃ pathaviṃ katvā dasseti.	24	
PA_atk-abh02_a:248_0	Bāhirapathavīdhātuniddese ayoti kāḷalohaṃ. Lohanti jātilohaṃ, vijātilohaṃ, kittimalohaṃ,	248	
PA_atk-abh02_a:248_1	pisācalohanti catubbidhaṃ. Tattha ayo, sajjhu, suvaṇṇaṃ, tipu, sīsaṃ, tambalohaṃ,	248	
PA_atk-abh02_a:248_2	vekantakanti imāni satta jātilohāni nāma. Nāganāsikalohaṃ vijātilohaṃ nāma. Kaṃsalohaṃ,	248	
PA_atk-abh02_a:248_3	vaṭṭalohaṃ, ārakūṭanti tīṇi kittimalohāni nāma. Morakkhakaṃ, puthukaṃ, malinakaṃ,	248	
PA_atk-abh02_a:248_4	capalakaṃ, selakaṃ, āṭakaṃ, bhallakaṃ, dūsilohanti aṭṭha pisācalohāni nāma. Tesu	248	
PA_atk-abh02_a:248_5	pañca jātilohāni pāḷiyaṃ visuṃ vuttāneva. Tambalohaṃ, vekantakalohanti imehi pana	248	
PA_atk-abh02_a:248_6	dvīhi jātilohehi saddhiṃ sesaṃ sabbampi idha lohanti veditabbaṃ.	248	
PA_atk-abh02_a:249_0	Tipūti setatipu. Sīsanti kāḷatipu. Sajjhūti rajataṃ. Muttāti sāmuddikamuttā. Maṇīti	249	
PA_atk-abh02_a:249_1	ṭhapetvā pāḷiāgate veḷuriyādayo seso jotirasādibhedo sabbopi maṇi. Veḷuriyoti vaṃsavaṇṇamaṇi.	249	
PA_atk-abh02_a:249_2	Saṅkhoti sāmuddikasaṅkho. Silāti kāḷasilā, paṇḍusilā, setasilātiādibhedā sabbāpi	249	
PA_atk-abh02_a:249_3	silā. Pavāḷanti pavāḷameva. Rajatanti kahāpaṇo. Jātarūpanti suvaṇṇaṃ. Lohitaṅkoti	249	
PA_atk-abh02_a:249_4	rattamaṇi. Masāragallanti kabaramaṇi. Tiṇādīsu bahisārā antamaso nāḷikerādayopi tiṇaṃ	249	
PA_atk-abh02_a:249_5	nāma. Antosāraṃ antamaso dārukhaṇḍampi kaṭṭhaṃ nāma. Sakkharāti muggamattato yāva	249	
PA_atk-abh02_a:249_6	muṭṭhippamāṇā marumbā sakkharā nāma. Muggamattato pana heṭṭhā vālikāti vuccati. Kaṭhalanti	249	
PA_atk-abh02_a:249_7	yaṃ kiñci kapālaṃ. Bhūmīti pathavī. Pāsāṇoti antomuṭṭhiyaṃ asaṇṭhahanato paṭṭhāya	249	
PA_atk-abh02_a:249_8	hatthippamāṇaṃ asampatto pāsāṇo nāma. Hatthippamāṇato paṭṭhāya pana upari pabbato	249	
PA_atk-abh02_a:249_9	nāma. Yaṃ vā panāti iminā tālaṭṭhi-nāḷikera-phalādibhedaṃ sesapathaviṃ gaṇhāti. Yā	249	
PA_atk-abh02_a:249_10	ca ajjhattikā pathavīdhātu yā ca bāhirāti iminā dvepi pathavīdhātuyo kakkhaḷaṭṭhena	2491	
PA_atk-abh02_a:249_11	lakkhaṇato ekā pathavīdhātu evāti dasseti.	2491	
PA_atk-abh02_a:250_0	174. Āpodhātuniddesādīsu heṭṭhā vuttanayeneva veditabbaṃ. Āpo āpogatantiādīsu ābandhanavasena	250	
PA_atk-abh02_a:250_1	āpo. Tadeva āposabhāvaṃ gatattā āpogataṃ nāma. Snehavasena sneho. Soyeva snehasabhāvaṃ	250	
PA_atk-abh02_a:250_2	gatattā snehagataṃ nāma. Bandhanattaṃ rūpassāti avinibbhogarūpassa bandhanabhāvo.	250	
PA_atk-abh02_a:250_3	Pittaṃ semhantiādīnipi vaṇṇasaṇṭhānadisokāsaparicchedavasena pariggahetvā dhātuvaseneva manasikātabbāni.	250	
PA_atk-abh02_a:251_0	Tatrāyaṃ nayo – pittesu hi abaddhapittaṃ jīvitindriyapaṭibaddhaṃ sakalasarīraṃ byāpetvā	251	
PA_atk-abh02_a:251_1	ṭhitaṃ, baddhapittaṃ pittakosake ṭhitaṃ. Tattha yathā pūvaṃ byāpetvā ṭhite tele na	251	
PA_atk-abh02_a:251_2	pūvaṃ jānāti ‘telaṃ maṃ byāpetvā ṭhita’nti, nāpi telaṃ jānāti ‘ahaṃ pūvaṃ byāpetvā	251	
PA_atk-abh02_a:251_3	ṭhita’nti, evameva na sarīraṃ jānāti ‘abaddhapittaṃ maṃ byāpetvā ṭhita’nti, nāpi	251	
PA_atk-abh02_a:251_4	abaddhapittaṃ jānāti ‘ahaṃ sarīraṃ byāpetvā ṭhita’nti. Yathā ca vassodakena puṇṇe	251	
PA_atk-abh02_a:251_5	kosātakīkosake na kosātakīkosako jānāti ‘mayi vassodakaṃ ṭhita’nti, nāpi vassodakaṃ	251	
PA_atk-abh02_a:251_6	jānāti ‘ahaṃ kosātakīkosake ṭhita’nti, evameva na pittakosako jānāti mayi baddhapittaṃ	251	
PA_atk-abh02_a:251_7	ṭhitanti, nāpi baddhapittaṃ jānāti ‘ahaṃ pittakosake ṭhita’nti. Aññamaññaṃ ābhogapaccavekkhaṇarahitā	251	
PA_atk-abh02_a:251_8	ete dhammā. Iti pittaṃ nāma imasmiṃ sarīre pāṭiyekko koṭṭhāso acetano abyākato suñño	251	
PA_atk-abh02_a:251_9	nissatto yūsabhūto ābandhanākāro āpodhātūti.	251	
PA_atk-abh02_a:252_0	Semhaṃ ekapatthapūrappamāṇaṃ udarapaṭale ṭhitaṃ. Tattha yathā upari sañjātapheṇapaṭalāya	252	
PA_atk-abh02_a:252_1	candanikāya na candanikā jānāti ‘mayi pheṇapaṭalaṃ ṭhita’nti, nāpi pheṇapaṭalaṃ jānāti	252	
PA_atk-abh02_a:252_2	‘ahaṃ candanikāya ṭhita’nti, evameva na udarapaṭalaṃ jānāti ‘mayi semhaṃ ṭhita’nti,	252	
PA_atk-abh02_a:252_3	nāpi semhaṃ jānāti ‘ahaṃ udarapaṭale ṭhita’nti. Aññamaññaṃ ābhogapaccavekkhaṇarahitā	252	
PA_atk-abh02_a:252_4	ete dhammā. Iti semhaṃ nāma imasmiṃ sarīre pāṭiyekko koṭṭhāso acetano abyākato suñño	252	
PA_atk-abh02_a:252_5	nissatto yūsabhūto ābandhanākāro āpodhātūti.	252	
PA_atk-abh02_a:253_0	Pubbo anibaddhokāso, yattha yattheva khāṇukaṇṭakappaharaṇaaggijālādīhi abhihaṭe sarīrappadese	253	
PA_atk-abh02_a:253_1	lohitaṃ saṇṭhahitvā paccati, gaṇḍapīḷakādayo vā uppajjanti, tattha tattheva tiṭṭhati.	253	
PA_atk-abh02_a:253_2	Tattha yathā pharasuppahārādivasena paggharitaniyāse rukkhe na rukkhassa pharasuppahārādippadesā	253	
PA_atk-abh02_a:253_3	jānanti ‘amhesu niyyāso ṭhito’ti, nāpi niyyāso jānāti ‘ahaṃ rukkhassa pharasuppahārādippadesesu	253	
PA_atk-abh02_a:253_4	ṭhito’ti, evameva na sarīrassa khāṇukaṇṭakādīhi abhihaṭappadesā jānanti ‘amhesu pubbo	253	
PA_atk-abh02_a:253_5	ṭhito’ti, nāpi pubbo jānāti ‘ahaṃ tesu padesesu ṭhito’ti. Aññamaññaṃ ābhogapaccavekkhaṇarahitā	253	
PA_atk-abh02_a:253_6	ete dhammā. Iti pubbo nāma imasmiṃ sarīre pāṭiyekko koṭṭhāso acetano abyākato suñño	253	
PA_atk-abh02_a:253_7	nissatto yūsabhūto ābandhanākāro āpodhātūti.	253	
PA_atk-abh02_a:254_0	Lohitesu saṃsaraṇalohitaṃ abaddhapittaṃ viya sakalasarīraṃ byāpetvā ṭhitaṃ. Sannicitalohitaṃ	254	
PA_atk-abh02_a:254_1	yakanaṭṭhānassa heṭṭhābhāgaṃ pūretvā ekapattapūraṇappamāṇaṃ vakkahadayayakanapapphāsāni	254	
PA_atk-abh02_a:254_2	tementaṃ ṭhitaṃ. Tattha saṃsaraṇalohite abaddhapittasadisova vinicchayo. Itaraṃ pana	254	
PA_atk-abh02_a:254_3	yathā jajjarakapālaṭṭhe udake heṭṭhā leḍḍukhaṇḍāni temayamāne na leḍḍukhaṇḍāni jānanti	254	
PA_atk-abh02_a:254_4	‘mayaṃ udakena temiyamānā ṭhitā’ti, nāpi udakaṃ jānāti ‘ahaṃ leḍḍukhaṇḍāni tememī’ti,	254	
PA_atk-abh02_a:254_5	evameva na yakanassa heṭṭhābhāgaṭṭhānaṃ vakkādīni vā jānanti ‘mayi lohitaṃ ṭhitaṃ,	254	
PA_atk-abh02_a:254_6	amhe vā temayamānaṃ ṭhita’nti, nāpi lohitaṃ jānāti ‘ahaṃ yakanassa heṭṭhābhāgaṃ pūretvā	254	
PA_atk-abh02_a:254_7	vakkādīni temayamānaṃ ṭhita’nti. Aññamaññaṃ ābhogapaccavekkhaṇarahitā ete dhammā.	254	
PA_atk-abh02_a:254_8	Iti lohitaṃ nāma imasmiṃ sarīre pāṭiyekko koṭṭhāso acetano abyākato suñño nissatto	254	
PA_atk-abh02_a:254_9	yūsabhūto ābandhanākāro āpodhātūti.	254	
PA_atk-abh02_a:255_0	Sedo aggisantāpādikālesu kesalomakūpavivarāni pūretvā tiṭṭhati ceva paggharati ca.	255	
PA_atk-abh02_a:255_1	Tattha yathā udakā abbūḷhamattesu bhisamuḷālakumudanāḷakalāpesu na bhisādikalāpavivarāni	255	
PA_atk-abh02_a:255_2	jānanti ‘amhehi udakaṃ paggharatī’ti, nāpi bhisādikalāpavivarehi paggharantaṃ udakaṃ	255	
PA_atk-abh02_a:255_3	jānāti ‘ahaṃ bhisādikalāpavivarehi paggharāmī’ti, evameva na kesalomakūpavivarāni	255	
PA_atk-abh02_a:255_4	jānanti ‘amhehi sedo paggharatī’ti, nāpi sedo jānāti ‘ahaṃ kesalomakūpavivarehi paggharāmī’ti.	255	
PA_atk-abh02_a:255_5	Aññamaññaṃ ābhogapaccavekkhaṇarahitā ete dhammā. Iti sedo nāma imasmiṃ sarīre pāṭiyekko	255	
PA_atk-abh02_a:255_6	koṭṭhāso acetano abyākato suñño nissatto yūsabhūto ābandhanākāro āpodhātūti.	255	
PA_atk-abh02_a:256_0	Medo thūlassa sakalasarīraṃ pharitvā kisassa jaṅghamaṃsādīni nissāya ṭhito patthinnasneho.	256	
PA_atk-abh02_a:256_1	Tattha yathā haliddipilotikapaṭicchanne maṃsapuñje na maṃsapuñjo jānāti ‘maṃ nissāya	256	
PA_atk-abh02_a:256_2	haliddipilotikā ṭhitā’ti, nāpi haliddipilotikā jānāti ‘ahaṃ maṃsapuñjaṃ nissāya ṭhitā’ti,	256	
PA_atk-abh02_a:256_3	evameva na sakalasarīre jaṅghādīsu vā maṃsaṃ jānāti ‘maṃ nissāya medo ṭhito’ti, nāpi	256	
PA_atk-abh02_a:256_4	medo jānāti ‘ahaṃ sakalasarīre jaṅghādīsu vā maṃsaṃ nissāya ṭhito’ti. Aññamaññaṃ	256	
PA_atk-abh02_a:256_5	ābhogapaccavekkhaṇarahitā ete dhammā. Iti medo nāma imasmiṃ sarīre pāṭiyekko koṭṭhāso	256	
PA_atk-abh02_a:256_6	acetano abyākato suñño nissatto patthinnasneho patthinnayūsabhūto ābandhanākāro āpodhātūti.	256	
PA_atk-abh02_a:257_0	Assu yadā sañjāyati tadā akkhikūpake pūretvā tiṭṭhati vā paggharati vā. Tattha yathā	257	
PA_atk-abh02_a:257_1	udakapuṇṇesu taruṇatālaṭṭhikūpakesu na taruṇatālaṭṭhikūpakā jānanti ‘amhesu udakaṃ	257	
PA_atk-abh02_a:257_2	ṭhita’nti, nāpi udakaṃ jānāti ‘ahaṃ taruṇatālaṭṭhikūpakesu ṭhita’nti, evameva na	257	
PA_atk-abh02_a:257_3	akkhikūpakā jānanti ‘amhesu assu ṭhita’nti, nāpi assu jānāti ‘ahaṃ akkhikūpakesu	257	
PA_atk-abh02_a:257_4	ṭhita’nti. Aññamaññaṃ ābhogapaccavekkhaṇarahitā ete dhammā. Iti assu nāma imasmiṃ	257	
PA_atk-abh02_a:257_5	sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.	257	
PA_atk-abh02_a:258_0	Vasā aggisantāpādikāle hatthatalahatthapiṭṭhipādatalapādapiṭṭhināsapuṭanalāṭaaṃsakūṭesu	258	
PA_atk-abh02_a:258_1	ṭhitavilīnasneho. Tattha yathā pakkhittatele ācāme na ācāmo jānāti ‘maṃ telaṃ ajjhottharitvā	258	
PA_atk-abh02_a:258_2	ṭhita’nti, nāpi telaṃ jānāti ‘ahaṃ ācāmaṃ ajjhottharitvā ṭhita’nti, evameva na hatthatalādippadeso	258	
PA_atk-abh02_a:258_3	jānāti ‘maṃ vasā ajjhottharitvā ṭhitā’ti, nāpi vasā jānāti ‘ahaṃ hatthatalādippadese	258	
PA_atk-abh02_a:258_4	ajjhottharitvā ṭhitā’ti. Aññamaññaṃ ābhogapaccavekkhaṇarahitā ete dhammā. Iti vasā	258	
PA_atk-abh02_a:258_5	nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto	258	
PA_atk-abh02_a:258_6	ābandhanākāro āpodhātūti.	258	
PA_atk-abh02_a:259_0	Kheḷo tathārūpe kheḷuppattipaccaye sati ubhohi kapolapassehi orohitvā jivhāya tiṭṭhati.	259	
PA_atk-abh02_a:259_1	Tattha yathā abbocchinnaudakanissande nadītīrakūpake na kūpatalaṃ jānāti ‘mayi udakaṃ	259	
PA_atk-abh02_a:259_2	santiṭṭhatī’ti, nāpi udakaṃ jānāti ‘ahaṃ kūpatale santiṭṭhāmī’ti, evameva na jivhātalaṃ	259	
PA_atk-abh02_a:259_3	jānāti ‘mayi ubhohi kapolapassehi orohitvā kheḷo ṭhito’ti, nāpi kheḷo jānāti ‘ahaṃ	259	
PA_atk-abh02_a:259_4	ubhohi kapolapassehi orohitvā jivhātale ṭhito’ti. Aññamaññaṃ ābhogapaccavekkhaṇarahitā	259	
PA_atk-abh02_a:259_5	ete dhammā. Iti kheḷo nāma imasmiṃ sarīre pāṭiyekko koṭṭhāso acetano abyākato suñño	259	
PA_atk-abh02_a:259_6	nissatto yūsabhūto ābandhanākāro āpodhātūti.	259	
PA_atk-abh02_a:260_0	Siṅghāṇikā yadā sañjāyati tadā nāsāpuṭe pūretvā tiṭṭhati vā paggharati vā. Tattha	260	
PA_atk-abh02_a:260_1	yathā pūtidadhibharitāya sippikāya na sippikā jānāti ‘mayi pūtidadhi ṭhita’nti, nāpi	260	
PA_atk-abh02_a:260_2	pūtidadhi jānāti ‘ahaṃ sippikāya ṭhita’nti, evameva na nāsāpuṭā jānanti ‘amhesu siṅghāṇikā	260	
PA_atk-abh02_a:260_3	ṭhitā’ti, nāpi siṅghāṇikā jānāti ‘ahaṃ nāsāpuṭesu ṭhitā’ti. Aññamaññaṃ ābhogapaccavekkhaṇarahitā	260	
PA_atk-abh02_a:260_4	ete dhammā. Iti siṅghāṇikā nāma imasmiṃ sarīre pāṭiyekko koṭṭhāso acetano abyākato	260	
PA_atk-abh02_a:260_5	suñño nissatto yūsabhūto ābandhanākāro āpodhātūti.	260	
PA_atk-abh02_a:261_0	Lasikā aṭṭhikasandhīnaṃ abbhañjanakiccaṃ sādhayamānā asītisatasandhīsu ṭhitā. Tattha	261	
PA_atk-abh02_a:261_1	yathā telabbhañjite akkhe na akkho jānāti ‘maṃ telaṃ abbhañjitvā ṭhita’nti, nāpi	261	
PA_atk-abh02_a:261_2	telaṃ jānāti ‘ahaṃ akkhaṃ abbhañjitvā ṭhita’nti, evameva na asītisatasandhayo jānanti	261	
PA_atk-abh02_a:261_3	‘lasikā amhe abbhañjitvā ṭhitā’ti, nāpi lasikā jānāti ‘ahaṃ asītisatasandhayo abbhañjitvā	261	
PA_atk-abh02_a:261_4	ṭhitā’ti. Aññamaññaṃ ābhogapaccavekkhaṇarahitā ete dhammā. Iti lasikā nāma imasmiṃ	261	
PA_atk-abh02_a:261_5	sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.	261	
PA_atk-abh02_a:262_0	Muttaṃ vatthissa abbhantare ṭhitaṃ. Tattha yathā candanikāya pakkhitte adhomukhe	262	
PA_atk-abh02_a:262_1	ravaṇaghaṭe na ravaṇaghaṭo jānāti ‘mayi candanikāraso ṭhito’ti, nāpi candanikāraso	262	
PA_atk-abh02_a:262_2	jānāti ‘ahaṃ ravaṇaghaṭe ṭhito’ti, evameva na vatthi jānāti ‘mayi muttaṃ ṭhita’nti,	262	
PA_atk-abh02_a:262_3	nāpi muttaṃ jānāti ‘ahaṃ vatthimhi ṭhita’nti. Aññamaññaṃ ābhogapaccavekkhaṇarahitā	262	
PA_atk-abh02_a:262_4	ete dhammā. Iti muttaṃ nāma imasmiṃ sarīre pāṭiyekko koṭṭhāso acetano abyākato suñño	262	
PA_atk-abh02_a:262_5	nissatto yūsabhūto ābandhanākāro āpodhātūti. Yaṃ vā panāti avasesesu tīsu koṭṭhāsesu	262	
PA_atk-abh02_a:262_6	āpodhātuṃ sandhāya vuttaṃ.	262	
PA_atk-abh02_a:263_0	Bāhiraāpodhātuniddese mūlaṃ paṭicca nibbatto raso mūlaraso nāma. Khandharasādīsupi	263	
PA_atk-abh02_a:263_1	eseva nayo. Khīrādīni pākaṭāneva. Yathā pana bhesajjasikkhāpade evamidha niyamo natthi.	263	
PA_atk-abh02_a:263_2	Yaṃ kiñci khīraṃ khīrameva. Sesesupi eseva nayo. Bhummānīti āvāṭādīsu ṭhitaudakāni.	263	
PA_atk-abh02_a:263_3	Antalikkhānīti pathaviṃ appattāni vassodakāni. Yaṃ vā panāti himodakakappavināsakaudakapathavīsandhārakaudakādīni	263	
PA_atk-abh02_a:263_4	idha yevāpanakaṭṭhānaṃ paviṭṭhāni.	263	
PA_atk-abh02_a:264_0	175. Tejodhātuniddese tejanavasena tejo. Tejova tejobhāvaṃ gatattā tejogataṃ. Usmāti	264	
PA_atk-abh02_a:264_1	uṇhākāro. Usmāva usmābhāvaṃ gatattā usmāgataṃ. Usumanti caṇḍausumaṃ. Tadeva usumabhāvaṃ	264	
PA_atk-abh02_a:264_2	gatattā usumagataṃ. Yena cāti yena tejogatena kuppitena. Santappatīti ayaṃ kāyo santappati,	264	
PA_atk-abh02_a:264_3	ekāhikajarādibhāvena usumajāto hoti. Yena ca jīrīyatīti yena ayaṃ kāyo jīrīyati,	264	
PA_atk-abh02_a:264_4	indriyavekallataṃ balaparikkhayaṃ valipalitādibhāvañca pāpuṇāti. Yena ca pariḍayhatīti	264	
PA_atk-abh02_a:264_5	yena kuppitena ayaṃ kāyo ḍayhati, so ca puggalo ‘ḍayhāmi ḍayhāmī’ti kandanto satadhotasappigosītacandanādilepanañceva	264	
PA_atk-abh02_a:264_6	tālavaṇṭavātañca paccāsīsati. Yena ca asitapītakhāyitasāyitaṃ sammā pariṇāmaṃ gacchatīti	264	
PA_atk-abh02_a:264_7	yenetaṃ asitaṃ vā odanādi, pītaṃ vā pānakādi, khāyitaṃ vā piṭṭhakhajjakādi, sāyitaṃ	264	
PA_atk-abh02_a:264_8	vā ambapakkamadhuphāṇitādi sammā paripākaṃ gacchati, rasādibhāvena vivekaṃ gacchatīti	264	
PA_atk-abh02_a:264_9	attho. Ettha ca purimā tayo tejodhātū catusamuṭṭhānā, pacchimo kammasamuṭṭhānova.	264	
PA_atk-abh02_a:264_10	Ayaṃ tāvettha padasaṃvaṇṇanā.	2641	
PA_atk-abh02_a:265_0	Idaṃ pana manasikāravidhānaṃ – idha bhikkhu ‘yena santappati, ayaṃ imasmiṃ sarīre	265	
PA_atk-abh02_a:265_1	pāṭiyekko koṭṭhāso acetano abyākato suñño nissatto paripācanākāro tejodhātū’ti manasi	265	
PA_atk-abh02_a:265_2	karoti; ‘yena jīrīyati, yena pariḍayhati, yena asitapītakhāyitasāyitaṃ sammā pariṇāmaṃ	265	
PA_atk-abh02_a:265_3	gacchati, ayaṃ imasmiṃ sarīre pāṭiyekko koṭṭhāso acetano abyākato suñño nissatto	265	
PA_atk-abh02_a:265_4	paripācanākāro tejodhātū’ti manasi karoti. Yaṃ vā panāti imasmiṃ sarīre pākatiko	265	
PA_atk-abh02_a:265_5	eko utu atthi, so yevāpanakaṭṭhānaṃ paviṭṭho.	265	
PA_atk-abh02_a:266_0	Bāhiratejodhātuniddese kaṭṭhaṃ paṭicca pajjalito kaṭṭhupādāno aggi kaṭṭhaggi nāma.	266	
PA_atk-abh02_a:266_1	Sakalikaggiādīsupi eseva nayo. Saṅkāraggīti kacavaraṃ saṃkaḍḍhitvā jālāpito kacavaraggi.	266	
PA_atk-abh02_a:266_2	Indaggīti asaniaggi. Aggisantāpoti jālāya vā vītaccikaṅgārānaṃ vā santāpo. Sūriyasantāpoti	266	
PA_atk-abh02_a:266_3	ātapo. Kaṭṭhasannicayasantāpoti kaṭṭharāsiṭṭhāne santāpo. Sesesupi eseva nayo. Yaṃ	266	
PA_atk-abh02_a:266_4	vā panāti petaggi kappavināsaggi nirayaggiādayo idha yevāpanakaṭṭhānaṃ paviṭṭhā.	266	
PA_atk-abh02_a:267_0	176. Vāyodhātuniddese vāyanavasena vāyo. Vāyova vāyobhāvaṃ gatattā vāyogataṃ. Thambhitattaṃ	267	
PA_atk-abh02_a:267_1	rūpassāti avinibbhogarūpassa thambhitabhāvo. Uddhaṅgamā vātāti uggārahikkādi pavattakā	267	
PA_atk-abh02_a:267_2	uddhaṃ ārohanavātā. Adhogamā vātāti uccārapassāvādinīharaṇakā adho orohanavātā. Kucchisayā	267	
PA_atk-abh02_a:267_3	vātāti antānaṃ bahivātā. Koṭṭhāsayā vātāti antānaṃ antovātā. Aṅgamaṅgānusārino vātāti	267	
PA_atk-abh02_a:267_4	dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā	267	
PA_atk-abh02_a:267_5	vātā. Satthakavātāti sandhibandhanāni kattariyā chindantā viya pavattavātā. Khurakavātāti	267	
PA_atk-abh02_a:267_6	khurena viya hadayaṃ phālanavātā. Uppalakavātāti hadayamaṃsameva uppāṭanakavātā.	267	
PA_atk-abh02_a:267_7	Assāsoti antopavisananāsikāvato. Passāsoti bahinikkhamananāsikāvato. Ettha ca purimā	267	
PA_atk-abh02_a:267_8	sabbe catusamuṭṭhānā, assāsapassāsā cittasamuṭṭhānāva. Ayamettha padavaṇṇanā.	267	
PA_atk-abh02_a:268_0	Idaṃ pana manasikāravidhānaṃ – idha bhikkhu uddhaṅgamādibhede vāte uddhaṅgamādivasena	268	
PA_atk-abh02_a:268_1	pariggahetvā ‘uddhaṅgamā vātā nāma imasmiṃ sarīre pāṭiyekko koṭṭhāso acetano abyākato	268	
PA_atk-abh02_a:268_2	suñño nissatto vitthambhanākāro vāyodhātū’ti manasi karoti. Sesesupi eseva nayo.	268	
PA_atk-abh02_a:268_3	Yaṃ vā panāti sese vāyokoṭṭhāse anugatā vātā idha yevāpanakaṭṭhānaṃ paviṭṭhā.	268	
PA_atk-abh02_a:269_0	Bāhiravāyodhātuniddese puratthimā vātāti puratthimadisato āgatā vātā. Pacchimuttaradakkhiṇesupi	269	
PA_atk-abh02_a:269_1	eseva nayo. Sarajā vātāti saha rajena sarajā. Arajā vātāti rajavirahitā suddhā arajā	269	
PA_atk-abh02_a:269_2	nāma. Sītāti sītautusamuṭṭhānā sītavalāhakantare samuṭṭhitā. Uṇhāti uṇhautusamuṭṭhānā	269	
PA_atk-abh02_a:269_3	uṇhavalāhakantare samuṭṭhitā. Parittāti mandā tanukavātā. Adhimattāti balavavātā.	269	
PA_atk-abh02_a:269_4	Kāḷāti kāḷavalāhakantare samuṭṭhitā, yehi abbhāhato chavivaṇṇo kāḷako hoti. Tesaṃ	269	
PA_atk-abh02_a:269_5	etaṃ adhivacanantipi eke. Verambhavātāti yojanato upari vāyanavātā. Pakkhavātāti	269	
PA_atk-abh02_a:269_6	antamaso makkhikāyapi pakkhāyūhanasamuṭṭhitā vātā. Supaṇṇavātāti garuḷavātā. Kāmañca	269	
PA_atk-abh02_a:269_7	imepi pakkhavātāva ussadavasena pana visuṃ gahitā. Tālavaṇṭavātāti tālapaṇṇehi vā	269	
PA_atk-abh02_a:269_8	aññena vā kenaci maṇḍalasaṇṭhānena samuṭṭhāpitā vātā. Vidhūpanavātāti bījanapattakena	269	
PA_atk-abh02_a:269_9	samuṭṭhāpitā vātā. Imāni ca tālavaṇṭavidhūpanāni anuppannampi vātaṃ uppādenti, uppannampi	269	
PA_atk-abh02_a:269_10	parivattenti. Yaṃ vā panāti idha pāḷiāgate ṭhapetvā sesavātā yevāpanakaṭṭhānaṃ paviṭṭhā.	2691	
PA_atk-abh02_a:270_0	177. Ākāsadhātuniddese appaṭighaṭṭanaṭṭhena na kassatīti ākāso. Ākāsova ākāsabhāvaṃ	270	
PA_atk-abh02_a:270_1	gatattā ākāsagataṃ. Aghaṭṭanīyatāya aghaṃ. Aghameva aghabhāvaṃ gatattā aghagataṃ.	270	
PA_atk-abh02_a:270_2	Vivaroti antaraṃ. Tadeva vivarabhāvaṃ gatattā vivaragataṃ. Asamphuṭṭhaṃ maṃsalohitehīti	270	
PA_atk-abh02_a:270_3	maṃsalohitehi nissaṭaṃ. Kaṇṇacchiddantiādi pana tasseva pabhedadassanaṃ. Tattha kaṇṇacchiddanti	270	
PA_atk-abh02_a:270_4	kaṇṇasmiṃ chiddaṃ vivaraṃ maṃsalohitehi asamphuṭṭhokāso. Sesesupi eseva nayo. Yenāti	270	
PA_atk-abh02_a:270_5	yena vivarena etaṃ asitādibhedaṃ ajjhoharaṇīyaṃ ajjhoharati, anto paveseti. Yatthāti	270	
PA_atk-abh02_a:270_6	yasmiṃ antoudarapaṭalasaṅkhāte okāse etadeva catubbidhaṃ ajjhoharaṇīyaṃ tiṭṭhati.	270	
PA_atk-abh02_a:270_7	Yenāti yena vivarena sabbampetaṃ vipakkaṃ kasaṭabhāvaṃ āpannaṃ nikkhamati, taṃ udarapaṭalato	270	
PA_atk-abh02_a:270_8	yāva karīsamaggā vidatthicaturaṅgulamattaṃ chiddaṃ maṃsalohitehi asamphuṭṭhaṃ nissaṭaṃ	270	
PA_atk-abh02_a:270_9	ākāsadhātūti veditabbaṃ. Yaṃ vā panāti ettha cammantaraṃ maṃsantaraṃ nhāruntaraṃ	270	
PA_atk-abh02_a:270_10	aṭṭhintaraṃ lomantaranti idaṃ sabbaṃ yevāpanakaṭṭhānaṃ paviṭṭhaṃ.	2701	
PA_atk-abh02_a:271_0	Bāhirakaākāsadhātuniddese asamphuṭṭhaṃ catūhi mahābhūtehīti catūhi mahābhūtehi nissaṭaṃ	271	
PA_atk-abh02_a:271_1	bhittichiddakavāṭachiddādikaṃ veditabbaṃ. Iminā yasmiṃ ākāse parikammaṃ karontassa	271	
PA_atk-abh02_a:271_2	catukkapañcakajjhānāni uppajjanti taṃ kathitaṃ.	271	
PA_atk-abh02_a:272_0	178. Viññāṇadhātuniddese cakkhuviññāṇasaṅkhātā dhātu cakkhuviññāṇadhātu. Sesāsupi	272	
PA_atk-abh02_a:272_1	eseva nayo. Iti imāsu chasu dhātūsu pariggahitāsu aṭṭhārasa dhātuyo pariggahitāva	272	
PA_atk-abh02_a:272_2	honti. Kathaṃ? Pathavītejovāyodhātuggahaṇena tāva phoṭṭhabbadhātu gahitāva hoti,	272	
PA_atk-abh02_a:272_3	āpodhātuākāsadhātuggahaṇena dhammadhātu, viññāṇadhātuggahaṇena tassā purecārikapacchācārikattā	272	
PA_atk-abh02_a:272_4	manodhātu gahitāva hoti. Cakkhuviññāṇadhātuādayo sutte āgatā eva. Sesā nava āharitvā	272	
PA_atk-abh02_a:272_5	dassetabbā. Cakkhuviññāṇadhātuggahaṇena hi tassā nissayabhūtā cakkhudhātu, ārammaṇabhūtā	272	
PA_atk-abh02_a:272_6	rūpadhātu ca gahitāva honti. Evaṃ sotaviññāṇadhātuādiggahaṇena sotadhātuādayoti aṭṭhārasāpi	272	
PA_atk-abh02_a:272_7	gahitāva honti. Tāsu dasahi dhātūhi rūpapariggaho kathito hoti. Sattahi arūpapariggaho.	272	
PA_atk-abh02_a:272_8	Dhammadhātuyā siyā rūpapariggaho, siyā arūpapariggaho. Iti aḍḍhekādasahi dhātūhi	272	
PA_atk-abh02_a:272_9	rūpapariggaho, aḍḍhaṭṭhadhātūhi arūpapariggahoti rūpārūpapariggaho kathito hoti.	272	
PA_atk-abh02_a:272_10	Rūpārūpaṃ pañcakkhandhā. Taṃ hoti dukkhasaccaṃ. Taṃsamuṭṭhāpikā purimataṇhā samudayasaccaṃ.	2721	
PA_atk-abh02_a:272_11	Ubhinnaṃ appavatti nirodhasaccaṃ. Taṃpajānano maggo maggasaccanti idaṃ catusaccakammaṭṭhānaṃ	2721	
PA_atk-abh02_a:272_12	aṭṭhārasadhātuvasena abhiniviṭṭhassa bhikkhuno yāva arahattā matthakaṃ pāpetvā nigamanaṃ	2721	
PA_atk-abh02_a:272_13	kathitanti veditabbaṃ.	2721	
PA_atk-abh02_a:273_0	179. Idāni dutiyachakkaṃ dassento aparāpi cha dhātuyotiādimāha. Tattha sukhadhātu	273	
PA_atk-abh02_a:273_1	dukkhadhātūti kāyappasādavatthukāni sukhadukkhāni sappaṭipakkhavasena yugaḷakato	273	
PA_atk-abh02_a:273_2	dassitāni. Sukhañhi dukkhassa paṭipakkho, dukkhaṃ sukhassa. Yattakaṃ sukhena pharitaṭṭhānaṃ	273	
PA_atk-abh02_a:273_3	tattakaṃ dukkhaṃ pharati. Yattakaṃ dukkhena pharitaṭṭhānaṃ tattakaṃ sukhaṃ pharati.	273	
PA_atk-abh02_a:273_4	Somanassadhātu domanassadhātūti idampi tatheva yugaḷakaṃ kataṃ. Somanassañhi domanassassa	273	
PA_atk-abh02_a:273_5	paṭipakkho, domanassaṃ somanassassa. Yattakaṃ somanassena pharitaṭṭhānaṃ tattakaṃ	273	
PA_atk-abh02_a:273_6	domanassaṃ pharati. Yattakaṃ domanassena pharitaṭṭhānaṃ tattakaṃ somanassaṃ pharati.	273	
PA_atk-abh02_a:274_0	Upekkhādhātu avijjādhātūti idaṃ pana dvayaṃ sarikkhakavasena yugaḷakaṃ kataṃ. Ubhayampi	274	
PA_atk-abh02_a:274_1	hetaṃ avibhūtattā sarikkhakaṃ hoti. Tattha sukhadukkhadhātuggahaṇena taṃ sampayuttā	274	
PA_atk-abh02_a:274_2	kāyaviññāṇadhātu, vatthubhūtā kāyadhātu, ārammaṇabhūtā phoṭṭhabbadhātu ca gahitāva	274	
PA_atk-abh02_a:274_3	honti. Somanassadomanassadhātuggahaṇena taṃ sampayuttā manoviññāṇadhātu gahitā hoti.	274	
PA_atk-abh02_a:274_4	Avijjādhātuggahaṇena dhammadhātu gahitā. Upekkhādhātuggahaṇena cakkhusotaghānajivhāviññāṇadhātumanodhātuyo,	274	
PA_atk-abh02_a:274_5	tāsaṃyeva vatthārammaṇabhūtā cakkhudhāturūpadhātuādayo ca gahitāti evaṃ aṭṭhārasapi	274	
PA_atk-abh02_a:274_6	dhātuyo gahitāva honti. Idāni tāsu dasahi dhātūhi rūpapariggahotiādi sabbaṃ heṭṭhā	274	
PA_atk-abh02_a:274_7	vuttanayeneva veditabbaṃ. Evampi ekassa bhikkhuno yāva arahattā matthakaṃ pāpetvā	274	
PA_atk-abh02_a:274_8	nigamanaṃ kathitaṃ hotīti veditabbaṃ. Tattha katamā sukhadhātu yaṃ kāyikaṃ sātanti	274	
PA_atk-abh02_a:274_9	ādīni heṭṭhā vuttanayāneva.	274	
PA_atk-abh02_a:275_0	181. Tatiyachakke kāmoti dve kāmā – vatthukāmo ca kilesakāmo ca. Tattha kilesakāmaṃ	275	
PA_atk-abh02_a:275_1	sandhāya kāmapaṭisaṃyuttā dhātu kāmadhātu, kāmavitakkassetaṃ nāmaṃ. Vatthukāmaṃ sandhāya	275	
PA_atk-abh02_a:275_2	kāmoyeva dhātu kāmadhātu, kāmāvacaradhammānametaṃ nāmaṃ. Byāpādapaṭisaṃyuttā dhātu	275	
PA_atk-abh02_a:275_3	byāpādadhātu, byāpādavitakkassetaṃ nāmaṃ. Byāpādova dhātu byāpādadhātu, dasaāghātavatthukassa	275	
PA_atk-abh02_a:275_4	paṭighassetaṃ nāmaṃ. Vihiṃsā paṭisaṃyuttā dhātu vihiṃsādhātu, vihiṃsāvitakkassetaṃ	275	
PA_atk-abh02_a:275_5	nāmaṃ. Vihiṃsāyeva dhātu vihiṃsādhātu, parasattavihesanassetaṃ nāmaṃ. Ayaṃ pana heṭṭhā	275	
PA_atk-abh02_a:275_6	anāgatattā evaṃ atthādivibhāgato veditabbā – vihiṃsanti etāya satte, vihiṃsanaṃ vā	275	
PA_atk-abh02_a:275_7	etaṃ sattānanti vihiṃsā. Sā viheṭhanalakkhaṇā, karuṇāpaṭipakkhalakkhaṇā vā; parasantāne	275	
PA_atk-abh02_a:275_8	ubbegajananarasā, sakasantāne karuṇāviddhaṃsanarasā vā; dukkhāyatanapaccupaṭṭhānā;	275	
PA_atk-abh02_a:275_9	paṭighapadaṭṭhānāti veditabbā. Nekkhammaṃ vuccati lobhā nikkhantattā alobho, nīvaraṇehi	275	
PA_atk-abh02_a:275_10	nikkhantattā paṭhamajjhānaṃ, sabbākusalehi nikkhantattā sabbakusalaṃ. Nekkhammapaṭisaṃyuttā	2751	
PA_atk-abh02_a:275_11	dhātu nekkhammadhātu, nekkhammavitakkassetaṃ nāmaṃ. Nekkhammameva dhātu nekkhammadhātu,	2751	
PA_atk-abh02_a:275_12	sabbassāpi kusalassetaṃ nāmaṃ. Abyāpādapaṭisaṃyuttā dhātu abyāpādadhātu, abyāpādavitakkassetaṃ	2751	
PA_atk-abh02_a:275_13	nāmaṃ. Abyāpādova dhātu abyāpādadhātu, mettāyetaṃ nāmaṃ. Avihiṃsāpaṭisaṃyuttā dhātu	2751	
PA_atk-abh02_a:275_14	avihiṃsādhātu, avihiṃsā vitakkassetaṃ nāmaṃ. Avihiṃsāva dhātu avihiṃsādhātu, karuṇāyetaṃ nāmaṃ.	2751	
PA_atk-abh02_a:276_0	182. Idāni tamevatthaṃ dassetuṃ tattha katamā kāmadhātūti padabhājanaṃ āraddhaṃ.	276	
PA_atk-abh02_a:276_1	Tattha paṭisaṃyuttoti saṃpayogavasena paṭisaṃyutto. Takko vitakkotiādīni vuttatthāneva.	276	
PA_atk-abh02_a:276_2	Viheṭhetīti bādheti, dukkhāpeti. Heṭhanāti pāṇippahārādīhi bādhanā, dukkhuppādanā.	276	
PA_atk-abh02_a:276_3	Balavaheṭhanā viheṭhanā. Hiṃsanti etāyāti hiṃsanā. Balavahiṃsanā vihiṃsanā. Rosanāti	276	
PA_atk-abh02_a:276_4	ghaṭṭanā. Virosanāti balavaghaṭṭanā. Sabbattha vā ‘vi’ upasaggena padaṃ vaḍḍhitaṃ.	276	
PA_atk-abh02_a:276_5	Upahananti etenāti upaghāto, paresaṃ upaghāto parūpaghāto.	276	
PA_atk-abh02_a:277_0	Mettāyanti etāyāti metti. Mettāyanākāro mettāyanā. Mettāya ayitassa mettāsamaṅgino	277	
PA_atk-abh02_a:277_1	bhāvo mettāyitattaṃ. Byāpādena vimuttassa cetaso vimutti cetovimutti. Ettha ca purimehi	277	
PA_atk-abh02_a:277_2	tīhi upacārappattāpi appanāpatāpi mettā kathitā, pacchimena appanāpattāva.	277	
PA_atk-abh02_a:278_0	Karuṇāyanti etāyāti karuṇā. Karuṇāyanākāro karuṇāyanā. Karuṇāya ayitassa karuṇāsamaṅgino	278	
PA_atk-abh02_a:278_1	bhāvo karuṇāyitattaṃ. Vihiṃsāya vimuttassa cetaso vimutti cetovimutti. Idhāpi purimanayeneva	278	
PA_atk-abh02_a:278_2	upacārappanābhedo veditabbo. Ubhayatthāpi ca pariyosānapade mettākaruṇāti cetovimuttivisesanatthaṃ vuttaṃ.	278	
PA_atk-abh02_a:279_0	Ettha ca kāmavitakko sattesupi uppajjati saṅkhāresupi. Ubhayattha uppannopi kammapathabhedova.	279	
PA_atk-abh02_a:279_1	Byāpādo pana sattesu uppannoyeva kammapathaṃ bhindati, na itaro. Vihiṃsāyapi eseva	279	
PA_atk-abh02_a:279_2	nayo. Ettha ca duvidhā kathā – sabbasaṅgāhikā ceva asambhinnā ca. Kāmadhātuggahaṇena	279	
PA_atk-abh02_a:279_3	hi byāpādavihiṃsādhātuyopi gahitā. Kāmadhātuyāyeva pana nīharitvā nīharitvā dvepi	279	
PA_atk-abh02_a:279_4	etā dassitāti. Ayaṃ tāvettha sabbasaṅgāhikakathā. Ṭhapetvā pana byāpādavihiṃsādhātuyo	279	
PA_atk-abh02_a:279_5	sesā sabbāpi kāmadhātu evāti. Ayaṃ asambhinnakathā nāma. Nekkhammadhātuggahaṇenāpi	279	
PA_atk-abh02_a:279_6	abyāpādaavihiṃsādhātuyo gahitāyeva. Nekkhammadhātuto pana nīharitvā nīharitvā tadubhayampi	279	
PA_atk-abh02_a:279_7	dassitanti ayametthāpi sabbasaṅgāhikakathā. Ṭhapetvā abyāpādaavihiṃsādhātuyo avasesā	279	
PA_atk-abh02_a:279_8	nekkhammadhātūti ayaṃ asambhinnakathā nāma.	279	
PA_atk-abh02_a:280_0	Imāhi ca chahi dhātūhi pariggahitā hi aṭṭhārasa dhātuyo pariggahitāva honti. Sabbāpi	280	
PA_atk-abh02_a:280_1	hi tā kāmadhātutova nīharitvā nīharitvā labhāpetabbā aṭṭhārasa dhātuyova hontīti	280	
PA_atk-abh02_a:280_2	tiṇṇaṃ chakkānaṃ vasena aṭṭhārasa honti. Evaṃ pana aggahetvā ekekasmiṃ chakke vuttanayena	280	
PA_atk-abh02_a:280_3	aṭṭhārasa aṭṭhārasa katvā sabbānipi tāni aṭṭhārasakāni ekajjhaṃ abhisaṅkhipitvā aṭṭhāraseva	280	
PA_atk-abh02_a:280_4	hontīti veditabbā. Iti imasmiṃ suttantabhājanīye soḷasa dhātuyo kāmāvacarā, dve tebhūmikāti	280	
PA_atk-abh02_a:280_5	evamettha sammasanacārova kathitoti veditabbo.	280	
PA_atk-abh02_a:281	Suttantabhājanīyavaṇṇanā.	28	
PA_atk-abh02_a:282	2. Abhidhammabhājanīyavaṇṇanā	28	
PA_atk-abh02_a:283	183. Abhidhammabhājanīye sarūpeneva sabbāpi dhātuyo dassento aṭṭhārasa dhātuyo – cakkhudhātu rūpadhātūtiādimāha. Tattha uddesavāre tāva –	28	
PA_atk-abh02_a:284	Atthato lakkhaṇādito, kamatāvatvasaṅkhato;	28	
PA_atk-abh02_a:285	Paccayā atha daṭṭhabbā, veditabbo vinicchayo.	28	
PA_atk-abh02_a:286_0	Tattha ‘atthato’ti cakkhatīti cakkhu. Rūpayatīti rūpaṃ. Cakkhussa viññāṇaṃ cakkhuviññāṇanti	286	
PA_atk-abh02_a:286_1	evamādinā tāva nayena cakkhādīnaṃ visesatthato veditabbo vinicchayo. Avisesena pana	286	
PA_atk-abh02_a:286_2	vidahati, dhīyate, vidhānaṃ, vidhīyate etāya, ettha vā dhīyatīti dhātu. Lokiyā hi	286	
PA_atk-abh02_a:286_3	dhātuyo kāraṇabhāvena vavatthitā hutvā suvaṇṇarajatādidhātuyo viya suvaṇṇarajatādiṃ	286	
PA_atk-abh02_a:286_4	anekappakāraṃ saṃsāradukkhaṃ vidahanti; bhārahārehi ca bhāro viya sattehi dhīyante	286	
PA_atk-abh02_a:286_5	dhārīyanteti attho. Dukkhavidhānamattameva cetā avasavattanato. Etāhi ca karaṇabhūtāhi	286	
PA_atk-abh02_a:286_6	saṃsāradukkhaṃ sattehi anuvidhīyati; tathāvihitañcetaṃ etāsveva dhīyati ṭhapīyatīti	286	
PA_atk-abh02_a:286_7	attho. Iti cakkhādīsu ekeko dhammo yathāsambhavaṃ vidahati dhīyatetiādiatthavasena dhātūti vuccati.	286	
PA_atk-abh02_a:287_0	Apica yathā titthiyānaṃ attā nāma sabhāvato natthi, na evametā. Etā pana attano sabhāvaṃ	287	
PA_atk-abh02_a:287_1	dhārentīti dhātuyo. Yathā ca loke vicittā haritālamanosilādayo silāvayavā dhātuyoti	287	
PA_atk-abh02_a:287_2	vuccanti, evametāpi dhātuyo viya dhātuyo. Vicittā hetā ñāṇañeyyāvayavāti. Yathā vā	287	
PA_atk-abh02_a:287_3	sarīrasaṅkhātassa samudāyassa avayavabhūtesu rasasoṇitādīsu aññamaññaṃ visabhāgalakkhaṇaparicchinnesu	287	
PA_atk-abh02_a:287_4	dhātusamaññā, evametesupi pañcakkhandhasaṅkhātassa attabhāvassa avayavesu dhātusamaññā	287	
PA_atk-abh02_a:287_5	veditabbā. Aññamaññavisabhāgalakkhaṇaparicchinnā hete cakkhādayoti. Apica dhātūti	287	
PA_atk-abh02_a:287_6	nijjīvamattassetaṃ adhivacanaṃ. Tathā hi bhagavā – “cha dhāturo ayaṃ, bhikkhu, puriso”tiādīsu	287	
PA_atk-abh02_a:287_7	jīvasaññāsamūhanatthaṃ dhātudesanaṃ akāsīti. Tasmā yathāvuttenatthena cakkhu ca taṃ	287	
PA_atk-abh02_a:287_8	dhātu cāti cakkhudhātu …pe… manoviññāṇañca taṃ dhātu cāti manoviññāṇadhātūti evaṃ	287	
PA_atk-abh02_a:287_9	tāvettha atthato viññātabbo vinicchayo.	287	
PA_atk-abh02_a:288	‘Lakkhaṇādito’ti cakkhādīnaṃ lakkhaṇādito pettha veditabbo vinicchayo. Tāni ca pana tesaṃ lakkhaṇādīni heṭṭhā vuttanayeneva veditabbāni.	28	
PA_atk-abh02_a:289_0	‘Kamato’ti idhāpi pubbe vuttesu uppattikkamādīsu desanākkamova yujjati. So ca panāyaṃ	289	
PA_atk-abh02_a:289_1	hetuphalānupubbavavatthānavasena vutto. Cakkhudhātu rūpadhātūti idañhi dvayaṃ hetu.	289	
PA_atk-abh02_a:289_2	Cakkhuviññāṇadhātūti phalaṃ. Evaṃ sabbattha kamato veditabbo vinicchayo.	289	
PA_atk-abh02_a:290_0	‘Tāvatvato’ti tāvabhāvato. Idaṃ vuttaṃ hoti – tesu tesu hi suttābhidhammapadesesu	290	
PA_atk-abh02_a:290_1	ābhādhātu, subhadhātu, ākāsānañcāyatanadhātu, viññāṇañcāyatanadhātu, ākiñcaññāyatanadhātu,	290	
PA_atk-abh02_a:290_2	nevasaññānāsaññāyatanadhātu, saññāvedayitanirodhadhātu, kāmadhātu, byāpādadhātu,	290	
PA_atk-abh02_a:290_3	vihiṃsādhātu, nekkhammadhātu, abyāpādadhātu, avihiṃsādhātu, sukhadhātu, dukkhadhātu,	290	
PA_atk-abh02_a:290_4	somanassadhātu, domanassadhātu, upekkhādhātu, avijjādhātu, ārambhadhātu, nikkamadhātu,	290	
PA_atk-abh02_a:290_5	parakkamadhātu, hīnadhātu, majjhimadhātu, paṇītadhātu, pathavīdhātu, āpodhātu, tejodhātu,	290	
PA_atk-abh02_a:290_6	vāyodhātu, ākāsadhātu, viññāṇadhātu, saṅkhatadhātu, asaṅkhatadhātu, anekadhātunānādhātulokoti	290	
PA_atk-abh02_a:290_7	evamādayo aññāpi dhātuyo dissanti.	290	
PA_atk-abh02_a:291_0	Evaṃ sati sabbāsaṃ vasena paricchedaṃ akatvā kasmā aṭṭhārasāti ayameva paricchedo	291	
PA_atk-abh02_a:291_1	katoti ce? Sabhāvato vijjamānānaṃ sabbadhātūnaṃ tadantogadhattā. Rūpadhātuyeva hi	291	
PA_atk-abh02_a:291_2	ābhādhātu. Subhadhātu pana rūpādippaṭibaddhā. Kasmā? Subhanimittattā. Subhanimittañhi	291	
PA_atk-abh02_a:291_3	subhadhātu. Tañca rūpādivinimuttaṃ na vijjati, kusalavipākārammaṇā vā rūpādayo eva	291	
PA_atk-abh02_a:291_4	subhadhātūti rūpādimattamevesā. Ākāsānañcāyatanadhātuādīsu cittaṃ manoviññāṇadhātu.	291	
PA_atk-abh02_a:291_5	Sesā dhammā dhammadhātu. Saññāvedayitanirodhadhātu pana sabhāvato natthi; dhātudvayanirodhamattameva	291	
PA_atk-abh02_a:291_6	hi sā. Kāmadhātu dhammadhātumattaṃ vā hoti, yathāha “tattha katamā kāmadhātu? Kāmapaṭisaṃyutto	291	
PA_atk-abh02_a:291_7	takko …pe… micchāsaṅkappo”ti; aṭṭhārasapi dhātuyo vā, yathāha “heṭṭhato avīcinirayaṃ	291	
PA_atk-abh02_a:291_8	pariyantaṃ katvā uparito paranimmitavasavattideve antokaritvā yaṃ etasmiṃ antare	291	
PA_atk-abh02_a:291_9	etthāvacarā ettha pariyāpannā khandhadhātuāyatanā, rūpā, vedanā, saññā, saṅkhārā,	291	
PA_atk-abh02_a:291_10	viññāṇaṃ – ayaṃ vuccati kāmadhātū”ti. Nekkhammadhātu dhammadhātu eva; “sabbepi kusalā	2911	
PA_atk-abh02_a:291_11	dhammā nekkhammadhātū”ti vā vacanato manoviññāṇadhātupi hotiyeva. Byāpādavihiṃsāabyāpādaavihiṃsāsukhadukkhasomanassadomanassupekkhāavijjāārambhanikkamaparakkamadhātuyo dhammadhātuyeva.	2911	
PA_atk-abh02_a:292_0	Hīnamajjhimapaṇītadhātuyo aṭṭhārasadhātumattameva. Hīnā hi cakkhādayo hīnadhātu.	292	
PA_atk-abh02_a:292_1	Majjhimapaṇītā cakkhādayo majjhimā ceva paṇītā ca dhātū. Nippariyāyena pana akusalā	292	
PA_atk-abh02_a:292_2	dhammadhātumanoviññāṇadhātuyo hīnadhātu. Lokiyā kusalābyākatā ubhopi cakkhudhātuādayo	292	
PA_atk-abh02_a:292_3	ca majjhimadhātu. Lokuttarā pana dhammadhātumanoviññāṇadhātuyo paṇītadhātu. Pathavītejovāyodhātuyo	292	
PA_atk-abh02_a:292_4	phoṭṭhabbadhātuyeva. Āpodhātu ākāsadhātu ca dhammadhātuyeva. Viññāṇadhātu cakkhuviññāṇādisattaviññāṇadhātusaṅkhepoyeva.	292	
PA_atk-abh02_a:292_5	Sattarasa dhātuyo dhammadhātuekadeso ca saṅkhatadhātu. Asaṅkhatadhātu pana dhammadhātuekadesova.	292	
PA_atk-abh02_a:292_6	Anekadhātunānādhātuloko pana aṭṭhārasadhātuppabhedamattamevāti. Iti sabhāvato vijjamānānaṃ	292	
PA_atk-abh02_a:292_7	sabbadhātūnaṃ tadantogadhattā aṭṭhāraseva vuttāti.	292	
PA_atk-abh02_a:293_0	Apica vijānanasabhāve viññāṇe jīvasaññīnaṃ jīvasaññāsamūhanatthampi aṭṭhāraseva vuttā.	293	
PA_atk-abh02_a:293_1	Santi hi sattā vijānanasabhāve viññāṇe jīvasaññino. Tesaṃ cakkhusotaghānajivhākāyaviññāṇamanoviññāṇadhātubhedena	293	
PA_atk-abh02_a:293_2	tassā anekattaṃ, cakkhurūpādipaccayāyattavuttitāya aniccatañca pakāsetvā dīgharattānusayitaṃ	293	
PA_atk-abh02_a:293_3	jīvasaññaṃ samūhanitukāmena bhagavatā aṭṭhārasa dhātuyo pakāsitā. Kiñca bhiyyo? Tathā	293	
PA_atk-abh02_a:293_4	veneyyajjhāsayavasena; ye ca imāya nātisaṅkhepavitthārāya desanāya veneyyā sattā,	293	
PA_atk-abh02_a:293_5	tadajjhāsayavasena ca aṭṭhāraseva pakāsitā.	293	
PA_atk-abh02_a:294	Saṅkhepavitthāranayena tathā tathā hi,	29	
PA_atk-abh02_a:295	Dhammaṃ pakāsayati esa yathā yathāssa;	29	
PA_atk-abh02_a:296	Saddhammatejavihataṃ vilayaṃ khaṇena,	29	
PA_atk-abh02_a:297	Veneyyasattahadayesu tamo payātīti.	29	
PA_atk-abh02_a:298	Evamettha ‘tāvatvato’ veditabbo vinicchayo.	29	
PA_atk-abh02_a:299_0	‘Saṅkhato’ti cakkhudhātu tāva jātito eko dhammotveva saṅkhaṃ gacchati cakkhupasādavasena.	299	
PA_atk-abh02_a:299_1	Tathā sotaghānajivhākāyarūpasaddagandharasadhātuyo sotapasādādivasena. Phoṭṭhabbadhātu	299	
PA_atk-abh02_a:299_2	pana pathavītejovāyovasena tayo dhammāti saṅkhaṃ gacchati. Cakkhuviññāṇadhātu kusalākusalavipākavasena	299	
PA_atk-abh02_a:299_3	dve dhammāti saṅkhaṃ gacchati. Tathā sotaghānajivhākāyaviññāṇadhātuyo. Manodhātu	299	
PA_atk-abh02_a:299_4	pana pañcadvārāvajjanakusalākusalavipākasampaṭicchanavasena tayo dhammāti saṅkhaṃ	299	
PA_atk-abh02_a:299_5	gacchati. Dhammadhātu tiṇṇaṃ arūpakkhandhānaṃ, soḷasannaṃ sukhumarūpānaṃ, asaṅkhatāya	299	
PA_atk-abh02_a:299_6	ca dhātuyā vasena vīsatidhammāti saṅkhaṃ gacchati. Manoviññāṇadhātu sesakusalākusalābyākataviññāṇavasena	299	
PA_atk-abh02_a:299_7	chasattatidhammāti saṅkhaṃ gacchatīti evamettha ‘saṅkhato’ veditabbo vinicchayo.	299	
PA_atk-abh02_a:300	‘Paccayā’ti cakkhudhātuādīnaṃ cakkhuviññāṇadhātuādīsu paccayato veditabbo vinicchayo. So panetesaṃ paccayabhāvo niddesavāre āvi bhavissati.	30	
PA_atk-abh02_a:301_0	‘Daṭṭhabbā’ti daṭṭhabbatopettha vinicchayo veditabboti attho. Sabbā eva hi saṅkhatā	301	
PA_atk-abh02_a:301_1	dhātuyo pubbantāparantavivittato, dhuvasubhasukhattabhāvasuññato, paccayāyattavuttito	301	
PA_atk-abh02_a:301_2	ca daṭṭhabbā. Visesato panettha bheritalaṃ viya cakkhudhātu daṭṭhabbā, daṇḍo viya	301	
PA_atk-abh02_a:301_3	rūpadhātu, saddo viya cakkhuviññāṇadhātu. Tathā ādāsatalaṃ viya cakkhudhātu, mukhaṃ	301	
PA_atk-abh02_a:301_4	viya rūpadhātu, mukhanimittaṃ viya cakkhuviññāṇadhātu. Atha vā ucchutilāni viya cakkhudhātu,	301	
PA_atk-abh02_a:301_5	yantacakkayaṭṭhi viya rūpadhātu, ucchurasatelāni viya cakkhuviññāṇadhātu. Tathā adharāraṇī	301	
PA_atk-abh02_a:301_6	viya cakkhudhātu, uttarāraṇī viya rūpadhātu, aggi viya cakkhuviññāṇadhātu. Esa nayo sotadhātuādīsupi.	301	
PA_atk-abh02_a:302_0	Manodhātu pana yathāsambhavato cakkhuviññāṇadhātuādīnaṃ purecarānucarā viya daṭṭhabbā.	302	
PA_atk-abh02_a:302_1	Dhammadhātuyā vedanākkhandho sallamiva sūlamiva ca daṭṭhabbo; saññāsaṅkhārakkhandhā	302	
PA_atk-abh02_a:302_2	vedanāsallasūlayogā āturā viya; puthujjanānaṃ vā saññā āsādukkhajananato rittamuṭṭhi	302	
PA_atk-abh02_a:302_3	viya, ayathābhuccanimittaggāhakato vanamigo viya; saṅkhārā paṭisandhiyaṃ pakkhipanato	302	
PA_atk-abh02_a:302_4	aṅgārakāsuyaṃ khipanakapuriso viya, jātidukkhānubandhanato rājapurisānubandhacorā	302	
PA_atk-abh02_a:302_5	viya, sabbānatthāvahassa khandhasantānassa hetuto visarukkhabījāni viya; rūpaṃ nānāvidhūpaddavanimittato	302	
PA_atk-abh02_a:302_6	khuracakkaṃ viya daṭṭhabbaṃ.	302	
PA_atk-abh02_a:303_0	Asaṅkhatā pana dhātu amatato santato khemato ca daṭṭhabbā. Kasmā? Sabbānatthapaṭipakkhabhūtattā.	303	
PA_atk-abh02_a:303_1	Manoviññāṇadhātu gahitārammaṇaṃ muñcitvāpi aññaṃ gahetvāva pavatanato vanamakkaṭo	303	
PA_atk-abh02_a:303_2	viya, duddamanato assakhaḷuṅko viya, yatthakāmanipātito vehāsaṃ khittadaṇḍo viya,	303	
PA_atk-abh02_a:303_3	lobhadosādinānappakārakilesayogato raṅganaṭo viya daṭṭhabboti.	303	
PA_atk-abh02_a:304_0	184. Niddesavāre cakkhuñca paṭicca rūpe cāti idañca dvayaṃ paṭicca aññañca kiriyāmanodhātuñceva	304	
PA_atk-abh02_a:304_1	sampayuttakhandhattayañcāti attho. Cakkhuviññāṇadhātuyā hi cakkhu nissayapaccayo	304	
PA_atk-abh02_a:304_2	hoti, rūpaṃ ārammaṇapaccayo, kiriyamanodhātu vigatapaccayo, tayo arūpakkhandhā sahajātapaccayo.	304	
PA_atk-abh02_a:304_3	Tasmā esā cakkhuviññāṇadhātu ime cattāro paṭicca uppajjati nāma. Sotañca paṭiccātiādīsupi eseva nayo.	304	
PA_atk-abh02_a:305_0	Niruddhasamanantarāti niruddhāya samanantarā. Tajjā manodhātūti tasmiṃ ārammaṇe jātā	305	
PA_atk-abh02_a:305_1	kusalākusalavipākato duvidhā manodhātu sampaṭicchanakiccā. Sabbadhammesu vā pana	305	
PA_atk-abh02_a:305_2	paṭhamasamannāhāroti etesu cakkhuviññāṇādīsu sabbadhammesu uppajjamānesu paṭhamasamannāhāro;	305	
PA_atk-abh02_a:305_3	cakkhuviññāṇadhātuādīnaṃ vā ārammaṇasaṅkhātesu sabbadhammesu paṭhamasamannāhāroti	305	
PA_atk-abh02_a:305_4	ayamettha attho veditabbo. Etena pañcadvārāvajjanakiccā kiriyamanodhātu gahitāti veditabbā.	305	
PA_atk-abh02_a:306_0	Manodhātuyāpi uppajjitvā niruddhasamanantarāti ettha pi-kāro sampiṇḍanattho. Tasmā	306	
PA_atk-abh02_a:306_1	manodhātuyāpi manoviññāṇadhātuyāpīti ayamettha attho veditabbo. Tena yā ca vipākamanodhātuyā	306	
PA_atk-abh02_a:306_2	uppajjitvā niruddhāya samanantarā uppajjati santīraṇakiccā vipākamanoviññāṇadhātu,	306	
PA_atk-abh02_a:306_3	yā ca tassā uppajjitvā niruddhāya samanantarā uppajjati voṭṭhabbanakiccā kiriyamanoviññāṇadhātu,	306	
PA_atk-abh02_a:306_4	yā ca tassā uppajjitvā niruddhāya samanantarā uppajjati javanakiccā manoviññāṇadhātu	306	
PA_atk-abh02_a:306_5	– tā sabbāpi kathitā hotīti veditabbā. Manañca paṭiccāti bhavaṅgamanaṃ. Dhamme cāti	306	
PA_atk-abh02_a:306_6	catubhūmikadhammārammaṇaṃ. Uppajjati manoviññāṇanti sahāvajjanakaṃ javanaṃ nibbattati.	306	
PA_atk-abh02_a:307_0	Imasmiṃ pana ṭhāne hatthe gahitapañhaṃ nāma gaṇhiṃsu. Mahādhammarakkhitatthero kira	307	
PA_atk-abh02_a:307_1	nāma dīghabhāṇakābhayattheraṃ hatthe gahetvā āha – ‘paṭiccāti nāma āgataṭṭhāne āvajjanaṃ	307	
PA_atk-abh02_a:307_2	visuṃ na kātabbaṃ, bhavaṅganissitakameva kātabba’nti. Tasmā idha manoti sahāvajjanakaṃ	307	
PA_atk-abh02_a:307_3	bhavaṅgaṃ. Manoviññāṇanti javanamanoviññāṇaṃ. Imasmiṃ pana abhidhammabhājanīye soḷasa	307	
PA_atk-abh02_a:307_4	dhātuyo kāmāvacarā, dve catubhūmikā lokiyalokuttaramissakā kathitāti.	307	
PA_atk-abh02_a:308	Abhidhammabhājanīyavaṇṇanā.	30	
PA_atk-abh02_a:309	3. Pañhāpucchakavaṇṇanā	30	
PA_atk-abh02_a:310_0	185. Pañhāpucchake aṭṭhārasannaṃ dhātūnaṃ heṭṭhā vuttanayānusāreneva kusalādibhāvo	310	
PA_atk-abh02_a:310_1	veditabbo. Ārammaṇattikesu pana cha dhātuyo parittārammaṇāti idaṃ pana pañcannaṃ	310	
PA_atk-abh02_a:310_2	cakkhuviññāṇādīnaṃ manodhātuyā ca ekantena pañcasu rūpārammaṇādīsu pavattiṃ sandhāya	310	
PA_atk-abh02_a:310_3	vuttaṃ. Dve dhātuyoti vuttānaṃ pana dhammadhātumanoviññāṇadhātūnaṃ manāyatanadhammāyatanesu	310	
PA_atk-abh02_a:310_4	vuttanayeneva parittārammaṇāditā veditabbā. Iti imasmimpi pañhāpucchake soḷasa dhātuyo	310	
PA_atk-abh02_a:310_5	kāmāvacarā, dve catubhūmikā lokiyalokuttaramissakā kathitā. Evamayaṃ dhātuvibhaṅgopi	310	
PA_atk-abh02_a:310_6	teparivaṭṭaṃ nīharitvāva bhājetvā desitoti.	310	
PA_atk-abh02_a:311	Sammohavinodaniyā vibhaṅgaṭṭhakathāya	31	
PA_atk-abh02_a:312	Dhātuvibhaṅgavaṇṇanā niṭṭhitā.	31	
PA_atk-abh02_a:313	4. Saccavibhaṅgo	31	
PA_atk-abh02_a:314	1. Suttantabhājanīyavaṇṇanā	31	
PA_atk-abh02_a:315	189. Idāni tadanantare saccavibhaṅge cattārīti gaṇanaparicchedo. Ariyasaccānīti paricchinnadhammanidassanaṃ. Dukkhaṃ ariyasaccantiādimhi pana uddesavāre –	31	
PA_atk-abh02_a:316	Vibhāgato nibbacana-lakkhaṇādippabhedato;	31	
PA_atk-abh02_a:317	Atthatthuddhārato ceva, anūnādhikato tathā.	31	
PA_atk-abh02_a:318	Kamato ariyasaccesu, yaṃ ñāṇaṃ tassa kiccato;	31	
PA_atk-abh02_a:319	Antogadhānaṃ pabhedo, upamāto catukkato.	31	
PA_atk-abh02_a:320	Suññatekavidhādīhi, sabhāgavisabhāgato;	32	
PA_atk-abh02_a:321	Vinicchayo veditabbo, viññunā sāsanakkame.	32	
PA_atk-abh02_a:322_0	Tattha ‘vibhāgato’ti dukkhādīnañhi cattāro cattāro atthā vibhattā tathā avitathā	322	
PA_atk-abh02_a:322_1	anaññathā, ye dukkhādīni abhisamentehi abhisametabbā. Yathāha, “dukkhassa pīḷanaṭṭho,	322	
PA_atk-abh02_a:322_2	saṅkhataṭṭho, santāpaṭṭho, vipariṇāmaṭṭho – ime cattāro dukkhassa dukkhaṭṭhā tathā	322	
PA_atk-abh02_a:322_3	avitathā anaññathā. Samudayassa āyūhanaṭṭho, nidānaṭṭho, saṃyogaṭṭho, palibodhaṭṭho…pe…	322	
PA_atk-abh02_a:322_4	nirodhassa nissaraṇaṭṭho, vivekaṭṭho, asaṅkhataṭṭho, amataṭṭho…pe… maggassa niyyānaṭṭho,	322	
PA_atk-abh02_a:322_5	hetvaṭṭho, dassanaṭṭho, ādhipateyyaṭṭho – ime cattāro maggassa maggaṭṭhā tathā avitathā	322	
PA_atk-abh02_a:322_6	anaññathā”ti. Tathā “dukkhassa pīḷanaṭṭho, saṅkhataṭṭho, santāpaṭṭho, viparināmaṭṭho,	322	
PA_atk-abh02_a:322_7	abhisamayaṭṭho”ti evamādi. Iti evaṃ vibhattānaṃ catunnaṃ catunnaṃ atthānaṃ vasena	322	
PA_atk-abh02_a:322_8	dukkhādīni veditabbānīti. Ayaṃ tāvettha vibhāgato vinicchayo veditabbo.	322	
PA_atk-abh02_a:323_0	‘Nibbacanalakkhaṇādippabhedato’ti ettha pana ‘nibbacanato’ tāva idha ‘du’iti ayaṃ	323	
PA_atk-abh02_a:323_1	saddo kucchite dissati; kucchitañhi puttaṃ duputtoti vadanti. ‘Khaṃ’saddo pana tucche;	323	
PA_atk-abh02_a:323_2	tucchañhi ākāsaṃ khanti vuccati. Idañca paṭhamasaccaṃ kucchitaṃ anekaupaddavādhiṭṭhānato,	323	
PA_atk-abh02_a:323_3	tucchaṃ bālajanaparikappitadhuvasubhasukhattabhāvavirahitato. Tasmā kucchitattā tucchattā	323	
PA_atk-abh02_a:323_4	ca dukkhanti vuccati. ‘Saṃ’iti ca ayaṃ saddo “samāgamo sameta”ntiādīsu saṃyogaṃ dīpeti;	323	
PA_atk-abh02_a:323_5	‘u’iti ayaṃ saddo “uppannaṃ udita”ntiādīsu uppattiṃ. ‘Aya’saddo pana kāraṇaṃ dīpeti.	323	
PA_atk-abh02_a:323_6	Idañcāpi dutiyasaccaṃ avasesapaccayasamāyoge sati dukkhassuppattikāraṇaṃ. Iti dukkhassa	323	
PA_atk-abh02_a:323_7	saṃyoge uppattikāraṇattā dukkhasamudayanti vuccati.	323	
PA_atk-abh02_a:324_0	Tatiyasaccaṃ pana yasmā ‘ni’saddo abhāvaṃ ‘rodha’saddo ca cārakaṃ dīpeti, tasmā abhāvo	324	
PA_atk-abh02_a:324_1	ettha saṃsāracārakasaṅkhātassa dukkharodhassa sabbagatisuññattā, samadhigate vā tasmiṃ	324	
PA_atk-abh02_a:324_2	saṃsāracārakasaṅkhātassa dukkharodhassa abhāvo hoti tappaṭipakkhattātipi dukkhanirodhanti	324	
PA_atk-abh02_a:324_3	vuccati, dukkhassa vā anuppādanirodhapaccayattā dukkhanirodhanti. Catutthasaccaṃ	324	
PA_atk-abh02_a:324_4	pana yasmā etaṃ dukkhanirodhaṃ gacchati ārammaṇavasena tadabhimukhībhūtattā, paṭipadā	324	
PA_atk-abh02_a:324_5	ca hoti dukkhanirodhappattiyā, tasmā dukkhanirodhagāminī paṭipadāti vuccati.	324	
PA_atk-abh02_a:325_0	Yasmā panetāni buddhādayo ariyā paṭivijjhanti, tasmā ariyasaccānīti vuccanti. Yathāha	325	
PA_atk-abh02_a:325_1	– “catārimāni, bhikkhave, ariyasaccāni. Katamāni…pe… imāni kho, bhikkhave, cattāri	325	
PA_atk-abh02_a:325_2	ariyasaccāni. Ariyā imāni paṭivijjhanti, tasmā ariyasaccānīti vuccantī”ti. Apica	325	
PA_atk-abh02_a:325_3	ariyassa saccānītipi ariyasaccāni. Yathāha – “sadevake, bhikkhave, loke…pe… sadevamanussāya	325	
PA_atk-abh02_a:325_4	tathāgato ariyo, tasmā ariyasaccānīti vuccantī”ti. Atha vā etesaṃ abhisambuddhattā	325	
PA_atk-abh02_a:325_5	ariyabhāvasiddhitopi ariyasaccāni. Yathāha – “imesaṃ kho, bhikkhave, catunnaṃ ariyasaccānaṃ	325	
PA_atk-abh02_a:325_6	yathābhūtaṃ abhisambuddhattā tathāgato arahaṃ sammāsambuddho ‘ariyo’ti vuccatī”ti.	325	
PA_atk-abh02_a:325_7	Apica kho pana ariyāni saccānītipi ariyasaccāni; ariyānīti tathāni avitathāni avisaṃvādakānīti	325	
PA_atk-abh02_a:325_8	attho. Yathāha – “imāni kho, bhikkhave, cattāri ariyasaccāni tathāni avitathāni anaññathāni,	325	
PA_atk-abh02_a:325_9	tasmā ariyasaccānīti vuccantī”ti. Evamettha nibbacanato vinicchayo veditabbo.	325	
PA_atk-abh02_a:326_0	Kathaṃ ‘lakkhaṇādippabhedato’? Ettha hi bādhanalakkhaṇaṃ dukkhasaccaṃ, santāpanarasaṃ,	326	
PA_atk-abh02_a:326_1	pavattipaccupaṭṭhānaṃ. Pabhavalakkhaṇaṃ samudayasaccaṃ, anupacchedakaraṇarasaṃ, palibodhapaccupaṭṭhānaṃ.	326	
PA_atk-abh02_a:326_2	Santilakkhaṇaṃ nirodhasaccaṃ, accutirasaṃ, animittapaccupaṭṭhānaṃ. Niyyānalakkhaṇaṃ	326	
PA_atk-abh02_a:326_3	maggasaccaṃ, kilesappahānakaraṇarasaṃ, vuṭṭhānapaccupaṭṭhānaṃ. Apica pavattipavattakanivattinivattakalakkhaṇāni	326	
PA_atk-abh02_a:326_4	paṭipāṭiyā. Tathā saṅkhatataṇhāasaṅkhatadassanalakkhaṇāni cāti evamettha ‘lakkhaṇādippabhedato’	326	
PA_atk-abh02_a:326_5	vinicchayo veditabbo.	326	
PA_atk-abh02_a:327_0	‘Atthatthuddhārato cevā’ti ettha pana atthato tāva ko saccaṭṭhoti ce? Yo paññācakkhunā	327	
PA_atk-abh02_a:327_1	upaparikkhamānānaṃ māyāva viparītako, marīcīva visaṃvādako, titthiyānaṃ attāva anupalabbhasabhāvo	327	
PA_atk-abh02_a:327_2	ca na hoti; atha kho bādhanapabhavasantiniyyānappakārena tacchāviparītabhūtabhāvena	327	
PA_atk-abh02_a:327_3	ariyañāṇassa gocaro hotiyeva; esa aggilakkhaṇaṃ viya, lokapakati viya ca tacchāviparītabhūtabhāvo	327	
PA_atk-abh02_a:327_4	saccaṭṭhoti veditabbo. Yathāha – “idaṃ dukkhanti kho, bhikkhave, tathametaṃ avitathametaṃ	327	
PA_atk-abh02_a:327_5	anaññathameta”nti vitthāro. Apica –	327	
PA_atk-abh02_a:328	Nābādhakaṃ yato dukkhaṃ, dukkhā aññaṃ na bādhakaṃ;	32	
PA_atk-abh02_a:329	Bādhakattaniyāmena, tato saccamidaṃ mataṃ.	32	
PA_atk-abh02_a:330	Taṃ vinā nāññato dukkhaṃ, na hoti na ca taṃ tato;	33	
PA_atk-abh02_a:331	Dukkhahetuniyāmena, iti saccaṃ visattikā.	33	
PA_atk-abh02_a:332	Nāññā nibbānato santi, santaṃ na ca na taṃ yato;	33	
PA_atk-abh02_a:333	Santabhāvaniyāmena, tato saccamidaṃ mataṃ.	33	
PA_atk-abh02_a:334	Maggā aññaṃ na niyyānaṃ, aniyyāno na cāpi so;	33	
PA_atk-abh02_a:335	Tacchaniyyānabhāvattā, iti so saccasammato.	33	
PA_atk-abh02_a:336	Iti tacchāvipallāsa-bhūtabhāvaṃ catūsupi;	33	
PA_atk-abh02_a:337	Dukkhādīsvavisesena, saccaṭṭhaṃ āhu paṇḍitāti.	33	
PA_atk-abh02_a:338	Evaṃ ‘atthato’ vinicchayo veditabbo.	33	
PA_atk-abh02_a:339_0	Kathaṃ ‘atthuddhārato’? Idhāyaṃ ‘sacca’saddo anekesu atthesu dissati, seyyathidaṃ	339	
PA_atk-abh02_a:339_1	– “saccaṃ bhaṇe, na kujjheyyā”tiādīsu vācāsacce. “Sacce ṭhitā samaṇabrāhmaṇā cā”tiādīsu	339	
PA_atk-abh02_a:339_2	viratisacce. “Kasmā nu saccāni vadanti nānā, pavādiyāse kusalāvadānā”tiādīsu diṭṭhisacce.	339	
PA_atk-abh02_a:339_3	“Ekañhi saccaṃ na dutiyamatthī”tiādīsu paramatthasacce nibbāne ceva magge ca. “Catunnaṃ	339	
PA_atk-abh02_a:339_4	ariyasaccānaṃ kati kusalā”tiādīsu ariyasacce. Svāyamidhāpi ariyasacce vattatīti evamettha	339	
PA_atk-abh02_a:339_5	‘atthuddhārato’pi vinicchayo veditabbo.	339	
PA_atk-abh02_a:340_0	‘Anūnādhikato’ti kasmā pana cattāreva ariyasaccāni vuttāni, anūnāni anadhikānīti	340	
PA_atk-abh02_a:340_1	ce? Aññassāsambhavato, aññatarassa ca anapaneyyabhāvato; na hi etehi aññaṃ adhikaṃ	340	
PA_atk-abh02_a:340_2	vā etesaṃ vā ekampi apanetabbaṃ sambhoti. Yathāha – “idha, bhikkhave, āgaccheyya	340	
PA_atk-abh02_a:340_3	samaṇo vā brāhmaṇo vā ‘netaṃ dukkhaṃ ariyasaccaṃ, aññaṃ dukkhaṃ ariyasaccaṃ yaṃ samaṇena	340	
PA_atk-abh02_a:340_4	gotamena desitaṃ. Ahametaṃ dukkhaṃ ariyasaccaṃ ṭhapetvā aññaṃ dukkhaṃ ariyasaccaṃ	340	
PA_atk-abh02_a:340_5	paññapessāmī’ti netaṃ ṭhānaṃ vijjatī”tiādi. Yathā cāha – “yo hi koci, bhikkhave,	340	
PA_atk-abh02_a:340_6	samaṇo vā brāhmaṇo vā evaṃ vadeyya ‘netaṃ dukkhaṃ paṭhamaṃ ariyasaccaṃ, yaṃ samaṇena	340	
PA_atk-abh02_a:340_7	gotamena desitaṃ. Ahametaṃ dukkhaṃ paṭhamaṃ ariyasaccaṃ paccakkhāya aññaṃ dukkhaṃ	340	
PA_atk-abh02_a:340_8	paṭhamaṃ ariyasaccaṃ paññapessāmī’ti netaṃ ṭhānaṃ vijjatī”tiādi.	340	
PA_atk-abh02_a:341_0	Apica pavattimācikkhanto bhagavā sahetukaṃ ācikkhi, nivattiñca saupāyaṃ. Iti pavattinivattitadubhayahetūnaṃ	341	
PA_atk-abh02_a:341_1	etapparamato cattāreva vuttāni. Tathā pariññeyya pahātabba sacchikātabba bhāvetabbānaṃ,	341	
PA_atk-abh02_a:341_2	taṇhāvatthutaṇhātaṇhānirodhataṇhānirodhupāyānaṃ, ālayālayarāmatāālayasamugghātaālayasamugghātūpāyānañca	341	
PA_atk-abh02_a:341_3	vasenāpi cattāreva vuttānīti. Evamettha ‘anūnādhikato’ vinicchayo veditabbo.	341	
PA_atk-abh02_a:342_0	‘Kamato’ti ayampi desanākkamova. Ettha ca oḷārikattā sabbasattasādhāraṇattā ca suviññeyyanti	342	
PA_atk-abh02_a:342_1	dukkhasaccaṃ paṭhamaṃ vuttaṃ, tasseva hetudassanatthaṃ tadanantaraṃ samudayasaccaṃ,	342	
PA_atk-abh02_a:342_2	hetunirodhā phalanirodhoti ñāpanatthaṃ tato nirodhasaccaṃ, tadadhigamupāyadassanatthaṃ	342	
PA_atk-abh02_a:342_3	ante maggasaccaṃ. Bhavasukhassādagadhitānaṃ vā sattānaṃ saṃvegajananatthaṃ paṭhamaṃ	342	
PA_atk-abh02_a:342_4	dukkhamāha. Taṃ neva akataṃ āgacchati, na issaranimmānādito hoti, ito pana hotīti	342	
PA_atk-abh02_a:342_5	ñāpanatthaṃ tadanantaraṃ samudayaṃ. Tato sahetukena dukkhena abhibhūtattā saṃviggamānasānaṃ	342	
PA_atk-abh02_a:342_6	dukkhanissaraṇagavesīnaṃ nissaraṇadassanena assāsajananatthaṃ nirodhaṃ. Tato nirodhādhigamatthaṃ	342	
PA_atk-abh02_a:342_7	nirodhasampāpakaṃ magganti evamettha ‘kamato’ vinicchayo veditabbo.	342	
PA_atk-abh02_a:343_0	‘Ariyasaccesu yaṃ ñāṇaṃ tassa kiccato’ti saccañāṇakiccatopi vinicchayo veditabboti	343	
PA_atk-abh02_a:343_1	attho. Duvidhañhi saccañāṇaṃ – anubodhañāṇañca paṭivedhañāṇañca. Tattha anubodhañāṇaṃ	343	
PA_atk-abh02_a:343_2	lokiyaṃ anussavādivasena nirodhe magge ca pavattati. Paṭivedhañāṇaṃ lokuttaraṃ nirodhārammaṇaṃ	343	
PA_atk-abh02_a:343_3	katvā kiccato cattāripi saccāni paṭivijjhati. Yathāha – “yo, bhikkhave, dukkhaṃ passati	343	
PA_atk-abh02_a:343_4	dukkhasamudayampi so passati, dukkhanirodhampi passati, dukkhanirodhagāminiṃ paṭipadampi	343	
PA_atk-abh02_a:343_5	passatī”ti sabbaṃ vattabbaṃ. Yaṃ panetaṃ lokiyaṃ, tattha dukkhañāṇaṃ pariyuṭṭhānābhibhavanavasena	343	
PA_atk-abh02_a:343_6	pavattamānaṃ sakkāyadiṭṭhiṃ nivatteti, samudayañāṇaṃ ucchedadiṭṭhiṃ, nirodhañāṇaṃ	343	
PA_atk-abh02_a:343_7	sassatadiṭṭhiṃ, maggañāṇaṃ akiriyadiṭṭhiṃ; dukkhañāṇaṃ vā dhuvasubhasukhattabhāvarahitesu	343	
PA_atk-abh02_a:343_8	khandhesu dhuvasubhasukhattabhāvasaññāsaṅkhātaṃ phale vippaṭipattiṃ, samudayañāṇaṃ	343	
PA_atk-abh02_a:343_9	issarappadhānakālasabhāvādīhi loko pavattatīti akāraṇe kāraṇābhimānappavattaṃ hetumhi	343	
PA_atk-abh02_a:343_10	vippaṭipattiṃ, nirodhañāṇaṃ arūpalokalokathūpikādīsu apavaggaggāhabhūtaṃ nirodhe	3431	
PA_atk-abh02_a:343_11	vippaṭipattiṃ, maggañāṇaṃ kāmasukhallikaattakilamathānuyogappabhede avisuddhimagge	3431	
PA_atk-abh02_a:343_12	visuddhimaggaggāhavasena pavattaṃ upāye vippaṭipattiṃ nivatteti. Tenetaṃ vuccati –	3431	
PA_atk-abh02_a:344	Loke lokappabhave, lokatthagame sive ca tadupāye;	34	
PA_atk-abh02_a:345	Sammuyhati tāva naro, na vijānāti yāva saccānīti.	34	
PA_atk-abh02_a:346	Evamettha ‘ñāṇakiccato’pi vinicchayo veditabbo.	34	
PA_atk-abh02_a:347_0	‘Antogadhānaṃ pabhedā’ti dukkhasaccasmiñhi, ṭhapetvā taṇhañceva anāsavadhamme ca,	347	
PA_atk-abh02_a:347_1	sesā sabbadhammā antogadhā; samudayasacce chattiṃsa taṇhāvicaritāni; nirodhasaccaṃ	347	
PA_atk-abh02_a:347_2	asammissaṃ; maggasacce sammādiṭṭhimukhena vīmaṃsiddhipādapaññindriyapaññābaladhammavicayasambojjhaṅgāni.	347	
PA_atk-abh02_a:347_3	Sammāsaṅkappāpadesena tayo nekkhammavitakkādayo, sammāvācāpadesena cattāri vacīsucaritāni,	347	
PA_atk-abh02_a:347_4	sammākammantāpadesena tīṇi kāyasucaritāni, sammāājīvamukhena appicchatā santuṭṭhitā	347	
PA_atk-abh02_a:347_5	ca, sabbesaṃyeva vā etesaṃ sammāvācākammantājīvānaṃ ariyakantasīlattā sīlassa ca	347	
PA_atk-abh02_a:347_6	saddhāhatthena paṭiggahetabbattā tesaṃ atthitāya ca atthibhāvato saddhindriyasaddhābalachandiddhipādā,	347	
PA_atk-abh02_a:347_7	sammāvāyāmāpadesena catubbidhasammappadhānavīriyindriyavīriyabalavīriyasambojjhaṅgāni,	347	
PA_atk-abh02_a:347_8	sammāsatiapadesena catubbidhasatipaṭṭhānasatindriyasatibalasatisambojjhaṅgāni, sammāsamādhiapadesena	347	
PA_atk-abh02_a:347_9	savitakkasavicārādayo tayo tayo samādhī, cittasamādhisamādhindriyasamādhibalapītipassaddhisamādhiupekkhāsambojjhaṅgāni	347	
PA_atk-abh02_a:347_10	antogadhānīti. Evamettha ‘antogadhānaṃ pabhedā’pi vinicchayo veditabbo.	3471	
PA_atk-abh02_a:348_0	‘Upamāto’ti bhāro viya hi dukkhasaccaṃ daṭṭhabbaṃ, bhārādānamiva samudayasaccaṃ,	348	
PA_atk-abh02_a:348_1	bhāranikkhepanamiva nirodhasaccaṃ, bhāranikkhepanūpāyo viya maggasaccaṃ; rogo viya	348	
PA_atk-abh02_a:348_2	ca dukkhasaccaṃ, roganidānamiva samudayasaccaṃ, rogavūpasamo viya nirodhasaccaṃ,	348	
PA_atk-abh02_a:348_3	bhesajjamiva maggasaccaṃ; dubbhikkhamiva vā dukkhasaccaṃ, dubbuṭṭhi viya samudayasaccaṃ,	348	
PA_atk-abh02_a:348_4	subhikkhamiva nirodhasaccaṃ, suvuṭṭhi viya maggasaccaṃ. Apica verīveramūlaverasamugghātaverasamugghātupāyehi,	348	
PA_atk-abh02_a:348_5	visarukkharukkhamūlamūlupacchedatadupacchedupāyehi, bhayabhayamūlanibbhayatadadhigamupāyehi,	348	
PA_atk-abh02_a:348_6	orimatīramahoghapārimatīrataṃsampāpakavāyāmehi ca yojetvāpetāni upamāto veditabbānīti.	348	
PA_atk-abh02_a:348_7	Evamettha ‘upamāto’ vinicchayo veditabbo.	348	
PA_atk-abh02_a:349_0	‘Catukkato’ti atthi cettha dukkhaṃ na ariyasaccaṃ, atthi ariyasaccaṃ na dukkhaṃ,	349	
PA_atk-abh02_a:349_1	atthi dukkhañceva ariyasaccañca, atthi neva dukkhaṃ na ariyasaccaṃ. Esa nayo samudayādīsu.	349	
PA_atk-abh02_a:349_2	Tattha maggasampayuttā dhammā sāmaññaphalāni ca “yadaniccaṃ taṃ dukkha”nti vacanato	349	
PA_atk-abh02_a:349_3	saṅkhāradukkhatāya dukkhaṃ na ariyasaccaṃ. Nirodho ariyasaccaṃ na dukkhaṃ. Itaraṃ	349	
PA_atk-abh02_a:349_4	pana ariyasaccadvayaṃ siyā dukkhaṃ aniccato, na pana yassa pariññāya bhagavati brahmacariyaṃ	349	
PA_atk-abh02_a:349_5	vussati tathatthena. Sabbākārena pana upādānakkhandhapañcakaṃ dukkhañceva ariyasaccañca	349	
PA_atk-abh02_a:349_6	aññatra taṇhāya. Maggasampayuttā dhammā sāmaññaphalāni ca yassa pariññatthaṃ bhagavati	349	
PA_atk-abh02_a:349_7	brahmacariyaṃ vussati tathatthena neva dukkhaṃ na ariyasaccaṃ. Evaṃ samudayādīsupi	349	
PA_atk-abh02_a:349_8	yathāyogaṃ yojetvā ‘catukkato’pettha vinicchayo veditabbo.	349	
PA_atk-abh02_a:350	‘Suññatekavidhādīhī’ti ettha suññato tāva paramatthena hi sabbāneva saccāni vedakakārakanibbutagamakābhāvato suññānīti veditabbāni. Tenetaṃ vuccati –	35	
PA_atk-abh02_a:351	Dukkhameva hi na koci dukkhito, kārako na kiriyāva vijjati;	35	
PA_atk-abh02_a:352	Atthi nibbuti na nibbuto pumā, maggamatthi gamako na vijjatīti.	35	
PA_atk-abh02_a:353	Atha vā –	35	
PA_atk-abh02_a:354	Dhuvasubhasukhattasuññaṃ, purimadvayamattasuññamamatapadaṃ;	35	
PA_atk-abh02_a:355	Dhuvasukhaattavirahito, maggo iti suññato tesu.	35	
PA_atk-abh02_a:356_0	Nirodhasuññāni vā tīṇi, nirodho ca sesattayasuñño. Phalasuñño vā ettha hetu samudaye	356	
PA_atk-abh02_a:356_1	dukkhassābhāvato magge ca nirodhassa, na phalena sagabbho pakativādīnaṃ pakati viya.	356	
PA_atk-abh02_a:356_2	Hetusuññañca phalaṃ dukkhasamudayānaṃ nirodhamaggānañca asamavāyā, na hetusamavetaṃ	356	
PA_atk-abh02_a:356_3	hetuphalaṃ hetuphalasamavāyavādīnaṃ dviaṇukādīni viya. Tenetaṃ vuccati –	356	
PA_atk-abh02_a:357	Tayamidha nirodhasuññaṃ, tayena tenāpi nibbuti suññā;	35	
PA_atk-abh02_a:358	Suñño phalena hetu, phalampi taṃ hetunā suññanti.	35	
PA_atk-abh02_a:359	Evaṃ tāva ‘suññato’ vinicchayo veditabbo.	35	
PA_atk-abh02_a:360_0	‘Ekavidhādīhī’ti sabbameva cettha dukkhaṃ ekavidhaṃ pavattibhāvato, duvidhaṃ nāmarūpato,	360	
PA_atk-abh02_a:360_1	tividhaṃ kāmarūpārūpūpapatibhavabhedato, catubbidhaṃ catuāhārabhedato, pañcavidhaṃ	360	
PA_atk-abh02_a:360_2	pañcupādānakkhandhabhedato. Samudayopi ekavidho pavattakabhāvato, duvidho diṭṭhisampayuttāsampayuttato,	360	
PA_atk-abh02_a:360_3	tividho kāmabhavavibhavataṇhābhedato, catubbidho catumaggappaheyyato, pañcavidho	360	
PA_atk-abh02_a:360_4	rūpābhinandanādibhedato, chabbidho chataṇhākāyabhedato. Nirodhopi ekavidho asaṅkhatadhātubhāvato,	360	
PA_atk-abh02_a:360_5	pariyāyena pana duvidho saupādisesaanupādisesato, tividho bhavattayavūpasamato, catubbidho	360	
PA_atk-abh02_a:360_6	catumaggādhigamanīyato, pañcavidho pañcābhinandanavūpasamato, chabbidho chataṇhākāyakkhayabhedato.	360	
PA_atk-abh02_a:360_7	Maggopi ekavidho bhāvetabbato, duvidho samathavipassanābhedato dassanabhāvanābhedato	360	
PA_atk-abh02_a:360_8	vā, tividho khandhattayabhedato. Ayañhi sappadesattā nagaraṃ viya rajjena nippadesehi	360	
PA_atk-abh02_a:360_9	tīhi khandhehi saṅgahito. Yathāha –	360	
PA_atk-abh02_a:361_0	“Na kho, āvuso visākha, ariyena aṭṭhaṅgikena maggena tayo khandhā saṅgahitā. Tīhi	361	
PA_atk-abh02_a:361_1	ca kho, āvuso visākha, khandhehi ariyo aṭṭhaṅgiko maggo saṅgahito. Yā cāvuso visākha,	361	
PA_atk-abh02_a:361_2	sammāvācā, yo ca sammākammanto, yo ca sammāājīvo – ime dhammā sīlakkhandhe saṅgahitā;	361	
PA_atk-abh02_a:361_3	yo ca sammāvāyāmo, yā ca sammāsati, yo ca sammāsamādhi – ime dhammā samādhikkhandhe	361	
PA_atk-abh02_a:361_4	saṅgahitā; yā ca sammādiṭṭhi, yo ca sammāsaṅkappo – ime dhammā paññākkhandhe saṅgahitā”ti.	361	
PA_atk-abh02_a:362_0	Ettha hi sammāvācādayo tayo sīlameva. Tasmā te sajātito sīlakkhandhena saṅgahitā.	362	
PA_atk-abh02_a:362_1	Kiñcāpi hi pāḷiyaṃ sīlakkhandheti bhummena niddeso kato, attho pana karaṇavaseneva	362	
PA_atk-abh02_a:362_2	veditabbo. Sammāvāyāmādīsu pana tīsu samādhi attano dhammatāya ārammaṇe ekaggabhāvena	362	
PA_atk-abh02_a:362_3	appetuṃ na sakkoti, vīriye pana paggahakiccaṃ sādhente satiyā ca apilāpanakiccaṃ	362	
PA_atk-abh02_a:362_4	sādhentiyā laddhūpakāro hutvā sakkoti.	362	
PA_atk-abh02_a:363_0	Tatrāyaṃ upamā – yathā hi nakkhattaṃ kīḷissāmāti uyyānaṃ paviṭṭhesu tīsu sahāyesu	363	
PA_atk-abh02_a:363_1	eko supupphitaṃ campakarukkhaṃ disvā hatthaṃ ukkhipitvāpi gahetuṃ na sakkuṇeyya.	363	
PA_atk-abh02_a:363_2	Athassa dutiyo onamitvā piṭṭhiṃ dadeyya. So tassa piṭṭhiyaṃ ṭhatvāpi kampamāno gahetuṃ	363	
PA_atk-abh02_a:363_3	na sakkuṇeyya. Athassa itaro aṃsakūṭaṃ upanāmeyya. So ekassa piṭṭhiyaṃ ṭhatvā ekassa	363	
PA_atk-abh02_a:363_4	aṃsakūṭaṃ olubbha yathāruci pupphāni ocinitvā piḷandhitvā nakkhattaṃ kīḷeyya. Evaṃsampadamidaṃ daṭṭhabbaṃ.	363	
PA_atk-abh02_a:364_0	Ekato uyyānaṃ paviṭṭhā tayo sahāyā viya hi ekato jātā sammāvāyāmādayo tayo dhammā,	364	
PA_atk-abh02_a:364_1	supupphitacampakarukkho viya ārammaṇaṃ, hatthaṃ ukkhipitvāpi gahetuṃ asakkonto viya	364	
PA_atk-abh02_a:364_2	attano dhammatāya ārammaṇe ekaggabhāvena appetuṃ asakkonto samādhi, piṭṭhiṃ datvā	364	
PA_atk-abh02_a:364_3	onatasahāyo viya vāyāmo, aṃsakūṭaṃ datvā ṭhitasahāyo viya sati. Yathā tesu ekassa	364	
PA_atk-abh02_a:364_4	piṭṭhiyaṃ ṭhatvā ekassa aṃsakūṭaṃ olubbha itaro yathāruci pupphaṃ gahetuṃ sakkoti,	364	
PA_atk-abh02_a:364_5	evameva vīriye paggahakiccaṃ sādhente satiyā ca apilāpanakiccaṃ sādhentiyā laddhūpakāro	364	
PA_atk-abh02_a:364_6	samādhi sakkoti ārammaṇe ekaggabhāvena appetuṃ. Tasmā samādhiyevettha sajātito samādhikkhandhena	364	
PA_atk-abh02_a:364_7	saṅgahito. Vāyāmasatiyo pana kiriyato saṅgahitā honti.	364	
PA_atk-abh02_a:365_0	Sammādiṭṭhisammāsaṅkappesupi paññā attano dhammatāya ‘aniccaṃ dukkhaṃ anattā’ti ārammaṇaṃ	365	
PA_atk-abh02_a:365_1	nicchetuṃ na sakkoti, vitakke pana ākoṭetvā ākoṭetvā dente sakkoti. Kathaṃ? Yathā	365	
PA_atk-abh02_a:365_2	hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi na cakkhutaleneva	365	
PA_atk-abh02_a:365_3	parivattetuṃ sakkoti, aṅgulipabbehi pana parivattetvā parivattetvā ito cito ca oloketuṃ	365	
PA_atk-abh02_a:365_4	sakkoti; evameva na paññā attano dhammatāya aniccādivasena ārammaṇaṃ nicchetuṃ sakkoti,	365	
PA_atk-abh02_a:365_5	abhiniropanalakkhaṇena pana āhananapariyāhananarasena vitakkena ākoṭentena viya parivattentena	365	
PA_atk-abh02_a:365_6	viya ca ādāya ādāya dinnameva nicchetuṃ sakkoti. Tasmā idhāpi sammādiṭṭhiyeva sajātito	365	
PA_atk-abh02_a:365_7	paññākkhandhena saṅgahitā, sammāsaṅkappo pana kiriyato saṅgahito hoti. Iti imehi	365	
PA_atk-abh02_a:365_8	tīhi khandhehi maggo saṅgahaṃ gacchati. Tena vuttaṃ – “tividho khandhattayabhedato”ti.	365	
PA_atk-abh02_a:365_9	Catubbidho sotāpattimaggādivasena.	365	
PA_atk-abh02_a:366_0	Apica sabbāneva saccāni ekavidhāni avitathattā abhiññeyyattā vā, duvidhāni lokiyalokuttarato	366	
PA_atk-abh02_a:366_1	saṅkhatāsaṅkhatato ca, tividhāni dassanabhāvanāhi pahātabbato appahātabbato nevapahātabbanāpahātabbato	366	
PA_atk-abh02_a:366_2	ca, catubbidhāni pariññeyyādibhedatoti. Evamettha ‘ekavidhādīhi’ vinicchayo veditabbo.	366	
PA_atk-abh02_a:367	‘Sabhāgavisabhāgato’ti sabbāneva ca saccāni aññamaññaṃ sabhāgāni avitathato attasuññato dukkarapaṭivedhato ca. Yathāha –	36	
PA_atk-abh02_a:368_0	“Taṃ kiṃ maññasi, ānanda, katamaṃ nu kho dukkarataraṃ vā durabhisambhavataraṃ vā	368	
PA_atk-abh02_a:368_1	– yo dūratova sukhumena tālacchiggaḷena asanaṃ atipāteyya poṅkhānupoṅkhaṃ avirādhitaṃ,	368	
PA_atk-abh02_a:368_2	yo vā sattadhā bhinnassa vālassa koṭiyā koṭiṃ paṭivijjheyyā”ti? “Etadeva, bhante,	368	
PA_atk-abh02_a:368_3	dukkaratarañceva durabhisambhavatarañca – yo sattadhā bhinnassa vālassa koṭiyā koṭiṃ	368	
PA_atk-abh02_a:368_4	paṭivijjheyyā”ti. “Tato kho te, ānanda, duppaṭivijjhataraṃ paṭivijjhanti ye idaṃ	368	
PA_atk-abh02_a:368_5	dukkhanti yathābhūtaṃ paṭivijjhanti…pe… ayaṃ dukkhanirodhagāminī paṭipadāti yathābhūtaṃ paṭivijjhantī”ti.	368	
PA_atk-abh02_a:369_0	Visabhāgāni salakkhaṇavavatthānato. Purimāni ca dve sabhāgāni duravagāhatthena gambhīrattā	369	
PA_atk-abh02_a:369_1	lokiyattā sāsavattā ca, visabhāgāni phalahetubhedato pariññeyyappahātabbato ca. Pacchimānipi	369	
PA_atk-abh02_a:369_2	dve sabhāgāni gambhīratthena duravagāhattā lokuttarattā anāsavattā ca, visabhāgāni	369	
PA_atk-abh02_a:369_3	visayavisayībhedato sacchikātabbabhāvetabbato ca. Paṭhamatatiyāni cāpi sabhāgāni	369	
PA_atk-abh02_a:369_4	phalāpadesato, visabhāgāni saṅkhatāsaṅkhatato. Dutiyacatutthāni cāpi sabhāgāni hetuapadesato,	369	
PA_atk-abh02_a:369_5	visabhāgāni ekantakusalākusalato. Paṭhamacatutthāni cāpi sabhāgāni saṅkhatato, visabhāgāni	369	
PA_atk-abh02_a:369_6	lokiyalokuttarato. Dutiyatatiyāni cāpi sabhāgāni nevasekkhānāsekkhabhāvato, visabhāgāni	369	
PA_atk-abh02_a:369_7	sārammaṇānārammaṇato.	369	
PA_atk-abh02_a:370	Iti evaṃ pakārehi, nayehi ca vicakkhaṇo;	37	
PA_atk-abh02_a:371	Vijaññā ariyasaccānaṃ, sabhāgavisabhāgatanti.	37	
PA_atk-abh02_a:372	Suttantabhājanīyauddesavaṇṇanā niṭṭhitā.	37	
PA_atk-abh02_a:373	1. Dukkhasaccaniddesavaṇṇanā	37	
PA_atk-abh02_a:374	Jātiniddeso	37	
PA_atk-abh02_a:375_0	190. Idāni saṅkhepato uddiṭṭhāni dukkhādīni vibhajitvā dassetuṃ ayaṃ tattha katamaṃ	375	
PA_atk-abh02_a:375_1	dukkhaṃ ariyasaccaṃ jātipi dukkhāti niddesavāro āraddho. Tattha jāti veditabbā, jātiyā	375	
PA_atk-abh02_a:375_2	dukkhaṭṭho veditabbo; jarā, maraṇaṃ, soko, paridevo, dukkhaṃ, domanassaṃ, upāyāso,	375	
PA_atk-abh02_a:375_3	appiyasampayogo, piyavippayogo veditabbo; appiyasampayogassa piyavippayogassa dukkhaṭṭho	375	
PA_atk-abh02_a:375_4	veditabbo; icchā veditabbā, icchāya dukkhaṭṭho veditabbo; khandhā veditabbā, khandhānaṃ	375	
PA_atk-abh02_a:375_5	dukkhaṭṭho veditabbo.	375	
PA_atk-abh02_a:376_0	Tattha dukkhassa ariyasaccassa kathanatthāya ayaṃ mātikā – idañhi dukkhaṃ nāma anekaṃ	376	
PA_atk-abh02_a:376_1	nānappakāraṃ, seyyathidaṃ – dukkhadukkhaṃ, vipariṇāmadukkhaṃ, saṅkhāradukkhaṃ, paṭicchannadukkhaṃ,	376	
PA_atk-abh02_a:376_2	appaṭicchannadukkhaṃ, pariyāyadukkhaṃ, nippariyāyadukkhanti.	376	
PA_atk-abh02_a:377_0	Tattha kāyikacetasikā dukkhavedanā sabhāvato ca nāmato ca dukkhattā ‘dukkhadukkhaṃ’	377	
PA_atk-abh02_a:377_1	nāma. Sukhavedanā vipariṇāmena dukkhuppattihetuto ‘vipariṇāmadukkhaṃ’ nāma. Upekkhāvedanā	377	
PA_atk-abh02_a:377_2	ceva avasesā ca tebhūmakā saṅkhārā udayabbayapīḷitattā ‘saṅkhāradukkhaṃ’ nāma. Tathā	377	
PA_atk-abh02_a:377_3	pīḷanaṃ pana maggaphalānampi atthi. Tasmā ete dhammā dukkhasaccapariyāpannattena	377	
PA_atk-abh02_a:377_4	saṅkhāradukkhaṃ nāmāti veditabbā. Kaṇṇasūladantasūlarāgajapariḷāhadosajapariḷāhādi	377	
PA_atk-abh02_a:377_5	kāyikacetasiko ābādho pucchitvā jānitabbato upakkamassa ca apākaṭabhāvato ‘paṭicchannadukkhaṃ’	377	
PA_atk-abh02_a:377_6	nāma, apākaṭadukkhantipi vuccati. Dvattiṃsakammakāraṇādisamuṭṭhāno ābādho apucchitvāva	377	
PA_atk-abh02_a:377_7	jānitabbato upakkamassa ca pākaṭabhāvato ‘appaṭicchannadukkhaṃ’ nāma, pākaṭadukkhantipi	377	
PA_atk-abh02_a:377_8	vuccati. Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi	377	
PA_atk-abh02_a:377_9	tassa tassa dukkhassa vatthubhāvato ‘pariyāyadukkhaṃ’ nāma. Dukkhadukkhaṃ ‘nippariyāyadukkhaṃ’ nāma.	377	
PA_atk-abh02_a:378_0	Tattha pariyāyadukkhaṃ nippariyāyadukkhanti imasmiṃ padadvaye ṭhatvā dukkhaṃ ariyasaccaṃ	378	
PA_atk-abh02_a:378_1	kathetabbaṃ. Ariyasaccañca nāmetaṃ pāḷiyaṃ saṅkhepatopi āgacchati vitthāratopi. Saṅkhepato	378	
PA_atk-abh02_a:378_2	āgataṭṭhāne saṅkhepenapi vitthārenapi kathetuṃ vaṭṭati. Vitthārato āgataṭṭhāne pana	378	
PA_atk-abh02_a:378_3	vitthāreneva kathetuṃ vaṭṭati, na saṅkhepena. Taṃ idaṃ imasmiṃ ṭhāne vitthārena āgatanti	378	
PA_atk-abh02_a:378_4	vitthāreneva kathetabbaṃ. Tasmā yaṃ taṃ niddesavāre “tattha katamaṃ dukkhaṃ ariyasaccaṃ?	378	
PA_atk-abh02_a:378_5	Jātipi dukkhā”tiādīni padāni gahetvā “jāti veditabbā, jātiyā dukkhaṭṭho veditabbo”tiādi	378	
PA_atk-abh02_a:378_6	vuttaṃ. Tattha jātiādīni tāva “tattha katamā jāti? Yā tesaṃ tesaṃ sattānaṃ tamhi	378	
PA_atk-abh02_a:378_7	tamhi sattanikāye jāti sañjātī”ti imassa pana padabhājanīyassa vasena veditabbāni.	378	
PA_atk-abh02_a:379_0	191. Tatrāyaṃ atthavaṇṇanā – tesaṃ tesaṃ sattānanti ayaṃ saṅkhepato anekesaṃ sattānaṃ	379	
PA_atk-abh02_a:379_1	sādhāraṇaniddeso. Yā devadattassa jāti, yā somadattassa jātīti evañhi divasampi kathiyamāne	379	
PA_atk-abh02_a:379_2	neva sattā pariyādānaṃ gacchanti, na sabbaṃ aparatthadīpanaṃ sijjhati. Imehi pana	379	
PA_atk-abh02_a:379_3	dvīhi padehi na koci satto apariyādinno hoti, na kiñci aparatthadīpanaṃ na sijjhati.	379	
PA_atk-abh02_a:379_4	Tena vuttaṃ – “yā tesaṃ tesaṃ sattāna”nti. Tamhi tamhīti ayaṃ jātigativasena anekesaṃ	379	
PA_atk-abh02_a:379_5	sattanikāyānaṃ sādhāraṇaniddeso. Sattanikāyeti sattānaṃ nikāye, sattaghaṭāyaṃ sattasamūheti attho.	379	
PA_atk-abh02_a:380_0	Jātīti ayaṃ jātisaddo anekattho. Tathā hesa “ekampi jātiṃ, dvepi jātiyo”ti ettha	380	
PA_atk-abh02_a:380_1	bhave āgato. “Atthi visākhe, nigaṇṭhā nāma samaṇajātikā”ti ettha nikāye. “Tiriyā	380	
PA_atk-abh02_a:380_2	nāma tiṇajāti nābhiyā uggantvā nabhaṃ āhacca ṭhitā ahosī”ti ettha paññattiyaṃ. “Jāti	380	
PA_atk-abh02_a:380_3	dvīhi khandhehi saṅgahitā”ti ettha saṅkhatalakkhaṇe. “Yaṃ, bhikkhave, mātukucchimhi	380	
PA_atk-abh02_a:380_4	paṭhamaṃ cittaṃ uppannaṃ, paṭhamaṃ viññāṇaṃ pātubhūtaṃ, tadupādāya sāvassa jātī”ti	380	
PA_atk-abh02_a:380_5	ettha paṭisandhiyaṃ. “Sampatijāto, ānanda, bodhisatto”ti ettha pasūtiyaṃ. “Anupakkuṭṭho	380	
PA_atk-abh02_a:380_6	jātivādenā”ti ettha kule. “Yatohaṃ, bhagini, ariyāya jātiyā jāto”ti ettha ariyasīle.	380	
PA_atk-abh02_a:380_7	Idha panāyaṃ savikāresu paṭhamābhinibbattakkhandhesu vattati. Tasmā jāyamānakavasena	380	
PA_atk-abh02_a:380_8	jātīti idamettha sabhāvapaccattaṃ. Sañjāyanavasena sañjātīti upasaggena padaṃ vaḍḍhitaṃ.	380	
PA_atk-abh02_a:380_9	Okkamanavasena okkanti. Jāyanaṭṭhena vā jāti, sā aparipuṇṇāyatanavasena yuttā. Sañjāyanaṭṭhena	380	
PA_atk-abh02_a:380_10	sañjāti, sā paripuṇṇāyatanavasena yuttā. Okkamanaṭṭhena okkanti, sā aṇḍajajalābujavasena	3801	
PA_atk-abh02_a:380_11	yuttā. Te hi aṇḍakosañca vatthikosañca okkamanti, okkamantāpi pavisantā viya paṭisandhiṃ	3801	
PA_atk-abh02_a:380_12	gaṇhanti. Abhinibbattanaṭṭhena abhinibbatti. Sā saṃsedajaopapātikavasena yuttā. Te	3801	
PA_atk-abh02_a:380_13	hi pākaṭā eva hutvā nibbattanti. Ayaṃ tāva sammutikathā.	3801	
PA_atk-abh02_a:381_0	Idāni paramatthakathā hoti. Khandhā eva hi paramatthato pātubhavanti, na sattā. Tattha	381	
PA_atk-abh02_a:381_1	ca khandhānanti ekavokārabhave ekassa, catuvokārabhave catunnaṃ, pañcavokārabhave	381	
PA_atk-abh02_a:381_2	pañcannaṃ gahaṇaṃ veditabbaṃ. Pātubhāvoti uppatti. Āyatanānanti ettha tatra tatra	381	
PA_atk-abh02_a:381_3	uppajjamānāyatanavasena saṅgaho veditabbo. Paṭilābhoti santatiyaṃ pātubhāvoyeva;	381	
PA_atk-abh02_a:381_4	pātubhavantāneva hi tāni paṭiladdhāni nāma honti. Ayaṃ vuccati jātīti ayaṃ jāti nāma	381	
PA_atk-abh02_a:381_5	kathiyati. Sā panesā tattha tattha bhave paṭhamābhinibbattilakkhaṇā, nīyyātanarasā,	381	
PA_atk-abh02_a:381_6	atītabhavato idha ummujjanapaccupaṭṭhānā, phalavasena dukkhavicittatāpaccupaṭṭhānā vā.	381	
PA_atk-abh02_a:382_0	Idāni ‘jātiyā dukkhaṭṭho veditabbo’ti ayañhi jāti sayaṃ na dukkhā, dukkhuppattiyā	382	
PA_atk-abh02_a:382_1	pana vatthubhāvena dukkhāti vuttā. Kataradukkhassa panāyaṃ vatthūti? Yaṃ taṃ bālapaṇḍitasuttādīsu	382	
PA_atk-abh02_a:382_2	bhagavatāpi upamāvasena pakāsitaṃ āpāyikaṃdukkhaṃ, yañca sugatiyaṃ manussaloke gabbhokkantimūlakādibhedaṃ	382	
PA_atk-abh02_a:382_3	dukkhaṃ uppajjati, tassa sabbassāpi esā vatthu. Tatridaṃ gabbhokkantimūlakādibhedaṃ	382	
PA_atk-abh02_a:382_4	dukkhaṃ – ayañhi satto mātukucchimhi nibbattamāno na uppalapadumapuṇḍarīkādīsu nibbattati.	382	
PA_atk-abh02_a:382_5	Atha kho heṭṭhā āmāsayassa upari pakkāsayassa udarapaṭalapiṭṭhikaṇḍakānaṃ vemajjhe	382	
PA_atk-abh02_a:382_6	paramasambādhe tibbandhakāre nānākuṇapagandhaparibhāvite asuciparamaduggandhapavanavicarite	382	
PA_atk-abh02_a:382_7	adhimattajegucche kucchippadese pūtimacchapūtikummāsacandanikādīsu kimi viya nibbattati.	382	
PA_atk-abh02_a:382_8	So tattha nibbatto dasa māse mātukucchisambhavena usmanā puṭapākaṃ viya paccamāno	382	
PA_atk-abh02_a:382_9	piṭṭhapiṇḍi viya sediyamāno samiñjanapasāraṇādirahito adhimattaṃ dukkhaṃ paccanubhotīti.	382	
PA_atk-abh02_a:382_10	Idaṃ tāva ‘gabbhokkantimūlakaṃ’ dukkhaṃ.	3821	
PA_atk-abh02_a:383_0	Yaṃ pana so mātu sahasā upakkhalanagamananisīdanauṭṭhānaparivattanādīsu surādhuttahatthagato	383	
PA_atk-abh02_a:383_1	eḷako viya ahiguṇṭhikahatthagato sappapotako viya ca ākaḍḍhanaparikaḍḍhanaodhunananiddhunanādinā	383	
PA_atk-abh02_a:383_2	upakkamena adhimattaṃ dukkhamanubhavati, yañca mātu sītudakapānakāle sītanarakūpapanno	383	
PA_atk-abh02_a:383_3	viya, uṇhayāgubhattādiajjhoharaṇakāle aṅgāravuṭṭhisamparikiṇṇo viya, loṇambilādiajjhoharaṇakāle	383	
PA_atk-abh02_a:383_4	khārāpaṭicchakādikammakāraṇappatto viya tibbaṃ dukkhamanubhoti – idaṃ ‘gabbhapariharaṇamūlakaṃ’ dukkhaṃ.	383	
PA_atk-abh02_a:384_0	Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne	384	
PA_atk-abh02_a:384_1	chedanaphālanādīhi dukkhaṃ uppajjati – idaṃ ‘gabbhavipattimūlakaṃ’ dukkhaṃ. Yaṃ vijāyamānāya	384	
PA_atk-abh02_a:384_2	mātuyā kammajehi vātehi parivattetvā narakapapātaṃ viya atibhayānakaṃ yonimaggaṃ	384	
PA_atk-abh02_a:384_3	paṭipātiyamānassa paramasambādhena yonimukhena tāḷacchiggaḷena viya nikkaḍḍhiyamānassa	384	
PA_atk-abh02_a:384_4	mahānāgassa narakasattassa viya ca saṅghāṭapabbatehi vicuṇṇiyamānassa dukkhaṃ uppajjati	384	
PA_atk-abh02_a:384_5	– idaṃ ‘vijāyanamūlakaṃ’ dukkhaṃ. Yaṃ pana jātassa taruṇavaṇasadisassa sukumārasarīrassa	384	
PA_atk-abh02_a:384_6	hatthaggahaṇanhāpanadhovanacoḷaparimajjanādikāle sūcimukhakhuradhāravijjhanaphālanasadisaṃ	384	
PA_atk-abh02_a:384_7	dukkhaṃ uppajjati – idaṃ mātukucchito ‘bahi nikkhamanamūlakaṃ’ dukkhaṃ. Yaṃ tato	384	
PA_atk-abh02_a:384_8	paraṃ pavattiyaṃ attanāva attānaṃ vadhantassa, acelakavatādivasena ātāpanaparitāpanānuyogamanuyuttassa,	384	
PA_atk-abh02_a:384_9	kodhavasena abhuñjantassa, ubbandhantassa ca dukkhaṃ hoti – idaṃ ‘attūpakkamamūlakaṃ’ dukkhaṃ.	384	
PA_atk-abh02_a:385_0	Yaṃ pana parato vadhabandhanādīni anubhavantassa dukkhaṃ uppajjati – idaṃ ‘parūpakkamamūlakaṃ’	385	
PA_atk-abh02_a:385_1	dukkhanti. Iti imassa sabbassāpi dukkhassa ayaṃ jāti vatthumeva hotīti. Tenetaṃ vuccati –	385	
PA_atk-abh02_a:386	Jāyetha no ce narakesu satto,	38	
PA_atk-abh02_a:387	Tatthaggidāhādikamappasayhaṃ;	38	
PA_atk-abh02_a:388	Labhetha dukkhaṃ nu kuhiṃ patiṭṭhaṃ,	38	
PA_atk-abh02_a:389	Iccāha dukkhāti munīdha jāti.	38	
PA_atk-abh02_a:390	Dukkhaṃ tiracchesu kasāpatoda-	39	
PA_atk-abh02_a:391	Daṇḍābhighātādibhavaṃ anekaṃ;	39	
PA_atk-abh02_a:392	Yaṃ taṃ kathaṃ tattha bhaveyya jātiṃ,	39	
PA_atk-abh02_a:393	Vinā tahiṃ jāti tatopi dukkhā.	39	
PA_atk-abh02_a:394	Petesu dukkhaṃ pana khuppipāsā-	39	
PA_atk-abh02_a:395	Vātātapādippabhavaṃ vicittaṃ;	39	
PA_atk-abh02_a:396	Yasmā ajātassa na tattha atthi,	39	
PA_atk-abh02_a:397	Tasmāpi dukkhaṃ muni jātimāha.	39	
PA_atk-abh02_a:398	Tibbandhakāre ca asayhasīte,	39	
PA_atk-abh02_a:399	Lokantare yaṃ asuresu dukkhaṃ;	39	
PA_atk-abh02_a:400	Na taṃ bhave tattha na cassa jāti,	40	
PA_atk-abh02_a:401	Yato ayaṃ jāti tatopi dukkhā.	40	
PA_atk-abh02_a:402	Yañcāpi gūthanarake viya mātugabbhe,	40	
PA_atk-abh02_a:403	Satto vasaṃ ciramato bahi nikkhamanañca;	40	
PA_atk-abh02_a:404	Pappoti dukkhamatighoramidampi natthi,	40	
PA_atk-abh02_a:405	Jātiṃ vinā itipi jātirayañhi dukkhā.	40	
PA_atk-abh02_a:406	Kiṃ bhāsitena bahunā nanu yaṃ kuhiñci,	40	
PA_atk-abh02_a:407	Atthīdha kiñcidapi dukkhamidaṃ kadāci;	40	
PA_atk-abh02_a:408	Nevatthi jātivirahe yadato mahesī,	40	
PA_atk-abh02_a:409	Dukkhāti sabbapaṭhamaṃ imamāha jātinti.	40	
PA_atk-abh02_a:410	Jarāniddeso	41	
PA_atk-abh02_a:411_0	192. Jarāniddese jarāti sabhāvapaccattaṃ. Jīraṇatāti ākāraniddeso. Khaṇḍiccantiādayo	411	
PA_atk-abh02_a:411_1	tayo kālātikkame kiccaniddesā. Pacchimā dve pakatiniddesā. Ayañhi jarāti iminā padena	411	
PA_atk-abh02_a:411_2	sabhāvato dīpitā, tenassā idaṃ sabhāvapaccattaṃ. Jīraṇatāti iminā ākārato, tenassāyaṃ	411	
PA_atk-abh02_a:411_3	ākāraniddeso. Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.	411	
PA_atk-abh02_a:411_4	Pāliccanti iminā kesalomānaṃ palitabhāvakaraṇakiccato. Valittacatāti iminā maṃsaṃ	411	
PA_atk-abh02_a:411_5	milāpetvā tace valittabhāvakaraṇakiccato dīpitā. Tenassā ime khaṇḍiccanti ādayo tayo	411	
PA_atk-abh02_a:411_6	kālātikkame kiccaniddesā. Tehi imesaṃ vikārānaṃ dassanavasena pākaṭībhūtāti pākaṭajarā	411	
PA_atk-abh02_a:411_7	dassitā. Yatheva hi udakassa vā vātassa vā aggino vā tiṇarukkhādīnaṃ saṃsaggapalibhaggatāya	411	
PA_atk-abh02_a:411_8	vā jhāmatāya vā gatamaggo pākaṭo hoti, na ca so gatamaggo tāneva udakādīni, evameva	411	
PA_atk-abh02_a:411_9	jarāya dantādīsu khaṇḍiccādivasena gatamaggo pākaṭo, cakkhuṃ ummīletvāpi gayhati.	411	
PA_atk-abh02_a:411_10	Na ca khaṇḍiccādīneva jarā; na hi jarā cakkhuviññeyyā hoti.	4111	
PA_atk-abh02_a:412_0	Āyuno saṃhāni indriyānaṃ paripākoti imehi pana padehi kālātikkameyeva abhibyattāya	412	
PA_atk-abh02_a:412_1	āyukkhayacakkhādiindriyaparipākasaṅkhātāya pakatiyā dīpitā. Tenassime pacchimā dve	412	
PA_atk-abh02_a:412_2	pakatiniddesāti veditabbā. Tattha yasmā jaraṃ pattassa āyu hāyati tasmā jarā “āyuno	412	
PA_atk-abh02_a:412_3	saṃhānī”ti phalūpacārena vuttā. Yasmā daharakāle suppasannāni sukhumampi attano visayaṃ	412	
PA_atk-abh02_a:412_4	sukheneva gaṇhanasamatthāni cakkhādīni indriyāni jaraṃ pattassa paripakkāni āluḷitāni	412	
PA_atk-abh02_a:412_5	avisadāni oḷārikampi attano visayaṃ gahetuṃ asamatthāni honti, tasmā “indriyānaṃ	412	
PA_atk-abh02_a:412_6	paripāko”ti phalūpacāreneva vuttā.	412	
PA_atk-abh02_a:413_0	Sā panesā evaṃ niddiṭṭhā sabbāpi jarā pākaṭā paṭicchannāti duvidhā hoti. Tattha dantādīsu	413	
PA_atk-abh02_a:413_1	khaṇḍādibhāvadassanato rūpadhammesu jarā ‘pākaṭajarā’ nāma. Arūpadhammesu pana jarā	413	
PA_atk-abh02_a:413_2	tādisassa vikārassa adassanato ‘paṭicchannajarā’ nāma. Tattha yvāyaṃ khaṇḍādibhāvo	413	
PA_atk-abh02_a:413_3	dissati, so tādisānaṃ dantādīnaṃ suviññeyyattā vaṇṇoyeva. Taṃ cakkhunā disvā manodvārena	413	
PA_atk-abh02_a:413_4	cintetvā “ime dantā jarāya pahaṭā”ti jaraṃ jānāti, udakaṭṭhāne baddhāni gosiṅgādīni	413	
PA_atk-abh02_a:413_5	oloketvā heṭṭhā udakassa atthibhāvaṃ jānanaṃ viya. Puna avīci savīcīti evampi ayaṃ	413	
PA_atk-abh02_a:413_6	jarā duvidhā hoti. Tattha maṇikanakarajatapavāḷacandasūriyādīnaṃ mandadasakādīsu	413	
PA_atk-abh02_a:413_7	pāṇīnaṃ viya ca pupphaphalapallavādīsu apāṇīnaṃ viya ca antarantarā vaṇṇavisesādīnaṃ	413	
PA_atk-abh02_a:413_8	dubbiññeyyattā jarā ‘avīcijarā’ nāma, nirantarajarāti attho. Tato aññesu pana yathāvuttesu	413	
PA_atk-abh02_a:413_9	antarantarā vaṇṇavisesādīnaṃ suviññeyyattā jarā ‘savīcijarā’ nāma.	413	
PA_atk-abh02_a:414_0	Tattha savīcijarā upādinnānupādinnakavasena evaṃ dīpetabbā – daharakumārakānañhi	414	
PA_atk-abh02_a:414_1	paṭhamameva khīradantā nāma uṭṭhahanti, na te thirā. Tesu pana patitesu puna dantā	414	
PA_atk-abh02_a:414_2	uṭṭhahanti. Te paṭhamameva setā honti, jarāvātena pana pahaṭakāle kāḷakā honti. Kesā	414	
PA_atk-abh02_a:414_3	pana paṭhamameva tambāpi honti kāḷakāpi setāpi. Chavi pana salohitikā hoti. Vaḍḍhantānaṃ	414	
PA_atk-abh02_a:414_4	vaḍḍhantānaṃ odātānaṃ odātabhāvo, kāḷakānaṃ kāḷakabhāvo paññāyati, jarāvātena pana	414	
PA_atk-abh02_a:414_5	pahaṭakāle vaḷiṃ gaṇhāti. Sabbampi sassaṃ vapitakāle setaṃ hoti, pacchā nīlaṃ, jarāvātena	414	
PA_atk-abh02_a:414_6	pana pahaṭakāle paṇḍukaṃ hoti. Ambaṅkurenāpi dīpetuṃ vaṭṭati eva. Ayaṃ vuccati jarāti	414	
PA_atk-abh02_a:414_7	ayaṃ jarā nāma kathiyati. Sā panesā khandhaparipākalakkhaṇā, maraṇūpanayanarasā,	414	
PA_atk-abh02_a:414_8	yobbanavināsapaccupaṭṭhānā.	414	
PA_atk-abh02_a:415_0	‘Jarāya dukkhaṭṭho veditabbo’ti ettha pana ayampi sayaṃ na dukkhā, dukkhassa pana	415	
PA_atk-abh02_a:415_1	vatthubhāvena dukkhāti vuttā. Katarassa dukkhassa? Kāyadukkhassa ceva domanassadukkhassa	415	
PA_atk-abh02_a:415_2	ca. Jiṇṇassa hi attabhāvo jarasakaṭaṃ viya dubbalo hoti, ṭhātuṃ vā gantuṃ vā nisīdituṃ	415	
PA_atk-abh02_a:415_3	vā vāyamantassa balavaṃ kāyadukkhaṃ uppajjati; puttadāre yathāpure asallakkhente	415	
PA_atk-abh02_a:415_4	domanassaṃ uppajjati. Iti imesaṃ dvinnampi dukkhānaṃ vatthubhāvena dukkhāti veditabbā. Apica –	415	
PA_atk-abh02_a:416	Aṅgānaṃ sithilabhāvā, indriyānaṃ vikārato;	41	
PA_atk-abh02_a:417	Yobbanassa vināsena, balassa upaghātato.	41	
PA_atk-abh02_a:418	Vippavāsā satādīnaṃ, puttadārehi attano;	41	
PA_atk-abh02_a:419	Apasādanīyato ceva, bhīyyo bālattapattiyā.	41	
PA_atk-abh02_a:420	Pappoti dukkhaṃ yaṃ macco, kāyikaṃ mānasaṃ tathā;	42	
PA_atk-abh02_a:421	Sabbametaṃ jarāhetu, yasmā tasmā jarā dukhāti.	42	
PA_atk-abh02_a:422	Maraṇaniddeso	42	
PA_atk-abh02_a:423_0	193. Maraṇaniddese cavanakavasena cuti; ekacatupañcakkhandhāya cutiyā sāmaññavacanametaṃ.	423	
PA_atk-abh02_a:423_1	Cavanatāti bhāvavacanena lakkhaṇanidassanaṃ. Bhedoti cutikhandhānaṃ bhaṅguppattiparidīpanaṃ.	423	
PA_atk-abh02_a:423_2	Antaradhānanti ghaṭassa viya bhinnassa bhinnānaṃ cutikhandhānaṃ yena kenaci pariyāyena	423	
PA_atk-abh02_a:423_3	ṭhānābhāvaparidīpanaṃ. Maccu maraṇanti maccusaṅkhātaṃ maraṇaṃ. Kālo nāma antako,	423	
PA_atk-abh02_a:423_4	tassa kiriyā kālakiriyā. Ettāvatā sammutiyā maraṇaṃ dīpitaṃ hoti.	423	
PA_atk-abh02_a:424_0	Idāni paramatthena dīpetuṃ khandhānaṃ bhedotiādimāha. Paramatthena hi khandhāyeva	424	
PA_atk-abh02_a:424_1	bhijjanti, na satto nāma koci marati. Khandhesu pana bhijjamānesu satto marati bhinnesu	424	
PA_atk-abh02_a:424_2	matoti vohāro hoti. Ettha ca catupañcavokāravasena khandhānaṃ bhedo, ekavokāravasena	424	
PA_atk-abh02_a:424_3	kaḷevarassa nikkhepo; catuvokāravasena vā khandhānaṃ bhedo, sesadvayavasena kaḷevarassa	424	
PA_atk-abh02_a:424_4	nikkhepo veditabbo. Kasmā? Bhavadvayepi rūpakāyasaṅkhātassa kaḷevarassa sambhavato.	424	
PA_atk-abh02_a:424_5	Yasmā vā cātumahārājikādīsu khandhā bhijjanteva, na kiñci nikkhipati, tasmā tesaṃ	424	
PA_atk-abh02_a:424_6	vasena khandhānaṃ bhedo. Manussādīsu kaḷevarassa nikkhepo. Ettha ca kaḷevarassa nikkhepakaraṇato	424	
PA_atk-abh02_a:424_7	maraṇaṃ “kaḷevarassa nikkhepo”ti vuttaṃ.	424	
PA_atk-abh02_a:425_0	Jīvitindriyassa upacchedoti iminā indriyabaddhasseva maraṇaṃ nāma hoti, anindriyabaddhassa	425	
PA_atk-abh02_a:425_1	maraṇaṃ nāma natthīti dasseti. ‘Sassaṃ mataṃ, rukkho mato’ti idaṃ pana vohāramattameva.	425	
PA_atk-abh02_a:425_2	Atthato pana evarūpāni vacanāni sassādīnaṃ khayavayabhāvameva dīpenti. Idaṃ vuccati	425	
PA_atk-abh02_a:425_3	maraṇanti idaṃ sabbampi maraṇaṃ nāma kathiyati.	425	
PA_atk-abh02_a:426_0	Apicettha khaṇikamaraṇaṃ, sammutimaraṇaṃ, samucchedamaraṇanti ayampi bhedo veditabbo.	426	
PA_atk-abh02_a:426_1	Tattha ‘khaṇikamaraṇaṃ’ nāma pavatte rūpārūpadhammānaṃ bhedo. ‘Tisso mato, phusso	426	
PA_atk-abh02_a:426_2	mato’ti idaṃ ‘sammutimaraṇaṃ’ nāma. Khīṇāsavassa appaṭisandhikā kālakiriyā ‘samucchedamaraṇaṃ’	426	
PA_atk-abh02_a:426_3	nāma. Imasmiṃ panatthe sammutimaraṇaṃ adhippetaṃ. Jātikkhayamaraṇaṃ, upakkamamaraṇaṃ,	426	
PA_atk-abh02_a:426_4	sarasamaraṇaṃ, āyukkhayamaraṇaṃ, puññakkhayamaraṇantipi tasseva nāmaṃ. Tayidaṃ cutilakkhaṇaṃ,	426	
PA_atk-abh02_a:426_5	viyogarasaṃ, vippavāsapaccupaṭṭhānaṃ.	426	
PA_atk-abh02_a:427_0	‘Maraṇassa dukkhaṭṭho veditabbo’ti ettha pana idampi sayaṃ na dukkhaṃ, dukkhassa	427	
PA_atk-abh02_a:427_1	pana vatthubhāvena dukkhanti vuttaṃ. Maraṇantikāpi hi sārīrikā vedanā, paṭivāte gahitā	427	
PA_atk-abh02_a:427_2	ādittatiṇukkā viya, sarīraṃ nidahanti. Narakanimittādīnaṃ upaṭṭhānakāle balavadomanassaṃ	427	
PA_atk-abh02_a:427_3	uppajjati. Iti imesaṃ dvinnampi dukkhānaṃ vatthubhāvena dukkhanti veditabbaṃ. Api ca –	427	
PA_atk-abh02_a:428	Pāpassa pāpakammādi, nimittamanupassato;	42	
PA_atk-abh02_a:429	Bhaddassāpasahantassa, viyogaṃ piyavatthukaṃ.	42	
PA_atk-abh02_a:430	Mīyamānassa yaṃ dukkhaṃ, mānasaṃ avisesato;	43	
PA_atk-abh02_a:431	Sabbesañcāpi yaṃ sandhi-bandhanacchedanādikaṃ.	43	
PA_atk-abh02_a:432	Vitujjamānamammānaṃ, hoti dukkhaṃ sarīrajaṃ;	43	
PA_atk-abh02_a:433	Asayhamappaṭikāraṃ, dukkhassetassidaṃ yato;	43	
PA_atk-abh02_a:434	Maraṇaṃ vatthu tenetaṃ, dukkhamicceva bhāsitanti.	43	
PA_atk-abh02_a:435_0	Apica imāni jātijarāmaraṇāni nāma imesaṃ sattānaṃ vadhakapaccāmittā viya otāraṃ gavesantāni	435	
PA_atk-abh02_a:435_1	vicaranti. Yathā hi purisassa tīsu paccāmittesu otārāpekkhesu vicarantesu eko vadeyya	435	
PA_atk-abh02_a:435_2	– “ahaṃ asukaaraññassa nāma vaṇṇaṃ kathetvā etaṃ ādāya tattha gamissāmi, ettha mayhaṃ	435	
PA_atk-abh02_a:435_3	dukkaraṃ natthī”ti. Dutiyo vadeyya “ahaṃ tava etaṃ gahetvā gatakāle pothetvā dubbalaṃ	435	
PA_atk-abh02_a:435_4	karissāmi, ettha mayhaṃ dukkaraṃ natthī”ti. Tatiyo vadeyya – “tayā etasmiṃ pothetvā	435	
PA_atk-abh02_a:435_5	dubbale kate tiṇhena asinā sīsacchedanaṃ nāma mayhaṃ bhāro hotū”ti. Te evaṃ vatvā tathā kareyyuṃ.	435	
PA_atk-abh02_a:436_0	Tattha paṭhamapaccāmittassa araññassa vaṇṇaṃ kathetvā taṃ ādāya tattha gatakālo viya	436	
PA_atk-abh02_a:436_1	suhajjañātimaṇḍalato nikkaḍḍhitvā yattha katthaci nibbattāpanaṃ nāma jātiyā kiccaṃ.	436	
PA_atk-abh02_a:436_2	Dutiyassa pothetvā dubbalakaraṇaṃ viya nibbattakkhandhesu nipatitvā parādhīnamañcaparāyaṇabhāvakaraṇaṃ	436	
PA_atk-abh02_a:436_3	jarāya kiccaṃ. Tatiyassa tiṇhena asinā sīsacchedanaṃ viya jīvitakkhayapāpanaṃ maraṇassa	436	
PA_atk-abh02_a:436_4	kiccanti veditabbaṃ.	436	
PA_atk-abh02_a:437_0	Apicettha jātidukkhaṃ sādīnavamahākantārappaveso viya daṭṭhabbaṃ. Jarādukkhaṃ tattha	437	
PA_atk-abh02_a:437_1	annapānarahitassa dubbalyaṃ viya daṭṭhabbaṃ. Maraṇadukkhaṃ dubbalassa iriyāpathapavattane	437	
PA_atk-abh02_a:437_2	vihataparakkamassa vāḷādīhi anayabyasanāpādanaṃ viya daṭṭhabbanti.	437	
PA_atk-abh02_a:438	Sokaniddeso	43	
PA_atk-abh02_a:439_0	194. Sokaniddese byasatīti byasanaṃ; hitasukhaṃ khipati viddhaṃsetīti attho. Ñātīnaṃ	439	
PA_atk-abh02_a:439_1	byasanaṃ ñātibyasanaṃ; corarogabhayādīhi ñātikkhayo ñātivināsoti attho. Tena ñātibyasanena	439	
PA_atk-abh02_a:439_2	phuṭṭhassāti ajjhotthaṭassa abhibhūtassa samannāgatassāti attho. Sesesupi eseva nayo.	439	
PA_atk-abh02_a:439_3	Ayaṃ pana viseso – bhogānaṃ byasanaṃ bhogabyasanaṃ; rājacorādivasena bhogakkhayo	439	
PA_atk-abh02_a:439_4	bhogavināsoti attho. Rogoyeva byasanaṃ rogabyasanaṃ; rogo hi ārogyaṃ byasati vināsetīti	439	
PA_atk-abh02_a:439_5	byasanaṃ. Sīlassa byasanaṃ sīlabyasanaṃ; dussīlyassetaṃ nāmaṃ. Sammādiṭṭhiṃ vināsayamānā	439	
PA_atk-abh02_a:439_6	uppannā diṭṭhiyeva byasanaṃ diṭṭhibyasanaṃ. Ettha ca purimāni dve anipphannāni, pacchimāni	439	
PA_atk-abh02_a:439_7	tīṇi nipphannāni tilakkhaṇabbhāhatāni. Purimāni ca tīṇi neva kusalāni na akusalāni.	439	
PA_atk-abh02_a:439_8	Sīladiṭṭhibyasanadvayaṃ akusalaṃ.	439	
PA_atk-abh02_a:440_0	Aññataraññatarenāti gahitesu vā yena kenaci aggahitesu vā mittāmaccabyasanādīsu yena	440	
PA_atk-abh02_a:440_1	kenaci. Samannāgatassāti samanubandhassa aparimuccamānassa. Aññataraññatarena dukkhadhammenāti	440	
PA_atk-abh02_a:440_2	yena kenaci sokadukkhassa uppattihetunā. Sokoti socanakavasena soko; idaṃ tehi kāraṇehi	440	
PA_atk-abh02_a:440_3	upajjanakasokassa sabhāvapaccattaṃ. Socanāti socanākaro. Socitattanti socitabhāvo.	440	
PA_atk-abh02_a:440_4	Antosokoti abbhantare soko. Dutiyapadaṃ upasaggavasena vaḍḍhitaṃ. So hi abbhantare	440	
PA_atk-abh02_a:440_5	sukkhāpento viya parisukkhāpento viya uppajjatīti “antosoko antoparisoko”ti vuccati.	440	
PA_atk-abh02_a:441_0	Cetaso parijjhāyanāti cittassa jhāyanākāro. Soko hi uppajjamāno aggi viya cittaṃ	441	
PA_atk-abh02_a:441_1	jhāpeti paridahati, “cittaṃ me jhāmaṃ, na me kiñci paṭibhātī”ti vadāpeti. Dukkhito	441	
PA_atk-abh02_a:441_2	mano dummano, tassa bhāvo domanassaṃ. Anupaviṭṭhaṭṭhena sokova sallanti sokasallaṃ.	441	
PA_atk-abh02_a:441_3	Ayaṃ vuccati sokoti ayaṃ soko nāma kathiyati. So panāyaṃ kiñcāpi atthato domanassavedanāva	441	
PA_atk-abh02_a:441_4	hoti, evaṃ santepi antonijjhānalakkhaṇo, cetaso parinijjhāyanaraso, anusocanapaccupaṭṭhāno.	441	
PA_atk-abh02_a:442_0	‘Sokassa dukkhaṭṭho veditabbo’ti ettha pana ayaṃ sabhāvadukkhattā ceva dukkhassa	442	
PA_atk-abh02_a:442_1	ca vatthubhāvena dukkhoti vutto. Kataradukkhassāti? Kāyikadukkhassa ceva javanakkhaṇe	442	
PA_atk-abh02_a:442_2	ca domanassadukkhassa. Sokavegena hi hadaye mahāgaṇḍo uṭṭhahitvā paripaccitvā bhijjati,	442	
PA_atk-abh02_a:442_3	mukhato vā kāḷalohitaṃ nikkhamati, balavaṃ kāyadukkhaṃ uppajjati. “Ettakā me ñātayo	442	
PA_atk-abh02_a:442_4	khayaṃ gatā, ettakā me bhogā”ti cintentassa ca balavaṃ domanassaṃ uppajjati. Iti	442	
PA_atk-abh02_a:442_5	imesaṃ dvinnaṃ dukkhānaṃ vatthubhāvenapesa dukkhoti veditabbo. Apica –	442	
PA_atk-abh02_a:443	Sattānaṃ hadayaṃ soko, sallaṃ viya vitujjati;	44	
PA_atk-abh02_a:444	Aggitattova nārāco, bhusañca ḍahate puna.	44	
PA_atk-abh02_a:445	Samāvahati ca byādhi-jarāmaraṇabhedanaṃ;	44	
PA_atk-abh02_a:446	Dukkhampi vividhaṃ yasmā, tasmā dukkhoti vuccatīti.	44	
PA_atk-abh02_a:447	Paridevaniddeso	44	
PA_atk-abh02_a:448_0	195. Paridevaniddese ‘mayhaṃ dhītā, mayhaṃ putto’ti evaṃ ādissa ādissa devanti rodanti	448	
PA_atk-abh02_a:448_1	etenāti ādevo. Taṃ taṃ vaṇṇaṃ parikittetvā parikittetvā devanti etenāti paridevo.	448	
PA_atk-abh02_a:448_2	Tato parāni dve dve padāni purimadvayasseva ākārabhāvaniddesavasena vuttāni. Vācāti	448	
PA_atk-abh02_a:448_3	vacanaṃ. Palāpoti tucchaṃ niratthakavacanaṃ. Upaḍḍhabhaṇitaaññabhaṇitādivasena virūpo	448	
PA_atk-abh02_a:448_4	palāpo vippalāpo. Lālappoti punappunaṃ lapanaṃ. Lālappanākāro lālappanā. Lālappitassa	448	
PA_atk-abh02_a:448_5	bhāvo lālappitattaṃ. Ayaṃ vuccati paridevoti ayaṃ paridevo nāma kathiyati. So lālappanalakkhaṇo,	448	
PA_atk-abh02_a:448_6	guṇadosaparikittanaraso, sambhamapaccupaṭṭhāno.	448	
PA_atk-abh02_a:449_0	‘Paridevassa dukkhaṭṭho veditabbo’ti ettha pana ayampi sayaṃ na dukkho, kāyadukkhadomanassadukkhānaṃ	449	
PA_atk-abh02_a:449_1	pana vatthubhāvena dukkhoti vutto. Paridevanto hi attano khandhaṃ muṭṭhīhi potheti,	449	
PA_atk-abh02_a:449_2	ubhohi hatthehi uraṃ paharati piṃsati, sīsena bhittiyā saddhiṃ yujjhati. Tenassa	449	
PA_atk-abh02_a:449_3	balavaṃ kāyadukkhaṃ uppajjati. ‘Ettakā me ñātayo khayaṃ vayaṃ abbhatthaṃ gatā’tiādīni	449	
PA_atk-abh02_a:449_4	cinteti. Tenassa balavaṃ domanassaṃ uppajjati. Iti imesaṃ dvinnampi dukkhānaṃ vatthubhāvena	449	
PA_atk-abh02_a:449_5	dukkhoti veditabbo. Apica –	449	
PA_atk-abh02_a:450	Yaṃ sokasallavihato paridevamāno,	45	
PA_atk-abh02_a:451	Kaṇṭhoṭṭhatālutalasosajamappasayhaṃ;	45	
PA_atk-abh02_a:452	Bhiyyodhimattamadhigacchatiyeva dukkhaṃ,	45	
PA_atk-abh02_a:453	Dukkhoti tena bhagavā paridevamāhāti.	45	
PA_atk-abh02_a:454	Dukkhadomanassaniddeso	45	
PA_atk-abh02_a:455	196-7. Dukkhadomanassaniddesā heṭṭhā dhammasaṅgahaṭṭhakathāyaṃ vaṇṇitattā pākaṭā eva. Lakkhaṇādīni pana tesaṃ tattha vuttāneva.	45	
PA_atk-abh02_a:456_0	‘Dukkhassa dukkhaṭṭho veditabbo, domanassassa dukkhaṭṭho veditabbo’ti ettha pana	456	
PA_atk-abh02_a:456_1	ubhayampetaṃ sayañca dukkhattā kāyikacetasikadukkhānañca vatthubhāvena dukkhanti	456	
PA_atk-abh02_a:456_2	vuttaṃ. Hatthapādānañhi kaṇṇanāsikānañca chedanadukkhena dukkhitassa, anāthasālāyaṃ	456	
PA_atk-abh02_a:456_3	ucchiṭṭhakapālaṃ purato katvā nipannassa, vaṇamukhehi puḷuvakesu nikkhamantesu balavaṃ	456	
PA_atk-abh02_a:456_4	kāyadukkhaṃ uppajjati; nānāraṅgarattavatthamanuññālaṅkāraṃ nakkhattaṃ kīḷantaṃ mahājanaṃ	456	
PA_atk-abh02_a:456_5	disvā balavadomanassaṃ uppajjati. Evaṃ tāva dukkhassa dvinnampi dukkhānaṃ vatthubhāvo veditabbo. Apica –	456	
PA_atk-abh02_a:457	Pīḷeti kāyikamidaṃ, dukkhaṃ dukkhañca mānasaṃ bhiyyo;	45	
PA_atk-abh02_a:458	Janayati yasmā tasmā, dukkhanti visesato vuttanti.	45	
PA_atk-abh02_a:459_0	Cetodukkhasamappitā pana kese pakiriya urāni patipisenti, āvaṭṭanti, vivaṭṭanti,	459	
PA_atk-abh02_a:459_1	chinnapapātaṃ papatanti, satthaṃ āharanti, visaṃ khādanti, rajjuyā ubbandhanti, aggiṃ	459	
PA_atk-abh02_a:459_2	pavisanti. Taṃ taṃ viparītaṃ vatthuṃ tathā tathā vippaṭisārino pariḍayhamānacittā	459	
PA_atk-abh02_a:459_3	cintenti. Evaṃ domanassassa ubhinnampi dukkhānaṃ vatthubhāvo veditabbo. Apica –	459	
PA_atk-abh02_a:460	Pīḷeti yato cittaṃ, kāyassa ca pīḷanaṃ samāvahati;	46	
PA_atk-abh02_a:461	Dukkhanti domanassampi, domanassaṃ tato ahūti.	46	
PA_atk-abh02_a:462	Upāyāsaniddeso	46	
PA_atk-abh02_a:463_0	198. Upāyāsaniddese āyāsanaṭṭhena āyāso; saṃsīdanavisīdanākārappavattassa cittakilamathassetaṃ	463	
PA_atk-abh02_a:463_1	nāmaṃ. Balavaṃ āyāso upāyāso. Āyāsitabhāvo āyāsitattaṃ. Upāyāsitabhāvo upāyāsitattaṃ.	463	
PA_atk-abh02_a:463_2	Ayaṃ vuccati upāyāsoti ayaṃ upāyāso nāma kathiyati. So panesa byāsattilakkhaṇo, nitthunanaraso,	463	
PA_atk-abh02_a:463_3	visādapaccupaṭṭhāno.	463	
PA_atk-abh02_a:464_0	‘Upāyāsassa dukkhaṭṭho veditabbo’ti ettha pana ayampi sayaṃ na dukkho, ubhinnampi	464	
PA_atk-abh02_a:464_1	dukkhānaṃ vatthubhāvena dukkhoti vutto. Kupitena hi raññā issariyaṃ acchinditvā hataputtabhātikānaṃ	464	
PA_atk-abh02_a:464_2	āṇattavadhānaṃ bhayena aṭaviṃ pavisitvā nilīnānaṃ mahāvisādappattānaṃ dukkhaṭṭhānena	464	
PA_atk-abh02_a:464_3	dukkhaseyyāya dukkhanisajjāya balavaṃ kāyadukkhaṃ uppajjati. ‘Ettakā no ñātakā, ettakā	464	
PA_atk-abh02_a:464_4	bhogā naṭṭhā’ti cintentānaṃ balavadomanassaṃ uppajjati. Iti imesaṃ dvinnampi dukkhānaṃ	464	
PA_atk-abh02_a:464_5	vatthubhāvena dukkhoti veditabboti. Apica –	464	
PA_atk-abh02_a:465	Cittassa paridahanā, kāyassa visādanā ca adhimattaṃ;	46	
PA_atk-abh02_a:466	Yaṃ dukkhamupāyāso, janeti dukkho tato vutto.	46	
PA_atk-abh02_a:467_0	Ettha ca mandagginā antobhājaneyeva telādīnaṃ pāko viya soko. Tikkhagginā paccamānassa	467	
PA_atk-abh02_a:467_1	bhājanato bahinikkhamanaṃ viya paridevo. Bahinikkhantāvasesassa nikkhamitumpi appahontassa	467	
PA_atk-abh02_a:467_2	antobhājaneyeva yāva parikkhayā pāko viya upāyāso daṭṭhabbo.	467	
PA_atk-abh02_a:468	Appiyasampayoganiddeso	46	
PA_atk-abh02_a:469_0	199. Appiyasampayoganiddese yassāti ye assa. Aniṭṭhāti apariyesitā. Pariyesitā vā	469	
PA_atk-abh02_a:469_1	hontu apariyesitā vā, nāmamevetaṃ amanāpārammaṇānaṃ. Manasmiṃ na kamanti, na pavisantīti	469	
PA_atk-abh02_a:469_2	akantā. Manasmiṃ na appiyanti, na vā manaṃ vaḍḍhentīti amanāpā. Rūpātiādi tesaṃ sabhāvanidassanaṃ.	469	
PA_atk-abh02_a:469_3	Anatthaṃ kāmenti icchantīti anatthakāmā. Ahitaṃ kāmenti icchantīti ahitakāmā. Aphāsukaṃ	469	
PA_atk-abh02_a:469_4	dukkhavihāraṃ kāmenti icchantīti aphāsukakāmā. Catūhi yogehi khemaṃ nibbhayaṃ vivaṭṭaṃ	469	
PA_atk-abh02_a:469_5	na icchanti, sabhayaṃ vaṭṭameva nesaṃ kāmenti icchantīti āyogakkhemakāmā.	469	
PA_atk-abh02_a:470_0	Apica saddhādīnaṃ vuddhisaṅkhātassa atthassa akāmanato tesaṃyeva hānisaṅkhātassa	470	
PA_atk-abh02_a:470_1	anatthassa ca kāmanato anatthakāmā. Saddhādīnaṃyeva upāyabhūtassa hitassa akāmanato	470	
PA_atk-abh02_a:470_2	saddhāhāniādīnaṃ upāyabhūtassa ahitassa ca kāmanato ahitakāmā. Phāsukavihārassa akāmanato	470	
PA_atk-abh02_a:470_3	aphāsukavihārassa ca kāmanato aphāsukakāmā. Yassa kassaci nibbhayassa akāmanato bhayassa	470	
PA_atk-abh02_a:470_4	ca kāmanato ayogakkhemakāmāti evampettha attho daṭṭhabbo.	470	
PA_atk-abh02_a:471_0	Saṅgatīti gantvā saṃyogo. Samāgamoti āgatehi saṃyogo. Samodhānanti ṭhānanisajjādīsu	471	
PA_atk-abh02_a:471_1	sahabhāvo. Missībhāvoti sabbakiccānaṃ sahakaraṇaṃ. Ayaṃ sattavasena yojanā. Saṅkhāravasena	471	
PA_atk-abh02_a:471_2	pana yaṃ labbhati taṃ gahetabbaṃ. Ayaṃ vuccatīti ayaṃ appiyasampayogo nāma kathiyati.	471	
PA_atk-abh02_a:471_3	So aniṭṭhasamodhānalakkhaṇo, cittavighātakaraṇaraso, anatthabhāvapaccupaṭṭhāno.	471	
PA_atk-abh02_a:472_0	So atthato eko dhammo nāma natthi. Kevalaṃ appiyasampayuttānaṃ duvidhassāpi dukkhassa	472	
PA_atk-abh02_a:472_1	vatthubhāvato dukkhoti vutto. Aniṭṭhāni hi vatthūni samodhānagatāni vijjhanachedanaphālanādīhi	472	
PA_atk-abh02_a:472_2	kāyikampi dukkhaṃ uppādenti, ubbegajananato mānasampi. Tenetaṃ vuccati –	472	
PA_atk-abh02_a:473	Disvāva appiye dukkhaṃ, paṭhamaṃ hoti cetasi;	47	
PA_atk-abh02_a:474	Tadupakkamasambhūta-matha kāye yato idha.	47	
PA_atk-abh02_a:475	Tato dukkhadvayassāpi, vatthuto so mahesinā;	47	
PA_atk-abh02_a:476	Dukkho vuttoti viññeyyo, appiyehi samāgamoti.	47	
PA_atk-abh02_a:477	Piyavippayoganiddeso	47	
PA_atk-abh02_a:478_0	200. Piyavippayoganiddeso vuttapaṭipakkhanayena veditabbo. Mātā vātiādi panettha	478	
PA_atk-abh02_a:478_1	atthakāme sarūpena dassetuṃ vuttaṃ. Tattha mamāyatīti mātā. Piyāyatīti pitā. Bhajatīti	478	
PA_atk-abh02_a:478_2	bhātā. Tathā bhaginī. Mettāyantīti mittā, minantīti vā mittā; sabbaguyhesu anto pakkhipantīti	478	
PA_atk-abh02_a:478_3	attho. Kiccakaraṇīyesu sahabhāvaṭṭhena amā hontīti amaccā. Ayaṃ amhākaṃ ajjhattikoti	478	
PA_atk-abh02_a:478_4	evaṃ jānanti ñāyantīti vā ñātī. Lohitena sambandhāti sālohitā. Evametāni padāni atthato	478	
PA_atk-abh02_a:478_5	veditabbāni. Ayaṃ vuccatīti ayaṃ piyehi vippayogo nāma kathiyati. So iṭṭhavatthuviyogalakkhaṇo,	478	
PA_atk-abh02_a:478_6	sokuppādanaraso, byasanapaccupaṭṭhāno.	478	
PA_atk-abh02_a:479_0	So atthato eko dhammo nāma natthi. Kevalaṃ piyavippayuttānaṃ duvidhassāpi dukkhassa	479	
PA_atk-abh02_a:479_1	vatthubhāvato dukkhoti vutto. Iṭṭhāni hi vatthūni viyujjamānāni sarīrassa sosanamilāpanādibhāvena	479	
PA_atk-abh02_a:479_2	kāyikampi dukkhaṃ uppādenti, ‘yampi no ahosi, tampi no natthī’ti anusocāpanato mānasampi. Tenetaṃ vuccati –	479	
PA_atk-abh02_a:480	Ñātidhanādiviyogā, sokasarasamappitā vitujjanti;	48	
PA_atk-abh02_a:481	Bālā yato tato yaṃ, dukkhoti mato piyaviyogoti.	48	
PA_atk-abh02_a:482	Icchāniddeso	48	
PA_atk-abh02_a:483_0	201. Icchāniddese jātidhammānanti jātisabhāvānaṃ jātipakatikānaṃ. Icchā uppajjatīti	483	
PA_atk-abh02_a:483_1	taṇhā uppajjati. Aho vatāti patthanā. Na kho panetaṃ icchāya pattabbanti yaṃ etaṃ	483	
PA_atk-abh02_a:483_2	“aho vata mayaṃ na jātidhammā assāma, na ca vata no jāti āgaccheyyā”ti evaṃ pahīnasamudayesu	483	
PA_atk-abh02_a:483_3	sādhūsu vijjamānaṃ ajātidhammattaṃ, parinibbutesu ca vijjamānaṃ jātiyā anāgamanaṃ	483	
PA_atk-abh02_a:483_4	icchitaṃ, taṃ icchantassāpi maggabhāvanāya vinā apattabbato anicchantassa ca bhāvanāya	483	
PA_atk-abh02_a:483_5	pattabbato na icchāya pattabbaṃ nāma hoti. Idampīti etampi; upari sesāni upādāya	483	
PA_atk-abh02_a:483_6	pikāro. Yampicchanti yenapi dhammena alabbhaneyyaṃ vatthuṃ icchanto na labhati, taṃ	483	
PA_atk-abh02_a:483_7	alabbhaneyyavatthuicchanaṃ dukkhanti veditabbaṃ. Jarādhammānantiādīsupi eseva nayo.	483	
PA_atk-abh02_a:483_8	Evamettha alabbhaneyyavatthūsu icchāva “yampicchaṃ na labhati tampi dukkha”nti vuttā.	483	
PA_atk-abh02_a:483_9	Sā alabbhaneyyavatthuicchanalakkhaṇā, tappariyesanarasā, tesaṃ appattipaccupaṭṭhānā.	483	
PA_atk-abh02_a:484_0	Dvinnaṃ pana dukkhānaṃ vatthubhāvato dukkhāti vuttā. Ekacco hi rājā bhavissatīti	484	
PA_atk-abh02_a:484_1	sambhāvito hoti. So chinnabhinnagaṇena parivārito pabbatavisamaṃ vā vanagahanaṃ vā	484	
PA_atk-abh02_a:484_2	pavisati. Atha rājā taṃ pavattiṃ ñatvā balakāyaṃ peseti. So rājapurisehi nihataparivāro	484	
PA_atk-abh02_a:484_3	sayampi laddhappahāro palāyamāno rukkhantaraṃ vā pāsāṇantaraṃ vā pavisati. Tasmiṃ	484	
PA_atk-abh02_a:484_4	samaye mahāmegho uṭṭhahati, tibbandhakārā kāḷavaddalikā hoti. Atha naṃ samantato	484	
PA_atk-abh02_a:484_5	kāḷakipillikādayo pāṇā parivāretvā gaṇhanti. Tenassa balavakāyadukkhaṃ uppajjati.	484	
PA_atk-abh02_a:484_6	‘Maṃ ekaṃ nissāya ettakā ñātī ca bhogā ca vinaṭṭhā’ti cintentassa balavadomanassaṃ	484	
PA_atk-abh02_a:484_7	uppajjati. Iti ayaṃ icchā imesaṃ dvinnampi dukkhānaṃ vatthubhāvena dukkhāti veditabbā. Apica –	484	
PA_atk-abh02_a:485	Taṃ taṃ patthayamānānaṃ, tassa tassa alābhato;	48	
PA_atk-abh02_a:486	Yaṃ vighātamayaṃ dukkhaṃ, sattānaṃ idha jāyati.	48	
PA_atk-abh02_a:487	Alabbhaneyyavatthūnaṃ, patthanā tassa kāraṇaṃ;	48	
PA_atk-abh02_a:488	Yasmā tasmā jino dukkhaṃ, icchitālābhamabravīti.	48	
PA_atk-abh02_a:489	Upādānakkhandhaniddeso	48	
PA_atk-abh02_a:490_0	202. Upādānakkhandhaniddese saṃkhittenāti desanaṃ sandhāya vuttaṃ. Dukkhañhi ettakāni	490	
PA_atk-abh02_a:490_1	dukkhasatānīti vā ettakāni dukkhasahassānīti vā ettakāni dukkhasatasahassānīti vā	490	
PA_atk-abh02_a:490_2	saṃkhipituṃ na sakkā, desanā pana sakkā, tasmā “dukkhaṃ nāma aññaṃ kiñci natthi,	490	
PA_atk-abh02_a:490_3	saṃkhittena pañcupādānakkhandhā dukkhā”ti desanaṃ saṅkhipento evamāha. Seyyathidanti	490	
PA_atk-abh02_a:490_4	nipāto; tassa te katameti ceti attho. Rūpūpādānakkhandhotiādīnaṃ attho khandhavibhaṅge vaṇṇitoyeva.	490	
PA_atk-abh02_a:491	‘Khandhānaṃ dukkhaṭṭho veditabbo’ti ettha pana –	49	
PA_atk-abh02_a:492	Jātippabhutikaṃ dukkhaṃ, yaṃ vuttaṃ idha tādinā;	49	
PA_atk-abh02_a:493	Avuttaṃ yañca taṃ sabbaṃ, vinā ete na vijjati.	49	
PA_atk-abh02_a:494	Yasmā tasmā upādāna-kkhandhā saṅkhepato ime;	49	
PA_atk-abh02_a:495	Dukkhāti vuttā dukkhanta-desakena mahesinā.	49	
PA_atk-abh02_a:496_0	Tathā hi indhanamiva pāvako, lakkhamiva paharaṇāni, gorūpamiva ḍaṃsamakasādayo, khettamiva	496	
PA_atk-abh02_a:496_1	lāvakā, gāmaṃ viya gāmaghātakā, upādānakkhandhapañcakameva jātiādayo nānappakārehi	496	
PA_atk-abh02_a:496_2	bādhayamānā, tiṇalatādīni viya bhūmiyaṃ, pupphaphalapallavādīni viya rukkhesu, upādānakkhandhesuyeva	496	
PA_atk-abh02_a:496_3	nibbattanti. Upādānakkhandhānañca ādidukkhaṃ jāti, majjhedukkhaṃ jarā, pariyosānadukkhaṃ	496	
PA_atk-abh02_a:496_4	maraṇaṃ. Māraṇantikadukkhābhighātena pariḍayhamānadukkhaṃ soko, tadasahanato lālappanadukkhaṃ	496	
PA_atk-abh02_a:496_5	paridevo. Tato dhātukkhobhasaṅkhātaaniṭṭhaphoṭṭhabbasamāyogato kāyassa ābādhanadukkhaṃ	496	
PA_atk-abh02_a:496_6	dukkhaṃ. Tena bādhiyamānānaṃ puthujjanānaṃ tattha paṭighuppattito cetobādhanadukkhaṃ	496	
PA_atk-abh02_a:496_7	domanassaṃ. Sokādivuḍḍhiyā janitavisādānaṃ anutthunanadukkhaṃ upāyāso. Manorathavighātappattānaṃ	496	
PA_atk-abh02_a:496_8	icchāvighātadukkhaṃ icchitālābhoti evaṃ nānappakārato upaparikkhiyamānā upādānakkhandhāva	496	
PA_atk-abh02_a:496_9	dukkhāti yadetaṃ ekamekaṃ dassetvā vuccamānaṃ anekehi kappehi na sakkā asesato vattuṃ,	496	
PA_atk-abh02_a:496_10	taṃ sabbampi dukkhaṃ ekajalabindumhi sakalasamuddajalarasaṃ viya yesu kesuci pañcasu	4961	
PA_atk-abh02_a:496_11	upādānakkhandhesu saṅkhipitvā dassetuṃ “saṃkhittena pañcupādānakkhandhā dukkhā”ti bhagavā avocāti.	4961	
PA_atk-abh02_a:497	Dukkhasaccaniddesavaṇṇanā niṭṭhitā.	49	
PA_atk-abh02_a:498	2. Samudayasaccaniddesavaṇṇanā	49	
PA_atk-abh02_a:499_0	203. Samudayasaccaniddese yāyaṃ taṇhāti yā ayaṃ taṇhā. Ponobbhavikāti punabbhavakaraṇaṃ	499	
PA_atk-abh02_a:499_1	punobbhavo, punobbhavo sīlamassāti ponobbhavikā. Apica punabbhavaṃ deti, punabbhavāya	499	
PA_atk-abh02_a:499_2	saṃvattati, punappunaṃ bhave nibbattetīti ponobbhavikā. Sā panesā punabbhavassa dāyikāpi	499	
PA_atk-abh02_a:499_3	atthi adāyikāpi, punabbhavāya saṃvattanikāpi atthi asaṃvattanikāpi, dinnāya paṭisandhiyā	499	
PA_atk-abh02_a:499_4	upadhivepakkamattāpi. Sā punabbhavaṃ dadamānāpi adadamānāpi, punabbhavāya saṃvattamānāpi	499	
PA_atk-abh02_a:499_5	asaṃvattamānāpi, dinnāya paṭisandhiyā upadhivepakkamattāpi ponobbhavikā evāti nāmaṃ	499	
PA_atk-abh02_a:499_6	labhati. Abhinandanasaṅkhātena nandirāgena sahagatāti nandirāgasahagatā, nandirāgena	499	
PA_atk-abh02_a:499_7	saddhiṃ atthato ekattameva gatāti vuttaṃ hoti. Tatratatrābhinandinīti yatra yatra	499	
PA_atk-abh02_a:499_8	attabhāvo tatratatrābhinandinī, rūpādīsu vā ārammaṇesu tatratatrābhinandinī; rūpābhinandinī	499	
PA_atk-abh02_a:499_9	saddagandharasaphoṭṭhabbadhammābhinandinīti attho. Seyyathidanti nipāto; tassa sā	499	
PA_atk-abh02_a:499_10	katamāti ceti attho. Kāmataṇhāti kāme taṇhā kāmataṇhā; pañcakāmaguṇikarāgassetaṃ	4991	
PA_atk-abh02_a:499_11	adhivacanaṃ. Bhave taṇhā bhavataṇhā; bhavapatthanāvasena uppannassa sassatadiṭṭhisahagatassa	4991	
PA_atk-abh02_a:499_12	rūpārūpabhavarāgassa ca jhānanikantiyā cetaṃ adhivacanaṃ. Vibhave taṇhā vibhavataṇhā;	4991	
PA_atk-abh02_a:499_13	ucchedadiṭṭhisahagatassa rāgassetaṃ adhivacanaṃ.	4991	
PA_atk-abh02_a:500_0	Idāni tassā taṇhāya vatthuṃ vitthārato dassetuṃ sā kho panesātiādimāha. Tattha uppajjatīti	500	
PA_atk-abh02_a:500_1	jāyati. Nivisatīti punappunaṃ pavattivasena patiṭṭhahati. Yaṃ loke piyarūpaṃ sātarūpanti	500	
PA_atk-abh02_a:500_2	yaṃ lokasmiṃ piyasabhāvañceva madhurasabhāvañca. Cakkhuṃ loketiādīsu lokasmiñhi cakkhādīsu	500	
PA_atk-abh02_a:500_3	mamattena abhiniviṭṭhā sattā sampattiyaṃ patiṭṭhitā attano cakkhuṃ ādāsādīsu nimittaggahaṇānusārena	500	
PA_atk-abh02_a:500_4	vippasannapañcapasādaṃ suvaṇṇavimāne ugghāṭitamaṇisīhapañjaraṃ viya maññanti, sotaṃ	500	
PA_atk-abh02_a:500_5	rajatapanāḷikaṃ viya pāmaṅgasuttakaṃ viya ca maññanti, tuṅganāsāti laddhavohāraṃ	500	
PA_atk-abh02_a:500_6	ghānaṃ vaṭṭetvā ṭhapitaharitālavaṭṭiṃ viya maññanti, jivhaṃ rattakambalapaṭalaṃ viya	500	
PA_atk-abh02_a:500_7	mudusiniddhamadhurarasadaṃ maññanti, kāyaṃ sālalaṭṭhiṃ viya suvaṇṇatoraṇaṃ viya ca	500	
PA_atk-abh02_a:500_8	maññanti, manaṃ aññesaṃ manena asadisaṃ uḷāraṃ maññanti, rūpaṃ suvaṇṇakaṇikārapupphādivaṇṇaṃ	500	
PA_atk-abh02_a:500_9	viya, saddaṃ mattakaravīkakokilamandadhamitamaṇivaṃsanigghosaṃ viya, attanā paṭiladdhāni	500	
PA_atk-abh02_a:500_10	catusamuṭṭhānikagandhārammaṇādīni ‘kassa aññassa evarūpāni atthī’ti maññanti. Tesaṃ	5001	
PA_atk-abh02_a:500_11	evaṃ maññamānānaṃ tāni cakkhādīni piyarūpāni ceva honti sātarūpāni ca. Atha nesaṃ	5001	
PA_atk-abh02_a:500_12	tattha anuppannā ceva taṇhā uppajjati, uppannā ca punappunaṃ pavattivasena nivisati.	5001	
PA_atk-abh02_a:500_13	Tasmā bhagavā – “cakkhuṃ loke piyarūpaṃ sātarūpaṃ. Etthesā taṇhā uppajjamānā uppajjatī”tiādimāha.	5001	
PA_atk-abh02_a:500_14	Tattha uppajjamānāti yadā uppajjati tadā ettha uppajjatīti attho. Esa nayo sabbatthāpīti.	5001	
PA_atk-abh02_a:501	Samudayasaccaniddesavaṇṇanā niṭṭhitā.	50	
PA_atk-abh02_a:502	3. Nirodhasaccaniddesavaṇṇanā	50	
PA_atk-abh02_a:503	204. Nirodhasaccaniddese yo tassāyeva taṇhāyāti ettha ‘yo tasseva dukkhassā’ti vattabbe yasmā samudayanirodheneva dukkhaṃ nirujjhati no aññathā, yathāha –	50	
PA_atk-abh02_a:504	“Yathāpi mūle anupaddave daḷhe,	50	
PA_atk-abh02_a:505	Chinnopi rukkho punareva rūhati;	50	
PA_atk-abh02_a:506	Evampi taṇhānusaye anūhate,	50	
PA_atk-abh02_a:507	Nibbattati dukkhamidaṃ punappuna”nti. ;	50	
PA_atk-abh02_a:508_0	Tasmā taṃ dukkhanirodhaṃ dassento samudayanirodhena dassetuṃ evamāha. Sīhasamānavuttino	508	
PA_atk-abh02_a:508_1	hi tathāgatā. Te dukkhaṃ nirodhentā dukkhanirodhañca dassentā hetumhi paṭipajjanti,	508	
PA_atk-abh02_a:508_2	na phale. Suvānavuttino pana aññatitthiyā. Te dukkhaṃ nirodhentā dukkhanirodhañca	508	
PA_atk-abh02_a:508_3	dassentā attakilamathānuyogena ceva tasseva ca desanāya phale paṭipajjanti, na hetumhīti.	508	
PA_atk-abh02_a:508_4	Sīhasamānavuttitāya satthā hetumhi paṭipajjanto yo tassāyevātiādimāha.	508	
PA_atk-abh02_a:509_0	Tattha tassāyevāti yā sā uppatti nivesavasena heṭṭhā pakāsitā tassāyeva. Asesavirāganirodhotiādīni	509	
PA_atk-abh02_a:509_1	sabbāni nibbānavevacanāneva. Nibbānañhi āgamma taṇhā asesā virajjati nirujjhati.	509	
PA_atk-abh02_a:509_2	Tasmā taṃ “tassāyeva taṇhāya asesavirāganirodho”ti vuccati. Nibbānañca āgamma taṇhā	509	
PA_atk-abh02_a:509_3	cajiyati, paṭinissajjiyati, muccati, na alliyati. Tasmā nibbānaṃ “cāgo paṭinissaggo	509	
PA_atk-abh02_a:509_4	mutti anālayo”ti vuccati. Ekameva hi nibbānaṃ. Nāmāni panassa sabbasaṅkhatānaṃ nāmapaṭipakkhavasena	509	
PA_atk-abh02_a:509_5	anekāni nibbānavevacanāneva honti, seyyathidaṃ – asesavirāganirodho, cāgo, paṭinissaggo,	509	
PA_atk-abh02_a:509_6	mutti, anālayo, rāgakkhayo, dosakkhayo, mohakkhayo, taṇhākkhayo, anuppādo, appavattaṃ,	509	
PA_atk-abh02_a:509_7	animittaṃ, appaṇihitaṃ, anāyūhanaṃ, appaṭisandhi, anupapatti, agati, ajātaṃ, ajaraṃ,	509	
PA_atk-abh02_a:509_8	abyādhi, amataṃ, asokaṃ, aparidevaṃ, anupāyāsaṃ, asaṃkiliṭṭhantiādīni.	509	
PA_atk-abh02_a:510_0	Idāni maggena chinnāya nibbānaṃ āgamma appavattipattāyapi ca taṇhāya yesu vatthūsu	510	
PA_atk-abh02_a:510_1	tassā uppatti dassitā, tattheva abhāvaṃ dassetuṃ sā kho panesātiādimāha. Tattha yathā	510	
PA_atk-abh02_a:510_2	puriso khette jātaṃ tittaalābuvalliṃ disvā aggato paṭṭhāya mūlaṃ pariyesitvā chindeyya,	510	
PA_atk-abh02_a:510_3	sā anupubbena milāyitvā appavattiṃ gaccheyya. Tato tasmiṃ khette tittaalābu niruddhā	510	
PA_atk-abh02_a:510_4	pahīnāti vucceyya. Evameva khette tittaalābu viya cakkhādīsu taṇhā. Sā ariyamaggena	510	
PA_atk-abh02_a:510_5	mūlacchinnā nibbānaṃ āgamma appavattiṃ gacchati. Evaṃ gatā pana tesu vatthūsu khette	510	
PA_atk-abh02_a:510_6	tittaalābu viya na paññāyati. Yathā ca aṭavito core ānetvā nagarassa dakkhiṇadvāre	510	
PA_atk-abh02_a:510_7	ghāteyyuṃ, tato aṭaviyaṃ corā matāti vā māritāti vā vucceyyuṃ; evameva aṭaviyaṃ corā	510	
PA_atk-abh02_a:510_8	viya yā cakkhādīsu taṇhā, sā dakkhiṇadvāre corā viya nibbānaṃ āgamma niruddhattā	510	
PA_atk-abh02_a:510_9	nibbāne niruddhā. Evaṃ niruddhā pana tesu vatthūsu aṭaviyaṃ corā viya na paññāyati.	510	
PA_atk-abh02_a:510_10	Tenassā tattheva nirodhaṃ dassento “cakkhuṃ loke piyarūpaṃ sātarūpaṃ, etthesā taṇhā	5101	
PA_atk-abh02_a:510_11	pahīyamānā pahīyati, ettha nirujjhamānā nirujjhatī”tiādimāha. Sesamettha uttānatthamevāti.	5101	
PA_atk-abh02_a:511	Nirodhasaccaniddesavaṇṇanā niṭṭhitā.	51	
PA_atk-abh02_a:512	4. Maggasaccaniddesavaṇṇanā	51	
PA_atk-abh02_a:513_0	205. Maggasaccaniddese ayamevāti aññamaggapaṭikkhepanatthaṃ niyamanaṃ. Ariyoti taṃtaṃmaggavajjhehi	513	
PA_atk-abh02_a:513_1	kilesehi ārakattā ariyabhāvakarattā ariyaphalapaṭilābhakarattā ca ariyo. Aṭṭhaṅgāni	513	
PA_atk-abh02_a:513_2	assāti aṭṭhaṅgiko. Svāyaṃ caturaṅgikā viya senā, pañcaṅgikaṃ viya tūriyaṃ aṅgamattameva	513	
PA_atk-abh02_a:513_3	hoti, aṅgavinimutto natthi. Nibbānatthikehi maggīyati, nibbānaṃ vā maggati, kilese	513	
PA_atk-abh02_a:513_4	vā mārento gacchatīti maggo. Seyyathidanti so katamoti ceti attho.	513	
PA_atk-abh02_a:514_0	Idāni aṅgamattameva maggo hoti, aṅgavinimmutto natthīti dassento sammādiṭṭhi…pe…	514	
PA_atk-abh02_a:514_1	sammāsamādhīti āha. Tattha sammā dassanalakkhaṇā sammādiṭṭhi. Sammā abhiniropanalakkhaṇo	514	
PA_atk-abh02_a:514_2	sammāsaṅkappo. Sammā pariggahalakkhaṇā sammāvācā. Sammā samuṭṭhāpanalakkhaṇo sammākammanto.	514	
PA_atk-abh02_a:514_3	Sammā vodānalakkhaṇo sammāājīvo. Sammā paggahalakkhaṇo sammāvāyāmo. Sammā upaṭṭhānalakkhaṇā	514	
PA_atk-abh02_a:514_4	sammāsati. Sammā samādhānalakkhaṇo sammāsamādhi.	514	
PA_atk-abh02_a:515_0	Tesu ca ekekassa tīṇi tīṇi kiccāni honti, seyyathidaṃ – sammādiṭṭhi tāva aññehipi	515	
PA_atk-abh02_a:515_1	attano paccanīkakilesehi saddhiṃ micchādiṭṭhiṃ pajahati, nirodhaṃ ārammaṇaṃ karoti,	515	
PA_atk-abh02_a:515_2	sampayuttadhamme ca passati tappaṭicchādakamohavidhamanavasena asammohato. Sammāsaṅkappādayopi	515	
PA_atk-abh02_a:515_3	tatheva micchāsaṅkappādīni ca pajahanti, nirodhañca ārammaṇaṃ karonti. Visesato panettha	515	
PA_atk-abh02_a:515_4	sammāsaṅkappo sahajātadhamme abhiniropeti, sammāvācā sammā pariggaṇhāti, sammākammanto	515	
PA_atk-abh02_a:515_5	sammā samuṭṭhāpeti, sammāājīvo sammā vodāpeti, sammāvāyāmo sammā paggaṇhāti, sammāsati	515	
PA_atk-abh02_a:515_6	sammā upaṭṭhāti, sammāsamādhi sammā padahati.	515	
PA_atk-abh02_a:516_0	Apicesā sammādiṭṭhi nāma pubbabhāge nānākkhaṇā nānārammaṇā hoti, maggakāle ekakkhaṇā	516	
PA_atk-abh02_a:516_1	ekārammaṇā, kiccato pana dukkhe ñāṇantiādīni cattāri nāmāni labhati. Sammāsaṅkappādayopi	516	
PA_atk-abh02_a:516_2	pubbabhāge nānākkhaṇā nānārammaṇā honti, maggakāle ekakkhaṇā ekārammaṇā. Tesu sammāsaṅkappo	516	
PA_atk-abh02_a:516_3	kiccato nekkhammasaṅkappotiādīni tīṇi nāmāni labhati. Sammāvācādayo tayo pubbabhāge	516	
PA_atk-abh02_a:516_4	nānākkhaṇā nānārammaṇā viratiyopi honti cetanāyopi, maggakkhaṇe pana viratiyova.	516	
PA_atk-abh02_a:516_5	Sammāvāyāmo sammāsatīti idampi dvayaṃ kiccato sammappadhānasatipaṭṭhānavasena cattāri	516	
PA_atk-abh02_a:516_6	nāmāni labhati. Sammāsamādhi pana pubbabhāgepi maggakkhaṇepi sammāsamādhiyeva.	516	
PA_atk-abh02_a:517_0	Iti imesu aṭṭhasu dhammesu bhagavatā nibbānādhigamāya paṭipannassa yogino bahūpakārattā	517	
PA_atk-abh02_a:517_1	paṭhamaṃ sammādiṭṭhi desitā. Ayañhi “paññāpajjoto paññāsattha”nti ca vuttā. Tasmā	517	
PA_atk-abh02_a:517_2	etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ viddhaṃsetvā	517	
PA_atk-abh02_a:517_3	kilesacore ghātento khemena yogāvacaro nibbānaṃ pāpuṇāti. Tena vuttaṃ “nibbānādhigamāya	517	
PA_atk-abh02_a:517_4	paṭipannassa yogino bahūpakārattā paṭhamaṃ sammādiṭṭhi desitā”ti.	517	
PA_atk-abh02_a:518_0	Sammāsaṅkappo pana tassā bahūpakāro, tasmā tadanantaraṃ vutto. Yathā hi heraññiko	518	
PA_atk-abh02_a:518_1	hatthena parivattetvā parivattetvā cakkhunā kahāpaṇaṃ olokento ‘ayaṃ kūṭo, ayaṃ cheko’ti	518	
PA_atk-abh02_a:518_2	jānāti, evaṃ yogāvacaropi pubbabhāge vitakkena vitakketvā vipassanāpaññāya olokayamāno	518	
PA_atk-abh02_a:518_3	‘ime dhammā kāmāvacarā, ime dhammā rūpāvacarādayo’ti jānāti. Yathā vā pana purisena	518	
PA_atk-abh02_a:518_4	koṭiyaṃ gahetvā parivattetvā parivattetvā dinnaṃ mahārukkhaṃ tacchako vāsiyā tacchetvā	518	
PA_atk-abh02_a:518_5	kamme upaneti, evaṃ vitakkena vitakketvā vitakkatvā dinnadhamme yogāvacaro paññāya	518	
PA_atk-abh02_a:518_6	‘ime dhammā kāmāvacarā, ime dhammā rūpāvacarā’tiādinā nayena paricchinditvā kamme	518	
PA_atk-abh02_a:518_7	upaneti. Tena vuttaṃ ‘sammāsaṅkappo pana tassā bahūpakāro, tasmā tadanantaraṃ vutto”ti.	518	
PA_atk-abh02_a:519	Svāyaṃ yathā sammādiṭṭhiyā, evaṃ sammāvācāyapi upakārako. Yathāha – “pubbe kho, gahapati, vitakketvā vicāretvā pacchā vācaṃ bhindatī”ti. Tasmā tadanantaraṃ sammāvācā vuttā.	51	
PA_atk-abh02_a:520	Yasmā pana ‘idañcidañca karissāmā’ti paṭhamaṃ vācāya saṃvidahitvā loke kammante payojenti, tasmā vācā kāyakammassa upakārikāti sammāvācāya anantaraṃ sammākammanto vutto.	52	
PA_atk-abh02_a:521_0	Catubbidhaṃ pana vacīduccaritaṃ, tividhaṃ kāyaduccaritaṃ pahāya ubhayaṃ sucaritaṃ	521	
PA_atk-abh02_a:521_1	pūrentasseva yasmā ājīvaṭṭhamakasīlaṃ pūrati, na itarassa, tasmā tadubhayānantaraṃ sammāājīvo vutto.	521	
PA_atk-abh02_a:522_0	Evaṃ suddhājīvena ‘parisuddho me ājīvo’ti ettāvatā paritosaṃ akatvā suttappamattena	522	
PA_atk-abh02_a:522_1	viharituṃ na yuttaṃ, atha kho sabbairiyāpathesu idaṃ vīriyamārabhitabbanti dassetuṃ	522	
PA_atk-abh02_a:522_2	tadanantaraṃ sammāvāyāmo vutto.	522	
PA_atk-abh02_a:523	Tato āraddhavīriyenāpi kāyādīsu catūsu vatthūsu sati suppatiṭṭhitā kātabbāti dassanatthaṃ tadanantaraṃ sammāsati desitā.	52	
PA_atk-abh02_a:524_0	Yasmā pana evaṃ suppatiṭṭhitā sati samādhissa upakārānupakārānaṃ dhammānaṃ gatiyo	524	
PA_atk-abh02_a:524_1	samanvesitvā pahoti ekattārammaṇe cittaṃ samādhātuṃ, tasmā sammāsatianantaraṃ sammāsamādhi desitoti veditabbo.	524	
PA_atk-abh02_a:525_0	Sammādiṭṭhiniddese “dukkhe ñāṇa”ntiādinā catusaccakammaṭṭhānaṃ dassitaṃ. Tattha purimāni	525	
PA_atk-abh02_a:525_1	dve saccāni vaṭṭaṃ, pacchimāni vivaṭṭaṃ. Tesu bhikkhuno vaṭṭe kammaṭṭhānābhiniveso	525	
PA_atk-abh02_a:525_2	hoti, vivaṭṭe natthi abhiniveso. Purimāni hi dve saccāni “pañcakkhandhā dukkhaṃ,	525	
PA_atk-abh02_a:525_3	taṇhā samudayo”ti evaṃ saṅkhepena ca “katame pañcakkhandhā? Rūpakkhandho”tiādinā	525	
PA_atk-abh02_a:525_4	nayena vitthārena ca ācariyassa santike uggaṇhitvā vācāya punappunaṃ parivattento	525	
PA_atk-abh02_a:525_5	yogāvacaro kammaṃ karoti; itaresu pana dvīsu saccesu “nirodhasaccaṃ iṭṭhaṃ kantaṃ	525	
PA_atk-abh02_a:525_6	manāpaṃ, maggasaccaṃ iṭṭhaṃ kantaṃ manāpa”nti evaṃ savaneneva kammaṃ karoti. So evaṃ	525	
PA_atk-abh02_a:525_7	kammaṃ karonto cattāri saccāni ekena paṭivedhena paṭivijjhati, ekābhisamayena abhisameti;	525	
PA_atk-abh02_a:525_8	dukkhaṃ pariññāpaṭivedhena paṭivijjhati, samudayaṃ pahānapaṭivedhena, nirodhaṃ sacchikiriyapaṭivedhena,	525	
PA_atk-abh02_a:525_9	maggaṃ bhāvanāpaṭivedhena paṭivijjhati; dukkhaṃ pariññābhisamayena…pe… maggaṃ bhāvanābhisamayena abhisameti.	525	
PA_atk-abh02_a:526_0	Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho	526	
PA_atk-abh02_a:526_1	hoti, dvīsu savanapaṭivedhoyeva; aparabhāge tīsu kiccato paṭivedho hoti, nirodhe	526	
PA_atk-abh02_a:526_2	ārammaṇapaṭivedho. Tattha sabbampi paṭivedhañāṇaṃ lokuttaraṃ, savanadhāraṇasammasanañāṇaṃ	526	
PA_atk-abh02_a:526_3	lokiyaṃ kāmāvacaraṃ, paccavekkhaṇā pana pattasaccassa hoti. Ayañca ādikammiko. Tasmā	526	
PA_atk-abh02_a:526_4	sā idha na vuttā. Imassa ca bhikkhuno pubbe pariggahato ‘dukkhaṃ parijānāmi, samudayaṃ	526	
PA_atk-abh02_a:526_5	pajahāmi, nirodhaṃ sacchikaromi, maggaṃ bhāvemī’ti ābhogasamannāhāramanasikārapaccavekkhaṇā	526	
PA_atk-abh02_a:526_6	natthi, pariggahato paṭṭhāya hoti; aparabhāge pana dukkhaṃ pariññātameva hoti…pe…	526	
PA_atk-abh02_a:526_7	maggo bhāvitova hoti.	526	
PA_atk-abh02_a:527_0	Tattha dve saccāni duddasattā gambhīrāni, dve gambhīrattā duddasāni. Dukkhasaccañhi	527	
PA_atk-abh02_a:527_1	uppattito pākaṭaṃ; khāṇukaṇṭakappahārādīsu ‘aho dukkha’nti vattabbatampi āpajjati.	527	
PA_atk-abh02_a:527_2	Samudayampi khāditukāmatābhuñjitukāmatādivasena uppattito pākaṭaṃ. Lakkhaṇapaṭivedhato	527	
PA_atk-abh02_a:527_3	pana ubhayampi gambhīraṃ. Iti tāni duddasattā gambhīrāni. Itaresaṃ pana dvinnaṃ dassanatthāya	527	
PA_atk-abh02_a:527_4	payogo bhavaggagahaṇatthaṃ hatthappasāraṇaṃ viya, avīciphusanatthaṃ pādappasāraṇaṃ	527	
PA_atk-abh02_a:527_5	viya, satadhā bhinnavālassa koṭiyā koṭiṃ paṭipādanaṃ viya ca hoti. Iti tāni gambhīrattā	527	
PA_atk-abh02_a:527_6	duddasāni. Evaṃ duddasattā gambhīresu gambhīrattā ca duddasesu catūsu saccesu uggahādivasena	527	
PA_atk-abh02_a:527_7	pubbabhāgañāṇuppattiṃ sandhāya idaṃ “dukkhe ñāṇa”ntiādi vuttaṃ. Paṭivedhakkhaṇe pana ekameva ñāṇaṃ hoti.	527	
PA_atk-abh02_a:528_0	Sammāsaṅkappaniddese kāmato nissaṭoti nekkhammasaṅkappo. Byāpādato nissaṭoti abyāpādasaṅkappo.	528	
PA_atk-abh02_a:528_1	Vihiṃsāya nissaṭoti avihiṃsāsaṅkappo. Tattha nekkhammavitakko kāmavitakkassa padaghātaṃ	528	
PA_atk-abh02_a:528_2	padacchedaṃ karonto uppajjati, abyāpādavitakko byāpādavitakkassa, avihiṃsāvitakko	528	
PA_atk-abh02_a:528_3	vihiṃsāvitakkassa. Nekkhammavitakko ca kāmavitakkassa paccanīko hutvā uppajjati,	528	
PA_atk-abh02_a:528_4	abyāpādaavihiṃsāvitakkā byāpādavihiṃsāvitakkānaṃ.	528	
PA_atk-abh02_a:529_0	Tattha yogāvacaro kāmavitakkassa padaghātanatthaṃ kāmavitakkaṃ vā sammasati aññaṃ	529	
PA_atk-abh02_a:529_1	vā pana kiñci saṅkhāraṃ. Athassa vipassanākkhaṇe vipassanāsampayutto saṅkappo tadaṅgavasena	529	
PA_atk-abh02_a:529_2	kāmavitakkassa padaghātaṃ padacchedaṃ karonto uppajjati, vipassanaṃ ussukkāpetvā	529	
PA_atk-abh02_a:529_3	maggaṃ pāpeti. Athassa maggakkhaṇe maggasampayutto saṅkappo samucchedavasena kāmavitakkassa	529	
PA_atk-abh02_a:529_4	padaghātaṃ padacchedaṃ karonto uppajjati; byāpādavitakkassāpi padaghātanatthaṃ byāpādavitakkaṃ	529	
PA_atk-abh02_a:529_5	vā aññaṃ vā saṅkhāraṃ sammasati; vihiṃsāvitakkassa padaghātanatthaṃ vihiṃsāvitakkaṃ	529	
PA_atk-abh02_a:529_6	vā aññaṃ vā saṅkhāraṃ sammasati. Athassa vipassanākkhaṇeti sabbaṃ purimanayeneva yojetabbaṃ.	529	
PA_atk-abh02_a:530_0	Kāmavitakkādīnaṃ pana tiṇṇaṃ pāḷiyaṃ vibhattesu aṭṭhatiṃsārammaṇesu ekakammaṭṭhānampi	530	
PA_atk-abh02_a:530_1	apaccanīkaṃ nāma natthi. Ekantato pana kāmavitakkassa tāva asubhesu paṭhamajjhānameva	530	
PA_atk-abh02_a:530_2	paccanīkaṃ, byāpādavitakkassa mettāya tikacatukkajjhānāni, vihiṃsāvitakkassa karuṇāya	530	
PA_atk-abh02_a:530_3	tikacatukkajjhānāni. Tasmā asubhe parikammaṃ katvā jhānaṃ samāpannassa samāpattikkhaṇe	530	
PA_atk-abh02_a:530_4	jhānasampayutto saṅkappo vikkhambhanavasena kāmavitakkassa paccanīko hutvā uppajjati.	530	
PA_atk-abh02_a:530_5	Jhānaṃ pādakaṃ katvā vipassanaṃ paṭṭhapentassa vipassanākkhaṇe vipassanāsampayutto	530	
PA_atk-abh02_a:530_6	saṅkappo tadaṅgavasena kāmavitakkassa paccanīko hutvā uppajjati. Vipassanaṃ ussukkāpetvā	530	
PA_atk-abh02_a:530_7	maggaṃ pāpentassa maggakkhaṇe maggasampayutto saṅkappo samucchedavasena kāmavitakkassa	530	
PA_atk-abh02_a:530_8	paccanīko hutvā uppajjati. Evaṃ uppanno nekkhammasaṅkappoti vuccatīti veditabbo.	530	
PA_atk-abh02_a:531_0	Mettāya pana parikammaṃ katvā, karuṇāya parikammaṃ katvā jhānaṃ samāpajjatīti sabbaṃ	531	
PA_atk-abh02_a:531_1	purimanayeneva yojetabbaṃ. Evaṃ uppanno abyāpādasaṅkappoti vuccati, avihiṃsāsaṅkappoti	531	
PA_atk-abh02_a:531_2	ca vuccatīti veditabbo. Evamete nekkhammasaṅkappādayo vipassanājhānavasena uppattīnaṃ	531	
PA_atk-abh02_a:531_3	nānattā pubbabhāge nānā; maggakkhaṇe pana imesu tīsu ṭhānesu uppannassa akusalasaṅkappassa	531	
PA_atk-abh02_a:531_4	padacchedato anuppattisādhanavasena maggaṅgaṃ pūrayamāno ekova kusalasaṅkappo uppajjati.	531	
PA_atk-abh02_a:531_5	Ayaṃ sammāsaṅkappo nāma.	531	
PA_atk-abh02_a:532_0	Sammāvācāniddesepi yasmā aññeneva cittena musāvādā viramati, aññenaññena pisuṇavācādīhi,	532	
PA_atk-abh02_a:532_1	tasmā catassopetā veramaṇiyo pubbabhāge nānā; maggakkhaṇe pana micchāvācāsaṅkhātāya	532	
PA_atk-abh02_a:532_2	catubbidhāya akusaladussīlyacetanāya padacchedato anuppattisādhanavasena maggaṅgaṃ	532	
PA_atk-abh02_a:532_3	pūrayamānā ekāva sammāvācāsaṅkhātā kusalaveramaṇī uppajjati. Ayaṃ sammāvācā nāma.	532	
PA_atk-abh02_a:533_0	Sammākammantaniddesepi yasmā aññeneva cittena pāṇātipātā viramati, aññena adinnādānā,	533	
PA_atk-abh02_a:533_1	aññena kāmesumicchācārā, tasmā tissopetā veramaṇiyo pubbabhāge nānā; maggakkhaṇe	533	
PA_atk-abh02_a:533_2	pana micchākammantasaṅkhātāya tividhāya akusaladussīlyacetanāya padacchedato anuppattisādhanavasena	533	
PA_atk-abh02_a:533_3	maggaṅgaṃ pūrayamānā ekāva sammākammantasaṅkhātā akusalaveramaṇī uppajjati. Ayaṃ sammākammanto nāma.	533	
PA_atk-abh02_a:534_0	Sammāājīvaniddese idhāti imasmiṃ sāsane. Ariyasāvakoti ariyassa buddhassa sāvako.	534	
PA_atk-abh02_a:534_1	Micchāājīvaṃ pahāyāti pāpakaṃ ājīvaṃ pajahitvā. Sammāājīvenāti buddhapasatthena kusalaājīvena.	534	
PA_atk-abh02_a:534_2	Jīvikaṃ kappetīti jīvitappavattiṃ pavatteti. Idhāpi yasmā aññeneva cittena kāyadvāravītikkamā	534	
PA_atk-abh02_a:534_3	viramati; aññena vacīdvāravītikkamā, tasmā pubbabhāge nānākkhaṇesu uppajjati; maggakkhaṇe	534	
PA_atk-abh02_a:534_4	pana dvīsu dvāresu sattannaṃ kammapathānaṃ vasena uppannāya micchāājīvadussīlyacetanāya	534	
PA_atk-abh02_a:534_5	padacchedato anuppattisādhanavasena maggaṅgaṃ pūrayamānā ekāva sammāājīvasaṅkhātā	534	
PA_atk-abh02_a:534_6	kusalaveramaṇī uppajjati. Ayaṃ sammāājīvo nāma.	534	
PA_atk-abh02_a:535_0	Sammāvāyāmaniddeso sammappadhānavibhaṅge anupadavaṇṇanāvasena āvibhavissati. Ayaṃ	535	
PA_atk-abh02_a:535_1	pana pubbabhāge nānācittesu labhati. Aññeneva hi cittena anuppannānaṃ pāpakānaṃ akusalānaṃ	535	
PA_atk-abh02_a:535_2	dhammānaṃ anuppādāya vāyāmaṃ karoti, aññena uppannānaṃ pahānāya; aññeneva ca anuppannānaṃ	535	
PA_atk-abh02_a:535_3	kusalānaṃ dhammānaṃ uppādāya, aññena uppannānaṃ ṭhitiyā; maggakkhaṇe pana ekacitteyeva	535	
PA_atk-abh02_a:535_4	labbhati. Ekameva hi maggasampayuttaṃ vīriyaṃ catukiccasādhanaṭṭhena cattāri nāmāni labbhati.	535	
PA_atk-abh02_a:536_0	Sammāsatiniddesopi satipaṭṭhānavibhaṅge anupadavaṇṇanāvasena āvibhavissati. Ayampi	536	
PA_atk-abh02_a:536_1	ca pubbabhāge nānācittesu labbhati. Aññeneva hi cittena kāyaṃ pariggaṇhāti, aññenaññena	536	
PA_atk-abh02_a:536_2	vedanādīni; maggakkhaṇe pana ekacitteyeva labbhati. Ekāyeva hi maggasampayuttā sati	536	
PA_atk-abh02_a:536_3	catukiccasādhanaṭṭhena cattāri nāmāni labhati.	536	
PA_atk-abh02_a:537_0	Sammāsamādhiniddese cattāri jhānāni pubbabhāgepi nānā, maggakkhaṇepi. Pubbabhāge	537	
PA_atk-abh02_a:537_1	samāpattivasena nānā, maggakkhaṇe nānāmaggavasena. Ekassa hi paṭhamamaggo paṭhamajjhāniko	537	
PA_atk-abh02_a:537_2	hoti, dutiyamaggādayopi paṭhamajjhānikā, dutiyādīsu aññatarajjhānikā vā. Ekassa paṭhamamaggo	537	
PA_atk-abh02_a:537_3	dutiyādīnaṃ aññatarajjhāniko hoti, dutiyādayopi dutiyādīnaṃ aññatarajjhānikā vā paṭhamajjhānikā	537	
PA_atk-abh02_a:537_4	vā. Evaṃ cattāropi maggā jhānavasena sadisā vā asadisā vā ekaccasadisā vā honti.	537	
PA_atk-abh02_a:538_0	Ayaṃ panassa viseso pādakajjhānaniyāmena hoti. Pādakajjhānaniyāmena tāva paṭhamajjhānalābhino	538	
PA_atk-abh02_a:538_1	paṭhamajjhānā vuṭṭhāya vipassantassa uppannamaggo paṭhamajjhāniko hoti; maggaṅgabojjhaṅgāni	538	
PA_atk-abh02_a:538_2	panettha paripuṇṇāneva honti. Dutiyajjhānato uṭṭhāya vipassantassa uppanno maggo	538	
PA_atk-abh02_a:538_3	dutiyajjhāniko hoti; maggaṅgāni panettha satta honti. Tatiyajjhānato uṭṭhāya vipassantassa	538	
PA_atk-abh02_a:538_4	uppanno maggo tatiyajjhāniko hoti; maggaṅgāni panettha satta, bojjhaṅgāni cha honti.	538	
PA_atk-abh02_a:538_5	Esa nayo catutthajjhānato paṭṭhāya yāva nevasaññānāsaññāyatanā.	538	
PA_atk-abh02_a:539_0	Āruppe catukkapañcakajjhānaṃ uppajjati. Tañca kho lokuttaraṃ no lokiyanti vuttaṃ.	539	
PA_atk-abh02_a:539_1	Ettha kathanti? Etthāpi paṭhamajjhānādīsu yato uṭṭhāya sotāpattimaggaṃ paṭilabhitvā	539	
PA_atk-abh02_a:539_2	āruppasamāpattiṃ bhāvetvā yo āruppe uppanno, taṃjhānikāva tassa tattha tayo maggā	539	
PA_atk-abh02_a:539_3	uppajjanti. Evaṃ pādakajjhānameva niyāmeti. Keci pana therā “vipassanāya ārammaṇabhūtā	539	
PA_atk-abh02_a:539_4	khandhā niyāmentī”ti vadanti. Keci “puggalajjhāsayo niyāmetī”ti vadanti. Keci “vuṭṭhānagāminīvipassanā	539	
PA_atk-abh02_a:539_5	niyāmetī”ti vadanti. Tesaṃ vādavinicchayo heṭṭhā cittuppādakaṇḍe lokuttarapadabhājanīyavaṇṇanāyaṃ	539	
PA_atk-abh02_a:539_6	vuttanayeneva veditabbo. Ayaṃ vuccati sammāsamādhīti yā imesu catūsu jhānesu ekaggatā,	539	
PA_atk-abh02_a:539_7	ayaṃ pubbabhāge lokiyo, aparabhāge lokuttaro sammāsamādhi nāma vuccatīti. Evaṃ lokiyalokuttaravasena	539	
PA_atk-abh02_a:539_8	bhagavā maggasaccaṃ desesi.	539	
PA_atk-abh02_a:540_0	Tattha lokiyamagge sabbāneva maggaṅgāni yathānurūpaṃ chasu ārammaṇesu aññatarārammaṇāni	540	
PA_atk-abh02_a:540_1	honti. Lokuttaramagge pana catusaccapaṭivedhāya pavattassa ariyassa nibbānārammaṇaṃ	540	
PA_atk-abh02_a:540_2	avijjānusayasamugghātakaṃ paññācakkhu sammādiṭṭhi. Tathā sampannadiṭṭhissa taṃsampayuttaṃ	540	
PA_atk-abh02_a:540_3	tividhamicchāsaṅkappasamugghātakaṃ cetaso nibbānapadābhiniropanaṃ sammāsaṅkappo.	540	
PA_atk-abh02_a:540_4	Tathā passantassa vitakkentassa ca taṃsampayuttāva catubbidhavacīduccaritasamugghātikāya	540	
PA_atk-abh02_a:540_5	micchāvācāya virati sammāvācā. Tathā viramantassa taṃsampayuttāva micchākammantasamucchedikā	540	
PA_atk-abh02_a:540_6	tividhakāyaduccaritavirati sammākammanto. Tesaṃyeva sammāvācākammantānaṃ vodānabhūtā	540	
PA_atk-abh02_a:540_7	taṃsampayuttāva kuhanādisamucchedikā micchāājīvavirati sammāājīvo. Imissā sammāvācākammantājīvasaṃkhātāya	540	
PA_atk-abh02_a:540_8	sīlabhūmiyaṃ patiṭṭhamānassa tadanurūpo taṃsampayuttova kosajjasamucchedako anuppannuppannānaṃ	540	
PA_atk-abh02_a:540_9	akusalakusalānaṃ anuppādapahānuppādaṭṭhitisādhako ca vīriyārambho sammāvāyāmo. Evaṃ	540	
PA_atk-abh02_a:540_10	vāyamantassa taṃsampayuttova micchāsativiniddhunanako kāyādīsu kāyānupassanādisādhako	5401	
PA_atk-abh02_a:540_11	ca cetaso asammoso sammāsati. Iti anuttarāya satiyā suvihitacittārakkhassa taṃsampayuttāva	5401	
PA_atk-abh02_a:540_12	micchāsamādhisamugghātikā cittekaggatā sammāsamādhīti. Esa lokuttaro ariyo aṭṭhaṅgiko	5401	
PA_atk-abh02_a:540_13	maggo yo saha lokiyena maggena dukkhanirodhagāminī paṭipadāti saṅkhaṃ gato.	5401	
PA_atk-abh02_a:541_0	So kho panesa maggo sammādiṭṭhisaṅkappānaṃ vijjāya, sesadhammānaṃ caraṇena saṅgahitattā	541	
PA_atk-abh02_a:541_1	vijjā ceva caraṇañca. Tathā tesaṃ dvinnaṃ vipassanāyānena, itaresaṃ samathayānena	541	
PA_atk-abh02_a:541_2	saṅgahitattā samatho ceva vipassanā ca. Tesaṃ vā dvinnaṃ paññākkhandhena, tadanantarānaṃ	541	
PA_atk-abh02_a:541_3	tiṇṇaṃ sīlakkhandhena, avasesānaṃ samādhikkhandhena adhipaññāadhisīlaadhicittasikkhāhi	541	
PA_atk-abh02_a:541_4	ca saṅgahitattā khandhattayañceva sikkhāttayañca hoti; yena samannāgato ariyasāvako	541	
PA_atk-abh02_a:541_5	dassanasamatthehi cakkhūhi gamanasamatthehi ca pādehi samannāgato addhiko viya vijjācaraṇasampanno	541	
PA_atk-abh02_a:541_6	hutvā vipassanāyānena kāmasukhallikānuyogaṃ, samathayānena attakilamathānuyoganti	541	
PA_atk-abh02_a:541_7	antadvayaṃ parivajjetvā majjhimapaṭipadaṃ paṭipanno paññākkhandhena mohakkhandhaṃ,	541	
PA_atk-abh02_a:541_8	sīlakkhandhena dosakkhandhaṃ, samādhikkhandhena ca lobhakkhandhaṃ padālento adhipaññāsikkhāya	541	
PA_atk-abh02_a:541_9	paññāsampadaṃ, adhisīlasikkhāya sīlasampadaṃ, adhicittasikkhāya samādhisampadanti	541	
PA_atk-abh02_a:541_10	tisso sampattiyo patvā amataṃ nibbānaṃ sacchikaroti, ādimajjhapariyosānakalyāṇaṃ	5411	
PA_atk-abh02_a:541_11	sattatiṃsabodhipakkhiyadhammaratanavicittaṃ sammattaniyāmasaṅkhātaṃ ariyabhūmiñca okkanto hotīti.	5411	
PA_atk-abh02_a:542	Suttantabhājanīyavaṇṇanā.	54	
PA_atk-abh02_a:543	2. Abhidhammabhājanīyavaṇṇanā	54	
PA_atk-abh02_a:544_0	206-214. Idāni abhidhammabhājanīyaṃ hoti. Tattha “ariyasaccānī”ti avatvā nippadesato	544	
PA_atk-abh02_a:544_1	paccayasaṅkhātaṃ samudayaṃ dassetuṃ “cattāri saccānī”ti vuttaṃ. Ariyasaccānīti hi	544	
PA_atk-abh02_a:544_2	vutte avasesā ca kilesā, avasesā ca akusalā dhammā, tīṇi ca kusalamūlāni sāsavāni,	544	
PA_atk-abh02_a:544_3	avasesā ca sāsavā kusalā dhammā na saṅgayhanti. Na ca kevalaṃ taṇhāva dukkhaṃ samudāneti,	544	
PA_atk-abh02_a:544_4	imepi avasesā ca kilesādayo paccayā samudānentiyeva. Iti imepi paccayā dukkhaṃ samudānentiyevāti	544	
PA_atk-abh02_a:544_5	nippadesato paccayasaṅkhātaṃ samudayaṃ dassetuṃ “ariyasaccānī”ti avatvā “cattāri saccānī”ti vuttaṃ.	544	
PA_atk-abh02_a:545_0	Niddesavāre ca nesaṃ paṭhamaṃ dukkhaṃ aniddisitvā tasseva dukkhassa sukhaniddesatthaṃ	545	
PA_atk-abh02_a:545_1	dukkhasamudayo niddiṭṭho. Tasmiñhi niddiṭṭhe “avasesā ca kilesā”tiādinā nayena dukkhasaccaṃ	545	
PA_atk-abh02_a:545_2	sukhaniddesaṃ hoti. Nirodhasaccampettha taṇhāya pahānaṃ “taṇhāya ca avasesānañca	545	
PA_atk-abh02_a:545_3	kilesānaṃ pahāna”nti evaṃ yathāvuttassa samudayassa pahānavasena pañcahākārehi niddiṭṭhaṃ.	545	
PA_atk-abh02_a:545_4	Maggasaccaṃ panettha paṭhamajjhānikasotāpattimaggavasena dhammasaṅgaṇiyaṃ vibhattassa	545	
PA_atk-abh02_a:545_5	desanānayassa mukhamattameva dassentena niddiṭṭhaṃ. Tattha nayabhedo veditabbo. Taṃ	545	
PA_atk-abh02_a:545_6	upari pakāsayissāma.	545	
PA_atk-abh02_a:546_0	Yasmā pana na kevalaṃ aṭṭhaṅgiko maggova paṭipadā “pubbeva kho panassa kāyakammaṃ	546	
PA_atk-abh02_a:546_1	vacīkammaṃ ājīvo suparisuddho hotī”ti vacanato pana puggalajjhāsayavasena pañcaṅgikopi	546	
PA_atk-abh02_a:546_2	maggo paṭipadā evāti desito, tasmā taṃ nayaṃ dassetuṃ pañcaṅgikavāropi niddiṭṭho.	546	
PA_atk-abh02_a:546_3	Yasmā ca na kevalaṃ aṭṭhaṅgikapañcaṅgikamaggāva paṭipadā, sampayuttakā pana atirekapaññāsadhammāpi	546	
PA_atk-abh02_a:546_4	paṭipadā eva, tasmā taṃ nayaṃ dassetuṃ tatiyo sabbasaṅgāhikavāropi niddiṭṭho. Tattha	546	
PA_atk-abh02_a:546_5	“avasesā dhammā dukkhanirodhagāminiyā paṭipadāya sampayuttā”ti idaṃ parihāyati. Sesaṃ	546	
PA_atk-abh02_a:546_6	sabbattha sadisameva.	546	
PA_atk-abh02_a:547_0	Tattha aṭṭhaṅgikavārassa “taṇhāya avasesānañca kilesānaṃ pahāna”ntiādīsu pañcasu	547	
PA_atk-abh02_a:547_1	koṭṭhāsesu paṭhamakoṭṭhāse tāva sotāpattimagge jhānābhinivese suddhikapaṭipadā, suddhikasuññatā,	547	
PA_atk-abh02_a:547_2	suññatapaṭipadā, suddhikaappaṇihitaṃ, appaṇihitapaṭipadāti imesu pañcasu vāresu dvinnaṃ	547	
PA_atk-abh02_a:547_3	dvinnaṃ catukkapañcakanayānaṃ vasena dasa nayā honti. Evaṃ sesesupīti vīsatiyā abhinivesesu	547	
PA_atk-abh02_a:547_4	dve nayasatāni. Tāni catūhi adhipatīhi catugguṇitāni aṭṭha. Iti suddhikāni dve sādhipatī	547	
PA_atk-abh02_a:547_5	aṭṭhāti sabbampi nayasahassaṃ hoti. Yathā ca sotāpattimagge, evaṃ sesamaggesupīti	547	
PA_atk-abh02_a:547_6	cattāri nayasahassāni honti. Yathā ca paṭhamakoṭṭhāse cattāri, evaṃ sesesupīti aṭṭhaṅgikavāre	547	
PA_atk-abh02_a:547_7	pañcasu koṭṭhāsesu vīsati nayasahassāni honti. Tathā pañcaṅgikavāre sabbasaṅgāhikavāre	547	
PA_atk-abh02_a:547_8	cāti sabbānipi saṭṭhi nayasahassāni satthārā vibhattāni. Pāḷi pana saṅkhepena āgatā.	547	
PA_atk-abh02_a:547_9	Evamidaṃ tividhamahāvāraṃ pañcadasakoṭṭhāsaṃ saṭṭhinayasahassapaṭimaṇḍitaṃ abhidhammabhājanīyaṃ	547	
PA_atk-abh02_a:547_10	nāma niddiṭṭhanti veditabbaṃ.	5471	
PA_atk-abh02_a:548	Abhidhammabhājanīyavaṇṇanā.	54	
PA_atk-abh02_a:549	3. Pañhāpucchakavaṇṇanā	54	
PA_atk-abh02_a:550_0	215. Pañhāpucchake catunnampi saccānaṃ khandhavibhaṅge vuttanayānusāreneva kusalādibhāvo	550	
PA_atk-abh02_a:550_1	veditabbo. Ārammaṇattikesu pana samudayasaccaṃ kāmāvacaradhamme assādentassa parittārammaṇaṃ	550	
PA_atk-abh02_a:550_2	hoti, mahaggatadhamme assādentassa mahaggatārammaṇaṃ, paññattiṃ assādentassa navattabbārammaṇaṃ.	550	
PA_atk-abh02_a:550_3	Dukkhasaccaṃ kāmāvacaradhamme ārabbha uppannaṃ parittārammaṇaṃ, rūpārūpāvacaradhamme	550	
PA_atk-abh02_a:550_4	ārabbha uppattikāle mahaggatārammaṇaṃ, nava lokuttaradhamme paccavekkhaṇakāle appamāṇārammaṇaṃ,	550	
PA_atk-abh02_a:550_5	paṇṇattiṃ paccavekkhaṇakāle navattabbārammaṇaṃ. Maggasaccaṃ sahajātahetuvasena sabbadāpi	550	
PA_atk-abh02_a:550_6	maggahetukaṃ vīriyaṃ vā vīmaṃsaṃ vā jeṭṭhakaṃ katvā maggabhāvanākāle maggādhipati,	550	
PA_atk-abh02_a:550_7	chandacittesu aññatarādhipatikāle navattabbaṃ nāma hoti. Dukkhasaccaṃ ariyānaṃ maggapaccavekkhaṇakāle	550	
PA_atk-abh02_a:550_8	maggārammaṇaṃ, tesaṃyeva maggaṃ garuṃ katvā paccavekkhaṇakāle maggādhipati, sesadhammapaccavekkhaṇakāle navattabbaṃ hoti.	550	
PA_atk-abh02_a:551_0	Dve saccānīti dukkhasamudayasaccāni. Etāni hi atītādibhede dhamme ārabbha uppattikāle	551	
PA_atk-abh02_a:551_1	atītādiārammaṇāni honti. Samudayasaccaṃ ajjhattādibhede dhamme assādentassa ajjhattādiārammaṇaṃ	551	
PA_atk-abh02_a:551_2	hoti, dukkhasaccaṃ ākiñcaññāyatanakāle navattabbārammaṇampīti veditabbaṃ. Iti imasmiṃ	551	
PA_atk-abh02_a:551_3	pañhāpucchake dve saccāni lokiyāni honti, dve lokuttarāni. Yathā ca imasmiṃ, evaṃ	551	
PA_atk-abh02_a:551_4	purimesupi dvīsu. Sammāsambuddhena hi tīsupi suttantabhājanīyādīsu lokiyalokuttarāneva	551	
PA_atk-abh02_a:551_5	saccāni kathitāni. Evamayaṃ saccavibhaṅgopi teparivaṭṭaṃ nīharitvāva bhājetvā dassitoti.	551	
PA_atk-abh02_a:552	Sammohavinodanīyā vibhaṅgaṭṭhakathāya	55	
PA_atk-abh02_a:553	Saccavibhaṅgavaṇṇanā niṭṭhitā.	55	
PA_atk-abh02_a:554	5. Indriyavibhaṅgo	55	
PA_atk-abh02_a:555	1. Abhidhammabhājanīyavaṇṇanā	55	
PA_atk-abh02_a:556_0	219. Idāni tadanantare indriyavibhaṅge bāvīsatīti gaṇanaparicchedo. Indriyānīti paricchinnadhammanidassanaṃ.	556	
PA_atk-abh02_a:556_1	Idāni tāni sarūpato dassento cakkhundriyantiādimāha. Tattha cakkhudvāre indaṭṭhaṃ	556	
PA_atk-abh02_a:556_2	kāretīti cakkhundriyaṃ. Sotaghānajivhākāyadvāre indaṭṭhaṃ kāretīti kāyindriyaṃ. Vijānanalakkhaṇe	556	
PA_atk-abh02_a:556_3	indaṭṭhaṃ kāretīti manindriyaṃ. Itthibhāve indaṭṭhaṃ kāretīti itthindriyaṃ. Purisabhāve	556	
PA_atk-abh02_a:556_4	indaṭṭhaṃ kāretīti purisindriyaṃ. Anupālanalakkhaṇe indaṭṭhaṃ kāretīti jīvitindriyaṃ.	556	
PA_atk-abh02_a:556_5	Sukhalakkhaṇe indaṭṭhaṃ kāretīti sukhindriyaṃ. Dukkhasomanassa domanassa upekkhālakkhaṇe	556	
PA_atk-abh02_a:556_6	indaṭṭhaṃ kāretīti upekkhindriyaṃ. Adhimokkhalakkhaṇe indaṭṭhaṃ kāretīti saddhindriyaṃ.	556	
PA_atk-abh02_a:556_7	Paggahalakkhaṇe indaṭṭhaṃ kāretīti vīriyindriyaṃ. Upaṭṭhānalakkhaṇe indaṭṭhaṃ kāretīti	556	
PA_atk-abh02_a:556_8	satindriyaṃ. Avikkhepalakkhaṇe indaṭṭhaṃ kāretīti samādhindriyaṃ. Dassanalakkhaṇe	556	
PA_atk-abh02_a:556_9	indaṭṭhaṃ kāretīti paññindriyaṃ. Anaññātaññassāmīti pavatte jānanalakkhaṇe indaṭṭhaṃ	556	
PA_atk-abh02_a:556_10	kāretīti anaññātaññassāmītindriyaṃ. Ñātānaṃyeva dhammānaṃ puna ājānane indaṭṭhaṃ	5561	
PA_atk-abh02_a:556_11	kāretīti aññindriyaṃ. Aññātāvībhāve indaṭṭhaṃ kāretīti aññātāvindriyaṃ.	5561	
PA_atk-abh02_a:557_0	Idha suttantabhājanīyaṃ nāma na gahitaṃ. Kasmā? Suttante imāya paṭipāṭiyā bāvīsatiyā	557	
PA_atk-abh02_a:557_1	indriyānaṃ anāgatattā. Suttantasmiñhi katthaci dve indriyāni kathitāni, katthaci	557	
PA_atk-abh02_a:557_2	tīṇi, katthaci pañca. Evaṃ pana nirantaraṃ dvāvīsati āgatāni nāma natthi. Ayaṃ tāvettha	557	
PA_atk-abh02_a:557_3	aṭṭhakathānayo. Ayaṃ pana aparo nayo – etesu hi	557	
PA_atk-abh02_a:558	Atthato lakkhaṇādīhi, kamato ca vijāniyā;	55	
PA_atk-abh02_a:559	Bhedābhedā tathā kiccā, bhūmito ca vinicchayaṃ.	55	
PA_atk-abh02_a:560_0	Tattha cakkhādīnaṃ tāva “cakkhatīti cakkhū”tiādinā nayena attho pakāsito. Pacchimesu	560	
PA_atk-abh02_a:560_1	pana tīsu paṭhamaṃ ‘pubbabhāge anaññātaṃ amataṃ padaṃ catusaccadhammaṃ vā jānissāmī’ti	560	
PA_atk-abh02_a:560_2	evaṃ paṭipannassa uppajjanato indriyaṭṭhasambhavato ca anaññātaññassāmītindriyanti	560	
PA_atk-abh02_a:560_3	vuttaṃ. Dutiyaṃ ājānanato ca indriyaṭṭhasambhavato ca aññindriyaṃ. Tatiyaṃ aññātāvino	560	
PA_atk-abh02_a:560_4	catūsu saccesu niṭṭhitañāṇakiccassa khīṇāsavasseva uppajjanato indriyaṭṭhasambhavato ca aññātāvindriyaṃ.	560	
PA_atk-abh02_a:561_0	Ko panesa indriyaṭṭho nāmāti? Indaliṅgaṭṭho indriyaṭṭho, indadesitaṭṭho indriyaṭṭho,	561	
PA_atk-abh02_a:561_1	indadiṭṭhaṭṭho indriyaṭṭho, indasiṭṭhaṭṭho indriyaṭṭho, indajuṭṭhaṭṭho indriyaṭṭho.	561	
PA_atk-abh02_a:561_2	So sabbopi idha yathāyogaṃ yujjati. Bhagavā hi sammāsambuddho paramissariyabhāvato	561	
PA_atk-abh02_a:561_3	indo. Kusalākusalañca kammaṃ kammesu kassaci issariyābhāvato. Tenevettha kammasañjanitāni	561	
PA_atk-abh02_a:561_4	indriyāni kusalākusalakammaṃ ulliṅgenti. Tena ca siṭṭhānīti indaliṅgaṭṭhena indasiṭṭhaṭṭhena	561	
PA_atk-abh02_a:561_5	ca indriyāni. Sabbāneva panetāni bhagavatā yathābhūtato pakāsitāni ca abhisambuddhāni	561	
PA_atk-abh02_a:561_6	cāti indadesitaṭṭhena indadiṭṭhaṭṭhena ca indriyāni. Teneva bhagavatā munindena kānici	561	
PA_atk-abh02_a:561_7	gocarāsevanāya, kānici bhāvanāsevanāya sevitānīti indajuṭṭhaṭṭhenapi indriyāni. Apica	561	
PA_atk-abh02_a:561_8	ādhipaccasaṅkhātena issariyaṭṭhenāpi etāni indriyāni. Cakkhuviññāṇādippavattiyañhi	561	
PA_atk-abh02_a:561_9	cakkhādīnaṃ siddhamādhipaccaṃ; tasmiṃ tikkhe tikkhattā mande ca mandattāti. Ayaṃ	561	
PA_atk-abh02_a:561_10	tāvettha ‘atthato’ vinicchayo.	5611	
PA_atk-abh02_a:562_0	‘Lakkhaṇādīhī’ti lakkhaṇarasapaccupaṭṭhānapadaṭṭhānehipi cakkhādīnaṃ vinicchayaṃ	562	
PA_atk-abh02_a:562_1	vijāniyāti attho. Tāni nesaṃ lakkhaṇādīni heṭṭhā vuttanayāneva. Paññindriyādīni hi	562	
PA_atk-abh02_a:562_2	cattāri atthato amohoyeva. Sesāni tattha sarūpenevāgatāni.	562	
PA_atk-abh02_a:563_0	‘Kamato’ti ayampi desanākkamova. Tattha ajjhattadhammaṃ pariññāya ariyabhūmipaṭilābho	563	
PA_atk-abh02_a:563_1	hotīti attabhāvapariyāpannāni cakkhundriyādīni paṭhamaṃ desitāni. So panattabhāvo	563	
PA_atk-abh02_a:563_2	yaṃ dhammaṃ upādāya itthīti vā purisoti vā saṅkhaṃ gacchati, ayaṃ soti nidassanatthaṃ	563	
PA_atk-abh02_a:563_3	tato itthindriyaṃ purisindriyañca. So duvidhopi jīvitindriyapaṭibaddhavuttīti ñāpanatthaṃ	563	
PA_atk-abh02_a:563_4	tato jīvitindriyaṃ. Yāva tassa pavatti tāva etesaṃ vedayitānaṃ anivatti. Yaṃ kiñci	563	
PA_atk-abh02_a:563_5	vedayitaṃ sabbaṃ taṃ sukhadukkhanti ñāpanatthaṃ tato sukhindriyādīni. Taṃnirodhatthaṃ	563	
PA_atk-abh02_a:563_6	pana ete dhammā bhāvetabbāti paṭipattidassanatthaṃ tato saddhādīni. Imāya paṭipattiyā	563	
PA_atk-abh02_a:563_7	esa dhammo paṭhamaṃ attani pātubhavatīti paṭipattiyā amoghabhāvadassanatthaṃ tato	563	
PA_atk-abh02_a:563_8	anaññātaññassāmītindriyaṃ. Tasseva phalattā tato anantaraṃ bhāvetabbattā ca tato	563	
PA_atk-abh02_a:563_9	aññindriyaṃ. Ito paraṃ bhāvanāya imassa adhigamo, adhigate ca panimasmiṃ natthi kiñci	563	
PA_atk-abh02_a:563_10	uttari karaṇīyanti ñāpanatthaṃ ante paramassāsabhūtaṃ aññātāvindriyaṃ desitanti ayamettha kamo.	5631	
PA_atk-abh02_a:564	‘Bhedābhedā’ti jīvitindriyasseva cettha bhedo. Tañhi rūpajīvitindriyaṃ arūpajīvitindriyanti duvidhaṃ hoti. Sesānaṃ abhedoti evamettha bhedābhedato vinicchayaṃ vijāniyā.	56	
PA_atk-abh02_a:565_0	‘Kiccā’ti kiṃ indriyānaṃ kiccanti ce? Cakkhundriyassa tāva “cakkhāyatanaṃ cakkhuviññāṇadhātuyā	565	
PA_atk-abh02_a:565_1	taṃsampayuttakānañca dhammānaṃ indriyapaccayena paccayo”ti vacanato yaṃ taṃ indriyapaccayabhāvena	565	
PA_atk-abh02_a:565_2	sādhetabbaṃ attano tikkhamandādibhāvena cakkhuviññāṇādidhammānaṃ tikkhamandādisaṅkhātaṃ	565	
PA_atk-abh02_a:565_3	attākārānuvattāpanaṃ idaṃ ‘kiccaṃ’. Evaṃ sotaghānajivhākāyānaṃ. Manindriyassa pana	565	
PA_atk-abh02_a:565_4	sahajātadhammānaṃ attano vasavattāpanaṃ, jīvitindriyassa sahajātadhammānupālanaṃ,	565	
PA_atk-abh02_a:565_5	itthindriyapurisindriyānaṃ itthipurisanimittakuttākappākārānuvidhānaṃ, sukhadukkhasomanassadomanassindriyānaṃ	565	
PA_atk-abh02_a:565_6	sahajātadhamme abhibhavitvā yathāsakaṃ oḷārikākārānupāpanaṃ, upekkhindriyassa santapaṇītamajjhattākārānupāpanaṃ,	565	
PA_atk-abh02_a:565_7	saddhādīnaṃ paṭipakkhābhibhavanaṃ sampayuttadhammānañca pasannākārādibhāvasampāpanaṃ,	565	
PA_atk-abh02_a:565_8	anaññātaññassāmītindriyassa saṃyojanattayappahānañceva sampayuttakānañca tappahānābhimukhabhāvakaraṇaṃ,	565	
PA_atk-abh02_a:565_9	aññindriyassa kāmarāgabyāpādāditanukaraṇapahānañceva sahajātānañca attano vasānuvattāpanaṃ,	565	
PA_atk-abh02_a:565_10	aññātāvindriyassa sabbakiccesu ussukkappahānañceva amatābhimukhabhāvapaccayatā ca	5651	
PA_atk-abh02_a:565_11	sampayuttānanti evamettha kiccato vinicchayaṃ vijāniyā.	5651	
PA_atk-abh02_a:566_0	‘Bhūmito’ti cakkhusotaghānajivhākāyaitthipurisasukhadukkhadomanassindriyāni cettha	566	
PA_atk-abh02_a:566_1	kāmāvacarāneva. Manindriyajīvitindriyaupekkhindriyāni, saddhāvīriyasatisamādhipaññindriyāni	566	
PA_atk-abh02_a:566_2	ca catubhūmipariyāpannāni. Somanassindriyaṃ kāmāvacara-rūpāvacara-lokuttaravasena	566	
PA_atk-abh02_a:566_3	bhūmittayapariyāpannaṃ. Avasāne tīṇi lokuttarānevāti evaṃ bhūmito vinicchayaṃ vijāniyā. Evañhi vijānanto –	566	
PA_atk-abh02_a:567	Saṃvegabahulo bhikkhu, ṭhito indriyasaṃvare;	56	
PA_atk-abh02_a:568	Indriyāni pariññāya, dukkhassantaṃ nigacchatīti.	56	
PA_atk-abh02_a:569_0	220. Niddesavāre “yaṃ cakkhu catunnaṃ mahābhūtāna”ntiādi sabbaṃ dhammasaṅgaṇiyaṃ	569	
PA_atk-abh02_a:569_1	padabhājane vuttanayeneva veditabbaṃ. Vīriyindriyasamādhindriyaniddesādīsu ca sammāvāyāmo	569	
PA_atk-abh02_a:569_2	micchāvāyāmo sammāsamādhi micchāsamādhītiādīni na vuttāni. Kasmā? Sabbasaṅgāhakattā.	569	
PA_atk-abh02_a:569_3	Sabbasaṅgāhakāni hi idha indriyāni kathitāni. Evaṃ santepettha dasa indriyāni lokiyāni	569	
PA_atk-abh02_a:569_4	kāmāvacarāneva, tīṇi lokuttarāni, nava lokiyalokuttaramissakānīti.	569	
PA_atk-abh02_a:570	Abhidhammabhājanīyavaṇṇanā.	57	
PA_atk-abh02_a:571	2. Pañhāpucchakavaṇṇanā	57	
PA_atk-abh02_a:572	221. Pañhāpucchake sabbesampi indriyānaṃ kusalādivibhāgo pāḷinayānusāreneva veditabbo.	57	
PA_atk-abh02_a:573_0	223. Ārammaṇattikesu pana sattindriyā anārammaṇāti cakkhusotaghānajivhākāyaitthipurisindriyāni	573	
PA_atk-abh02_a:573_1	sandhāya vuttaṃ. Jīvitindriyaṃ pana arūpamissakattā idha anābhaṭṭhaṃ. Dvindriyāti	573	
PA_atk-abh02_a:573_2	dve indriyā; sukhadukkhadvayaṃ sandhāyetaṃ vuttaṃ. Tañhi ekantaparittārammaṇaṃ. Domanassindriyaṃ	573	
PA_atk-abh02_a:573_3	siyā parittārammaṇaṃ, siyā mahaggatārammaṇanti kāmāvacaradhamme ārabbha pavattikāle	573	
PA_atk-abh02_a:573_4	parittārammaṇaṃ hoti, rūpāvacarārūpāvacare pana ārabbha pavattikāle mahaggatārammaṇaṃ,	573	
PA_atk-abh02_a:573_5	paṇṇattiṃ ārabbha pavattikāle navattabbārammaṇaṃ. Navindriyā siyā parittārammaṇāti	573	
PA_atk-abh02_a:573_6	manindriyajīvitindriyasomanassindriyaupekkhindriyāni ceva saddhādipañcakañca sandhāya	573	
PA_atk-abh02_a:573_7	idaṃ vuttaṃ. Jīvitindriyañhi rūpamissakattā anārammaṇesu rūpadhammesu saṅgahitampi	573	
PA_atk-abh02_a:573_8	arūpakoṭṭhāsena siyāpakkhe saṅgahitaṃ.	573	
PA_atk-abh02_a:574_0	Cattāri indriyānīti sukhadukkhadomanassaaññātāvindriyāni. Tāni hi maggārammaṇattike	574	
PA_atk-abh02_a:574_1	na bhajanti. Maggahetukanti sahajātahetuṃ sandhāya vuttaṃ. Vīriyavīmaṃsājeṭṭhakakāle	574	
PA_atk-abh02_a:574_2	siyā maggādhipati, chandacittajeṭṭhakakāle siyā navattabbā.	574	
PA_atk-abh02_a:575_0	Dasindriyā siyā uppannā, siyā uppādinoti satta rūpindriyāni tīṇi ca vipākindriyāni	575	
PA_atk-abh02_a:575_1	sandhāyetaṃ vuttaṃ. Dasindriyāni domanassena saddhiṃ heṭṭhā vuttāneva. Tattha domanassindriyaṃ	575	
PA_atk-abh02_a:575_2	paṇṇattiṃ ārabbha pavattikāle navattabbārammaṇaṃ, sesāni nibbānapaccavekkhaṇakālepi.	575	
PA_atk-abh02_a:575_3	Tīṇindriyāni bahiddhārammaṇānīti tīṇi lokuttarindriyāni. Cattārīti sukhadukkhasomanassadomanassāni.	575	
PA_atk-abh02_a:575_4	Tāni hi ajjhattadhammepi bahiddhādhammepi ārabbha pavattanti. Aṭṭhindriyāti manindriyajīvitindriyaupekkhindriyāni	575	
PA_atk-abh02_a:575_5	ceva saddhādipañcakañca. Tattha ākiñcaññāyatanakāle navattabbārammaṇatā veditabbā.	575	
PA_atk-abh02_a:576_0	Iti imasmimpi pañhāpucchake dasindriyāni kāmāvacarāni, tīṇi lokuttarāni, nava lokiyalokuttaramissakāneva	576	
PA_atk-abh02_a:576_1	kathitānīti. Ayampi abhidhammabhājanīyena saddhiṃ ekaparicchedova hoti. Ayaṃ pana	576	
PA_atk-abh02_a:576_2	indriyavibhaṅgo dveparivaṭṭaṃ nīharitvā bhājetvā dassitoti.	576	
PA_atk-abh02_a:577	Sammohavinodaniyā vibhaṅgaṭṭhakathāya	57	
PA_atk-abh02_a:578	Indriyavibhaṅgavaṇṇanā niṭṭhitā.	57	
PA_atk-abh02_a:579	6. Paṭiccasamuppādavibhaṅgo	57	
PA_atk-abh02_a:580	1. Suttantabhājanīyaṃ uddesavāravaṇṇanā	58	
PA_atk-abh02_a:581_0	225. Idāni tadanantare paṭiccasamuppādavibhaṅge yā “ayaṃ avijjāpaccayā saṅkhārā”tiādinā	581	
PA_atk-abh02_a:581_1	nayena tanti nikkhittā, tassā atthasaṃvaṇṇanaṃ karontena vibhajjavādimaṇḍalaṃ otaritvā	581	
PA_atk-abh02_a:581_2	ācariye anabbhācikkhantena sakasamayaṃ avokkamantena parasamayaṃ anāyūhantena suttaṃ	581	
PA_atk-abh02_a:581_3	appaṭibāhantena vinayaṃ anulomentena mahāpadese olokentena dhammaṃ dīpentena atthaṃ	581	
PA_atk-abh02_a:581_4	saṅgahantena tamevatthaṃ puna āvattetvā aparehipi pariyāyehi niddisantena ca yasmā	581	
PA_atk-abh02_a:581_5	atthasaṃvaṇṇanā kātabbā hoti, pakatiyāpi ca dukkarāva paṭiccasamuppādassa atthasaṃvaṇṇanā, yathāhu porāṇā –	581	
PA_atk-abh02_a:582	“Saccaṃ satto paṭisandhi, paccayākārameva ca;	58	
PA_atk-abh02_a:583	Duddasā caturo dhammā, desetuñca sudukkarā”ti.	58	
PA_atk-abh02_a:584	Tasmā “aññatra āgamādhigamappattehi na sukarā paṭiccasamuppādassa atthavaṇṇanā”ti paritulayitvā –	58	
PA_atk-abh02_a:585	Vattukāmo ahaṃ ajja, paccayākāravaṇṇanaṃ;	58	
PA_atk-abh02_a:586	Patiṭṭhaṃ nādhigacchāmi, ajjhogāḷhova sāgaraṃ.	58	
PA_atk-abh02_a:587	Sāsanaṃ panidaṃ nānā-desanānayamaṇḍitaṃ;	58	
PA_atk-abh02_a:588	Pubbācariyamaggo ca, abbocchinno pavattati.	58	
PA_atk-abh02_a:589	Yasmā tasmā tadubhayaṃ, sannissāyatthavaṇṇanaṃ;	58	
PA_atk-abh02_a:590	Ārabhissāmi etassa, taṃ suṇātha samāhitā.	59	
PA_atk-abh02_a:591	Vuttañhetaṃ pubbācariyehi –	59	
PA_atk-abh02_a:592	“Yo kocimaṃ aṭṭhiṃ katvā suṇeyya,	59	
PA_atk-abh02_a:593	Labhetha pubbāpariyaṃ visesaṃ;	59	
PA_atk-abh02_a:594	Laddhāna pubbāpariyaṃ visesaṃ,	59	
PA_atk-abh02_a:595	Adassanaṃ maccurājassa gacche”ti.	59	
PA_atk-abh02_a:596	Avijjāpaccayā saṅkhārātiādīsu hi āditoyeva tāva –	59	
PA_atk-abh02_a:597	Desanābhedato attha-lakkhaṇekavidhādito;	59	
PA_atk-abh02_a:598	Aṅgānañca vavatthānā, viññātabbo vinicchayo.	59	
PA_atk-abh02_a:599_0	Tattha ‘desanābhedato’ti bhagavato hi vallihārakānaṃ catunnaṃ purisānaṃ valliggahaṇaṃ	599	
PA_atk-abh02_a:599_1	viya ādito vā majjhato vā paṭṭhāya yāva pariyosānaṃ, tathā pariyosānato vā majjhato	599	
PA_atk-abh02_a:599_2	vā paṭṭhāya yāva ādīti catubbidhā paṭiccasamuppādadesanā. Yathā hi vallihārakesu	599	
PA_atk-abh02_a:599_3	catūsu purisesu eko valliyā mūlameva paṭhamaṃ passati, so taṃ mūle chetvā sabbaṃ	599	
PA_atk-abh02_a:599_4	ākaḍḍhitvā ādāya kamme upaneti, evaṃ bhagavā “iti kho, bhikkhave, avijjāpaccayā saṅkhārā…pe…	599	
PA_atk-abh02_a:599_5	jātipaccayā jarāmaraṇa”nti ādito paṭṭhāya yāva pariyosānāpi paṭiccasamuppādaṃ deseti.	599	
PA_atk-abh02_a:600_0	Yathā pana tesu purisesu eko valliyā majjhaṃ paṭhamaṃ passati, so majjhe chinditvā	600	
PA_atk-abh02_a:600_1	uparibhāgaṃyeva ākaḍḍhitvā ādāya kamme upaneti, evaṃ bhagavā “tassa taṃ vedanaṃ abhinandato	600	
PA_atk-abh02_a:600_2	abhivadato ajjhosāya tiṭṭhato uppajjati nandī; yā vedanāsu nandī, tadupādānaṃ, tassupādānapaccayā	600	
PA_atk-abh02_a:600_3	bhavo, bhavapaccayā jātī”ti majjhato paṭṭhāya yāva pariyosānāpi deseti.	600	
PA_atk-abh02_a:601_0	Yathā ca tesu purisesu eko valliyā aggaṃ paṭhamaṃ passati, so agge gahetvā aggānusārena	601	
PA_atk-abh02_a:601_1	yāva mūlā sabbaṃ ādāya kamme upaneti, evaṃ bhagavā “jātipaccayā jarāmaraṇanti iti	601	
PA_atk-abh02_a:601_2	kho panetaṃ vuttaṃ, jātipaccayā nu kho, bhikkhave, jarāmaraṇaṃ no vā kathaṃ vā ettha	601	
PA_atk-abh02_a:601_3	hotī”ti? “Jātipaccayā, bhante, jarāmaraṇaṃ; evaṃ no ettha hoti – jātipaccayā jarāmaraṇa”nti.	601	
PA_atk-abh02_a:601_4	“Bhavapaccayā jāti…pe… avijjāpaccayā saṅkhārāti iti kho panetaṃ vuttaṃ, avijjāpaccayā	601	
PA_atk-abh02_a:601_5	nu kho, bhikkhave, saṅkhārā no vā kathaṃ vā ettha hotī”ti? “Avijjāpaccayā, bhante,	601	
PA_atk-abh02_a:601_6	saṅkhārā; evaṃ no ettha hoti – avijjāpaccayā saṅkhārā”ti pariyosānato paṭṭhāya yāva	601	
PA_atk-abh02_a:601_7	āditopi paṭiccasamuppādaṃ deseti.	601	
PA_atk-abh02_a:602_0	Yathā pana tesu purisesu eko valliyā majjhameva paṭhamaṃ passati, so majjhe chinditvā	602	
PA_atk-abh02_a:602_1	heṭṭhā otaranto yāva mūlā ādāya kamme upaneti, evaṃ bhagavā “ime, bhikkhave, cattāro	602	
PA_atk-abh02_a:602_2	āhārā kiṃ nidānā, kiṃ samudayā, kiṃ jātikā, kiṃ pabhavā? Ime cattāro āhārā taṇhānidānā,	602	
PA_atk-abh02_a:602_3	taṇhāsamudayā, taṇhājātikā, taṇhāpabhavā. Taṇhā cāyaṃ, bhikkhave, kiṃ nidānā? Vedanā,	602	
PA_atk-abh02_a:602_4	phasso, saḷāyatanaṃ, nāmarūpaṃ, viññāṇaṃ. Saṅkhārā kiṃ nidānā…pe… saṅkhārā avijjānidānā,	602	
PA_atk-abh02_a:602_5	avijjāsamudayā, avijjājātikā, avijjāpabhavā”ti majjhato paṭṭhāya yāva ādito deseti.	602	
PA_atk-abh02_a:603_0	Kasmā panevaṃ desetīti? Paṭiccasamuppādassa samantabhaddakattā, sayañca desanāvilāsappattattā.	603	
PA_atk-abh02_a:603_1	Samantabhaddako hi paṭiccasamuppādo tato tato ñāyappaṭivedhāya saṃvattatiyeva. Desanāvilāsappatto	603	
PA_atk-abh02_a:603_2	ca bhagavā catuvesārajjappaṭisambhidāyogena catubbidhagambhīrabhāvappattiyā ca. So	603	
PA_atk-abh02_a:603_3	desanāvilāsappattattā nānānayeheva dhammaṃ deseti. Visesato panassa yā ādito paṭṭhāya	603	
PA_atk-abh02_a:603_4	anulomadesanā, sā pavattikāraṇavibhāgasammūḷhaṃ veneyyajanaṃ samanupassato yathāsakehi	603	
PA_atk-abh02_a:603_5	kāraṇehi pavattisandassanatthaṃ uppattikkamasandassanatthañca pavattitāti ñātabbā.	603	
PA_atk-abh02_a:604_0	Yā pariyosānato paṭṭhāya paṭilomadesanā, sā “kicchaṃ vatāyaṃ loko āpanno jāyati ca	604	
PA_atk-abh02_a:604_1	jīyati ca mīyati cā”ti ādinā nayena kicchāpannaṃ lokamanuvilokayato pubbabhāgappaṭivedhānusārena	604	
PA_atk-abh02_a:604_2	tassa tassa jarāmaraṇādikassa dukkhassa attanādhigatakāraṇasandassanatthaṃ. Yā pana	604	
PA_atk-abh02_a:604_3	majjhato paṭṭhāya yāva ādi, sā āhāranidānavavatthāpanānusārena yāva atītaṃ addhānaṃ	604	
PA_atk-abh02_a:604_4	atiharitvā puna atītaddhato pabhuti hetuphalapaṭipāṭisandassanatthaṃ. Yā pana majjhato	604	
PA_atk-abh02_a:604_5	paṭṭhāya yāva pariyosānā pavattā, sā paccuppanne addhāne anāgataddhahetusamuṭṭhānato	604	
PA_atk-abh02_a:604_6	pabhuti anāgataddhasandassanatthaṃ. Tāsu yā sā pavattikāraṇasammūḷhassa veneyyajanassa	604	
PA_atk-abh02_a:604_7	yathāsakehi kāraṇehi pavattisandassanatthaṃ uppattikkamasandassanatthañca ādito paṭṭhāya	604	
PA_atk-abh02_a:604_8	anulomadesanā vuttā, sā idha nikkhittāti veditabbā.	604	
PA_atk-abh02_a:605_0	Kasmā panettha avijjā ādito vuttā? Kiṃ pakativādīnaṃ pakati viya avijjāpi akāraṇaṃ	605	
PA_atk-abh02_a:605_1	mūlakāraṇaṃ lokassāti? Na akāraṇaṃ. “Āsavasamudayā avijjāsamudayo”ti hi avijjāya	605	
PA_atk-abh02_a:605_2	kāraṇaṃ vuttaṃ. Atthi pana pariyāyo yena mūlakāraṇaṃ siyā. Ko pana soti? Vaṭṭakathāya	605	
PA_atk-abh02_a:605_3	sīsabhāvo. Bhagavā hi vaṭṭakathaṃ kathento dve dhamme sīsaṃ katvā kathesi – avijjaṃ	605	
PA_atk-abh02_a:605_4	vā bhavataṇhaṃ vā. Yathāha – “purimā, bhikkhave, koṭi na paññāyati avijjāya ‘ito	605	
PA_atk-abh02_a:605_5	pubbe avijjā nāhosi, atha pacchā samabhavī’ti. Evañcetaṃ, bhikkhave, vuccati, atha	605	
PA_atk-abh02_a:605_6	ca pana paññāyati ‘idappaccayā avijjā”ti ; bhavataṇhaṃ vā, yathāha – “purimā, bhikkhave,	605	
PA_atk-abh02_a:605_7	koṭi na paññāyati bhavataṇhāya ‘ito pubbe bhavataṇhā nāhosi, atha pacchā samabhavī’ti.	605	
PA_atk-abh02_a:605_8	Evañcetaṃ, bhikkhave, vuccati, atha ca pana paññāyati ‘idappaccayā bhavataṇhā”ti.	605	
PA_atk-abh02_a:606_0	Kasmā pana bhagavā vaṭṭakathaṃ kathento ime dveva dhamme sīsaṃ katvā kathesīti? Sugatiduggatigāmino	606	
PA_atk-abh02_a:606_1	kammassa visesahetubhūtattā. Duggatigāmino hi kammassa visesahetu avijjā. Kasmā?	606	
PA_atk-abh02_a:606_2	Yasmā avijjābhibhūto puthujjano, aggisantāpalaguḷābhighātaparissamābhibhūtā vajjhagāvī	606	
PA_atk-abh02_a:606_3	tāya parissamāturatāya nirassādampi attano anatthāvahampi ca uṇhodakapānaṃ viya,	606	
PA_atk-abh02_a:606_4	kilesasantāpato nirassādampi duggativinipātato ca attano anatthāvahampi pāṇātipātādimanekappakāraṃ	606	
PA_atk-abh02_a:606_5	duggatigāmikammaṃ ārabhati. Sugatigāmino pana kammassa visesahetu bhavataṇhā. Kasmā?	606	
PA_atk-abh02_a:606_6	Yasmā bhavataṇhābhibhūto puthujjano, yathā vuttappakārā gāvī sītudakataṇhāya saassādaṃ	606	
PA_atk-abh02_a:606_7	attano parissamavinodanañca sītudakapānaṃ viya, kilesasantāpavirahato saassādaṃ sugatisampāpanena	606	
PA_atk-abh02_a:606_8	attano duggatidukkhaparissamavinodanañca pāṇātipātāveramaṇīādimanekappakāraṃ sugatigāmikammaṃ ārabhati.	606	
PA_atk-abh02_a:607_0	Etesu pana vaṭṭakathāya sīsabhūtesu dhammesu katthaci bhagavā ekadhammamūlikaṃ desanaṃ	607	
PA_atk-abh02_a:607_1	deseti, seyyathidaṃ – “iti kho, bhikkhave, avijjūpanisā saṅkhārā, saṅkhārūpanisaṃ	607	
PA_atk-abh02_a:607_2	viññāṇa”ntiādi. Tathā “upādānīyesu, bhikkhave, dhammesu assādānupassino viharato	607	
PA_atk-abh02_a:607_3	taṇhā pavaḍḍhati, taṇhāpaccayā upādāna”ntiādi. Katthaci ubhayamūlikampi, seyyathidaṃ	607	
PA_atk-abh02_a:607_4	– “avijjānīvaraṇassa, bhikkhave, bālassa taṇhāya sampayuttassa evamayaṃ kāyo samudāgato.	607	
PA_atk-abh02_a:607_5	Iti ayañceva kāyo bahiddhā ca nāmarūpaṃ itthetaṃ dvayaṃ, dvayaṃ paṭicca phasso, saḷevāyatanāni	607	
PA_atk-abh02_a:607_6	yehi phuṭṭho bālo sukhadukkhaṃ paṭisaṃvedetī”tiādi. Tāsu tāsu desanāsu “avijjāpaccayā	607	
PA_atk-abh02_a:607_7	saṅkhārā”ti ayamidha avijjāvasena ekadhammamūlikā desanāti veditabbā. Evaṃ tāvettha	607	
PA_atk-abh02_a:607_8	desanābhedato viññātabbo vinicchayo.	607	
PA_atk-abh02_a:608_0	‘Atthato’ti avijjādīnaṃ padānaṃ atthato, seyyathidaṃ – pūretuṃ ayuttaṭṭhena kāyaduccaritādi	608	
PA_atk-abh02_a:608_1	avindiyaṃ nāma; aladdhabbanti attho. Taṃ avindiyaṃ vindatīti avijjā. Tabbiparītato	608	
PA_atk-abh02_a:608_2	kāyasucaritādi vindiyaṃ nāma. Taṃ vindiyaṃ na vindatīti avijjā. Khandhānaṃ rāsaṭṭhaṃ,	608	
PA_atk-abh02_a:608_3	āyatanānaṃ āyatanaṭṭhaṃ, dhātūnaṃ suññaṭṭhaṃ, saccānaṃ tathaṭṭhaṃ, indriyānaṃ ādhipateyyaṭṭhaṃ	608	
PA_atk-abh02_a:608_4	aviditaṃ karotīti avijjā. Dukkhādīnaṃ pīḷanādivasena vuttaṃ catubbidhaṃ catubbidhaṃ	608	
PA_atk-abh02_a:608_5	atthaṃ aviditaṃ karotītipi avijjā. Antavirahite saṃsāre sabbayonigatibhavaviññāṇaṭṭhitisattāvāsesu	608	
PA_atk-abh02_a:608_6	satte javāpetīti avijjā. Paramatthato avijjamānesu itthipurisādīsu javati, vijjamānesupi	608	
PA_atk-abh02_a:608_7	khandhādīsu na javatīti avijjā. Apica cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca	608	
PA_atk-abh02_a:608_8	dhammānaṃ chādanatopi avijjā.	608	
PA_atk-abh02_a:609_0	Yaṃ paṭicca phalameti so paccayo. Paṭiccāti na vinā tena; taṃ apaccakkhitvāti attho.	609	
PA_atk-abh02_a:609_1	Etīti uppajjati ceva pavattati cāti attho. Api ca upakārakaṭṭho paccayaṭṭho. Avijjā	609	
PA_atk-abh02_a:609_2	ca sā paccayo cāti avijjāpaccayo. Tasmā avijjāpaccayā.	609	
PA_atk-abh02_a:610_0	Saṅkhatamabhisaṅkharontīti saṅkhārā. Apica avijjāpaccayā saṅkhārā, saṅkhārasaddena	610	
PA_atk-abh02_a:610_1	āgatasaṅkhārā cāti duvidhā saṅkhārā. Tattha puññāpuññāneñjābhisaṅkhārā tayo, kāyavacīcittasaṅkhārā	610	
PA_atk-abh02_a:610_2	tayoti ime cha avijjāpaccayā saṅkhārā. Te sabbepi lokiyakusalākusalacetanāmattameva honti.	610	
PA_atk-abh02_a:611_0	Saṅkhatasaṅkhāro, abhisaṅkhatasaṅkhāro, abhisaṅkharaṇasaṅkhāro, payogābhisaṅkhāroti	611	
PA_atk-abh02_a:611_1	ime pana cattāro saṅkhārasaddena āgatasaṅkhārā. Tattha “aniccā vata saṅkhārā”tiādīsu	611	
PA_atk-abh02_a:611_2	vuttā sabbepi sappaccayā dhammā ‘saṅkhatasaṅkhārā’ nāma. Kammanibbattā tebhūmakā	611	
PA_atk-abh02_a:611_3	rūpārūpadhammā ‘abhisaṅkhatasaṅkhārā’ti aṭṭhakathāsu vuttā. Tepi “aniccā vata saṅkhārā”ti	611	
PA_atk-abh02_a:611_4	ettheva saṅgahaṃ gacchanti. Visuṃ pana nesaṃ āgataṭṭhānaṃ na paññāyati. Tebhūmakakusalākusalacetanā	611	
PA_atk-abh02_a:611_5	pana ‘abhisaṅkharaṇakasaṅkhāro’ti vuccati. Tassa “avijjāgatoyaṃ, bhikkhave, purisapuggalo	611	
PA_atk-abh02_a:611_6	puññañce abhisaṅkharotī”tiādīsu āgataṭṭhānaṃ paññāyati. Kāyikacetasikaṃ pana vīriyaṃ	611	
PA_atk-abh02_a:611_7	‘payogābhisaṅkhāro’ti vuccati. So “yāvatikā abhisaṅkhārassa gati, tāvatikaṃ gantvā	611	
PA_atk-abh02_a:611_8	akkhāhataṃ maññe aṭṭhāsī”tiādīsu āgato.	611	
PA_atk-abh02_a:612_0	Na kevalañca eteyeva, aññepi “saññāvedayitanirodhaṃ samāpajjantassa kho, āvuso visākha,	612	
PA_atk-abh02_a:612_1	bhikkhuno paṭhamaṃ nirujjhati vacīsaṅkhāro, tato kāyasaṅkhāro, tato cittasaṅkhāro”tiādinā	612	
PA_atk-abh02_a:612_2	nayena saṅkhārasaddena āgatā anekasaṅkhārā. Tesu natthi so saṅkhāro, yo saṅkhatasaṅkhāre	612	
PA_atk-abh02_a:612_3	saṅgahaṃ na gaccheyya. Ito paraṃ saṅkhārapaccayā viññāṇantiādīsu yaṃ vuttaṃ taṃ vuttanayeneva veditabbaṃ.	612	
PA_atk-abh02_a:613_0	Avutte pana vijānātīti viññāṇaṃ. Namatīti nāmaṃ. Ruppatīti rūpaṃ. Āye tanoti, āyatañca	613	
PA_atk-abh02_a:613_1	nayatīti āyatanaṃ. Phusatīti phasso. Vedayatīti vedanā. Paritassatīti taṇhā. Upādiyatīti	613	
PA_atk-abh02_a:613_2	upādānaṃ. Bhavati bhāvayati cāti bhavo. Jananaṃ jāti. Jīraṇaṃ jarā. Maranti etenāti	613	
PA_atk-abh02_a:613_3	maraṇaṃ. Socanaṃ soko. Paridevanaṃ paridevo. Dukkhayatīti dukkhaṃ; uppādaṭṭhitivasena	613	
PA_atk-abh02_a:613_4	vā dvedhā khaṇatīti dukkhaṃ. Dummanassa bhāvo domanassaṃ. Bhuso āyāso upāyāso.	613	
PA_atk-abh02_a:614_0	Sambhavantīti nibbattanti. Na kevalañca sokādīheva, atha kho sabbapadehi ‘sambhavantī’ti	614	
PA_atk-abh02_a:614_1	saddassa yojanā kātabbā. Itarathā hi “avijjāpaccayā saṅkhārā”ti vutte kiṃ karontīti	614	
PA_atk-abh02_a:614_2	na paññāyeyyuṃ. “Sambhavantī”ti pana yojanāya sati “avijjā ca sā paccayo cāti avijjāpaccayo;	614	
PA_atk-abh02_a:614_3	tasmā avijjāpaccayā saṅkhārā sambhavantī”ti paccayapaccayuppannavavatthānaṃ kataṃ	614	
PA_atk-abh02_a:614_4	hoti. Esa nayo sabbattha.	614	
PA_atk-abh02_a:615_0	Evanti niddiṭṭhanayanidassanaṃ. Tena avijjādīheva kāraṇehi, na issaranimmānādīhīti	615	
PA_atk-abh02_a:615_1	dasseti. Etassāti yathāvuttassa. Kevalassāti asammissassa sakalassa vā. Dukkhakkhandhassāti	615	
PA_atk-abh02_a:615_2	dukkhasamūhassa, na sattassa, na sukhasubhādīnaṃ. Samudayoti nibbatti. Hotīti sambhavati.	615	
PA_atk-abh02_a:615_3	Evamettha atthato viññātabbo vinicchayo.	615	
PA_atk-abh02_a:616_0	‘Lakkhaṇādito’ti avijjādīnaṃ lakkhaṇādito, seyyathidaṃ – aññāṇalakkhaṇā avijjā, sammohanarasā,	616	
PA_atk-abh02_a:616_1	chādanapaccupaṭṭhānā, āsavapadaṭṭhānā. Abhisaṅkharaṇalakkhaṇā saṅkhārā, āyūhanarasā,	616	
PA_atk-abh02_a:616_2	cetanāpaccupaṭṭhānā, avijjāpadaṭṭhānā. Vijānanalakkhaṇaṃ viññāṇaṃ, pubbaṅgamarasaṃ,	616	
PA_atk-abh02_a:616_3	paṭisandhipaccupaṭṭhānaṃ, saṅkhārapadaṭṭhānaṃ, vatthārammaṇapadaṭṭhānaṃ vā. Namanalakkhaṇaṃ	616	
PA_atk-abh02_a:616_4	nāmaṃ, sampayogarasaṃ, avinibbhogapaccupaṭṭhānaṃ, viññāṇapadaṭṭhānaṃ. Ruppanalakkhaṇaṃ	616	
PA_atk-abh02_a:616_5	rūpaṃ, vikiraṇarasaṃ, abyākatapaccupaṭṭhānaṃ, viññāṇapadaṭṭhānaṃ. Āyatanalakkhaṇaṃ	616	
PA_atk-abh02_a:616_6	saḷāyatanaṃ, dassanādirasaṃ, vatthudvārabhāvapaccupaṭṭhānaṃ, nāmarūpapadaṭṭhānaṃ.	616	
PA_atk-abh02_a:616_7	Phusanalakkhaṇo phasso, saṅghaṭṭanaraso, saṅgatipaccupaṭṭhāno, saḷāyatanapadaṭṭhāno.	616	
PA_atk-abh02_a:616_8	Anubhavanalakkhaṇā vedanā, visayarasasambhogarasā, sukhadukkhapaccupaṭṭhānā, phassapadaṭṭhānā.	616	
PA_atk-abh02_a:616_9	Hetulakkhaṇā taṇhā, abhinandanarasā, atittibhāvapaccupaṭṭhānā, vedanāpadaṭṭhānā.	616	
PA_atk-abh02_a:616_10	Gahaṇalakkhaṇaṃ upādānaṃ, amuñcanarasaṃ, taṇhādaḷhattadiṭṭhipaccupaṭṭhānaṃ, taṇhāpadaṭṭhānaṃ.	6161	
PA_atk-abh02_a:616_11	Kammakammaphalalakkhaṇo bhavo, bhāvanabhavanaraso, kusalākusalābyākatapaccupaṭṭhāno,	6161	
PA_atk-abh02_a:616_12	upādānapadaṭṭhāno. Jātiādīnaṃ lakkhaṇādīni saccavibhaṅge vuttanayeneva veditabbāni.	6161	
PA_atk-abh02_a:616_13	Evamettha lakkhaṇāditopi viññātabbo vinicchayo.	6161	
PA_atk-abh02_a:617_0	‘Ekavidhādito’ti ettha avijjā aññāṇādassanamohādibhāvato ekavidhā, appaṭipattimicchāpaṭipattito	617	
PA_atk-abh02_a:617_1	duvidhā tathā saṅkhārāsaṅkhārato, vedanāttayasampayogato tividhā, catusaccaappaṭivedhato	617	
PA_atk-abh02_a:617_2	catubbidhā, gatipañcakādīnavacchādanato pañcavidhā, dvārārammaṇato pana sabbesupi	617	
PA_atk-abh02_a:617_3	arūpadhammesu chabbidhatā veditabbā.	617	
PA_atk-abh02_a:618_0	Saṅkhārā sāsavavipākadhammadhammādibhāvato ekavidhā, kusalākusalato duvidhā tathā	618	
PA_atk-abh02_a:618_1	parittamahaggatahīnamajjhimamicchattaniyatāniyatato, tividhā puññābhisaṅkhārādibhāvato,	618	
PA_atk-abh02_a:618_2	catubbidhā catuyonisaṃvattanato, pañcavidhā pañcagatigāmito.	618	
PA_atk-abh02_a:619_0	Viññāṇaṃ lokiyavipākādibhāvato ekavidhaṃ, sahetukāhetukādito duvidhaṃ, bhavattayapariyāpannato	619	
PA_atk-abh02_a:619_1	vedanāttayasampayogato ahetukaduhetukatihetukato ca tividhaṃ, yonigativasena catubbidhaṃ pañcavidhañca.	619	
PA_atk-abh02_a:620	Nāmarūpaṃ viññāṇasannissayato kammapaccayato ca ekavidhaṃ, sārammaṇānārammaṇato duvidhaṃ, atītādito tividhaṃ, yonigativasena catubbidhaṃ pañcavidhañca.	62	
PA_atk-abh02_a:621_0	Saḷāyatanaṃ sañjātisamosaraṇaṭṭhānato ekavidhaṃ, bhūtappasādaviññāṇādito duvidhaṃ,	621	
PA_atk-abh02_a:621_1	sampattāsampattanobhayagocarato tividhaṃ, yonigatipariyāpannato catubbidhaṃ pañcavidhañcāti	621	
PA_atk-abh02_a:621_2	iminā nayena phassādīnampi ekavidhādibhāvo veditabboti. Evamettha ekavidhāditopi	621	
PA_atk-abh02_a:621_3	viññātabbo vinicchayo.	621	
PA_atk-abh02_a:622_0	‘Aṅgānañca vavatthānā’ti sokādayo cettha bhavacakkassa avicchedadassanatthaṃ vuttā.	622	
PA_atk-abh02_a:622_1	Jarāmaraṇabbhāhatassa hi bālassa te sambhavanti. Yathāha – “assutavā, bhikkhave,	622	
PA_atk-abh02_a:622_2	puthujjano sārīrikāya dukkhāya vedanāya phuṭṭho samāno socati kilamati paridevati	622	
PA_atk-abh02_a:622_3	urattāḷiṃ kandati sammohamāpajjatī”ti. Yāva ca tesaṃ pavatti tāva avijjāyāti punapi	622	
PA_atk-abh02_a:622_4	avijjāpaccayā saṅkhārāti sambandhameva hoti bhavacakkaṃ. Tasmā tesampi jarāmaraṇeneva	622	
PA_atk-abh02_a:622_5	ekasaṅkhepaṃ katvā dvādaseva paṭiccasamuppādaṅgānīti veditabbāni. Evamettha aṅgānaṃ	622	
PA_atk-abh02_a:622_6	vavatthānatopi viññātabbo vinicchayo. Ayaṃ tāvettha uddesavāravasena saṅkhepakathā.	622	
PA_atk-abh02_a:623	Uddesavāravaṇṇanā niṭṭhitā.	62	
PA_atk-abh02_a:624	Avijjāpadaniddeso	62	
PA_atk-abh02_a:625_0	226. Idāni niddesavāravasena vitthārakathā hoti. “Avijjā paccayā saṅkhārā”ti hi vuttaṃ.	625	
PA_atk-abh02_a:625_1	Tattha avijjāpaccayesu saṅkhāresu dassetabbesu yasmā putte kathetabbe paṭhamaṃ pitā	625	
PA_atk-abh02_a:625_2	kathīyati. Evañhi sati ‘mittassa putto, dattassa putto’ti putto sukathito hoti. Tasmā	625	
PA_atk-abh02_a:625_3	desanākusalo satthā saṅkhārānaṃ janakatthena pitusadisaṃ avijjaṃ tāva dassetuṃ tattha	625	
PA_atk-abh02_a:625_4	katamā avijjā? Dukkhe aññāṇantiādimāha.	625	
PA_atk-abh02_a:626_0	Tattha yasmā ayaṃ avijjā dukkhasaccassa yāthāvasarasalakkhaṇaṃ jānituṃ passituṃ paṭivijjhituṃ	626	
PA_atk-abh02_a:626_1	na deti, chādetvā pariyonandhitvā ganthetvā tiṭṭhati, tasmā “dukkhe aññāṇa”nti vuccati.	626	
PA_atk-abh02_a:626_2	Tathā yasmā dukkhasamudayassa dukkhanirodhassa dukkhanirodhagāminiyā paṭipadāya yāthāvasarasalakkhaṇaṃ	626	
PA_atk-abh02_a:626_3	jānituṃ passituṃ paṭivijjhituṃ na deti, chādetvā pariyonandhitvā ganthetvā tiṭṭhati,	626	
PA_atk-abh02_a:626_4	tasmā dukkhanirodhagāminiyā paṭipadāya aññāṇanti vuccati. Imesu catūsu ṭhānesu suttantikapariyāyena	626	
PA_atk-abh02_a:626_5	aññāṇaṃ avijjāti kathitaṃ.	626	
PA_atk-abh02_a:627_0	Nikkhepakaṇḍe pana abhidhammapariyāyena “pubbante aññāṇa”nti aparesupi catūsu ṭhānesu	627	
PA_atk-abh02_a:627_1	aññāṇaṃ gahitaṃ. Tattha pubbanteti atīto addhā, atītāni khandhadhātuāyatanāni. Aparanteti	627	
PA_atk-abh02_a:627_2	anāgato addhā, anāgatāni khandhadhātuāyatanāni. Pubbantāparanteti tadubhayaṃ. Idappaccayatāti	627	
PA_atk-abh02_a:627_3	saṅkhārādīnaṃ kāraṇāni avijjādīni aṅgāni. Paṭiccasamuppannadhammāti avijjādīhi nibbattā	627	
PA_atk-abh02_a:627_4	saṅkhārādayo dhammā. Tatrāyaṃ avijjā yasmā atītānaṃ khandhādīnaṃ yāthāvasarasalakkhaṇaṃ	627	
PA_atk-abh02_a:627_5	jānituṃ passituṃ paṭivijjhituṃ na deti, chādetvā pariyonandhitvā ganthetvā tiṭṭhati,	627	
PA_atk-abh02_a:627_6	tasmā “pubbante aññāṇa”nti vuccati. Tathā yasmā anāgatānaṃ khandhādīnaṃ, atītānāgatānaṃ	627	
PA_atk-abh02_a:627_7	khandhādīnaṃ idappaccayatāya ceva paṭiccasamuppannadhammānañca yāthāvasarasalakkhaṇaṃ	627	
PA_atk-abh02_a:627_8	jānituṃ passituṃ paṭivijjhituṃ na deti, chādetvā pariyonandhitvā ganthetvā tiṭṭhati,	627	
PA_atk-abh02_a:627_9	tasmā idappaccayatāpaṭiccasamuppannesu dhammesu aññāṇanti vuccati. Imesu aṭṭhasu	627	
PA_atk-abh02_a:627_10	ṭhānesu abhidhammapariyāyena aññāṇaṃ avijjāti kathitaṃ.	6271	
PA_atk-abh02_a:628_0	Evaṃ kiṃ kathitaṃ hoti? Kiccato ceva jātito ca avijjā kathitā nāma hoti. Kathaṃ?	628	
PA_atk-abh02_a:628_1	Ayañhi avijjā imāni aṭṭha ṭhānāni jānituṃ passituṃ paṭivijjhituṃ na detīti kiccato	628	
PA_atk-abh02_a:628_2	kathitā; uppajjamānāpi imesu aṭṭhasu ṭhānesu uppajjatīti jātitopi kathitā. Evaṃ kathetvā	628	
PA_atk-abh02_a:628_3	puna “yaṃ evarūpaṃ aññāṇaṃ adassana”ntiādīni pañcavīsati padāni avijjāya lakkhaṇaṃ dassetuṃ gahitāni.	628	
PA_atk-abh02_a:629_0	Tattha yasmā ayaṃ avijjā imehi aṭṭhahi padehi kathitāpi puna pañcavīsatiyā padehi	629	
PA_atk-abh02_a:629_1	lakkhaṇe akathite sukathitā nāma na hoti, lakkhaṇe pana kathiteyeva sukathitā nāma	629	
PA_atk-abh02_a:629_2	hoti. Yathā puriso naṭṭhaṃ goṇaṃ pariyesamāno manusse puccheyya – “api, ayyā, setaṃ	629	
PA_atk-abh02_a:629_3	goṇaṃ passatha, rattaṃ goṇaṃ passathā”ti? Te evaṃ vadeyyuṃ – “imasmiṃ raṭṭhe setarattānaṃ	629	
PA_atk-abh02_a:629_4	goṇānaṃ anto natthi, kiṃ te goṇassa lakkhaṇa”nti? Atha tena ‘saṅghāṭi’ vā ‘naṅgalaṃ’	629	
PA_atk-abh02_a:629_5	vāti vutte goṇo sukathito nāma bhaveyya; evameva yasmā ayaṃ avijjā aṭṭhahi padehi	629	
PA_atk-abh02_a:629_6	kathitāpi puna pañcavīsatiyā padehi lakkhaṇe akathite sukathitā nāma na hoti, lakkhaṇe	629	
PA_atk-abh02_a:629_7	pana kathiteyeva sukathitā nāma hoti. Tasmā yānassā lakkhaṇadassanatthaṃ pañcavīsati	629	
PA_atk-abh02_a:629_8	padāni kathitāni, tesampi vasena veditabbā.	629	
PA_atk-abh02_a:630_0	Seyyathidaṃ – ñāṇaṃ nāma paññā. Sā atthatthaṃ kāraṇakāraṇaṃ catusaccadhammaṃ viditaṃ	630	
PA_atk-abh02_a:630_1	pākaṭaṃ karoti. Ayaṃ pana avijjā uppajjitvā taṃ viditaṃ pākaṭaṃ kātuṃ na detīti ñāṇapaccanīkato	630	
PA_atk-abh02_a:630_2	aññāṇaṃ. Dassanantipi paññā. Sāpi taṃ ākāraṃ passati. Avijjā pana uppajjitvā taṃ	630	
PA_atk-abh02_a:630_3	passituṃ na detīti adassanaṃ. Abhisamayotipi paññā. Sā taṃ ākāraṃ abhisameti. Avijjā	630	
PA_atk-abh02_a:630_4	pana uppajjitvā taṃ abhisametuṃ na detīti anabhisamayo. Anubodho sambodho paṭivedhotipi	630	
PA_atk-abh02_a:630_5	paññā. Sā taṃ ākāraṃ anubujjhati sambujjhati paṭivijjhati. Avijjā pana uppajjitvā	630	
PA_atk-abh02_a:630_6	taṃ anubujjhituṃ saṃbujjhituṃ paṭivijjhituṃ na detīti ananubodho asambodho appaṭivedho.	630	
PA_atk-abh02_a:630_7	Saṅgāhanātipi paññā. Sā taṃ ākāraṃ gahetvā ghaṃsitvā gaṇhāti. Avijjā pana uppajjitvā	630	
PA_atk-abh02_a:630_8	taṃ gahetvā ghaṃsitvā gaṇhituṃ na detīti asaṅgāhanā. Pariyogāhanātipi paññā. Sā taṃ	630	
PA_atk-abh02_a:630_9	ākāraṃ ogāhitvā anupavisitvā gaṇhāti. Avijjā pana uppajjitvā taṃ ogāhitvā anupavisitvā	630	
PA_atk-abh02_a:630_10	gaṇhituṃ na detīti apariyogāhanā. Samapekkhanātipi paññā. Sā taṃ ākāraṃ samaṃ sammā	6301	
PA_atk-abh02_a:630_11	ca pekkhati. Avijjā pana uppajjitvā taṃ samaṃ sammā ca pekkhituṃ na detīti asamapekkhanā.	6301	
PA_atk-abh02_a:630_12	Paccavekkhaṇātipi paññā. Sā taṃ ākāraṃ paccavekkhati. Avijjā pana uppajjitvā taṃ	6301	
PA_atk-abh02_a:630_13	paccavekkhituṃ na detīti apaccavekkhaṇā. Nāssā kiñci kammaṃ paccakkhaṃ atthi, sayañca	6301	
PA_atk-abh02_a:630_14	apaccavekkhitvā kataṃ kammanti apaccakkhakammaṃ. Dummedhabhāvatāya dummejjhaṃ. Bālabhāvatāya bālyaṃ.	6301	
PA_atk-abh02_a:631_0	Sampajaññantipi paññā. Sā atthatthaṃ kāraṇakāraṇaṃ catusaccadhammaṃ sammā pajānāti.	631	
PA_atk-abh02_a:631_1	Avijjā pana uppajjitvā taṃ ākāraṃ pajānituṃ na detīti asampajaññaṃ. Mohanavasena	631	
PA_atk-abh02_a:631_2	moho. Pamohanavasena pamoho. Sammohanavasena sammoho. Avindiyaṃ vindatītiādivasena	631	
PA_atk-abh02_a:631_3	avijjā. Vaṭṭasmiṃ ohanati osīdāpetīti avijjogho. Vaṭṭasmiṃ yojetīti avijjāyogo. Appahīnavasena	631	
PA_atk-abh02_a:631_4	punappunaṃ uppajjanato ca avijjānusayo. Magge pariyuṭṭhitacorā addhike viya kusalacittaṃ	631	
PA_atk-abh02_a:631_5	pariyuṭṭhāti gaṇhāti vilumpatīti avijjāpariyuṭṭhānaṃ. Yathā nagaradvāre palighasaṅkhātāya	631	
PA_atk-abh02_a:631_6	laṅgiyā patitāya antonagare manussānaṃ bahinagaragamanampi bahinagare manussānaṃ	631	
PA_atk-abh02_a:631_7	antonagarapavesanampi pacchijjati, evameva yassa sakkāyanagare ayaṃ patitā tassa	631	
PA_atk-abh02_a:631_8	nibbānasampāpakaṃ ñāṇagamanaṃ pacchijjatīti avijjālaṅgī nāma hoti. Akusalañca taṃ	631	
PA_atk-abh02_a:631_9	mūlañca, akusalānaṃ vā mūlanti akusalamūlaṃ. Taṃ pana na aññaṃ, idhādhippeto mohoti	631	
PA_atk-abh02_a:631_10	moho akusalamūlaṃ. Ayaṃ vuccati avijjāti ayaṃ evaṃlakkhaṇā avijjā nāmāti vuccati.	6311	
PA_atk-abh02_a:631_11	Evaṃ pañcavīsatipadavasena avijjāya lakkhaṇaṃ veditabbaṃ.	6311	
PA_atk-abh02_a:632_0	Evaṃlakkhaṇā panāyaṃ avijjā dukkhādīsu aññāṇanti vuttāpi dukkhasaccassa ekadeso hoti,	632	
PA_atk-abh02_a:632_1	sahajātā hoti, taṃ ārammaṇaṃ karoti, chādeti; samudayasaccassa na ekadeso hoti, sahajātā	632	
PA_atk-abh02_a:632_2	hoti, taṃ ārammaṇaṃ karoti, chādeti; nirodhasaccassa neva ekadeso hoti, na sahajātā,	632	
PA_atk-abh02_a:632_3	na taṃ ārammaṇaṃ karoti, kevalaṃ chādeti; maggasaccassāpi na ekadeso, na sahajātā,	632	
PA_atk-abh02_a:632_4	na taṃ ārammaṇaṃ karoti, kevalaṃ chādeti. Dukkhārammaṇatā avijjā uppajjati, tañca	632	
PA_atk-abh02_a:632_5	chādeti. Samudayārammaṇatā avijjā uppajjati, tañca chādeti. Nirodhārammaṇatā avijjā	632	
PA_atk-abh02_a:632_6	nuppajjati, tañca chādeti. Maggārammaṇatā avijjā nūppajjati, tañca chādeti.	632	
PA_atk-abh02_a:633_0	Dve saccā duddasattā gambhīrā. Dve saccā gambhīrattā duddasā. Apica kho pana dukkhanirodhaṃ	633	
PA_atk-abh02_a:633_1	ariyasaccaṃ gambhīrañceva duddasañca. Tattha dukkhaṃ nāma pākaṭaṃ, lakkhaṇassa pana	633	
PA_atk-abh02_a:633_2	duddasattā gambhīraṃ nāma jātaṃ. Samudayepi eseva nayo. Yathā pana mahāsamuddaṃ manthetvā	633	
PA_atk-abh02_a:633_3	ojāya nīharaṇaṃ nāma bhāro, sinerupādato vālikāya uddharaṇaṃ nāma bhāro, pabbataṃ	633	
PA_atk-abh02_a:633_4	pīḷetvā rasassa nīharaṇaṃ nāma bhāro; evameva dve saccāni gambhīratāya eva duddasāni,	633	
PA_atk-abh02_a:633_5	nirodhasaccaṃ pana atigambhīrañca atiduddasañcāti. Evaṃ duddasattā gambhīrānaṃ gambhīrattā	633	
PA_atk-abh02_a:633_6	ca duddasānaṃ catunnaṃ ariyasaccānaṃ paṭicchādakaṃ mohandhakāraṃ ayaṃ vuccati avijjāti.	633	
PA_atk-abh02_a:634	Avijjāpadaniddeso.	63	
PA_atk-abh02_a:635	Saṅkhārapadaniddeso	63	
PA_atk-abh02_a:636_0	Saṅkhārapade heṭṭhā vuttasaṅkhāresu saṅkhārasaddena āgatasaṅkhāre anāmasitvā avijjāpaccayā	636	
PA_atk-abh02_a:636_1	saṅkhāreyeva dassento tattha katame avijjāpaccayā saṅkhārā? Puññābhisaṅkhārotiādimāha.	636	
PA_atk-abh02_a:636_2	Tattha punāti attano kārakaṃ, pūreti cassa ajjhāsayaṃ, pujjañca bhavaṃ nibbattetīti	636	
PA_atk-abh02_a:636_3	puñño. Abhisaṅkharoti vipākaṃ kaṭattārūpañcāti abhisaṅkhāro. Puññova abhisaṅkhāro	636	
PA_atk-abh02_a:636_4	puññābhisaṅkhāro. Puññapaṭipakkhato apuñño. Apuññova abhisaṅkhāro apuññābhisaṅkhāro.	636	
PA_atk-abh02_a:636_5	Na iñjatīti āneñjaṃ. Āneñjameva abhisaṅkhāro, āneñjañca bhavaṃ abhisaṅkharotīti āneñjābhisaṅkhāro.	636	
PA_atk-abh02_a:636_6	Kāyena pavattito, kāyato vā pavatto, kāyassa vā saṅkhāroti kāyasaṅkhāro. Vacīsaṅkhāracittasaṅkhāresupi eseva nayo.	636	
PA_atk-abh02_a:637_0	Tattha paṭhamattiko parivīmaṃsanasuttavasena gahito. Tattha hi “puññañce saṅkhāraṃ	637	
PA_atk-abh02_a:637_1	abhisaṅkharoti, puññūpagaṃ hoti viññāṇaṃ. Apuññañce saṅkhāraṃ abhisaṅkharoti, apuññupagaṃ	637	
PA_atk-abh02_a:637_2	hoti viññāṇaṃ. Āneñjañce saṅkhāraṃ abhisaṅkharoti, āneñjupagaṃ hoti viññāṇa”nti vuttaṃ.	637	
PA_atk-abh02_a:637_3	Dutiyattiko tadanantarassa vibhaṅgasuttassa vasena gahito, sammādiṭṭhisuttapariyāyena	637	
PA_atk-abh02_a:637_4	gahitotipi vattuṃ vaṭṭatiyeva. Tattha hi “tayome, bhikkhave, saṅkhārā. Katame tayo?	637	
PA_atk-abh02_a:637_5	Kāyasaṅkhāro, vacīsaṅkhāro, cittasaṅkhāro”ti vuttaṃ. Kasmā panetesaṃ suttānaṃ vasena	637	
PA_atk-abh02_a:637_6	te gahitāti? Ayaṃ abhidhammo nāma na adhunākato, nāpi bāhirakaisīhi vā sāvakehi vā	637	
PA_atk-abh02_a:637_7	devatāhi vā bhāsito. Sabbaññujinabhāsito pana ayaṃ. Abhidhammepi hi suttepi ekasadisāva	637	
PA_atk-abh02_a:637_8	tanti niddiṭṭhāti imassatthassa dīpanatthaṃ.	637	
PA_atk-abh02_a:638_0	Idāni te saṅkhāre pabhedato dassetuṃ tattha katamo puññābhisaṅkhārotiādimāha. Tattha	638	
PA_atk-abh02_a:638_1	kusalā cetanāti aniyamato catubhūmikacetanāpi vuttā. Kāmāvacarā rūpāvacarāti niyamitattā	638	
PA_atk-abh02_a:638_2	pana aṭṭha kāmāvacarakusalacetanā, pañca rūpāvacarakusalacetanāti terasa cetanā puññābhisaṅkhāro	638	
PA_atk-abh02_a:638_3	nāma. Dānamayātiādīhi tāsaṃyeva cetanānaṃ puññakiriyavatthuvasena pavatti dassitā.	638	
PA_atk-abh02_a:638_4	Tattha aṭṭha kāmāvacarāva dānasīlamayā honti. Bhāvanāmayā pana terasapi. Yathā hi	638	
PA_atk-abh02_a:638_5	paguṇaṃ dhammaṃ sajjhāyamāno ekaṃ dve anusandhigatepi na jānāti, pacchā āvajjanto	638	
PA_atk-abh02_a:638_6	jānāti; evameva kasiṇaparikammaṃ karontassa paguṇajjhānaṃ paccavekkhantassa paguṇakammaṭṭhānañca	638	
PA_atk-abh02_a:638_7	manasikarontassa ñāṇavippayuttāpi bhāvanā hoti. Tena vuttaṃ “bhāvanāmayā pana terasapī”ti.	638	
PA_atk-abh02_a:639_0	Tattha dānamayādīsu “dānaṃ ārabbha dānamadhikicca yā uppajjati cetanā sañcetanā cetayitattaṃ	639	
PA_atk-abh02_a:639_1	– ayaṃ vuccati dānamayo puññābhisaṅkhāroti. Sīlaṃ ārabbha…pe… bhāvanaṃ ārabbha bhāvanamadhikicca	639	
PA_atk-abh02_a:639_2	yā uppajjati cetanā sañcetanā cetayitattaṃ – ayaṃ vuccati bhāvanāmayo puññābhisaṅkhāro”ti	639	
PA_atk-abh02_a:639_3	ayaṃ saṅkhepadesanā.	639	
PA_atk-abh02_a:640_0	Cīvarādīsu pana catūsu paccayesu rūpādīsu vā chasu ārammaṇesu annādīsu vā dasasu	640	
PA_atk-abh02_a:640_1	dānavatthūsu taṃ taṃ dentassa tesaṃ uppādanato paṭṭhāya pubbabhāge pariccāgakāle	640	
PA_atk-abh02_a:640_2	pacchā somanassacittena anussaraṇe cāti tīsu kālesu pavattā cetanā dānamayā nāma.	640	
PA_atk-abh02_a:640_3	Sīlaṃ paripūraṇatthāya pana ‘pabbajissāmī’ti vihāraṃ gacchantassa pabbajantassa manorathaṃ	640	
PA_atk-abh02_a:640_4	matthakaṃ pāpetvā ‘pabbajito vatamhi, sādhu suṭṭhū’ti āvajjantassa pātimokkhaṃ saṃvarantassa	640	
PA_atk-abh02_a:640_5	cīvarādayo paccaye paccavekkhantassa āpāthagatesu rūpādīsu cakkhudvārādīni saṃvarantassa	640	
PA_atk-abh02_a:640_6	ājīvaṃ sodhentassa ca pavattā cetanā sīlamayā nāma. Paṭisambhidāyaṃ vuttena vipassanāmaggena	640	
PA_atk-abh02_a:640_7	cakkhuṃ aniccato dukkhato anattato bhāventassa rūpe…pe… dhamme, cakkhuviññāṇaṃ…pe…	640	
PA_atk-abh02_a:640_8	manoviññāṇaṃ, cakkhusamphassaṃ…pe… manosamphassaṃ, cakkhusamphassajaṃ vedanaṃ…pe…	640	
PA_atk-abh02_a:640_9	manosamphassajaṃ vedanaṃ, rūpasaññaṃ …pe… dhammasaññaṃ jarāmaraṇaṃ aniccato dukkhato	640	
PA_atk-abh02_a:640_10	anattato bhāventassa pavattā cetanā bhāvanāmayā nāmāti ayaṃ vitthārakathā.	6401	
PA_atk-abh02_a:641_0	Apuññābhisaṅkhāraniddese akusalā cetanāti dvādasaakusalacittasampayuttā cetanā. Kāmāvacarāti	641	
PA_atk-abh02_a:641_1	kiñcāpi tattha ṭhapetvā dve domanassasahagatacetanā sesā rūpārūpabhavepi uppajjanti,	641	
PA_atk-abh02_a:641_2	tattha pana paṭisandhiṃ na ākaḍḍhanti, kāmāvacareyeva paṭisandhivasena vipākaṃ avacārentīti	641	
PA_atk-abh02_a:641_3	kāmāvacarātveva vuttā.	641	
PA_atk-abh02_a:642_0	Āneñjābhisaṅkhāraniddese kusalā cetanā arūpāvacarāti catasso arūpāvacarakusalacetanā.	642	
PA_atk-abh02_a:642_1	Etā hi catasso aniñjanaṭṭhena aniñjanassa ca abhisaṅkharaṇaṭṭhena āneñjābhisaṅkhāroti	642	
PA_atk-abh02_a:642_2	vuccanti. Rūpāvacaracatutthajjhānato hi tisso kusalavipākakiriyācetanā dvādasa arūpāvacaracetanāti	642	
PA_atk-abh02_a:642_3	pañcadasa dhammā aniccalaṭṭhena aphandanaṭṭhena āneñjā nāma. Tattha rūpāvacarā kusalā	642	
PA_atk-abh02_a:642_4	cetanā aniñjā samānāpi attanā sarikkhakampi asarikkhakampi saiñjanampi aniñjanampi	642	
PA_atk-abh02_a:642_5	rūpārūpaṃ janetīti āneñjābhisaṅkhāro nāma na hoti. Vipākakiriyacetanā pana avipākattā	642	
PA_atk-abh02_a:642_6	vipākaṃ na abhisaṅkharonti, tathā arūpāvacarā vipākakiriyacetanāpīti ekādasāpi etā	642	
PA_atk-abh02_a:642_7	cetanā āneñjāva na abhisaṅkhārā. Catubbidhā pana arūpāvacarakusalacetanā yathā hatthiassādīnaṃ	642	
PA_atk-abh02_a:642_8	sadisāva chāyā honti, evaṃ attanā sadisaṃ niccalaṃ arūpameva janetīti āneñjābhisaṅkhāroti vuccatīti.	642	
PA_atk-abh02_a:643_0	Evaṃ puñjābhisaṅkhāravasena terasa, apuññābhisaṅkhāravasena dvādasa, āneñjābhisaṅkhāravasena	643	
PA_atk-abh02_a:643_1	catassoti sabbāpetā paripiṇḍitā ekūnatiṃsa cetanā honti. Iti bhagavā aparimāṇesu	643	
PA_atk-abh02_a:643_2	cakkavāḷesu aparimāṇānaṃ sattānaṃ uppajjanakakusalākusalacetanā mahātulāya dhārayamāno	643	
PA_atk-abh02_a:643_3	viya, nāḷiyaṃ pakkhipitvā minamāno viya ca sabbaññutañāṇena paricchinditvā ekūnatiṃsameva dassesi.	643	
PA_atk-abh02_a:644_0	Idāni aparimāṇesu cakkavāḷesu aparimāṇā sattā kusalākusalakammaṃ āyūhamānā yehi dvārehi	644	
PA_atk-abh02_a:644_1	āyūhanti, tāni tīṇi kammadvārāni dassento tattha katamo kāyasaṅkhāro? Kāyasañcetanātiādimāha.	644	
PA_atk-abh02_a:644_2	Tattha kāyasañcetanāti kāyaviññattiṃ samuṭṭhāpetvā kāyadvārato pavattā aṭṭha kāmāvacarakusalacetanā	644	
PA_atk-abh02_a:644_3	dvādasa akusalacetanāti samavīsati cetanā; kāyadvāre ādānaggahaṇacopanaṃ pāpayamānā	644	
PA_atk-abh02_a:644_4	uppannā vīsati kusalākusalacetanātipi vattuṃ vaṭṭati.	644	
PA_atk-abh02_a:645_0	Vacīsañcetanāti vacīviññattiṃ samuṭṭhāpetvā vacīdvārato pavattā tāyeva vīsati cetanā;	645	
PA_atk-abh02_a:645_1	vacīdvāre hanusañcopanaṃ vākyabhedaṃ pāpayamānā uppannā vīsati cetanātipi vattuṃ	645	
PA_atk-abh02_a:645_2	vaṭṭati. Abhiññācetanā panettha parato viññāṇassa paccayo na hotīti na gahitā. Yathā	645	
PA_atk-abh02_a:645_3	ca abhiññācetanā, evaṃ uddhaccacetanāpi na hoti. Tasmā sāpi viññāṇassa paccayabhāve	645	
PA_atk-abh02_a:645_4	apanetabbā. Avijjāpaccayā pana sabbāpetā honti.	645	
PA_atk-abh02_a:646_0	Manosañcetanāti ubhopi viññattiyo asamuṭṭhāpetvā manodvāre uppannā sabbāpi ekūnatiṃsa	646	
PA_atk-abh02_a:646_1	cetanā. Iti bhagavā aparimāṇesu cakkavāḷesu aparimāṇā sattā kusalākusalakammaṃ āyūhamānā	646	
PA_atk-abh02_a:646_2	imehi tīhi dvārehi āyūhantīti āyūhanakammadvāraṃ dassesi.	646	
PA_atk-abh02_a:647_0	Imesaṃ pana dvinnampi tikānaṃ aññamaññaṃ sampayogo veditabbo. Kathaṃ? Puññābhisaṅkhāro	647	
PA_atk-abh02_a:647_1	hi kāyaduccaritā viramantassa siyā kāyasaṅkhāro, vacīduccaritā viramantassa siyā	647	
PA_atk-abh02_a:647_2	vacīsaṅkhāro. Evaṃ aṭṭha kusalacetanā kāmāvacarā puññābhisaṅkhāro ca hoti kāyasaṅkhāro	647	
PA_atk-abh02_a:647_3	ca vacīsaṅkhāro ca. Manodvāre uppannā pana terasa cetanā puññābhisaṅkhāro ca hoti	647	
PA_atk-abh02_a:647_4	cittasaṅkhāro ca. Apuññābhisaṅkhāropi kāyaduccaritavasena pavattiyaṃ siyā kāyasaṅkhāro,	647	
PA_atk-abh02_a:647_5	vacīduccaritavasena pavattiyaṃ siyā vacīsaṅkhāro, dve dvārāni muñcitvā manodvāre	647	
PA_atk-abh02_a:647_6	pavattiyaṃ siyā cittasaṅkhāroti. Evaṃ apuññābhisaṅkhāro kāyasaṅkhāropi hoti vacīsaṅkhāropi cittasaṅkhāropi.	647	
PA_atk-abh02_a:648_0	Kāyasaṅkhāro pana siyā puññābhisaṅkhāro, siyā apuññābhisaṅkhāro, na āneñjābhisaṅkhāro.	648	
PA_atk-abh02_a:648_1	Tathā vacīsaṅkhāro. Cittasaṅkhāro pana siyā puññābhisaṅkhāro, siyā apuññābhisaṅkhāro,	648	
PA_atk-abh02_a:648_2	siyā āneñjābhisaṅkhāroti. Ime avijjāpaccayā saṅkhārā nāma.	648	
PA_atk-abh02_a:649_0	Kathaṃ panetaṃ jānitabbaṃ – ime saṅkhārā avijjāpaccayā hontīti? Avijjābhāve bhāvato.	649	
PA_atk-abh02_a:649_1	Yassa hi dukkhādīsu avijjāsaṅkhātaṃ aññāṇaṃ appahīnaṃ hoti, so dukkhe tāva pubbantādīsu	649	
PA_atk-abh02_a:649_2	ca aññāṇena saṃsāradukkhaṃ sukhasaññāya gahetvā tassa hetubhūte tividhepi saṅkhāre	649	
PA_atk-abh02_a:649_3	ārabhati, samudaye aññāṇena dukkhahetubhūtepi taṇhāparikkhāre saṅkhāre sukhahetuto	649	
PA_atk-abh02_a:649_4	maññamāno ārabhati, nirodhe pana magge ca aññāṇena dukkhassa anirodhabhūtepi gativisese	649	
PA_atk-abh02_a:649_5	dukkhanirodhasaññī hutvā nirodhassa ca amaggabhūtesupi yaññāmaratapādīsu nirodhamaggasaññī	649	
PA_atk-abh02_a:649_6	hutvā dukkhanirodhaṃ patthayamāno yaññāmaratapādimukhena tividhepi saṅkhāre ārabhati.	649	
PA_atk-abh02_a:650_0	Apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇaṃ	650	
PA_atk-abh02_a:650_1	puññaphalasaṅkhātaṃ dukkhaṃ dukkhato ajānanto tassa adhigamāya kāyavacīcittasaṅkhārabhedaṃ	650	
PA_atk-abh02_a:650_2	puññābhisaṅkhāraṃ ārabhati devaccharakāmako viya marupapātaṃ; sukhasammatassāpi ca	650	
PA_atk-abh02_a:650_3	tassa puññaphalassa ante mahāpariḷāhajanakaṃ vipariṇāmadukkhataṃ appassādatañca apassantopi	650	
PA_atk-abh02_a:650_4	tappaccayaṃ vuttappakārameva puññābhisaṅkhāraṃ ārabhati salabho viya dīpasikhābhinipātaṃ,	650	
PA_atk-abh02_a:650_5	madhubindugiddho viya ca madhulittasatthadhārālehanaṃ.	650	
PA_atk-abh02_a:651_0	Kāmūpasevanādīsu ca savipākesu ādīnavaṃ apassanto sukhasaññāya ceva kilesābhibhūtatāya	651	
PA_atk-abh02_a:651_1	ca dvārattayappavattampi apuññābhisaṅkhāraṃ ārabhati bālo viya gūthakīḷanaṃ, maritukāmo	651	
PA_atk-abh02_a:651_2	viya ca visakhādanaṃ. Āruppavipākesu cāpi saṅkhāravipariṇāmadukkhataṃ anavabujjhamāno	651	
PA_atk-abh02_a:651_3	sassatādivipallāsena cittasaṅkhārabhūtaṃ āneñjābhisaṅkhāraṃ ārabhati disāmūḷho viya	651	
PA_atk-abh02_a:651_4	pisācanagarābhimukhamaggagamanaṃ.	651	
PA_atk-abh02_a:652_0	Evaṃ yasmā avijjābhāvatova saṅkhārabhāvo, na abhāvato; tasmā jānitabbametaṃ – ime	652	
PA_atk-abh02_a:652_1	saṅkhārā avijjāpaccayā hontīti. Vuttampi cetaṃ – “avidvā, bhikkhave, avijjāgato puññābhisaṅkhārampi	652	
PA_atk-abh02_a:652_2	abhisaṅkharoti, apuññābhisaṅkhārampi abhisaṅkharoti, āneñjābhisaṅkhārampi abhisaṅkharoti.	652	
PA_atk-abh02_a:652_3	Yato kho, bhikkhave, bhikkhuno avijjā pahīnā, vijjā uppannā, so avijjāvirāgā vijjuppādā	652	
PA_atk-abh02_a:652_4	neva puññābhisaṅkhāraṃ abhisaṅkharotī”ti.	652	
PA_atk-abh02_a:653	Etthāha – gaṇhāma tāva etaṃ ‘avijjā saṅkhārānaṃ paccayo’ti. Idaṃ pana vattabbaṃ – ‘katamesaṃ saṅkhārānaṃ kathaṃ paccayo hotī’ti? Tatridaṃ vuccati –	65	
PA_atk-abh02_a:654	Paccayo hoti puññānaṃ, duvidhānekadhā pana;	65	
PA_atk-abh02_a:655	Paresaṃ pacchimānaṃ sā, ekadhā paccayo matā.	65	
PA_atk-abh02_a:656_0	Tattha ‘puññānaṃ duvidhā’ti ārammaṇapaccayena ca upanissayapaccayena cāti dvedhā	656	
PA_atk-abh02_a:656_1	paccayo hoti. Sā hi avijjaṃ khayato vayato sammasanakāle kāmāvacarānaṃ puññābhisaṅkhārānaṃ	656	
PA_atk-abh02_a:656_2	ārammaṇapaccayena paccayo hoti, abhiññācittena samohacittajānanakāle rūpāvacarānaṃ,	656	
PA_atk-abh02_a:656_3	avijjāsamatikkamanatthāya pana dānādīni ceva kāmāvacarapuññakiriyavatthūni pūrentassa	656	
PA_atk-abh02_a:656_4	rūpāvacarajjhānāni ca uppādentassa dvinnampi tesaṃ upanissayapaccayena paccayo hoti;	656	
PA_atk-abh02_a:656_5	tathā avijjāsammūḷhattā kāmabhavarūpabhavasampattiyo patthetvā tāneva puññāni karontassa.	656	
PA_atk-abh02_a:657_0	‘Anekadhā pana paresa’nti apuññābhisaṅkhārānaṃ anekadhā paccayo hoti. Kathaṃ? Esā	657	
PA_atk-abh02_a:657_1	hi avijjaṃ ārabbha rāgādīnaṃ uppajjanakāle ārammaṇapaccayena, garuṃ katvā assādanakāle	657	
PA_atk-abh02_a:657_2	ārammaṇādhipatiārammaṇūpanissayehi, avijjāsammūḷhassa anādīnavadassāvino pāṇātipātādīni	657	
PA_atk-abh02_a:657_3	karontassa upanissayapaccayena, dutiyajavanādīnaṃ anantarasamanantarānantarūpanissayāsevananatthivigatapaccayehi,	657	
PA_atk-abh02_a:657_4	yaṃ kiñci akusalaṃ karontassa hetusahajātaaññamaññanissayasampayuttaatthiavigatapaccayehīti	657	
PA_atk-abh02_a:657_5	anekadhā paccayo hoti.	657	
PA_atk-abh02_a:658	‘Pacchimānaṃ sā ekadhā paccayo matā’ti āneñjābhisaṅkhārānaṃ upanissayapaccayeneva ekadhā paccayo matā. So panassā upanissayabhāvo puññābhisaṅkhāre vuttanayeneva veditabboti.	65	
PA_atk-abh02_a:659_0	Etthāha – ‘kiṃ panāyamekāva avijjā saṅkhārānaṃ paccayo udāhu aññepi paccayā hontī’ti?	659	
PA_atk-abh02_a:659_1	Kiñcettha yadi tāva ekāva ekakāraṇavādo āpajjati. Atha ‘aññepi santi avijjāpaccayā	659	
PA_atk-abh02_a:659_2	saṅkhārā’ti ekakāraṇaniddeso nupapajjatīti? Na nupapajjati. Kasmā? Yasmā –	659	
PA_atk-abh02_a:660	Ekaṃ na ekato idha, nānekamanekatopi no ekaṃ;	66	
PA_atk-abh02_a:661	Phalamatthi atthi pana eka-hetuphaladīpane attho.	66	
PA_atk-abh02_a:662_0	Ekato hi kāraṇato na idha kiñci ekaṃ phalamatthi, na anekaṃ. Nāpi anekehi kāraṇehi	662	
PA_atk-abh02_a:662_1	ekaṃ. Anekehi pana kāraṇehi anekameva hoti. Tathā hi anekehi utupathavībījasalilasaṅkhātehi	662	
PA_atk-abh02_a:662_2	kāraṇehi anekameva rūpagandharasādiaṅkurasaṅkhātaṃ phalamuppajjamānaṃ dissati. Yaṃ	662	
PA_atk-abh02_a:662_3	panetaṃ “avijjāpaccayā saṅkhārā, saṅkhārapaccayā viññāṇa”nti ekekahetuphaladīpanaṃ	662	
PA_atk-abh02_a:662_4	kataṃ, tattha attho atthi, payojanaṃ vijjati.	662	
PA_atk-abh02_a:663_0	Bhagavā hi katthaci padhānattā, katthaci pākaṭattā, katthaci asādhāraṇattā, desanāvilāsassa	663	
PA_atk-abh02_a:663_1	ca veneyyānañca anurūpato ekamevahetuṃ vā phalaṃ vā dīpeti; “phassapaccayā vedanā”ti	663	
PA_atk-abh02_a:663_2	hi ekameva hetuṃ phalañcāha. Phasso hi vedanāya padhānahetu yathāphassaṃ vedanāvavatthānato.	663	
PA_atk-abh02_a:663_3	Vedanā ca phassassa padhānaphalaṃ yathāvedanaṃ phassavavatthānato.	663	
PA_atk-abh02_a:664_0	“Semhasamuṭṭhānā ābādhā”ti pākaṭattā ekaṃ hetumāha. Pākaṭo hettha semho, na kammādayo.	664	
PA_atk-abh02_a:664_1	“Ye keci, bhikkhave, akusalā dhammā, sabbete ayonisomanasikāramūlakā”ti asādhāraṇattā	664	
PA_atk-abh02_a:664_2	ekaṃ hetumāha; asādhāraṇo hi ayonisomanasikāro akusalānaṃ, sādhāraṇāni vatthārammaṇādīnīti.	664	
PA_atk-abh02_a:665_0	Tasmā ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu	665	
PA_atk-abh02_a:665_1	“assādānupassino taṇhā pavaḍḍhatī”ti ca “avijjāsamudayā āsavasamudayo”ti ca vacanato	665	
PA_atk-abh02_a:665_2	aññesampi taṇhādīnaṃ saṅkhārahetūnaṃ hetūti padhānattā, “avidvā, bhikkhave, avijjāgato	665	
PA_atk-abh02_a:665_3	puññābhisaṅkhārampi abhisaṅkharotī”ti pākaṭattā asādhāraṇattā ca saṅkhārānaṃ hetubhāvena	665	
PA_atk-abh02_a:665_4	dīpitāti veditabbā. Eteneva ca ekekahetuphaladīpanaparihāravacanena sabbattha ekekahetuphaladīpane	665	
PA_atk-abh02_a:665_5	payojanaṃ veditabbanti.	665	
PA_atk-abh02_a:666_0	Etthāha – evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ	666	
PA_atk-abh02_a:666_1	yujjati? Na hi nimbabījato ucchu uppajjatīti. Kathaṃ na yujjissati? Lokasmiñhi –	666	
PA_atk-abh02_a:667	Viruddho cāviruddho ca, sadisāsadiso tathā;	66	
PA_atk-abh02_a:668	Dhammānaṃ paccayo siddho, vipākā eva te ca na.	66	
PA_atk-abh02_a:669_0	Dhammānañhi ṭhānasabhāvakiccādiviruddho ca aviruddho ca paccayo loke siddho. Purimacittañhi	669	
PA_atk-abh02_a:669_1	aparacittassa ṭhānaviruddho paccayo, purimasippādisikkhā ca pacchāpavattamānānaṃ	669	
PA_atk-abh02_a:669_2	sippādikiriyānaṃ. Kammaṃ rūpassa sabhāvaviruddho paccayo, khīrādīni ca dadhiādīnaṃ.	669	
PA_atk-abh02_a:669_3	Āloko cakkhuviññāṇassa kiccaviruddho, guḷādayo ca āsavādīnaṃ. Cakkhurūpādayo pana	669	
PA_atk-abh02_a:669_4	cakkhuviññāṇādīnaṃ ṭhānāviruddhā paccayā. Purimajavanādayo pacchimajavanādīnaṃ sabhāvāviruddhā kiccāviruddhā ca.	669	
PA_atk-abh02_a:670_0	Yathā ca viruddhāviruddhā paccayā siddhā, evaṃ sadisāsadisāpi. Sadisameva hi utuāhārasaṅkhātaṃ	670	
PA_atk-abh02_a:670_1	rūpaṃ rūpassa paccayo hoti, sālibījādīni ca sāliphalādīnaṃ. Asadisampi rūpaṃ arūpassa,	670	
PA_atk-abh02_a:670_2	arūpañca rūpassa paccayo hoti; golomāvilomavisāṇadadhitilapiṭṭhādīni ca dabbabhūtiṇakādīnaṃ.	670	
PA_atk-abh02_a:670_3	Yesañca dhammānaṃ ye viruddhāviruddhā sadisāsadisā paccayā, na te dhammā tesaṃ dhammānaṃ	670	
PA_atk-abh02_a:670_4	vipākāyeva. Iti ayaṃ avijjā vipākavasena ekantāniṭṭhaphalasabhāvavasena ca sāvajjāpi	670	
PA_atk-abh02_a:670_5	samānā sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena	670	
PA_atk-abh02_a:670_6	sadisāsadisapaccayavasena ca paccayo hotīti veditabbā.	670	
PA_atk-abh02_a:671_0	So cassā paccayabhāvo “yassa hi dukkhādīsu avijjāsaṅkhātaṃ aññāṇaṃ appahīnaṃ hoti,	671	
PA_atk-abh02_a:671_1	so dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tassa	671	
PA_atk-abh02_a:671_2	hetubhūte tividhepi saṅkhāre ārabhatī”tiādinā nayena vutto eva.	671	
PA_atk-abh02_a:672	Apica ayaṃ aññopi pariyāyo –	67	
PA_atk-abh02_a:673	Cutūpapāte saṃsāre, saṅkhārānañca lakkhaṇe;	67	
PA_atk-abh02_a:674	Yo paṭiccasamuppanna-dhammesu ca vimuyhati.	67	
PA_atk-abh02_a:675	Abhisaṅkharoti so ete, saṅkhāre tividhe yato;	67	
PA_atk-abh02_a:676	Avijjā paccayo tesaṃ, tividhānampi yaṃ tatoti.	67	
PA_atk-abh02_a:677_0	Kathaṃ pana yo etesu vimuyhati, so tividhepete saṅkhāre karotīti ce? Cutiyā tāva	677	
PA_atk-abh02_a:677_1	vimūḷho sabbattha “khandhānaṃ bhedo maraṇa”nti cutiṃ agaṇhanto ‘satto marati, sattassa	677	
PA_atk-abh02_a:677_2	desantarasaṅkamana’ntiādīni vikappeti. Upapāte vimūḷho sabbattha “khandhānaṃ pātubhāvo	677	
PA_atk-abh02_a:677_3	jātī”ti upapātaṃ agaṇhanto ‘satto upapajjati, sattassa navasarīrapātubhāvo’tiādīni	677	
PA_atk-abh02_a:677_4	vikappeti. Saṃsāre vimūḷho yo esa –	677	
PA_atk-abh02_a:678	“Khandhānañca paṭipāṭi, dhātuāyatanāna ca;	67	
PA_atk-abh02_a:679	Abbocchinnaṃ vattamānā, saṃsāroti pavuccatī”ti.	67	
PA_atk-abh02_a:680_0	Evaṃ vaṇṇito saṃsāro. Taṃ evaṃ agaṇhanto ‘ayaṃ satto asmā lokā paraṃ lokaṃ gacchati,	680	
PA_atk-abh02_a:680_1	parasmā lokā imaṃ lokaṃ āgacchatī’tiādīni vikappeti. Saṅkhārānaṃ lakkhaṇe vimūḷho	680	
PA_atk-abh02_a:680_2	saṅkhārānaṃ sabhāvalakkhaṇaṃ sāmaññalakkhaṇañca agaṇhanto saṅkhāre attato attaniyato	680	
PA_atk-abh02_a:680_3	dhuvato subhato sukhato ca vikappeti. Paṭiccasamuppannadhammesu vimūḷho avijjādīhi	680	
PA_atk-abh02_a:680_4	saṅkhārādīnaṃ pavattiṃ agaṇhanto “attā jānāti vā na jānāti vā, so eva karoti ca kāreti	680	
PA_atk-abh02_a:680_5	ca so paṭisandhiyaṃ upapajjati, tassa aṇuissarādayo kalalādibhāvena sarīraṃ saṇṭhapetvā	680	
PA_atk-abh02_a:680_6	indriyāni sampādenti, so indriyasampanno phusati vediyati taṇhiyati upādiyati ghaṭiyati,	680	
PA_atk-abh02_a:680_7	so puna bhavantare bhavatī”ti vā “sabbe sattā niyatisaṅgatibhāvapariṇatā”ti vā vikappeti.	680	
PA_atk-abh02_a:680_8	So evaṃ avijjāya andhīkato evaṃ vikappento yathā nāma andho pathaviyaṃ vicaranto	680	
PA_atk-abh02_a:680_9	maggampi amaggampi thalampi ninnampi samampi visamampi paṭipajjati, evaṃ puññampi	680	
PA_atk-abh02_a:680_10	apuññampi āneñjampi saṅkhāraṃ abhisaṅkharotīti. Tenetaṃ vuccati –	6801	
PA_atk-abh02_a:681	Yathāpi nāma jaccandho, naro aparināyako;	68	
PA_atk-abh02_a:682	Ekadā yāti maggena, kummaggenāpi ekadā.	68	
PA_atk-abh02_a:683	Saṃsāre saṃsaraṃ bālo, tathā aparināyako;	68	
PA_atk-abh02_a:684	Karoti ekadā puññaṃ, apuññamapi ekadā.	68	
PA_atk-abh02_a:685	Yadā ñatvā ca so dhammaṃ, saccāni abhisamessati;	68	
PA_atk-abh02_a:686	Tadā avijjūpasamā, upasanto carissatīti.	68	
PA_atk-abh02_a:687	Ayaṃ avijjāpaccayā saṅkhārāti padasmiṃ vitthārakathā.	68	
PA_atk-abh02_a:688	Avijjāpaccayā saṅkhārapadaniddeso.	68	
PA_atk-abh02_a:689	Viññāṇapadaniddeso	68	
PA_atk-abh02_a:690_0	227. Saṅkhārapaccayā viññāṇapadaniddese cakkhuviññāṇantiādīsu cakkhuviññāṇaṃ kusalavipākaṃ	690	
PA_atk-abh02_a:690_1	akusalavipākanti duvidhaṃ hoti. Tathā sotaghānajivhākāyaviññāṇāni. Manoviññāṇaṃ pana	690	
PA_atk-abh02_a:690_2	kusalākusalavipākā dve manodhātuyo, tisso ahetukamanoviññāṇadhātuyo, aṭṭha sahetukāni	690	
PA_atk-abh02_a:690_3	kāmāvacaravipākacittāni, pañca rūpāvacarāni, cattāri arūpāvacarānīti bāvīsatividhaṃ	690	
PA_atk-abh02_a:690_4	hoti. Iti imehi chahi viññāṇehi sabbānipi bāttiṃsa lokiyavipākaviññāṇāni saṅgahitāni	690	
PA_atk-abh02_a:690_5	honti. Lokuttarāni pana vaṭṭakathāyaṃ na yujjantīti na gahitāni.	690	
PA_atk-abh02_a:691_0	Tattha siyā – kathaṃ panetaṃ jānitabbaṃ ‘idaṃ vuttappakāraṃ viññāṇaṃ saṅkhārapaccayā	691	
PA_atk-abh02_a:691_1	hotī’ti? Upacitakammābhāve vipākābhāvato. Vipākañhetaṃ, vipākañca na upacitakammābhāve	691	
PA_atk-abh02_a:691_2	uppajjati. Yadi uppajjeyya, sabbesaṃ sabbavipākāni uppajjeyyuṃ; na ca uppajjantīti	691	
PA_atk-abh02_a:691_3	jānitabbametaṃ – ‘saṅkhārapaccayā idaṃ viññāṇaṃ hotī’ti.	691	
PA_atk-abh02_a:692_0	Katarasaṅkhārapaccayā kataraviññāṇanti ce? Kāmāvacarapuññābhisaṅkhārapaccayā tāva	692	
PA_atk-abh02_a:692_1	kusalavipākāni pañca cakkhuviññāṇādīni, manoviññāṇe ekā manodhātu, dve manoviññāṇadhātuyo,	692	
PA_atk-abh02_a:692_2	aṭṭha kāmāvacaramahāvipākānīti soḷasa. Yathāha –	692	
PA_atk-abh02_a:693_0	“Kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ	693	
PA_atk-abh02_a:693_1	hoti. Tathā sotaghānajivhākāyaviññāṇaṃ uppannaṃ hoti, vipākā manodhātu uppannā hoti,	693	
PA_atk-abh02_a:693_2	manoviññāṇadhātu uppannā hoti somanassasahagatā, manoviññāṇadhātu uppannā hoti upekkhāsahagatā,	693	
PA_atk-abh02_a:693_3	manoviññāṇadhātu uppannā hoti somanassasahagatā ñāṇasampayuttā, somanassasahagatā	693	
PA_atk-abh02_a:693_4	ñāṇasampayuttā sasaṅkhārena, somanassasahagatā ñāṇavippayuttā, somanassasahagatā	693	
PA_atk-abh02_a:693_5	ñāṇavippayuttā sasaṅkhārena, upekkhāsahagatā ñāṇasampayuttā, upekkhāsahagatā ñāṇasampayuttā	693	
PA_atk-abh02_a:693_6	sasaṅkhārena, upekkhāsahagatā ñāṇavippayuttā, upekkhāsahagatā ñāṇavippayuttā sasaṅkhārenā”ti.	693	
PA_atk-abh02_a:694	Rūpāvacarapuññābhisaṅkhārapaccayā pana pañca rūpāvacaravipākāni. Yathāha –	69	
PA_atk-abh02_a:695	“Tasseva rūpāvacarassa kusalassa kammassa katattā upacitattā vipākaṃ vivicceva kāmehi…pe… paṭhamaṃ jhānaṃ…pe… pañcamaṃ jhānaṃ upasampajja viharatī”ti.	69	
PA_atk-abh02_a:696	Evaṃ puññābhisaṅkhārapaccayā ekavīsatividhaṃ viññāṇaṃ hoti.	69	
PA_atk-abh02_a:697	Apuññābhisaṅkhārapaccayā pana akusalavipākāni pañca cakkhuviññāṇādīni, ekā manodhātu, ekā manoviññāṇadhātūti evaṃ sattavidhaṃ viññāṇaṃ hoti. Yathāha –	69	
PA_atk-abh02_a:698	“Akusalassa kammassa katattā upacitattā vipākaṃ cakkhuviññāṇaṃ uppannaṃ hoti. Tathā sotaghānajivhākāyaviññāṇaṃ, vipākā manodhātu, vipākā manoviññāṇadhātu uppannā hotī”ti.	69	
PA_atk-abh02_a:699	Āneñjābhisaṅkhārapaccayā pana cattāri arūpavipākānīti evaṃ catubbidhaṃ viññāṇaṃ hotīti. Yathāha –	69	
PA_atk-abh02_a:700_0	“Tasseva arūpāvacarassa kusalassa kammassa katattā upacitattā vipākaṃ sabbaso rūpasaññānaṃ	700	
PA_atk-abh02_a:700_1	samatikkamā ākāsānañcāyatanasaññāsahagataṃ…pe… viññāṇañcāyatanasaññāsahagataṃ…pe…	700	
PA_atk-abh02_a:700_2	ākiñcaññāyatanasaññāsahagataṃ…pe… nevasaññānāsaññāyatanasaññāsahagataṃ sukhassa ca	700	
PA_atk-abh02_a:700_3	pahānā…pe… catutthaṃ jhānaṃ upasampajja viharatī”ti.	700	
PA_atk-abh02_a:701_0	Evaṃ yaṃ saṅkhārapaccayā viññāṇaṃ hoti, taṃ ñatvā idānissa evaṃ pavatti veditabbā	701	
PA_atk-abh02_a:701_1	– sabbameva hi idaṃ pavattipaṭisandhivasena dvidhā pavattati. Tattha dve pañcaviññāṇāni,	701	
PA_atk-abh02_a:701_2	dve manodhātuyo, somanassasahagatāhetukamanoviññāṇadhātūti imāni terasa pañcavokārabhave	701	
PA_atk-abh02_a:701_3	pavattiyaṃyeva pavattanti. Sesāni ekūnavīsati tīsu bhavesu yathānurūpaṃ pavattiyampi	701	
PA_atk-abh02_a:701_4	paṭisandhiyampi pavattanti.	701	
PA_atk-abh02_a:702_0	Kathaṃ? Kusalavipākāni tāva cakkhuviññāṇādīni pañca kusalavipākena vā akusalavipākena	702	
PA_atk-abh02_a:702_1	vā nibbattassa yathākkamaṃ paripākamupagatindriyassa cakkhādīnaṃ āpāthagataṃ iṭṭhaṃ	702	
PA_atk-abh02_a:702_2	vā iṭṭhamajjhattaṃ vā rūpādiārammaṇaṃ ārabbha cakkhādipasādaṃ nissāya dassanasavanaghāyanasāyanaphusanakiccaṃ	702	
PA_atk-abh02_a:702_3	sādhayamānāni pavattanti. Tathā akusalavipākāni pañca. Kevalañhi tesaṃ aniṭṭhaṃ aniṭṭhamajjhattaṃ	702	
PA_atk-abh02_a:702_4	vā rūpādiārammaṇaṃ hoti, ayameva viseso. Dasāpi cetāni niyatadvārārammaṇavatthuṭṭhānāni	702	
PA_atk-abh02_a:702_5	niyatakiccāneva ca bhavanti.	702	
PA_atk-abh02_a:703_0	Tato kusalavipākānaṃ cakkhuviññāṇādīnaṃ anantaraṃ kusalavipākamanodhātu tesaññeva	703	
PA_atk-abh02_a:703_1	ārammaṇamārabbha hadayavatthuṃ nissāya sampaṭicchanakiccaṃ sādhayamānā pavattati.	703	
PA_atk-abh02_a:703_2	Tathā akusalavipākānaṃ anantaraṃ akusalavipākā. Idañca pana dvayaṃ aniyatadvārārammaṇaṃ	703	
PA_atk-abh02_a:703_3	niyatavatthuṭṭhānaṃ niyatakiccañca hoti.	703	
PA_atk-abh02_a:704_0	Somanassasahagatā pana ahetukamanoviññāṇadhātu kusalavipākamanodhātuyā anantaraṃ	704	
PA_atk-abh02_a:704_1	tassā eva ārammaṇaṃ ārabbha hadayavatthuṃ nissāya santīraṇakiccaṃ sādhayamānā ca	704	
PA_atk-abh02_a:704_2	chasu dvāresu balavārammaṇe kāmāvacarasattānaṃ yebhuyyena lobhasampayuttajavanāvasāne	704	
PA_atk-abh02_a:704_3	bhavaṅgavīthiṃ pacchinditvā javanena gahitārammaṇe tadārammaṇavasena ca sakiṃ vā	704	
PA_atk-abh02_a:704_4	dvikkhattuṃ vā pavattati. Cittappavattigaṇanāyaṃ pana sabbadvāresu tadārammaṇe dve	704	
PA_atk-abh02_a:704_5	eva cittavārā āgatā. Idaṃ pana cittaṃ tadārammaṇanti ca piṭṭhibhavaṅganti cāti dve	704	
PA_atk-abh02_a:704_6	nāmāni labhati, aniyatadvārārammaṇaṃ niyatavatthukaṃ aniyataṭṭhānakiccañca hotīti.	704	
PA_atk-abh02_a:704_7	Evaṃ tāva terasa pañcavokārabhave pavattiyaṃyeva pavattantīti veditabbāni. Sesesu	704	
PA_atk-abh02_a:704_8	ekūnavīsatiyā cittesu na kiñci attano anurūpāya paṭisandhiyā na pavattati.	704	
PA_atk-abh02_a:705_0	Pavattiyaṃ pana kusalākusalavipākā tāva dve ahetukamanoviññāṇadhātuyo pañcadvāre	705	
PA_atk-abh02_a:705_1	kusalākusalavipākamanodhātūnaṃ anantaraṃ santīraṇakiccaṃ, chasu dvāresu pubbe vuttanayeneva	705	
PA_atk-abh02_a:705_2	tadārammaṇakiccaṃ, attanā dinnapaṭisandhito uddhaṃ asati bhavaṅgupacchedake cittuppāde	705	
PA_atk-abh02_a:705_3	bhavaṅgakiccaṃ, ante cutikiccañcāti cattāri kiccāni sādhayamānā niyatavatthukā aniyatadvārārammaṇaṭṭhānakiccā hutvā pavattanti.	705	
PA_atk-abh02_a:706_0	Aṭṭha kāmāvacarasahetukacittāni pavattiyaṃ vuttanayeneva chasu dvāresu tadārammaṇakiccaṃ,	706	
PA_atk-abh02_a:706_1	attanā dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ,	706	
PA_atk-abh02_a:706_2	ante cutikiccañcāti tīṇi kiccāni sādhayamānāni niyatavatthukāni aniyatadvārārammaṇaṭṭhānakiccāni hutvā pavattanti.	706	
PA_atk-abh02_a:707_0	Pañca rūpāvacarāni cattāri ca arūpāvacarāni attanā dinnapaṭisandhito uddhaṃ asati	707	
PA_atk-abh02_a:707_1	bhavaṅgupacchedake cittuppāde bhavaṅgakiccaṃ, ante cutikiccañcāti kiccadvayaṃ sādhayamānāni	707	
PA_atk-abh02_a:707_2	pavattanti. Tesu rūpāvacarāni niyatavatthārammaṇāni aniyataṭṭhānakiccāni, itarāni	707	
PA_atk-abh02_a:707_3	avatthukāni niyatārammaṇāni aniyataṭṭhānakiccāni hutvā pavattantīti. Evaṃ tāva bāttiṃsavidhampi	707	
PA_atk-abh02_a:707_4	viññāṇaṃ pavattiyaṃ saṅkhārapaccayā pavattati. Tatrassa te te saṅkhārā kammapaccayena	707	
PA_atk-abh02_a:707_5	ca upanissayapaccayena ca paccayā honti.	707	
PA_atk-abh02_a:708_0	Tattha yānetāni ekādasa tadārammaṇacittāni vuttāni, tesu ekampi rūpārūpabhave tadārammaṇaṃ	708	
PA_atk-abh02_a:708_1	hutvā na pavattati. Kasmā? Bījābhāvā. Tattha hi kāmāvacaravipākasaṅkhātaṃ paṭisandhibījaṃ	708	
PA_atk-abh02_a:708_2	natthi, yaṃ rūpādīsu ārammaṇesu pavattiyaṃ tassa janakaṃ bhaveyya. Cakkhuviññāṇādīnampi	708	
PA_atk-abh02_a:708_3	rūpabhave abhāvo āpajjatīti ce? Na; indriyappavattiānubhāvato dvāravīthibhede cittaniyamato ca.	708	
PA_atk-abh02_a:709_0	Yathā cetaṃ tadārammaṇaṃ ekantena rūpārūpabhave nappavattati tathā sabbepi akāmāvacare	709	
PA_atk-abh02_a:709_1	dhamme nānubandhati. Kasmā? Ajanakattā ceva janakassa ca asadisattā. Tañhi yathā	709	
PA_atk-abh02_a:709_2	nāma gehā nikkhamitvā bahi gantukāmo taruṇadārako attano janakaṃ pitaraṃ vā aññaṃ	709	
PA_atk-abh02_a:709_3	vā pitusadisaṃ hitakāmaṃ ñātiṃ aṅguliyaṃ gahetvā anubandhati, na aññaṃ rājapurisādiṃ,	709	
PA_atk-abh02_a:709_4	tathā etampi bhavaṅgārammaṇato bahi nikkhamitukāmaṃ sabhāgatāya attano janakaṃ pitaraṃ	709	
PA_atk-abh02_a:709_5	vā pitusadisaṃ vā kāmāvacarajavanameva anubandhati, na aññaṃ mahaggataṃ anuttaraṃ vā.	709	
PA_atk-abh02_a:710_0	Yathā cetaṃ mahaggatalokuttare dhamme nānubandhati, tathā yadā ete kāmāvacaradhammāpi	710	
PA_atk-abh02_a:710_1	mahaggatārammaṇā hutvā pavattanti tadā tepi nānubandhati. Kasmā? Aparicitadesattā	710	
PA_atk-abh02_a:710_2	accantaparittārammaṇattā ca. Tañhi yathā pitaraṃ vā pitusadisaṃ vā ñātiṃ anubandhantopi	710	
PA_atk-abh02_a:710_3	taruṇadārako gharadvāraantaravīthicatukkādimhi pariciteyeva dese anubandhati, na	710	
PA_atk-abh02_a:710_4	araññaṃ vā yuddhabhūmiṃ vā gacchantaṃ; evaṃ kāmāvacaradhamme anubandhantampi amahaggatādimhi	710	
PA_atk-abh02_a:710_5	pariciteyeva dese pavattamāne dhamme anubandhati, na mahaggatalokuttaradhamme ārabbha pavattamāneti.	710	
PA_atk-abh02_a:711_0	Yasmā cassa “sabbo kāmāvacaravipāko kiriyamanodhātu kiriyaahetukamanoviññāṇadhātu	711	
PA_atk-abh02_a:711_1	somanassasahagatā ime dhammā parittārammaṇā”ti evaṃ accantaparittameva ārammaṇaṃ	711	
PA_atk-abh02_a:711_2	vuttaṃ, tasmāpetaṃ mahaggatalokuttarārammaṇe kāmāvacaradhammepi nānubandhatīti veditabbaṃ.	711	
PA_atk-abh02_a:712_0	Kiṃ vā imāya yuttikathāya? Aṭṭhakathāyañhi ekanteneva vuttaṃ – ekādasa tadārammaṇacittāni	712	
PA_atk-abh02_a:712_1	nāmagottaṃ ārabbha javane javite tadārammaṇaṃ na gaṇhanti. Paṇṇattiṃ ārabbha javane	712	
PA_atk-abh02_a:712_2	javite tadārammaṇaṃ na labbhati. Tilakkhaṇārammaṇikavipassanāya tadārammaṇaṃ na labbhati.	712	
PA_atk-abh02_a:712_3	Vuṭṭhānagāminiyā balavavipassanāya tadārammaṇaṃ na labbhati. Rūpārūpadhamme ārabbha	712	
PA_atk-abh02_a:712_4	javane javite tadārammaṇaṃ na labbhati. Micchattaniyatadhammesu tadārammaṇaṃ na labbhati.	712	
PA_atk-abh02_a:712_5	Sammattaniyatadhammesu tadārammaṇaṃ na labbhati. Lokuttaradhamme ārabbha javane javite	712	
PA_atk-abh02_a:712_6	tadārammaṇaṃ na labbhati. Abhiññāñāṇaṃ ārabbha javane javite tadārammaṇaṃ na labbhati.	712	
PA_atk-abh02_a:712_7	Paṭisambhidāñāṇaṃ ārabbha javane javite tadārammaṇaṃ na labbhati. Kāmāvacare dubbalārammaṇe	712	
PA_atk-abh02_a:712_8	tadārammaṇaṃ na labbhati, chasu dvāresu balavārammaṇe āpāthagateyeva labbhati, labbhamānañca	712	
PA_atk-abh02_a:712_9	kāmāvacareyeva labbhati. Rūpārūpabhave tadārammaṇaṃ nāma natthīti.	712	
PA_atk-abh02_a:713_0	Yaṃ pana vuttaṃ “sesesu ekūnavīsatiyā cittesu na kiñci attano anurūpāya paṭisandhiyā	713	
PA_atk-abh02_a:713_1	na pavattatī”ti, taṃ atisaṃkhittattā dubbijānaṃ. Tenassa vitthāranayadassanatthaṃ	713	
PA_atk-abh02_a:713_2	vuccati – “kati paṭisandhiyo? Kati paṭisandhicittāni? Kena kattha paṭisandhi hoti?	713	
PA_atk-abh02_a:713_3	Kiṃ paṭisandhiyā ārammaṇa”nti?	713	
PA_atk-abh02_a:714_0	Asaññapaṭisandhiyā saddhiṃ vīsati paṭisandhiyo. Vuttappakārāneva ekūnavīsati paṭisandhicittāni.	714	
PA_atk-abh02_a:714_1	Tattha akusalavipākāya ahetukamanoviññāṇadhātuyā apāyesu paṭisandhi hoti, kusalavipākāya	714	
PA_atk-abh02_a:714_2	manussaloke jaccandhajātibadhirajātiummattakaeḷamūganapuṃsakādīnaṃ. Aṭṭhahi sahetukamahāvipākehi	714	
PA_atk-abh02_a:714_3	kāmāvacaradevesu ceva manussesu ca puññavantānaṃ paṭisandhi hoti, pañcahi rūpāvacaravipākehi	714	
PA_atk-abh02_a:714_4	rūpībrahmaloke, catūhi arūpāvacaravipākehi arūpaloketi. Yena ca yattha paṭisandhi	714	
PA_atk-abh02_a:714_5	hoti, sā eva tassā anurūpapaṭisandhi nāma.	714	
PA_atk-abh02_a:715_0	Saṅkhepato paṭisandhiyā tīṇi ārammaṇāni honti – kammaṃ, kammanimittaṃ, gatinimittanti.	715	
PA_atk-abh02_a:715_1	Tattha kammaṃ nāma āyūhitā kusalākusalacetanā. Kammanimittaṃ nāma yaṃ vatthuṃ ārammaṇaṃ	715	
PA_atk-abh02_a:715_2	katvā kammaṃ āyūhati. Tattha atīte kappakoṭisatasahassamatthakasmimpi kamme kate	715	
PA_atk-abh02_a:715_3	tasmiṃ khaṇe kammaṃ vā kammanimittaṃ vā āgantvā upaṭṭhāti.	715	
PA_atk-abh02_a:716_0	Tatridaṃ kammanimittassa upaṭṭhāne vatthu – gopakasīvalī kira nāma tālapiṭṭhikavihāre	716	
PA_atk-abh02_a:716_1	cetiyaṃ kāresi. Tassa maraṇamañce nipannassa cetiyaṃ upaṭṭhāsi. So tadeva nimittaṃ	716	
PA_atk-abh02_a:716_2	gaṇhitvā kālaṃkatvā devaloke nibbatti. Aññā sammūḷhakālakiriyā nāma hoti. Parammukhaṃ	716	
PA_atk-abh02_a:716_3	gacchantassa hi pacchato tikhiṇena asinā sīsaṃ chindanti. Nipajjitvā niddāyantassāpi	716	
PA_atk-abh02_a:716_4	tikhiṇena asinā sīsaṃ chindanti. Udake osīdāpetvā mārenti. Evarūpepi kāle aññataraṃ	716	
PA_atk-abh02_a:716_5	kammaṃ vā kammanimittaṃ vā upaṭṭhāti. Aññaṃ lahukamaraṇaṃ nāma atthi. Nikhādanadaṇḍakamatthakasmiñhi	716	
PA_atk-abh02_a:716_6	nilīnamakkhikaṃ muggarena paharitvā pisanti. Evarūpepi kāle kammaṃ vā kammanimittaṃ	716	
PA_atk-abh02_a:716_7	vā upaṭṭhāti. Evaṃ pisiyamānāya pana makkhikāya paṭhamaṃ kāyadvārāvajjanaṃ bhavaṅgaṃ	716	
PA_atk-abh02_a:716_8	nāvaṭṭeti, manodvārāvajjanameva āvaṭṭeti. Atha javanaṃ javitvā bhavaṅgaṃ otarati.	716	
PA_atk-abh02_a:716_9	Dutiyavāre kāyadvārāvajjanaṃ bhavaṅgaṃ āvaṭṭeti. Tato kāyaviññāṇaṃ, sampaṭicchanaṃ,	716	
PA_atk-abh02_a:716_10	santīraṇaṃ, voṭṭhapananti vīthicittāni pavattanti. Javanaṃ javitvā bhavaṅgaṃ otarati.	7161	
PA_atk-abh02_a:716_11	Tatiyavāre manodvārāvajjanaṃ bhavaṅgaṃ āvaṭṭeti. Atha javanaṃ javitvā bhavaṅgaṃ otarati.	7161	
PA_atk-abh02_a:716_12	Etasmiṃ ṭhāne kālakiriyaṃ karoti. Idaṃ kimatthaṃ ābhataṃ? Arūpadhammānaṃ visayo nāma	7161	
PA_atk-abh02_a:716_13	evaṃ lahukoti dīpanatthaṃ.	7161	
PA_atk-abh02_a:717_0	Gatinimittaṃ nāma nibbattanakaokāse eko vaṇṇo upaṭṭhāti. Tattha niraye upaṭṭhahante	717	
PA_atk-abh02_a:717_1	lohakumbhisadiso hutvā upaṭṭhāti. Manussaloke upaṭṭhahante mātukucchikambalayānasadisā	717	
PA_atk-abh02_a:717_2	hutvā upaṭṭhāti. Devaloke upaṭṭhahante kapparukkhavimānasayanādīni upaṭṭhahanti.	717	
PA_atk-abh02_a:717_3	Evaṃ kammaṃ, kammanimittaṃ, gatinimittanti saṅkhepato paṭisandhiyā tīṇi ārammaṇāni honti.	717	
PA_atk-abh02_a:718_0	Aparo nayo – paṭisandhiyā tīṇi ārammaṇāni honti? Atītaṃ, paccuppannaṃ, navattabbañca.	718	
PA_atk-abh02_a:718_1	Asaññīpaṭisandhi anārammaṇāti. Tattha viññāṇañcāyatananevasaññānāsaññāyatanapaṭisandhīnaṃ	718	
PA_atk-abh02_a:718_2	atītameva ārammaṇaṃ. Dasannaṃ kāmāvacarānaṃ atītaṃ vā paccuppannaṃ vā. Sesānaṃ navattabbaṃ.	718	
PA_atk-abh02_a:718_3	Evaṃ tīsu ārammaṇesu pavattamānā pana paṭisandhi yasmā atītārammaṇassa vā navattabbārammaṇassa	718	
PA_atk-abh02_a:718_4	vā cuticittassa anantarameva hoti. Paccuppannārammaṇaṃ pana cutticittaṃ nāma natthi.	718	
PA_atk-abh02_a:718_5	Tasmā dvīsu ārammaṇesu aññatarārammaṇāya cutiyā anantaraṃ tīsu ārammaṇesu aññatarārammaṇāya	718	
PA_atk-abh02_a:718_6	paṭisandhiyā sugatiduggativasena pavattanākāro veditabbo.	718	
PA_atk-abh02_a:719_0	Seyyathidaṃ – kāmāvacarasugatiyaṃ tāva ṭhitassa pāpakammino puggalassa “tānissa tamhi	719	
PA_atk-abh02_a:719_1	samaye olambantī”tiādivacanato maraṇamañce nipannassa yathūpacitaṃ pāpakammaṃ vā	719	
PA_atk-abh02_a:719_2	kammanimittaṃ vā manodvāre āpāthamāgacchati. Taṃ ārabbha uppannāya tadārammaṇapariyosānāya	719	
PA_atk-abh02_a:719_3	suddhāya vā javanavīthiyā anantaraṃ bhavaṅgavisayaṃ ārammaṇaṃ katvā cuticittaṃ uppajjati.	719	
PA_atk-abh02_a:719_4	Tasmiṃ niruddhe tadeva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ	719	
PA_atk-abh02_a:719_5	duggatipariyāpannaṃ paṭisandhicittaṃ uppajjati. Ayaṃ atītārammaṇāya cutiyā anantarā	719	
PA_atk-abh02_a:719_6	atītārammaṇā paṭisandhi.	719	
PA_atk-abh02_a:720_0	Aparassa maraṇasamaye vuttappakārakammavasena narakādīsu aggijālavaṇṇādikaṃ duggatinimittaṃ	720	
PA_atk-abh02_a:720_1	manodvāre āpāthamāgacchati. Tassa dvikkhattuṃ bhavaṅge uppajjitvā niruddhe taṃ ārammaṇaṃ	720	
PA_atk-abh02_a:720_2	ārabbha ekaṃ āvajjanaṃ, maraṇassa āsannabhāvena mandībhūtavegattā pañca javanāni,	720	
PA_atk-abh02_a:720_3	dve tadārammaṇānīti tīṇi vīthicittāni uppajjanti. Tato bhavaṅgavisayaṃ ārammaṇaṃ	720	
PA_atk-abh02_a:720_4	katvā ekaṃ cuticittaṃ. Ettāvatā ekādasa cittakkhaṇā atītā honti. Athāvasesapañcacittakkhaṇāyuke	720	
PA_atk-abh02_a:720_5	tasmiṃyeva ārammaṇe paṭisandhicittaṃ uppajjati. Ayaṃ atītārammaṇāya cutiyā anantarā	720	
PA_atk-abh02_a:720_6	paccuppannārammaṇā paṭisandhi.	720	
PA_atk-abh02_a:721_0	Aparassa maraṇasamaye pañcannaṃ dvārānaṃ aññatarasmiṃ dvāre rāgādihetubhūtaṃ hīnārammaṇaṃ	721	
PA_atk-abh02_a:721_1	āpāthamāgacchati. Tassa yathākkamena uppannavoṭṭhabbanāvasāne maraṇassa āsannabhāvena	721	
PA_atk-abh02_a:721_2	mandībhūtavegattā pañca javanāni dve tadārammaṇāni ca uppajjanti. Tato bhavaṅgavisayamārammaṇaṃ	721	
PA_atk-abh02_a:721_3	katvā ekaṃ cuticittaṃ. Ettāvatā dve bhavaṅgāni, āvajjanaṃ, dassanaṃ, sampaṭicchanaṃ,	721	
PA_atk-abh02_a:721_4	santīraṇaṃ, voṭṭhabbanaṃ, pañca javanāni, dve tadārammaṇāni, ekaṃ cuticittanti pañcadasa	721	
PA_atk-abh02_a:721_5	cittakkhaṇā atītā honti. Athāvasesaekacittakkhaṇāyuke tasmiṃ yeva ārammaṇe paṭisandhicittaṃ	721	
PA_atk-abh02_a:721_6	uppajjati. Ayampi atītārammaṇāya cutiyā anantarā paccuppannārammaṇā paṭisandhi. Esa	721	
PA_atk-abh02_a:721_7	tāva atītārammaṇāya sugaticutiyā anantarā atītapaccuppannārammaṇāya duggatipaṭisandhiyā pavattanākāro.	721	
PA_atk-abh02_a:722_0	Duggatiyaṃ ṭhitassa pana upacitānavajjakammassa vuttanayeneva taṃ anavajjakammaṃ	722	
PA_atk-abh02_a:722_1	vā kammanimittaṃ vā manodvāre āpāthamāgacchatīti kaṇhapakkhe sukkapakkhaṃ ṭhapetvā	722	
PA_atk-abh02_a:722_2	sabbaṃ purimanayeneva veditabbaṃ. Ayaṃ atītārammaṇāya duggaticutiyā anantarā atītapaccuppannārammaṇāya	722	
PA_atk-abh02_a:722_3	sugatipaṭisandhiyā pavattanākāro.	722	
PA_atk-abh02_a:723_0	Sugatiyaṃ ṭhitassa pana upacitānavajjakammassa “tānissa tamhi samaye olambantī”tiādivacanato	723	
PA_atk-abh02_a:723_1	maraṇamañce nipannassa yathūpacitaṃ anavajjakammaṃ vā kammanimittaṃ vā manodvāre	723	
PA_atk-abh02_a:723_2	āpāthamāgacchati. Tañca kho upacitakāmāvacarānavajjakammasseva. Upacitamahaggatakammassa	723	
PA_atk-abh02_a:723_3	pana kammanimittameva āpāthamāgacchati. Taṃ ārabbha uppannāya tadārammaṇapariyosānāya	723	
PA_atk-abh02_a:723_4	suddhāya vā javanavīthiyā anantaraṃ bhavaṅgavisayaṃ ārammaṇaṃ katvā cuticittamuppajjati.	723	
PA_atk-abh02_a:723_5	Tasmiṃ niruddhe tadeva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ	723	
PA_atk-abh02_a:723_6	sugatipariyāpannaṃ paṭisandhicittamuppajjati. Ayaṃ atītārammaṇāya cutiyā anantarā	723	
PA_atk-abh02_a:723_7	atītārammaṇā navattabbārammaṇā vā paṭisandhi.	723	
PA_atk-abh02_a:724_0	Aparassa maraṇasamaye kāmāvacarānavajjakammavasena manussaloke mātukucchivaṇṇasaṅkhātaṃ	724	
PA_atk-abh02_a:724_1	vā devaloke uyyānakapparukkhādivaṇṇasaṅkhātaṃ vā sugatinimittaṃ manodvāre āpāthamāgacchati.	724	
PA_atk-abh02_a:724_2	Tassa duggatinimitte dassitānukkameneva cuticittānantaraṃ paṭisandhicittaṃ uppajjati.	724	
PA_atk-abh02_a:724_3	Ayaṃ atītārammaṇāya cutiyā anantarā paccuppannārammaṇā paṭisandhi.	724	
PA_atk-abh02_a:725_0	Aparassa maraṇasamaye ñātakā ‘ayaṃ, tāta, tavatthāya buddhapūjā karīyati, cittaṃ	725	
PA_atk-abh02_a:725_1	pasādehī’ti vatvā pupphadāmadhajapaṭākādivasena rūpārammaṇaṃ vā dhammassavanatūriyapūjādivasena	725	
PA_atk-abh02_a:725_2	saddārammaṇaṃ vā dhūmavāsagandhādivasena gandhārammaṇaṃ vā ‘idaṃ, tāta, sāyassu,	725	
PA_atk-abh02_a:725_3	tavatthāya dātabbaṃ deyyadhamma’nti vatvā madhuphāṇitādivasena rasārammaṇaṃ vā ‘idaṃ,	725	
PA_atk-abh02_a:725_4	tāta, phusassu, tavatthāya dātabbaṃ deyyadhamma’nti vatvā cīnapaṭasomārapaṭādivasena	725	
PA_atk-abh02_a:725_5	phoṭṭhabbārammaṇaṃ vā pañcadvāre upasaṃharanti. Tassa tasmiṃ āpāthagate rūpādiārammaṇe	725	
PA_atk-abh02_a:725_6	yathākkamena uppannavoṭṭhapanāvasāne maraṇassa āsannabhāvena mandībhūtavegattā pañca	725	
PA_atk-abh02_a:725_7	javanāni dve tadārammaṇāni ca uppajjanti. Tato bhavaṅgavisayaṃ ārammaṇaṃ katvā ekaṃ	725	
PA_atk-abh02_a:725_8	cuticittaṃ, tadavasāne tasmiññeva ekacittakkhaṇaṭṭhitike ārammaṇe paṭisandhicittaṃ	725	
PA_atk-abh02_a:725_9	uppajjati. Ayampi atītārammaṇāya cutiyā anantarā paccuppannārammaṇā paṭisandhi.	725	
PA_atk-abh02_a:726_0	Aparassa pana pathavīkasiṇajjhānādivasena paṭiladdhamahaggatassa sugatiyaṃ ṭhitassa	726	
PA_atk-abh02_a:726_1	maraṇasamaye kāmāvacarakusalakamma-kammanimitta-gatinimittānaṃ aññataraṃ pathavīkasiṇādikaṃ	726	
PA_atk-abh02_a:726_2	vā nimittaṃ mahaggatacittaṃ vā manodvāre āpāthamāgacchati. Cakkhusotānaṃ vā aññatarasmiṃ	726	
PA_atk-abh02_a:726_3	kusaluppattihetubhūtaṃ paṇītamārammaṇaṃ āpāthamāgacchati. Tassa yathākkamena uppannavoṭṭhabbanāvasāne	726	
PA_atk-abh02_a:726_4	maraṇassa āsannabhāvena mandībhūtavegattā pañca javanāni uppajjanti. Mahaggatagatikānaṃ	726	
PA_atk-abh02_a:726_5	pana tadārammaṇaṃ natthi. Tasmā javanānantaraṃyeva bhavaṅgavisayaṃ ārammaṇaṃ katvā	726	
PA_atk-abh02_a:726_6	ekaṃ cuticittaṃ uppajjati. Tassāvasāne kāmāvacaramahaggatasugatīnaṃ aññatarasugatipariyāpannaṃ	726	
PA_atk-abh02_a:726_7	yathūpaṭṭhitesu ārammaṇesu aññatarārammaṇaṃ paṭisandhicittaṃ uppajjati. Ayaṃ navattabbārammaṇāya	726	
PA_atk-abh02_a:726_8	sugaticutiyā anantarā atītapaccuppannanavattabbānaṃ aññatarārammaṇā paṭisandhi.	726	
PA_atk-abh02_a:727	Etenānusārena āruppacutiyāpi anantarā paṭisandhi veditabbā. Ayaṃ atītanavattabbārammaṇāya sugaticutiyā anantarā atītanavattabbapaccuppannārammaṇāya paṭisandhiyā pavattanākāro.	72	
PA_atk-abh02_a:728_0	Duggatiyaṃ ṭhitassa pana pāpakammino vuttanayeneva taṃ kammaṃ kammanimittaṃ gatinimittaṃ	728	
PA_atk-abh02_a:728_1	vā manodvāre, pañcadvāre pana akusaluppattihetubhūtaṃ ārammaṇaṃ āpāthamāgacchati.	728	
PA_atk-abh02_a:728_2	Athassa yathākkamena cuticittāvasāne duggatipariyāpannaṃ tesu ārammaṇesu aññatarārammaṇaṃ	728	
PA_atk-abh02_a:728_3	paṭisandhicittaṃ uppajjati. Ayaṃ atītārammaṇāya duggaticutiyā anantarā atītapaccuppannārammaṇāya	728	
PA_atk-abh02_a:728_4	paṭisandhiyā pavattanākāroti. Ettāvatā ekūnavīsatividhassāpi viññāṇassa paṭisandhivasena	728	
PA_atk-abh02_a:728_5	pavatti dīpitā hoti.	728	
PA_atk-abh02_a:729	Tayidaṃ sabbampi evaṃ –	72	
PA_atk-abh02_a:730	Pavattamānaṃ sandhimhi, dvidhā kammena vattati;	73	
PA_atk-abh02_a:731	Missādīhi ca bhedehi, bhedassa duvidhādiko.	73	
PA_atk-abh02_a:732_0	Idañhi ekūnavīsatividhampi vipākaviññāṇaṃ paṭisandhimhi pavattamānaṃ dvidhā kammena	732	
PA_atk-abh02_a:732_1	vattati. Yathāsakañhi etassa janakaṃ kammaṃ nānākkhaṇikakammappaccayena ceva upanissayapaccayena	732	
PA_atk-abh02_a:732_2	ca paccayo hoti. Vuttañhetaṃ “kusalākusalaṃ kammaṃ vipākassa upanissayapaccayena	732	
PA_atk-abh02_a:732_3	paccayo”ti. Evaṃ vattamānassa panassa missādīhi bhedehi duvidhādikopi bhedo veditabbo,	732	
PA_atk-abh02_a:732_4	seyyathidaṃ – idañhi paṭisandhivasena ekadhā vattamānampi rūpena saha missāmissabhedato	732	
PA_atk-abh02_a:732_5	duvidhaṃ, kāmarūpārūpabhavabhedato tividhaṃ, aṇḍajajalābujasaṃsedajaopapātikayonivasena	732	
PA_atk-abh02_a:732_6	catubbidhaṃ, gativasena pañcavidhaṃ, viññāṇaṭṭhitivasena sattavidhaṃ, sattāvāsavasena	732	
PA_atk-abh02_a:732_7	aṭṭhavidhaṃ hoti. Tattha –	732	
PA_atk-abh02_a:733	Missaṃ dvidhā bhāvabhedā, sabhāvaṃ tattha ca dvidhā;	73	
PA_atk-abh02_a:734	Dve vā tayo vā dasakā, omato ādinā saha.	73	
PA_atk-abh02_a:735_0	‘Missaṃ dvidhā bhāvabhedā’ti yañhetamettha aññatra arūpabhavā rūpamissaṃ paṭisandhiviññāṇaṃ	735	
PA_atk-abh02_a:735_1	uppajjati, taṃ rūpabhave itthindriyapurisindriyasaṅkhātena bhāvena vinā uppattito	735	
PA_atk-abh02_a:735_2	kāmabhave aññatra jātipaṇḍakapaṭisandhiyā bhāvena saha uppattito sabhāvaṃ abhāvanti duvidhaṃ hoti.	735	
PA_atk-abh02_a:736	‘Sabhāvaṃ tattha ca dvidhā’ti tatthāpi ca yaṃ sabhāvaṃ taṃ itthipurisabhāvānaṃ aññatarena saha uppattito duvidhameva hoti.	73	
PA_atk-abh02_a:737_0	‘Dve vā tayo vā dasakā, omato ādinā sahā’ti yañhetamettha missaṃ amissanti dvaye	737	
PA_atk-abh02_a:737_1	ādibhūtaṃ rūpamissaṃ paṭisandhiviññāṇaṃ, tena saha vatthukāyadasakavasena dve vā	737	
PA_atk-abh02_a:737_2	vatthukāyabhāvadasakavasena tayo vā dasakā omato uppajjanti, natthi ito paraṃ rūpaparihānīti.	737	
PA_atk-abh02_a:737_3	Taṃ panetaṃ evaṃ omakaparimāṇaṃ uppajjamānaṃ aṇḍajajalābujanāmikāsu dvīsu yonīsu	737	
PA_atk-abh02_a:737_4	jātiuṇṇāya ekena aṃsunā uddhatatelasappimaṇḍappamāṇaṃ kalalanti laddhasaṅkhaṃ hutvā	737	
PA_atk-abh02_a:737_5	uppajjati. Tattha yonīnaṃ gativasena sambhavabhedo veditabbo. Etāsu hi –	737	
PA_atk-abh02_a:738	Niraye bhummavajjesu, devesu ca na yoniyo;	73	
PA_atk-abh02_a:739	Tisso purimikā honti, catassopi gatittaye.	73	
PA_atk-abh02_a:740_0	Tattha devesu cāti casaddena yathā niraye ca bhummavajjesu ca devesu, evaṃ nijjhāmataṇhikapetesu	740	
PA_atk-abh02_a:740_1	ca purimikā tisso yoniyo na santīti veditabbā. Opapātikā eva hi te honti. Sese pana	740	
PA_atk-abh02_a:740_2	tiracchānapettivisayamanussasaṅkhāte gatittaye pubbe vajjitabhummadevesu ca catasso	740	
PA_atk-abh02_a:740_3	yoniyo honti. Tattha –	740	
PA_atk-abh02_a:741	Tiṃsa nava ceva rūpīsu, sattati ukkaṃsatova rūpāni;	74	
PA_atk-abh02_a:742	Saṃsedajopapātīsu, atha vā avakaṃsato tiṃsa.	74	
PA_atk-abh02_a:743_0	Rūpībrahmesu tāva opapātikayonikesu cakkhusotavatthudasakānaṃ jīvitanavakassa cāti	743	
PA_atk-abh02_a:743_1	catunnaṃ kalāpānaṃ vasena tiṃsa ca nava ca paṭisandhiviññāṇena saha rūpāni uppajjanti.	743	
PA_atk-abh02_a:743_2	Rūpībrahme pana ṭhapetvā aññesu saṃsedajaopapātikesu ukkaṃsato cakkhusotaghānajivhākāyabhāvavatthudasakānaṃ	743	
PA_atk-abh02_a:743_3	vasena sattati. Tāni ca niccaṃ devesu. Tattha vaṇṇo gandho raso ojā catasso cāpi	743	
PA_atk-abh02_a:743_4	dhātuyo cakkhupasādo jīvitindriyanti ayaṃ dasarūpaparimāṇo rūpapuñjo cakkhudasako	743	
PA_atk-abh02_a:743_5	nāma. Evaṃ sesā veditabbā. Avakaṃsato pana jaccandhabadhiraaghānakanapuṃsakassa jivhākāyavatthudasakānaṃ	743	
PA_atk-abh02_a:743_6	vasena tiṃsa rūpāni uppajjanti. Ukkaṃsāvakaṃsānaṃ pana antare anurūpato vikappo veditabbo.	743	
PA_atk-abh02_a:744	Evaṃ viditvā puna –	74	
PA_atk-abh02_a:745	Khandhārammaṇagatihetu-vedanāpītivitakkavicārehi;	74	
PA_atk-abh02_a:746	Bhedābhedaviseso, cutisandhīnaṃ pariññeyyo.	74	
PA_atk-abh02_a:747	Yāhesā missāmissato duvidhā paṭisandhi, yā cassā atītānantarā cuti, tāsaṃ imehi khandhādīhi bhedābhedaviseso ñātabboti attho.	74	
PA_atk-abh02_a:748_0	Kathaṃ? Kadāci catukkhandhāya āruppacutiyā anantarā catukkhandhāva ārammaṇatopi abhinnā	748	
PA_atk-abh02_a:748_1	paṭisandhi hoti, kadāci amahaggatabahiddhārammaṇāya mahaggataajjhattārammaṇā. Ayaṃ	748	
PA_atk-abh02_a:748_2	tāva arūpabhūmīsuyeva nayo. Kadāci pana catukkhandhāya āruppacutiyā anantarā pañcakkhandhā	748	
PA_atk-abh02_a:748_3	kāmāvacarā paṭisandhi. Kadāci pañcakkhandhāya kāmāvacaracutiyā rūpāvacaracutiyā vā	748	
PA_atk-abh02_a:748_4	anantarā catukkhandhā āruppapaṭisandhi. Evaṃ atītārammaṇacutiyā atītanavattabbapaccuppannārammaṇā	748	
PA_atk-abh02_a:748_5	paṭisandhi, ekaccasugaticutiyā ekaccaduggatipaṭisandhi, ahetukacutiyā sahetukapaṭisandhi,	748	
PA_atk-abh02_a:748_6	duhetukacutiyā tihetukapaṭisandhi, upekkhāsahagatacutiyā somanassasahagatapaṭisandhi,	748	
PA_atk-abh02_a:748_7	appītikacutiyā sappītikapaṭisandhi, avitakkacutiyā savitakkapaṭisandhi, avicāracutiyā	748	
PA_atk-abh02_a:748_8	savicārapaṭisandhi, avitakkaavicāracutiyā savitakkasavicārapaṭisandhīti tassa tassa	748	
PA_atk-abh02_a:748_9	viparītato ca yathāyogaṃ yojetabbaṃ.	748	
PA_atk-abh02_a:749	Laddhappaccayamitidhamma-mattametaṃ bhavantaramupeti;	74	
PA_atk-abh02_a:750	Nāssa tato saṅkanti, na tato hetuṃ vinā hoti.	75	
PA_atk-abh02_a:751_0	Iti hetaṃ laddhapaccayaṃ rūpārūpadhammamattaṃ uppajjamānaṃ bhavantaraṃ upetīti vuccati,	751	
PA_atk-abh02_a:751_1	na satto, na jīvo. Tassa nāpi atītabhavato idha saṅkanti atthi, nāpi tato hetuṃ vinā	751	
PA_atk-abh02_a:751_2	idha pātubhāvo. Tayidaṃ pākaṭena manussacutipaṭisandhikkamena pakāsayissāma –	751	
PA_atk-abh02_a:752_0	Atītabhavasmiñhi sarasena upakkamena vā samāsannamaraṇassa asayhānaṃ sabbaṅgapaccaṅgasandhibandhanacchedakānaṃ	752	
PA_atk-abh02_a:752_1	māraṇantikavedanāsattānaṃ sannipātaṃ asahantassa ātape pakkhittaharitatālapaṇṇamiva	752	
PA_atk-abh02_a:752_2	kamena upasussamāne sarīre niruddhesu cakkhādīsu indriyesu hadayavatthumatte patiṭṭhitesu	752	
PA_atk-abh02_a:752_3	kāyindriyamanindriyajīvitindriyesu taṅkhaṇāvasesaṃ hadayavatthusannissitaṃ viññāṇaṃ	752	
PA_atk-abh02_a:752_4	garusamāsevitāsannapubbakatānaṃ aññataraṃ laddhāvasesapaccayasaṅkhārasaṅkhātaṃ kammaṃ	752	
PA_atk-abh02_a:752_5	vā tadupaṭṭhāpitaṃ vā kammanimittagatinimittasaṅkhātaṃ visayamārabbha pavattati.	752	
PA_atk-abh02_a:752_6	Tadevaṃ pavattamānaṃ taṇhāavijjānaṃ appahīnattā avijjāpaṭicchāditādīnave tasmiṃ visaye	752	
PA_atk-abh02_a:752_7	taṇhā nāmeti, sahajātasaṅkhārā khipanti. Taṃ santativasena taṇhāya nāmiyamānaṃ saṅkhārehi	752	
PA_atk-abh02_a:752_8	khippamānaṃ orimatīrarukkhavinibaddharajjumālambitvā mātikātikkamako viya purimañca	752	
PA_atk-abh02_a:752_9	nissayaṃ jahati, aparañca kammasamuṭṭhāpitaṃ nissayaṃ assādayamānaṃ vā anassādayamānaṃ	752	
PA_atk-abh02_a:752_10	vā ārammaṇādīhiyeva paccayehi pavattati.	7521	
PA_atk-abh02_a:753_0	Ettha ca purimaṃ cavanato cuti, pacchimaṃ bhavantarādipaṭisandhānato paṭisandhīti	753	
PA_atk-abh02_a:753_1	vuccati. Tadetaṃ nāpi purimabhavā idha āgataṃ, nāpi tato kammasaṅkhāranativisayādihetuṃ	753	
PA_atk-abh02_a:753_2	vinā pātubhūtanti veditabbaṃ.	753	
PA_atk-abh02_a:754	Siyuṃ nidassanānettha, paṭighosādikā atha;	75	
PA_atk-abh02_a:755	Santānabandhato natthi, ekatā nāpi nānatā.	75	
PA_atk-abh02_a:756_0	Ettha cetassa viññāṇassa purimabhavato idha anāgamane atītabhavapariyāpannahetūhi	756	
PA_atk-abh02_a:756_1	ca uppāde paṭighosapadīpamuddāpaṭibimbappakārā dhammā nidassanāni siyuṃ. Yathā hi	756	
PA_atk-abh02_a:756_2	paṭighosapadīpamuddacchāyā saddādihetukā aññatra agantvā honti, evameva idaṃ cittaṃ.	756	
PA_atk-abh02_a:756_3	Ettha ca ‘santānabandhato natthi ekatā nāpi nānatā’. Yadi hi santānabandhe sati ekantamekatā	756	
PA_atk-abh02_a:756_4	bhaveyya, na khīrato dadhi sambhūtaṃ siyā. Athāpi ekantanānatā bhaveyya, na khīrassādhīno	756	
PA_atk-abh02_a:756_5	dadhi siyā. Esa nayo sabbahetuhetusamuppannesu. Evañca sati sabbalokavohāralopo siyā.	756	
PA_atk-abh02_a:756_6	So ca aniṭṭho. Tasmā ettha na ekantamekatā vā nānatā vā upagantabbāti.	756	
PA_atk-abh02_a:757_0	Etthāha – nanu evaṃ asaṅkantipātubhāve sati ye imasmiṃ manussattabhāve khandhā, tesaṃ	757	
PA_atk-abh02_a:757_1	niruddhattā phalapaccayassa ca kammassa tattha agamanato aññassa aññato ca taṃ phalaṃ	757	
PA_atk-abh02_a:757_2	siyā? Upabhuñjake ca asati kassa taṃ phalaṃ siyā? Tasmā na sundaramidaṃ vidhānanti. Tatridaṃ vuccati –	757	
PA_atk-abh02_a:758	Santāne yaṃ phalaṃ etaṃ, nāññassa na ca aññato;	75	
PA_atk-abh02_a:759	Bījānaṃ abhisaṅkhāro, etassatthassa sādhako.	75	
PA_atk-abh02_a:760_0	Ekasantānasmiñhi phalamuppajjamānaṃ tattha ekantaṃ ekattanānattānaṃ paṭisiddhattā	760	
PA_atk-abh02_a:760_1	aññassāti vā aññatoti vā na hoti. Etassa ca panatthassa bījānaṃ abhisaṅkhāro sādhako.	760	
PA_atk-abh02_a:760_2	Ambabījādīnañhi abhisaṅkhāresu katesu tassa bījassa santāne laddhapaccayo kālantare	760	
PA_atk-abh02_a:760_3	phalaviseso uppajjamāno na aññabījānaṃ nāpi aññābhisaṅkhārapaccayā uppajjati, na	760	
PA_atk-abh02_a:760_4	ca tāni bījāni te abhisaṅkhārā vā phalaṭṭhānaṃ pāpuṇanti. Evaṃ sampadamidaṃ veditabbaṃ.	760	
PA_atk-abh02_a:760_5	Vijjāsipposadhādīhi cāpi bālasarīre upayuttehi kālantare vuḍḍhasarīrādīsu phaladehi	760	
PA_atk-abh02_a:760_6	ayamattho veditabbo.	760	
PA_atk-abh02_a:761	Yampi vuttaṃ ‘upabhuñjake ca asati kassa taṃ phalaṃ siyā’ti? Tattha –	76	
PA_atk-abh02_a:762	Phalassuppattiyā eva, siddhā bhuñjakasammuti;	76	
PA_atk-abh02_a:763	Phaluppādena rukkhassa, yathā phalati sammuti.	76	
PA_atk-abh02_a:764_0	Yathā hi rukkhasaṅkhātānaṃ dhammānaṃ ekadesabhūtassa rukkhaphalassa uppattiyā eva	764	
PA_atk-abh02_a:764_1	rukkho phalatīti vā phalitoti vā vuccati, tathā devamanussasaṅkhātānaṃ khandhānaṃ	764	
PA_atk-abh02_a:764_2	ekadesabhūtassa upabhogasaṅkhātassa sukhadukkhaphalassa uppādeneva devo vā manusso	764	
PA_atk-abh02_a:764_3	vā upabhuñjatīti vā sukhitoti vā dukkhitoti vā vuccati. Tasmā na ettha aññena upabhuñjakena	764	
PA_atk-abh02_a:764_4	nāma koci attho atthīti.	764	
PA_atk-abh02_a:765_0	Yopi vadeyya – ‘evaṃ santepi ete saṅkhārā vijjamānā vā phalassa paccayā siyuṃ, avijjamānā	765	
PA_atk-abh02_a:765_1	vā. Yadi ca vijjamānā pavattikkhaṇeyeva nesaṃ vipākena bhavitabbaṃ. Atha avijjamānā,	765	
PA_atk-abh02_a:765_2	pavattito pubbe ca pacchā ca niccaṃ phalāvahā siyu’nti. So evaṃ vattabbo –	765	
PA_atk-abh02_a:766	Katattā paccayā ete, na ca niccaṃ phalāvahā;	76	
PA_atk-abh02_a:767	Pāṭibhogādikaṃ tattha, veditabbaṃ nidassanaṃ.	76	
PA_atk-abh02_a:768_0	Katattā eva hi saṅkhārā attano phalassa paccayā honti, na vijjamānattā vā avijjamānattā	768	
PA_atk-abh02_a:768_1	vā. Yathāha “kāmāvacarassa kusalassa kammassa katattā upacitattā vipākaṃ cakkhuviññāṇaṃ	768	
PA_atk-abh02_a:768_2	uppannaṃ hotī”tiādi. Yathārahassa attano phalassa ca paccayā hutvā na puna phalāvahā	768	
PA_atk-abh02_a:768_3	honti vipakkavipākattā. Etassa catthassa vibhāvane idaṃ pāṭibhogādikaṃ nidassanaṃ veditabbaṃ.	768	
PA_atk-abh02_a:769_0	Yathā hi loke yo kassaci atthassa niyyātanatthaṃ pāṭibhogo hoti, bhaṇḍaṃ vā kiṇāti,	769	
PA_atk-abh02_a:769_1	iṇaṃ vā gaṇhāti. Tassa taṃ kiriyākaraṇamattameva tadatthaniyyātanādimhi paccayo hoti,	769	
PA_atk-abh02_a:769_2	na kiriyāya vijjamānatā vā avijjamānatā vā. Na ca tadatthaniyyātanādito parampi dhārakova	769	
PA_atk-abh02_a:769_3	hoti. Kasmā? Niyyātanādīnaṃ katattā. Evaṃ katattāva saṅkhārāpi attano phalassa paccayā	769	
PA_atk-abh02_a:769_4	honti, na ca yathārahaṃ phaladānato parampi phalāvahā hontīti. Ettāvatā missāmissavasena	769	
PA_atk-abh02_a:769_5	dvidhāpi pavattamānassa paṭisandhiviññāṇassa saṅkhārapaccayā pavatti dīpitā hoti.	769	
PA_atk-abh02_a:770	Idāni sabbesvetesu battiṃsaviññāṇesu sammohavighātatthaṃ –	77	
PA_atk-abh02_a:771	Paṭisandhippavattīnaṃ, vasenete bhavādisu;	77	
PA_atk-abh02_a:772	Vijānitabbā saṅkhārā, yathā yesañca paccayā.	77	
PA_atk-abh02_a:773_0	Tattha tayo bhavā, catasso yoniyo, pañca gatiyo, satta viññāṇaṭṭhitiyo, nava sattāvāsāti	773	
PA_atk-abh02_a:773_1	ete bhavādayo nāma. Etesu bhavādīsu paṭisandhiyaṃ pavatte ca ete yesaṃ vipākaviññāṇānaṃ	773	
PA_atk-abh02_a:773_2	paccayā yathā ca paccayā honti tathā vijānitabbāti attho.	773	
PA_atk-abh02_a:774_0	Tattha – puññābhisaṅkhāre tāva kāmāvacaraaṭṭhacetanābhedo puññābhisaṅkhāro avisesena	774	
PA_atk-abh02_a:774_1	kāmabhave sugatiyaṃ navannaṃ vipākaviññāṇānaṃ paṭisandhiyaṃ nānākkhaṇikakammapaccayena	774	
PA_atk-abh02_a:774_2	ceva upanissayapaccayena cāti dvidhā paccayo. Rūpāvacarapañcakusalacetanābhedo puññābhisaṅkhāro	774	
PA_atk-abh02_a:774_3	rūpabhave paṭisandhiyaṃ eva pañcannaṃ. Vuttappabhedakāmāvacaro pana kāmabhave sugatiyaṃ	774	
PA_atk-abh02_a:774_4	upekkhāsahagatāhetukamanoviññāṇadhātuvajjānaṃ sattannaṃ parittavipākaviññāṇānaṃ vuttanayeneva	774	
PA_atk-abh02_a:774_5	dvidhā paccayo pavatte, no paṭisandhiyaṃ. Sveva rūpabhave pañcannaṃ vipākaviññāṇānaṃ	774	
PA_atk-abh02_a:774_6	tatheva paccayo pavatte, no paṭisandhiyaṃ. Kāmabhave pana duggatiyaṃ aṭṭhannampi	774	
PA_atk-abh02_a:774_7	parittavipākaviññāṇānaṃ tatheva paccayo pavatte, no paṭisandhiyaṃ.	774	
PA_atk-abh02_a:775_0	Tattha niraye mahāmoggallānattherassa narakacārikādīsu iṭṭhārammaṇasamāyoge so paccayo	775	
PA_atk-abh02_a:775_1	hoti. Tiracchānesu pana nāgasupaṇṇapetamahiddhikesu ca iṭṭhārammaṇaṃ labbhatiyeva.	775	
PA_atk-abh02_a:775_2	Sveva kāmabhave sugatiyaṃ soḷasannampi kusalavipākaviññāṇānaṃ tatheva paccayo pavatte	775	
PA_atk-abh02_a:775_3	ca paṭisandhiyañca. Avisesena puññābhisaṅkhāro rūpabhave dasannaṃ vipākaviññāṇānaṃ	775	
PA_atk-abh02_a:775_4	tatheva paccayo pavatte ca paṭisandhiyañca.	775	
PA_atk-abh02_a:776_0	Dvādasākusalacetanābhedo apuññābhisaṅkhāro kāmabhave duggatiyaṃ ekassa viññāṇassa	776	
PA_atk-abh02_a:776_1	tatheva paccayo paṭisandhiyaṃ, no pavatte; channaṃ pavatte, no paṭisandhiyaṃ; sattannampi	776	
PA_atk-abh02_a:776_2	akusalavipākaviññāṇānaṃ pavatte ca paṭisandhiyañca. Kāmabhave pana sugatiyaṃ tesaṃyeva	776	
PA_atk-abh02_a:776_3	sattannaṃ tatheva paccayo pavatte, no paṭisandhiyaṃ; rūpabhave catunnaṃ vipākaviññāṇānaṃ	776	
PA_atk-abh02_a:776_4	tatheva paccayo pavatte, no paṭisandhiyaṃ. So ca kho kāmāvacare aniṭṭharūpadassanasaddasavanavasena.	776	
PA_atk-abh02_a:776_5	Brahmaloke pana aniṭṭhā rūpādayo nāma natthi, tathā kāmāvacaradevalokepi.	776	
PA_atk-abh02_a:777	Āneñjābhisaṅkhāro arūpabhave catunnaṃ vipākaviññāṇānaṃ tatheva paccayo pavatte ca paṭisandhiyañca.	77	
PA_atk-abh02_a:778_0	Kāmāvacarakusalākusalato pana sabbasaṅgāhikanayena vīsaticetanābhedopi kāyasaṅkhāro	778	
PA_atk-abh02_a:778_1	kāmabhave dasannaṃ vipākaviññāṇānaṃ paṭisandhiyaṃ nānākkhaṇikakammapaccayena ceva	778	
PA_atk-abh02_a:778_2	upanissayapaccayena cāti dvidhā paccayo. Sveva kāmabhave terasannaṃ, rūpabhave navannaṃ	778	
PA_atk-abh02_a:778_3	vipākaviññāṇānaṃ tatheva paccayo pavatte, no paṭisandhiyaṃ. Sveva kāmabhave tevīsatiyā	778	
PA_atk-abh02_a:778_4	vipākaviññāṇānaṃ tatheva paccayo pavatte ca paṭisandhiyañca. Vacīsaṅkhārepi eseva nayo.	778	
PA_atk-abh02_a:779_0	Aṭṭhavīsatiekūnatiṃsacetanābhedopi pana cittasaṅkhāro tīsu bhavesu ekūnavīsatiyā	779	
PA_atk-abh02_a:779_1	vipākaviññāṇānaṃ tatheva paccayo paṭisandhiyaṃ, no pavatte. Sveva dvīsu bhavesu heṭṭhāvuttānaṃ	779	
PA_atk-abh02_a:779_2	terasannañca navannañcāti dvāvīsatiyā vipākaviññāṇānaṃ tatheva paccayo pavatte, no	779	
PA_atk-abh02_a:779_3	paṭisandhiyaṃ. Tīsu pana bhavesu dvattiṃsāyapi vipākaviññāṇānaṃ tatheva paccayo pavatte	779	
PA_atk-abh02_a:779_4	ceva paṭisandhiyañca. Evaṃ tāva bhavesu paṭisandhipavattīnaṃ vasena te saṅkhārā yesaṃ	779	
PA_atk-abh02_a:779_5	paccayā, yathā ca paccayā honti tathā vijānitabbā. Eteneva nayena yoniādīsupi veditabbā.	779	
PA_atk-abh02_a:780_0	Tatridaṃ ādito paṭṭhāya mukhamattappakāsanaṃ – imesu hi saṅkhāresu yasmā puññābhisaṅkhāro	780	
PA_atk-abh02_a:780_1	tāva dvīsu bhavesu paṭisandhiṃ datvā sabbaṃ attano vipākaṃ janeti, tathā aṇḍajādīsu	780	
PA_atk-abh02_a:780_2	catūsu yonīsu, devamanussasaṅkhātāsu dvīsu gatīsu, nānattakāyanānattasaññīnānattakāyaekattasaññīekattakāyanānattasaññīekattakāyaekattasaññīsaṅkhātāsu	780	
PA_atk-abh02_a:780_3	manussānañceva paṭhamadutiyatatiyajjhānabhūmīnañca vasena catūsu viññāṇaṭṭhitīsu.	780	
PA_atk-abh02_a:780_4	Asaññasattāvāse panesa rūpamattamevābhisaṅkharotīti catūsuyeva sattāvāsesu ca paṭisandhiṃ	780	
PA_atk-abh02_a:780_5	datvā sabbaṃ attano vipākaṃ janeti. Tasmā esa etesu dvīsu bhavesu, catūsu yonīsu,	780	
PA_atk-abh02_a:780_6	dvīsu gatīsu, catūsu viññāṇaṭṭhitīsu, catūsu sattāvāsesu ca ekavīsatiyā vipākaviññāṇānaṃ	780	
PA_atk-abh02_a:780_7	vuttanayeneva paccayo hoti yathāsambhavaṃ paṭisandhiyaṃ pavatte ca.	780	
PA_atk-abh02_a:781_0	Apuññābhisaṅkhāro pana yasmā ekasmiññeva kāmabhave, catūsu yonīsu, avasesāsu tīsu	781	
PA_atk-abh02_a:781_1	gatīsu, nānattakāyaekattasaññīsaṅkhātāya ekissā viññāṇaṭṭhitiyā, tādiseyeva ca ekasmiṃ	781	
PA_atk-abh02_a:781_2	sattāvāse paṭisandhivasena vipaccati, tasmā esa ekasmiṃ bhave catūsu yonīsu, tīsu	781	
PA_atk-abh02_a:781_3	gatīsu, ekissā viññāṇaṭṭhitiyā, ekamhi ca sattāvāse sattannaṃ vipākaviññāṇānaṃ vuttanayeneva	781	
PA_atk-abh02_a:781_4	paccayo hoti paṭisandhiyaṃ pavatte ca.	781	
PA_atk-abh02_a:782_0	Āneñjābhisaṅkhāro pana yasmā ekasmiṃ arūpabhave, ekissā opapātikayoniyā, ekissā devagatiyā,	782	
PA_atk-abh02_a:782_1	ākāsānañcāyatanādīsu tīsu viññāṇaṭṭhitīsu, ākāsānañcāyatanādīsu ca catūsu sattāvāsesu	782	
PA_atk-abh02_a:782_2	paṭisandhivasena vipaccati, tasmā esa ekasmiṃyeva bhave, ekissā yoniyā, ekissā devagatiyā,	782	
PA_atk-abh02_a:782_3	tīsu viññāṇaṭṭhitīsu catūsu sattāvāsesu, catunnaṃ viññāṇānaṃ vuttanayeneva paccayo	782	
PA_atk-abh02_a:782_4	hoti paṭisandhiyaṃ pavatte ca.	782	
PA_atk-abh02_a:783_0	Kāyasaṅkhāropi yasmā ekasmiṃ kāmabhave, catūsu yonīsu, pañcasu gatīsu, dvīsu viññāṇaṭṭhitīsu,	783	
PA_atk-abh02_a:783_1	dvīsu ca sattāvāsesu paṭisandhiṃ datvā sabbaṃ attano vipākaṃ janeti, tasmā esa ekasmiṃ	783	
PA_atk-abh02_a:783_2	bhave, catūsu yonīsu, pañcasu gatīsu, dvīsu viññāṇaṭṭhitīsu, dvīsu ca sattāvāsesu	783	
PA_atk-abh02_a:783_3	tevīsatiyā vipākaviññāṇānaṃ tatheva paccayo paṭisandhiyaṃ pavatte ca. Vacīsaṅkhārepi eseva nayo.	783	
PA_atk-abh02_a:784_0	Cittasaṅkhāro pana yasmā ekaṃ sattāvāsaṃ ṭhapetvā na katthaci na vipaccati, tasmā	784	
PA_atk-abh02_a:784_1	esa tīsu bhavesu, catūsu yonīsu, pañcasu gatīsu, sattasu viññāṇaṭṭhitīsu, aṭṭhasu	784	
PA_atk-abh02_a:784_2	sattāvāsesu yathāyogaṃ dvattiṃsāya vipākaviññāṇānaṃ tatheva paccayo paṭisandhiyaṃ	784	
PA_atk-abh02_a:784_3	pavatte ca. Aviññāṇake pana sattāvāse saṅkhārapaccayā viññāṇaṃ natthi.	784	
PA_atk-abh02_a:785	Apica puññābhisaṅkhāro asaññasattesu kaṭattārūpānaṃ nānākkhaṇikakammapaccayena paccayoti. Evaṃ –	78	
PA_atk-abh02_a:786	Paṭisandhipavattīnaṃ, vasenete bhavādisu;	78	
PA_atk-abh02_a:787	Vijānitabbā saṅkhārā, yathā yesañca paccayāti.	78	
PA_atk-abh02_a:788	Saṅkhārapaccayā viññāṇapadaniddeso.	78	
PA_atk-abh02_a:789	Nāmarūpapadaniddeso	78	
PA_atk-abh02_a:790	228. Viññāṇapaccayā nāmarūpaniddese –	79	
PA_atk-abh02_a:791	Desanābhedato sabba-bhavādīsu pavattito;	79	
PA_atk-abh02_a:792	Saṅgahā paccayanayā, viññātabbo vinicchayo.	79	
PA_atk-abh02_a:793_0	‘Desanābhedato’ti “tattha katamaṃ rūpaṃ? Cattāro ca mahābhūtā catunnañca mahābhūtānaṃ	793	
PA_atk-abh02_a:793_1	upādāya rūpa”nti evaṃ tāva suttante ca idha rūpapadassa abhedato ekasadisā desanā	793	
PA_atk-abh02_a:793_2	katā; nāmapadassa pana bhedato.	793	
PA_atk-abh02_a:794_0	Suttantasmiñhi “tattha katamaṃ nāmaṃ? Vedanā saññā cetanā phasso manasikāro”ti vuttaṃ.	794	
PA_atk-abh02_a:794_1	Idha “vedanākkhandho saññākkhandho saṅkhārakkhandho”ti. Tattha hi yampi cakkhuviññāṇapaccayā	794	
PA_atk-abh02_a:794_2	nāmaṃ uppajjati, uppannañca cittassa ṭhiti arūpīnaṃ dhammānaṃ āyūti evaṃ aññadhammasannissayena	794	
PA_atk-abh02_a:794_3	aggahetabbato pākaṭaṃ, taṃ dassento cetanāphassamanasikāravasena saṅkhārakkhandhaṃ	794	
PA_atk-abh02_a:794_4	tidhā bhinditvā dvīhi khandhehi saddhiṃ desesi. Idha pana tattha vuttañca avuttañca	794	
PA_atk-abh02_a:794_5	sabbaṃ nāmaṃ saṅgaṇhanto “tayo khandhā – vedanākkhandho saññākkhandho saṅkhārakkhandho”ti āha.	794	
PA_atk-abh02_a:795_0	Kiṃ pana ime tayo khandhāva nāmaṃ, viññāṇaṃ nāmaṃ nāma na hotīti? No na hoti. Tasmiṃ	795	
PA_atk-abh02_a:795_1	pana viññāṇe gayhamāne nāmaviññāṇassa ca paccayaviññāṇassa cāti dvinnaṃ viññāṇānaṃ	795	
PA_atk-abh02_a:795_2	sahabhāvo āpajjati. Tasmā viññāṇaṃ paccayaṭṭhāne ṭhapetvā paccayanibbattaṃ nāmaṃ	795	
PA_atk-abh02_a:795_3	dassetuṃ tayova khandhā vuttāti. Evaṃ tāva ‘desanābhedato’ viññātabbo vinicchayo.	795	
PA_atk-abh02_a:796_0	‘Sabbabhavādīsu pavattito’ti ettha pana nāmaṃ ekaṃ sattāvāsaṃ ṭhapetvā sabbabhavayonigativiññāṇaṭṭhitisesasattāvāsesu	796	
PA_atk-abh02_a:796_1	pavattati. Rūpaṃ dvīsu bhavesu, catūsu yonīsu, pañcasu gatīsu, purimāsu catūsu viññāṇaṭṭhitīsu,	796	
PA_atk-abh02_a:796_2	pañcasu ca sattāvāsesu pavattati. Evaṃ pavattamāne cetasmiṃ nāmarūpe yasmā abhāvakagabbhaseyyakānaṃ	796	
PA_atk-abh02_a:796_3	aṇḍajānañca paṭisandhikkhaṇe vatthukāyavasena rūpato dve santatisīsāni tayo ca arūpino	796	
PA_atk-abh02_a:796_4	khandhā pātubhavanti, tasmā tesaṃ vitthārena rūparūpato vīsati dhammā tayo ca arūpino	796	
PA_atk-abh02_a:796_5	khandhāti ete tevīsati dhammā viññāṇapaccayā nāmarūpanti veditabbā. Aggahitaggahaṇena	796	
PA_atk-abh02_a:796_6	pana ekasantatisīsato nava rūpadhamme apanetvā cuddasa, sabhāvakānaṃ bhāvadasakaṃ	796	
PA_atk-abh02_a:796_7	pakkhipitvā tettiṃsa. Tesampi agahitaggahaṇena santatisīsadvayato aṭṭhārasa rūpadhamme apanetvā pannarasa.	796	
PA_atk-abh02_a:797_0	Yasmā ca opapātikasattesu brahmakāyikādīnaṃ paṭisandhikkhaṇe cakkhusotavatthudasakānaṃ	797	
PA_atk-abh02_a:797_1	jīvitindriyanavakassa ca vasena rūparūpato cattāri santatisīsāni tayo ca arūpino	797	
PA_atk-abh02_a:797_2	khandhā pātubhavanti, tasmā tesaṃ vitthārena rūparūpato ekūnacattālīsa dhammā tayo	797	
PA_atk-abh02_a:797_3	ca arūpino khandhāti ete dvācattālīsa dhammā viññāṇapaccayā nāmarūpanti veditabbā.	797	
PA_atk-abh02_a:797_4	Agahitaggahaṇena pana santatisīsattayato sattavīsati dhamme apanetvā pannarasa.	797	
PA_atk-abh02_a:798_0	Kāmabhave pana yasmā sesaopapātikānaṃ vā saṃsedajānaṃ vā sabhāvakaparipuṇṇāyatanānaṃ	798	
PA_atk-abh02_a:798_1	paṭisandhikkhaṇe rūparūpato satta santatisīsāni tayo ca arūpino khandhā pātubhavanti,	798	
PA_atk-abh02_a:798_2	tasmā tesaṃ vitthārena rūparūpato sattati dhammā tayo ca arūpino khandhāti ete tesattati	798	
PA_atk-abh02_a:798_3	dhammā viññāṇapaccayā nāmarūpanti veditabbā. Aggahitaggahaṇena pana santatisīsachakkato	798	
PA_atk-abh02_a:798_4	catupaññāsa dhamme apanetvā ekūnavīsati. Esa ukkaṃsato. Avakaṃsena pana taṃtaṃrūpasantatisīsavikalānaṃ	798	
PA_atk-abh02_a:798_5	tassa tassa vasena hāpetvā hāpetvā saṅkhepato ca vitthārato ca paṭisandhiviññāṇapaccayā	798	
PA_atk-abh02_a:798_6	nāmarūpasaṅkhātā veditabbā. Arūpīnaṃ pana tayova arūpino khandhā. Asaññīnaṃ rūpato	798	
PA_atk-abh02_a:798_7	jīvitindriyanavakamevāti. Esa tāva paṭisandhiyaṃ nayo.	798	
PA_atk-abh02_a:799_0	Pavatte pana sabbattha rūpappavattidese paṭisandhicittassa ṭhitikkhaṇe paṭisandhicittena	799	
PA_atk-abh02_a:799_1	saha pavattaututo utusamuṭṭhānaṃ suddhaṭṭhakaṃ pātubhavati. Paṭisandhicittaṃ pana	799	
PA_atk-abh02_a:799_2	rūpaṃ na samuṭṭhāpeti. Tañhi yathā papāte patitapuriso parassa paccayo hotuṃ na sakkoti,	799	
PA_atk-abh02_a:799_3	evaṃ vatthudubbalatāya dubbalattā rūpaṃ samuṭṭhāpetuṃ na sakkoti. Paṭisandhicittato	799	
PA_atk-abh02_a:799_4	pana uddhaṃ paṭhamabhavaṅgato pabhuti cittasamuṭṭhānakaṃ suddhaṭṭhakaṃ. Saddapātubhāvakāle	799	
PA_atk-abh02_a:799_5	paṭisandhikkhaṇato uddhaṃ pavattaututo ceva cittato ca saddanavakaṃ. Ye pana kabaḷikārāhārūpajīvino	799	
PA_atk-abh02_a:799_6	gabbhaseyyakasattā tesaṃ –	799	
PA_atk-abh02_a:800	“Yañcassa bhuñjatī mātā, annaṃ pānañca bhojanaṃ;	80	
PA_atk-abh02_a:801	Tena so tattha yāpeti, mātukucchigato naro”ti. ;	80	
PA_atk-abh02_a:802_0	Vacanato mātarā ajjhoharitāhārena anugate sarīre, opapātikānaṃ sabbapaṭhamaṃ attano	802	
PA_atk-abh02_a:802_1	mukhagataṃ kheḷaṃ ajjhoharaṇakāle āhārasamuṭṭhānaṃ suddhaṭṭhakanti idaṃ āhārasamuṭṭhānassa	802	
PA_atk-abh02_a:802_2	suddhaṭṭhakassa utucittasamuṭṭhānānañca ukkaṃsato dvinnaṃ navakānaṃ vasena chabbīsatividhaṃ,	802	
PA_atk-abh02_a:802_3	pubbe ekekacittakkhaṇe tikkhattuṃ uppajjamānaṃ vuttaṃ kammasamuṭṭhānaṃ sattatividhanti	802	
PA_atk-abh02_a:802_4	channavutividhaṃ rūpaṃ tayo ca arūpino khandhāti samāsato navanavuti dhammā. Yasmā	802	
PA_atk-abh02_a:802_5	vāsaddo aniyato kadācideva pātubhāvato, tasmā duvidhampi taṃ apanetvā ime sattanavuti	802	
PA_atk-abh02_a:802_6	dhammā yathāsambhavaṃ sabbasattānaṃ viññāṇapaccayā nāmarūpanti veditabbā. Tesañhi	802	
PA_atk-abh02_a:802_7	suttānampi pamattānampi carantānampi khādantānampi pivantānampi divā ca rattiñca	802	
PA_atk-abh02_a:802_8	ete viññāṇapaccayā pavattanti. Tañca tesaṃ viññāṇapaccayabhāvaṃ parato vaṇṇayissāma.	802	
PA_atk-abh02_a:803_0	Yaṃ panetamettha kammajarūpaṃ taṃ bhavayonigativiññāṇaṭṭhitisattāvāsesu sabbapaṭhamaṃ	803	
PA_atk-abh02_a:803_1	patiṭṭhahantampi tisamuṭṭhānikarūpena anupatthaddhaṃ na sakkoti saṇṭhātuṃ, nāpi tisamuṭṭhānikaṃ	803	
PA_atk-abh02_a:803_2	tena anupatthaddhaṃ. Atha kho vātabbhāhatāpi catuddisavavatthāpitā naḷakalāpiyo viya,	803	
PA_atk-abh02_a:803_3	ūmivegabbhāhatāpi mahāsamudde katthaci laddhapatiṭṭhā bhinnavāhanikā viya ca aññamaññūpatthaddhānevetāni	803	
PA_atk-abh02_a:803_4	apatamānāni saṇṭhahitvā ekampi vassaṃ dvepi vassāni…pe… vassasatampi yāva tesaṃ sattānaṃ	803	
PA_atk-abh02_a:803_5	āyukkhayo vā puññakkhayo vā tāva pavattantīti. Evaṃ ‘sabbabhavādīsu pavattito’pettha	803	
PA_atk-abh02_a:803_6	viññātabbo vinicchayo.	803	
PA_atk-abh02_a:804_0	‘Saṅgahā’ti ettha ca yaṃ āruppe pavattipaṭisandhīsu pañcavokārabhave ca pavattiyā	804	
PA_atk-abh02_a:804_1	viññāṇapaccayā nāmameva, yañca asaññīsu sabbattha pañcavokārabhave ca pavattiyā viññāṇapaccayā	804	
PA_atk-abh02_a:804_2	rūpameva, yañca pañcavokārabhave sabbattha viññāṇapaccayā nāmarūpaṃ, taṃ sabbaṃ nāmañca	804	
PA_atk-abh02_a:804_3	rūpañca nāmarūpañca nāmarūpanti evaṃ ekadesasarūpekasesanayena saṅgahetvā viññāṇapaccayā	804	
PA_atk-abh02_a:804_4	nāmarūpanti veditabbaṃ. Asaññīsu viññāṇābhāvā ayuttanti ce nāyuttaṃ. Idañhi –	804	
PA_atk-abh02_a:805	Nāmarūpassa yaṃ hetu, viññāṇaṃ taṃ dvidhā mataṃ;	80	
PA_atk-abh02_a:806	Vipākamavipākañca, yuttameva yato idaṃ.	80	
PA_atk-abh02_a:807_0	Yañhi nāmarūpassa hetu viññāṇaṃ taṃ vipākāvipākabhedato dvidhā mataṃ. Idañca asaññasattesu	807	
PA_atk-abh02_a:807_1	kammasamuṭṭhānattā pañcavokārabhave pavattaabhisaṅkhāraviññāṇapaccayā rūpaṃ, tathā	807	
PA_atk-abh02_a:807_2	pañcavokāre pavattiyaṃ kusalādicittakkhaṇe kammasamuṭṭhānanti yuttameva idaṃ. Evaṃ	807	
PA_atk-abh02_a:807_3	‘saṅgahato’pettha viññātabbo vinicchayo.	807	
PA_atk-abh02_a:808	‘Paccayanayā’ti ettha hi –	80	
PA_atk-abh02_a:809	Nāmassa pākaviññāṇaṃ, navadhā hoti paccayo;	80	
PA_atk-abh02_a:810	Vatthurūpassa navadhā, sesarūpassa aṭṭhadhā.	81	
PA_atk-abh02_a:811	Abhisaṅkhāraviññāṇaṃ, hoti rūpassa ekadhā;	81	
PA_atk-abh02_a:812	Tadaññaṃ pana viññāṇaṃ, tassa tassa yathārahaṃ.	81	
PA_atk-abh02_a:813_0	Yañhetaṃ paṭisandhiyaṃ pavattiyaṃ vā vipākasaṅkhātaṃ nāmaṃ, tassa rūpamissassa vā	813	
PA_atk-abh02_a:813_1	rūpaamissassa vā paṭisandhikaṃ vā aññaṃ vā vipākaviññāṇaṃ sahajātaaññamaññanissayasampayuttavipākaāhāraindriyaatthiavigatapaccayehi	813	
PA_atk-abh02_a:813_2	navadhā paccayo hoti. Vatthurūpassa paṭisandhiyaṃ sahajātaaññamaññanissayavipākaāhāraindriyavippayuttaatthiavigatapaccayehi	813	
PA_atk-abh02_a:813_3	navadhā paccayo hoti. Ṭhapetvā pana vatthurūpaṃ sesarūpassa imesu navasu aññamaññapaccayaṃ	813	
PA_atk-abh02_a:813_4	apanetvā sesehi aṭṭhahi paccayehi paccayo hoti. Abhisaṅkhāraviññāṇaṃ pana asaññasattarūpassa	813	
PA_atk-abh02_a:813_5	vā pañcavokāre vā kammajassa suttantikapariyāyena upanissayavasena ekadhāva paccayo	813	
PA_atk-abh02_a:813_6	hoti. Avasesaṃ paṭhamabhavaṅgato pabhuti sabbampi viññāṇaṃ tassa tassa nāmarūpassa	813	
PA_atk-abh02_a:813_7	yathārahaṃ paccayo hotīti veditabbaṃ. Vitthārato pana tassa paccayanaye dassiyamāne	813	
PA_atk-abh02_a:813_8	sabbāpi paṭṭhānakathā vitthāretabbā hotīti na taṃ ārabhāma.	813	
PA_atk-abh02_a:814_0	Tattha siyā – kathaṃ panetaṃ jānitabbaṃ “paṭisandhināmarūpaṃ viññāṇapaccayā hotī”ti?	814	
PA_atk-abh02_a:814_1	Suttato yuttito ca. Sutte hi “cittānuparivattino dhammā”tiādinā nayena bahudhā vedanādīnaṃ	814	
PA_atk-abh02_a:814_2	viññāṇapaccayatā siddhā. Yuttito pana –	814	
PA_atk-abh02_a:815	Cittajena hi rūpena, idha diṭṭhena sijjhati;	81	
PA_atk-abh02_a:816	Adiṭṭhassāpi rūpassa, viññāṇaṃ paccayo iti.	81	
PA_atk-abh02_a:817_0	Citte hi pasanne appasanne vā tadanurūpāni rūpāni uppajjamānāni diṭṭhāni. Diṭṭhena	817	
PA_atk-abh02_a:817_1	ca adiṭṭhassa anumānaṃ hotīti iminā idha diṭṭhena cittajarūpena adiṭṭhassāpi paṭisandhirūpassa	817	
PA_atk-abh02_a:817_2	viññāṇaṃ paccayo hotīti jānitabbametaṃ. Kammasamuṭṭhānassāpi hi tassa cittasamuṭṭhānasseva	817	
PA_atk-abh02_a:817_3	viññāṇapaccayatā paṭṭhāne āgatāti. Evaṃ paccayanayato pettha viññātabbo vinicchayo.	817	
PA_atk-abh02_a:818_0	Ettha ca “viññāṇapaccayā nāmarūpa”nti bhāsamānena bhagavatā yasmā upaparikkhamānānaṃ	818	
PA_atk-abh02_a:818_1	paṇḍitānaṃ paramatthato nāmarūpamattameva pavattamānaṃ dissati, na satto, na poso;	818	
PA_atk-abh02_a:818_2	tasmā appaṭivattiyaṃ samaṇena vā brāhmaṇena vā devena vā mārena vā brahmunā vā kenaci	818	
PA_atk-abh02_a:818_3	vā lokasmiṃ anuttaraṃ dhammacakkaṃ pavattitaṃ hotīti.	818	
PA_atk-abh02_a:819	Viññāṇapaccayā nāmarūpapadaniddeso.	81	
PA_atk-abh02_a:820	Saḷāyatanapadaniddeso	82	
PA_atk-abh02_a:821	229. Nāmarūpapaccayā saḷāyatananiddese –	82	
PA_atk-abh02_a:822	Nāmaṃ khandhattayaṃ rūpaṃ, bhūtavatthādikaṃ mataṃ;	82	
PA_atk-abh02_a:823	Katekasesaṃ taṃ tassa, tādisasseva paccayo.	82	
PA_atk-abh02_a:824_0	Yañhetaṃ saḷāyatanassa paccayabhūtaṃ nāmarūpaṃ, tattha nāmanti vedanādikkhandhattayaṃ,	824	
PA_atk-abh02_a:824_1	rūpaṃ pana sakasantatipariyāpannaṃ niyamato cattāri bhūtāni cha vatthūni jīvitindriyanti	824	
PA_atk-abh02_a:824_2	evaṃ bhūtavatthādikaṃ matanti veditabbaṃ. Taṃ pana “nāmañca rūpañca nāmarūpañca nāmarūpa”nti	824	
PA_atk-abh02_a:824_3	evaṃ katekasesaṃ “chaṭṭhāyatanañca saḷāyatanañca saḷāyatana”nti evaṃ katekasesasseva	824	
PA_atk-abh02_a:824_4	saḷāyatanassa paccayoti veditabbaṃ. Kasmā? Yasmā āruppe nāmameva paccayo. Tañca chaṭṭhāyatanasseva,	824	
PA_atk-abh02_a:824_5	na aññassa. “Nāmapaccayā chaṭṭhāyatana”nti hi abyākatavāre vakkhati. Idha saṅgahitameva	824	
PA_atk-abh02_a:824_6	hi tattha vibhattanti veditabbaṃ.	824	
PA_atk-abh02_a:825_0	Tattha siyā – kathaṃ panetaṃ jānitabbaṃ “nāmarūpaṃ saḷāyatanassa paccayo”ti? Nāmarūpabhāve	825	
PA_atk-abh02_a:825_1	bhāvato. Tassa tassa hi nāmassa rūpassa ca bhāve taṃ taṃ āyatanaṃ hoti, na aññathā.	825	
PA_atk-abh02_a:825_2	Sā panassa tabbhāvabhāvībhāvatā paccayanayasmiññeva āvibhavissati. Tasmā –	825	
PA_atk-abh02_a:826	Paṭisandhiyaṃ pavatte vā, hoti yaṃ yassa paccayo;	82	
PA_atk-abh02_a:827	Yathā ca paccayo hoti, tathā neyyaṃ vibhāvinā.	82	
PA_atk-abh02_a:828	Tatrāyaṃ atthadīpanā –	82	
PA_atk-abh02_a:829	Nāmameva hi āruppe, paṭisandhipavattisu;	82	
PA_atk-abh02_a:830	Paccayo sattadhā chaṭṭhā, hoti taṃ avakaṃsato.	83	
PA_atk-abh02_a:831_0	Kathaṃ? ‘Paṭisandhiyaṃ’ tāva avakaṃsato sahajātaaññamaññanissayasampayuttavipākaatthiavigatapaccayehi	831	
PA_atk-abh02_a:831_1	sattadhā nāmaṃ chaṭṭhāyatanassa paccayo hoti. Kiñci panettha hetupaccayena, kiñci	831	
PA_atk-abh02_a:831_2	āhārapaccayenāti evaṃ aññathāpi paccayo hoti. Tassa vasena ukkaṃsāvakaṃso veditabbo.	831	
PA_atk-abh02_a:832_0	‘Pavatte’pi vipākaṃ vuttanayeneva paccayo hoti. Itaraṃ pana avakaṃsato vuttappakāresu	832	
PA_atk-abh02_a:832_1	paccayesu vipākapaccayavajjehi chahi paccayo hoti. Kiñci panettha hetupaccayena,	832	
PA_atk-abh02_a:832_2	kiñci āhārapaccayenāti evaṃ aññathāpi paccayo hoti. Tassa vasena ukkaṃsāvakaṃso veditabbo.	832	
PA_atk-abh02_a:833	Aññasmimpi bhave nāmaṃ, tatheva paṭisandhiyaṃ;	83	
PA_atk-abh02_a:834	Chaṭṭhassa itaresaṃ taṃ, chahākārehi paccayo.	83	
PA_atk-abh02_a:835_0	Āruppato hi aññasmimpi pañcavokārabhave taṃ vipākanāmaṃ hadayavatthuno sahāyaṃ hutvā	835	
PA_atk-abh02_a:835_1	chaṭṭhassa manāyatanassa yathā āruppe vuttaṃ tatheva avakaṃsato sattadhā paccayo	835	
PA_atk-abh02_a:835_2	hoti. Itaresaṃ panetaṃ pañcannaṃ cakkhāyatanādīnaṃ catumahābhūtasahāyaṃ hutvā sahajāta	835	
PA_atk-abh02_a:835_3	nissayavipākavippayuttaatthiavigatavasena chahākārehi paccayo hoti. Kiñci panettha	835	
PA_atk-abh02_a:835_4	hetupaccayena, kiñci āhārapaccayenāti evaṃ aññathāpi paccayo hoti. Tassa vasena ukkaṃsāvakaṃso veditabbo.	835	
PA_atk-abh02_a:836	Pavattepi tathā hoti, pākaṃ pākassa paccayo;	83	
PA_atk-abh02_a:837	Apākaṃ avipākassa, chadhā chaṭṭhassa paccayo.	83	
PA_atk-abh02_a:838_0	Pavattepi hi pañcavokārabhave yathā paṭisandhiyaṃ, tatheva vipākanāmaṃ vipākassa	838	
PA_atk-abh02_a:838_1	chaṭṭhāyatanassa avakaṃsato sattadhā paccayo hoti. Avipākaṃ pana avipākassa chaṭṭhassa	838	
PA_atk-abh02_a:838_2	avakaṃsatova tato vipākapaccayaṃ apanetvā chadhāva paccayo hoti. Vuttanayeneva panettha	838	
PA_atk-abh02_a:838_3	ukkaṃsāvakaṃso veditabbo.	838	
PA_atk-abh02_a:839	Tattheva sesapañcannaṃ, vipākaṃ paccayo bhave;	83	
PA_atk-abh02_a:840	Catudhā avipākampi, evameva pakāsitaṃ.	84	
PA_atk-abh02_a:841_0	Tattheva hi pavatte sesānaṃ cakkhāyatanādīnaṃ pañcannaṃ cakkhuppasādādivatthukampi	841	
PA_atk-abh02_a:841_1	itarampi vipākanāmaṃ pacchājātavippayuttaatthiavigatapaccayehi catudhā paccayo hoti.	841	
PA_atk-abh02_a:841_2	Yathā ca vipākaṃ, avipākampi evameva pakāsitaṃ. Tasmā kusalādibhedampi tesaṃ catudhā	841	
PA_atk-abh02_a:841_3	paccayo hotīti veditabbaṃ. Evaṃ tāva nāmameva paṭisandhiyaṃ pavatte vā yassa yassa	841	
PA_atk-abh02_a:841_4	āyatanassa paccayo hoti, yathā ca hoti, tathā veditabbaṃ.	841	
PA_atk-abh02_a:842	Rūpaṃ panettha āruppa-bhave bhavati paccayo;	84	
PA_atk-abh02_a:843	Na ekāyatanassāpi, pañcakkhandhabhave pana.	84	
PA_atk-abh02_a:844	Rūpato sandhiyaṃ vatthu, chadhā chaṭṭhassa paccayo;	84	
PA_atk-abh02_a:845	Bhūtāni catudhā honti, pañcannaṃ avisesato.	84	
PA_atk-abh02_a:846_0	Rūpato hi paṭisandhiyaṃ vatthurūpaṃ chaṭṭhassa manāyatanassa sahajātaaññamaññanissayavippayuttaatthiavigatapaccayehi	846	
PA_atk-abh02_a:846_1	chadhā paccayo hoti. Cattāri pana bhūtāni avisesato paṭisandhiyaṃ pavatte ca yaṃ	846	
PA_atk-abh02_a:846_2	yaṃ āyatanaṃ uppajjati, tassa tassa vasena pañcannampi cakkhāyatanādīnaṃ sahajātanissayaatthiavigatapaccayehi	846	
PA_atk-abh02_a:846_3	catudhā paccayā honti.	846	
PA_atk-abh02_a:847	Tidhā jīvitametesaṃ, āhāro ca pavattiyaṃ;	84	
PA_atk-abh02_a:848	Tāneva chadhā chaṭṭhassa, vatthu tasseva pañcadhā.	84	
PA_atk-abh02_a:849	Etesaṃ pana cakkhādīnaṃ pañcannaṃ paṭisandhiyaṃ pavatte ca atthiavigataindriyavasena rūpajīvitaṃ tidhā paccayo hoti.	84	
PA_atk-abh02_a:850_0	‘Āhāro cā’ti āhāro ca atthiavigataāhāravasena tidhā paccayo hoti. So ca kho ye sattā	850	
PA_atk-abh02_a:850_1	āhārūpajīvino, tesaṃ āhārānugate kāye pavattiyaṃyeva, no paṭisandhiyaṃ. Tāni pana	850	
PA_atk-abh02_a:850_2	pañca cakkhāyatanādīni chaṭṭhassa cakkhusotaghānajivhākāyaviññāṇasaṅkhātassa manāyatanassa	850	
PA_atk-abh02_a:850_3	nissayapurejātaindriyavippayuttaatthiavigatavasena chahākārehi paccayā honti pavatte,	850	
PA_atk-abh02_a:850_4	no paṭisandhiyaṃ. Ṭhapetvā pana pañca viññāṇāni tasseva avasesamanāyatanassa vatthurūpaṃ	850	
PA_atk-abh02_a:850_5	nissayapurejātavippayuttaatthiavigatavasena pañcadhā paccayo hoti pavatte, no paṭisandhiyaṃ.	850	
PA_atk-abh02_a:850_6	Evaṃ rūpameva paṭisandhiyaṃ pavatte vā yassa yassa āyatanassa paccayo hoti yathā	850	
PA_atk-abh02_a:850_7	ca hoti tathā veditabbaṃ.	850	
PA_atk-abh02_a:851	Nāmarūpaṃ panubhayaṃ, hoti yaṃ yassa paccayo;	85	
PA_atk-abh02_a:852	Yathā ca tampi sabbattha, viññātabbaṃ vibhāvinā.	85	
PA_atk-abh02_a:853_0	Seyyathidaṃ – paṭisandhiyaṃ tāva pañcavokārabhave khandhattayavatthurūpasaṅkhātaṃ	853	
PA_atk-abh02_a:853_1	nāmarūpaṃ chaṭṭhāyatanassa sahajātaaññamaññanissayavipākasampayuttavippayuttaatthiavigatapaccayādīhi	853	
PA_atk-abh02_a:853_2	paccayo hotīti idamettha mukhamattaṃ. Vuttanayānusārena pana sakkā sabbaṃ yojetunti	853	
PA_atk-abh02_a:853_3	na ettha vitthāro dassitoti.	853	
PA_atk-abh02_a:854	Nāmarūpapaccayā saḷāyatanapadaniddeso.	85	
PA_atk-abh02_a:855	Phassapadaniddeso	85	
PA_atk-abh02_a:856	230. Saḷāyatanapaccayā phassaniddese –	85	
PA_atk-abh02_a:857	Chaḷeva phassā saṅkhepā, cakkhusamphassaādayo;	85	
PA_atk-abh02_a:858	Viññāṇamiva battiṃsa, vitthārena bhavanti te.	85	
PA_atk-abh02_a:859_0	‘Saṅkhepato’ hi pāḷiyaṃ cakkhusamphassoti ādayo chaḷeva phassā āgatā. Vitthārena	859	
PA_atk-abh02_a:859_1	pana cakkhusamphassādayo pañca kusalavipākā pañca akusalavipākāti dasa, sesā bāvīsati	859	
PA_atk-abh02_a:859_2	lokiyavipākaviññāṇasampayuttā ca bāvīsatīti evaṃ sabbepi saṅkhārapaccayā vuttaviññāṇamiva	859	
PA_atk-abh02_a:859_3	bāttiṃsa honti. Yaṃ panetassa bāttiṃsavidhassāpi phassassa paccayo saḷāyatanaṃ. Tattha –	859	
PA_atk-abh02_a:860	Chaṭṭhena saha ajjhattaṃ, cakkhādiṃ bāhirehipi;	86	
PA_atk-abh02_a:861	Saḷāyatanamicchanti, chahi saddhiṃ vicakkhaṇā.	86	
PA_atk-abh02_a:862_0	Tattha ye tāva “upādinnakapavattikathā aya”nti ekasantatipariyāpannameva paccayaṃ	862	
PA_atk-abh02_a:862_1	paccayuppannañca dīpenti, te chaṭṭhāyatanapaccayā phassoti pāḷianusārato āruppe chaṭṭhāyatanañca	862	
PA_atk-abh02_a:862_2	aññattha sabbasaṅgahato saḷāyatanañca phassassa paccayoti ekadesasarūpekasesaṃ katvā	862	
PA_atk-abh02_a:862_3	chaṭṭhena saha ajjhattaṃ cakkhādiṃ saḷāyatananti icchanti. Tañhi chaṭṭhāyatanañca	862	
PA_atk-abh02_a:862_4	saḷāyatanañca saḷāyatanantveva saṅghaṃ gacchati. Ye pana paccayuppannameva ekasantatipariyāpannaṃ	862	
PA_atk-abh02_a:862_5	dīpenti, paccayaṃ pana bhinnasantānampi, te yaṃ yaṃ āyatanaṃ phassassa paccayo hoti	862	
PA_atk-abh02_a:862_6	taṃ sabbaṃ dīpentā bāhirampi pariggahetvā tadeva chaṭṭhena saha ajjhattaṃ bāhirehipi	862	
PA_atk-abh02_a:862_7	rūpāyatanādīhi saddhiṃ saḷāyatananti icchanti. Tampi hi chaṭṭhāyatanañca saḷāyatanañca	862	
PA_atk-abh02_a:862_8	saḷāyatananti etesaṃ ekasese kate saḷāyatanantveva saṅkhaṃ gacchati.	862	
PA_atk-abh02_a:863_0	Etthāha – na sabbāyatanehi eko phasso sambhoti, nāpi ekamhā āyatanā sabbe phassā,	863	
PA_atk-abh02_a:863_1	ayañca saḷāyatanapaccayā phassoti ekova vutto, so kasmāti? Tatridaṃ vissajjanaṃ –	863	
PA_atk-abh02_a:863_2	saccametaṃ. Sabbehi eko ekamhā vā sabbe na sambhonti, sambhoti pana anekehi eko;	863	
PA_atk-abh02_a:863_3	yathā cakkhusamphasso cakkhāyatanā rūpāyatanā cakkhuviññāṇasaṅkhātā manāyatanā avasesā	863	
PA_atk-abh02_a:863_4	sampayuttadhammāyatanā cāti evaṃ sabbattha yathānurūpaṃ yojetabbaṃ. Tasmā eva hi –	863	
PA_atk-abh02_a:864	Eko panekāyatana-ppabhavo iti dīpito;	86	
PA_atk-abh02_a:865	Phassoyaṃ ekavacana-niddesenidha tādinā.	86	
PA_atk-abh02_a:866	‘Ekavacananiddesenā’ti saḷāyatanapaccayā phassoti iminā hi ekavacananiddesena anekehi āyatanehi eko phasso hotīti tādinā dīpitoti attho. Āyatanesu pana –	86	
PA_atk-abh02_a:867	Chadhā pañca tato ekaṃ, navadhā bāhirāni cha;	86	
PA_atk-abh02_a:868	Yathāsambhavametassa, paccayatte vibhāvaye.	86	
PA_atk-abh02_a:869_0	Tatrāyaṃ vibhāvanā – cakkhāyatanādīni tāva pañca cakkhusamphassādibhedato pañcavidhassa	869	
PA_atk-abh02_a:869_1	phassassa nissayapurejātaindriyavippayuttaatthiavigatavasena chadhā paccayā honti.	869	
PA_atk-abh02_a:869_2	Tato paraṃ ekaṃ vipākamanāyatanaṃ anekabhedassa vipākamanosamphassassa sahajātaaññamaññanissayavipākaāhāraindriyasampayuttaatthiavigatavasena	869	
PA_atk-abh02_a:869_3	navadhā paccayo hoti. Bāhiresu pana rūpāyatanaṃ cakkhusamphassassa ārammaṇapurejātaatthiavigatavasena	869	
PA_atk-abh02_a:869_4	catudhā paccayo hoti. Tathā saddāyatanādīni sotasamphassādīnaṃ. Manosamphassassa	869	
PA_atk-abh02_a:869_5	pana tāni dhammāyatanañca tathā ca ārammaṇapaccayamatteneva cāti evaṃ bāhirāni cha	869	
PA_atk-abh02_a:869_6	yathāsambhavametassa paccayatte vibhāvayeti.	869	
PA_atk-abh02_a:870	Saḷāyatanapaccayā phassapadaniddeso.	87	
PA_atk-abh02_a:871	Vedanāpadaniddeso	87	
PA_atk-abh02_a:872	231. Phassapaccayā vedanāniddese –	87	
PA_atk-abh02_a:873	Dvārato vedanā vuttā, cakkhusamphassajādikā;	87	
PA_atk-abh02_a:874	Chaḷeva tā pabhedena, ekūnanavutī matā.	87	
PA_atk-abh02_a:875	Cakkhusamphassajāvedanātiādinā hi nayena pāḷiyaṃ imā cakkhusamphassajādikā dvārato chaḷeva vedanā vuttā. Tā pana pabhedena ekūnanavutiyā cittehi sampayuttattā ekūnanavutīti matā.	87	
PA_atk-abh02_a:876	Vedanāsu panetāsu, idha bāttiṃsa vedanā;	87	
PA_atk-abh02_a:877	Vipākacittayuttāva, adhippetāti bhāsitā.	87	
PA_atk-abh02_a:878	Aṭṭhadhā tattha pañcannaṃ, pañcadvāramhi paccayo;	87	
PA_atk-abh02_a:879	Sesānaṃ ekadhā phasso, manodvārepi so tathā.	87	
PA_atk-abh02_a:880_0	Tattha hi pañcadvāre cakkhupasādādivatthukānaṃ pañcannaṃ vedanānaṃ cakkhusamphassādiko	880	
PA_atk-abh02_a:880_1	phasso sahajātaaññamaññanissayavipākaāhārasampayuttaatthiavigatavasena aṭṭhadhā paccayo	880	
PA_atk-abh02_a:880_2	hoti. Sesānaṃ pana ekekasmiṃ dvāre sampaṭicchanasantīraṇatadārammaṇavasena pavattānaṃ	880	
PA_atk-abh02_a:880_3	kāmāvacaravipākavedanānaṃ cakkhusamphassādiko phasso upanissayavasena ekadhāva paccayo hoti.	880	
PA_atk-abh02_a:881_0	‘Manodvārepi so tathā’ti manodvārepi hi tadārammaṇavasena pavattānaṃ kāmāvacaravipākavedanānaṃ	881	
PA_atk-abh02_a:881_1	so sahajātamanosamphassasaṅkhāto phasso tatheva aṭṭhadhā paccayo hoti, paṭisandhibhavaṅgacutivasena	881	
PA_atk-abh02_a:881_2	ca pavattānaṃ tebhūmakavipākavedanānampi. Yā panetā manodvāre tadārammaṇavasena pavattā	881	
PA_atk-abh02_a:881_3	kāmāvacaravedanā, tāsaṃ manodvāre āvajjanasampayutto manosamphasso upanissayavasena	881	
PA_atk-abh02_a:881_4	ekadhā paccayo hotīti.	881	
PA_atk-abh02_a:882	Phassapaccayā vedanāpadaniddeso.	88	
PA_atk-abh02_a:883	Taṇhāpadaniddeso	88	
PA_atk-abh02_a:884	232. Vedanāpaccayā taṇhāniddese –	88	
PA_atk-abh02_a:885	Rūpataṇhādibhedena, cha taṇhā idha dīpitā;	88	
PA_atk-abh02_a:886	Ekekā tividhā tattha, pavattākārato matā.	88	
PA_atk-abh02_a:887_0	Imasmiñhi vedanāpaccayā taṇhāniddese ‘seṭṭhiputto brāhmaṇaputto’ti pitito nāmavasena	887	
PA_atk-abh02_a:887_1	putto viya imā rūpataṇhā…pe… dhammataṇhāti ārammaṇato nāmavasena cha taṇhā dīpitā	887	
PA_atk-abh02_a:887_2	pakāsitā kathitāti attho. Tattha rūpe taṇhā rūpataṇhāti iminā nayena padattho veditabbo.	887	
PA_atk-abh02_a:888_0	Tāsu ca pana taṇhāsu ekekā taṇhā pavattiākārato kāmataṇhā, bhavataṇhā, vibhavataṇhāti	888	
PA_atk-abh02_a:888_1	evaṃ tividhā matā. Rūpataṇhā eva hi yadā cakkhussa āpāthagataṃ rūpārammaṇaṃ kāmassādavasena	888	
PA_atk-abh02_a:888_2	assādayamānā pavattati, tadā kāmataṇhā nāma hoti. Yadā tadevārammaṇaṃ dhuvaṃ sassatanti	888	
PA_atk-abh02_a:888_3	pavattāya sassatadiṭṭhiyā saddhiṃ pavattati, tadā bhavataṇhā nāma hoti. Sassatadiṭṭhisahagato	888	
PA_atk-abh02_a:888_4	hi rāgo bhavataṇhāti vuccati. Yadā pana tadevārammaṇaṃ “ucchijjati vinassatī”ti pavattāya	888	
PA_atk-abh02_a:888_5	ucchedadiṭṭhiyā saddhiṃ pavattati, tadā vibhavataṇhā nāma hoti. Ucchedadiṭṭhisahagato	888	
PA_atk-abh02_a:888_6	hi rāgo vibhavataṇhāti vuccati. Eseva nayo saddataṇhādīsupīti etā aṭṭhārasa taṇhā honti.	888	
PA_atk-abh02_a:889_0	Tā ajjhattarūpādīsu aṭṭhārasa, bahiddhā aṭṭhārasāti chattiṃsa. Iti atītā chattiṃsa,	889	
PA_atk-abh02_a:889_1	anāgatā chattiṃsa, paccuppannā chattiṃsāti aṭṭhasataṃ taṇhā honti. Tā pana saṃṅkhippamānā	889	
PA_atk-abh02_a:889_2	rūpādiārammaṇavasena cha, kāmataṇhādivasena vā tissova taṇhā hontīti veditabbā. Yasmā	889	
PA_atk-abh02_a:889_3	panime sattā puttaṃ assādetvā putte mamattena dhātiyā viya rūpādiārammaṇavasena uppajjamānaṃ	889	
PA_atk-abh02_a:889_4	vedanaṃ assādetvā vedanāya mamattena rūpādiārammaṇadāyakānaṃ cittakāragandhabbagandhikasūdatantavāyarasāyanavidhāyakavejjādīnaṃ	889	
PA_atk-abh02_a:889_5	mahāsakkāraṃ karonti, tasmā sabbāpesā vedanāpaccayā taṇhā hotīti veditabbā.	889	
PA_atk-abh02_a:890	Yasmā cettha adhippetā, vipākasukhavedanā;	89	
PA_atk-abh02_a:891	Ekāva ekadhā cesā, tasmā taṇhāya paccayo.	89	
PA_atk-abh02_a:892	‘Ekadhā’ti upanissayapaccayena paccayo hoti. Yasmā vā –	89	
PA_atk-abh02_a:893	Dukkhī sukhaṃ patthayati, sukhī bhiyyopi icchati;	89	
PA_atk-abh02_a:894	Upekkhā pana santattā, sukhamicceva bhāsitā.	89	
PA_atk-abh02_a:895	Taṇhāya paccayā tasmā, honti tissopi vedanā;	89	
PA_atk-abh02_a:896	Vedanāpaccayā taṇhā, iti vuttā mahesinā.	89	
PA_atk-abh02_a:897	Vedanā paccayā cāpi, yasmā nānusayaṃ vinā;	89	
PA_atk-abh02_a:898	Hoti tasmā na sā hoti, brāhmaṇassa vusīmatoti.	89	
PA_atk-abh02_a:899	Vedanāpaccayā taṇhāpadaniddeso.	89	
PA_atk-abh02_a:900	Upādānapadaniddeso	90	
PA_atk-abh02_a:901	233. Taṇhāpaccayā upādānaniddese –	90	
PA_atk-abh02_a:902	Upādānāni cattāri, tāni atthavibhāgato;	90	
PA_atk-abh02_a:903	Dhammasaṅkhepavitthārā, kamato ca vibhāvaye.	90	
PA_atk-abh02_a:904_0	Pāḷiyañhi upādānanti kāmupādānaṃ…pe… attavādupādānanti imāni cattāri upādānāni āgatāni.	904	
PA_atk-abh02_a:904_1	Tesaṃ ayaṃ atthavibhāgo – vatthusaṅkhātaṃ kāmaṃ upādiyatīti kāmupādānaṃ. Kāmo ca	904	
PA_atk-abh02_a:904_2	so upādānañcātipi kāmupādānaṃ. Upādānanti daḷhaggahaṇaṃ. Daḷhattho hettha upasaddo	904	
PA_atk-abh02_a:904_3	upāyāsa-upakaṭṭhādīsu viya. Tathā diṭṭhi ca sā upādānañcāti diṭṭhupādānaṃ. Diṭṭhiṃ	904	
PA_atk-abh02_a:904_4	upādiyatīti vā diṭṭhupādānaṃ. Sassato attā ca loko cātiādīsu hi purimadiṭṭhiṃ uttaradiṭṭhi	904	
PA_atk-abh02_a:904_5	upādiyati. Tathā sīlabbataṃ upādiyatīti sīlabbatupādānaṃ. Sīlabbatañca taṃ upādānañcātipi	904	
PA_atk-abh02_a:904_6	sīlabbatupādānaṃ. Gosīlagovatādīni hi evaṃ suddhīti abhinivesato sayameva upādānānīti.	904	
PA_atk-abh02_a:904_7	Tathā vadanti etenāti vādo, upādiyanti etenāti upādānaṃ. Kiṃ vadanti upādiyanti vā?	904	
PA_atk-abh02_a:904_8	Attānaṃ. Attano vādupādānaṃ attavādupādānaṃ. Attavādamattameva vā attāti upādiyanti	904	
PA_atk-abh02_a:904_9	etenāti attavādupādānaṃ. Ayaṃ tāva tesaṃ atthavibhāgo.	904	
PA_atk-abh02_a:905_0	‘Dhammasaṅkhepavitthāre’ pana kāmupādānaṃ tāva “tattha katamaṃ kāmupādānaṃ? Yo kāmesu	905	
PA_atk-abh02_a:905_1	kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṃ	905	
PA_atk-abh02_a:905_2	– idaṃ vuccati kāmupādāna”nti āgatattā saṅkhepato taṇhādaḷhattaṃ vuttaṃ. Taṇhādaḷhattaṃ	905	
PA_atk-abh02_a:905_3	nāma purimataṇhāupanissayapaccayena daḷhasambhūtā uttarataṇhā eva. Keci panāhu –	905	
PA_atk-abh02_a:905_4	appattavisayapatthanā taṇhā, andhakāre corassa hatthappasāraṇaṃ viya. Sampattavisayaggahaṇaṃ	905	
PA_atk-abh02_a:905_5	upādānaṃ, tasseva bhaṇḍaggahaṇaṃ viya. Appicchatāsantuṭṭhitāpaṭipakkhā ca te dhammā.	905	
PA_atk-abh02_a:905_6	Tathā pariyesanārakkhadukkhamūlāti. Sesupādānattayaṃ pana saṅkhepato diṭṭhimattameva.	905	
PA_atk-abh02_a:906_0	Vitthārato pana pubbe rūpādīsu vuttāya aṭṭhasatappabhedāyapi taṇhāya daḷhabhāvo kāmupādānaṃ.	906	
PA_atk-abh02_a:906_1	Dasavatthukā micchādiṭṭhi diṭṭhupādānaṃ. Yathāha – “tattha katamaṃ diṭṭhupādānaṃ?	906	
PA_atk-abh02_a:906_2	Natthi dinnaṃ, natthi yiṭṭhaṃ…pe… sacchikatvā pavedentīti yā evarūpā diṭṭhi…pe… vipariyesaggāho	906	
PA_atk-abh02_a:906_3	– idaṃ vuccati diṭṭhupādāna”nti sīlavatehi suddhiparāmasanaṃ pana sīlabbatupādānaṃ.	906	
PA_atk-abh02_a:906_4	Yathāha – “tattha katamaṃ sīlabbatupādānaṃ? Ito bahiddhā samaṇabrāhmaṇānaṃ sīlena	906	
PA_atk-abh02_a:906_5	suddhi, vatena suddhi, sīlabbatena suddhīti yā evarūpā diṭṭhi…pe… vipariyesaggāho	906	
PA_atk-abh02_a:906_6	– idaṃ vuccati sīlabbatupādāna”nti. Vīsativatthukā sakkāyadiṭṭhi attavādupādānaṃ.	906	
PA_atk-abh02_a:906_7	Yathāha – “tattha katamaṃ attavādupādānaṃ? Idha assutavā puthujjano…pe… sappurisadhamme	906	
PA_atk-abh02_a:906_8	avinīto rūpaṃ attato samanupassati…pe… vipariyesaggāho – idaṃ vuccati attavādupādāna”nti.	906	
PA_atk-abh02_a:906_9	Ayamettha dhammasaṅkhepavitthāro.	906	
PA_atk-abh02_a:907_0	‘Kamato’ti ettha pana tividho kamo – uppattikkamo, pahānakkamo, desanākkamo ca. Tattha	907	
PA_atk-abh02_a:907_1	anamatagge saṃsāre imassa paṭhamaṃ uppattīti abhāvato kilesānaṃ nippariyāyena uppattikkamo	907	
PA_atk-abh02_a:907_2	na vuccati. Pariyāyena pana yebhuyyena ekasmiṃ bhave attaggāhapubbaṅgamo sassatucchedābhiniveso.	907	
PA_atk-abh02_a:907_3	Tato “sassato ayaṃ attā”ti gaṇhato attavisuddhatthaṃ sīlabbatupādānaṃ, ucchijjatīti	907	
PA_atk-abh02_a:907_4	gaṇhato paralokanirapekkhassa kāmupādānanti evaṃ paṭhamaṃ attavādupādānaṃ, tato diṭṭhisīlabbatakāmupādānānīti	907	
PA_atk-abh02_a:907_5	ayametesaṃ ekasmiṃ bhave uppattikkamo.	907	
PA_atk-abh02_a:908	Diṭṭhupādānādīni cettha paṭhamaṃ pahīyanti sotāpattimaggavajjhattā. Kāmupādānaṃ pacchā arahattamaggavajjhattāti. Ayametesaṃ pahānakkamo.	90	
PA_atk-abh02_a:909_0	Mahāvisayattā pana pākaṭattā ca etesu kāmupādānaṃ paṭhamaṃ desitaṃ. Mahāvisayañhi	909	
PA_atk-abh02_a:909_1	taṃ aṭṭhacittasampayogā. Appavisayāni itarāni catucittasampayogā. Yebhuyyena ca ālayarāmatāya	909	
PA_atk-abh02_a:909_2	pajāya pākaṭaṃ kāmupādānaṃ, na itarāni. Kāmupādānavā vatthukāmānaṃ samadhigamatthaṃ	909	
PA_atk-abh02_a:909_3	kotūhalamaṅgalādibahulo hoti, na sassatadiṭṭhīti tadanantaraṃ diṭṭhupādānaṃ. Taṃ	909	
PA_atk-abh02_a:909_4	pabhijjamānaṃ sīlabbataattavādupādānavasena duvidhaṃ hoti. Tasmiṃ dvaye gokiriyaṃ	909	
PA_atk-abh02_a:909_5	vā kukkurakiriyaṃ vā disvāpi veditabbato oḷārikanti sīlabbatupādānaṃ paṭhamaṃ desitaṃ,	909	
PA_atk-abh02_a:909_6	sukhumattā ante attavādupādānanti ayametesaṃ desanākkamo.	909	
PA_atk-abh02_a:910	Taṇhā ca purimassettha, ekadhā hoti paccayo;	91	
PA_atk-abh02_a:911	Sattadhā aṭṭhadhā vāpi, hoti sesattayassa sā.	91	
PA_atk-abh02_a:912_0	Ettha ca evaṃ desite upādānacatukke purimassa kāmupādānassa kāmataṇhā upanissayavasena	912	
PA_atk-abh02_a:912_1	ekadhāva paccayo hoti taṇhābhinanditesu visayesu uppattito. Sesattayassa pana sahajātaaññamaññanissayasampayuttaatthiavigatahetuvasena	912	
PA_atk-abh02_a:912_2	sattadhā vā upanissayena saha aṭṭhadhā vāpi paccayo hoti. Yadā ca sā upanissayavasena	912	
PA_atk-abh02_a:912_3	paccayo hoti tadā asahajātāva hotīti.	912	
PA_atk-abh02_a:913	Taṇhāpaccayā upādānapadaniddeso.	91	
PA_atk-abh02_a:914	Bhavapadaniddeso	91	
PA_atk-abh02_a:915	234. Upādānapaccayā bhavaniddese –	91	
PA_atk-abh02_a:916	Atthato dhammato ceva, sātthato bhedasaṅgahā;	91	
PA_atk-abh02_a:917	Yaṃ yassa paccayo ceva, viññātabbo vinicchayo.	91	
PA_atk-abh02_a:918_0	Tattha bhavatīti bhavo. Duvidhenāti dvīhi ākārehi pavattitoti attho. Athavā duvidhenāti	918	
PA_atk-abh02_a:918_1	paccate karaṇavacanaṃ, duvidhoti vuttaṃ hoti. Atthīti saṃvijjati. Kammameva bhavo	918	
PA_atk-abh02_a:918_2	kammabhavo. Upapattiyeva bhavo upapattibhavo. Ettha ca upapatti bhavatīti bhavo.	918	
PA_atk-abh02_a:918_3	Kammaṃ pana yathā sukhakāraṇattā “sukho buddhānamuppādo”ti vutto, evaṃ bhavakāraṇattā	918	
PA_atk-abh02_a:918_4	phalavohārena bhavoti veditabbaṃ. Tattha katamo kammabhavoti tesu dvīsu bhavesu yo	918	
PA_atk-abh02_a:918_5	kammabhavoti vutto, so katamoti attho. Puññābhisaṅkhārādayo vuttatthā eva. Sabbanti	918	
PA_atk-abh02_a:918_6	anavasesaṃ. Bhavaṃ gacchati gameti cāti bhavagāmi. Iminā lokuttaraṃ paṭikkhipati.	918	
PA_atk-abh02_a:918_7	Ayañhi vaṭṭakathā, tañca vivaṭṭanissitanti. Karīyatīti kammaṃ.	918	
PA_atk-abh02_a:919_0	Kāmabhavādīsu kāmasaṅkhāto bhavo kāmabhavo. Esa nayo rūpārūpabhavesu. Saññāvataṃ	919	
PA_atk-abh02_a:919_1	bhavo, saññā vā ettha bhave atthīti saññābhavo. Vipariyāyena asaññābhavo. Oḷārikasaññāya	919	
PA_atk-abh02_a:919_2	abhāvā sukhumāya ca bhāvā neva saññā nāsaññā asmiṃ bhaveti nevasaññānāsaññābhavo.	919	
PA_atk-abh02_a:919_3	Ekena rūpakkhandhena vokiṇṇo bhavo ekavokārabhavo. Eko vā vokāro assa bhavassāti	919	
PA_atk-abh02_a:919_4	ekavokārabhavo. Eseva nayo catuvokārapañcavokārabhavesu. Ayaṃ vuccati upapattibhavoti	919	
PA_atk-abh02_a:919_5	esa navavidhopi upapattibhavo nāma vuccatīti. Evaṃ tāvettha ‘atthato’ viññātabbo vinicchayo.	919	
PA_atk-abh02_a:920_0	‘Dhammato’ pana ettha hi puññābhisaṅkhāro dhammato terasa cetanā, apuññābhisaṅkhāro	920	
PA_atk-abh02_a:920_1	dvādasa, āneñjābhisaṅkhāro catasso. “Sabbampi bhavagāmikamma”nti etena sabbepete	920	
PA_atk-abh02_a:920_2	dhammā cetanā sampayuttā vā kammasaṅkhātā ācayagāmino dhammā saṅgahitā. Kāmabhavo	920	
PA_atk-abh02_a:920_3	pañca upādinnakkhandhā, tathā rūpabhavo, arūpabhavo cattāro, saññābhavo catupañca,	920	
PA_atk-abh02_a:920_4	asaññābhavo eko upādinnakkhandho, nevasaññānāsaññābhavo cattāro. Ekavokārabhavādayo	920	
PA_atk-abh02_a:920_5	ekacatupañcakkhandhā upādinnakkhandhehīti evamettha ‘dhammato’pi viññātabbo vinicchayo.	920	
PA_atk-abh02_a:921_0	‘Sātthato’ti yathā ca bhavaniddese tatheva kāmañca saṅkhāraniddesepi puññābhisaṅkhārādayova	921	
PA_atk-abh02_a:921_1	vuttā, evaṃ santepi purimā atītakammavasena idha paṭisandhiyā paccayattā vuttā. Ime	921	
PA_atk-abh02_a:921_2	paccuppannakammavasena āyatiṃ paṭisandhiyā paccayattāti punavacanaṃ sātthakameva.	921	
PA_atk-abh02_a:921_3	Pubbe vā “tattha katamo puññābhisaṅkhāro? Kusalacetanā kāmāvacarā”ti evamādinā nayena	921	
PA_atk-abh02_a:921_4	cetanāva saṅkhārāti vuttā. Idha pana “sabbampi bhavagāmikamma”nti vacanato cetanāsampayuttāpi.	921	
PA_atk-abh02_a:921_5	Pubbe ca viññāṇapaccayameva kammaṃ saṅkhārāti vuttaṃ, idāni asaññābhavanibbattakampi.	921	
PA_atk-abh02_a:921_6	Kiṃ vā bahunā? “Avijjāpaccayā saṅkhārā”ti ettha puññābhisaṅkhārādayova kusalākusaladhammā	921	
PA_atk-abh02_a:921_7	vuttā. “Upādānapaccayā bhavo”ti idha pana upapattibhavassāpi saṅgahitattā kusalākusalābyākatā	921	
PA_atk-abh02_a:921_8	dhammā vuttā. Tasmā sabbathāpi sātthakamevidaṃ punavacananti. Evamettha ‘sātthato’pi	921	
PA_atk-abh02_a:921_9	viññātabbo vinicchayo.	921	
PA_atk-abh02_a:922_0	‘Bhedasaṅgahā’ti upādānapaccayā bhavassa bhedato ceva saṅgahato ca. Yañhi kāmupādānapaccayā	922	
PA_atk-abh02_a:922_1	kāmabhavanibbattakaṃ kammaṃ kariyati, so kammabhavo. Tadabhinibbattā khandhā upapattibhavo.	922	
PA_atk-abh02_a:922_2	Esa nayo rūpārūpabhavesu. Evaṃ kāmupādānapaccayā dve kāmabhavā, tadantogadhāva saññābhavapañcavokārabhavā;	922	
PA_atk-abh02_a:922_3	dve rūpabhavā, tadantogadhāva saññābhavaasaññābhavaekavokārabhavapañcavokārabhavā;	922	
PA_atk-abh02_a:922_4	dve arūpabhavā, tadantogadhāva saññābhavanevasaññānāsaññābhavacatuvokārabhavāti saddhiṃ	922	
PA_atk-abh02_a:922_5	antogadhehi cha bhavā. Yathā ca kāmupādānapaccayā saddhiṃ antogadhehi cha bhavā tathā	922	
PA_atk-abh02_a:922_6	sesupādānapaccayāpīti evaṃ upādānapaccayā bhedato saddhiṃ antogadhehi catuvīsati bhavā.	922	
PA_atk-abh02_a:923_0	Saṅgahato pana kammabhavaṃ upapattibhavañca ekato katvā kāmupādānapaccayā saddhiṃ	923	
PA_atk-abh02_a:923_1	antogadhehi eko kāmabhavo, tathā rūpārūpabhavāti tayo bhavā. Tathā sesupādānapaccayāpīti	923	
PA_atk-abh02_a:923_2	evaṃ upādānapaccayā saṅgahato saddhiṃ antogadhehi dvādasa bhavā. Apica avisesena	923	
PA_atk-abh02_a:923_3	upādānapaccayā kāmabhavūpagaṃ kammaṃ kammabhavo. Tadabhinibbattā khandhā upapattibhavo.	923	
PA_atk-abh02_a:923_4	Esa nayo rūpārūpabhavesu. Evaṃ upādānapaccayā saddhiṃ antogadhehi dve kāmabhavā,	923	
PA_atk-abh02_a:923_5	dve rūpabhavā, dve arūpabhavāti aparenapi pariyāyena saṅgahato cha bhavā. Kammabhavaupapattibhavabhedaṃ	923	
PA_atk-abh02_a:923_6	vā anupagamma saddhiṃ antogadhehi kāmabhavādivasena tayo bhavā honti. Kāmabhavādibhedañcāpi	923	
PA_atk-abh02_a:923_7	anupagamma kammabhavaupapattibhavavasena dve bhavā honti. Kammupapattibhedañca anupagamma	923	
PA_atk-abh02_a:923_8	upādānapaccayā bhavoti bhavavasena eko bhavo hotīti. Evamettha upādānapaccayassa	923	
PA_atk-abh02_a:923_9	bhavassa bhedasaṅgahāpi viññātabbo vinicchayo.	923	
PA_atk-abh02_a:924_0	‘Yaṃ yassa paccayo cevā’ti yañcettha upādānaṃ yassa paccayo hoti, tatopi viññātabbo	924	
PA_atk-abh02_a:924_1	vinicchayoti attho. Kiṃ panettha kassa paccayo hoti? Yaṃ kiñci yassa kassaci paccayo	924	
PA_atk-abh02_a:924_2	hotiyeva. Ummattako viya hi puthujjano. So ‘idaṃ yuttaṃ, idaṃ ayutta’nti avicāretvā	924	
PA_atk-abh02_a:924_3	yassa kassaci upādānassa vasena yaṃ kiñci bhavaṃ patthetvā yaṃ kiñci kammaṃ karotiyeva.	924	
PA_atk-abh02_a:924_4	Tasmā yadekacce “sīlabbatupādānena rūpārūpabhavā na hontī”ti vadanti, taṃ na gahetabbaṃ.	924	
PA_atk-abh02_a:924_5	Sabbena pana sabbo hotīti gahetabbaṃ, seyyathidaṃ – idhekacco anussavavasena vā diṭṭhānusārena	924	
PA_atk-abh02_a:924_6	vā “kāmā nāmete manussaloke ceva khattiyamahāsālakulādīsu chakāmāvacaradevaloke ca	924	
PA_atk-abh02_a:924_7	samiddhā”ti cintetvā tesaṃ adhigamatthaṃ asaddhammasavanādīhi vañcito ‘iminā kammena	924	
PA_atk-abh02_a:924_8	kāmā sampajjantī’ti maññamāno kāmupādānavasena kāyaduccaritādīnipi karoti. So duccaritapāripūriyā	924	
PA_atk-abh02_a:924_9	apāye uppajjati; sandiṭṭhike vā pana kāme patthayamāno paṭiladdhe vā gopayamāno kāmupādānavasena	924	
PA_atk-abh02_a:924_10	kāyaduccaritādīnipi karoti. So duccaritapāripūriyā apāye uppajjati. Tatrāssa upapattihetubhūtaṃ	9241	
PA_atk-abh02_a:924_11	kammaṃ kammabhavo, kammābhinibbattā khandhā upapattibhavo saññābhavapañcavokārabhavā	9241	
PA_atk-abh02_a:924_12	pana tadantogadhā eva.	9241	
PA_atk-abh02_a:925_0	Aparo pana saddhammasavanādīhi upabrūhitañāṇo “iminā kammena kāmā sampajjantī”ti	925	
PA_atk-abh02_a:925_1	maññamāno kāmupādānavasena kāyasucaritādīni karoti. So sucaritapāripūriyā devesu	925	
PA_atk-abh02_a:925_2	vā manussesu vā uppajjati. Tatrāssa upapattihetubhūtaṃ kammaṃ kammabhavo, kammābhinibbattā	925	
PA_atk-abh02_a:925_3	khandhā upapattibhavo. Saññābhavapañcavokārabhavā pana tadantogadhā eva. Iti kāmupādānaṃ	925	
PA_atk-abh02_a:925_4	sappabhedassa sāntogadhassa kāmabhavassa paccayo hoti.	925	
PA_atk-abh02_a:926_0	Aparo “rūpārūpabhavesu tato samiddhatarā kāmā”ti sutvā vā parikappetvā vā kāmupādānavaseneva	926	
PA_atk-abh02_a:926_1	rūpārūpasamāpattiyo nibbattetvā samāpattibalena rūpārūpabrahmaloke uppajjati. Tatrāssa	926	
PA_atk-abh02_a:926_2	upapattihetubhūtaṃ kammaṃ kammabhavo, kammābhinibbattā khandhā upapattibhavo. Saññāasaññā	926	
PA_atk-abh02_a:926_3	nevasaññā nāsaññāekavokāracatuvokārapañcavokārabhavā pana tadantogadhā eva. Iti kāmupādānaṃ	926	
PA_atk-abh02_a:926_4	sappabhedānaṃ sāntogadhānaṃ rūpārūpabhavānampi paccayo hoti.	926	
PA_atk-abh02_a:927_0	Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ	927	
PA_atk-abh02_a:927_1	ucchinno suucchinno hotī”ti ucchedadiṭṭhiṃ upādāya tadupagaṃ kammaṃ karoti. Tassa	927	
PA_atk-abh02_a:927_2	taṃ kammaṃ kammabhavo, kammābhinibbattā khandhā upapattibhavo. Saññābhavādayo pana	927	
PA_atk-abh02_a:927_3	tadantogadhā eva. Iti diṭṭhupādānaṃ sappabhedānaṃ sāntogadhānaṃ tiṇṇampi kāmarūpārūpabhavānaṃ paccayo hoti.	927	
PA_atk-abh02_a:928_0	Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ	928	
PA_atk-abh02_a:928_1	sukhī hoti, vigatapariḷāho hotī”ti attavādupādānena tadupagaṃ kammaṃ karoti. Tassa	928	
PA_atk-abh02_a:928_2	taṃ kammaṃ kammabhavo, tadabhinibbattā khandhā upapattibhavo. Saññābhavādayo pana	928	
PA_atk-abh02_a:928_3	tadantogadhā eva. Iti attavādupādānaṃ sappabhedānaṃ sāntogadhānaṃ tiṇṇaṃ bhavānaṃ paccayo hoti.	928	
PA_atk-abh02_a:929_0	Aparo “idaṃ sīlabbataṃ nāma kāmāvacarasampattibhave vā rūpārūpabhavānaṃ vā aññatarasmiṃ	929	
PA_atk-abh02_a:929_1	paripūrentassa sukhaṃ pāripūriṃ gacchatī”ti sīlabbatupādānavasena tadupagaṃ kammaṃ	929	
PA_atk-abh02_a:929_2	karoti. Tassa taṃ kammaṃ kammabhavo, tadabhinibbattā khandhā upapattibhavo. Saññābhavādayo	929	
PA_atk-abh02_a:929_3	pana tadantogadhā eva. Iti sīlabbatupādānampi sappabhedānaṃ sāntogadhānaṃ tiṇṇaṃ	929	
PA_atk-abh02_a:929_4	bhavānaṃ paccayo hotīti evamettha yaṃ yassa paccayo hoti tatopi viññātabbo vinicchayo.	929	
PA_atk-abh02_a:930	Kiṃ panettha kassa bhavassa kathaṃ paccayo hotīti ce?	93	
PA_atk-abh02_a:931	Rūpārūpabhavānaṃ, upanissayapaccayo upādānaṃ;	93	
PA_atk-abh02_a:932	Sahajātādīhipi taṃ, kāmabhavassāti viññeyyaṃ.	93	
PA_atk-abh02_a:933_0	Rūpārūpabhavānañhi kāmabhavapariyāpannassa ca kāmabhave kusalakammasseva upapattibhavassa	933	
PA_atk-abh02_a:933_1	cetaṃ catubbidhampi upādānaṃ upanissayapaccayena ekadhā paccayo hoti. Kāmabhave attanā	933	
PA_atk-abh02_a:933_2	sampayuttaakusalakammabhavassa sahajātaaññamaññanissayasampayuttaatthiavigatahetupaccayappabhedehi	933	
PA_atk-abh02_a:933_3	sahajātādīhi paccayo hoti. Vippayuttassa pana upanissayapaccayenevāti.	933	
PA_atk-abh02_a:934	Upādānapaccayā bhavapadaniddeso.	93	
PA_atk-abh02_a:935	Jātijarāmaraṇādipadaniddeso	93	
PA_atk-abh02_a:936_0	235. Bhavapaccayā jātiniddesādīsu jātiādīnaṃ vinicchayo saccavibhaṅge vuttanayeneva	936	
PA_atk-abh02_a:936_1	veditabbo. Bhavoti panettha kammabhavova adhippeto. So hi jātiyā paccayo, na upapattibhavo.	936	
PA_atk-abh02_a:936_2	So pana kammapaccayaupanissayapaccayavasena dvidhāva paccayo hotīti.	936	
PA_atk-abh02_a:937_0	Tattha siyā – kathaṃ panetaṃ jānitabbaṃ “bhavo jātiyā paccayo”ti ce? Bāhirapaccayasamattepi	937	
PA_atk-abh02_a:937_1	hīnapaṇītatādivisesadassanato. Bāhirānañhi janakajanettisukkasoṇitāhārādīnaṃ paccayānaṃ	937	
PA_atk-abh02_a:937_2	samattepi sattānaṃ yamakānampi sataṃ hīnapaṇītatādiviseso dissati. So ca na ahetuko,	937	
PA_atk-abh02_a:937_3	sabbadā ca sabbesañca abhāvato; na kammabhavato aññahetuko, tadabhinibbattakasattānaṃ	937	
PA_atk-abh02_a:937_4	ajjhattasantāne aññassa kāraṇassa abhāvatoti kammabhavahetukova. Kammañhi sattānaṃ	937	
PA_atk-abh02_a:937_5	hīnapaṇītādivisesahetu. Tenāha bhagavā – “kammaṃ satte vibhajati yadidaṃ hīnappaṇītatāyā”ti.	937	
PA_atk-abh02_a:937_6	Tasmā jānitabbametaṃ – “bhavo jātiyā paccayo”ti.	937	
PA_atk-abh02_a:938_0	Yasmā ca asati jātiyā jarāmaraṇaṃ nāma na hoti, sokādayo ca dhammā na honti, jātiyā	938	
PA_atk-abh02_a:938_1	pana sati jarāmaraṇañceva jarāmaraṇasaṅkhātadukkhadhammaphuṭṭhassa ca bālassa jarāmaraṇābhisambandhā	938	
PA_atk-abh02_a:938_2	vā tena tena dukkhadhammena phuṭṭhassa anabhisambandhā vā sokādayo ca dhammā honti,	938	
PA_atk-abh02_a:938_3	tasmā ayaṃ jātijarāmaraṇassa ceva sokādīnañca paccayo hotīti veditabbā. Sā pana upanissayakoṭiyā	938	
PA_atk-abh02_a:938_4	ekadhāva paccayo hotīti.	938	
PA_atk-abh02_a:939	Bhavapaccayā jātiādipadaniddeso.	93	
PA_atk-abh02_a:940	242. Evametassātiādīnaṃ attho uddesavāre vuttanayeneva veditabbo. Saṅgatiādīni samudayavevacanāneva.	94	
PA_atk-abh02_a:941	Yasmā panettha sokādayo avasāne vuttā, tasmā yā sā avijjā “avijjāpaccayā saṅkhārā”ti evametassa bhavacakkassa ādimhi vuttā, sā –	94	
PA_atk-abh02_a:942	Sokādīhi avijjā, siddhā bhavacakkamaviditādimidaṃ;	94	
PA_atk-abh02_a:943	Kārakavedakarahitaṃ, dvādasavidhasuññatāsuññaṃ.	94	
PA_atk-abh02_a:944_0	Satataṃ samitaṃ pavattatīti veditabbaṃ. Kathaṃ panettha sokādīhi avijjā siddhā? Kathamidaṃ	944	
PA_atk-abh02_a:944_1	bhavacakkaṃ aviditādi? Kathaṃ kārakavedakarahitaṃ? Kathaṃ dvādasavidhasuññatāsuññanti	944	
PA_atk-abh02_a:944_2	ce? Ettha hi sokadukkhadomanassupāyāsā avijjāya aviyogino, paridevo ca nāma mūḷhassāti	944	
PA_atk-abh02_a:944_3	tesu tāva siddhesu siddhāva hoti avijjā. Apica “āsavasamudayā avijjāsamudayo”ti hi	944	
PA_atk-abh02_a:944_4	vuttaṃ. Āsavasamudayā cete sokādayo honti. Kathaṃ? Vatthukāmaviyoge tāva soko kāmāsavasamudayo hoti? Yathāha –	944	
PA_atk-abh02_a:945	“Tassa ce kāmayānassa, chandajātassa jantuno;	94	
PA_atk-abh02_a:946	Te kāmā parihāyanti, sallaviddhova ruppatī”ti. ;	94	
PA_atk-abh02_a:947_0	Yathā cāha – “kāmato jāyatī soko”ti. Sabbepi cete diṭṭhāsavasamudayā honti, yathāha	947	
PA_atk-abh02_a:947_1	– “tassa ahaṃ rūpaṃ, mama rūpanti pariyuṭṭhaṭṭhāyino taṃ rūpaṃ vipariṇamati aññathā	947	
PA_atk-abh02_a:947_2	hoti. Tassa rūpavipariṇāmaññathābhāvā uppajjanti sokaparidevadukkhadomanassupāyāsā”ti.	947	
PA_atk-abh02_a:947_3	Yathā ca diṭṭhāsavasamudayā evaṃ bhavāsavasamudayāpi, yathāha – “yepi te devā dīghāyukā	947	
PA_atk-abh02_a:947_4	vaṇṇavanto sukhabahulā uccesu vimānesu ciraṭṭhitikā tepi tathāgatassa dhammadesanaṃ	947	
PA_atk-abh02_a:947_5	sutvā yebhuyyena bhayaṃ saṃvegaṃ santāsaṃ āpajja”nti pañca pubbanimittāni disvā maraṇabhayena	947	
PA_atk-abh02_a:947_6	santajjitānaṃ devānaṃ viyāti. Yathā ca bhavāsavasamudayā evaṃ avijjāsavasamudayāpi,	947	
PA_atk-abh02_a:947_7	yathāha – “sa kho so, bhikkhave, bālo diṭṭheva dhamme tividhaṃ dukkhadomanassaṃ paṭisaṃvedetī”ti.	947	
PA_atk-abh02_a:948_0	Iti yasmā āsavasamudayā ete honti, tasmā ete sijjhamānā avijjāya hetubhūte āsave	948	
PA_atk-abh02_a:948_1	sādhenti. Āsavesu ca siddhesu paccayabhāve bhāvato avijjāpi siddhāva hotīti. Evaṃ	948	
PA_atk-abh02_a:948_2	tāvettha ‘sokādīhi avijjā siddhā’ hotīti veditabbā.	948	
PA_atk-abh02_a:949_0	Yasmā pana evaṃ paccayabhāve bhāvato avijjāya siddhāya puna “avijjāpaccayā saṅkhārā,	949	
PA_atk-abh02_a:949_1	saṅkhārapaccayā viññāṇa”nti evaṃ hetuphalaparamparāya pariyosānaṃ natthi, tasmā taṃ	949	
PA_atk-abh02_a:949_2	hetuphalasambandhavasena pavattaṃ dvādasaṅgaṃ ‘bhavacakkaṃ aviditādī’ti siddhaṃ hoti.	949	
PA_atk-abh02_a:950_0	Evaṃ sati “avijjāpaccayā saṅkhārā”ti idaṃ ādimattakathanaṃ virujjhatīti ce? Nayidaṃ	950	
PA_atk-abh02_a:950_1	ādimattakathanaṃ, padhānadhammakathanaṃ panetaṃ. Tiṇṇañhi vaṭṭānaṃ avijjā padhānā.	950	
PA_atk-abh02_a:950_2	Avijjāggahaṇena hi avasesaṃ kilesavaṭṭañca kammādīni ca bālaṃ paliveṭhenti, sappasiraggahaṇena	950	
PA_atk-abh02_a:950_3	sesaṃ sappasarīraṃ viya bāhaṃ. Avijjāsamucchede pana kate tehi vimokkho hoti, sappasiracchede	950	
PA_atk-abh02_a:950_4	kate paliveṭhitabāhāvimokkho viya. Yathāha – “avijjāyatveva asesavirāganirodhā saṅkhāranirodho”tiādi.	950	
PA_atk-abh02_a:950_5	Iti yaṃ gaṇhato bandho muñcato ca mokkho hoti, tassa padhānadhammassa kathanamidaṃ,	950	
PA_atk-abh02_a:950_6	na ādimattakathananti evamidaṃ bhavacakkaṃ aviditādīti veditabbaṃ. Tayidaṃ yasmā	950	
PA_atk-abh02_a:950_7	avijjādīhi kāraṇehi saṅkhārādīnaṃ pavatti, tasmā tato aññena “brahmā mahābrahmā seṭṭho	950	
PA_atk-abh02_a:950_8	sajitā”ti evaṃ parikappitena brahmādinā vā saṃsārassa kārakena “so kho pana me ayaṃ	950	
PA_atk-abh02_a:950_9	attā vado vedeyyo”ti evaṃ parikappitena attanā vā sukhadukkhānaṃ vedakena rahitaṃ.	950	
PA_atk-abh02_a:950_10	Iti ‘kārakavedakarahita’nti veditabbaṃ.	9501	
PA_atk-abh02_a:951_0	Yasmā panettha avijjā udayabbayadhammakattā dhuvabhāvena, saṃkiliṭṭhattā saṃkilesikattā	951	
PA_atk-abh02_a:951_1	ca subhabhāvena, udayabbayapaṭipīḷitattā sukhabhāvena, paccayāyattavuttittā vasavattanabhūtena	951	
PA_atk-abh02_a:951_2	attabhāvena ca suññā, tathā saṅkhārādīnipi aṅgāni; yasmā vā avijjā na attā, na attano,	951	
PA_atk-abh02_a:951_3	na attani, na attavatī, tathā saṅkhārādīnipi aṅgāni; tasmā ‘dvādasavidhasuññatāsuññamidaṃ’	951	
PA_atk-abh02_a:951_4	bhavacakkanti veditabbaṃ.	951	
PA_atk-abh02_a:952	Evañca viditvā puna –	95	
PA_atk-abh02_a:953	Tassa avijjātaṇhā, mūlamatītādayo tayo kālā;	95	
PA_atk-abh02_a:954	Dve aṭṭha dve eva ca, sarūpato tesu aṅgāni.	95	
PA_atk-abh02_a:955_0	Tassa kho panetassa bhavacakkassa avijjā taṇhā cāti dve dhammā mūlanti veditabbā.	955	
PA_atk-abh02_a:955_1	Tadetaṃ pubbantāharaṇato avijjāmūlaṃ vedanāvasānaṃ, aparantasantānato taṇhāmūlaṃ	955	
PA_atk-abh02_a:955_2	jarāmaraṇāvasānanti duvidhaṃ hoti. Tattha purimaṃ diṭṭhicaritavasena vuttaṃ, pacchimaṃ	955	
PA_atk-abh02_a:955_3	taṇhācaritavasena. Diṭṭhicaritānañhi avijjā, taṇhācaritānaṃ taṇhā saṃsāranāyikā.	955	
PA_atk-abh02_a:955_4	Ucchedadiṭṭhisamugghātāya vā paṭhamaṃ, phaluppattiyā hetūnaṃ anupacchedapakāsanato;	955	
PA_atk-abh02_a:955_5	sassatadiṭṭhisamugghātāya dutiyaṃ, uppannānaṃ jarāmaraṇapakāsanato; gabbhaseyyakavasena	955	
PA_atk-abh02_a:955_6	vā purimaṃ, anupubbapavattidīpanato; opapātikavasena pacchimaṃ sahuppattidīpanato.	955	
PA_atk-abh02_a:956_0	Atītapaccuppannānāgatā cassa tayo kālā. Tesu pāḷiyaṃ sarūpato āgatavasena avijjā	956	
PA_atk-abh02_a:956_1	saṅkhārā cāti dve aṅgāni atītakālāni, viññāṇādīni bhavāvasānāni aṭṭha paccuppannakālāni,	956	
PA_atk-abh02_a:956_2	jāti ceva jarāmaraṇañca dve anāgatakālānīti veditabbāni. Puna –	956	
PA_atk-abh02_a:957	Hetuphalahetupubbaka-tisandhicatubhedasaṅgahañcetaṃ;	95	
PA_atk-abh02_a:958	Vīsatiākārāraṃ, tivaṭṭamanavaṭṭhitaṃ bhamati.	95	
PA_atk-abh02_a:959_0	Itipi veditabbaṃ. Tattha saṅkhārānañca paṭisandhiviññāṇassa ca antarā eko hetuphalasandhi	959	
PA_atk-abh02_a:959_1	nāma. Vedanāya ca taṇhāya ca antarā eko phalahetusandhi nāma. Bhavassa ca jātiyā	959	
PA_atk-abh02_a:959_2	ca antarā eko hetuphalasandhīti. Evamidaṃ hetuphalahetupubbakatisandhīti veditabbaṃ.	959	
PA_atk-abh02_a:959_3	Sandhīnaṃ ādipariyosānavavatthitā panassa cattāro saṅgahā honti, seyyathidaṃ – avijjāsaṅkhārā	959	
PA_atk-abh02_a:959_4	eko saṅgaho, viññāṇanāmarūpasaḷāyatanaphassavedanā dutiyo, taṇhupādānabhavā tatiyo,	959	
PA_atk-abh02_a:959_5	jātijarāmaraṇaṃ catutthoti. Evamidaṃ catubhedasaṅgahanti veditabbaṃ.	959	
PA_atk-abh02_a:960	Atīte hetavo pañca, idāni phalapañcakaṃ;	96	
PA_atk-abh02_a:961	Idāni hetavo pañca, āyatiṃ phalapañcakanti.	96	
PA_atk-abh02_a:962_0	Etehi pana vīsatiyā ākārehi arehi vīsatiākārāranti veditabbaṃ. Tattha ‘atīte hetavo	962	
PA_atk-abh02_a:962_1	pañcā’ti avijjā saṅkhārā cāti ime tāva dve vuttā eva. Yasmā pana avidvā paritassati,	962	
PA_atk-abh02_a:962_2	paritasito upādiyati, tassa upādānapaccayā bhavo, tasmā taṇhupādānabhavāpi gahitā	962	
PA_atk-abh02_a:962_3	honti. Tenāha “purimakammabhavasmiṃ moho avijjā, āyūhanā saṅkhārā, nikanti taṇhā,	962	
PA_atk-abh02_a:962_4	upagamanaṃ upādānaṃ, cetanā bhavo, ime pañca dhammā purimakammabhavasmiṃ idha paṭisandhiyā paccayā”ti.	962	
PA_atk-abh02_a:963_0	Tattha purimakammabhavasminti purime kammabhave, atītajātiyaṃ kammabhave kariyamāneti	963	
PA_atk-abh02_a:963_1	attho. Moho avijjāti yo tadā dukkhādīsu moho, yena mūḷho kammaṃ karoti, sā avijjā.	963	
PA_atk-abh02_a:963_2	Āyūhanā saṅkhārāti taṃ kammaṃ karoto purimacetanāyo, yathā ‘dānaṃ dassāmī’ti cittaṃ	963	
PA_atk-abh02_a:963_3	uppādetvā māsampi saṃvaccharampi dānūpakaraṇāni sajjentassa uppannā purimacetanāyo.	963	
PA_atk-abh02_a:963_4	Paṭiggāhakānaṃ pana hatthe dakkhiṇaṃ patiṭṭhāpayato cetanā bhavoti vuccati. Ekāvajjanesu	963	
PA_atk-abh02_a:963_5	vā chasu javanesu cetanā āyūhanasaṅkhārā nāma. Sattamā cetanā bhavo. Yā kāci vā pana	963	
PA_atk-abh02_a:963_6	cetanā bhavo, taṃsampayuttā āyūhanasaṅkhārā nāma. Nikanti taṇhāti yā kammaṃ karontassa	963	
PA_atk-abh02_a:963_7	tassa phale uppattibhave nikāmanā patthanā sā taṇhā nāma. Upagamanaṃ upādānanti yaṃ	963	
PA_atk-abh02_a:963_8	kammaṃ bhavassa paccayabhūtaṃ; ‘idaṃ katvā asukasmiṃ nāma ṭhāne kāme sevissāmi ucchijjissāmī’tiādinā	963	
PA_atk-abh02_a:963_9	nayena pavattaṃ upagamanaṃ gahaṇaṃ parāmasanaṃ – idaṃ upādānaṃ nāma. Cetanā bhavoti	963	
PA_atk-abh02_a:963_10	āyūhanāvasāne vuttacetanā bhavoti evamattho veditabbo.	9631	
PA_atk-abh02_a:964_0	‘Idāni phalapañcaka’nti viññāṇādi vedanāvasānaṃ pāḷiyaṃ āgatameva. Yathāha “idha	964	
PA_atk-abh02_a:964_1	paṭisandhi viññāṇaṃ, okkanti nāmarūpaṃ, pasādo āyatanaṃ, phuṭṭho phasso, vedayitaṃ	964	
PA_atk-abh02_a:964_2	vedanā ime pañca dhammā idhūpapattibhavasmiṃ purekatassa kammassa paccayā”ti. Tattha	964	
PA_atk-abh02_a:964_3	paṭisandhi viññāṇanti yaṃ bhavantarapaṭisandhānavasena uppannattā paṭisandhīti vuccati,	964	
PA_atk-abh02_a:964_4	taṃ viññāṇaṃ. Okkanti nāmarūpanti yā gabbhe rūpārūpadhammānaṃ okkanti, āgantvā pavisanaṃ	964	
PA_atk-abh02_a:964_5	viya – idaṃ nāmarūpaṃ. Pasādo āyatananti idaṃ cakkhādipañcāyatanavasena vuttaṃ. Phuṭṭho	964	
PA_atk-abh02_a:964_6	phassoti yo ārammaṇaṃ phuṭṭho phusanto uppanno – ayaṃ phasso. Vedayitaṃ vedanāti	964	
PA_atk-abh02_a:964_7	yaṃ paṭisandhiviññāṇena vā saḷāyatanapaccayena vā phassena sahuppannaṃ vipākavedayitaṃ,	964	
PA_atk-abh02_a:964_8	sā vedanāti evamattho veditabbo.	964	
PA_atk-abh02_a:965_0	‘Idāni hetavo pañcā’ti taṇhādayo pāḷiyaṃ āgatāva taṇhupādānabhavā. Bhave pana gahite	965	
PA_atk-abh02_a:965_1	tassa pubbabhāgā taṃsampayuttā vā saṅkhārā gahitāva honti, taṇhupādānaggahaṇena ca	965	
PA_atk-abh02_a:965_2	taṃsampayuttā, yāya vā mūḷho kammaṃ karoti sā avijjā gahitāva hotīti evaṃ pañca.	965	
PA_atk-abh02_a:965_3	Tenāha “idha paripakkattā āyatanānaṃ moho avijjā, āyūhanā saṅkhārā, nikanti taṇhā,	965	
PA_atk-abh02_a:965_4	upagamanaṃ upādānaṃ, cetanā bhavo. Ime pañca dhammā idha kammabhavasmiṃ āyatiṃ paṭisandhiyā	965	
PA_atk-abh02_a:965_5	paccayā”ti. Tattha idha paripakkattā āyatanānanti paripakkāyatanassa kammakaraṇakāle	965	
PA_atk-abh02_a:965_6	sammoho dassito. Sesaṃ uttānameva.	965	
PA_atk-abh02_a:966_0	‘Āyatiṃ phalapañcaka’nti viññāṇādīni pañca. Tāni jātiggahaṇena vuttāni. Jarāmaraṇaṃ	966	
PA_atk-abh02_a:966_1	pana tesaṃyeva jarāmaraṇaṃ. Tenāha “āyatiṃ paṭisandhi viññāṇaṃ, okkanti nāmarūpaṃ,	966	
PA_atk-abh02_a:966_2	pasādo āyatanaṃ, phuṭṭho phasso, vedayitaṃ vedanā. Ime pañca dhammā āyatiṃ upapattibhavasmiṃ	966	
PA_atk-abh02_a:966_3	idha katassa kammassa paccayā”ti. Evamidaṃ vīsatiākārāraṃ hoti.	966	
PA_atk-abh02_a:967_0	Tattha purimabhavasmiṃ pañca kammasambhārā, etarahi pañca vipākasambhārā, etarahi	967	
PA_atk-abh02_a:967_1	pañca kammasambhārā, anāgate pañca vipākadhammāti dasa dhammā kammaṃ, dasa vipākoti.	967	
PA_atk-abh02_a:967_2	Dvīsu ṭhānesu kammaṃ kammaṃ nāma, dvīsu ṭhānesu vipāko vipāko nāmāti sabbampetaṃ	967	
PA_atk-abh02_a:967_3	bhavacakkaṃ paccayākāravaṭṭaṃ kammañceva kammavipāko ca. Tathā dvīsu ṭhānesu kammaṃ	967	
PA_atk-abh02_a:967_4	kammasaṅkhepo, dvīsu ṭhānesu vipāko vipākasaṅkhepoti sabbampetaṃ kammasaṅkhepo ceva	967	
PA_atk-abh02_a:967_5	vipākasaṅkhepo ca. Dvīsu ṭhānesu kammaṃ kammavaṭṭaṃ, dvīsu ṭhānesu vipāko vipākavaṭṭanti	967	
PA_atk-abh02_a:967_6	sabbampetaṃ kammavaṭṭañceva vipākavaṭṭañca. Tathā dvīsu ṭhānesu kammaṃ kammabhavo,	967	
PA_atk-abh02_a:967_7	dvīsu ṭhānesu vipāko vipākabhavoti sabbampetaṃ kammabhavo ceva vipākabhavo ca. Dvīsu	967	
PA_atk-abh02_a:967_8	ṭhānesu kammaṃ kammapavattaṃ, dvīsu ṭhānesu vipāko vipākapavattanti sabbampetaṃ kammapavattañceva	967	
PA_atk-abh02_a:967_9	vipākapavattañca. Tathā dvīsu ṭhānesu kammaṃ kammasantati, dvīsu vipāko vipākasantatīti	967	
PA_atk-abh02_a:967_10	sabbampetaṃ kammasantati ceva vipākasantati ca. Dvīsu ṭhānesu kammaṃ kiriyā nāma,	9671	
PA_atk-abh02_a:967_11	dvīsu vipāko kiriyāphalaṃ nāmāti sabbampetaṃ kiriyā ceva kiriyāphalañcāti.	9671	
PA_atk-abh02_a:968	Evaṃ samuppannamidaṃ sahetukaṃ,	96	
PA_atk-abh02_a:969	Dukkhaṃ aniccaṃ calamittaraddhuvaṃ;	96	
PA_atk-abh02_a:970	Dhammehi dhammā pabhavanti hetuso,	97	
PA_atk-abh02_a:971	Na hettha attāva parova vijjati.	97	
PA_atk-abh02_a:972	Dhammā dhamme sañjanenti, hetusambhārapaccayā;	97	
PA_atk-abh02_a:973	Hetūnañca nirodhāya, dhammo buddhena desito;	97	
PA_atk-abh02_a:974	Hetūsu uparuddhesu, chinnaṃ vaṭṭaṃ na vaṭṭati.	97	
PA_atk-abh02_a:975	Evaṃ dukkhantakiriyāya, brahmacariyīdha vijjati;	97	
PA_atk-abh02_a:976	Satte ca nūpalabbhante, nevucchedo na sassataṃ.	97	
PA_atk-abh02_a:977_0	Tivaṭṭamanavaṭṭhitaṃ bhamatīti ettha pana saṅkhārabhavā kammavaṭṭaṃ, avijjātaṇhūpādānāni	977	
PA_atk-abh02_a:977_1	kilesavaṭṭaṃ, viññāṇanāmarūpasaḷāyatanaphassavedanā vipākavaṭṭanti imehi tīhi vaṭṭehi	977	
PA_atk-abh02_a:977_2	tivaṭṭamidaṃ bhavacakkaṃ yāva kilesavaṭṭaṃ na upacchijjati tāva anupacchinnapaccayattā	977	
PA_atk-abh02_a:977_3	anavaṭṭhitaṃ punappunaṃ parivaṭṭanato bhamatiyevāti veditabbaṃ.	977	
PA_atk-abh02_a:978	Tayidamevaṃ bhamamānaṃ –	97	
PA_atk-abh02_a:979	Saccappabhavato kiccā, vāraṇā upamāhi ca;	97	
PA_atk-abh02_a:980	Gambhīranayabhedā ca, viññātabbaṃ yathārahaṃ.	98	
PA_atk-abh02_a:981_0	Tattha yasmā kusalākusalakammaṃ avisesena samudayasaccanti saccavibhaṅge vuttaṃ,	981	
PA_atk-abh02_a:981_1	tasmā avijjāpaccayā saṅkhārāti avijjāya saṅkhārā dutiyasaccappabhavaṃ dutiyasaccaṃ,	981	
PA_atk-abh02_a:981_2	saṅkhārehi viññāṇaṃ dutiyasaccappabhavaṃ paṭhamasaccaṃ, viññāṇādīhi nāmarūpādīni	981	
PA_atk-abh02_a:981_3	vipākavedanāpariyosānāni paṭhamasaccappabhavaṃ paṭhamasaccaṃ, vedanāya taṇhā paṭhamasaccappabhavaṃ	981	
PA_atk-abh02_a:981_4	dutiyasaccaṃ, taṇhāya upādānaṃ dutiyasaccappabhavaṃ dutiyasaccaṃ, upādānato bhavo	981	
PA_atk-abh02_a:981_5	dutiyasaccappabhavaṃ paṭhamadutiyasaccadvayaṃ, bhavato jāti dutiyasaccappabhavaṃ	981	
PA_atk-abh02_a:981_6	paṭhamasaccaṃ, jātiyā jarāmaraṇaṃ paṭhamasaccappabhavaṃ paṭhamasaccanti. Evaṃ tāvidaṃ	981	
PA_atk-abh02_a:981_7	‘saccappabhavato’ viññātabbaṃ yathārahaṃ.	981	
PA_atk-abh02_a:982_0	Yasmā panettha avijjā vatthūsu ca satte sammoheti paccayo ca hoti saṅkhārānaṃ pātubhāvāya,	982	
PA_atk-abh02_a:982_1	tathā saṅkhārā saṅkhatañca abhisaṅkharonti paccayā ca honti viññāṇassa, viññāṇampi	982	
PA_atk-abh02_a:982_2	vatthuñca paṭijānāti paccayo ca hoti nāmarūpassa, nāmarūpampi aññamaññañca upatthambheti	982	
PA_atk-abh02_a:982_3	paccayo ca hoti saḷāyatanassa, saḷāyatanampi savisaye ca vattati paccayo ca hoti	982	
PA_atk-abh02_a:982_4	phassassa, phassopi ārammaṇañca phusati paccayo ca hoti vedanāya, vedanāpi ārammaṇarasañca	982	
PA_atk-abh02_a:982_5	anubhavati paccayo ca hoti taṇhāya, taṇhāpi rajjanīye ca dhamme rajjati paccayo ca	982	
PA_atk-abh02_a:982_6	hoti upādānassa, upādānampi upādānīye ca dhamme upādiyati paccayo ca hoti bhavassa,	982	
PA_atk-abh02_a:982_7	bhavopi nānāgatīsu ca vikkhipati paccayo ca hoti jātiyā, jātipi khandhe ca janeti	982	
PA_atk-abh02_a:982_8	tesaṃ abhinibbattibhāvena pavattatā paccayo ca hoti jarāmaraṇassa, jarāmaraṇampi	982	
PA_atk-abh02_a:982_9	khandhānaṃ pākabhedabhāvañca adhitiṭṭhati paccayo ca hoti bhavantarapātubhāvāya sokādīnaṃ	982	
PA_atk-abh02_a:982_10	adhiṭṭhānattā, tasmā sabbapadesu dvidhā pavatta‘kiccato’pi idaṃ viññātabbaṃ yathārahaṃ.	9821	
PA_atk-abh02_a:983_0	Yasmā cettha “avijjāpaccayā saṅkhārā”ti idaṃ kārakadassananivāraṇaṃ, “saṅkhārapaccayā	983	
PA_atk-abh02_a:983_1	viññāṇa”nti attasaṅkantidassananivāraṇaṃ, “viññāṇapaccayā nāmarūpa”nti attātiparikappitavatthubhedadassanato	983	
PA_atk-abh02_a:983_2	ghanasaññānivāraṇaṃ, “nāmarūpapaccayā saḷāyatana”ntiādīsu “attā passati…pe… vijānāti	983	
PA_atk-abh02_a:983_3	phusati vedayati taṇhiyati upādiyati bhavati jāyati jīyati mīyatī”ti evamādidassananivāraṇaṃ,	983	
PA_atk-abh02_a:983_4	tasmā micchādassananivāraṇatopetaṃ bhavacakkaṃ ‘nivāraṇato’ viññātabbaṃ yathārahaṃ.	983	
PA_atk-abh02_a:984_0	Yasmā panettha salakkhaṇasāmaññalakkhaṇavasena dhammānaṃ adassanato andho viya avijjā,	984	
PA_atk-abh02_a:984_1	andhassa upakkhalanaṃ viya avijjāpaccayā saṅkhārā, upakkhalitassa patanaṃ viya saṅkhārapaccayā	984	
PA_atk-abh02_a:984_2	viññāṇaṃ, patitassa gaṇḍapātubhāvo viya viññāṇapaccayā nāmarūpaṃ, gaṇḍabhedapīḷakā	984	
PA_atk-abh02_a:984_3	viya nāmarūpapaccayā saḷāyatanaṃ, gaṇḍapīḷakāghaṭṭanaṃ viya saḷāyatanapaccayā phasso,	984	
PA_atk-abh02_a:984_4	ghaṭṭanadukkhaṃ viya phassapaccayā vedanā, dukkhassa paṭikārābhilāso viya vedanāpaccayā	984	
PA_atk-abh02_a:984_5	taṇhā, paṭikārābhilāsena asappāyaggahaṇaṃ viya taṇhāpaccayā upādānaṃ, upādinnaasappāyālepanaṃ	984	
PA_atk-abh02_a:984_6	viya upādānapaccayā bhavo, asappāyālepanena gaṇḍavikārapātubhāvo viya bhavapaccayā	984	
PA_atk-abh02_a:984_7	jāti, gaṇḍavikārato gaṇḍabhedo viya jātipaccayā jarāmaraṇaṃ.	984	
PA_atk-abh02_a:985_0	Yasmā vā panettha avijjā appaṭipattimicchāpaṭipattibhāvena satte abhibhavati paṭalaṃ	985	
PA_atk-abh02_a:985_1	viya akkhīni, tadabhibhūto ca bālo ponobbhavikehi saṅkhārehi attānaṃ veṭheti kosakārakimi	985	
PA_atk-abh02_a:985_2	viya kosappadesehi, saṅkhārapariggahitaṃ viññāṇaṃ gatīsu patiṭṭhaṃ labhati pariṇāyakapariggahito	985	
PA_atk-abh02_a:985_3	viya rājakumāro rajje, upapattinimittaṃ parikappanato viññāṇaṃ paṭisandhiyaṃ anekappakāraṃ	985	
PA_atk-abh02_a:985_4	nāmarūpaṃ abhinibbatteti māyākāro viya māyaṃ, nāmarūpe patiṭṭhitaṃ saḷāyatanaṃ vuddhiṃ	985	
PA_atk-abh02_a:985_5	virūḷhiṃ vepullaṃ pāpuṇāti subhūmiyaṃ patiṭṭhito vanappagumbo viya, āyatanaghaṭṭanato	985	
PA_atk-abh02_a:985_6	phasso jāyati araṇīsahitābhimaddanato aggi viya, phassena phuṭṭhassa vedanā pātubhavati	985	
PA_atk-abh02_a:985_7	agginā phuṭṭhassa ḍāho viya, vedayamānassa taṇhā vaḍḍhati loṇūdakaṃ pivato pipāsā	985	
PA_atk-abh02_a:985_8	viya, tasito bhavesu abhilāsaṃ karoti pipāsito viya pānīye, tadassupādānaṃ upādānena	985	
PA_atk-abh02_a:985_9	bhavaṃ upādiyati āmisalobhena maccho baḷisaṃ viya, bhave sati jāti hoti bīje sati	985	
PA_atk-abh02_a:985_10	aṅkuro viya, jātassa avassaṃ jarāmaraṇaṃ uppannassa rukkhassa patanaṃ viya, tasmā	9851	
PA_atk-abh02_a:985_11	evaṃ ‘upamāhi’ petaṃ bhavacakkaṃ viññātabbaṃ yathārahaṃ.	9851	
PA_atk-abh02_a:986_0	Yasmā ca bhagavatā atthatopi dhammatopi desanātopi paṭivedhatopi gambhīrabhāvaṃ sandhāya	986	
PA_atk-abh02_a:986_1	“gambhīro cāyaṃ, ānanda, paṭiccasamuppādo gambhīrāvabhāso cā”ti vuttaṃ, tasmā ‘gambhīrabhedato’petaṃ	986	
PA_atk-abh02_a:986_2	bhavacakkaṃ viññātabbaṃ yathārahaṃ.	986	
PA_atk-abh02_a:987_0	Tattha yasmā na jātito jarāmaraṇaṃ na hoti, na ca jātiṃ vinā aññato hoti, itthañca	987	
PA_atk-abh02_a:987_1	jātito samudāgacchatīti evaṃ jātipaccayasamudāgataṭṭhassa duravabodhanīyato jarāmaraṇassa	987	
PA_atk-abh02_a:987_2	jātipaccayasambhūtasamudāgataṭṭho gambhīro, tathā jātiyā bhavapaccaya…pe… saṅkhārānaṃ	987	
PA_atk-abh02_a:987_3	avijjāpaccayasambhūtasamudāgataṭṭho gambhīro, tasmā idaṃ bhavacakkaṃ atthagambhīranti.	987	
PA_atk-abh02_a:987_4	Ayaṃ tāvettha ‘atthagambhīratā’ hetuphalañhi atthoti vuccati, yathāha “hetuphale	987	
PA_atk-abh02_a:987_5	ñāṇaṃ atthapaṭisambhidā”ti.	987	
PA_atk-abh02_a:988_0	Yasmā pana yenākārena yadavatthā ca avijjā tesaṃ tesaṃ saṅkhārānaṃ paccayo hoti,	988	
PA_atk-abh02_a:988_1	tassa duravabodhanīyato avijjāya saṅkhārānaṃ paccayaṭṭho gambhīro, tathā saṅkhārānaṃ…pe…	988	
PA_atk-abh02_a:988_2	jātiyā jarāmaraṇassa paccayaṭṭho gambhīro, tasmā idaṃ bhavacakkaṃ dhammagambhīranti	988	
PA_atk-abh02_a:988_3	ayamettha ‘dhammagambhīratā’ hetuno hi dhammoti nāmaṃ, yathāha “hetumhi ñāṇaṃ dhammapaṭisambhidā”ti.	988	
PA_atk-abh02_a:989_0	Yasmā cassa tena tena kāraṇena tathā tathā pavattetabbattā desanāpi gambhīrā, na	989	
PA_atk-abh02_a:989_1	tattha sabbaññutañāṇato aññaṃ ñāṇaṃ patiṭṭhaṃ labhati, tathā hetaṃ katthaci sutte	989	
PA_atk-abh02_a:989_2	anulomato, katthaci paṭilomato; katthaci anulomapaṭilomato, katthaci vemajjhato paṭṭhāya	989	
PA_atk-abh02_a:989_3	anulomato vā paṭilomato vā, katthaci tisandhicatusaṅkhepaṃ, katthaci dvisandhitisaṅkhepaṃ,	989	
PA_atk-abh02_a:989_4	katthaci ekasandhidvisaṅkhepaṃ desitaṃ, tasmā idaṃ bhavacakkaṃ desanāgambhīranti	989	
PA_atk-abh02_a:989_5	ayaṃ desanāgambhīratā.	989	
PA_atk-abh02_a:990_0	Yasmā panettha yo avijjādīnaṃ sabhāvo, yena paṭividdhena avijjādayo dhammā salakkhaṇato	990	
PA_atk-abh02_a:990_1	paṭividdhā honti, so duppariyogāhattā gambhīro, tasmā idaṃ bhavacakkaṃ paṭivedhagambhīraṃ.	990	
PA_atk-abh02_a:990_2	Tathā hettha avijjāya aññāṇādassanasaccāsampaṭivedhaṭṭho gambhīro, saṅkhārānaṃ abhisaṅkharaṇāyūhanasarāgavirāgaṭṭho,	990	
PA_atk-abh02_a:990_3	viññāṇassa suññataabyāpāraasaṅkantipaṭisandhipātubhāvaṭṭho, nāmarūpassa ekuppādavinibbhogāvinibbhoganamanaruppanaṭṭho,	990	
PA_atk-abh02_a:990_4	saḷāyatanassa adhipatilokadvārakhettavisayavisayībhāvaṭṭho, phassassa phusanasaṅghaṭṭanasaṅgatisannipātaṭṭho,	990	
PA_atk-abh02_a:990_5	vedanāya ārammaṇarasānubhavanasukhadukkhamajjhattabhāvanijjīvavedayitaṭṭho, taṇhāya	990	
PA_atk-abh02_a:990_6	abhinanditajjhosānasaritālatānadītaṇhāsamuddaduppūraṇaṭṭho, upādānassa ādānaggahaṇābhinivesaparāmāsaduratikkamanaṭṭho,	990	
PA_atk-abh02_a:990_7	bhavassa āyūhanābhisaṅkharaṇayonigatiṭhitinivāsesu khipanaṭṭho, jātiyā jātisañjātiokkantinibbattipātubhāvaṭṭho,	990	
PA_atk-abh02_a:990_8	jarāmaraṇassa khayavayabhedavipariṇāmaṭṭho gambhīroti ayamettha paṭivedhagambhīratā.	990	
PA_atk-abh02_a:991_0	Yasmā panettha ekattanayo, nānattanayo, abyāpāranayo, evaṃdhammatānayoti cattāro	991	
PA_atk-abh02_a:991_1	atthanayā honti, tasmā ‘nayabhedato’petaṃ bhavacakkaṃ viññātabbaṃ yathārahaṃ. Tattha	991	
PA_atk-abh02_a:991_2	“avijjāpaccayā saṅkhārā, saṅkhārapaccayā viññāṇa”nti evaṃ bījassa aṅkurādibhāvena	991	
PA_atk-abh02_a:991_3	rukkhabhāvappatti viya santānānupacchedo ‘ekattanayo’ nāma; yaṃ sammā passanto hetuphalasambandhena	991	
PA_atk-abh02_a:991_4	pavattamānassa santānassa anupacchedāvabodhato ucchedadiṭṭhiṃ pajahati, micchā passanto	991	
PA_atk-abh02_a:991_5	hetuphalasambandhena pavattamānassa santānānupacchedassa ekattaggahaṇato sassatadiṭṭhiṃ upādiyati.	991	
PA_atk-abh02_a:992_0	Avijjādīnaṃ pana yathāsakalakkhaṇavavatthānaṃ ‘nānattanayo’ nāma; yaṃ sammā passanto	992	
PA_atk-abh02_a:992_1	navanavānaṃ uppādadassanato sassatadiṭṭhiṃ pajahati, micchā passanto ekasantānapatitassa	992	
PA_atk-abh02_a:992_2	bhinnasantānasseva nānattaggahaṇato ucchedadiṭṭhiṃ upādiyati.	992	
PA_atk-abh02_a:993_0	Avijjāya ‘saṅkhārā mayā uppādetabbā’, saṅkhārānaṃ vā ‘viññāṇaṃ amhehī’ti evamādibyāpārābhāvo	993	
PA_atk-abh02_a:993_1	‘abyāpāranayo’ nāma; yaṃ sammā passanto kārakassa abhāvāvabodhato attadiṭṭhiṃ pajahati,	993	
PA_atk-abh02_a:993_2	micchā passanto yo asatipi byāpāre avijjādīnaṃ sabhāvaniyamasiddho hetubhāvo tassa	993	
PA_atk-abh02_a:993_3	aggahaṇato akiriyadiṭṭhiṃ upādiyati.	993	
PA_atk-abh02_a:994_0	Avijjādīhi pana kāraṇehi saṅkhārādīnaṃyeva sambhavo khīrādīhi dadhiādīnaṃ viya, na	994	
PA_atk-abh02_a:994_1	aññesanti ayaṃ ‘evaṃdhammatānayo’ nāma; yaṃ sammā passanto paccayānurūpato phalāvabodhato	994	
PA_atk-abh02_a:994_2	ahetukadiṭṭhiñca akiriyadiṭṭhiñca pajahati, micchā passanto paccayānurūpaṃ phalappavattiṃ	994	
PA_atk-abh02_a:994_3	aggahetvā yato kutoci yassa kassaci asambhavaggahaṇato ahetukadiṭṭhiñceva niyatavādañca	994	
PA_atk-abh02_a:994_4	upādiyatīti evamidaṃ bhavacakkaṃ –	994	
PA_atk-abh02_a:995	Saccappabhavato kiccā, vāraṇā upamāhi ca;	99	
PA_atk-abh02_a:996	Gambhīranayabhedā ca, viññātabbaṃ yathārahaṃ.	99	
PA_atk-abh02_a:997	Idañhi gambhīrato agādhaṃ nānānayaggahaṇato durabhiyānaṃ ñāṇāsinā samādhipavarasilāyaṃ sunisitena –	99	
PA_atk-abh02_a:998	Bhavacakkamapadāletvā,	99	
PA_atk-abh02_a:999	Asanivicakkamiva niccanimmathanaṃ;	99	
PA_atk-abh02_a:1000	Saṃsārabhayamatīto,	100	
PA_atk-abh02_a:1001	Na koci supinantarepyatthi.	100	
PA_atk-abh02_a:1002_0	Vuttampi cetaṃ bhagavatā – “gambhīro cāyaṃ, ānanda, paṭiccasamuppādo gambhīrāvabhāso	1002	
PA_atk-abh02_a:1002_1	ca. Etassa, ānanda, dhammassa ananubodhā appaṭivedhā evamayaṃ pajā tantākulakajātā	1002	
PA_atk-abh02_a:1002_2	kulagaṇṭhikajātā muñjapabbajabhūtā apāyaṃ duggatiṃ vinipātaṃ saṃsāraṃ nātivattatī”ti.	1002	
PA_atk-abh02_a:1002_3	Tasmā attano vā paresaṃ vā hitāya sukhāya paṭipanno avasesakiccāni pahāya –	1002	
PA_atk-abh02_a:1003	Gambhīre paccayākāra-ppabhede idha paṇḍito;	100	
PA_atk-abh02_a:1004	Yathā gādhaṃ labhetheva-manuyuñje sadā satoti.	100	
PA_atk-abh02_a:1005	Suttantabhājanīyavaṇṇanā.	100	
PA_atk-abh02_a:1006	2. Abhidhammabhājanīyavaṇṇanā	100	
PA_atk-abh02_a:1007_0	243. Evaṃ mahāpathaviṃ pattharanto viya ākāsaṃ vitthārayanto viya ca sabbadhammesu	1007	
PA_atk-abh02_a:1007_1	appaṭihatañāṇo satthā suttantabhājanīye niggaṇṭhiṃ nijjaṭaṃ paccayākāraṃ nānācittavasena	1007	
PA_atk-abh02_a:1007_2	dassetvā idāni yasmā na kevalaṃ ayaṃ paccayākāro nānācittesuyeva hoti, ekacittepi	1007	
PA_atk-abh02_a:1007_3	hotiyeva, tasmā abhidhammabhājanīyavasena ekacittakkhaṇikaṃ paccayākāraṃ nānappakārato	1007	
PA_atk-abh02_a:1007_4	dassetuṃ avijjāpaccayā saṅkhārotiādinā nayena mātikaṃ tāva ṭhapesi. Evaṃ ṭhapitāya pana mātikāya –	1007	
PA_atk-abh02_a:1008	Avijjādīhi mūlehi, nava mūlapadā nava;	100	
PA_atk-abh02_a:1009	Nayā tattha catukkāni, vārabhedañca dīpaye.	100	
PA_atk-abh02_a:1010_0	Tatrāyaṃ dīpanā – ettha hi avijjāsaṅkhāraviññāṇanāmachaṭṭhāyatanaphassavedanātaṇhāupādānappabhedehi	1010	
PA_atk-abh02_a:1010_1	avijjādīhi navahi mūlapadehi avijjādiko, saṅkhārādiko, viññāṇādiko, nāmādiko, chaṭṭhāyatanādiko,	1010	
PA_atk-abh02_a:1010_2	phassādiko, vedanādiko, taṇhādiko, upādānādikoti ime nava mūlapadā nava nayā honti.	1010	
PA_atk-abh02_a:1011_0	Tesu yo tāva ayaṃ avijjādiko nayo, tattha paccayacatukkaṃ, hetucatukkaṃ, sampayuttacatukkaṃ,	1011	
PA_atk-abh02_a:1011_1	aññamaññacatukkanti cattāri catukkāni honti. Yathā cettha evaṃ sesesupīti ekekasmiṃ	1011	
PA_atk-abh02_a:1011_2	naye catunnaṃ catunnaṃ catukkānaṃ vasena chattiṃsa catukkāni. Tattha ekekena catukkena	1011	
PA_atk-abh02_a:1011_3	catunnaṃ catunnaṃ vārānaṃ saṅgahitattā catunnampi catukkānaṃ vasena ekekasmiṃ naye	1011	
PA_atk-abh02_a:1011_4	soḷasa soḷasa vārāti catucattālīsādhikaṃ vārasataṃ hotīti veditabbaṃ.	1011	
PA_atk-abh02_a:1012	1. Paccayacatukkaṃ	101	
PA_atk-abh02_a:1013_0	Tattha yadetaṃ sabbapaṭhame avijjāmūlake naye paccayacatukkaṃ, tasmiṃ paṭhamo nāmarūpaṭṭhāne	1013	
PA_atk-abh02_a:1013_1	nāmassa, saḷāyatanaṭṭhāne chaṭṭhāyatanassa ca vuttattā aparipuṇṇaaṅgadvayayutto dvādasaṅgikavāro	1013	
PA_atk-abh02_a:1013_2	nāma. Dutiyo nāmarūpaṭṭhāne nāmasseva, saḷāyatanaṭṭhāne ca na kassaci vuttattā aparipuṇṇaekaṅgayutto	1013	
PA_atk-abh02_a:1013_3	ekādasaṅgikavāro nāma. Tatiyo saḷāyatanaṭṭhāne chaṭṭhāyatanassa vuttattā paripuṇṇaekaṅgayutto	1013	
PA_atk-abh02_a:1013_4	dvādasaṅgikavāro nāma. Catuttho pana paripuṇṇadvādasaṅgikoyeva.	1013	
PA_atk-abh02_a:1014_0	Tattha siyā – ayampi chaṭṭhāyatanapaccayā phassoti vuttattā aparipuṇṇekaṅgayuttoyevāti?	1014	
PA_atk-abh02_a:1014_1	Na, tassa anaṅgattā. Phassoyeva hettha aṅgaṃ, na chaṭṭhāyatanaṃ. Tasmā tassa anaṅgattā	1014	
PA_atk-abh02_a:1014_2	nāyaṃ aparipuṇṇekaṅgayuttoti. Aṭṭhakathāyaṃ pana vuttaṃ – “paṭhamo sabbasaṅgāhikaṭṭhena,	1014	
PA_atk-abh02_a:1014_3	dutiyo paccayavisesaṭṭhena, tatiyo gabbhaseyyakasattānaṃ vasena, catuttho opapātikasattānaṃ	1014	
PA_atk-abh02_a:1014_4	vasena gahito. Tathā paṭhamo sabbasaṅgāhikaṭṭhena, dutiyo paccayavisesaṭṭhena, tatiyo	1014	
PA_atk-abh02_a:1014_5	aparipuṇṇāyatanavasena, catuttho paripuṇṇāyatanavasena gahito. Tathā paṭhamo sabbasaṅgāhikaṭṭhena,	1014	
PA_atk-abh02_a:1014_6	dutiyo mahānidānasuttantavasena, tatiyo rūpabhavavasena, catuttho kāmabhavavasena gahito”ti.	1014	
PA_atk-abh02_a:1015	Tattha paṭhamo imesu dutiyādīsu tīsu vāresu na katthaci na pavisatīti sabbasaṅgāhikoti vutto. Sesānaṃ viseso parato āvibhavissati. Tassāvibhāvatthaṃ –	101	
PA_atk-abh02_a:1016	Yaṃ yattha aññathā vuttaṃ, avuttañcāpi yaṃ yahiṃ;	101	
PA_atk-abh02_a:1017	Yaṃ yathā paccayo yassa, taṃ sabbamupalakkhaye.	101	
PA_atk-abh02_a:1018_0	Tatrāyaṃ nayo – avisesena tāva catūsupi etesu suttantabhājaniye viya saṅkhārāti avatvā	1018	
PA_atk-abh02_a:1018_1	saṅkhāroti vuttaṃ, taṃ kasmāti? Ekacittakkhaṇikattā. Tatra hi nānācittakkhaṇiko paccayākāro	1018	
PA_atk-abh02_a:1018_2	vibhatto. Idha ekacittakkhaṇiko āraddho. Ekacittakkhaṇe ca bahū cetanā na santīti	1018	
PA_atk-abh02_a:1018_3	saṅkhārāti avatvā saṅkhāroti vuttaṃ.	1018	
PA_atk-abh02_a:1019_0	Paṭhamavāre panettha ekacittakkhaṇapariyāpannadhammasaṅgahaṇato sabbaṭṭhānasādhāraṇato	1019	
PA_atk-abh02_a:1019_1	ca rūpaṃ chaḍḍetvā “viññāṇapaccayā nāma”ntveva vuttaṃ. Tañhi ekacittakkhaṇapariyāpannaṃ	1019	
PA_atk-abh02_a:1019_2	sabbaṭṭhānasādhāraṇañca, na katthaci viññāṇappavattiṭṭhāne na pavattati. Yasmā ca	1019	
PA_atk-abh02_a:1019_3	ekacittakkhaṇapariyāpanno ekovettha phasso, tasmā tassānurūpaṃ paccayabhūtaṃ āyatanaṃ	1019	
PA_atk-abh02_a:1019_4	gaṇhanto saḷāyatanaṭṭhāne “nāmapaccayā chaṭṭhāyatana”nti ekaṃ manāyatanaṃyeva āha.	1019	
PA_atk-abh02_a:1019_5	Tañhi ekassa akusalaphassassa anurūpaṃ paccayabhūtaṃ. Kāmañcetaṃ saṅkhārapaccayā	1019	
PA_atk-abh02_a:1019_6	viññāṇanti etthāpi vuttaṃ, hetuphalavisesadassanatthaṃ pana aṅgapuṇṇatthañca puna	1019	
PA_atk-abh02_a:1019_7	idha gahitaṃ. Tatra hi etassa visesena saṅkhāro hetu, avisesena nāmaṃ phalaṃ. Idha	1019	
PA_atk-abh02_a:1019_8	panassa avisesena nāmaṃ hetu, visesena phasso phalanti. Sokādayo pana yasmā sabbe	1019	
PA_atk-abh02_a:1019_9	ekacittakkhaṇe na sambhavanti, sabbasmiñca cittappavattiṭṭhāne ceva citte ca na pavattanti,	1019	
PA_atk-abh02_a:1019_10	tasmā na gahitā. Jātijarāmaraṇāni pana acittakkhaṇamattānipi samānāni cittakkhaṇe	10191	
PA_atk-abh02_a:1019_11	antogadhattā aṅgaparipūraṇatthaṃ gahitāni. Evaṃ tāvettha ‘yaṃ aññathā vuttaṃ. Yañca	10191	
PA_atk-abh02_a:1019_12	avuttaṃ’ taṃ veditabbaṃ.	10191	
PA_atk-abh02_a:1020	Yaṃ panettha ito paresu vāresu vuttaṃ, tassattho vuttanayeneva veditabbo. Yasmiṃ yasmiṃ pana vāre yo yo viseso āgato, taṃ taṃ tattha tattheva pakāsayissāma.	102	
PA_atk-abh02_a:1021_0	‘Yaṃ yathā paccayo yassā’ti ettha pana saṅkhārassa avijjā sampayuttadhammasādhāraṇehi	1021	
PA_atk-abh02_a:1021_1	sahajātaaññamaññanissayasampayuttaatthiavigatapaccayehi chahi hetupaccayena cāti	1021	
PA_atk-abh02_a:1021_2	sattadhā paccayo. Tattha yasmā parato hetucatukkādīni tīṇi catukkāni avigatasampayuttaaññamaññapaccayavasena	1021	
PA_atk-abh02_a:1021_3	vuttāni, tasmā idha tāni apanetvā avasesānaṃ vasena avijjā saṅkhārassa catudhā paccayoti veditabbo.	1021	
PA_atk-abh02_a:1022_0	Saṅkhāro viññāṇassa sādhāraṇehi chahi, kammāhārapaccayehi cāti aṭṭhadhā paccayo.	1022	
PA_atk-abh02_a:1022_1	Idha pana teyeva tayo apanetvā pañcadhā. Viññāṇaṃ nāmassa sādhāraṇehi chahi, indriyāhārādhipatīhi	1022	
PA_atk-abh02_a:1022_2	cāti navadhā. Idha pana tayo apanetvā chadhā. Nāmaṃ chaṭṭhāyatanassa sādhāraṇehi	1022	
PA_atk-abh02_a:1022_3	chahi. Kiñci panettha adhipatipaccayena, kiñci āhārapaccayādīhīti anekadhā. Idha	1022	
PA_atk-abh02_a:1022_4	pana teyeva tayo apanetvā tidhā catudhā pañcadhā vā. Chaṭṭhāyatanaṃ phassassa yathā	1022	
PA_atk-abh02_a:1022_5	viññāṇaṃ nāmassa. Evaṃ phasso vedanāya sādhāraṇehi chahi āhārapaccayena cāti sattadhā.	1022	
PA_atk-abh02_a:1022_6	Idha pana teyeva tayo apanetvā catudhā. Vedanā taṇhāya sādhāraṇehi chahi jhānindriyapaccayehi	1022	
PA_atk-abh02_a:1022_7	cāti aṭṭhadhā. Idha pana teyeva tayo apanetvā pañcadhā. Taṇhā upādānassa, yathā avijjā	1022	
PA_atk-abh02_a:1022_8	saṅkhārassa. Evaṃ upādānaṃ bhavassa sādhāraṇehi chahi maggapaccayena cāti sattadhā.	1022	
PA_atk-abh02_a:1022_9	Idha pana teyeva tayo apanetvā catudhā. Bhavo jātiyā, yasmā jātīti idha saṅkhatalakkhaṇaṃ	1022	
PA_atk-abh02_a:1022_10	adhippetaṃ, tasmā pariyāyena upanissayapaccayeneva paccayo. Tathā jāti jarāmaraṇassāti.	10221	
PA_atk-abh02_a:1023_0	Ye pana evaṃ vadanti – “imasmiṃ catukke sabbesampi saṅkhārādīnaṃ avijjādayo sahajātapaccayena	1023	
PA_atk-abh02_a:1023_1	paccayā honti. Sahajātapaccayavaseneva hi paṭhamavāro āraddho”ti, te bhavādīnaṃ tathā	1023	
PA_atk-abh02_a:1023_2	abhāvaṃ sesapaccayānañca sambhavaṃ dassetvā paṭikkhipitabbā. Na hi bhavo jātiyā sahajātapaccayo	1023	
PA_atk-abh02_a:1023_3	hoti, na jāti jarāmaraṇassa. Ye cetesaṃ saṅkharādīnaṃ avasesā paccayā vuttā, tepi	1023	
PA_atk-abh02_a:1023_4	sambhavantiyeva. Tasmā na sakkā chaḍḍetunti. Evaṃ tāva paṭhamavāre yaṃ yattha aññathā	1023	
PA_atk-abh02_a:1023_5	vuttaṃ, avuttañcāpi yaṃ yahiṃ, yañca yathā yassa paccayo hoti, taṃ veditabbaṃ. Dutiyavārādīsupi eseva nayo.	1023	
PA_atk-abh02_a:1024_0	Ayaṃ pana viseso – dutiyavāre “nāmapaccayā phasso”ti vatvā saḷāyatanaṭṭhāne na kiñci	1024	
PA_atk-abh02_a:1024_1	vuttaṃ, taṃ kimatthanti? Paccayavisesadassanatthañceva mahānidānadesanāsaṅgahatthañca.	1024	
PA_atk-abh02_a:1024_2	Phassassa hi na kevalañca chaṭṭhāyatanameva paccayo, vedanākkhandhādayo pana tayo	1024	
PA_atk-abh02_a:1024_3	khandhāpi paccayāyeva. Mahānidānasuttante cassa “atthi idappaccayā phassoti iti puṭṭhena	1024	
PA_atk-abh02_a:1024_4	satā, ānanda, atthītissa vacanīyaṃ. Kiṃ paccayā phassoti? Iti ce vadeyya, nāmapaccayā	1024	
PA_atk-abh02_a:1024_5	phassoti iccassa vacanīya”nti. Evaṃ saḷāyatanaṃ chaḍḍetvā ekādasaṅgiko paṭiccasamuppādo	1024	
PA_atk-abh02_a:1024_6	vutto. Tasmā imassa paccayavisesassa dassanatthaṃ imissā ca mahānidānasuttantadesanāya	1024	
PA_atk-abh02_a:1024_7	pariggahatthaṃ dutiyavāre “nāmapaccayā phasso”ti vatvā saḷāyatanaṭṭhāne na kiñci	1024	
PA_atk-abh02_a:1024_8	vuttanti. Esa tāva dutiyavāre viseso.	1024	
PA_atk-abh02_a:1025_0	Tatiyavāre pana “viññāṇapaccayā nāmarūpa”nti suttantabhājanīye āgatameva catutthamaṅgaṃ	1025	
PA_atk-abh02_a:1025_1	vuttaṃ, taṃ ekacittakkhaṇikattā paccayākārassa idha ayuttanti ce? Taṃ nāyuttaṃ. Kasmā?	1025	
PA_atk-abh02_a:1025_2	Sakakkhaṇe paccayabhāvato. Sacepi hi tattha rūpaṃ cittakkhaṇato uddhaṃ tiṭṭhati,	1025	
PA_atk-abh02_a:1025_3	tathāpissa taṃ viññāṇaṃ sakakkhaṇe paccayo hoti. Kathaṃ? Purejātassa tāva cittasamuṭṭhānassa	1025	
PA_atk-abh02_a:1025_4	aññassa vā pacchājātapaccayena. Vuttañcetaṃ “pacchājātā cittacetasikā dhammā purejātassa	1025	
PA_atk-abh02_a:1025_5	imassa kāyassa pacchājātapaccayena paccayo”ti. Sahajātassa pana cittasamuṭṭhānassa	1025	
PA_atk-abh02_a:1025_6	nissayapaccayena paccayo. Yathāha “cittacetasikā dhammā cittasamuṭṭhānānaṃ rūpānaṃ	1025	
PA_atk-abh02_a:1025_7	nissayapaccayena paccayo”ti.	1025	
PA_atk-abh02_a:1026_0	Yadi evaṃ, purimavāresu kasmā evaṃ na vuttanti? Rūpappavattidesaṃ sandhāya desitattā.	1026	
PA_atk-abh02_a:1026_1	Ayañhi paccayākāro rūpappavattidese kāmabhave gabbhaseyyakānañceva aparipuṇṇāyatanaopapātikānañca	1026	
PA_atk-abh02_a:1026_2	rūpāvacaradevānañca vasena desito. Tenevettha “nāmarūpapaccayā saḷāyatana”nti avatvā	1026	
PA_atk-abh02_a:1026_3	chaṭṭhāyatananti vuttaṃ. Tattha nāmaṃ heṭṭhā vuttanayameva. Rūpaṃ pana hadayarūpaṃ	1026	
PA_atk-abh02_a:1026_4	veditabbaṃ. Taṃ panetassa chaṭṭhāyatanassa nissayapaccayena ceva purejātapaccayena	1026	
PA_atk-abh02_a:1026_5	cāti dvidhā paccayo hotīti esa tatiyavāre viseso.	1026	
PA_atk-abh02_a:1027_0	Catutthavāro pana yonivasena opapātikānaṃ, āyatanavasena paripuṇṇāyatanānaṃ, bhavavasena	1027	
PA_atk-abh02_a:1027_1	kāmāvacarasattānaṃ vasena vutto. Tenevettha “nāmarūpapaccayā saḷāyatana”nti vuttaṃ.	1027	
PA_atk-abh02_a:1027_2	Tattha nāmaṃ chaṭṭhāyatanassa sahajātādīhi, cakkhāyatanādīnaṃ pacchājātapaccayena.	1027	
PA_atk-abh02_a:1027_3	Rūpe hadayarūpaṃ chaṭṭhāyatanassa nissayapaccayapurejātapaccayehi, cattāri mahābhūtāni	1027	
PA_atk-abh02_a:1027_4	cakkhāyatanādīnaṃ sahajātanissayaatthiavigatehi. Yasmā panesa ekacittakkhaṇiko paccayākāro,	1027	
PA_atk-abh02_a:1027_5	tasmā ettha saḷāyatanapaccayāti avatvā “chaṭṭhāyatanapaccayā phasso”ti vuttoti ayaṃ	1027	
PA_atk-abh02_a:1027_6	catutthavāre viseso.	1027	
PA_atk-abh02_a:1028_0	Evametesaṃ nānākaraṇaṃ ñatvā puna sabbesveva tesu visesena paṭhamakā dve vārā arūpabhave	1028	
PA_atk-abh02_a:1028_1	paccayākāradassanatthaṃ vuttāti veditabbā. Arūpabhavasmiñhi rūpena asammissāni paṭiccasamuppādaṅgāni	1028	
PA_atk-abh02_a:1028_2	pavattanti. Tatiyo rūpabhave paccayākāradassanatthaṃ vutto. Rūpabhavasmiñhi satipi	1028	
PA_atk-abh02_a:1028_3	rūpasammissatte saḷāyatanaṃ na pavattati. Catuttho kāmabhave paccayākāradassanatthaṃ	1028	
PA_atk-abh02_a:1028_4	vutto. Kāmabhavasmiñhi sakalaṃ saḷāyatanaṃ pavattati. Tatiyo vā rūpabhave ceva kāmabhave	1028	
PA_atk-abh02_a:1028_5	ca aparipuṇṇāyatanānaṃ akusalappavattikkhaṇaṃ sandhāya vutto. Catuttho vā kāmabhave	1028	
PA_atk-abh02_a:1028_6	paripuṇṇāyatanānaṃ. Paṭhamo vā sabbatthagāmitaṃ sandhāya vutto. So hi na katthaci	1028	
PA_atk-abh02_a:1028_7	cittappavattidese na pavattati. Dutiyo paccayavisesaṃ sandhāya vutto. Ekādasaṅgikattañhettha	1028	
PA_atk-abh02_a:1028_8	phassassa ca nāmapaccayattaṃ paccayaviseso. Tatiyo purimayonidvayaṃ sandhāya vutto.	1028	
PA_atk-abh02_a:1028_9	Purimāsu hi dvīsu yonīsu so sambhavati, tattha sadā saḷāyatanassa asambhavato. Catuttho	1028	
PA_atk-abh02_a:1028_10	pacchimayonidvayaṃ sandhāya vutto. Pacchimāsu hi so dvīsu yonīsu sambhavati, tattha	10281	
PA_atk-abh02_a:1028_11	sadā saḷāyatanassa sambhavatoti.	10281	
PA_atk-abh02_a:1029	Ettāvatā ca yaṃ vuttaṃ catūsupi vāresu –	102	
PA_atk-abh02_a:1030	Yaṃ yattha aññathā vuttaṃ, avuttañcāpi yaṃ yahiṃ;	103	
PA_atk-abh02_a:1031	Yaṃ yathā paccayo yassa, taṃ sabbamupalakkhayeti.	103	
PA_atk-abh02_a:1032	Gāthāya atthadīpanā katā hoti.	103	
PA_atk-abh02_a:1033	Etenevānusārena, sabbametaṃ nayaṃ ito;	103	
PA_atk-abh02_a:1034	Viseso yo ca taṃ jaññā, catukkesu paresupi.	103	
PA_atk-abh02_a:1035	2. Hetucatukkaṃ	103	
PA_atk-abh02_a:1036_0	244. Tattha yo tāva idha vutto nayo, so sabbattha pākaṭoyeva. Viseso pana evaṃ veditabbo	1036	
PA_atk-abh02_a:1036_1	– hetucatukke tāva avijjā hetu assāti avijjāhetuko. Avijjā assa sahavattanato yāvabhaṅgā	1036	
PA_atk-abh02_a:1036_2	pavattikā gamikāti vuttaṃ hoti. “Avijjāpaccayā”ti ca ettāvatā sahajātādipaccayavasena	1036	
PA_atk-abh02_a:1036_3	sādhāraṇato saṅkhārassa avijjā paccayoti dassetvā, puna “avijjāhetuko”ti eteneva	1036	
PA_atk-abh02_a:1036_4	visesato avigatapaccayatā dassitā. Saṅkhārapaccayā viññāṇaṃ saṅkhārahetukantiādīsupi eseva nayo.	1036	
PA_atk-abh02_a:1037_0	Kasmā pana bhavādīsu hetukaggahaṇaṃ na katanti? Avigatapaccayaniyamābhāvato abhāvato	1037	
PA_atk-abh02_a:1037_1	ca avigatapaccayassa. “Tattha katamo upādānapaccayā bhavo? Ṭhapetvā upādānaṃ vedanākkhandho	1037	
PA_atk-abh02_a:1037_2	saññākkhandho saṅkhārakkhandho viññāṇakkhandho – ayaṃ vuccati upādānapaccayā bhavo”ti	1037	
PA_atk-abh02_a:1037_3	vacanato upādānapaccayā catunnaṃ khandhānaṃ idha bhavoti nāmaṃ. Saṅkhārakkhandhe	1037	
PA_atk-abh02_a:1037_4	ca “jāti dvīhi khandhehi saṅgahitā”tiādivacanato jātijarāmaraṇāni antogadhāni.	1037	
PA_atk-abh02_a:1038_0	Tattha yāva upādānaṃ tāva jātijarāmaraṇānaṃ anupalabbhanato upādānaṃ bhavassa na	1038	
PA_atk-abh02_a:1038_1	niyamato avigatapaccayo hoti. “Yā tesaṃ tesaṃ dhammānaṃ jātī”ti ādivacanato saṅkhatalakkhaṇesu	1038	
PA_atk-abh02_a:1038_2	jātiyā jarāmaraṇasaṅkhātassa bhavassa jātikkhaṇamatteyeva abhāvato avigatapaccayabhāvo	1038	
PA_atk-abh02_a:1038_3	na sambhavati. Tathā jātiyā jarāmaraṇakkhaṇe abhāvato. Upanissayapaccayeneva pana	1038	
PA_atk-abh02_a:1038_4	bhavo jātiyā. Jāti jarāmaraṇassa paccayoti sabbathāpi avigatapaccayaniyamābhāvato	1038	
PA_atk-abh02_a:1038_5	abhāvato ca avigatapaccayassa bhavādīsu hetukaggahaṇaṃ na katanti veditabbaṃ.	1038	
PA_atk-abh02_a:1039_0	Keci panāhu – “bhavo duvidhenā”ti vacanato upapattimissako bhavo, na ca upapattibhavassa	1039	
PA_atk-abh02_a:1039_1	upādānaṃ avigatapaccayo hotīti “upādānapaccayā bhavo upādānahetuko”ti avatvā “upādānapaccayā	1039	
PA_atk-abh02_a:1039_2	bhavo”ti vutto. Idha pacchinnattā paratopi na vuttanti. Taṃ idha upapattimissakassa	1039	
PA_atk-abh02_a:1039_3	bhavassa anadhippetattā ayuttaṃ. Arūpakkhandhā hi idha bhavoti āgatā.	1039	
PA_atk-abh02_a:1040_0	Bhavapaccayā jātīti ettha ca ṭhapetvā jātijarāmaraṇāni avaseso bhavo jātiyā paccayoti	1040	
PA_atk-abh02_a:1040_1	veditabbo. Kasmā? Jātiādīnaṃ jātiyā appaccayattā. Yadi evaṃ, ṭhapetvā jātijarāmaraṇāni	1040	
PA_atk-abh02_a:1040_2	bhavo jātiyā paccayoti vattabboti? Āma vattabbo, vattabbapadesābhāvato pana na vutto.	1040	
PA_atk-abh02_a:1040_3	Dasamaṅganiddese hi upādānapaccayasambhūto bhavo vattabbo. Ekādasamaṅganiddese jāti	1040	
PA_atk-abh02_a:1040_4	vattabbā. Yo pana bhavo jātiyā paccayo, tassa vattabbapadeso natthīti vattabbapadesābhāvato	1040	
PA_atk-abh02_a:1040_5	na vutto. Avuttopi pana yuttito gahetabboti. Viññāṇapaccayā nāmarūpantiādīsu ca viññāṇādīnaṃ	1040	
PA_atk-abh02_a:1040_6	avigatapaccayabhāvasambhavato viññāṇahetukādivacanaṃ katanti esa hetucatukke viseso.	1040	
PA_atk-abh02_a:1041	3. Sampayuttacatukkaṃ	104	
PA_atk-abh02_a:1042_0	245. Sampayuttacatukkepi avijjāpaccayāti ettāvatā sahajātādipaccayavasena saṅkhārassa	1042	
PA_atk-abh02_a:1042_1	avijjāpaccayataṃ dassetvā puna “avijjāsampayutto”ti sampayuttapaccayatā dassitā.	1042	
PA_atk-abh02_a:1042_2	Sesapadesupi eseva nayo. Yasmā pana arūpīnaṃ dhammānaṃ rūpadhammehi sampayogo natthi,	1042	
PA_atk-abh02_a:1042_3	tasmā viññāṇapaccayā nāmarūpantiādīsu tatiyacatutthavārapadesu “viññāṇasampayuttaṃ	1042	
PA_atk-abh02_a:1042_4	nāma”ntiādinā nayena yaṃ labbhati, tadeva gahitanti esa sampayuttacatukke viseso.	1042	
PA_atk-abh02_a:1043	4. Aññamaññacatukkaṃ	104	
PA_atk-abh02_a:1044_0	246. Aññamaññacatukkepi avijjāpaccayāti sahajātādipaccayavasena saṅkhārassa avijjāpaccayataṃ	1044	
PA_atk-abh02_a:1044_1	dassetvā “saṅkhārapaccayāpi avijjā”ti aññamaññapaccayatā dassitā. Sesapadesupi eseva	1044	
PA_atk-abh02_a:1044_2	nayo. Yasmā pana bhavo nippadeso, upādānaṃ sappadesaṃ, sappadesadhammo ca nippadesadhammassa	1044	
PA_atk-abh02_a:1044_3	paccayo hoti, na nippadesadhammo sappadesadhammassa, tasmā ettha “bhavapaccayāpi	1044	
PA_atk-abh02_a:1044_4	upādāna”nti na vuttaṃ; heṭṭhā vā desanāya pacchinnattā evaṃ na vuttaṃ. Yasmā ca nāmarūpapaccayā	1044	
PA_atk-abh02_a:1044_5	saḷāyatanaṃ atthi, saḷāyatanapaccayā ekacittakkhaṇe nāmarūpaṃ natthi, yassa saḷāyatanaṃ	1044	
PA_atk-abh02_a:1044_6	aññamaññapaccayo bhaveyya, tasmā catutthavāre “chaṭṭhāyatanapaccayāpi nāmarūpa”nti	1044	
PA_atk-abh02_a:1044_7	yaṃ labbhati tadeva gahitanti esa aññamaññacatukke viseso.	1044	
PA_atk-abh02_a:1045	Avijjāmūlakanayamātikā.	104	
PA_atk-abh02_a:1046	Saṅkhārādimūlakanayamātikā	104	
PA_atk-abh02_a:1047_0	247. Idāni saṅkhārapaccayā avijjāti saṅkhāramūlakanayo āraddho. Tatthāpi yathā avijjāmūlake	1047	
PA_atk-abh02_a:1047_1	evaṃ cattāri catukkāni soḷasa ca vārā veditabbā. Paṭhamacatukke pana paṭhamavārameva	1047	
PA_atk-abh02_a:1047_2	dassetvā desanā saṃkhittā. Yathā cettha evaṃ viññāṇamūlakādīsupi. Tattha sabbesveva	1047	
PA_atk-abh02_a:1047_3	tesu saṅkhāramūlakādīsu aṭṭhasu nayesu “saṅkhārapaccayā avijjā”tiādinā nayena sahajātādipaccayavasena	1047	
PA_atk-abh02_a:1047_4	avijjāya saṅkhārādipaccayataṃ dassetvā puna “avijjāpaccayā saṅkhārā”tiādinā nayena	1047	
PA_atk-abh02_a:1047_5	ekacittakkhaṇepi paccayākāracakkassa pavatti dassitā.	1047	
PA_atk-abh02_a:1048_0	Kasmā pana bhavamūlakā jātijarāmaraṇamūlakā vā nayā na vuttā? Kiṃ bhavapaccayā avijjā	1048	
PA_atk-abh02_a:1048_1	na hotīti? No na hoti. “Saṅkhārapaccayā avijjā”ti evamādīsu pana vuccamānesu na koci	1048	
PA_atk-abh02_a:1048_2	bhavapariyāpanno dhammo avijjāya paccayo na vutto. Tasmā apubbassa aññassa avijjāpaccayassa	1048	
PA_atk-abh02_a:1048_3	vattabbassa abhāvato bhavamūlako nayo na vutto. Bhavaggahaṇena ca avijjāpi saṅgahaṃ	1048	
PA_atk-abh02_a:1048_4	gacchati. Tasmā “bhavapaccayā avijjā”ti vuccamāne “avijjāpaccayā avijjā”tipi vuttaṃ	1048	
PA_atk-abh02_a:1048_5	siyā. Na ca ekacittakkhaṇe avijjā avijjāya paccayo nāma hoti. Tattha pacchinnattāva	1048	
PA_atk-abh02_a:1048_6	jātijarāmaraṇamūlakāpi nayā na gahitā. Apica bhave jātijarāmaraṇānipi antogadhāni.	1048	
PA_atk-abh02_a:1048_7	Na cetāni ekacittakkhaṇe avijjāya paccayā hontīti bhavamūlakā jātijarāmaraṇamūlakā vā nayā na vuttāti.	1048	
PA_atk-abh02_a:1049	Mātikāvaṇṇanā.	104	
PA_atk-abh02_a:1050	Akusalaniddesavaṇṇanā	105	
PA_atk-abh02_a:1051_0	248-249. Idāni yathā heṭṭhā cittuppādakaṇḍe kusalattikaṃ ādiṃ katvā nikkhittamātikāya	1051	
PA_atk-abh02_a:1051_1	paṭipāṭiyā paṭhamaṃ kusalaṃ bhājitaṃ, tathā idha mātikāya anikkhittattā paṭhamaṃ	1051	
PA_atk-abh02_a:1051_2	kusalaṃ anāmasitvā “avijjāpaccayā saṅkhāro”ti akusaladhammavasena mātikāya nikkhittattā	1051	
PA_atk-abh02_a:1051_3	nikkhepapaṭipāṭiyāva avijjādīni paṭiccasamuppādaṅgāni bhājetvā dassetuṃ katame dhammā	1051	
PA_atk-abh02_a:1051_4	akusalātiādimāha. Tassattho heṭṭhā cittuppādakaṇḍe vuttanayeneva veditabbo. Yasmā	1051	
PA_atk-abh02_a:1051_5	pana ekacittakkhaṇe taṇhāya ca kāmupādānassa ca sambhavo natthi, tasmā yaṃ ettha	1051	
PA_atk-abh02_a:1051_6	taṇhāpaccayā upādānaṃ labbhati, tadeva dassetuṃ diṭṭhi diṭṭhigatantiādi vuttaṃ.	1051	
PA_atk-abh02_a:1052_0	Bhavaniddese ca yasmā upādānaṃ saṅkhārakkhandhe saṅgahaṃ gacchati, tasmā “ṭhapetvā	1052	
PA_atk-abh02_a:1052_1	upādānaṃ vedanākkhandho saññākkhandho saṅkhārakkhandho viññāṇakkhandho”ti vuttaṃ.	1052	
PA_atk-abh02_a:1052_2	Evañhi vuccamāne upādānassa upādānapaccayattaṃ āpajjeyya. Na ca tadeva tassa paccayo	1052	
PA_atk-abh02_a:1052_3	hoti. Jātiādiniddesesu yasmā ete arūpadhammānaṃ jātiādayo, tasmā “khaṇḍiccaṃ, pāliccaṃ,	1052	
PA_atk-abh02_a:1052_4	valittacatā, cuti, cavanatā”ti na vuttaṃ.	1052	
PA_atk-abh02_a:1053_0	250. Evaṃ paṭhamavāraṃ niṭṭhapetvā puna dutiyavāre yasmiṃ samaye paṭhamavārena paccayākāro	1053	
PA_atk-abh02_a:1053_1	dassito, tasmiṃyeva samaye aparenapi nayena paccayākāraṃ dassetuṃ visuṃ samayavavatthānavāraṃ	1053	
PA_atk-abh02_a:1053_2	avatvā tasmiṃ samaye avijjāpaccayā saṅkhārotiādināva nayena desanā katā. Tattha ṭhapetvā	1053	
PA_atk-abh02_a:1053_3	phassanti idaṃ yasmā phassopi nāmapariyāpanno, tasmā phassassa nāmato nīharaṇatthaṃ vuttaṃ.	1053	
PA_atk-abh02_a:1054_0	252. Tatiyavāre yassa cittasamuṭṭhānarūpassa viññāṇaṃ paccayo, tasmiṃ pavattamāne	1054	
PA_atk-abh02_a:1054_1	yasmā tenupatthaddhānaṃ cakkhāyatanādīnaṃ upacitattaṃ paññāyati, tasmā cakkhāyatanassa	1054	
PA_atk-abh02_a:1054_2	upacayotiādi vuttaṃ. Yasmā ca kammajarūpassapi tasmiṃ samaye vattamānassa viññāṇaṃ	1054	
PA_atk-abh02_a:1054_3	pacchājātapaccayena paccayo hoti, tasmāpi evaṃ vuttaṃ. Tattha kiñcāpi kammajaṃ cittasamuṭṭhānanti	1054	
PA_atk-abh02_a:1054_4	dveva santatiyo gahitā, itarāpi pana dve santatiyo gahetabbā. Tāsampi hi viññāṇaṃ paccayo hotiyeva.	1054	
PA_atk-abh02_a:1055_0	254. Catutthavāre pana yasmā ekacittakkhaṇepi mahābhūtarūpapaccayā cakkhāyatanādīni,	1055	
PA_atk-abh02_a:1055_1	hadayarūpapaccayā chaṭṭhāyatanaṃ, nāmapaccayā ca pacchājātasahajātādivasena yathānurūpaṃ	1055	
PA_atk-abh02_a:1055_2	sabbānipi pavattanti, tasmā tattha katamaṃ nāmarūpapaccayā saḷāyatanaṃ? Cakkhāyatanantiādi vuttaṃ.	1055	
PA_atk-abh02_a:1056	256. Dutiyacatukke sabbaṃ uttānameva.	105	
PA_atk-abh02_a:1057	264. Tatiyacatukke yassa sampayuttapaccayabhāvo na hoti, yassa ca hoti, taṃ visuṃ visuṃ dassetuṃ idaṃ vuccati viññāṇapaccayā nāmarūpaṃ viññāṇasampayuttaṃ nāmantiādi vuttaṃ.	105	
PA_atk-abh02_a:1058_0	272. Catutthacatukke phassapaccayā nāmaniddese kiñcāpi “ṭhapetvā phassaṃ vedanākkhandho…pe…	1058	
PA_atk-abh02_a:1058_1	viññāṇakkhandho – idaṃ vuccati phassapaccayā nāma”nti na vuttaṃ, tathāpi anantarātītapadaniddese	1058	
PA_atk-abh02_a:1058_2	“ṭhapetvā phassaṃ vedanākkhandho…pe… viññāṇakkhandho”ti vuttattā avuttampi taṃ vuttameva	1058	
PA_atk-abh02_a:1058_3	hoti. Yadeva hi nāmaṃ phassassa paccayo, phassopi tasseva paccayoti.	1058	
PA_atk-abh02_a:1059_0	Yathā cāyaṃ catucatukko soḷasavārappabhedo avijjāmūlako paṭhamanayo etasmiṃ paṭhamākusalacitte	1059	
PA_atk-abh02_a:1059_1	pakāsito, evaṃ saṅkhāramūlakādayo aṭṭha nayāpi veditabbā. Pāḷi pana saṃkhittā. Evameva	1059	
PA_atk-abh02_a:1059_2	tasmiṃ paṭhamākusalacitteyeva nava nayā, chattiṃsa catukkāni, catucattālīsādhikañca	1059	
PA_atk-abh02_a:1059_3	vārasataṃ hotīti veditabbaṃ.	1059	
PA_atk-abh02_a:1060_0	280. Idāni imināva nayena sesākusalacittesupi paccayākāraṃ dassetuṃ katame dhammā	1060	
PA_atk-abh02_a:1060_1	akusalātiādi āraddhaṃ. Tattha yasmā diṭṭhivippayuttesu taṇhāpaccayā upādānaṃ natthi,	1060	
PA_atk-abh02_a:1060_2	tasmā upādānaṭṭhāne upādānaṃ viya daḷhanipātinā adhimokkhena padaṃ pūritaṃ. Domanassasahagatesu	1060	
PA_atk-abh02_a:1060_3	ca yasmā vedanāpaccayā taṇhāpi natthi, tasmā taṇhāṭṭhāne taṇhā viya balavakilesena	1060	
PA_atk-abh02_a:1060_4	paṭighena padaṃ pūritaṃ. Upādānaṭṭhāne adhimokkheneva. Vicikicchāsampayutte pana	1060	
PA_atk-abh02_a:1060_5	yasmā sanniṭṭhānābhāvato adhimokkhopi natthi, tasmā taṇhāṭṭhāne balavakilesabhūtāya	1060	
PA_atk-abh02_a:1060_6	vicikicchāya padaṃ pūritaṃ. Upādānaṭṭhānaṃ parihīnameva. Uddhaccasampayutte pana	1060	
PA_atk-abh02_a:1060_7	yasmā adhimokkho atthi, tasmā taṇhāṭṭhāne balavakilesena uddhaccena padaṃ pūritaṃ.	1060	
PA_atk-abh02_a:1060_8	Upādānaṭṭhāne adhimokkheneva. Sabbattheva ca visesamattaṃ dassetvā pāḷi saṃkhittā.	1060	
PA_atk-abh02_a:1060_9	Yo cāyaṃ viseso dassito, tattha kevalaṃ adhimokkhaniddesova apubbo. Sesaṃ heṭṭhā āgatameva.	1060	
PA_atk-abh02_a:1061_0	Adhimokkhaniddese pana adhimuccanavasena adhimokkho. Adhimuccati vā tena ārammaṇe	1061	
PA_atk-abh02_a:1061_1	cittaṃ nibbicikicchatāya sanniṭṭhānaṃ gacchatīti adhimokkho. Adhimuccanākāro adhimuccanā.	1061	
PA_atk-abh02_a:1061_2	Tassa cittassa, tasmiṃ vā ārammaṇe adhimuttattāti tadadhimuttatā. Sabbacittesu ca	1061	
PA_atk-abh02_a:1061_3	paṭhamacitte vuttanayeneva nayacatukkavārappabhedo veditabbo. Kevalañhi vicikicchāsampayutte	1061	
PA_atk-abh02_a:1061_4	upādānamūlakassa nayassa abhāvā aṭṭha nayā, dvattiṃsa catukkāni, aṭṭhavīsādhikañca vārasataṃ hotīti.	1061	
PA_atk-abh02_a:1062	Akusalaniddesavaṇṇanā.	106	
PA_atk-abh02_a:1063	Kusalaniddesavaṇṇanā	106	
PA_atk-abh02_a:1064_0	292. Idāni imināva nayena kusalacittādīsupi paccayākāraṃ dassetuṃ katame dhammā kusalātiādi	1064	
PA_atk-abh02_a:1064_1	āraddhaṃ. Yathā pana akusale paṭhamaṃ mātikaṃ nikkhipitvā pacchā niddeso kato, na	1064	
PA_atk-abh02_a:1064_2	tathā idha. Kasmā? Appanāvāre nānattasambhavato. Lokiyakusalādīsu hi tesaṃ dhammānaṃ	1064	
PA_atk-abh02_a:1064_3	dukkhasaccapariyāpannattā “evametassa kevalassa dukkhakkhandhassā”ti appanā hoti,	1064	
PA_atk-abh02_a:1064_4	lokuttarakusalādīsu “evametesaṃ dhammāna”nti. Tasmā ettha sādhāraṇato mātikaṃ ṭhapetuṃ	1064	
PA_atk-abh02_a:1064_5	na sakkāti pāṭiyekkaṃ tesaṃ tesaṃ kusalādīnaṃ mātikaṃ uddisitvāva niddeso katoti.	1064	
PA_atk-abh02_a:1065_0	Tattha yasmā ekacittakkhaṇe kusalasaṅkhārena saddhiṃ avijjā natthi, tasmā taṃ avatvā,	1065	
PA_atk-abh02_a:1065_1	avijjā viya akusalānaṃ, kusalānaṃ mūlato kusalamūlaṃ, taṇhupādānānañca abhāvato taṇhāṭṭhāne	1065	
PA_atk-abh02_a:1065_2	taṇhā viya ārammaṇe ajjhogāḷho pasādo, upādānaṭṭhāne upādānaṃ viya daḷhanipātī nāma	1065	
PA_atk-abh02_a:1065_3	adhimokkho vutto. Sesaṃ heṭṭhā vuttanayeneva veditabbanti.	1065	
PA_atk-abh02_a:1066	Kusalaniddesavaṇṇanā.	106	
PA_atk-abh02_a:1067	Abyākataniddesavaṇṇanā	106	
PA_atk-abh02_a:1068_0	306. Abyākataṃ heṭṭhā cittuppādakaṇḍe āgatapaṭipāṭiyāva vibhattaṃ. Sabbavāresu ca	1068	
PA_atk-abh02_a:1068_1	avijjāmūlakā nayā parihīnā. Kasmā? Avijjāṭṭhāne ṭhapetabbassa abhāvato. Kusalacittesu	1068	
PA_atk-abh02_a:1068_2	hi avijjāṭṭhāne ṭhapetabbaṃ kusalamūlaṃ atthi, cakkhuviññāṇādīsu natthi. Sahetukesu	1068	
PA_atk-abh02_a:1068_3	pana kiñcāpi atthi, evaṃ santepi idha pacchinnattā tattha na gahitaṃ. Pañcaviññāṇasote	1068	
PA_atk-abh02_a:1068_4	sotapatitāva hutvā desanā katāti veditabbā.	1068	
PA_atk-abh02_a:1069_0	Visesato panettha cakkhuviññāṇādīsu taṇhāṭṭhānaṃ upādānaṭṭhānañca parihīnaṃ. Kasmā?	1069	
PA_atk-abh02_a:1069_1	Taṇhāṭṭhānārahassa balavadhammassa abhāvā adhimokkharahitattā ca. Sesāhetukesu taṇhāṭṭhānameva	1069	
PA_atk-abh02_a:1069_2	parihīnaṃ. Sahetukesu pasādasabbhāvato taṇhāṭṭhāne pasādena padaṃ pūritaṃ. Evamettha	1069	
PA_atk-abh02_a:1069_3	kusalākusalavipākesu cakkhuviññāṇādīsu saṅkhāraviññāṇanāmachaṭṭhāyatanaphassavedanāmūlakā	1069	
PA_atk-abh02_a:1069_4	cha cha, sesāhetukesu adhimokkhamūlakena saddhiṃ satta satta, sahetukesu pasādamūlakena	1069	
PA_atk-abh02_a:1069_5	saddhiṃ aṭṭha aṭṭha nayā veditabbā.	1069	
PA_atk-abh02_a:1070_0	Tattha cakkhuviññāṇādīsupi catunnampi catukkānaṃ ādivārova vutto. Dutiyavāro paccayavisesaṭṭhena	1070	
PA_atk-abh02_a:1070_1	labbhamānopi na vutto. Tatiyacatutthavārā asambhavatoyeva. Rūpamissakā hi te, na	1070	
PA_atk-abh02_a:1070_2	ca cakkhuviññāṇādīni rūpaṃ samuṭṭhāpenti. Yathā ca paṭhamacatukke dve vārā labbhanti,	1070	
PA_atk-abh02_a:1070_3	evaṃ sesacatukkesupi. Tasmā paṭhamacatukke dutiyavāro, sesacatukkesu ca dve dve vārā	1070	
PA_atk-abh02_a:1070_4	avuttāpi vuttāva hontīti veditabbā. Sesāhetukābyākate sabbacatukkesu sabbepi vārā	1070	
PA_atk-abh02_a:1070_5	labbhanti. Idha pacchinnattā pana parato na gahitā. Sotapatitāva hutvā desanā katāti.	1070	
PA_atk-abh02_a:1070_6	Sesasahetukavipākesupi eseva nayo aññatra arūpāvacaravipākā. Arūpāvacaravipākasmiñhi	1070	
PA_atk-abh02_a:1070_7	vāradvayameva labbhatīti.	1070	
PA_atk-abh02_a:1071	Abyākataniddesavaṇṇanā.	107	
PA_atk-abh02_a:1072	Avijjāmūlakakusalaniddesavaṇṇanā	107	
PA_atk-abh02_a:1073_0	334. Idāni aparena pariyāyena ekacittakkhaṇe paccayākāraṃ dassetuṃ puna katame dhammā	1073	
PA_atk-abh02_a:1073_1	kusalātiādi āraddhaṃ. Tattha avijjāpaccayāti upanissayapaccayataṃ sandhāya vuttaṃ.	1073	
PA_atk-abh02_a:1073_2	Teneva niddesavāre “tattha katamā avijjā”ti avibhajitvā “tattha katamo avijjāpaccayā	1073	
PA_atk-abh02_a:1073_3	saṅkhāro”ti vibhattaṃ. Kusalacetanāsaṅkhāto hi saṅkhāroyeva tasmiṃ samaye cittena	1073	
PA_atk-abh02_a:1073_4	sahajāto hoti, na avijjā.	1073	
PA_atk-abh02_a:1074_0	Tattha lokiyakusalassa heṭṭhā suttantabhājanīye vuttanayeneva avijjā paccayo hoti.	1074	
PA_atk-abh02_a:1074_1	Yasmā pana appahīnāvijjo avijjāya pahānatthaṃ lokuttaraṃ bhāveti, tasmā tassāpi samatikkamavasena	1074	
PA_atk-abh02_a:1074_2	paccayo hoti. Avijjāvatoyeva hi kusalāyūhanaṃ hoti, na itarassa. Tattha tebhūmakakusale	1074	
PA_atk-abh02_a:1074_3	sammohavasenapi samatikkamabhāvanāvasenapi āyūhanaṃ labbhati; lokuttare samucchedabhāvanāvasenāti.	1074	
PA_atk-abh02_a:1074_4	Sesaṃ vuttanayameva.	1074	
PA_atk-abh02_a:1075_0	Ayaṃ pana viseso – yathā heṭṭhā ekekakusale catunnaṃ catukkānaṃ vasena nava soḷasakā	1075	
PA_atk-abh02_a:1075_1	laddhā, tathā idha na labbhanti. Kasmā? Avijjāya avigatasampayuttaaññamaññapaccayābhāvato.	1075	
PA_atk-abh02_a:1075_2	Upanissayavasena panettha paṭhamacatukkameva labbhati. Tampi paṭhamavārameva dassetvā	1075	
PA_atk-abh02_a:1075_3	saṃkhittaṃ. Nīharitvā pana dassetabbanti.	1075	
PA_atk-abh02_a:1076	Avijjāmūlakakusalaniddesavaṇṇanā.	107	
PA_atk-abh02_a:1077	Kusalamūlakavipākaniddesavaṇṇanā	107	
PA_atk-abh02_a:1078_0	343. Idāni abyākatesupi apareneva nayena paccayākāraṃ dassetuṃ katame dhammā abyākatātiādi	1078	
PA_atk-abh02_a:1078_1	āraddhaṃ. Tattha kusalamūlapaccayāti idampi upanissayapaccayataṃ sandhāya vuttaṃ.	1078	
PA_atk-abh02_a:1078_2	Kusalavipākassa hi kusalamūlaṃ, akusalavipākassa ca akusalamūlaṃ upanissayapaccayo	1078	
PA_atk-abh02_a:1078_3	hoti; nānākkhaṇikakammapaccaye pana vattabbameva natthi. Tasmā esa upanissayapaccayena	1078	
PA_atk-abh02_a:1078_4	ceva nānākkhaṇikakammapaccayena ca paccayo hoti. Teneva niddesavāre “tattha katamaṃ	1078	
PA_atk-abh02_a:1078_5	kusalamūla”nti avibhajitvā “tattha katamo kusalamūlapaccayā saṅkhāro”ti vibhattaṃ.	1078	
PA_atk-abh02_a:1078_6	Akusalavipākepi eseva nayo.	1078	
PA_atk-abh02_a:1079_0	Avijjāmūlakakusalaniddese viya ca imasmimpi vipākaniddese paṭhamaṃ paccayacatukkameva	1079	
PA_atk-abh02_a:1079_1	labbhati. Tampi paṭhamavāraṃ dassetvā saṃkhittaṃ. Tasmā ekekasmiṃ vipākacitte ekamekasseva	1079	
PA_atk-abh02_a:1079_2	catukkassa vasena kusalamūlamūlake akusalamūlamūlake ca naye vārappabhedo veditabbo.	1079	
PA_atk-abh02_a:1079_3	Kiriyādhammānaṃ pana yasmā neva avijjā na kusalākusalamūlāni upanissayapaccayataṃ	1079	
PA_atk-abh02_a:1079_4	labhanti, tasmā kiriyavasena paccayākāro na vuttoti.	1079	
PA_atk-abh02_a:1080	Evamesa –	108	
PA_atk-abh02_a:1081	Akusalakusalābyākata-dhammesu anekabhedato vatvā;	108	
PA_atk-abh02_a:1082	Kusalākusalānaṃ pana, vipāke ca upanissayavasena.	108	
PA_atk-abh02_a:1083	Puna ekadhāva vutto, vādippavarena paccayākāro;	108	
PA_atk-abh02_a:1084	Dhammappaccayabhede, ñāṇassa pabhedajananatthaṃ.	108	
PA_atk-abh02_a:1085	Pariyattisavanacintana-paṭipattikkamavivajjitānañca;	108	
PA_atk-abh02_a:1086	Yasmā ñāṇapabhedo, na kadācipi hoti etasmiṃ.	108	
PA_atk-abh02_a:1087	Pariyattisavanacintana-paṭipattikkamato sadā dhīro;	108	
PA_atk-abh02_a:1088	Tattha kayirā na haññaṃ, karaṇīyataraṃ tato atthīti.	108	
PA_atk-abh02_a:1089	Ayaṃ pana paccayākāro suttantaabhidhammabhājanīyavasena dveparivaṭṭameva nīharitvā bhājetvā dassito hoti.	108	
PA_atk-abh02_a:1090	Abhidhammabhājanīyavaṇṇanā.	109	
PA_atk-abh02_a:1091	Sammohavinodaniyā vibhaṅgaṭṭhakathāya	109	
PA_atk-abh02_a:1092	Paṭiccasamuppādavibhaṅgavaṇṇanā niṭṭhitā.	109	
PA_atk-abh02_a:1093	7. Satipaṭṭhānavibhaṅgo	109	
PA_atk-abh02_a:1094	1. Suttantabhājanīyaṃ uddesavāravaṇṇanā	109	
PA_atk-abh02_a:1095_0	355. Idāni tadanantare satipaṭṭhānavibhaṅge cattāroti gaṇanaparicchedo. Tena na tato	1095	
PA_atk-abh02_a:1095_1	heṭṭhā na uddhanti satipaṭṭhānaparicchedaṃ dīpeti. Satipaṭṭhānāti tayo satipaṭṭhānā	1095	
PA_atk-abh02_a:1095_2	– satigocaropi, tidhā paṭipannesu sāvakesu satthuno paṭidhānunayavītivattatāpi, satipi.	1095	
PA_atk-abh02_a:1095_3	“Catunnaṃ, bhikkhave, satipaṭṭhānānaṃ samudayañca atthaṅgamañca desessāmi. Taṃ suṇātha…pe…	1095	
PA_atk-abh02_a:1095_4	ko ca, bhikkhave, kāyassa samudayo? Āhārasamudayā kāyassa samudayo”tiādīsu hi satigocaro	1095	
PA_atk-abh02_a:1095_5	satipaṭṭhānanti vuccati. Tathā “kāyo upaṭṭhānaṃ, no sati. Sati upaṭṭhānañceva sati	1095	
PA_atk-abh02_a:1095_6	cā”tiādīsu. Tassattho – patiṭṭhāti asminti paṭṭhānaṃ. Kā patiṭṭhāti? Sati. Satiyā	1095	
PA_atk-abh02_a:1095_7	paṭṭhānaṃ satipaṭṭhānaṃ, padhānaṃ ṭhānanti vā paṭṭhānaṃ; satiyā paṭṭhānaṃ satipaṭṭhānaṃ	1095	
PA_atk-abh02_a:1095_8	hatthiṭṭhānaassaṭṭhānādīni viya.	1095	
PA_atk-abh02_a:1096_0	“Tayo satipaṭṭhānā yadariyo sevati, yadariyo sevamāno satthā gaṇaṃ anusāsitumarahatī”ti	1096	
PA_atk-abh02_a:1096_1	ettha tidhā paṭipannesu sāvakesu satthuno paṭighānunayavītivattatā satipaṭṭhānanti	1096	
PA_atk-abh02_a:1096_2	vuttā. Tassattho – paṭṭhapetabbato paṭṭhānaṃ, pavattayitabbatoti attho. Kena paṭṭhapetabbatoti?	1096	
PA_atk-abh02_a:1096_3	Satiyā; satiyā paṭṭhānaṃ satipaṭṭhānaṃ. “Cattāro satipaṭṭhānā bhāvitā bahulīkatā	1096	
PA_atk-abh02_a:1096_4	satta bojjhaṅge paripūrentī”tiādīsu pana satiyeva satipaṭṭhānanti vuccati. Tassattho	1096	
PA_atk-abh02_a:1096_5	– patiṭṭhātīti paṭṭhānaṃ, upaṭṭhāti okkanditvā pakkhanditvā pavattatīti attho; satiyeva	1096	
PA_atk-abh02_a:1096_6	paṭṭhānaṭṭhena satipaṭṭhānaṃ; athavā saraṇaṭṭhena sati, upaṭṭhānaṭṭhena paṭṭhānaṃ.	1096	
PA_atk-abh02_a:1096_7	Iti sati ca sā paṭṭhānañcātipi satipaṭṭhānaṃ. Idamidha adhippetaṃ. Yadi evaṃ, kasmā	1096	
PA_atk-abh02_a:1096_8	satipaṭṭhānāti bahuvacanaṃ katanti? Satiyā bahuttā; ārammaṇabhedena hi bahukā tā satiyoti.	1096	
PA_atk-abh02_a:1097_0	Kasmā pana bhagavatā cattārova satipaṭṭhānā vuttā, anūnā anadhikāti? Veneyyahitattā.	1097	
PA_atk-abh02_a:1097_1	Taṇhācaritadiṭṭhicaritasamathayānikavipassanāyānikesu hi mandatikkhavasena dvidhā	1097	
PA_atk-abh02_a:1097_2	pavattesu mandassa taṇhācaritassa oḷārikaṃ kāyānupassanāsatipaṭṭhānaṃ visuddhimaggo,	1097	
PA_atk-abh02_a:1097_3	tikkhassa sukhumaṃ vedanānupassanāsatipaṭṭhānaṃ. Diṭṭhicaritassapi mandassa nātippabhedagataṃ	1097	
PA_atk-abh02_a:1097_4	cittānupassanāsatipaṭṭhānaṃ visuddhimaggo, tikkhassa atippabhedagataṃ dhammānupassanāsatipaṭṭhānaṃ.	1097	
PA_atk-abh02_a:1097_5	Samathayānikassa ca mandassa akicchena adhigantabbanimittaṃ paṭhamaṃ satipaṭṭhānaṃ	1097	
PA_atk-abh02_a:1097_6	visuddhimaggo, tikkhassa oḷārikārammaṇe asaṇṭhahanato dutiyaṃ. Vipassanāyānikassāpi	1097	
PA_atk-abh02_a:1097_7	mandassa nātippabhedagatārammaṇaṃ tatiyaṃ, tikkhassa atippabhedagatārammaṇaṃ catutthaṃ.	1097	
PA_atk-abh02_a:1097_8	Iti cattārova vuttā, anūnā anadhikāti.	1097	
PA_atk-abh02_a:1098_0	Subhasukhaniccaattabhāvavipallāsappahānatthaṃ vā. Kāyo hi asubho. Tattha subhavipallāsavipallatthā	1098	
PA_atk-abh02_a:1098_1	sattā. Tesaṃ tattha asubhabhāvadassanena tassa vipallāsassa pahānatthaṃ paṭhamaṃ	1098	
PA_atk-abh02_a:1098_2	satipaṭṭhānaṃ vuttaṃ. Sukhaṃ, niccaṃ, attāti gahitesupi ca vedanādīsu vedanā dukkhā,	1098	
PA_atk-abh02_a:1098_3	cittaṃ aniccaṃ, dhammā anattā. Etesu ca sukhaniccaattabhāvavipallāsavipallatthā sattā.	1098	
PA_atk-abh02_a:1098_4	Tesaṃ tattha dukkhādibhāvadassanena tesaṃ vipallāsānaṃ pahānatthaṃ sesāni tīṇi vuttānīti.	1098	
PA_atk-abh02_a:1098_5	Evaṃ subhasukhaniccaattabhāvavipallāsappahānatthaṃ vā cattārova vuttā anūnā anadhikāti	1098	
PA_atk-abh02_a:1098_6	veditabbā. Na kevalañca vipallāsapahānatthameva, atha kho caturoghayogāsavaganthaupādānaagatippahānatthampi	1098	
PA_atk-abh02_a:1098_7	catubbidhāhārapariññatthañca cattārova vuttāti veditabbā. Ayaṃ tāva pakaraṇanayo.	1098	
PA_atk-abh02_a:1099_0	Aṭṭhakathāyaṃ pana “saraṇavasena ceva ekattasamosaraṇavasena ca ekameva satipaṭṭhānaṃ	1099	
PA_atk-abh02_a:1099_1	ārammaṇavasena cattāroti etadeva vuttaṃ. Yathā hi catudvāre nagare pācīnato āgacchantā	1099	
PA_atk-abh02_a:1099_2	pācīnadisāya uṭṭhānakaṃ bhaṇḍaṃ gahetvā pācīnadvārena nagarameva pavisanti, dakkhiṇato,	1099	
PA_atk-abh02_a:1099_3	pacchimato, uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena	1099	
PA_atk-abh02_a:1099_4	nagarameva pavisanti, evaṃ sampadamidaṃ veditabbaṃ. Nagaraṃ viya hi nibbānamahānagaraṃ,	1099	
PA_atk-abh02_a:1099_5	dvāraṃ viya aṭṭhaṅgiko lokuttaramaggo. Pācīnadisādayo viya kāyādayo.	1099	
PA_atk-abh02_a:1100_0	Yathā pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena nagarameva	1100	
PA_atk-abh02_a:1100_1	pavisanti, evaṃ kāyānupassanāmukhena āgacchantā cuddasavidhena kāyānupassanaṃ bhāvetvā	1100	
PA_atk-abh02_a:1100_2	kāyānupassanābhāvanānubhāvanibbattena ariyamaggena ekaṃ nibbānameva osaranti. Yathā	1100	
PA_atk-abh02_a:1100_3	dakkhiṇato āgacchantā dakkhiṇadisāya uṭṭhānakaṃ bhaṇḍaṃ gahetvā dakkhiṇadvārena nagarameva	1100	
PA_atk-abh02_a:1100_4	pavisanti, evaṃ vedanānupassanāmukhena āgacchantā navavidhena vedanānupassanaṃ bhāvetvā	1100	
PA_atk-abh02_a:1100_5	vedanānupassanābhāvanānubhāvanibbattena ariyamaggena ekaṃ nibbānameva osaranti. Yathā	1100	
PA_atk-abh02_a:1100_6	pacchimato āgacchantā pacchimadisāya uṭṭhānakaṃ bhaṇḍaṃ gahetvā pacchimadvārena nagarameva	1100	
PA_atk-abh02_a:1100_7	pavisanti, evaṃ cittānupassanāmukhena āgacchantā soḷasavidhena cittānupassanaṃ bhāvetvā	1100	
PA_atk-abh02_a:1100_8	cittānupassanābhāvanānubhāvanibbattena ariyamaggena ekaṃ nibbānameva osaranti. Yathā	1100	
PA_atk-abh02_a:1100_9	uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena nagarameva	1100	
PA_atk-abh02_a:1100_10	pavisanti, evaṃ dhammānupassanāmukhena āgacchantā pañcavidhena dhammānupassanaṃ bhāvetvā	11001	
PA_atk-abh02_a:1100_11	dhammānupassanābhāvanānubhāvanibbattena ariyamaggena ekaṃ nibbānameva osarantīti.	11001	
PA_atk-abh02_a:1100_12	Evaṃ saraṇavasena ceva ekattasamosaraṇavasena ca ekameva satipaṭṭhānaṃ ārammaṇavasena	11001	
PA_atk-abh02_a:1100_13	cattāroti vuttāti veditabbā.	11001	
PA_atk-abh02_a:1101_0	Idha bhikkhūti ettha kiñcāpi bhagavatā devaloke nisīditvā ayaṃ satipaṭṭhānavibhaṅgo	1101	
PA_atk-abh02_a:1101_1	kathito, ekabhikkhupi tattha bhagavato santike nisinnako nāma natthi. Evaṃ santepi	1101	
PA_atk-abh02_a:1101_2	yasmā ime cattāro satipaṭṭhāne bhikkhū bhāventi, bhikkhugocarā hi ete, tasmā idha	1101	
PA_atk-abh02_a:1101_3	bhikkhūti ālapati. Kiṃ panete satipaṭṭhāne bhikkhūyeva bhāventi, na bhikkhunīādayoti?	1101	
PA_atk-abh02_a:1101_4	Bhikkhunīādayopi bhāventi. Bhikkhū pana aggaparisā. Iti aggaparisattā idha bhikkhūti	1101	
PA_atk-abh02_a:1101_5	ālapati. Paṭipattiyā vā bhikkhubhāvadassanato evamāha. Yo hi imaṃ paṭipattiṃ paṭipajjati,	1101	
PA_atk-abh02_a:1101_6	so bhikkhu nāma hoti. Paṭipannako hi devo vā hotu manusso vā, bhikkhūti saṅkhaṃ gacchatiyeva. Yathāha –	1101	
PA_atk-abh02_a:1102	“Alaṅkato cepi samañcareyya,	110	
PA_atk-abh02_a:1103	Santo danto niyato brahmacārī;	110	
PA_atk-abh02_a:1104	Sabbesu bhūtesu nidhāya daṇḍaṃ,	110	
PA_atk-abh02_a:1105	So brāhmaṇo so samaṇo sa bhikkhū”ti. ;	110	
PA_atk-abh02_a:1106	Kāyānupassanāuddesavaṇṇanā	110	
PA_atk-abh02_a:1107_0	Ajjhattanti niyakajjhattaṃ adhippetaṃ. Tasmā ajjhattaṃ kāyeti attano kāyeti attho.	1107	
PA_atk-abh02_a:1107_1	Tattha kāyeti rūpakāye. Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena,	1107	
PA_atk-abh02_a:1107_2	hatthikāyaassakāyarathakāyādayo viya, kāyoti adhippeto. Yathā ca samūhaṭṭhena evaṃ	1107	
PA_atk-abh02_a:1107_3	kucchitānaṃ āyaṭṭhena. Kucchitānañhi paramajegucchānaṃ so āyotipi kāyo. Āyoti uppattideso.	1107	
PA_atk-abh02_a:1107_4	Tatrāyaṃ vacanattho – āyanti tatoti āyo. Ke āyanti? Kucchitā kesādayo. Iti kucchitānaṃ	1107	
PA_atk-abh02_a:1107_5	kesādīnaṃ āyoti kāyo.	1107	
PA_atk-abh02_a:1108_0	Kāyānupassīti kāyaṃ anupassanasīlo, kāyaṃ vā anupassamāno kāyeti ca vatvāpi puna	1108	
PA_atk-abh02_a:1108_1	kāyānupassīti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ	1108	
PA_atk-abh02_a:1108_2	katanti veditabbaṃ. Tena na kāye vedanānupassī cittadhammānupassī vā; atha kho kāye	1108	
PA_atk-abh02_a:1108_3	kāyānupassī yevāti kāyasaṅkhāte vatthusmiṃ kāyānupassanākārasseva dassanena asammissato	1108	
PA_atk-abh02_a:1108_4	vavatthānaṃ dassitaṃ hoti. Tathā na kāye aṅgapaccaṅgavinimuttaekadhammānupassī, nāpi	1108	
PA_atk-abh02_a:1108_5	kesalomādivinimuttaitthipurisānupassī. Yopi cettha kesalomādiko bhūtupādāyasamūhasaṅkhāto	1108	
PA_atk-abh02_a:1108_6	kāyo, tatthāpi na bhūtupādāyavinimuttaekadhammānupassī; atha kho rathasambhārānupassako	1108	
PA_atk-abh02_a:1108_7	viya aṅgapaccaṅgasamūhānupassī, nagarāvayavānupassako viya kesalomādisamūhānupassī,	1108	
PA_atk-abh02_a:1108_8	kadalikkhandhapattavaṭṭivinibhuñjako viya rittamuṭṭhiviniveṭhako viya ca bhūtupādāyasamūhānupassīyevāti	1108	
PA_atk-abh02_a:1108_9	nānappakārato samūhavasena kāyasaṅkhātassa vatthuno dassanena ghanavinibbhogo dassito	1108	
PA_atk-abh02_a:1108_10	hoti. Na hettha yathāvuttasamūhavinimutto kāyo vā itthī vā puriso vā añño vā koci	11081	
PA_atk-abh02_a:1108_11	dhammo dissati. Yathāvuttadhammasamūhamatteyeva pana tathā tathā sattā micchābhinivesaṃ	11081	
PA_atk-abh02_a:1108_12	karonti. Tenāhu porāṇā –	11081	
PA_atk-abh02_a:1109	“Yaṃ passati na taṃ diṭṭhaṃ, yaṃ diṭṭhaṃ taṃ na passati;	110	
PA_atk-abh02_a:1110	Apassaṃ bajjhate mūḷho, bajjhamāno na muccatī”ti.	111	
PA_atk-abh02_a:1111_0	Ghanavinibbhogādidassanatthanti vuttaṃ. Ādisaddena cettha ayampi attho veditabbo	1111	
PA_atk-abh02_a:1111_1	– ayañhi etasmiṃ kāye kāyānupassīyeva, na aññadhammānupassī. Kiṃ vuttaṃ hoti? Yathā	1111	
PA_atk-abh02_a:1111_2	anudakabhūtāyapi marīciyā udakānupassino honti, na evaṃ aniccadukkhānattaasubhabhūteyeva	1111	
PA_atk-abh02_a:1111_3	imasmiṃ kāye niccasukhaattasubhabhāvānupassī; atha kho kāyānupassī aniccadukkhānattaasubhākārasamūhānupassīyevāti	1111	
PA_atk-abh02_a:1111_4	vuttaṃ hoti. Atha vā yvāyaṃ mahāsatipaṭṭhāne “idha, bhikkhave, bhikkhu araññagato	1111	
PA_atk-abh02_a:1111_5	vā…pe… so satova assasatī”tiādinā nayena assāsapassāsādicuṇṇakajātaaṭṭhikapariyosāno	1111	
PA_atk-abh02_a:1111_6	kāyo vutto, yo ca “idhekacco pathavīkāyaṃ aniccato anupassati, tathā āpokāyaṃ, tejokāyaṃ,	1111	
PA_atk-abh02_a:1111_7	vāyokāyaṃ, kesakāyaṃ, lomakāyaṃ, chavikāyaṃ, cammakāyaṃ, maṃsakāyaṃ, rudhirakāyaṃ,	1111	
PA_atk-abh02_a:1111_8	nhārukāyaṃ, aṭṭhikāyaṃ, aṭṭhimiñjakāya”nti paṭisambhidāyaṃ kāyo vutto, tassa sabbassa	1111	
PA_atk-abh02_a:1111_9	imasmiṃyeva kāye anupassanato kāye kāyānupassīti evampi attho daṭṭhabbo.	1111	
PA_atk-abh02_a:1112_0	Atha vā kāye ahanti vā mamanti vā evaṃ gahetabbassa kassaci ananupassanato, tassa	1112	
PA_atk-abh02_a:1112_1	tasseva pana kesalomādikassa nānādhammasamūhassa anupassanato kāye kesādidhammasamūhasaṅkhāte	1112	
PA_atk-abh02_a:1112_2	kāyānupassīti evamattho daṭṭhabbo. Apica “imasmiṃ kāye aniccato anupassati, no niccato”tiādinā	1112	
PA_atk-abh02_a:1112_3	anukkamena paṭisambhidāyaṃ āgatanayassa sabbasseva aniccalakkhaṇādino ākārasamūhasaṅkhātassa	1112	
PA_atk-abh02_a:1112_4	kāyassa anupassanatopi kāye kāyānupassīti evampi attho daṭṭhabbo.	1112	
PA_atk-abh02_a:1113_0	Tathā hi ayaṃ kāye kāyānupassanāpaṭipadaṃ paṭipanno bhikkhu imaṃ kāyaṃ aniccānupassanādīnaṃ	1113	
PA_atk-abh02_a:1113_1	sattannaṃ anupassanānaṃ vasena aniccato anupassati no niccato, dukkhato anupassati	1113	
PA_atk-abh02_a:1113_2	no sukhato, anattato anupassati no attato, nibbindati no nandati, virajjati no rajjati,	1113	
PA_atk-abh02_a:1113_3	nirodheti no samudeti, paṭinissajjati no ādiyati. So taṃ aniccato anupassanto niccasaññaṃ	1113	
PA_atk-abh02_a:1113_4	pajahati, dukkhato anupassanto sukhasaññaṃ pajahati, anattato anupassanto attasaññaṃ	1113	
PA_atk-abh02_a:1113_5	pajahati, nibbindanto nandiṃ pajahati, virajjanto rāgaṃ pajahati, nirodhento samudayaṃ	1113	
PA_atk-abh02_a:1113_6	pajahati, paṭinissajjanto ādānaṃ pajahatīti veditabbo.	1113	
PA_atk-abh02_a:1114_0	Viharatīti catūsu iriyāpathavihāresu aññataravihārasamāyogaparidīpanametaṃ, ekaṃ	1114	
PA_atk-abh02_a:1114_1	iriyāpathabādhanaṃ aparena iriyāpathena vicchinditvā apatamānaṃ attabhāvaṃ harati pavattetīti attho.	1114	
PA_atk-abh02_a:1115_0	Bahiddhā kāyeti parassa kāye. Ajjhattabahiddhā kāyeti kālena attano kāye, kālena	1115	
PA_atk-abh02_a:1115_1	parassa kāye. Paṭhamanayena hi attano kāye kāyapariggaho vutto, dutiyanayena parassa	1115	
PA_atk-abh02_a:1115_2	kāye, tatiyanayena kālena attano kālena parassa kāye. Ajjhattabahiddhā pana ghaṭitārammaṇaṃ	1115	
PA_atk-abh02_a:1115_3	nāma natthi. Paguṇakammaṭṭhānassa pana aparāparaṃ sañcaraṇakālo ettha kathito. Ātāpīti	1115	
PA_atk-abh02_a:1115_4	kāyapariggāhakavīriyasamāyogaparidīpanametaṃ. So hi yasmā tasmiṃ samaye yaṃ taṃ vīriyaṃ	1115	
PA_atk-abh02_a:1115_5	tīsu bhavesu kilesānaṃ ātāpanato ātāpoti vuccati, tena samannāgato hoti, tasmā ātāpīti vuccati.	1115	
PA_atk-abh02_a:1116_0	Sampajānoti kāyapariggāhakena sampajaññasaṅkhātena ñāṇena samannāgato. Satimāti kāyapariggāhikāya	1116	
PA_atk-abh02_a:1116_1	satiyā samannāgato. Ayaṃ pana yasmā satiyā ārammaṇaṃ pariggahetvā paññāya anupassati,	1116	
PA_atk-abh02_a:1116_2	na hi sativirahitassa anupassanā nāma atthi, tenevāha – “satiñca khvāhaṃ, bhikkhave,	1116	
PA_atk-abh02_a:1116_3	sabbatthikaṃ vadāmī”ti, tasmā ettha “kāye kāyānupassī viharatī”ti ettāvatā kāyānupassanāsatipaṭṭhānakammaṭṭhānaṃ	1116	
PA_atk-abh02_a:1116_4	vuttaṃ hoti. Atha vā yasmā anātāpino antosaṅkhepo antarāyakaro hoti, asampajāno upāyapariggahe	1116	
PA_atk-abh02_a:1116_5	anupāyaparivajjane ca sammuyhati, muṭṭhassatī upāyāpariccāge anupāyāpariggahe ca	1116	
PA_atk-abh02_a:1116_6	asamatthova hoti, tenassa taṃ kammaṭṭhānaṃ na sampajjati; tasmā yesaṃ dhammānaṃ ānubhāvena	1116	
PA_atk-abh02_a:1116_7	taṃ sampajjati tesaṃ dassanatthaṃ “ātāpī sampajāno satimā”ti idaṃ vuttanti veditabbaṃ.	1116	
PA_atk-abh02_a:1117_0	Iti kāyānupassanāsatipaṭṭhānaṃ sampayogaṅgañca dassetvā idāni pahānaṅgaṃ dassetuṃ	1117	
PA_atk-abh02_a:1117_1	vineyya loke abhijjhādomanassanti vuttaṃ. Tattha vineyyāti tadaṅgavinayena vā vikkhambhanavinayena	1117	
PA_atk-abh02_a:1117_2	vā vinayitvā. Loketi ettha yvāyaṃ ajjhattādibhedo kāyo pariggahito sveva idha loko	1117	
PA_atk-abh02_a:1117_3	nāma. Tasmiṃ loke abhijjhādomanassaṃ vinayitvāti attho. Yasmā panettha abhijjhāgahaṇena	1117	
PA_atk-abh02_a:1117_4	kāmacchando, domanassaggahaṇena byāpādo saṅgahaṃ gacchati, tasmā nīvaraṇapariyāpannabalavadhammadvayadassanena	1117	
PA_atk-abh02_a:1117_5	nīvaraṇappahānaṃ vuttaṃ hotīti veditabbaṃ.	1117	
PA_atk-abh02_a:1118_0	Visesena cettha abhijjhāvinayena kāyasampattimūlakassa anurodhassa, domanassavinayena	1118	
PA_atk-abh02_a:1118_1	kāyavipattimūlakassa virodhassa, abhijjhāvinayena ca kāye abhiratiyā, domanassavinayena	1118	
PA_atk-abh02_a:1118_2	kāyabhāvanāya anabhiratiyā, abhijjhāvinayena kāye abhūtānaṃ subhasukhabhāvādīnaṃ	1118	
PA_atk-abh02_a:1118_3	pakkhepassa, domanassavinayena kāye bhūtānaṃ asubhāsukhabhāvādīnaṃ apanayanassa ca	1118	
PA_atk-abh02_a:1118_4	pahānaṃ vuttaṃ. Tena yogāvacarassa yogānubhāvo yogasamatthatā ca dīpitā hoti. Yogānubhāvo	1118	
PA_atk-abh02_a:1118_5	hi esa yadidaṃ anurodhavirodhavippamutto, aratiratisaho, abhūtapakkhepabhūtāpanayanavirahito	1118	
PA_atk-abh02_a:1118_6	ca hoti. Anurodhavirodhavippamutto cesa aratiratisaho abhūtaṃ apakkhipanto bhūtañca	1118	
PA_atk-abh02_a:1118_7	anapanento yogasamattho hotīti.	1118	
PA_atk-abh02_a:1119_0	Aparo nayo – “kāye kāyānupassī”ti ettha anupassanāya kammaṭṭhānaṃ vuttaṃ. Viharatīti	1119	
PA_atk-abh02_a:1119_1	ettha vuttavihārena kammaṭṭhānikassa kāyapariharaṇaṃ. Ātāpītiādīsu ātāpena sammappadhānaṃ,	1119	
PA_atk-abh02_a:1119_2	satisampajaññena sabbatthikakammaṭṭhānaṃ, kammaṭṭhānapariharaṇūpāyo vā; satiyā vā	1119	
PA_atk-abh02_a:1119_3	kāyānupassanāvasena paṭiladdhasamatho, sampajaññena vipassanā, abhijjhādomanassavinayena	1119	
PA_atk-abh02_a:1119_4	bhāvanāphalaṃ vuttanti veditabbaṃ. Ayaṃ tāva kāyānupassanāsatipaṭṭhānuddesassa atthavaṇṇanā.	1119	
PA_atk-abh02_a:1120	Vedanānupassanādiuddesavaṇṇanā	112	
PA_atk-abh02_a:1121_0	Vedanānupassanāsatipaṭṭhānuddesādīsupi ajjhattādīni vuttanayeneva veditabbāni. Etesupi	1121	
PA_atk-abh02_a:1121_1	hi attano vedanādīsu, parassa vedanādīsu, kālena attano kālena parassa vedanādīsūti	1121	
PA_atk-abh02_a:1121_2	tividho pariggaho vutto. Vedanāsu vedanānupassītiādīsu ca vedanādīnaṃ punavacane	1121	
PA_atk-abh02_a:1121_3	payojanaṃ kāyānupassanāyaṃ vuttanayeneva veditabbaṃ. Vedanāsu vedanānupassī, citte	1121	
PA_atk-abh02_a:1121_4	cittānupassī, dhammesu dhammānupassīti ettha pana vedanāti tisso vedanā. Tā ca lokiyā	1121	
PA_atk-abh02_a:1121_5	eva; cittampi lokiyaṃ, tathā dhammā. Tesaṃ vibhāgo niddesavāre pākaṭo bhavissati.	1121	
PA_atk-abh02_a:1121_6	Kevalaṃ panidha yathā vedanā anupassitabbā tathā anupassanto “vedanāsu vedanānupassī”ti	1121	
PA_atk-abh02_a:1121_7	veditabbo. Esa nayo cittadhammesu. Kathañca vedanā anupassitabbāti? Sukhā tāva vedanā	1121	
PA_atk-abh02_a:1121_8	dukkhato, dukkhā sallato, adukkhamasukhā aniccato. Yathāha –	1121	
PA_atk-abh02_a:1122	“Yo sukhaṃ dukkhato adda, dukkhamaddakkhi sallato;	112	
PA_atk-abh02_a:1123	Adukkhamasukhaṃ santaṃ, addakkhi naṃ aniccato;	112	
PA_atk-abh02_a:1124	Sa ve sammadaso bhikkhu, upasanto carissatī”ti. ;	112	
PA_atk-abh02_a:1125_0	Sabbā eva cetā dukkhātipi anupassitabbā. Vuttañcetaṃ – “yaṃ kiñci vedayitaṃ taṃ dukkhasminti	1125	
PA_atk-abh02_a:1125_1	vadāmī”ti. Sukhadukkhatopi ca anupassitabbā, yathāha – “sukhā kho, āvuso visākha,	1125	
PA_atk-abh02_a:1125_2	vedanā ṭhitisukhā, vipariṇāmadukkhā”ti sabbaṃ vitthāretabbaṃ. Apica aniccādisattānupassanāvasenapi	1125	
PA_atk-abh02_a:1125_3	anupassitabbā. Sesaṃ niddesavāreyeva pākaṭaṃ bhavissati.	1125	
PA_atk-abh02_a:1126_0	Cittadhammesupi cittaṃ tāva ārammaṇādhipatisahajātabhūmikammavipākakiriyādinānattabhedānaṃ	1126	
PA_atk-abh02_a:1126_1	aniccādinupassanānaṃ niddesavāre āgatasarāgādibhedānañca vasena anupassitabbaṃ. Dhammā	1126	
PA_atk-abh02_a:1126_2	salakkhaṇasāmaññalakkhaṇānaṃ suññatādhammassa aniccādisattānupassanānaṃ niddesavāre	1126	
PA_atk-abh02_a:1126_3	āgatasantāsantādibhedānañca vasena anupassitabbā. Sesaṃ vuttanayameva. Kāmañcettha	1126	
PA_atk-abh02_a:1126_4	yassa kāyasaṅkhāte loke abhijjhādomanassaṃ pahīnaṃ, tassa vedanādilokesupi taṃ pahīnameva.	1126	
PA_atk-abh02_a:1126_5	Nānāpuggalavasena pana nānācittakkhaṇikasatipaṭṭhānabhāvanāvasena ca sabbattha vuttaṃ.	1126	
PA_atk-abh02_a:1126_6	Yato vā ekattha pahīnaṃ, sesesupi pahīnaṃ hoti. Tenevassa tattha pahānadassanatthampi	1126	
PA_atk-abh02_a:1126_7	evaṃ vuttanti veditabbanti.	1126	
PA_atk-abh02_a:1127	Uddesavāravaṇṇanā niṭṭhitā.	112	
PA_atk-abh02_a:1128	Kāyānupassanāniddesavaṇṇanā	112	
PA_atk-abh02_a:1129_0	356. Idāni seyyathāpi nāma cheko vilīvakārako thūlakilañjasaṇhakilañjacaṅkoṭakapeḷāpuṭādīni	1129	
PA_atk-abh02_a:1129_1	upakaraṇāni kattukāmo ekaṃ mahāveḷuṃ labhitvā catudhā chinditvā tato ekekaṃ veḷukhaṇḍaṃ	1129	
PA_atk-abh02_a:1129_2	gahetvā phāletvā taṃ taṃ upakaraṇaṃ kareyya, yathā vā pana cheko suvaṇṇakāro nānāvihitaṃ	1129	
PA_atk-abh02_a:1129_3	piḷandhanavikatiṃ kattukāmo suparisuddhaṃ suvaṇṇaghaṭikaṃ labhitvā catudhā bhinditvā	1129	
PA_atk-abh02_a:1129_4	tato ekekaṃ koṭṭhāsaṃ gahetvā taṃ taṃ piḷandhanaṃ kareyya, evameva bhagavā satipaṭṭhānadesanāya	1129	
PA_atk-abh02_a:1129_5	sattānaṃ anekappakāraṃ visesādhigamaṃ kattukāmo ekameva sammāsatiṃ “cattāro satipaṭṭhānā	1129	
PA_atk-abh02_a:1129_6	– idha bhikkhu ajjhattaṃ kāye kāyānupassī viharatī”tiādinā nayena ārammaṇavasena	1129	
PA_atk-abh02_a:1129_7	catudhā bhinditvā tato ekekaṃ satipaṭṭhānaṃ gahetvā vibhajanto kathañca bhikkhu ajjhattaṃ	1129	
PA_atk-abh02_a:1129_8	kāyetiādinā nayena niddesavāraṃ vattumāraddho.	1129	
PA_atk-abh02_a:1130_0	Tattha kathañcātiādi vitthāretuṃ kathetukamyatāpucchā. Ayaṃ panettha saṅkhepattho	1130	
PA_atk-abh02_a:1130_1	– kena ca ākārena kena pakārena bhikkhu ajjhattaṃ kāye kāyānupassī viharatīti? Sesapucchāvāresupi	1130	
PA_atk-abh02_a:1130_2	eseva nayo. Idha bhikkhūti imasmiṃ sāsane bhikkhu. Ayañhettha idha-saddo ajjhattādivasena	1130	
PA_atk-abh02_a:1130_3	sabbappakārakāyānupassanānibbattakassa puggalassa sannissayabhūtasāsanaparidīpano	1130	
PA_atk-abh02_a:1130_4	aññasāsanassa tathābhāvapaṭisedhano ca. Vuttañhetaṃ – “idheva, bhikkhave, samaṇo…pe…	1130	
PA_atk-abh02_a:1130_5	suññā parappavādā samaṇebhi aññehī”ti. Tena vuttaṃ “imasmiṃ sāsane bhikkhū”ti.	1130	
PA_atk-abh02_a:1131_0	Ajjhattaṃ kāyanti attano kāyaṃ. Uddhaṃ pādatalāti pādatalato upari. Adho kesamatthakāti	1131	
PA_atk-abh02_a:1131_1	kesaggato heṭṭhā. Tacapariyantanti tiriyaṃ tacaparicchinnaṃ. Pūraṃ nānappakārassa	1131	
PA_atk-abh02_a:1131_2	asucino paccavekkhatīti nānappakārakesādiasucibharito ayaṃ kāyoti passati. Kathaṃ?	1131	
PA_atk-abh02_a:1131_3	Atthi imasmiṃ kāye kesā…pe… muttanti. Tattha atthīti saṃvijjanti. Imasminti yvāyaṃ	1131	
PA_atk-abh02_a:1131_4	uddhaṃ pādatalā adho kesamatthakā tiriyaṃ tacapariyanto pūro nānappakārassa asucinoti	1131	
PA_atk-abh02_a:1131_5	vuccati tasmiṃ. Kāyeti sarīre. Sarīrañhi asucisañcayato kucchitānaṃ kesādīnañceva	1131	
PA_atk-abh02_a:1131_6	cakkhurogādīnañca rogasatānaṃ āyabhūtato kāyoti vuccati.	1131	
PA_atk-abh02_a:1132_0	Kesā lomāti ete kesādayo dvattiṃsākārā. Tattha atthi imasmiṃ kāye kesā, atthi imasmiṃ	1132	
PA_atk-abh02_a:1132_1	kāye lomāti evaṃ sambandho veditabbo. Imasmiñhi pādatalato paṭṭhāya upari, kesamatthakā	1132	
PA_atk-abh02_a:1132_2	paṭṭhāya heṭṭhā, tacato paṭṭhāya tiriyantatoti ettake byāmamatte kaḷevare sabbākārenapi	1132	
PA_atk-abh02_a:1132_3	vicinanto na koci kiñci muttaṃ vā maṇiṃ vā veḷuriyaṃ vā agaruṃ vā kuṅkumaṃ vā kappūraṃ	1132	
PA_atk-abh02_a:1132_4	vā vāsacuṇṇādiṃ vā aṇumattampi sucibhāvaṃ passati, atha kho paramaduggandhajegucchaṃ	1132	
PA_atk-abh02_a:1132_5	assirīkadassanaṃ nānappakāraṃ kesalomādibhedaṃ asuciṃyeva passati. Tena vuttaṃ –	1132	
PA_atk-abh02_a:1132_6	atthi imasmiṃ kāye kesā lomā…pe… muttanti. Ayamettha padasambandhato vaṇṇanā.	1132	
PA_atk-abh02_a:1133_0	Imaṃ pana kammaṭṭhānaṃ bhāvetvā arahattaṃ pāpuṇitukāmena kulaputtena āditova catubbidhaṃ	1133	
PA_atk-abh02_a:1133_1	sīlaṃ sodhetvā suparisuddhasīle patiṭṭhitena, yvāyaṃ dasasu palibodhesu palibodho	1133	
PA_atk-abh02_a:1133_2	atthi taṃ upacchinditvā, paṭikkūlamanasikārakammaṭṭhānabhāvanāya paṭhamajjhānaṃ nibbattetvā,	1133	
PA_atk-abh02_a:1133_3	jhānaṃ pādakaṃ katvā vipassanaṃ paṭṭhapetvā, arahattaṃ anāgāmiphalādīsu vā aññataraṃ	1133	
PA_atk-abh02_a:1133_4	pattassa sabbantimena paricchedena sāṭṭhakathāya pāḷiyā kataparicayassa tantiācariyassāpi	1133	
PA_atk-abh02_a:1133_5	kalyāṇamittassa santike uggahetabbaṃ. Visuddhaṃ tathārūpaṃ kalyāṇamittaṃ ekavihāre	1133	
PA_atk-abh02_a:1133_6	alabhantena tassa vasanaṭṭhānaṃ gantvā uggahetabbaṃ. Tattha catubbidhasīlavisodhanañceva	1133	
PA_atk-abh02_a:1133_7	palibodho ca palibodhupacchedo ca ācariyassa santikaṃ upasaṅkamanavidhānañca sabbampi	1133	
PA_atk-abh02_a:1133_8	visuddhimagge vitthārato kathitaṃ. Tasmā taṃ tattha kathitanayeneva veditabbaṃ.	1133	
PA_atk-abh02_a:1134_0	Ācariyena pana kammaṭṭhānaṃ kathentena tividhena kathetabbaṃ. Eko bhikkhu pakatiyā	1134	
PA_atk-abh02_a:1134_1	uggahitakammaṭṭhāno hoti. Tassa ekaṃ dve nisajjavāre sajjhāyaṃ kāretvā kathetabbaṃ.	1134	
PA_atk-abh02_a:1134_2	Eko santike vasitvā uggaṇhitukāmo hoti. Tassa āgatāgatavelāya kathetabbaṃ. Eko uggaṇhitvā	1134	
PA_atk-abh02_a:1134_3	aññattha gantukāmo hoti. Tassa nātipapañcaṃ nātisaṅkhepaṃ katvā nijjaṭaṃ niggaṇṭhikaṃ	1134	
PA_atk-abh02_a:1134_4	kammaṭṭhānaṃ kathetabbaṃ. Kathentena kiṃ ācikkhitabbanti? Sattadhā uggahakosallaṃ	1134	
PA_atk-abh02_a:1134_5	dasadhā ca manasikārakosallaṃ ācikkhitabbaṃ.	1134	
PA_atk-abh02_a:1135_0	Tattha vacasā manasā vaṇṇato saṇṭhānato disato okāsato paricchedatoti evaṃ sattadhā	1135	
PA_atk-abh02_a:1135_1	uggahakosallaṃ ācikkhitabbaṃ. Imasmiñhi paṭikkūlamanasikārakammaṭṭhāne yopi tipiṭako	1135	
PA_atk-abh02_a:1135_2	hoti, tenapi manasikārakāle paṭhamaṃ vācāya sajjhāyo kātabbo. Ekaccassa hi sajjhāyaṃ	1135	
PA_atk-abh02_a:1135_3	karontasseva kammaṭṭhānaṃ pākaṭaṃ hoti, malayavāsīmahādevattherassa santike uggahitakammaṭṭhānānaṃ	1135	
PA_atk-abh02_a:1135_4	dvinnaṃ therānaṃ viya. Thero kira tehi kammaṭṭhānaṃ yācito ‘cattāro māse imaṃ evaṃ	1135	
PA_atk-abh02_a:1135_5	sajjhāyaṃ karothā’ti dvattisākārapāḷiṃ adāsi. Te, kiñcāpi tesaṃ dve tayo nikāyā paguṇā,	1135	
PA_atk-abh02_a:1135_6	padakkhiṇaggāhitāya pana cattāro māse dvattiṃsākāraṃ sajjhāyantāva sotāpannā ahesuṃ.	1135	
PA_atk-abh02_a:1136_0	Tasmā kammaṭṭhānaṃ kathentena ācariyena antevāsiko vattabbo – ‘paṭhamaṃ tāva vācāya	1136	
PA_atk-abh02_a:1136_1	sajjhāyaṃ karohī’ti. Karontena ca tacapañcakādīni paricchinditvā anulomapaṭilomavasena	1136	
PA_atk-abh02_a:1136_2	sajjhāyo kātabbo. “Kesā lomā nakhā dantā taco”ti hi vatvā puna paṭilomato “taco dantā	1136	
PA_atk-abh02_a:1136_3	nakhā lomā kesā”ti vattabbaṃ. Tadanantaraṃ vakkapañcake “maṃsaṃ nhāru aṭṭhi aṭṭhimiñjaṃ	1136	
PA_atk-abh02_a:1136_4	vakka”nti vatvā puna paṭilomato “vakkaṃ aṭṭhimiñjaṃ aṭṭhi nhāru maṃsaṃ taco dantā	1136	
PA_atk-abh02_a:1136_5	nakhā lomā kesā”ti vattabbaṃ. Tato papphāsapañcake “hadayaṃ yakanaṃ kilomakaṃ pihakaṃ	1136	
PA_atk-abh02_a:1136_6	papphāsa”nti vatvā puna paṭilomato “papphāsaṃ pihakaṃ kilomakaṃ yakanaṃ hadayaṃ vakkaṃ	1136	
PA_atk-abh02_a:1136_7	aṭṭhimiñjaṃ aṭṭhi nhāru maṃsaṃ taco dantā nakhā lomā kesā”ti vattabbaṃ.	1136	
PA_atk-abh02_a:1137_0	Tato imaṃ tantiṃ anāruḷhampi paṭisambhidāmagge āgataṃ matthaluṅgaṃ karīsāvasāne tantiṃ	1137	
PA_atk-abh02_a:1137_1	āropetvā imasmiṃ matthaluṅgapañcake “antaṃ antaguṇaṃ udariyaṃ karīsaṃ matthaluṅga”nti	1137	
PA_atk-abh02_a:1137_2	vatvā puna paṭilomato “matthaluṅgaṃ karīsaṃ udariyaṃ antaguṇaṃ antaṃ papphāsaṃ pihakaṃ	1137	
PA_atk-abh02_a:1137_3	kilomakaṃ yakanaṃ hadayaṃ vakkaṃ aṭṭhimiñjaṃ aṭṭhi nhāru maṃsaṃ taco dantā nakhā	1137	
PA_atk-abh02_a:1137_4	lomā kesā”ti vattabbaṃ.	1137	
PA_atk-abh02_a:1138_0	Tato medachakke “pittaṃ semhaṃ pubbo lohitaṃ sedo medo”ti vatvā puna paṭilomato “medo	1138	
PA_atk-abh02_a:1138_1	sedo lohitaṃ pubbo semhaṃ pittaṃ matthaluṅgaṃ karīsaṃ udariyaṃ antaguṇaṃ antaṃ papphāsaṃ	1138	
PA_atk-abh02_a:1138_2	pihakaṃ kilomakaṃ yakanaṃ hadayaṃ vakkaṃ aṭṭhimiñjaṃ aṭṭhi nhāru maṃsaṃ taco dantā	1138	
PA_atk-abh02_a:1138_3	nakhā lomā kesā”ti vattabbaṃ.	1138	
PA_atk-abh02_a:1139_0	Tato muttachakke “assu vasā kheḷo siṅghāṇikā lasikā mutta”nti vatvā puna paṭilomato	1139	
PA_atk-abh02_a:1139_1	“muttaṃ lasikā siṅghāṇikā kheḷo vasā assu medo sedo lohitaṃ pubbo semhaṃ pittaṃ matthaluṅgaṃ	1139	
PA_atk-abh02_a:1139_2	karīsaṃ udariyaṃ antaguṇaṃ antaṃ papphāsaṃ pihakaṃ kilomakaṃ yakanaṃ hadayaṃ vakkaṃ	1139	
PA_atk-abh02_a:1139_3	aṭṭhimiñjaṃ aṭṭhi nhāru maṃsaṃ taco dantā nakhā lomā kesā”ti evaṃ kālasatampi kālasahassampi	1139	
PA_atk-abh02_a:1139_4	kālasatasahassampi vācāya sajjhāyo kātabbo. Vacasā sajjhāyena hi kammaṭṭhānatanti	1139	
PA_atk-abh02_a:1139_5	paguṇā hoti; na ito cito ca cittaṃ vidhāvati; koṭṭhāsā pākaṭā honti, hatthasaṅkhalikā	1139	
PA_atk-abh02_a:1139_6	viya khāyanti, vatipādapanti viya ca khāyanti. Yathā ca pana vacasā, tatheva manasāpi	1139	
PA_atk-abh02_a:1139_7	sajjhāyo kātabbo. Vacasā sajjhāyo hi manasā sajjhāyassa paccayo hoti. Manasā sajjhāyo	1139	
PA_atk-abh02_a:1139_8	lakkhaṇapaṭivedhassa paccayo hoti. Lakkhaṇapaṭivedho maggaphalapaṭivedhassa paccayo hoti.	1139	
PA_atk-abh02_a:1140_0	‘Vaṇṇato’ti kesādīnaṃ vaṇṇo vavatthapetabbo. ‘Saṇṭhānato’ti tesaṃyeva saṇṭhānaṃ vavatthapetabbaṃ.	1140	
PA_atk-abh02_a:1140_1	‘Disato’ti imasmiṃ sarīre nābhito uddhaṃ uparimā disā, adho heṭṭhimā disā. Tasmā	1140	
PA_atk-abh02_a:1140_2	“ayaṃ koṭṭhāso imissā nāma disāyā”ti disā vavatthapetabbā. ‘Okāsato’ti “ayaṃ koṭṭhāso	1140	
PA_atk-abh02_a:1140_3	imasmiṃ nāma okāse patiṭṭhito”ti evaṃ tassa tassa okāso vavatthapetabbo. ‘Paricchedato’ti	1140	
PA_atk-abh02_a:1140_4	sabhāgaparicchedo visabhāgaparicchedoti dve paricchedā. Tattha “ayaṃ koṭṭhāso heṭṭhā	1140	
PA_atk-abh02_a:1140_5	ca upari ca tiriyañca iminā nāma paricchinno”ti evaṃ sabhāgaparicchedo veditabbo.	1140	
PA_atk-abh02_a:1140_6	“Kesā na lomā, lomāpi na kesā”ti evaṃ amissīkatavasena visabhāgaparicchedo veditabbo.	1140	
PA_atk-abh02_a:1141_0	Evaṃ sattadhā uggahakosallaṃ ācikkhantena pana “idaṃ kammaṭṭhānaṃ asukasmiṃ sutte	1141	
PA_atk-abh02_a:1141_1	paṭikkūlavasena kathitaṃ, asukasmiṃ dhātuvasenā”ti ñatvā ācikkhitabbaṃ. Idañhi mahāsatipaṭṭhāne	1141	
PA_atk-abh02_a:1141_2	paṭikkūlavaseneva kathitaṃ, mahāhatthipadopama -mahārāhulovāda -dhātuvibhaṅgesu dhātuvasena	1141	
PA_atk-abh02_a:1141_3	kathitaṃ. Kāyagatāsatisutte pana yassa vaṇṇato upaṭṭhāti, taṃ sandhāya cattāri jhānāni	1141	
PA_atk-abh02_a:1141_4	vibhattāni. Tattha dhātuvasena kathitaṃ vipassanākammaṭṭhānaṃ hoti, paṭikkūlavasena	1141	
PA_atk-abh02_a:1141_5	kathitaṃ samathakammaṭṭhānaṃ. Tadetaṃ idha samathakammaṭṭhānaṃ avisesato sabbasādhāraṇavasena	1141	
PA_atk-abh02_a:1141_6	kathitanti vadantiyevāti.	1141	
PA_atk-abh02_a:1142_0	Evaṃ sattadhā uggahakosallaṃ ācikkhitvā “anupubbato, nātisīghato, nātisaṇikato, vikkhepapaṭibāhanato,	1142	
PA_atk-abh02_a:1142_1	paṇṇattisamatikkamanato, anupubbamuñcanato, appanāto, tayo ca suttantā”ti evaṃ dasadhā	1142	
PA_atk-abh02_a:1142_2	manasikārakosallaṃ ācikkhitabbaṃ. Tattha ‘anupubbato’ti idañhi sajjhāyakaraṇato paṭṭhāya	1142	
PA_atk-abh02_a:1142_3	anupaṭipāṭiyā manasikātabbaṃ, na ekantarikāya. Ekantarikāya hi manasikaronto yathā	1142	
PA_atk-abh02_a:1142_4	nāma akusalo puriso dvattiṃsapadaṃ nisseṇiṃ ekantarikāya ārohanto kilantakāyo patati,	1142	
PA_atk-abh02_a:1142_5	na ārohanaṃ sampādeti; evameva bhāvanāsampattivasena adhigantabbassa assādassa anadhigamā	1142	
PA_atk-abh02_a:1142_6	kilantacitto patati, na bhāvanaṃ sampādeti.	1142	
PA_atk-abh02_a:1143_0	Anupubbato manasikarontenāpi ca ‘nātisīghato’ manasikātabbaṃ. Atisīghato manasikaroto	1143	
PA_atk-abh02_a:1143_1	hi yathā nāma tiyojanaṃ maggaṃ paṭipajjitvā okkamanavissajjanaṃ asallakkhetvā sīghena	1143	
PA_atk-abh02_a:1143_2	javena sattakkhattumpi gamanāgamanaṃ karoto purisassa kiñcāpi addhānaṃ parikkhayaṃ	1143	
PA_atk-abh02_a:1143_3	gacchati, atha kho pucchitvāva gantabbaṃ hoti; evameva kevalaṃ kammaṭṭhānaṃ pariyosānaṃ	1143	
PA_atk-abh02_a:1143_4	pāpuṇāti, avibhūtaṃ pana hoti, na visesaṃ āvahati. Tasmā nātisīghato manasikātabbaṃ.	1143	
PA_atk-abh02_a:1144_0	Yathā ca nātisīghato evaṃ ‘nātisaṇikato’pi. Atisaṇikato manasikaroto hi yathā nāma	1144	
PA_atk-abh02_a:1144_1	tadaheva tiyojanaṃ maggaṃ gantukāmassa purisassa antarāmagge rukkhapabbatagahanādīsu	1144	
PA_atk-abh02_a:1144_2	vilambamānassa maggo parikkhayaṃ na gacchati, dvīhatīhena pariyosāpetabbo hoti; evameva	1144	
PA_atk-abh02_a:1144_3	kammaṭṭhānaṃ pariyosānaṃ na gacchati, visesādhigamassa paccayo na hoti.	1144	
PA_atk-abh02_a:1145_0	‘Vikkhepapaṭibāhanato’ti kammaṭṭhānaṃ vissajjetvā bahiddhā puthuttārammaṇe cetaso	1145	
PA_atk-abh02_a:1145_1	vikkhepo paṭibāhitabbo. Appaṭibāhato hi yathā nāma ekapadikaṃ papātamaggaṃ paṭipannassa	1145	
PA_atk-abh02_a:1145_2	purisassa akkamanapadaṃ asallakkhetvā ito cito ca vilokayato padavāro virajjhati,	1145	
PA_atk-abh02_a:1145_3	tato sataporise papāte patitabbaṃ hoti; evameva bahiddhā vikkhepe sati kammaṭṭhānaṃ	1145	
PA_atk-abh02_a:1145_4	parihāyati, paridhaṃsati. Tasmā vikkhepapaṭibāhanato manasikātabbaṃ.	1145	
PA_atk-abh02_a:1146_0	‘Paṇṇattisamatikkamanato’ti yā ayaṃ “kesā lomā”ti ādikā paṇṇatti taṃ atikkamitvā	1146	
PA_atk-abh02_a:1146_1	paṭikkūlanti cittaṃ ṭhapetabbaṃ. Yathā hi udakadullabhakāle manussā araññe udapānaṃ	1146	
PA_atk-abh02_a:1146_2	disvā tattha tālapaṇṇādikaṃ kiñcideva saññāṇaṃ bandhitvā tena saññāṇena āgantvā nhāyanti	1146	
PA_atk-abh02_a:1146_3	ceva pivanti ca, yadā pana tesaṃ abhiṇhasañcārena āgatāgatapadaṃ pākaṭaṃ hoti, tadā	1146	
PA_atk-abh02_a:1146_4	saññāṇena kiccaṃ na hoti, icchiticchitakkhaṇe gantvā nhāyanti ceva pivanti ca; evameva	1146	
PA_atk-abh02_a:1146_5	pubbabhāge ‘kesā lomā’ti paṇṇattivasena manasikaroto paṭikkūlabhāvo pākaṭo hoti.	1146	
PA_atk-abh02_a:1146_6	Atha ‘kesā lomā’ti paṇṇattiṃ samatikkamitvā paṭikkūlabhāveyeva cittaṃ ṭhapetabbaṃ.	1146	
PA_atk-abh02_a:1147_0	‘Anupubbamuñcanato’ti yo yo koṭṭhāso na upaṭṭhāti, taṃ taṃ muñcantena anupubbamuñcanato	1147	
PA_atk-abh02_a:1147_1	manasikātabbaṃ. Ādikammikassa hi ‘kesā’ti manasikaroto manasikāro gantvā ‘mutta’nti	1147	
PA_atk-abh02_a:1147_2	imaṃ pariyosānakoṭṭhāsameva āhacca tiṭṭhati. ‘Mutta’nti ca manasikaroto manasikāro	1147	
PA_atk-abh02_a:1147_3	gantvā ‘kesā’ti imaṃ ādikoṭṭhāsameva āhacca tiṭṭhati. Athassa manasikaroto keci koṭṭhāsā	1147	
PA_atk-abh02_a:1147_4	upaṭṭhahanti, keci na upaṭṭhahanti. Tena ye ye upaṭṭhahanti tesu tesu tāva kammaṃ	1147	
PA_atk-abh02_a:1147_5	kātabbaṃ, yāva dvīsu upaṭṭhitesu tesampi eko suṭṭhutaraṃ upaṭṭhahati. Evaṃ upaṭṭhitaṃ	1147	
PA_atk-abh02_a:1147_6	pana tameva punappunaṃ manasikarontena appanā uppādetabbā.	1147	
PA_atk-abh02_a:1148_0	Tatrāyaṃ upamā – yathā hi dvattiṃsatālake tālavane vasantaṃ makkaṭaṃ gahetukāmo luddo	1148	
PA_atk-abh02_a:1148_1	ādimhi ṭhitatālassa paṇṇaṃ sarena vijjhitvā ukkuṭṭhiṃ kareyya; atha so makkaṭo paṭipāṭiyā	1148	
PA_atk-abh02_a:1148_2	tasmiṃ tasmiṃ tāle patitvā pariyantatālameva gaccheyya; tatthapi gantvā luddena tatheva	1148	
PA_atk-abh02_a:1148_3	kate puna teneva nayena āditālaṃ āgaccheyya; so evaṃ punappunaṃ paṭipāṭiyā gacchanto	1148	
PA_atk-abh02_a:1148_4	ukkuṭṭhukkuṭṭhiṭṭhāneyeva uṭṭhahitvā puna anukkamena ekasmiṃ tāle nipatitvā tassa	1148	
PA_atk-abh02_a:1148_5	vemajjhe makuḷatālapaṇṇasūciṃ daḷhaṃ gahetvā vijjhiyamānopi na uṭṭhaheyya, evaṃsampadamidaṃ daṭṭhabbaṃ.	1148	
PA_atk-abh02_a:1149_0	Tatridaṃ opammasaṃsandanaṃ – yathā hi tālavane dvattiṃsatālā, evaṃ imasmiṃ kāye dvattiṃsa	1149	
PA_atk-abh02_a:1149_1	koṭṭhāsā; makkaṭo viya cittaṃ; luddo viya yogāvacaro; makkaṭassa dvattiṃsatālake	1149	
PA_atk-abh02_a:1149_2	tālavane nivāso viya yogino cittassa dvattiṃsakoṭṭhāsake kāye ārammaṇavasena anusaṃcaraṇaṃ;	1149	
PA_atk-abh02_a:1149_3	luddena ādimhi ṭhitatālassa paṇṇaṃ sarena vijjhitvā ukkuṭṭhiyā katāya makkaṭassa	1149	
PA_atk-abh02_a:1149_4	tasmiṃ tasmiṃ tāle patitvā pariyantatālagamanaṃ viya yogino ‘kesā’ti manasikāre āraddhe	1149	
PA_atk-abh02_a:1149_5	paṭipāṭiyā gantvā pariyosānakoṭṭhāse eva cittassa saṇṭhānaṃ; puna paccāgamanepi eseva	1149	
PA_atk-abh02_a:1149_6	nayo; punappunaṃ paṭipāṭiyā gacchamānassa makkaṭassa ukkuṭṭhukkuṭṭhiṭṭhāne uṭṭhānaṃ	1149	
PA_atk-abh02_a:1149_7	viya punappunaṃ manasikaroto kesuci kesuci upaṭṭhitesu anupaṭṭhahante vissajjetvā	1149	
PA_atk-abh02_a:1149_8	upaṭṭhitesu parikammakaraṇaṃ; anukkamena ekasmiṃ tāle nipatitvā tassa vemajjhe makuḷatālapaṇṇasūciṃ	1149	
PA_atk-abh02_a:1149_9	daḷhaṃ gahetvā vijjhiyamānassāpi anuṭṭhānaṃ viya avasāne dvīsu upaṭṭhitesu yo suṭṭhutaraṃ	1149	
PA_atk-abh02_a:1149_10	upaṭṭhāti tameva punappunaṃ manasikaritvā appanāya uppādanaṃ.	11491	
PA_atk-abh02_a:1150_0	Aparāpi upamā – yathā nāma piṇḍapātiko bhikkhu dvattiṃsakulaṃ gāmaṃ upanissāya vasanto	1150	
PA_atk-abh02_a:1150_1	paṭhamagehe eva dve bhikkhā labhitvā parato ekaṃ vissajjeyya; punadivase tisso labhitvā	1150	
PA_atk-abh02_a:1150_2	parato dve vissajjeyya; tatiyadivase ādimhiyeva pattapūraṃ labhitvā āsanasālaṃ gantvā	1150	
PA_atk-abh02_a:1150_3	paribhuñjeyya, evaṃsampadamidaṃ daṭṭhabbaṃ. Dvattiṃsakulagāmo viya hi dvattiṃsākāro;	1150	
PA_atk-abh02_a:1150_4	piṇḍapātiko viya yogāvacaro; tassa taṃ gāmaṃ upanissāya vāso viya yogino dvattiṃsākāre	1150	
PA_atk-abh02_a:1150_5	parikammakaraṇaṃ; paṭhamagehe dve bhikkhā labhitvā parato ekissā vissajjanaṃ viya	1150	
PA_atk-abh02_a:1150_6	dutiyadivase tisso labhitvā parato dvinnaṃ vissajjanaṃ viya ca manasikaroto manasikaroto	1150	
PA_atk-abh02_a:1150_7	anupaṭṭhahante anupaṭṭhahante vissajjetvā upaṭṭhitesu upaṭṭhitesu yāva koṭṭhāsadvaye	1150	
PA_atk-abh02_a:1150_8	parikammakaraṇaṃ; tatiyadivase ādimhiyeva pattapūraṃ labhitvā āsanasālāyaṃ nisīditvā	1150	
PA_atk-abh02_a:1150_9	paribhogo viya dvīsu yo suṭṭhutaraṃ upaṭṭhahati tameva punappunaṃ manasikaritvā appanāya uppādanaṃ.	1150	
PA_atk-abh02_a:1151	‘Appanāto’ti appanākoṭṭhāsato. Kesādīsu ekekasmiṃ koṭṭhāse appanā hotīti veditabbāti ayamettha adhippāyo.	115	
PA_atk-abh02_a:1152	‘Tayo ca suttantā’ti adhicittaṃ, sītibhāvo, bojjhaṅgakosallanti ime tayo suttantā vīriyasamādhiyojanatthaṃ veditabbāti ayamettha adhippāyo. Tattha –	115	
PA_atk-abh02_a:1153_0	“Adhicittamanuyuttena, bhikkhave, bhikkhunā tīṇi nimittāni kālena kālaṃ manasikātabbāni…kālena	1153	
PA_atk-abh02_a:1153_1	kālaṃ samādhinimittaṃ manasikātabbaṃ, kālena kālaṃ paggahanimittaṃ manasikātabbaṃ,	1153	
PA_atk-abh02_a:1153_2	kālena kālaṃ upekkhānimittaṃ manasikātabbaṃ. Sace, bhikkhave, adhicittamanuyutto	1153	
PA_atk-abh02_a:1153_3	bhikkhu ekantaṃ samādhinimittaṃyeva manasikareyya, ṭhānaṃ taṃ cittaṃ kosajjāya saṃvatteyya.	1153	
PA_atk-abh02_a:1153_4	Sace, bhikkhave, adhicittamanuyutto bhikkhu ekantaṃ paggahanimittaṃyeva manasikareyya,	1153	
PA_atk-abh02_a:1153_5	ṭhānaṃ taṃ cittaṃ uddhaccāya saṃvatteyya. Sace, bhikkhave, adhicittamanuyutto bhikkhu	1153	
PA_atk-abh02_a:1153_6	ekantaṃ upekkhānimittaṃyeva manasikareyya, ṭhānaṃ taṃ cittaṃ na sammāsamādhiyeyya	1153	
PA_atk-abh02_a:1153_7	āsavānaṃ khayāya. Yato ca kho, bhikkhave, adhicittamanuyutto bhikkhu kālena kālaṃ	1153	
PA_atk-abh02_a:1153_8	samādhinimittaṃ, paggahanimittaṃ, upekkhānimittaṃ manasikaroti, taṃ hoti cittaṃ mudu	1153	
PA_atk-abh02_a:1153_9	ca kammaniyañca pabhassarañca, na ca pabhaṅgu, sammā samādhiyati āsavānaṃ khayāya.	1153	
PA_atk-abh02_a:1154_0	“Seyyathāpi, bhikkhave, suvaṇṇakāro vā suvaṇṇakārantevāsī vā ukkaṃ bandhati, ukkaṃ	1154	
PA_atk-abh02_a:1154_1	bandhitvā ukkāmukhaṃ ālimpeti, ukkāmukhaṃ ālimpetvā saṇḍāsena jātarūpaṃ gahetvā ukkāmukhe	1154	
PA_atk-abh02_a:1154_2	pakkhipeyya, ukkāmukhe pakkhipitvā kālena kālaṃ abhidhamati, kālena kālaṃ udakena	1154	
PA_atk-abh02_a:1154_3	paripphoseti, kālena kālaṃ ajjhupekkhati. Sace, bhikkhave, suvaṇṇakāro vā suvaṇṇakārantevāsī	1154	
PA_atk-abh02_a:1154_4	vā taṃ jātarūpaṃ ekantaṃ abhidhameyya, ṭhānaṃ taṃ jātarūpaṃ ḍaheyya. Sace, bhikkhave,	1154	
PA_atk-abh02_a:1154_5	suvaṇṇakāro vā suvaṇṇakārantevāsī vā taṃ jātarūpaṃ ekantaṃ udakena paripphoseyya,	1154	
PA_atk-abh02_a:1154_6	ṭhānaṃ taṃ jātarūpaṃ nibbāyeyya. Sace, bhikkhave, suvaṇṇakāro vā suvaṇṇakārantevāsī	1154	
PA_atk-abh02_a:1154_7	vā taṃ jātarūpaṃ ekantaṃ ajjhupekkheyya, ṭhānaṃ taṃ jātarūpaṃ na sammā paripākaṃ gaccheyya.	1154	
PA_atk-abh02_a:1155_0	“Yato ca kho, bhikkhave, suvaṇṇakāro vā suvaṇṇakārantevāsī vā taṃ jātarūpaṃ kālena	1155	
PA_atk-abh02_a:1155_1	kālaṃ abhidhamati, kālena kālaṃ udakena paripphoseti, kālena kālaṃ ajjhupekkhati,	1155	
PA_atk-abh02_a:1155_2	taṃ hoti jātarūpaṃ mudu ca kammaniyañca pabhassarañca, na ca pabhaṅgu, sammā upeti	1155	
PA_atk-abh02_a:1155_3	kammāya; yassā yassā ca piḷandhanavikatiyā ākaṅkhati – yadi paṭṭikāya yadi kuṇḍalāya	1155	
PA_atk-abh02_a:1155_4	yadi gīveyyakāya yadi suvaṇṇamālāya, tañcassa atthaṃ anubhoti.	1155	
PA_atk-abh02_a:1156_0	“Evameva kho, bhikkhave, adhicittamanuyuttena…pe… sammā samādhiyati āsavānaṃ khayāya;	1156	
PA_atk-abh02_a:1156_1	yassa yassa ca abhiññāsacchikaraṇīyassa dhammassa cittaṃ abhininnāmeti abhiññā sacchikiriyāya,	1156	
PA_atk-abh02_a:1156_2	tatra tatreva sakkhibhabbataṃ pāpuṇāti sati satiāyatane”ti idaṃ suttaṃ adhicittanti veditabbaṃ.	1156	
PA_atk-abh02_a:1157_0	“Chahi, bhikkhave, dhammehi samannāgato bhikkhu bhabbo anuttaraṃ sītibhāvaṃ sacchikātuṃ.	1157	
PA_atk-abh02_a:1157_1	Katamehi chahi? Idha, bhikkhave, bhikkhu yasmiṃ samaye cittaṃ niggahetabbaṃ tasmiṃ	1157	
PA_atk-abh02_a:1157_2	samaye cittaṃ niggaṇhāti, yasmiṃ samaye cittaṃ paggahetabbaṃ tasmiṃ samaye cittaṃ	1157	
PA_atk-abh02_a:1157_3	paggaṇhāti, yasmiṃ samaye cittaṃ sampahaṃsitabbaṃ tasmiṃ samaye cittaṃ sampahaṃseti,	1157	
PA_atk-abh02_a:1157_4	yasmiṃ samaye cittaṃ ajjhupekkhitabbaṃ tasmiṃ samaye cittaṃ ajjhupekkhati, paṇītādhimuttiko	1157	
PA_atk-abh02_a:1157_5	ca hoti nibbānābhirato ca. Imehi kho, bhikkhave, chahi dhammehi samannāgato bhikkhu	1157	
PA_atk-abh02_a:1157_6	bhabbo anuttaraṃ sītibhāvaṃ sacchikātu”nti idaṃ suttaṃ sītibhāvoti veditabbaṃ.	1157	
PA_atk-abh02_a:1158_0	Bojjhaṅgakosallaṃ pana “evameva kho, bhikkhave, yasmiṃ samaye līnaṃ cittaṃ hoti,	1158	
PA_atk-abh02_a:1158_1	akālo tasmiṃ samaye passaddhisambojjhaṅgassa bhāvanāyā”ti saṃyuttamahāvagge bojjhaṅgasaṃyutte āgatameva.	1158	
PA_atk-abh02_a:1159_0	Iti idaṃ sattavidhaṃ uggahakosallaṃ suggahitaṃ katvā imañca dasavidhaṃ manasikārakosallaṃ	1159	
PA_atk-abh02_a:1159_1	suṭṭhu vavatthapetvā tena yoginā ubhayakosallavasena kammaṭṭhānaṃ sādhukaṃ uggahetabbaṃ.	1159	
PA_atk-abh02_a:1159_2	Sace panassa ācariyena saddhiṃ ekavihāreyeva phāsu hoti, evaṃ vitthārena akathāpetvā	1159	
PA_atk-abh02_a:1159_3	kammaṭṭhānamanuyuñjantena visesaṃ labhitvā uparūpari kathāpetabbaṃ. Aññattha vasitukāmena	1159	
PA_atk-abh02_a:1159_4	yathāvuttena vidhinā vitthārato kathāpetvā punappunaṃ parivattetvā sabbaṃ gaṇṭhiṭṭhānaṃ	1159	
PA_atk-abh02_a:1159_5	chinditvā kammaṭṭhānabhāvanāya ananurūpaṃ senāsanaṃ pahāya mahāvāsatādiaṭṭhārasadosavajjite	1159	
PA_atk-abh02_a:1159_6	anurūpe vihāre viharantena khuddakapalibodhupacchedaṃ katvā yo tāva rāgacarito hoti,	1159	
PA_atk-abh02_a:1159_7	tena yasmā rāgo pahātabbo, tasmā paṭikkūlamanasikāre parikammaṃ kātabbaṃ.	1159	
PA_atk-abh02_a:1160_0	Karontena pana kesesu tāva nimittaṃ gahetabbaṃ. Kathaṃ? Ekaṃ vā dve vā kese luñcitvā	1160	
PA_atk-abh02_a:1160_1	hatthatale ṭhapetvā vaṇṇo tāva vavatthapetabbo. Chinnaṭṭhānepi kese oloketuṃ vaṭṭati;	1160	
PA_atk-abh02_a:1160_2	udakapatte vā yāgupatte vā oloketumpi vaṭṭatiyeva. Kāḷakakāle disvā kāḷakāti manasikātabbā;	1160	
PA_atk-abh02_a:1160_3	setakāle setāti. Missakakāle pana ussadavasena manasikātabbā honti. Yathā ca kesesu,	1160	
PA_atk-abh02_a:1160_4	evaṃ sakalepi tacapañcake disvāva nimittaṃ gahetabbaṃ. Evaṃ nimittaṃ gahetvā sabbakoṭṭhāsesu	1160	
PA_atk-abh02_a:1160_5	vaṇṇasaṇṭhānadisokāsaparicchedavasena vavatthapetvā vaṇṇasaṇṭhānagandhaāsayokāsavasena	1160	
PA_atk-abh02_a:1160_6	pañcadhā paṭikkūlato vavatthapetabbā.	1160	
PA_atk-abh02_a:1161_0	Tatrāyaṃ sabbakoṭṭhāsesu anupubbakathā – kesā tāva pakativaṇṇena kāḷakā addāriṭṭhakavaṇṇā,	1161	
PA_atk-abh02_a:1161_1	saṇṭhānato dīghavaṭṭalikā tulādaṇḍasaṇṭhānā, disato uparimadisāya jātā, okāsato ubhosu	1161	
PA_atk-abh02_a:1161_2	passesu kaṇṇacūḷikāhi, purato nalāṭantena, pacchato galavāṭakena paricchinnā. Sīsakaṭāhaveṭhanaṃ	1161	
PA_atk-abh02_a:1161_3	allacammaṃ kesānaṃ okāso. Paricchedato kesā sīsaveṭhanacamme vīhaggamattaṃ pavisitvā	1161	
PA_atk-abh02_a:1161_4	patiṭṭhitena heṭṭhā attano mūlatalena, upari ākāsena, tiriyaṃ aññamaññena paricchinnā.	1161	
PA_atk-abh02_a:1161_5	Dve kesā ekato natthīti ayaṃ sabhāgaparicchedo.	1161	
PA_atk-abh02_a:1162	‘Kesā na lomā, lomā na kesā’ti evaṃ avasesehi ekatiṃsakoṭṭhāsehi amissīkatā kesā nāma pāṭiyekko koṭṭhāsoti ayaṃ visabhāgaparicchedo. Idaṃ kesānaṃ vaṇṇādito vavatthāpanaṃ.	116	
PA_atk-abh02_a:1163_0	Idaṃ pana tesaṃ vaṇṇādivasena pañcadhā paṭikkūlato vavatthāpanaṃ – kesā ca nāmete	1163	
PA_atk-abh02_a:1163_1	vaṇṇatopi paṭikkūlā, saṇṭhānatopi gandhatopi āsayatopi okāsatopi paṭikkūlā. Manuññepi	1163	
PA_atk-abh02_a:1163_2	hi yāgupatte vā bhattapatte vā kesavaṇṇaṃ kiñci disvā ‘kesamissakamidaṃ, haratha	1163	
PA_atk-abh02_a:1163_3	na’nti jigucchanti. Evaṃ kesā vaṇṇato paṭikkūlā. Rattiṃ bhuñjantāpi kesasaṇṭhānaṃ	1163	
PA_atk-abh02_a:1163_4	akkavākaṃ vā makacivākaṃ vā chupitvāpi tatheva jigucchanti. Evaṃ saṇṭhānato paṭikkūlā.	1163	
PA_atk-abh02_a:1164_0	Telamakkhanapupphadhūmādisaṅkhāravirahitānañca kesānaṃ gandho paramajeguccho hoti,	1164	
PA_atk-abh02_a:1164_1	tato jegucchataro aggimhi pakkhittānaṃ. Kesā hi vaṇṇasaṇṭhānato appaṭikkūlāpi siyuṃ,	1164	
PA_atk-abh02_a:1164_2	gandhena pana paṭikkūlāyeva. Yathā hi daharassa kumārassa vaccaṃ vaṇṇato haḷiddivaṇṇaṃ,	1164	
PA_atk-abh02_a:1164_3	saṇṭhānatopi haliddipiṇḍasaṇṭhānaṃ; saṅkhāraṭṭhāne chaḍḍitañca uddhumātakakāḷasunakhasarīraṃ	1164	
PA_atk-abh02_a:1164_4	vaṇṇato tālapakkavaṇṇaṃ, saṇṭhānato vaṭṭetvā vissaṭṭhamudiṅgasaṇṭhānaṃ, dāṭhāpissa	1164	
PA_atk-abh02_a:1164_5	sumanamakuḷasadisāti ubhayampi vaṇṇasaṇṭhānato siyā appaṭikkūlaṃ, gandhena pana paṭikkūlameva;	1164	
PA_atk-abh02_a:1164_6	evaṃ kesāpi siyuṃ vaṇṇasaṇṭhānato appaṭikkūlā, gandhena pana paṭikkūlā evāti.	1164	
PA_atk-abh02_a:1165_0	Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni	1165	
PA_atk-abh02_a:1165_1	honti aparibhogāni, evaṃ kesāpi pubbalohitamuttakarīsapittasemhādinissandena jātattā	1165	
PA_atk-abh02_a:1165_2	atijegucchāti idaṃ nesaṃ ‘āsayato’ pāṭikulyaṃ. Ime ca kesā nāma gūtharāsimhi uṭṭhitakaṇṇikaṃ	1165	
PA_atk-abh02_a:1165_3	viya ekattiṃsakoṭṭhāsarāsimhi jātā. Te susānasaṅkāraṭṭhānādīsu jātasākaṃ viya, parikhādīsu	1165	
PA_atk-abh02_a:1165_4	jātakamalakuvalayādipupphaṃ viya ca asuciṭṭhāne jātattā paramajegucchāti idaṃ tesaṃ	1165	
PA_atk-abh02_a:1165_5	‘okāsato’ pāṭikkūlyaṃ.	1165	
PA_atk-abh02_a:1166_0	Yathā ca kesānaṃ, evaṃ sabbakoṭṭhāsānaṃ vaṇṇasaṇṭhānagandhāsayokāsavasena pañcadhā	1166	
PA_atk-abh02_a:1166_1	paṭikkūlatā vavatthapetabbā. Vaṇṇasaṇṭhānadisokāsaparicchedavasena pana sabbepi visuṃ	1166	
PA_atk-abh02_a:1166_2	visuṃ vavatthapetabbā.	1166	
PA_atk-abh02_a:1167_0	Tattha lomā tāva pakativaṇṇato na kesā viya asambhinnakāḷakā, kāḷapiṅgalā pana honti;	1167	
PA_atk-abh02_a:1167_1	saṇṭhānato onataggatālamūlasaṇṭhānā; disato dvīsu disāsu jātā; okāsato ṭhapetvā kesānaṃ	1167	
PA_atk-abh02_a:1167_2	patiṭṭhitokāsañca hatthapādatalāni ca yebhuyyena avasesasarīraveṭhanacamme jātā;	1167	
PA_atk-abh02_a:1167_3	paricchedato sarīraveṭhanacamme likkhāmattaṃ pavisitvā patiṭṭhitena heṭṭhā attano	1167	
PA_atk-abh02_a:1167_4	mūlatalena, upari ākāsena, tiriyaṃ aññamaññena paricchinnā. Dve lomā ekato natthi.	1167	
PA_atk-abh02_a:1167_5	Ayaṃ tesaṃ sabhāgaparicchedo. Visabhāgaparicchedo pana kesasadisoyeva.	1167	
PA_atk-abh02_a:1168_0	Nakhāti vīsatiyā nakhapaṭṭānaṃ nāmaṃ. Te sabbepi vaṇṇato setā; saṇṭhānato macchasakalikasaṇṭhānā;	1168	
PA_atk-abh02_a:1168_1	disato pādanakhā heṭṭhimadisāya jātā, hatthanakhā uparimadisāyāti dvīsu disāsu jātā;	1168	
PA_atk-abh02_a:1168_2	okāsato aṅgulīnaṃ aggapiṭṭhesu patiṭṭhitā; paricchedato dvīsu disāsu aṅgulikoṭimaṃsehi,	1168	
PA_atk-abh02_a:1168_3	anto aṅgulipiṭṭhimaṃsena, bahi ceva agge ca ākāsena, tiriyaṃ aññamaññena paricchinnā.	1168	
PA_atk-abh02_a:1168_4	Dve nakhā ekato natthi. Ayaṃ nesaṃ sabhāgaparicchedo. Visabhāgaparicchedo pana kesasadisoyeva.	1168	
PA_atk-abh02_a:1169_0	Dantāti paripuṇṇadantassa dvattiṃsa dantaṭṭhikāni. Tepi vaṇṇato setā; saṇṭhānato	1169	
PA_atk-abh02_a:1169_1	anekasaṇṭhānā. Tesañhi heṭṭhimāya tāva dantapāḷiyā majjhe cattāro dantā mattikāpiṇḍe	1169	
PA_atk-abh02_a:1169_2	paṭipāṭiyā ṭhapitaalābubījasaṇṭhānā. Tesaṃ ubhosu passesu ekeko ekamūlako ekakoṭiko	1169	
PA_atk-abh02_a:1169_3	mallikamakuḷasaṇṭhāno. Tato ekeko dvimūlako dvikoṭiko yānakaupatthambhanikasaṇṭhāno.	1169	
PA_atk-abh02_a:1169_4	Tato dve dve timūlā tikoṭikā. Tato dve dve catumūlā catukoṭikāti. Uparimapāḷiyāpi	1169	
PA_atk-abh02_a:1169_5	eseva nayo. Disato uparimadisāya jātā. Okāsato dvīsu hanukaṭṭhikesu patiṭṭhitā. Paricchedato	1169	
PA_atk-abh02_a:1169_6	heṭṭhā hanukaṭṭhike patiṭṭhitena attano mūlatalena, upari ākāsena, tiriyaṃ aññamaññena	1169	
PA_atk-abh02_a:1169_7	paricchinnā. Dve dantā ekato natthi. Ayaṃ nesaṃ sabhāgaparicchedo. Visabhāgaparicchedo	1169	
PA_atk-abh02_a:1169_8	pana kesasadisoyeva.	1169	
PA_atk-abh02_a:1170_0	Tacoti sakalasarīraṃ veṭhetvā ṭhitacammaṃ. Tassa upari kāḷasāmapītādivaṇṇā chavi	1170	
PA_atk-abh02_a:1170_1	nāma, yā sakalasarīratopi saṅkaḍḍhiyamānā badaraṭṭhimattā hoti. Taco pana vaṇṇato	1170	
PA_atk-abh02_a:1170_2	setoyeva. So cassa setabhāvo aggijālābhighātapaharaṇapahārādīhi viddhaṃsitāya chaviyā	1170	
PA_atk-abh02_a:1170_3	pākaṭo hoti. Saṇṭhānato sarīrasaṇṭhānova hoti. Ayamettha saṅkhepo.	1170	
PA_atk-abh02_a:1171_0	Vitthārato pana pādaṅgulittaco kosakārakakosasaṇṭhāno. Piṭṭhipādattaco puṭabandhaupāhanasaṇṭhāno.	1171	
PA_atk-abh02_a:1171_1	Jaṅghattaco bhattapuṭakatālapaṇṇasaṇṭhāno. Ūruttaco taṇḍulabharitadīghatthavikasaṇṭhāno.	1171	
PA_atk-abh02_a:1171_2	Ānisadattaco udakapūritapaṭaparissāvanasaṇṭhāno. Piṭṭhittaco phalakonaddhacammasaṇṭhāno.	1171	
PA_atk-abh02_a:1171_3	Kucchittaco vīṇādoṇikonaddhacammasaṇṭhāno. Urattaco yebhuyyena caturassasaṇṭhāno.	1171	
PA_atk-abh02_a:1171_4	Ubhayabāhuttaco tūṇīronaddhacammasaṇṭhāno. Piṭṭhihatthattaco khurakosakasaṇṭhāno,	1171	
PA_atk-abh02_a:1171_5	phaṇakatthavikasaṇṭhāno vā. Hatthaṅgulittaco kuñcikākosakasaṇṭhāno. Gīvattaco galakañcukasaṇṭhāno.	1171	
PA_atk-abh02_a:1171_6	Mukhattaco chiddāvacchiddo kīṭakulāvakasaṇṭhāno. Sīsattaco pattatthavikasaṇṭhānoti.	1171	
PA_atk-abh02_a:1172_0	Tacapariggaṇhakena ca yogāvacarena uttaroṭṭhato paṭṭhāya upari mukhaṃ ñāṇaṃ pesetvā	1172	
PA_atk-abh02_a:1172_1	paṭhamaṃ tāva mukhaṃ pariyonandhitvā ṭhitacammaṃ vavatthapetabbaṃ. Tato nalāṭaṭṭhicammaṃ.	1172	
PA_atk-abh02_a:1172_2	Tato thavikāya pakkhittapattassa ca thavikāya ca antarena hatthamiva sīsaṭṭhikassa	1172	
PA_atk-abh02_a:1172_3	ca sīsacammassa ca antarena ñāṇaṃ pesetvā aṭṭhikena saddhiṃ cammassa ekābaddhabhāvaṃ	1172	
PA_atk-abh02_a:1172_4	viyojentena sīsacammaṃ vavatthapetabbaṃ. Tato khandhacammaṃ. Tato anulomena paṭilomena	1172	
PA_atk-abh02_a:1172_5	ca dakkhiṇahatthacammaṃ. Atha teneva nayena vāmahatthacammaṃ. Tato piṭṭhicammaṃ.	1172	
PA_atk-abh02_a:1172_6	Taṃ taṃ vavatthapetvā anulomena ca paṭilomena ca dakkhiṇapādacammaṃ. Atha teneva	1172	
PA_atk-abh02_a:1172_7	nayena vāmapādacammaṃ. Tato anukkameneva vatthiudarahadayagīvacammāni vavatthapetabbāni.	1172	
PA_atk-abh02_a:1172_8	Atha gīvācammānantaraṃ heṭṭhimahanucammaṃ vavatthapetvā adharoṭṭhapariyosānaṃ pāpetvā	1172	
PA_atk-abh02_a:1172_9	niṭṭhapetabbaṃ. Evaṃ oḷārikoḷārikaṃ pariggaṇhantassa sukhumampi pākaṭaṃ hoti.	1172	
PA_atk-abh02_a:1173_0	Disato dvīsu disāsu jāto. Okāsato sakalasarīraṃ pariyonandhitvā ṭhito. Paricchedato	1173	
PA_atk-abh02_a:1173_1	heṭṭhā patiṭṭhitatalena, upari ākāsena paricchinno. Ayamassa sabhāgaparicchedo. Visabhāgaparicchedo	1173	
PA_atk-abh02_a:1173_2	pana kesasadisoyeva.	1173	
PA_atk-abh02_a:1174_0	Maṃsanti nava maṃsapesisatāni. Taṃ sabbampi vaṇṇato rattaṃ kiṃsukapupphasadisaṃ;	1174	
PA_atk-abh02_a:1174_1	saṇṭhānato jaṅghapiṇḍikamaṃsaṃ tālapaṇṇapuṭabhattasaṇṭhānaṃ, ūrumaṃsaṃ nisadapotakasaṇṭhānaṃ,	1174	
PA_atk-abh02_a:1174_2	ānisadamaṃsaṃ uddhanakoṭisaṇṭhānaṃ, piṭṭhimaṃsaṃ tālaguḷapaṭalasaṇṭhānaṃ, phāsukadvayamaṃsaṃ	1174	
PA_atk-abh02_a:1174_3	potthalikāya kucchiyaṃ tanumattikālepanasaṇṭhānaṃ, thanamaṃsaṃ vaṭṭetvā avakkhittamattikāpiṇḍasaṇṭhānaṃ,	1174	
PA_atk-abh02_a:1174_4	bāhudvayamaṃsaṃ diguṇaṃ katvā ṭhapitaniccammamahāmūsikasaṇṭhānaṃ. Evaṃ oḷārikoḷārikaṃ	1174	
PA_atk-abh02_a:1174_5	maṃsaṃ pariggaṇhantassa sukhumampi pākaṭaṃ hoti. Disato dvīsu disāsu jātaṃ. Okāsato	1174	
PA_atk-abh02_a:1174_6	sādhikāni tīṇi aṭṭhisatāni anulimpetvā ṭhitaṃ. Paricchedato heṭṭhā aṭṭhisaṅghāte	1174	
PA_atk-abh02_a:1174_7	patiṭṭhitatalena, upari tacena, tiriyaṃ aññamaññena paricchinnaṃ. Ayamassa sabhāgaparicchedo.	1174	
PA_atk-abh02_a:1174_8	Visabhāgaparicchedo pana kesasadisova.	1174	
PA_atk-abh02_a:1175_0	‘Nhārū’ti nava nhārusatāni. Vaṇṇato sabbepi nhārū setā; saṇṭhānato nānāsaṇṭhānā.	1175	
PA_atk-abh02_a:1175_1	Etesu hi gīvāya uparibhāgato paṭṭhāya pañca mahānhārū sarīraṃ vinaddhamānā hadayassa	1175	
PA_atk-abh02_a:1175_2	purimapassena otiṇṇā, pañca pacchimapassena, pañca dakkhiṇapassena, pañca vāmapassena,	1175	
PA_atk-abh02_a:1175_3	dakkhiṇahatthaṃ vinaddhamānāpi hatthassa purimapassena pañca, pacchimapassena pañca,	1175	
PA_atk-abh02_a:1175_4	tathā vāmahatthaṃ vinaddhamānāpi. Dakkhiṇapādaṃ vinaddhamānāpi pādassa purimapassena	1175	
PA_atk-abh02_a:1175_5	pañca, pacchimapassena pañca, tathā vāmapādaṃ vinaddhamānāpīti. Evaṃ sarīradhārakā	1175	
PA_atk-abh02_a:1175_6	nāma saṭṭhi mahānhārū kāyaṃ vinaddhamānā otiṇṇā, ye kaṇḍarātipi vuccanti. Te sabbepi	1175	
PA_atk-abh02_a:1175_7	kandalamakuḷasaṇṭhānā.	1175	
PA_atk-abh02_a:1176_0	Aññe pana taṃ taṃ padesaṃ ajjhottharitvā ṭhitā tato sukhumatarā suttarajjukasaṇṭhānā.	1176	
PA_atk-abh02_a:1176_1	Aññe tato sukhumatarā pūtilatāsaṇṭhānā. Aññe tato sukhumatarā mahāvīṇātantisaṇṭhānā.	1176	
PA_atk-abh02_a:1176_2	Aññe thūlasuttakasaṇṭhānā. Hatthapādapiṭṭhiyaṃ nhārū sakuṇapādasaṇṭhānā. Sīsanhārū	1176	
PA_atk-abh02_a:1176_3	dārakānaṃ sīsajālakasaṇṭhānā. Piṭṭhinhārū ātape pasāritaallajālasaṇṭhānā. Avasesā	1176	
PA_atk-abh02_a:1176_4	taṃtaṃaṅgapaccaṅgānugatā nhārū sarīre paṭimukkajālakañcukasaṇṭhānā. Disato dvīsu	1176	
PA_atk-abh02_a:1176_5	disāsu jātā. Okāsato sakalasarīre aṭṭhīni ābandhitvā ṭhitā. Paricchedato heṭṭhā tiṇṇaṃ	1176	
PA_atk-abh02_a:1176_6	aṭṭhisatānaṃ upari patiṭṭhitatalehi, upari maṃsacammāni āhacca ṭhitapadesehi, tiriyaṃ	1176	
PA_atk-abh02_a:1176_7	aññamaññena paricchinnā. Ayaṃ nesaṃ sabhāgaparicchedo. Visabhāgaparicchedo pana kesasadisoyeva.	1176	
PA_atk-abh02_a:1177_0	Aṭṭhīti ṭhapetvā dvattiṃsa dantaṭṭhīni avasesāni catusaṭṭhi hatthaṭṭhīni, catusaṭṭhi	1177	
PA_atk-abh02_a:1177_1	pādaṭṭhīni, catusaṭṭhi maṃsanissitāni muduaṭṭhīni, dve paṇhikaṭṭhīni, ekekasmiṃ pāde	1177	
PA_atk-abh02_a:1177_2	dve gopphakaṭṭhīni, dve jaṅghaṭṭhīni, dve jaṇṇukaṭṭhīni, dve ūruṭṭhīni, dve kaṭiṭṭhīni,	1177	
PA_atk-abh02_a:1177_3	aṭṭhārasa piṭṭhikaṇṭakaṭṭhīni, catuvīsati phāsukaṭṭhīni, cuddasa uraṭṭhīni, ekaṃ	1177	
PA_atk-abh02_a:1177_4	hadayaṭṭhi, dve akkhakaṭṭhīni, dve koṭṭhaṭṭhīni, dve bāhaṭṭhīni, dve dve aggabāhaṭṭhīni,	1177	
PA_atk-abh02_a:1177_5	satta gīvaṭṭhīni, dve hanukaṭṭhīni, ekaṃ nāsikaṭṭhi, dve akkhiṭṭhīni, dve kaṇṇaṭṭhīni,	1177	
PA_atk-abh02_a:1177_6	ekaṃ nalāṭaṭṭhi, ekaṃ muddhaṭṭhi, nava sīsakapālaṭṭhīnīti evaṃ timattāni aṭṭhisatāni.	1177	
PA_atk-abh02_a:1178_0	Tāni sabbānipi vaṇṇato setāni, saṇṭhānato nānāsaṇṭhānāni. Tattha hi aggapādaṅguliṭṭhīni	1178	
PA_atk-abh02_a:1178_1	katakabījasaṇṭhānāni. Tadanantarāni majjhapabbaṭṭhīni panasaṭṭhisaṇṭhānāni. Mūlapabbaṭṭhīni	1178	
PA_atk-abh02_a:1178_2	paṇavasaṇṭhānāni. Piṭṭhipādaṭṭhīni koṭṭhitakandalakandarāsisaṇṭhānāni. Paṇhikaṭṭhi	1178	
PA_atk-abh02_a:1178_3	ekaṭṭhitālaphalabījasaṇṭhānaṃ. Gopphakaṭṭhīni bandhakīḷāgoḷakasaṇṭhānāni. Jaṅghaṭṭhīnaṃ	1178	
PA_atk-abh02_a:1178_4	gopphakaṭṭhīsu patiṭṭhitaṭṭhānaṃ anapanītatacasindikaḷīrasaṇṭhānaṃ. Khuddakajaṅghaṭṭhikaṃ	1178	
PA_atk-abh02_a:1178_5	dhanukadaṇḍasaṇṭhānaṃ, mahantaṃ milātasappapiṭṭhisaṇṭhānaṃ. Jaṇṇukaṭṭhi ekato parikkhīṇapheṇakasaṇṭhānaṃ.	1178	
PA_atk-abh02_a:1179_0	Tattha jaṅghaṭṭhikassa patiṭṭhitaṭṭhānaṃ atikhiṇaggagosiṅgasaṇṭhānaṃ. Ūruṭṭhi duttacchitavāsipharasudaṇḍakasaṇṭhānaṃ.	1179	
PA_atk-abh02_a:1179_1	Tassa kaṭiṭṭhimhi patiṭṭhitaṭṭhānaṃ kīḷāgoḷakasaṇṭhānaṃ. Tena kaṭiṭṭhino patiṭṭhitaṭṭhānaṃ	1179	
PA_atk-abh02_a:1179_2	aggacchinnamahāpunnāgaphalasaṇṭhānaṃ. Kaṭiṭṭhīni dvepi ekābaddhāni hutvā kumbhakārakauddhanasaṇṭhānāni,	1179	
PA_atk-abh02_a:1179_3	pāṭiyekkaṃ kammārakūṭayottakasaṇṭhānāni. Koṭiyaṃ ṭhitaānisadaṭṭhi adhomukhaṃ katvā	1179	
PA_atk-abh02_a:1179_4	gahitasappaphaṇasaṇṭhānaṃ sattasu ṭhānesu chiddāvachiddaṃ. Piṭṭhikaṇṭakaṭṭhīni abbhantarato	1179	
PA_atk-abh02_a:1179_5	uparūpari ṭhapitasīsakapaṭṭaveṭhakasaṇṭhānāni, bāhirato vaṭṭanāvaḷisaṇṭhānāni. Tesaṃ	1179	
PA_atk-abh02_a:1179_6	antarantarā kakacadantasadisā dve tayo kaṇṭakā honti. Catuvīsatiyā phāsukaṭṭhīsu	1179	
PA_atk-abh02_a:1179_7	aparipuṇṇāni aparipuṇṇāsitasaṇṭhānāni, paripuṇṇāni paripuṇṇāsitasaṇṭhānāni. Sabbānipi	1179	
PA_atk-abh02_a:1179_8	odātakukkuṭassa pasāritapakkhasaṇṭhānāni.	1179	
PA_atk-abh02_a:1180_0	Cuddasa uraṭṭhīni jiṇṇasandamānikapañjarasaṇṭhānāni. Hadayaṭṭhi dabbiphaṇasaṇṭhānaṃ.	1180	
PA_atk-abh02_a:1180_1	Akkhakaṭṭhīni khuddakalohavāsidaṇḍasaṇṭhānāni. Koṭṭhaṭṭhīni ekato parikkhīṇasīhaḷakudālasaṇṭhānāni.	1180	
PA_atk-abh02_a:1180_2	Bāhuṭṭhīni ādāsadaṇḍakasaṇṭhānāni. Aggabāhuṭṭhīni yamakatālakandasaṇṭhānāni. Maṇibandhaṭṭhīni	1180	
PA_atk-abh02_a:1180_3	ekato allīyāpetvā ṭhapitasīsakapaṭṭaveṭhakasaṇṭhānāni. Piṭṭhihatthaṭṭhīni koṭṭitakandalakandarāsisaṇṭhānāni.	1180	
PA_atk-abh02_a:1180_4	Hatthaṅgulīsu mūlapabbaṭṭhīni paṇavasaṇṭhānāni; majjhapabbaṭṭhīni aparipuṇṇapanasaṭṭhisaṇṭhānāni;	1180	
PA_atk-abh02_a:1180_5	aggapabbaṭṭhīni katakabījasaṇṭhānāni. Satta gīvaṭṭhīni daṇḍena vijjhitvā paṭipāṭiyā	1180	
PA_atk-abh02_a:1180_6	ṭhapitavaṃsakaḷīracakkalikasaṇṭhānāni. Heṭṭhimahanukaṭṭhi kammārānaṃ ayokūṭayottakasaṇṭhānaṃ,	1180	
PA_atk-abh02_a:1180_7	uparimaṃ avalekhanasatthakasaṇṭhānaṃ.	1180	
PA_atk-abh02_a:1181_0	Akkhikūpanāsākūpaṭṭhīni apanītamiñjataruṇatālaṭṭhisaṇṭhānāni. Nalāṭaṭṭhi adhomukhaṭhapitasaṅkhathālakakapālasaṇṭhānaṃ.	1181	
PA_atk-abh02_a:1181_1	Kaṇṇacūḷikaṭṭhīni nhāpitakhurakosakasaṇṭhānāni. Nalāṭakaṇṇacūḷikānaṃ upari paṭṭabandhanokāse	1181	
PA_atk-abh02_a:1181_2	aṭṭhi saṅkuṭitaghaṭapuṇṇapaṭalakhaṇḍasaṇṭhānaṃ. Muddhaṭṭhi mukhacchinnavaṅkanāḷikerasaṇṭhānaṃ.	1181	
PA_atk-abh02_a:1181_3	Sīsaṭṭhīni sibbetvā ṭhapitajajjaralābukaṭāhasaṇṭhānāni.	1181	
PA_atk-abh02_a:1182_0	Disato dvīsu disāsu jātāni. Okāsato avisesena sakalasarīre ṭhitāni. Visesena panettha	1182	
PA_atk-abh02_a:1182_1	sīsaṭṭhīni gīvaṭṭhīsu patiṭṭhitāni, gīvaṭṭhīni piṭṭhikaṇṭakaṭṭhīsu, piṭṭhikaṇṭakaṭṭhīni	1182	
PA_atk-abh02_a:1182_2	kaṭiṭṭhīsu, kaṭiṭṭhīni ūruṭṭhīsu, ūruṭṭhīni jaṇṇukaṭṭhīsu, jaṇṇukaṭṭhīni jaṅghaṭṭhīsu,	1182	
PA_atk-abh02_a:1182_3	jaṅghaṭṭhīni gopphakaṭṭhīsu, gopphakaṭṭhīni piṭṭhipādaṭṭhīsu patiṭṭhitāni. Paricchedato	1182	
PA_atk-abh02_a:1182_4	anto aṭṭhimiñjena, upari maṃsena, agge mūle ca aññamaññena paricchinnāni. Ayaṃ nesaṃ	1182	
PA_atk-abh02_a:1182_5	sabhāgaparicchedo. Visabhāgaparicchedo pana kesasadisova.	1182	
PA_atk-abh02_a:1183_0	Aṭṭhimiñjanti tesaṃ tesaṃ aṭṭhīnaṃ abbhantaragataṃ miñjaṃ. Taṃ vaṇṇato setaṃ. Saṇṭhānato	1183	
PA_atk-abh02_a:1183_1	mahantamahantānaṃ aṭṭhīnaṃ abbhantaragataṃ veḷunāḷiyaṃ pakkhittaseditamahāvettaggasaṇṭhānaṃ,	1183	
PA_atk-abh02_a:1183_2	khuddānukhuddakānaṃ abbhantaragataṃ veḷuyaṭṭhipabbesu pakkhittaseditatanuvettaggasaṇṭhānaṃ.	1183	
PA_atk-abh02_a:1183_3	Disato dvīsu disāsu jātaṃ. Okāsato aṭṭhīnaṃ abbhantare patiṭṭhitaṃ. Paricchedato	1183	
PA_atk-abh02_a:1183_4	aṭṭhīnaṃ abbhantaratalehi paricchinnaṃ. Ayamassa sabhāgaparicchedo. Visabhāgaparicchedo pana kesasadisova.	1183	
PA_atk-abh02_a:1184_0	Vakkanti ekabandhanā dve maṃsapiṇḍā. Taṃ vaṇṇato mandarattaṃ pāḷibhaddakaṭṭhivaṇṇaṃ.	1184	
PA_atk-abh02_a:1184_1	Saṇṭhānato dārakānaṃ yamakakīḷāgoḷakasaṇṭhānaṃ, ekavaṇṭapaṭibaddhaambaphaladvayasaṇṭhānaṃ	1184	
PA_atk-abh02_a:1184_2	vā. Disato uparimāya disāya jātaṃ. Okāsato galavāṭakā nikkhantena ekamūlena thokaṃ	1184	
PA_atk-abh02_a:1184_3	gantvā dvidhā bhinnena thūlanhārunā vinibaddhaṃ hutvā hadayamaṃsaṃ parikkhipitvā	1184	
PA_atk-abh02_a:1184_4	ṭhitaṃ. Paricchedato vakkaṃ vakkabhāgena paricchinnaṃ. Ayamassa sabhāgaparicchedo.	1184	
PA_atk-abh02_a:1184_5	Visabhāgaparicchedo pana kesasadisova.	1184	
PA_atk-abh02_a:1185_0	Hadayanti hadayamaṃsaṃ. Taṃ vaṇṇato rattaṃ padumapattapiṭṭhivaṇṇaṃ. Saṇṭhānato bāhirapattāni	1185	
PA_atk-abh02_a:1185_1	apanetvā adhomukhaṭhapitapadumamakuḷasaṇṭhānaṃ. Bahi maṭṭhaṃ; anto kosātakīphalassa	1185	
PA_atk-abh02_a:1185_2	abbhantarasadisaṃ. Paññavantānaṃ thokaṃ vikasitaṃ, mandapaññānaṃ makuḷitameva. Anto	1185	
PA_atk-abh02_a:1185_3	cassa punnāgaṭṭhipatiṭṭhānamatto āvāṭako hoti, yattha aḍḍhapasatamattaṃ lohitaṃ saṇṭhāti;	1185	
PA_atk-abh02_a:1185_4	yaṃ nissāya manodhātu manoviññāṇadhātu ca vattanti. Taṃ panetaṃ rāgacaritassa rattaṃ	1185	
PA_atk-abh02_a:1185_5	hoti, dosacaritassa kāḷakaṃ, mohacaritassa maṃsadhovanudakasadisaṃ, vitakkacaritassa	1185	
PA_atk-abh02_a:1185_6	kulatthayūsavaṇṇaṃ, saddhācaritassa kaṇikārapupphavaṇṇaṃ, paññācaritassa acchaṃ vippasannaṃ	1185	
PA_atk-abh02_a:1185_7	anāvilaṃ paṇḍaraṃ parisuddhaṃ niddhotajātimaṇi viya jutimantaṃ khāyati. Disato uparimāya	1185	
PA_atk-abh02_a:1185_8	disāya jātaṃ. Okāsato sarīrabbhantare dvinnaṃ thanānaṃ majjhe patiṭṭhitaṃ. Paricchedato	1185	
PA_atk-abh02_a:1185_9	hadayaṃ hadayabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.	1185	
PA_atk-abh02_a:1186_0	Yakananti yamakamaṃsapaṭalaṃ. Taṃ vaṇṇato rattapaṇḍukadhātukaṃ, nātirattakumudassa	1186	
PA_atk-abh02_a:1186_1	pattapiṭṭhivaṇṇaṃ. Saṇṭhānato mūle ekaṃ, agge yamakaṃ koviḷārapattasaṇṭhānaṃ. Tañca	1186	
PA_atk-abh02_a:1186_2	dandhānaṃ ekameva hoti mahantaṃ, paññavantānaṃ dve vā tīṇi vā khuddakāni. Disato	1186	
PA_atk-abh02_a:1186_3	uparimadisāya jātaṃ. Okāsato dvinnaṃ thanānaṃ abbhantare dakkhiṇapassaṃ nissāya ṭhitaṃ.	1186	
PA_atk-abh02_a:1186_4	Paricchedato yakanaṃ yakanabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.	1186	
PA_atk-abh02_a:1187_0	Kilomakanti paṭicchannāpaṭicchannabhedato duvidhaṃ pariyonahanamaṃsaṃ. Taṃ duvidhampi	1187	
PA_atk-abh02_a:1187_1	vaṇṇato setaṃ, dukūlapilotikavaṇṇaṃ. Saṇṭhānato attano okāsasaṇṭhānaṃ. Disato paṭicchannakilomakaṃ	1187	
PA_atk-abh02_a:1187_2	uparimāya disāya jātaṃ. Itaraṃ dvīsu disāsu jātaṃ. Okāsato paṭicchannakilomakaṃ hadayañca	1187	
PA_atk-abh02_a:1187_3	vakkañca paṭicchādetvā ṭhitaṃ. Apaṭicchannakilomakaṃ sakalasarīre cammassa heṭṭhato	1187	
PA_atk-abh02_a:1187_4	maṃsaṃ pariyonaddhitvā ṭhitaṃ. Paricchedato heṭṭhā maṃsena, upari cammena, tiriyaṃ	1187	
PA_atk-abh02_a:1187_5	kilomakabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.	1187	
PA_atk-abh02_a:1188_0	Pihakanti udarajivhāmaṃsaṃ. Taṃ vaṇṇato nīlaṃ nigguṇḍikapupphavaṇṇaṃ. Saṇṭhānato	1188	
PA_atk-abh02_a:1188_1	sattaṅgulappamāṇaṃ abandhanaṃ kāḷavacchakajivhāsaṇṭhānaṃ. Disato uparimāya disāya	1188	
PA_atk-abh02_a:1188_2	jātaṃ. Okāsato hadayassa vāmapasse udarapaṭalassa matthakapassaṃ nissāya ṭhitaṃ,	1188	
PA_atk-abh02_a:1188_3	yasmiṃ paharaṇappahārena bahi nikkhante sattānaṃ jīvitakkhayo hoti. Paricchedato	1188	
PA_atk-abh02_a:1188_4	pihakabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.	1188	
PA_atk-abh02_a:1189_0	Papphāsanti dvattiṃsamaṃsakhaṇḍappabhedaṃ papphāsamaṃsaṃ. Taṃ vaṇṇato rattaṃ nātipakkaudumbaraphalavaṇṇaṃ.	1189	
PA_atk-abh02_a:1189_1	Saṇṭhānato visamacchinnabahalapūvakhaṇḍasaṇṭhānaṃ. Abbhantare asitapītānaṃ abhāve	1189	
PA_atk-abh02_a:1189_2	uggatena kammajatejusmanā abbhāhatattā saṅkhāditapalālapiṇḍamiva nirasaṃ nirojaṃ.	1189	
PA_atk-abh02_a:1189_3	Disato uparimāya disāya jātaṃ. Okāsato sarīrabbhantare dvinnaṃ thanānamantare hadayañca	1189	
PA_atk-abh02_a:1189_4	yakanañca paṭicchādetvā olambantaṃ ṭhitaṃ. Paricchedato phapphāsabhāgena paricchinnaṃ.	1189	
PA_atk-abh02_a:1189_5	Ayamassa sabhāgaparicchedo. Visabhāgaparicchedo pana kesasadisova.	1189	
PA_atk-abh02_a:1190_0	Antanti purisassa dvattiṃsa hatthā, itthiyā aṭṭhavīsatihatthā ekavīsatiyā ṭhānesu	1190	
PA_atk-abh02_a:1190_1	obhaggā antavaṭṭi. Tadetaṃ vaṇṇato setaṃ sakkharasudhāvaṇṇaṃ. Saṇṭhānato lohitadoṇiyaṃ	1190	
PA_atk-abh02_a:1190_2	ābhujitvā ṭhapitasīsacchinnasappasaṇṭhānaṃ. Disato dvīsu disāsu jātaṃ. Okāsato upari	1190	
PA_atk-abh02_a:1190_3	galavāṭake heṭṭhā ca karīsamagge vinibandhattā galavāṭakakarīsamaggapariyante sarīrabbhantare	1190	
PA_atk-abh02_a:1190_4	ṭhitaṃ. Paricchedato antabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.	1190	
PA_atk-abh02_a:1191_0	Antaguṇanti antabhogaṭṭhānesu bandhanaṃ. Taṃ vaṇṇato setaṃ dakasītalikamūlavaṇṇaṃ.	1191	
PA_atk-abh02_a:1191_1	Saṇṭhānato dakasītalikamūlasaṇṭhānameva. Disato dvīsu disāsu jātaṃ. Okāsato kudāḷapharasukammādīni	1191	
PA_atk-abh02_a:1191_2	karontānaṃ yantākaḍḍhanakāle yantasuttamiva, yantaphalakāni antabhoge ekato agaḷante	1191	
PA_atk-abh02_a:1191_3	ābandhitvā pādapuñchanarajjumaṇḍalakassa antarā taṃ sibbetvā ṭhitarajjukā viya ekavīsatiyā	1191	
PA_atk-abh02_a:1191_4	ṭhānesu antabhogānaṃ antarā ṭhitaṃ. Paricchedato antaguṇabhāgena paricchinnaṃ. Ayamassa	1191	
PA_atk-abh02_a:1191_5	sabhāgaparicchedo. Visabhāgaparicchedo pana kesasadisova.	1191	
PA_atk-abh02_a:1192_0	Udariyanti udare bhavaṃ asitapitakhāyitasāyitaṃ. Taṃ vaṇṇato ajjhohaṭāhāravaṇṇaṃ.	1192	
PA_atk-abh02_a:1192_1	Saṇṭhānato parissāvane sithilabandhataṇḍulasaṇṭhānaṃ. Disato uparimāya disāya jātaṃ.	1192	
PA_atk-abh02_a:1192_2	Okāsato udare ṭhitaṃ. Udaraṃ nāma ubhato nippīḷiyamānassa allasāṭakassa majjhe sañjātaphoṭakasadisaṃ	1192	
PA_atk-abh02_a:1192_3	antapaṭalaṃ; bahi maṭṭhaṃ, anto maṃsakasambukapaliveṭhanakiliṭṭhapāvārakapupphakasadisaṃ,	1192	
PA_atk-abh02_a:1192_4	kuthitapanasatacassa abbhantarasadisantipi vattuṃ vaṭṭati; yattha takkoṭakā, gaṇḍuppādakā,	1192	
PA_atk-abh02_a:1192_5	tālahīrakā, sūcimukhakā, paṭatantasuttakā iccevamādidvattiṃsakulappabhedā kimayo	1192	
PA_atk-abh02_a:1192_6	ākulabyākulā saṇḍasaṇḍacārino hutvā nivasanti; ye pānabhojanādimhi avijjamāne ullaṅghitvā	1192	
PA_atk-abh02_a:1192_7	viravantā hadayamaṃsaṃ abhihananti, pānabhojanādiajjhoharaṇavelāya ca uddhaṃmukhā	1192	
PA_atk-abh02_a:1192_8	hutvā paṭhamajjhohaṭe dve tayo ālope turitaturitā vilumpanti; yaṃ tesaṃ kimīnaṃ sūtigharaṃ,	1192	
PA_atk-abh02_a:1192_9	vaccakuṭi, gilānasālā, susānañca hoti.	1192	
PA_atk-abh02_a:1193_0	Yattha seyyathāpi nāma caṇḍālagāmadvāre candanikāya nidāghasamaye thūlaphusitake	1193	
PA_atk-abh02_a:1193_1	deve vassante udakena vuyhamānaṃ muttakarīsacammaaṭṭhinhārukhaṇḍakheḷasiṅghāṇikalohitappabhuti	1193	
PA_atk-abh02_a:1193_2	nānākuṇapajātaṃ nipatitvā kaddamodakāluḷitaṃ dvīhatīhaccayena sañjātakimikulaṃ sūriyātapavegasantāpakuthitaṃ	1193	
PA_atk-abh02_a:1193_3	upari pheṇapubbulake muñcantaṃ abhinīlavaṇṇaṃ paramaduggandhajegucchaṃ neva upagantuṃ	1193	
PA_atk-abh02_a:1193_4	na daṭṭhuṃ araharūpataṃ āpajjitvā tiṭṭhati, pageva ghāyituṃ vā sāyituṃ vā; evameva	1193	
PA_atk-abh02_a:1193_5	nānappakārapānabhojanādidantamusalasañcuṇṇitaṃ jivhāhatthaparivattitakheḷalālāpalibuddhaṃ	1193	
PA_atk-abh02_a:1193_6	taṅkhaṇavigatavaṇṇagandharasādisampadaṃ tantavāyakhalisuvānavamathusadisaṃ nipatitvā	1193	
PA_atk-abh02_a:1193_7	pittasemhavātapaliveṭhitaṃ hutvā udaraggisantāpavegakuthitaṃ kimikulākulaṃ uparūpari	1193	
PA_atk-abh02_a:1193_8	pheṇapubbulakāni muñcantaṃ paramakasambuduggandhajegucchabhāvaṃ āpajjitvā tiṭṭhati;	1193	
PA_atk-abh02_a:1193_9	yaṃ sutvāpi pānabhojanādīsu amanuññatā saṇṭhāti, pageva paññācakkhunā avaloketvā,	1193	
PA_atk-abh02_a:1193_10	yattha ca patitaṃ pānabhojanādi pañcadhā vibhāgaṃ gacchati – ekaṃ bhāgaṃ pāṇakā khādanti,	11931	
PA_atk-abh02_a:1193_11	ekaṃ bhāgaṃ udaraggi jhāpeti, eko bhāgo muttaṃ hoti, eko karīsaṃ, eko rasabhāvaṃ	11931	
PA_atk-abh02_a:1193_12	āpajjitvā soṇitamaṃsādīni upabrūhayati. Paricchedato udarapaṭalena ceva udariyabhāgena	11931	
PA_atk-abh02_a:1193_13	ca paricchinnaṃ. Ayamassa sabhāgaparicchedo. Visabhāgaparicchedo pana kesasadisova.	11931	
PA_atk-abh02_a:1194_0	Karīsanti vaccaṃ. Taṃ vaṇṇato yebhuyyena ajjhohaṭāhāravaṇṇameva hoti. Saṇṭhānato	1194	
PA_atk-abh02_a:1194_1	okāsasaṇṭhānaṃ. Disato heṭṭhimāya disāya jātaṃ. Okāsato pakkāsaye ṭhitaṃ. Pakkāsayo	1194	
PA_atk-abh02_a:1194_2	nāma heṭṭhā nābhipiṭṭhikaṇṭakamūlānamantare antāvasāne ubbedhena aṭṭhaṅgulamatto	1194	
PA_atk-abh02_a:1194_3	veḷunāḷikasadiso, yattha seyyathāpi nāma uparūpari bhūmibhāge patitaṃ vassodakaṃ	1194	
PA_atk-abh02_a:1194_4	ogaḷitvā heṭṭhā bhūmibhāgaṃ pūretvā tiṭṭhati; evameva yaṃ kiñci āmāsaye patitaṃ pānabhojanādikaṃ	1194	
PA_atk-abh02_a:1194_5	udaragginā pheṇuddehakaṃ pakkaṃ pakkaṃ nisadāya pisitamiva saṇhabhāvaṃ āpajjitvā	1194	
PA_atk-abh02_a:1194_6	antabilena ogaḷitvā ogaḷitvā madditvā veḷupabbe pakkhipamānapaṇḍumattikā viya sannicitaṃ	1194	
PA_atk-abh02_a:1194_7	hutvā tiṭṭhati. Paricchedato pakkāsayapaṭalena ceva karīsabhāgena ca paricchinnaṃ.	1194	
PA_atk-abh02_a:1194_8	Ayamassa sabhāgaparicchedo. Visabhāgaparicchedo pana kesasadisova.	1194	
PA_atk-abh02_a:1195_0	Matthaluṅganti sīsakaṭāhabbhantare ṭhitamiñjarāsi. Taṃ vaṇṇato setaṃ ahicchattakapiṇḍikavaṇṇaṃ,	1195	
PA_atk-abh02_a:1195_1	dadhibhāvaṃ asampattaduṭṭhakhīravaṇṇantipi vattuṃ vaṭṭati. Saṇṭhānato okāsasaṇṭhānaṃ.	1195	
PA_atk-abh02_a:1195_2	Disato uparimāya disāya jātaṃ. Okāsato sīsakaṭāhabbhantare cattāro sibbinimagge nissāya	1195	
PA_atk-abh02_a:1195_3	samodhānetvā ṭhapitā cattāro piṭṭhapiṇḍā viya samohitaṃ tiṭṭhati. Paricchedato sīsakaṭāhassa	1195	
PA_atk-abh02_a:1195_4	abbhantaratalehi ceva matthaluṅgabhāgena ca paricchinnaṃ. Ayamassa sabhāgaparicchedo.	1195	
PA_atk-abh02_a:1195_5	Visabhāgaparicchedo pana kesasadisova.	1195	
PA_atk-abh02_a:1196_0	Pittanti dve pittāni – baddhapittañca abaddhapittañca. Tattha baddhapittaṃ vaṇṇato	1196	
PA_atk-abh02_a:1196_1	bahalamadhukatelavaṇṇaṃ, abaddhapittaṃ milātaākulitapupphavaṇṇaṃ. Taṃ saṇṭhānato	1196	
PA_atk-abh02_a:1196_2	ubhayampi okāsasaṇṭhānaṃ. Disato baddhapittaṃ uparimāya disāya jātaṃ, itaraṃ dvīsu	1196	
PA_atk-abh02_a:1196_3	disāsu jātaṃ. Okāsato abaddhapittaṃ ṭhapetvā kesalomadantanakhānaṃ maṃsavinimuttaṭṭhānañceva	1196	
PA_atk-abh02_a:1196_4	thaddhasukkhacammañca udakamiva telabinduṃ avasesasarīraṃ byāpetvā ṭhitaṃ, yamhi	1196	
PA_atk-abh02_a:1196_5	kupite akkhīni pītakāni honti bhamanti, gattaṃ kampati kaṇḍuyati. Baddhapittaṃ hadayapapphāsānamantare	1196	
PA_atk-abh02_a:1196_6	yakanamaṃsaṃ nissāya patiṭṭhite mahākosātakīkosakasadise pittakosake ṭhitaṃ, yamhi	1196	
PA_atk-abh02_a:1196_7	kupite sattā ummattakā honti, vipallatthacittā hirottappaṃ chaḍḍetvā akattabbaṃ karonti,	1196	
PA_atk-abh02_a:1196_8	abhāsitabbaṃ bhāsanti, acintetabbaṃ cintenti. Paricchedato pittabhāgena paricchinnaṃ.	1196	
PA_atk-abh02_a:1196_9	Ayamassa sabhāgaparicchedo. Visabhāgaparicchedo pana kesasadisova.	1196	
PA_atk-abh02_a:1197_0	Semhanti sarīrabbhantare ekapattapūrappamāṇaṃ semhaṃ. Taṃ vaṇṇato setaṃ nāgabalapaṇṇarasavaṇṇaṃ.	1197	
PA_atk-abh02_a:1197_1	Saṇṭhānato okāsasaṇṭhānaṃ. Disato uparimāya disāya jātaṃ. Okāsato udarapaṭale ṭhitaṃ,	1197	
PA_atk-abh02_a:1197_2	yaṃ pānabhojanādīni ajjhoharaṇakāle seyyathāpi nāma udake sevālapaṇakaṃ kaṭṭhe vā	1197	
PA_atk-abh02_a:1197_3	kapāle vā patante chijjitvā dvidhā hutvā puna ajjhottharitvā tiṭṭhati, evameva pānabhojanādimhi	1197	
PA_atk-abh02_a:1197_4	nipatante chijjitvā dvidhā hutvā puna ajjhottharitvā tiṭṭhati; yamhi ca mandībhūte	1197	
PA_atk-abh02_a:1197_5	pakkagaṇḍo viya pūtikukkuṭaṇḍamiva ca udaraṃ paramajegucchaṃ kuṇapagandhaṃ hoti;	1197	
PA_atk-abh02_a:1197_6	tato uggatena ca gandhena uddekopi mukhampi duggandhaṃ pūtikuṇapasadisaṃ hoti; so	1197	
PA_atk-abh02_a:1197_7	ca puriso ‘apehi, duggandhaṃ vāyasī’ti vattabbataṃ āpajjati; yañca vaḍḍhitvā bahalattamāpannaṃ	1197	
PA_atk-abh02_a:1197_8	pidhānaphalakamiva vaccakuṭiyā udarapaṭalassa abbhantareyeva kuṇapagandhaṃ sannirujjhitvā	1197	
PA_atk-abh02_a:1197_9	tiṭṭhati. Paricchedato semhabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.	1197	
PA_atk-abh02_a:1198_0	Pubboti pūtilohitavasena pavattapubbo. So vaṇṇato paṇḍupalāsavaṇṇo, matakasarīre	1198	
PA_atk-abh02_a:1198_1	pana pūtibahalācāmavaṇṇo hoti. Saṇṭhānato okāsasaṇṭhāno. Disato dvīsu disāsu jāto.	1198	
PA_atk-abh02_a:1198_2	Okāsato pana pubbassa okāso nāma nibaddho natthi yattha so sannicito tiṭṭheyya; yatra	1198	
PA_atk-abh02_a:1198_3	yatra pana khāṇukaṇṭakappaharaṇaggijālādīhi abhihate sarīrappadese lohitaṃ saṇṭhahitvā	1198	
PA_atk-abh02_a:1198_4	paccati, gaṇḍapiḷakādayo vā uppajjanti, tatra tatreva tiṭṭhati. Paricchedato pubbabhāgena	1198	
PA_atk-abh02_a:1198_5	paricchinno. Ayamassa sabhāgaparicchedo. Visabhāgaparicchedo pana kesasadisova.	1198	
PA_atk-abh02_a:1199_0	Lohitanti dve lohitāni – sannicitalohitañca saṃsaraṇalohitañca. Tattha sannicitalohitaṃ	1199	
PA_atk-abh02_a:1199_1	vaṇṇato nipakkabahalalākhārasavaṇṇaṃ, saṃsaraṇalohitaṃ acchalākhārasavaṇṇaṃ. Saṇṭhānato	1199	
PA_atk-abh02_a:1199_2	ubhayampi okāsasaṇṭhānaṃ. Disato sannicitalohitaṃ uparimāya disāya jātaṃ, itaraṃ	1199	
PA_atk-abh02_a:1199_3	dvīsu disāsu jātaṃ. Okāsato saṃsaraṇalohitaṃ, ṭhapetvā kesalomadantanakhānaṃ maṃsavinimmuttaṭṭhānañceva	1199	
PA_atk-abh02_a:1199_4	thaddhasukkhacammañca, dhamanijālānusārena sabbaṃ upādinnakasarīraṃ pharitvā ṭhitaṃ;	1199	
PA_atk-abh02_a:1199_5	sannicitalohitaṃ yakanaṭṭhānassa heṭṭhābhāgaṃ pūretvā ekapattapūramattaṃ hadayavakkapapphāsānaṃ	1199	
PA_atk-abh02_a:1199_6	upari thokaṃ thokaṃ paggharantaṃ vakkahadayayakanapapphāse temayamānaṃ ṭhitaṃ. Tasmiñhi	1199	
PA_atk-abh02_a:1199_7	vakkahadayādīni atemente sattā pipāsitā honti. Paricchedato lohitabhāgena paricchinnaṃ.	1199	
PA_atk-abh02_a:1199_8	Ayamassa sabhāgaparicchedo. Visabhāgaparicchedo pana kesasadisova.	1199	
PA_atk-abh02_a:1200_0	Sedoti lomakūpādīhi paggharaṇakaāpodhātu. So vaṇṇato vippasannatilatelavaṇṇo. Saṇṭhānato	1200	
PA_atk-abh02_a:1200_1	okāsasaṇṭhāno. Disato dvīsu disāsu jāto. Okāsato sedassokāso nāma nibaddho natthi,	1200	
PA_atk-abh02_a:1200_2	yattha so lohitaṃ viya sadā tiṭṭheyya; yadā pana aggisantāpasūriyasantāpautuvikārādīhi	1200	
PA_atk-abh02_a:1200_3	sarīraṃ santappati tadā udakato abbuḷhamattavisamacchinnabhisamūḷālakumudanāḷakalāpo	1200	
PA_atk-abh02_a:1200_4	viya sabbakesalomakūpavivarehi paggharati. Tasmā tassa saṇṭhānampi kesalomakūpavivarānaṃyeva	1200	
PA_atk-abh02_a:1200_5	vasena veditabbaṃ. Sedapariggaṇhakena ca yoginā kesalomakūpavivare pūretvā ṭhitavaseneva	1200	
PA_atk-abh02_a:1200_6	sedo manasikātabbo. Paricchedato sedabhāgena paricchinno. Ayamassa sabhāgaparicchedo.	1200	
PA_atk-abh02_a:1200_7	Visabhāgaparicchedo pana kesasadisova.	1200	
PA_atk-abh02_a:1201_0	Medoti thinasineho. So vaṇṇato phālitahaliddivaṇṇo. Saṇṭhānato thūlasarīrassa tāva	1201	
PA_atk-abh02_a:1201_1	cammamaṃsantare ṭhapitahaliddivaṇṇadukūlapilotikasaṇṭhāno hoti, kisasarīrassa jaṅghamaṃsaṃ	1201	
PA_atk-abh02_a:1201_2	ūrumaṃsaṃ piṭṭhikaṇṭakanissitaṃ piṭṭhamaṃsaṃ udaravaṭṭimaṃsanti etāni nissāya diguṇaṃ	1201	
PA_atk-abh02_a:1201_3	tiguṇaṃ katvā ṭhapitahaliddivaṇṇadukūlapilotikasaṇṭhāno. Disato dvīsu disāsu jāto.	1201	
PA_atk-abh02_a:1201_4	Okāsato thūlassa sakalasarīraṃ pharitvā, kisassa jaṅghamaṃsādīni nissāya ṭhito, yaṃ	1201	
PA_atk-abh02_a:1201_5	sinehasaṅkhaṃ gatampi paramajegucchattā neva muddhani telatthāya, na nāsātelādīnaṃ	1201	
PA_atk-abh02_a:1201_6	atthāya gaṇhanti. Paricchedato heṭṭhā maṃsena, upari cammena, tiriyaṃ medabhāgena	1201	
PA_atk-abh02_a:1201_7	paricchinno. Ayamassa sabhāgaparicchedo. Visabhāgaparicchedo pana kesasadisova.	1201	
PA_atk-abh02_a:1202_0	Assūti akkhīhi pagdharaṇakaāpodhātu. Taṃ vaṇṇato vippasannatilatelavaṇṇaṃ. Saṇṭhānato	1202	
PA_atk-abh02_a:1202_1	okāsasaṇṭhānaṃ. Disato uparimāya disāya jātaṃ. Okāsato akkhikūpakesu ṭhitaṃ. Na cetaṃ	1202	
PA_atk-abh02_a:1202_2	pittakosake pittamiva akkhikūpakesu sadā sannicitaṃ tiṭṭhati; yadā pana sattā somanassajātā	1202	
PA_atk-abh02_a:1202_3	mahāhasitaṃ hasanti, domanassajātā rodanti paridevanti tathārūpaṃ visabhāgāhāraṃ	1202	
PA_atk-abh02_a:1202_4	āharanti, yadā ca nesaṃ akkhīni dhūmarajapaṃsukādīhi abhihaññanti, tadā etehi somanassadomanassavisabhāgāhārautūhi	1202	
PA_atk-abh02_a:1202_5	samuṭṭhahitvā akkhikūpake pūretvā tiṭṭhati vā paggharati vā. Assupariggaṇhakena pana	1202	
PA_atk-abh02_a:1202_6	yoginā akkhikūpake pūretvā ṭhitavaseneva pariggaṇhitabbaṃ. Paricchedato assubhāgena	1202	
PA_atk-abh02_a:1202_7	paricchinnaṃ. Ayamassa sabhāgaparicchedo. Visabhāgaparicchedo pana kesasadisova.	1202	
PA_atk-abh02_a:1203_0	Vasāti vilīnasneho. Sā vaṇṇato nāḷikeratelavaṇṇā, ācāme āsittatelavaṇṇātipi vattuṃ	1203	
PA_atk-abh02_a:1203_1	vaṭṭati. Saṇṭhānato nhānakāle pasannaudakassa upari paribbhamantasinehabinduvisaṭasaṇṭhānā.	1203	
PA_atk-abh02_a:1203_2	Disato dvīsu disāsu jātā. Okāsato yebhuyyena hatthatalahatthapiṭṭhipādatalapādapiṭṭhināsāpuṭanalāṭaaṃsakūṭesu	1203	
PA_atk-abh02_a:1203_3	ṭhitā. Na cesā etesu okāsesu sadā vilīnāva hutvā tiṭṭhati; yadā pana aggisantāpasūriyasantāpautuvisabhāgadhātuvisabhāgehi	1203	
PA_atk-abh02_a:1203_4	te padesā usmā jātā honti, tadā tattha nhānakāle pasannaudakūpari sinehabinduvisaṭo	1203	
PA_atk-abh02_a:1203_5	viya ito cito ca saṃsarati. Paricchedato vasābhāgena paricchinnā. Ayamassā sabhāgaparicchedo.	1203	
PA_atk-abh02_a:1203_6	Visabhāgaparicchedo pana kesasadisova.	1203	
PA_atk-abh02_a:1204_0	Kheḷoti antomukhe pheṇamissā āpodhātu. So vaṇṇato seto pheṇavaṇṇo. Saṇṭhānato okāsasaṇṭhāno,	1204	
PA_atk-abh02_a:1204_1	pheṇasaṇṭhānatotipi vattuṃ vaṭṭati. Disato uparimāya disāya jāto. Okāsato ubhohi	1204	
PA_atk-abh02_a:1204_2	kapolapassehi oruyha jivhāya ṭhito. Na cesa ettha sadā sannicito hutvā tiṭṭhati.	1204	
PA_atk-abh02_a:1204_3	Yadā pana sattā tathārūpaṃ āhāraṃ passanti vā saranti vā uṇhatittakaṭukaloṇambilānaṃ	1204	
PA_atk-abh02_a:1204_4	vā kiñci mukhe ṭhapenti, yadā vā nesaṃ hadayaṃ ākilāyati, kismiñcideva vā jigucchā	1204	
PA_atk-abh02_a:1204_5	uppajjati, tadā kheḷo uppajjitvā ubhohi kapolapassehi oruyha jivhāya saṇṭhāti. Aggajivhāya	1204	
PA_atk-abh02_a:1204_6	cesa tanuko hoti, mūlajivhāya bahalo; mukhe pakkhittañca puthukaṃ vā taṇḍulaṃ vā	1204	
PA_atk-abh02_a:1204_7	aññaṃ vā kiñci khādanīyaṃ, nadīpuḷine khatakūpakasalilaṃ viya, parikkhayaṃ agacchantova	1204	
PA_atk-abh02_a:1204_8	temetuṃ samattho hoti. Paricchedato kheḷabhāgena paricchinno. Ayamassa sabhāgaparicchedo.	1204	
PA_atk-abh02_a:1204_9	Visabhāgaparicchedo pana kesasadisova.	1204	
PA_atk-abh02_a:1205_0	Siṅghāṇikāti matthaluṅgato paggharaṇakaasuci. Sā vaṇṇato taruṇatālaṭṭhimiñjavaṇṇā.	1205	
PA_atk-abh02_a:1205_1	Saṇṭhānato okāsasaṇṭhānā. Disato uparimāya disāya jātā. Okāsato nāsāpuṭe pūretvā	1205	
PA_atk-abh02_a:1205_2	ṭhitā. Na cesā ettha sadā sannicitā hutvā tiṭṭhati; atha kho yathā nāma puriso paduminīpattena	1205	
PA_atk-abh02_a:1205_3	dadhiṃ bandhitvā heṭṭhā kaṇṭakena vijjheyya, atha tena chiddena dadhimatthu gaḷitvā	1205	
PA_atk-abh02_a:1205_4	bahi pateyya, evameva yadā sattā rodanti vā visabhāgāhārautuvasena vā sañjātadhātukkhobhā	1205	
PA_atk-abh02_a:1205_5	honti, tadā antosīsato pūtisemhabhāvaṃ āpannaṃ matthaluṅgaṃ gaḷitvā tālumatthakavivarena	1205	
PA_atk-abh02_a:1205_6	otaritvā nāsāpuṭe pūretvā tiṭṭhati vā paggharati vā. Siṅghāṇikā pariggaṇhakena pana	1205	
PA_atk-abh02_a:1205_7	yoginā nāsāpuṭe pūretvā ṭhitavaseneva pariggaṇhitabbā. Paricchedato siṅghāṇikābhāgena	1205	
PA_atk-abh02_a:1205_8	paricchinnā. Ayamassa sabhāgaparicchedo. Visabhāgaparicchedo pana kesasadisova.	1205	
PA_atk-abh02_a:1206_0	Lasikāti sarīrasandhīnaṃ abbhantare picchilakuṇapaṃ. Sā vaṇṇato kaṇikāraniyyāsavaṇṇā.	1206	
PA_atk-abh02_a:1206_1	Saṇṭhānato okāsasaṇṭhānā. Disato dvīsu disāsu jātā. Okāsato aṭṭhisandhīnaṃ abbhañjanakiccaṃ	1206	
PA_atk-abh02_a:1206_2	sādhayamānā asītisatasandhīnaṃ abbhantare ṭhitā. Yassa cesā mandā hoti, tassa uṭṭhahantassa	1206	
PA_atk-abh02_a:1206_3	nisīdantassa abhikkamantassa paṭikkamantassa sammiñjantassa pasārentassa aṭṭhikāni	1206	
PA_atk-abh02_a:1206_4	kaṭakaṭāyanti, accharāsaddaṃ karonto viya vicarati, ekayojanadviyojanamattampi addhānaṃ	1206	
PA_atk-abh02_a:1206_5	gatassa vāyodhātu kuppati, gattāni dukkhanti. Yassa pana bahukā hoti tassa uṭṭhānanisajjādīsu	1206	
PA_atk-abh02_a:1206_6	na aṭṭhīni kaṭakaṭāyanti, dīghampi addhānaṃ gatassa na vāyodhātu kuppati, na gattāni	1206	
PA_atk-abh02_a:1206_7	dukkhanti. Paricchedato lasikābhāgena paricchinnā. Ayamassa sabhāgaparicchedo. Visabhāgaparicchedo pana kesasadisova.	1206	
PA_atk-abh02_a:1207_0	Muttanti vaṇṇato māsakhārodakavaṇṇaṃ. Saṇṭhānato adhomukhaṭhapitaudakakumbhantaragataudakasaṇṭhānaṃ.	1207	
PA_atk-abh02_a:1207_1	Disato heṭṭhimāya disāya jātaṃ. Okāsato vatthissa abbhantare ṭhitaṃ. Vatthi nāma	1207	
PA_atk-abh02_a:1207_2	vatthipuṭo vuccati, yattha seyyathāpi nāma candanikāya pakkhitte amukhe ravaṇaghaṭe	1207	
PA_atk-abh02_a:1207_3	candanikaraso pavisati, na cassa pavisanamaggo paññāyati; evameva sarīrato muttaṃ	1207	
PA_atk-abh02_a:1207_4	pavisati, na cassa pavisanamaggo paññāyati, nikkhamanamaggo pana pākaṭo hoti; yamhi	1207	
PA_atk-abh02_a:1207_5	ca muttassa bharite ‘passāvaṃ karomā’ti sattānaṃ āyūhanaṃ hoti. Paricchedato vatthiabbhantarena	1207	
PA_atk-abh02_a:1207_6	ceva muttabhāgena ca paricchinnaṃ. Ayamassa sabhāgaparicchedo. Visabhāgaparicchedo pana kesasadisova.	1207	
PA_atk-abh02_a:1208_0	Evañhi kesādike koṭṭhāse vaṇṇasaṇṭhānadisokāsaparicchedavasena vavatthapetvā anupubbato	1208	
PA_atk-abh02_a:1208_1	nātisīghato nātisaṇikatotiādinā nayena vaṇṇasaṇṭhānagandhāsayokāsavasena pañcadhā	1208	
PA_atk-abh02_a:1208_2	‘paṭikkūlā paṭikkūlā’ti manasikaroto paṇṇattisamatikkamavasena, seyyathāpi cakkhumato	1208	
PA_atk-abh02_a:1208_3	purisassa dvattiṃsavaṇṇānaṃ kusumānaṃ ekasuttagaṇṭhitaṃ mālaṃ olokentassa sabbapupphāni	1208	
PA_atk-abh02_a:1208_4	apubbāpariyamiva pākaṭāni honti, evameva “atthi imasmiṃ kāye kesā”ti imaṃ kāyaṃ olokentassa	1208	
PA_atk-abh02_a:1208_5	sabbe te dhammā apubbāpariyamiva pākaṭā honti. Tena vuttaṃ manasikārakosallakathāyaṃ	1208	
PA_atk-abh02_a:1208_6	“ādikammikassa hi ‘kesā’ti manasikaroto manasikāro gantvā ‘mutta’nti imaṃ pariyosānakoṭṭhāsameva āhacca tiṭṭhatī”ti.	1208	
PA_atk-abh02_a:1209_0	Sace pana bahiddhāpi manasikāraṃ upasaṃharati, athassa evaṃ sabbakoṭṭhāsesu pākaṭībhūtesu	1209	
PA_atk-abh02_a:1209_1	āhiṇḍantā manussatiracchānādayo sattākāraṃ vijahitvā koṭṭhāsarāsivaseneva upaṭṭhahanti;	1209	
PA_atk-abh02_a:1209_2	tehi ca ajjhohariyamānaṃ pānabhojanādi koṭṭhāsarāsimhi pakkhipiyamānamiva upaṭṭhāti.	1209	
PA_atk-abh02_a:1209_3	Athassa anupubbamuñcanādivasena ‘paṭikūlā paṭikūlā’ti punappunaṃ manasikaroto anukkamena appanā uppajjati.	1209	
PA_atk-abh02_a:1210_0	Tattha kesādīnaṃ vaṇṇasaṇṭhānadisokāsaparicchedavasena upaṭṭhānaṃ uggahanimittaṃ,	1210	
PA_atk-abh02_a:1210_1	sabbākārato paṭikūlavasena upaṭṭhānaṃ paṭibhāganimittaṃ. Taṃ punappunaṃ āvajjentassa	1210	
PA_atk-abh02_a:1210_2	manasikarontassa takkāhataṃ vitakkāhataṃ karontassa cattāro khandhā paṭikūlārammaṇā	1210	
PA_atk-abh02_a:1210_3	honti, paṭhamajjhānavasena appanā pavattati. Pubbabhāge parikammaupacāracittāni savitakkasavicārāni	1210	
PA_atk-abh02_a:1210_4	sappītikāni somanassasahagatāni paṭikūlanimittārammaṇāni; appanāpi savitakkasavicārā	1210	
PA_atk-abh02_a:1210_5	sappītikā somanassasahagatāva. Bhūmantarena pana mahaggatā rūpāvacarā honti. Paṭikkūlepi	1210	
PA_atk-abh02_a:1210_6	ca etasmiṃ ārammaṇe ānisaṃsadassāvitāya somanassaṃ uppajjati, ekattārammaṇabaleneva	1210	
PA_atk-abh02_a:1210_7	vā taṃ uppajjati. Dutiyajjhānādīni panettha na nibbattanti. Kasmā? Oḷārikattā. Idañhi	1210	
PA_atk-abh02_a:1210_8	ārammaṇaṃ oḷārikaṃ. Vitakkabalenevettha cittekaggatā jāyati, na vitakkasamatikkamenāti.	1210	
PA_atk-abh02_a:1210_9	Ayaṃ tāva samathavasena kammaṭṭhānakathā.	1210	
PA_atk-abh02_a:1211_0	Avisesato pana sādhāraṇavasena evaṃ veditabbaṃ – idañhi kammaṭṭhānaṃ bhāvetukāmena	1211	
PA_atk-abh02_a:1211_1	kammaṭṭhānaṃ uggahetvā sajjhāyakāle eva kesādīnaṃ vaṇṇanimittasaṇṭhānanimittadisānimittaokāsanimittaparicchedanimittāni	1211	
PA_atk-abh02_a:1211_2	vācāya pothetvā pothetvā ekekakoṭṭhāse ‘ayaṃ etaṃsarikkhako’ti tividhena sajjhāyo	1211	
PA_atk-abh02_a:1211_3	kātabbo. Kathaṃ? Tacapañcake tāva heṭṭhā vuttanayeneva anulomato pañcāhaṃ, paṭilomato	1211	
PA_atk-abh02_a:1211_4	pañcāhaṃ, anulomapaṭilomato pañcāhanti addhamāsaṃ sajjhāyo kātabbo. Tato ācariyassa	1211	
PA_atk-abh02_a:1211_5	santikaṃ gantvā vakkapañcakaṃ uggaṇhitvā tatheva addhamāsaṃ sajjhāyo kātabbo. Tato	1211	
PA_atk-abh02_a:1211_6	te dasapi koṭṭhāse ekato katvā addhamāsaṃ. Puna papphāsapañcakādīsupi ekekaṃ uggaṇhitvā	1211	
PA_atk-abh02_a:1211_7	addhamāsaṃ. Tato te pañcadasapi koṭṭhāse addhamāsaṃ. Matthaluṅgapañcakaṃ addhamāsaṃ.	1211	
PA_atk-abh02_a:1211_8	Tato tevīsati koṭṭhāse addhamāsaṃ. Medachakkaṃ addhamāsaṃ. Tato te chabbīsatipi koṭṭhāse	1211	
PA_atk-abh02_a:1211_9	ekato katvā addhamāsaṃ. Muttachakkaṃ addhamāsaṃ. Tato sabbepi dvattiṃsa koṭṭhāse	1211	
PA_atk-abh02_a:1211_10	ekato katvā addhamāsanti evaṃ cha māse sajjhāyo kātabbo.	12111	
PA_atk-abh02_a:1212_0	Tattha – upanissayasampannassa sappaññassa bhikkhuno kammaṭṭhānaṃ uggaṇhantasseva	1212	
PA_atk-abh02_a:1212_1	koṭṭhāsā upaṭṭhahanti, ekaccassa na upaṭṭhahanti. Tena ‘na upaṭṭhahantī’ti vīriyaṃ	1212	
PA_atk-abh02_a:1212_2	na vissajjetabbaṃ. Yattakā koṭṭhāsā upaṭṭhahanti tattake gahetvā sajjhāyo kātabbo.	1212	
PA_atk-abh02_a:1212_3	Evaṃ kammaṭṭhānaṃ kathentena pana neva paññavato na mandapaññassa vasena kathetabbaṃ,	1212	
PA_atk-abh02_a:1212_4	majjhimapaññassa vasena kathetabbaṃ. Majjhimapaññassa hi vasena ācariyā chahi māsehi	1212	
PA_atk-abh02_a:1212_5	paricchinditvā tantiṃ ṭhapayiṃsu. Yassa pana ettāvatāpi koṭṭhāsā pākaṭā na honti,	1212	
PA_atk-abh02_a:1212_6	tena tato parampi sajjhāyo kātabbo eva; no ca kho aparicchinditvā, cha cha māse paricchinditvāva kātabbo.	1212	
PA_atk-abh02_a:1213_0	Sajjhāyaṃ karontena vaṇṇo na paccavekkhitabbo, na lakkhaṇaṃ manasikātabbaṃ, koṭṭhāsavaseneva	1213	
PA_atk-abh02_a:1213_1	sajjhāyo kātabbo. Ācariyenāpi ‘vaṇṇavasena sajjhāyaṃ karohī’ti niyametvā na kathetabbaṃ.	1213	
PA_atk-abh02_a:1213_2	Niyametvā kathite ko dosoti? Sampattiyampi vipattisaññāāpajjanaṃ. Sace hi ācariyena	1213	
PA_atk-abh02_a:1213_3	‘vaṇṇavasena sajjhāyaṃ karohī’ti vutte imassa bhikkhuno tathā karontassa kammaṭṭhānaṃ	1213	
PA_atk-abh02_a:1213_4	vaṇṇato na upaṭṭhāti, paṭikūlavasena vā dhātuvasena vā upaṭṭhāti, athesa ‘na idaṃ	1213	
PA_atk-abh02_a:1213_5	kammaṭṭhānaṃ vilakkhaṇa’nti saññī hoti, ācariyena kathitameva kappetvā gaṇhāti. ‘Paṭikūlavasena	1213	
PA_atk-abh02_a:1213_6	sajjhāyaṃ karohī’ti vuttepi sace tassa tathā karontassa paṭikkūlato na upaṭṭhāti,	1213	
PA_atk-abh02_a:1213_7	vaṇṇavasena vā dhātuvasena vā upaṭṭhāti, athesa ‘nayidaṃ kammaṭṭhānaṃ vilakkhaṇa’nti	1213	
PA_atk-abh02_a:1213_8	saññī hoti, ācariyena kathitameva kappetvā gaṇhāti. ‘Dhātuvasena taṃ sajjhāyaṃ karohī’ti	1213	
PA_atk-abh02_a:1213_9	vuttepi sace tassa tathā karontassa dhātuto na upaṭṭhāti, vaṇṇavasena vā paṭikūlavasena	1213	
PA_atk-abh02_a:1213_10	vā upaṭṭhāti, athesa ‘nayidaṃ kammaṭṭhānaṃ vilakkhaṇa’nti saññī hoti, ācariyena kathitameva	12131	
PA_atk-abh02_a:1213_11	kappetvā gaṇhāti. Ayaṃ ācariyena niyametvā kathite doso.	12131	
PA_atk-abh02_a:1214_0	Kinti pana vattabbo hotīti? ‘Koṭṭhāsavasena sajjhāyaṃ karohī’ti vattabbo. Kathaṃ?	1214	
PA_atk-abh02_a:1214_1	‘Kesakoṭṭhāso lomakoṭṭhāsoti sajjhāyaṃ karohī’ti vattabbo. Sace panassa evaṃ koṭṭhāsavasena	1214	
PA_atk-abh02_a:1214_2	sajjhāyaṃ karontassa vaṇṇato upaṭṭhāti, athānena ovādācariyassa ācikkhitabbaṃ – ‘ahaṃ	1214	
PA_atk-abh02_a:1214_3	dvattiṃsākāraṃ koṭṭhāsavasena sajjhāyaṃ karomi; mayhaṃ pana vaṇṇato upaṭṭhātī’ti.	1214	
PA_atk-abh02_a:1214_4	Ācariyena ‘kammaṭṭhānaṃ viya akammaṭṭhānaṃ, vilakkhaṇaṃ eta’nti na visaṃvādetabbaṃ.	1214	
PA_atk-abh02_a:1214_5	‘Sādhu, sappurisa, pubbe tayā vaṇṇakasiṇe parikammaṃ katapubbaṃ bhavissati. Etadeva	1214	
PA_atk-abh02_a:1214_6	kammaṭṭhānaṃ tuyhaṃ sappāyaṃ. Vaṇṇavaseneva sajjhāyaṃ karohī’ti vattabbo. Tenapi	1214	
PA_atk-abh02_a:1214_7	vaṇṇavaseneva sajjhāyo kātabbo.	1214	
PA_atk-abh02_a:1215_0	So evaṃ karonto ajjhattaṃ nīlakaṃ pītakaṃ lohitakaṃ odātakanti cattāri vaṇṇakasiṇāni	1215	
PA_atk-abh02_a:1215_1	labhati. Kathaṃ? Tassa hi kesalomapittesu ceva akkhīnañca kāḷakaṭṭhāne vaṇṇaṃ ‘nīlaṃ	1215	
PA_atk-abh02_a:1215_2	nīla’nti manasikarontassa catukkapañcakajjhānāni uppajjanti; jhānaṃ pādakaṃ katvā	1215	
PA_atk-abh02_a:1215_3	vipassanaṃ paṭṭhapetvā arahattaṃ pāpuṇāti. Medasmiṃ pana akkhīnañca pītakaṭṭhāne	1215	
PA_atk-abh02_a:1215_4	vaṇṇaṃ ‘pītakaṃ pītaka’nti manasikarontassa catukkapañcakajjhānāni uppajjanti; jhānaṃ	1215	
PA_atk-abh02_a:1215_5	pādakaṃ katvā vipassanaṃ paṭṭhapetvā arahattaṃ pāpuṇāti. Maṃsalohitesu pana akkhīnañca	1215	
PA_atk-abh02_a:1215_6	rattaṭṭhāne vaṇṇaṃ ‘lohitakaṃ lohitaka’nti manasikarontassa catukkapañcakajjhānāni	1215	
PA_atk-abh02_a:1215_7	uppajjanti; jhānaṃ pādakaṃ katvā vipassanaṃ paṭṭhapetvā arahattaṃ pāpuṇāti. Nakhadantacammaaṭṭhīsu	1215	
PA_atk-abh02_a:1215_8	pana akkhīnañca paṇḍaraṭṭhāne vaṇṇaṃ ‘odātaṃ odāta’nti manasikarontassa catukkapañcakajjhānāni	1215	
PA_atk-abh02_a:1215_9	uppajjanti, jhānaṃ pādakaṃ katvā vipassanaṃ paṭṭhapetvā arahattaṃ pāpuṇāti. Idaṃ	1215	
PA_atk-abh02_a:1215_10	vaṇṇavasena abhiniviṭṭhassa bhikkhuno yāva arahattā nigamanaṃ.	12151	
PA_atk-abh02_a:1216_0	Aparassa koṭṭhāsavasena sajjhāyaṃ karontassa paṭikūlato upaṭṭhāti. Athānena ovādācariyassa	1216	
PA_atk-abh02_a:1216_1	ācikkhitabbaṃ. Ācariyena ‘kammaṭṭhānaṃ viya akammaṭṭhānaṃ, vilakkhaṇaṃ eta’nti na	1216	
PA_atk-abh02_a:1216_2	visaṃvādetabbaṃ. ‘Sādhu, sappurisa, pubbe tayā paṭikūlamanasikāre yogo kato bhavissati.	1216	
PA_atk-abh02_a:1216_3	Etadeva kammaṭṭhānaṃ tuyhaṃ sappāyaṃ. Paṭikūlavaseneva sajjhāyaṃ karohī’ti vattabbo.	1216	
PA_atk-abh02_a:1216_4	Tenapi paṭikūlavasena sajjhāyo kātabbo. Tassa kesā nāma ‘ajaññā duggandhā jegucchā	1216	
PA_atk-abh02_a:1216_5	paṭikūlā’ti evaṃ paṭikūlavasena sajjhāyaṃ karontassa paṭikūlārammaṇe paṭhamajjhānaṃ	1216	
PA_atk-abh02_a:1216_6	nibbattati. So jhānaṃ pādakaṃ katvā vipassanaṃ paṭṭhapetvā arahattaṃ pāpuṇāti. Idaṃ	1216	
PA_atk-abh02_a:1216_7	paṭikūlavasena abhiniviṭṭhassa bhikkhuno yāva arahattā nigamanaṃ.	1216	
PA_atk-abh02_a:1217_0	Aparassa koṭṭhāsavasena sajjhāyaṃ karontassa dhātuto upaṭṭhāti. Dhātuto upaṭṭhahantaṃ	1217	
PA_atk-abh02_a:1217_1	kīdisaṃ hutvā upaṭṭhātīti? Kesā tāva vammikamatthake jātakunthatiṇakāni viya hutvā	1217	
PA_atk-abh02_a:1217_2	upaṭṭhahanti. Lomā purāṇagāmaṭṭhāne jātadabbatiṇakāni viya. Nakhā daṇḍakesu ṭhapitamadhukaphalaṭṭhikosakā	1217	
PA_atk-abh02_a:1217_3	viya. Dantā mattikāpiṇḍe pavesetvā ṭhapitaalābubījāni viya. Taco vīṇāpabbake pariyonaddhaallagocammaṃ	1217	
PA_atk-abh02_a:1217_4	viya, maṃsaṃ bhittiyaṃ anulittamattikā viya. Nhāru dabbasambhārabaddhavallī viya.	1217	
PA_atk-abh02_a:1217_5	Aṭṭhi ussāpetvā ṭhapitabhittidabbasambhāro viya. Aṭṭhimiñjaṃ mahāveḷumhi pakkhittaseditavettaggaṃ	1217	
PA_atk-abh02_a:1217_6	viya. Vakkaṃ, hadayaṃ, yakanaṃ, kilomakaṃ, pihakaṃ, papphāsanti ime cha koṭṭhāsā	1217	
PA_atk-abh02_a:1217_7	sūnakāragharaṃ viya hutvā upaṭṭhahanti. Dvattiṃsahatthaṃ antaṃ lohitadoṇiyaṃ saṃvellitvā	1217	
PA_atk-abh02_a:1217_8	ṭhapitagharasappo viya. Antaguṇaṃ pādapuñchanake sibbitarajjukā viya. Udariyaṃ parissāvane	1217	
PA_atk-abh02_a:1217_9	sithilabandhataṇḍulaṃ viya. Karīsaṃ veṇupabbe pakkhittapaṇḍumattikā viya. Matthaluṅgaṃ	1217	
PA_atk-abh02_a:1217_10	omadditvā ṭhapitā cattāro taṇḍulapiṭṭhapiṇḍā viya. Dvādasavidhā āpodhātu paṭipāṭiyā	12171	
PA_atk-abh02_a:1217_11	ṭhapitesu dvādasasu udakasarāvakesu pūritaudakaṃ viya hutvā upaṭṭhāti.	12171	
PA_atk-abh02_a:1218_0	Athānena ovādācariyassa ācikkhitabbaṃ. Ācariyena ‘kammaṭṭhānaṃ viya akammaṭṭhānaṃ,	1218	
PA_atk-abh02_a:1218_1	vilakkhaṇaṃ eta’nti na visaṃvādetabbaṃ. ‘Sādhu, sappurisa, pubbe tayā dhātumanasikāre	1218	
PA_atk-abh02_a:1218_2	yogo kato bhavissati. Etadeva kammaṭṭhānaṃ tuyhaṃ sappāyaṃ. Dhātuvaseneva sajjhāyaṃ	1218	
PA_atk-abh02_a:1218_3	karohī’ti vattabbo. Tenapi dhātuvasena sajjhāyo kātabbo.	1218	
PA_atk-abh02_a:1219_0	Tatridaṃ manasikāramukheneva sajjhāyavidhānaṃ – idha bhikkhu ‘kesā sīsaṃ pariyonaddhitvā	1219	
PA_atk-abh02_a:1219_1	ṭhitacamme jātā. Te na jānanti ‘mayaṃ sīsaṃ pariyonaddhitvā ṭhitacamme jātā’ti; sīsaṃ	1219	
PA_atk-abh02_a:1219_2	pariyonaddhitvā ṭhitacammampi na jānāti ‘kesā mayi jātā’ti; acetanā ete abyākatā	1219	
PA_atk-abh02_a:1219_3	suññā thaddhā patthinnā pathavīdhātu esā’ti manasikaroti. ‘Lomā sarīraṃ pariyonahanacamme	1219	
PA_atk-abh02_a:1219_4	jātā. Te na jānanti ‘mayaṃ sarīraṃ pariyonahanacamme jātā’ti. Sarīraṃ pariyonahanacammampi	1219	
PA_atk-abh02_a:1219_5	na jānāti ‘lomā mayi jātā’ti etepi acetanā. Nakhā aṅgulīnaṃ aggesu jātā. Te na jānanti	1219	
PA_atk-abh02_a:1219_6	‘mayaṃ aṅgulīnaṃ aggesu jātā’ti. Aṅgulīnaṃ aggānipi na jānanti ‘nakhā amhesu jātā’ti.	1219	
PA_atk-abh02_a:1219_7	Etepi acetanā. Dantā hanukaṭṭhike jātā. Te na jānanti ‘mayaṃ hanukaṭṭhike jātā’ti.	1219	
PA_atk-abh02_a:1219_8	Hanukaṭṭhikampi na jānāti ‘dantā mayi jātā’ti. Etepi acetanā. Taco na jānāti ‘sarīraṃ	1219	
PA_atk-abh02_a:1219_9	mayā pariyonaddha’nti. Sarīrampi na jānāti ‘ahaṃ tacena pariyonaddha’nti. Ayampi	1219	
PA_atk-abh02_a:1219_10	acetano. Maṃsaṃ na jānāti ‘mayā sarīraṃ anulitta’nti. Sarīrampi na jānāti ‘ahaṃ maṃsena	12191	
PA_atk-abh02_a:1219_11	anulitta’nti. Idampi acetanaṃ. Nhāru na jānāti ‘ahaṃ aṭṭhipuñjaṃ ābandhitvā ṭhita’nti.	12191	
PA_atk-abh02_a:1219_12	Aṭṭhipuñjopi na jānāti ‘nhārujālenāhaṃ ābaddho’ti. Idampi acetanaṃ.	12191	
PA_atk-abh02_a:1220_0	Sīsaṭṭhi na jānāti ‘ahaṃ gīvaṭṭhike patiṭṭhita’nti. Gīvaṭṭhikampi na jānāti ‘mayi	1220	
PA_atk-abh02_a:1220_1	sīsaṭṭhikaṃ patiṭṭhita’nti. Gīvaṭṭhi na jānāti ‘ahaṃ piṭṭhikaṇṭake ṭhita’nti. Piṭṭhikaṇṭaṭṭhikopi	1220	
PA_atk-abh02_a:1220_2	kaṭiṭṭhikaṃ ūruṭṭhikaṃ jaṅghaṭṭhikaṃ gopphakaṭṭhikaṃ na jānāti ‘ahaṃ paṇhikaṭṭhike	1220	
PA_atk-abh02_a:1220_3	patiṭṭhita’nti. Paṇhikaṭṭhikampi na jānāti ‘ahaṃ gopphakaṭṭhikaṃ ukkhipitvā ṭhitanti…pe…	1220	
PA_atk-abh02_a:1220_4	gīvaṭṭhikaṃ na jānāti ‘ahaṃ sīsaṭṭhikaṃ ukkhipitvā ṭhita’nti.	1220	
PA_atk-abh02_a:1221	Paṭipāṭiyā aṭṭhīni ṭhitāni koṭiyā,	122	
PA_atk-abh02_a:1222	Anekasandhiyamito na kehici;	122	
PA_atk-abh02_a:1223	Baddho nahārūhi jarāya codito,	122	
PA_atk-abh02_a:1224	Acetano kaṭṭhakaliṅgarūpamo.	122	
PA_atk-abh02_a:1225_0	‘Idampi acetanaṃ. Aṭṭhimiñjaṃ; vakkaṃ…pe… matthaluṅgaṃ acetanaṃ abyākataṃ suññaṃ	1225	
PA_atk-abh02_a:1225_1	thaddhaṃ patthinnaṃ pathavīdhātū’ti manasikaroti. ‘Pittaṃ semhaṃ…pe… muttaṃ acetanaṃ	1225	
PA_atk-abh02_a:1225_2	abyākataṃ suññaṃ yūsagataṃ āpodhātū’ti manasikaroti.	1225	
PA_atk-abh02_a:1226_0	Ime dve mahābhūte pariggaṇhantassa udare ussadā tejodhātu pākaṭā hoti, nāsāya ussadā	1226	
PA_atk-abh02_a:1226_1	vāyodhātu pākaṭā hoti. Ime cattāro mahābhūte pariggaṇhantassa upādārūpaṃ pākaṭaṃ	1226	
PA_atk-abh02_a:1226_2	hoti. Mahābhūtaṃ nāma upādārūpena paricchinnaṃ, upādārūpaṃ mahābhūtena. Yathā ātapo	1226	
PA_atk-abh02_a:1226_3	nāma chāyāya paricchinno, chāyā ātapena; evameva mahābhūtaṃ upādārūpena paricchinnaṃ,	1226	
PA_atk-abh02_a:1226_4	upādārūpaṃ mahābhūtena. Athassa evaṃ “cattāri mahābhūtāni tevīsati upādārūpāni rūpakkhandho”ti	1226	
PA_atk-abh02_a:1226_5	rūpakkhandhaṃ pariggaṇhantassa āyatanadvāravasena arūpino khandhā pākaṭā honti. Iti	1226	
PA_atk-abh02_a:1226_6	rūpārūpapariggaho pañcakkhandhā honti, pañcakkhandhā dvādasāyatanāni honti, dvādasāyatanāni	1226	
PA_atk-abh02_a:1226_7	aṭṭhārasa dhātuyo hontīti khandhāyatanadhātuvasena yamakatālakandhaṃ phālento viya	1226	
PA_atk-abh02_a:1226_8	dve koṭṭhāse katvā nāmarūpaṃ vavatthapeti.	1226	
PA_atk-abh02_a:1227_0	So “idaṃ nāmarūpaṃ na ahetu na appaccayā nibbattaṃ, sahetu sappaccayā nibbattaṃ.	1227	
PA_atk-abh02_a:1227_1	Ko panassa hetu? Ko pana paccayo”ti upaparikkhanto “avijjāpaccayā taṇhāpaccayā kammapaccayā	1227	
PA_atk-abh02_a:1227_2	āhārapaccayā cā”ti tassa paccayaṃ vavatthapetvā “atītepi paccayā ceva paccayasamuppannadhammā	1227	
PA_atk-abh02_a:1227_3	ca anāgatepi etarahipi paccayā ceva paccayasamuppannadhammā ca, tato uddhaṃ satto	1227	
PA_atk-abh02_a:1227_4	vā puggalo vā natthi, suddhasaṅkhārapuñjo evā”ti – evaṃ tīsu addhāsu kaṅkhaṃ vitarati.	1227	
PA_atk-abh02_a:1227_5	Ayaṃ pana vipassanāsaṅkhārasallakkhaṇā ñātapariññā nāma.	1227	
PA_atk-abh02_a:1228_0	Evaṃ saṅkhāre sallakkhetvā ṭhitassa pana bhikkhussa dasabalassa sāsane mūlaṃ otiṇṇaṃ	1228	
PA_atk-abh02_a:1228_1	nāma hoti, patiṭṭhā laddhā nāma, cūḷasotāpanno nāma hoti niyatagatiko. Tathārūpaṃ	1228	
PA_atk-abh02_a:1228_2	pana utusappāyaṃ, puggalasappāyaṃ, bhojanasappāyaṃ, dhammasavaṇasappāyaṃ labhitvā	1228	
PA_atk-abh02_a:1228_3	ekāsane ekapallaṅkavaragato tīṇi lakkhaṇāni āropetvā vipassanāpaṭipāṭiyā saṅkhāre	1228	
PA_atk-abh02_a:1228_4	sammasanto arahattaṃ gaṇhātīti idaṃ dhātuvasena abhiniviṭṭhassa bhikkhuno yāva arahattā nigamanaṃ.	1228	
PA_atk-abh02_a:1229_0	Yassa pana neva vaṇṇato upaṭṭhāti na paṭikūlato na suññato tena ‘na me upaṭṭhātī’ti	1229	
PA_atk-abh02_a:1229_1	na kammaṭṭhānaṃ vissajjetvā nisīditabbaṃ, koṭṭhāsamanasikāreyeva pana yogo kātabbo.	1229	
PA_atk-abh02_a:1229_2	Porāṇakattherā kira ‘koṭṭhāsamanasikārova pamāṇa’nti āhaṃsu. Iccassa punappunaṃ koṭṭhāsavasena	1229	
PA_atk-abh02_a:1229_3	sajjhāyaṃ karontassa koṭṭhāsā paguṇā honti. Kadā pana paguṇā nāma hontīti? Yadā ‘kesā’ti	1229	
PA_atk-abh02_a:1229_4	āvajjitamatte manasikāro gantvā ‘matthaluṅga’nti antimakoṭṭhāse patiṭṭhāti, ‘matthaluṅga’nti	1229	
PA_atk-abh02_a:1229_5	āvajjitamatte manasikāro āgantvā ‘kesā’ti ādikoṭṭhāse patiṭṭhāti.	1229	
PA_atk-abh02_a:1230_0	Athassa yathā nāma cakkhumato purisassa dvattiṃsavaṇṇānaṃ pupphānaṃ ekasuttaganthitaṃ	1230	
PA_atk-abh02_a:1230_1	mālaṃ olokentassa paṭipāṭiyā vā pana nikhāte dvattiṃsavatipāde paṭikkamitvā olokentassa	1230	
PA_atk-abh02_a:1230_2	paṭipāṭiyāva dvattiṃsavaṇṇāni pupphāni vatipādā vā pākaṭā honti, evameva dvattiṃsa	1230	
PA_atk-abh02_a:1230_3	koṭṭhāsā upaṭṭhahanti, vicarantā tiracchānagatāpi manussāpi sattāti na upaṭṭhahanti,	1230	
PA_atk-abh02_a:1230_4	koṭṭhāsāti upaṭṭhahanti, khādanīyabhojanīyaṃ koṭṭhāsantare pakkhippamānaṃ viya hoti.	1230	
PA_atk-abh02_a:1231_0	Koṭṭhāsānaṃ paguṇakālato paṭṭhāya tīsu mukhesu ekena mukhena vimuccissati. Kammaṭṭhānaṃ	1231	
PA_atk-abh02_a:1231_1	vaṇṇato vā paṭikūlato vā suññato vā upaṭṭhāti. Yathā nāma pūve pacitukāmā itthī madditvā	1231	
PA_atk-abh02_a:1231_2	ṭhapitapiṭṭhato yaṃ yaṃ icchati taṃ taṃ pacati, yathā vā pana same bhūmippadese ṭhapitaṃ	1231	
PA_atk-abh02_a:1231_3	udakapūraṃ kumbhaṃ yato yato āvijjhanti tato tatova udakaṃ nikkhamati; evameva koṭṭhāsānaṃ	1231	
PA_atk-abh02_a:1231_4	paguṇakālato paṭṭhāya tīsu mukhesu ekena mukhena vimuccissati. Ākaṅkhamānassa vaṇṇato,	1231	
PA_atk-abh02_a:1231_5	ākaṅkhamānassa paṭikūlato, ākaṅkhamānassa suññato kammaṭṭhānaṃ upaṭṭhahissatiyeva.	1231	
PA_atk-abh02_a:1231_6	Ayaṃ ettako uggahasandhi nāma. Imasmiṃ uggahasandhismiṃ ṭhatvā arahattaṃ pattā bhikkhu	1231	
PA_atk-abh02_a:1231_7	gaṇanapathaṃ vītivattā.	1231	
PA_atk-abh02_a:1232_0	Yassa pana uggahasandhismiṃ kammaṭṭhānaṃ na upaṭṭhāti, tena kammaṭṭhānaṃ uggahetvā,	1232	
PA_atk-abh02_a:1232_1	sace yattha ācariyo vasati, so āvāso sappāyo hoti, iccetaṃ kusalaṃ; no ce, sappāyaṭṭhāne	1232	
PA_atk-abh02_a:1232_2	vasitabbaṃ. Vasantena aṭṭhārasa vihāradose vajjetvā pañcaṅgasamannāgate senāsane	1232	
PA_atk-abh02_a:1232_3	vasitabbaṃ, sayampi pañcaṅgasamannāgatena bhavitabbaṃ. Tato pacchābhattaṃ piṇḍapātapaṭikkantena	1232	
PA_atk-abh02_a:1232_4	rattiṭṭhānaṃ vā divāṭṭhānaṃ vā pavisitvā kammaṭṭhānaṃ manasikātabbaṃ.	1232	
PA_atk-abh02_a:1233_0	Kathaṃ? Ādito tāva heṭṭhā vuttanayeneva anupubbato manasikātabbaṃ, na ekantarikā.	1233	
PA_atk-abh02_a:1233_1	Anupubbato manasikaronto hi dvattiṃsapadaṃ nisseṇiṃ padapaṭipāṭiyā akkamanto pāsādaṃ	1233	
PA_atk-abh02_a:1233_2	āruyha pāsādānisaṃsaṃ anubhavanakapuriso viya ‘kesā lomā’ti paṭipāṭiyā kammaṭṭhānaṃ	1233	
PA_atk-abh02_a:1233_3	manasikaronto kammaṭṭhānato ca na parihāyati, pāsādānisaṃsasadise ca nava lokuttaradhamme	1233	
PA_atk-abh02_a:1233_4	anubhavati. Anupubbato manasikarontenāpi ca nātisīghato nātisaṇikato manasikātabbaṃ.	1233	
PA_atk-abh02_a:1233_5	Atisīghato manasikarontassa hi kiñcāpi kammaṭṭhānaṃ paguṇaṃ hoti, avibhūtaṃ pana	1233	
PA_atk-abh02_a:1233_6	hoti. Tattha opammaṃ heṭṭhā vuttameva.	1233	
PA_atk-abh02_a:1234_0	Atisaṇikato manasikarontassa kammaṭṭhānaṃ pariyosānaṃ na gacchati, antarāva osakkitabbaṃ	1234	
PA_atk-abh02_a:1234_1	hoti. Yathā hi puriso tiyojanaṃ maggaṃ sāyaṃ kacchaṃ bandhitvā paṭipanno nikkhantaṭṭhānato	1234	
PA_atk-abh02_a:1234_2	paṭṭhāya sītalacchāyaṃ disvā vissamati, ramaṇīyaṃ vālikatalaṃ disvā piṭṭhiṃ pasāreti,	1234	
PA_atk-abh02_a:1234_3	vanapokkharaṇiṃ disvā pānīyaṃ pivati nhāyati, pabbataṃ disvā āruyha pabbatarāmaṇeyyakaṃ	1234	
PA_atk-abh02_a:1234_4	passati, taṃ antarāyeva sīho vā byaggho vā dīpi vā hanati, corā vā pana viluppanti	1234	
PA_atk-abh02_a:1234_5	ceva hananti ca; evameva atisaṇikaṃ manasikarontassa kammaṭṭhānaṃ pariyosānaṃ na	1234	
PA_atk-abh02_a:1234_6	gacchati, antarāva osakkitabbaṃ hoti.	1234	
PA_atk-abh02_a:1235_0	Tasmā nātisīghaṃ nātisaṇikaṃ ekadivasaṃ tiṃsavāre manasikātabbaṃ; pātova dasa vāre,	1235	
PA_atk-abh02_a:1235_1	majjhanhike dasavāre, sāyanhe dasa vāre sajjhāyo kātabbo, no kātuṃ na vaṭṭati. Yathā	1235	
PA_atk-abh02_a:1235_2	hi pātova uṭṭhāya mukhaṃ no dhovituṃ na vaṭṭati, khādanīyaṃ bhojanīyaṃ no khādituṃ	1235	
PA_atk-abh02_a:1235_3	no bhuñjituṃ na vaṭṭati; etaṃ pana vaṭṭeyya; idameva ekantena no kātuṃ na vaṭṭati;	1235	
PA_atk-abh02_a:1235_4	karonto mahantaṃ atthaṃ gahetvā tiṭṭhati. Yathā hi ekassa purisassa tīṇi khettāni;	1235	
PA_atk-abh02_a:1235_5	ekaṃ khettaṃ aṭṭhakumbhaṃ deti, ekaṃ soḷasa, ekaṃ dvattiṃsa; tena tīṇipi khettāni	1235	
PA_atk-abh02_a:1235_6	paṭijaggituṃ asakkontena dve chaḍḍetvā ekaṃ dvattiṃsakumbhadāyakameva paṭijaggitabbaṃ;	1235	
PA_atk-abh02_a:1235_7	tattheva kasanavapananiddānādīni kātabbāni; tadevassa itaresu dvīsu uṭṭhānakadāyaṃ	1235	
PA_atk-abh02_a:1235_8	dassati; evameva sesaṃ mukhadhovanādikammaṃ chaḍḍetvāpi ettheva kammaṃ kātabbaṃ,	1235	
PA_atk-abh02_a:1235_9	no kātuṃ na vaṭṭati. Karonto mahantaṃ atthaṃ gaṇhitvā tiṭṭhatīti ettāvatā majjhimā	1235	
PA_atk-abh02_a:1235_10	paṭipadā nāma kathitā.	12351	
PA_atk-abh02_a:1236_0	Evaṃ paṭipannenāpi vikkhepo paṭibāhitabbo. Kammaṭṭhānañhi vissajjetvā citte bahiddhā	1236	
PA_atk-abh02_a:1236_1	vikkhepaṃ gacchante kammaṭṭhānato parihāyati, vaṭṭabhayaṃ samatikkamituṃ na sakkoti.	1236	
PA_atk-abh02_a:1236_2	Yathā hi eko puriso sahassuddhāraṃ sādhetvā vaḍḍhiṃ labhitvā addhānaṃ paṭipanno antarāmagge	1236	
PA_atk-abh02_a:1236_3	kumbhīlamakaragāharakkhasasamuṭṭhitāya gambhīragirikandarāya upari atthataṃ ekapadikaṃ	1236	
PA_atk-abh02_a:1236_4	daṇḍakasetuṃ āruyha gacchanto akkamanapadaṃ vissajjetvā ito cito ca olokento paripatitvā	1236	
PA_atk-abh02_a:1236_5	kumbhīlādibhattaṃ hoti, evameva ayampi kammaṭṭhānaṃ vissajjetvā sacitte bahiddhā	1236	
PA_atk-abh02_a:1236_6	vikkhepaṃ gacchante kammaṭṭhānato parihāyati, vaṭṭabhayaṃ samatikkamituṃ na sakkoti.	1236	
PA_atk-abh02_a:1237_0	Tatridaṃ opammasaṃsandanaṃ – purisassa sahassuddhāraṃ sādhetvā vaḍḍhiṃ laddhakālo	1237	
PA_atk-abh02_a:1237_1	viya hi imassa bhikkhuno ācariyasantike kammaṭṭhānassa uggahitakālo; antarā gambhīragirikandarā	1237	
PA_atk-abh02_a:1237_2	viya saṃsāro; tassa kumbhīlādīhi daṭṭhakālo viya vaṭṭamūlakāni mahādukkhāni; ekapadikadaṇḍakasetu	1237	
PA_atk-abh02_a:1237_3	viya imassa bhikkhuno sajjhāyavīthi; tassa purisassa ekapadikaṃ daṇḍakasetuṃ āruyha	1237	
PA_atk-abh02_a:1237_4	akkamanapadaṃ vissajjetvā ito cito ca olokentassa paripatitvā kumbhīlādīnaṃ bhattabhāvaṃ	1237	
PA_atk-abh02_a:1237_5	āpannakālo viya imassa bhikkhuno kammaṭṭhānaṃ vissajjetvā bahiddhā vikkhittacittassa	1237	
PA_atk-abh02_a:1237_6	kammaṭṭhānato parihāyitvā vaṭṭabhayaṃ samatikkamituṃ asamatthabhāvo veditabbo.	1237	
PA_atk-abh02_a:1238_0	Tasmā kesā manasikātabbā. Kese manasikaritvā cittuppādassa bahiddhā vikkhepaṃ paṭibāhitvā	1238	
PA_atk-abh02_a:1238_1	suddhacitteneva ‘lomā nakhā dantā taco’ti manasikātabbaṃ. Evaṃ manasikaronto kammaṭṭhānato	1238	
PA_atk-abh02_a:1238_2	na parihāyati, vaṭṭabhayaṃ samatikkamati. Opammaṃ panettha tadeva parivattetvā veditabbaṃ.	1238	
PA_atk-abh02_a:1238_3	Sahassuddhāraṃ sādhetvā vaḍḍhiṃ labhitvā chekassa purisassa daṇḍakasetuṃ āruyha nivāsanapārupanaṃ	1238	
PA_atk-abh02_a:1238_4	saṃvidhāya dhātupatthaddhakāyaṃ katvā sotthinā paratīragamanaṃ viya chekassa bhikkhuno	1238	
PA_atk-abh02_a:1238_5	kese manasikaritvā cittuppādassa bahiddhā vikkhepaṃ paṭibāhitvā suddhacitteneva ‘lomā	1238	
PA_atk-abh02_a:1238_6	nakhā dantā taco’ti manasikarontassa kammaṭṭhānato aparihāyitvā vaṭṭabhayaṃ samatikkamanaṃ veditabbaṃ.	1238	
PA_atk-abh02_a:1239_0	Evaṃ bahiddhā vikkhepaṃ paṭibāhantenāpi heṭṭhā vuttanayeneva paṇṇattiṃ samatikkamanato	1239	
PA_atk-abh02_a:1239_1	manasikātabbaṃ. ‘Kesā lomā’ti paṇṇattiṃ vissajjetvā ‘paṭikūlaṃ paṭikūla’nti sati	1239	
PA_atk-abh02_a:1239_2	ṭhapetabbā. Paṭhamaṃyeva pana paṭikūlato na upaṭṭhāti. Yāva na upaṭṭhāti tāva paṇṇatti	1239	
PA_atk-abh02_a:1239_3	na vissajjetabbā. Yadā upaṭṭhāti tadā paṇṇattiṃ vissajjetvā ‘paṭikūla’nti manasikātabbaṃ.	1239	
PA_atk-abh02_a:1239_4	Karontena ca heṭṭhā vuttanayeneva pañcahākārehi paṭikūlato manasikātabbā. Tacapañcakasmiñhi	1239	
PA_atk-abh02_a:1239_5	vaṇṇasaṇṭhānagandhāsayokāsavaseneva pañcavidhampi pāṭikūlyaṃ labbhati. Sesesupi yaṃ	1239	
PA_atk-abh02_a:1239_6	yaṃ labbhati, tassa tassa vasena manasikāro pavattetabbo.	1239	
PA_atk-abh02_a:1240_0	Tattha kesādayo pañca koṭṭhāsā subhanimittaṃ rāgaṭṭhāniyaṃ iṭṭhārammaṇanti saṅkhaṃ	1240	
PA_atk-abh02_a:1240_1	gatā. Ye keci rajjanakasattā nāma, sabbe te imesu pañcasu koṭṭhāsesu rajjanti. Ayaṃ	1240	
PA_atk-abh02_a:1240_2	pana bhikkhu mahājanassa rajjanaṭṭhāne ‘paṭikūla’nti appanaṃ pāpeti. Tattha appanāppattito	1240	
PA_atk-abh02_a:1240_3	paṭṭhāya parato akilamantova appanaṃ pāpuṇāti.	1240	
PA_atk-abh02_a:1241_0	Tatridaṃ opammaṃ – yathā hi cheko dhanuggaho rājānaṃ ārādhetvā satasahassuṭṭhānakaṃ	1241	
PA_atk-abh02_a:1241_1	gāmavaraṃ labhitvā sannaddhapañcāvudho tattha gacchanto antarāmagge dvattiṃsa core	1241	
PA_atk-abh02_a:1241_2	disvā tesu pañcacorajeṭṭhake ghāteyya; tesaṃ ghātitakālato paṭṭhāya tesu dve ekamaggaṃ	1241	
PA_atk-abh02_a:1241_3	paṭipajjamānā nāma na honti; evaṃsampadamidaṃ daṭṭhabbaṃ. Dhanuggahassa rājānaṃ ārādhetvā	1241	
PA_atk-abh02_a:1241_4	gāmavaraṃ laddhakālo viya hi imassa bhikkhuno ācariyasantike kammaṭṭhānaṃ uggahetvā	1241	
PA_atk-abh02_a:1241_5	ṭhitakālo; dvattiṃsa corā viya dvattiṃsa koṭṭhāsā; pañca corajeṭṭhakā viya kesādayo	1241	
PA_atk-abh02_a:1241_6	pañca; corajeṭṭhakānaṃ ghātitakālo viya imassa bhikkhuno sabbasattānaṃ rajjanaṭṭhāne	1241	
PA_atk-abh02_a:1241_7	tacapañcake ‘paṭikūla’nti appanāya pāpitakālo; sesacorānaṃ pāṇippahāreneva palāyitakālo	1241	
PA_atk-abh02_a:1241_8	viya sesakoṭṭhāsesu akilamantasseva appanāppatti veditabbā.	1241	
PA_atk-abh02_a:1242_0	Evaṃ paṇṇattiṃ samatikkamantena ca anupubbamuñcanato manasikāro pavattetabbo – kese	1242	
PA_atk-abh02_a:1242_1	manasikarontena manasikaronteneva kesesu sāpekkhena hutvā lomesu sati pesetabbā.	1242	
PA_atk-abh02_a:1242_2	Yāva lomā na upaṭṭhahanti tāva ‘kesā kesā’ti manasikātabbā. Yadā pana lomā upaṭṭhahanti	1242	
PA_atk-abh02_a:1242_3	tadā kese vissajjetvā lomesu sati upaṭṭhapetabbā. Evaṃ nakhādīsupi manasikāro pavattetabbo.	1242	
PA_atk-abh02_a:1243_0	Tatridaṃ opammaṃ – yathā hi jalūkā gacchamānā yāva purato patiṭṭhaṃ na labhati tāva	1243	
PA_atk-abh02_a:1243_1	pacchato naṅguṭṭhena gahitaṭṭhānaṃ na muñcati; yadā pana purato patiṭṭhaṃ labhati	1243	
PA_atk-abh02_a:1243_2	tadā naṅguṭṭhaṃ ukkhipitvā mukhena gahitaṭṭhāne ṭhapeti; evameva kese manasikarontena	1243	
PA_atk-abh02_a:1243_3	manasikaronteneva kesesu sāpekkhena hutvā lomesu sati pesetabbā. Yāva lomā na upaṭṭhahanti	1243	
PA_atk-abh02_a:1243_4	tāva ‘kesā kesā’ti manasikātabbā. Yadā lomā upaṭṭhahanti tadā kese vissajjetvā lomesu	1243	
PA_atk-abh02_a:1243_5	sati upaṭṭhapetabbā. Evaṃ nakhādīsupi manasikāro pavattetabbo.	1243	
PA_atk-abh02_a:1244_0	Evaṃ pavattentena appanā hotīti vuttamanasikārakosallaṃ sampādetabbaṃ. Kathaṃ? Idañhi	1244	
PA_atk-abh02_a:1244_1	appanākammaṭṭhānaṃ manasikarontassa appanaṃ pāpuṇāti; paṭhamaṃyeva tāva na upaṭṭhāti;	1244	
PA_atk-abh02_a:1244_2	anamataggasmiñhi saṃsāravaṭṭe ca nānārammaṇesu vaḍḍhitaṃ cittaṃ ‘kesā’ti āvajjitamatte	1244	
PA_atk-abh02_a:1244_3	sajjhāyasotānusārena gantvā matthaluṅge patiṭṭhāti. ‘Matthaluṅga’nti āvajjitamatte	1244	
PA_atk-abh02_a:1244_4	sajjhāyasotānusārena āgantvā kesesu patiṭṭhāti. Manasikarontassa manasikarontassa	1244	
PA_atk-abh02_a:1244_5	pana so so koṭṭhāso upaṭṭhāti. Sati samādhināpi tiṭṭhamānā pavattati. Tena yo yo	1244	
PA_atk-abh02_a:1244_6	koṭṭhāso adhikataraṃ upaṭṭhāti tattha tattha dviguṇena yogaṃ katvā appanā pāpetabbā.	1244	
PA_atk-abh02_a:1244_7	Evaṃ appanāya pāpitakālato paṭṭhāya sesakoṭṭhāsesu akilamanto appanaṃ pāpeti. Tattha	1244	
PA_atk-abh02_a:1244_8	tālavanamakkaṭova opammaṃ.	1244	
PA_atk-abh02_a:1245_0	Apicettha evampi yojanā veditabbā – dvattiṃsatālakasmiñhi tālavane makkaṭo paṭivasati.	1245	
PA_atk-abh02_a:1245_1	Taṃ gahetukāmo luddo koṭiyaṃ ṭhitatālamūle ṭhatvā ukkuṭṭhimakāsi. Mānajātiko makkaṭo	1245	
PA_atk-abh02_a:1245_2	taṃ taṃ tālaṃ laṅghitvā pariyantatāle aṭṭhāsi. Luddo tatthapi gantvā ukkuṭṭhimakāsi.	1245	
PA_atk-abh02_a:1245_3	Makkaṭo puna tatheva purimatāle patiṭṭhāsi. So aparāparaṃ anubandhiyamāno kilamanto	1245	
PA_atk-abh02_a:1245_4	tassa tasseva tālassa mūle ṭhatvā ukkuṭṭhukkuṭṭhikāle uṭṭhahitvā gacchanto gacchanto	1245	
PA_atk-abh02_a:1245_5	atikilamanto ekassa tālassa makuḷapaṇṇasūciṃ daḷhaṃ gahetvā dhanukoṭiyā vijjhitvā	1245	
PA_atk-abh02_a:1245_6	gaṇhantopi na palāyati.	1245	
PA_atk-abh02_a:1246_0	Tattha dvattiṃsa tālā viya dvattiṃsa koṭṭhāsā; makkaṭo viya cittaṃ; luddo viya yogāvacaro;	1246	
PA_atk-abh02_a:1246_1	luddena tālamūle ṭhatvā ukkuṭṭhikāle mānajātikassa makkaṭassa palāyitvā pariyantakoṭiyaṃ	1246	
PA_atk-abh02_a:1246_2	ṭhitakālo viya anamatagge saṃsāravaṭṭe ca nānārammaṇesu vaḍḍhitacittassa ‘kesā’ti	1246	
PA_atk-abh02_a:1246_3	āvajjitamatte sajjhāyasotānusārena gantvā matthaluṅge patiṭṭhānaṃ; pariyantakoṭiyaṃ	1246	
PA_atk-abh02_a:1246_4	ṭhatvā ukkuṭṭhe orimakoṭiṃ āgamanakālo viya ‘matthaluṅga’nti āvajjitamatte sajjhāyasotānusārena	1246	
PA_atk-abh02_a:1246_5	gantvā kesesu patiṭṭhānaṃ; aparāparaṃ anubandhiyamānassa kilamantassa ukkuṭṭhukkuṭṭhiṭṭhāne	1246	
PA_atk-abh02_a:1246_6	uṭṭhānakālo viya manasikarontassa manasikarontassa tasmiṃ tasmiṃ koṭṭhāse upaṭṭhahante	1246	
PA_atk-abh02_a:1246_7	satiyā patiṭṭhāya patiṭṭhāya gamanaṃ; dhanukoṭiyā vijjhitvā gaṇhantassāpi apalāyanakālo	1246	
PA_atk-abh02_a:1246_8	viya yo koṭṭhāso adhikataraṃ upaṭṭhāti, tasmiṃ dviguṇaṃ manasikāraṃ katvā appanāya pāpanaṃ.	1246	
PA_atk-abh02_a:1247_0	Tattha appanāya pāpitakālato paṭṭhāya sesakoṭṭhāsesu akilamantova appanaṃ pāpessati.	1247	
PA_atk-abh02_a:1247_1	Tasmā ‘paṭikūlaṃ paṭikūla’nti punappunaṃ āvajjitabbaṃ samannāharitabbaṃ, takkāhataṃ	1247	
PA_atk-abh02_a:1247_2	vitakkāhataṃ kātabbaṃ. Evaṃ karontassa cattāro khandhā paṭikūlārammaṇā honti, appanaṃ	1247	
PA_atk-abh02_a:1247_3	pāpuṇāti. Pubbabhāgacittāni parikammaupacārasaṅkhātāni savitakkasavicārānīti sabbaṃ	1247	
PA_atk-abh02_a:1247_4	heṭṭhā vuttasadisameva. Ekaṃ pana koṭṭhāsaṃ manasikarontassa ekameva paṭhamajjhānaṃ	1247	
PA_atk-abh02_a:1247_5	nibbattati. Pāṭiyekkaṃ manasikarontassa dvattiṃsa paṭhamajjhānāni nibbattanti. Hatthe	1247	
PA_atk-abh02_a:1247_6	gahitapañhāvatthu pākatikameva.	1247	
PA_atk-abh02_a:1248_0	So taṃ nimittanti so bhikkhu taṃ kammaṭṭhānanimittaṃ. Āsevatīti sevati bhajati. Bhāvetīti	1248	
PA_atk-abh02_a:1248_1	vaḍḍheti. Bahulīkarotīti punappunaṃ karoti. Svāvatthitaṃ vavatthapetīti suvavatthitaṃ	1248	
PA_atk-abh02_a:1248_2	karoti. Bahiddhā kāye cittaṃ upasaṃharatīti evaṃ katvā bahiddhā parassa kāye attano	1248	
PA_atk-abh02_a:1248_3	cittaṃ upasaṃharati ṭhapeti peseti.	1248	
PA_atk-abh02_a:1249_0	Atthissa kāyeti atthi assa kāye. Ajjhattabahiddhākāye cittaṃ upasaṃharatīti kālena	1249	
PA_atk-abh02_a:1249_1	attano kālena paresaṃ kāye cittaṃ upanāmeti. Atthi kāyeti idaṃ yasmā na ekantena	1249	
PA_atk-abh02_a:1249_2	attano kāyo nāpi parasseva kāyo adhippeto, tasmā vuttaṃ. Ettha pana attano jīvamānakasarīre	1249	
PA_atk-abh02_a:1249_3	‘paṭikūla’nti parikammaṃ karontassa appanāpi upacārampi jāyati. Parassa jīvamānakasarīre	1249	
PA_atk-abh02_a:1249_4	‘paṭikūla’nti manasikarontassa neva appanā jāyati, na upacāraṃ. Nanu ca dasasu asubhesu	1249	
PA_atk-abh02_a:1249_5	ubhayampetaṃ jāyatīti? Āma, jāyati. Tāni hi anupādinnakapakkhe ṭhitāni. Tasmā tattha	1249	
PA_atk-abh02_a:1249_6	appanāpi upacārampi jāyati. Idaṃ pana upādinnakapakkhe ṭhitaṃ. Tenevettha ubhayampetaṃ	1249	
PA_atk-abh02_a:1249_7	na jāyati. Asubhānupassanāsaṅkhātā pana vipassanābhāvanā hotīti veditabbā. Imasmiṃ	1249	
PA_atk-abh02_a:1249_8	pabbe kiṃ kathitanti? Samathavipassanā kathitā.	1249	
PA_atk-abh02_a:1250	Idānettha evaṃ sabbaṃ manasikārasādhāraṇaṃ pakiṇṇakaṃ veditabbaṃ. Etesañhi –	125	
PA_atk-abh02_a:1251	Nimittato lakkhaṇato, dhātuto atha suññato;	125	
PA_atk-abh02_a:1252	Khandhādito ca viññeyyo, kesādīnaṃ vinicchayo.	125	
PA_atk-abh02_a:1253_0	Tattha ‘nimittato’ti dvattiṃsākāre saṭṭhisataṃ nimittāni, yesaṃ vasena yogāvacaro	1253	
PA_atk-abh02_a:1253_1	dvattiṃsākāraṃ koṭṭhāsato pariggaṇhāti, seyyathidaṃ – kesassa vaṇṇanimittaṃ, saṇṭhānanimittaṃ,	1253	
PA_atk-abh02_a:1253_2	disānimittaṃ, okāsanimittaṃ, paricchedanimittanti pañca nimittāni honti. Lomādīsupi eseva nayo.	1253	
PA_atk-abh02_a:1254_0	‘Lakkhaṇato’ti dvattiṃsākāre aṭṭhavīsatisataṃ lakkhaṇāni honti, yesaṃ vasena yogāvacaro	1254	
PA_atk-abh02_a:1254_1	dvattiṃsākāraṃ lakkhaṇato manasikaroti, seyyathidaṃ – kese thaddhattalakkhaṇaṃ, ābandhattalakkhaṇaṃ,	1254	
PA_atk-abh02_a:1254_2	uṇhattalakkhaṇaṃ, vitthambhanalakkhaṇanti cattāri lakkhaṇāni honti. Lomādīsupi eseva nayo.	1254	
PA_atk-abh02_a:1255_0	‘Dhātuto’ti dvattiṃsākāre “catudhāturo ayaṃ, bhikkhu, puriso”ti vuttāsu dhātūsu aṭṭhavīsatisataṃ	1255	
PA_atk-abh02_a:1255_1	dhātuyo honti, yāsaṃ vasena yogāvacaro dvattiṃsākāraṃ dhātuto pariggaṇhāti, seyyathidaṃ	1255	
PA_atk-abh02_a:1255_2	– kese kakkhaḷatā pathavīdhātu, ābandhanatā āpodhātu, uṇhatā tejodhātu, vitthambhanatā	1255	
PA_atk-abh02_a:1255_3	vāyodhātūti catasso dhātuyo honti. Lomādīsupi eseva nayo.	1255	
PA_atk-abh02_a:1256_0	‘Suññato’ti dvattiṃsākāre channavuti suññatā honti, yāsaṃ vasena yogāvacaro dvattiṃsākāraṃ	1256	
PA_atk-abh02_a:1256_1	suññato vipassati, seyyathidaṃ – kesā suññā attena vā attaniyena vā niccena vā dhuvena	1256	
PA_atk-abh02_a:1256_2	vā sassatena vā avipariṇāmadhammena vāti. Kese tāva attasuññatā, attaniyasuññatā,	1256	
PA_atk-abh02_a:1256_3	niccabhāvasuññatāti tisso suññatā honti. Lomādīsupi eseva nayo.	1256	
PA_atk-abh02_a:1257_0	‘Khandhādito’ti dvattiṃsākāre kesādīsu khandhādivasena pariggayhamānesu kesā kati	1257	
PA_atk-abh02_a:1257_1	khandhā honti, kati āyatanāni, kati dhātuyo, kati saccāni, kati satipaṭṭhānānītiādinā	1257	
PA_atk-abh02_a:1257_2	nayena pettha vinicchayo viññātabbo.	1257	
PA_atk-abh02_a:1258_0	357. Evaṃ ajjhattādibhedato tividhena kāyānupassanaṃ vitthārato dassetvā idāni “kāyānupassī	1258	
PA_atk-abh02_a:1258_1	viharati ātāpī sampajāno”tiādīni padāni bhājetvā dassetuṃ anupassītiādi āraddhaṃ.	1258	
PA_atk-abh02_a:1258_2	Tattha yāya anupassanāya kāyānupassī nāma hoti, taṃ dassetuṃ tattha katamā anupassanā?	1258	
PA_atk-abh02_a:1258_3	Yā paññā pajānanātiādi vuttaṃ. Ātāpītiādīsupi eseva nayo.	1258	
PA_atk-abh02_a:1259_0	Tattha paññā pajānanātiādīni heṭṭhā cittuppādakaṇḍavaṇṇanāyaṃ vuttanayeneva veditabbāni.	1259	
PA_atk-abh02_a:1259_1	Upetotiādīni sabbāni aññamaññavevacanāni. Apica āsevanavasena upeto, bhāvanāvasena	1259	
PA_atk-abh02_a:1259_2	suṭṭhu upetoti samupeto. Upāgato samupāgato, upapanno sampannoti imesupi dvīsu dukesu	1259	
PA_atk-abh02_a:1259_3	ayameva nayo. Bahulīkāravasena pana samannāgatoti evamettha yojanā veditabbā. Iminā	1259	
PA_atk-abh02_a:1259_4	ātāpena upetoti ādīsupi eseva nayo.	1259	
PA_atk-abh02_a:1260_0	Viharatīti pade ‘tattha katamo vihāro’ti pucchaṃ akatvā puggalādhiṭṭhānāya desanāya	1260	
PA_atk-abh02_a:1260_1	desento iriyatītiādimāha. Tassattho – catunnaṃ iriyāpathānaṃ aññatarasamaṅgībhāvato	1260	
PA_atk-abh02_a:1260_2	iriyati. Tehi iriyāpathacatukkehi kāyasakaṭavattanena vattati. Ekaṃ iriyāpathadukkhaṃ	1260	
PA_atk-abh02_a:1260_3	aparena iriyāpathena bādhitvā ciraṭṭhitikabhāvena sarīrakkhanato pāleti. Ekasmiṃ	1260	
PA_atk-abh02_a:1260_4	iriyāpathe asaṇṭhahitvā sabbiriyāpathavatanato yapeti. Tena tena iriyāpathena tathā	1260	
PA_atk-abh02_a:1260_5	tathā kāyassa yāpanato yāpeti. Cirakālavattāpanato carati. Iriyāpathena iriyāpathaṃ	1260	
PA_atk-abh02_a:1260_6	vicchinditvā jīvitaharaṇato viharati.	1260	
PA_atk-abh02_a:1261_0	362. Sveva kāyo lokoti yasmiṃ kāye kāyānupassī viharati, sveva kāyo lujjanapalujjanaṭṭhena	1261	
PA_atk-abh02_a:1261_1	loko. Yasmā panassa kāye pahīyamānaṃ abhijjhādomanassaṃ vedanādīsupi pahīyati eva,	1261	
PA_atk-abh02_a:1261_2	tasmā pañcapi upādānakkhandhā lokoti vuttaṃ.	1261	
PA_atk-abh02_a:1262_0	Santātiādīsupi nirodhavasena santatāya santā. Bhāvanāya samitattā samitā. Vatthupariññāya	1262	
PA_atk-abh02_a:1262_1	appavattivūpasamavasena vūpasantā. Nirodhasaṅkhātaṃ atthaṃ gatāti atthaṅgatā. Punappunaṃ	1262	
PA_atk-abh02_a:1262_2	nibbattiyā paṭibāhitattā ativiya atthaṃ gatāti abbhatthaṅgatā. Appitāti vināsitā,	1262	
PA_atk-abh02_a:1262_3	appavattiyaṃ ṭhapitātipi attho. Byappitāti suvināsitā, ativiya appavattiyaṃ ṭhapitātipi	1262	
PA_atk-abh02_a:1262_4	attho. Yathā puna na anvassavanti evaṃ sositattā sositā. Suṭṭhu sositāti visositā,	1262	
PA_atk-abh02_a:1262_5	sukkhāpitāti attho. Vigatantā katāti byantī katā. Ettha ca anupassanāya kammaṭṭhānavihārena	1262	
PA_atk-abh02_a:1262_6	kammaṭṭhānikassa kāyapariharaṇaṃ, ātāpena sammappadhānaṃ, satisampajaññena kammaṭṭhānapariharaṇūpāyo;	1262	
PA_atk-abh02_a:1262_7	satiyā vā kāyānupassanāvasena paṭiladdho samatho, sampajaññena vipassanā, abhijjhādomanassavinayena	1262	
PA_atk-abh02_a:1262_8	bhāvanāphalaṃ vuttanti veditabbaṃ.	1262	
PA_atk-abh02_a:1263	Kāyānupassanāniddesavaṇṇanā niṭṭhitā.	126	
PA_atk-abh02_a:1264	Vedanānupassanāniddesavaṇṇanā	126	
PA_atk-abh02_a:1265_0	363. Vedanānupassanāniddesepi heṭṭhā vuttasadisaṃ vuttanayeneva veditabbaṃ. Sukhaṃ	1265	
PA_atk-abh02_a:1265_1	vedanaṃ vedayamānotiādīsu pana sukhaṃ vedananti kāyikaṃ vā cetasikaṃ vā sukhaṃ vedanaṃ	1265	
PA_atk-abh02_a:1265_2	vedayamāno ‘ahaṃ sukhaṃ vedanaṃ vedayāmī’ti pajānātīti attho. Tattha kāmaṃ uttānaseyyakāpi	1265	
PA_atk-abh02_a:1265_3	dārakā thaññapivanādikāle sukhaṃ vedayamānā ‘sukhaṃ vedanaṃ vedayāmā’ti pajānanti,	1265	
PA_atk-abh02_a:1265_4	na panetaṃ evarūpaṃ jānanaṃ sandhāya vuttaṃ. Evarūpañhi jānanaṃ sattūpaladdhiṃ nappajahati,	1265	
PA_atk-abh02_a:1265_5	sattasaññaṃ na ugghāṭeti, kammaṭṭhānaṃ vā satipaṭṭhānabhāvanā vā na hoti. Imassa	1265	
PA_atk-abh02_a:1265_6	pana bhikkhuno jānanaṃ sattūpaladdhiṃ pajahati, sattasaññaṃ ugghāṭeti, kammaṭṭhānañceva	1265	
PA_atk-abh02_a:1265_7	satipaṭṭhānabhāvanā ca hoti. ‘Idañhi ko vedayati, kassa vedanā, kiṃ kāraṇā vedanā’ti	1265	
PA_atk-abh02_a:1265_8	evaṃ sampajānavediyanaṃ sandhāya vuttaṃ.	1265	
PA_atk-abh02_a:1266_0	Tattha ko vedayatīti? Na koci satto vā puggalo vā vedayati. Kassa vedanāti? Na kassaci	1266	
PA_atk-abh02_a:1266_1	sattassa vā puggalassa vā vedanā. Kiṃ kāraṇā vedanāti? Vatthuārammaṇā ca panesā vedanā.	1266	
PA_atk-abh02_a:1266_2	Tasmā esa evaṃ pajānāti – ‘taṃ taṃ sukhādīnaṃ vatthuṃ ārammaṇaṃ katvā vedanāva vedayati;	1266	
PA_atk-abh02_a:1266_3	taṃ pana vedanāpavattiṃ upādāya ‘ahaṃ vedayāmī’ti vohāramattaṃ hotī’ti. Evaṃ vatthuṃ	1266	
PA_atk-abh02_a:1266_4	ārammaṇaṃ katvā vedanāva vedayatīti sallakkhento ‘esa sukhaṃ vedanaṃ vedayāmī’ti	1266	
PA_atk-abh02_a:1266_5	pajānātīti veditabbo, cittalapabbate aññataro thero viya.	1266	
PA_atk-abh02_a:1267_0	Thero kira aphāsukakāle balavavedanāya nitthunanto aparāparaṃ parivattati. Tameko	1267	
PA_atk-abh02_a:1267_1	daharo āha – “kataraṃ vo, bhante, ṭhānaṃ rujatī”ti? “Āvuso, pāṭiyekkaṃ rujanaṭṭhānaṃ	1267	
PA_atk-abh02_a:1267_2	nāma natthi; vatthuṃ ārammaṇaṃ katvā vedanāva vedayatī”ti. “Evaṃ jānanakālato paṭṭhāya	1267	
PA_atk-abh02_a:1267_3	adhivāsetuṃ vaṭṭati no, bhante”ti. “Adhivāsemi, āvuso”ti. “Adhivāsanā, bhante, seyyo”ti.	1267	
PA_atk-abh02_a:1267_4	Thero adhivāsesi. Vāto yāva hadayā phālesi. Mañcake antāni rāsīkatāni ahesuṃ. Thero	1267	
PA_atk-abh02_a:1267_5	daharassa dassesi – “vaṭṭatāvuso, ettakā adhivāsanā”ti? Daharo tuṇhī ahosi. Thero	1267	
PA_atk-abh02_a:1267_6	vīriyasamādhiṃ yojetvā sahapaṭisambhidāhi arahattaṃ pāpuṇitvā samasīsī hutvā parinibbāyi.	1267	
PA_atk-abh02_a:1268_0	Yathā ca sukhaṃ, evaṃ dukkhaṃ…pe… nirāmisaṃ adukkhamasukhaṃ vedanaṃ vedayamāno ‘nirāmisaṃ	1268	
PA_atk-abh02_a:1268_1	adukkhamasukhaṃ vedanaṃ vedayāmī”ti pajānāti. Iti bhagavā rūpakammaṭṭhānaṃ kathetvā	1268	
PA_atk-abh02_a:1268_2	arūpakammaṭṭhānaṃ kathento vedanāvasena kathesi. Duvidhañhi kammaṭṭhānaṃ – rūpakammaṭṭhānaṃ	1268	
PA_atk-abh02_a:1268_3	arūpakammaṭṭhānañca; rūpapariggaho arūpapariggahotipi etadeva vuccati. Tattha bhagavā	1268	
PA_atk-abh02_a:1268_4	rūpakammaṭṭhānaṃ kathento saṅkhepamanasikāravasena vā vitthāramanasikāravasena vā	1268	
PA_atk-abh02_a:1268_5	catudhātuvavatthānaṃ kathesi. Tadubhayampi visuddhimagge sabbākārato dassitameva.	1268	
PA_atk-abh02_a:1269_0	Arūpakammaṭṭhānaṃ pana kathento yebhuyyena vedanāvasena kathesi. Tividho hi arūpakammaṭṭhāne	1269	
PA_atk-abh02_a:1269_1	abhiniveso – phassavasena, vedanāvasena, cittavasenāti. Kathaṃ? Ekaccassa hi saṃkhittena	1269	
PA_atk-abh02_a:1269_2	vā vitthārena vā pariggahite rūpakammaṭṭhāne tasmiṃ ārammaṇe cittacetasikānaṃ paṭhamābhinipāto	1269	
PA_atk-abh02_a:1269_3	taṃ ārammaṇaṃ phusanto uppajjamāno phasso pākaṭo hoti. Ekaccassa taṃ ārammaṇaṃ anubhavantī	1269	
PA_atk-abh02_a:1269_4	uppajjamānā vedanā pākaṭā hoti. Ekaccassa taṃ ārammaṇaṃ pariggahetvā vijānantaṃ uppajjamānaṃ	1269	
PA_atk-abh02_a:1269_5	viññāṇaṃ pākaṭaṃ hoti.	1269	
PA_atk-abh02_a:1270_0	Tattha yassa phasso pākaṭo hoti, sopi ‘na kevalaṃ phassova uppajjati; tena saddhiṃ	1270	
PA_atk-abh02_a:1270_1	tadevārammaṇaṃ anubhavamānā vedanāpi uppajjati, sañjānamānā saññāpi, cetayamānā cetanāpi,	1270	
PA_atk-abh02_a:1270_2	vijānanamānaṃ viññāṇampi uppajjatī’ti phassapañcamakeyeva pariggaṇhāti. Yassa vedanā	1270	
PA_atk-abh02_a:1270_3	pākaṭā hoti, sopi ‘na kevalaṃ vedanāva uppajjati; tāya saddhiṃ tadevārammaṇaṃ phusamāno	1270	
PA_atk-abh02_a:1270_4	phassopi uppajjati, sañjānanamānā saññāpi, cetayamānā cetanāpi, vijānanamānaṃ viññāṇampi	1270	
PA_atk-abh02_a:1270_5	uppajjatī’ti phassapañcamakeyeva pariggaṇhāti. Yassa viññāṇaṃ pākaṭaṃ hoti, sopi	1270	
PA_atk-abh02_a:1270_6	‘na kevalaṃ viññāṇameva uppajjati; tena saddhiṃ tadevārammaṇaṃ phusamāno phassopi	1270	
PA_atk-abh02_a:1270_7	uppajjati, anubhavamānā vedanāpi, sañjānanamānā saññāpi, cetayamānā cetanāpi uppajjatī’ti	1270	
PA_atk-abh02_a:1270_8	phassapañcamakeyeva pariggaṇhāti.	1270	
PA_atk-abh02_a:1271_0	So ‘ime phassapañcamakā dhammā kiṃnissitā’ti upadhārento ‘vatthunissitā’ti pajānāti.	1271	
PA_atk-abh02_a:1271_1	Vatthu nāma karajakāyo; yaṃ sandhāya vuttaṃ “idañca pana me viññāṇaṃ etthasitaṃ,	1271	
PA_atk-abh02_a:1271_2	etthapaṭibaddha”nti. So atthato bhūtāni ceva upādārūpāni ca. Evamettha vatthu rūpaṃ,	1271	
PA_atk-abh02_a:1271_3	phassapañcamakā nāmanti nāmarūpameva passati. Rūpañcettha rūpakkhandho, nāmaṃ cattāro	1271	
PA_atk-abh02_a:1271_4	arūpino khandhāti pañcakkhandhamattaṃ hoti. Nāmarūpavinimuttā hi pañcakkhandhā pañcakkhandhavinimuttaṃ	1271	
PA_atk-abh02_a:1271_5	vā nāmarūpaṃ natthi.	1271	
PA_atk-abh02_a:1272_0	So ‘ime pañcakkhandhā kiṃhetukā’ti upaparikkhanto ‘avijjādihetukā’ti passati; tato	1272	
PA_atk-abh02_a:1272_1	paccayo ceva paccayuppannañca idaṃ; añño satto vā puggalo vā natthi; suddhasaṅkhārapuñjamattamevāti	1272	
PA_atk-abh02_a:1272_2	sappaccayanāmarūpavasenava tilakkhaṇaṃ āropetvā vipassanāpaṭipāṭiyā ‘aniccaṃ dukkhaṃ	1272	
PA_atk-abh02_a:1272_3	anattā’ti sammasanto vicarati. So ‘ajja ajjā’ti paṭivedhaṃ ākaṅkhamāno tathārūpe	1272	
PA_atk-abh02_a:1272_4	divase utusappāyaṃ, puggalasappāyaṃ, bhojanasappāyaṃ, dhammasavanasappāyaṃ vā labhitvā	1272	
PA_atk-abh02_a:1272_5	ekapallaṅkena nisinnova vipassanaṃ matthakaṃ pāpetvā arahatte patiṭṭhāti. Evaṃ imesaṃ	1272	
PA_atk-abh02_a:1272_6	tiṇṇampi janānaṃ yāva arahattā kammaṭṭhānaṃ kathitaṃ hoti.	1272	
PA_atk-abh02_a:1273_0	Idha pana bhagavā arūpakammaṭṭhānaṃ kathento vedanāvasena kathesi. Phassavasena vā	1273	
PA_atk-abh02_a:1273_1	hi viññāṇavasena vā kathiyamānaṃ na pākaṭaṃ hoti, andhakāraṃ viya khāyati. Vedanāvasena	1273	
PA_atk-abh02_a:1273_2	pana pākaṭaṃ hoti. Kasmā? Vedanānaṃ uppattipākaṭatāya. Sukhadukkhavedanānañhi uppatti	1273	
PA_atk-abh02_a:1273_3	pākaṭā. Yadā sukhaṃ uppajjati, sakalasarīraṃ khobhentaṃ maddantaṃ pharamānaṃ abhisandayamānaṃ	1273	
PA_atk-abh02_a:1273_4	satadhotasappiṃ khādāpayantaṃ viya, satapākatelaṃ makkhāpayamānaṃ viya, udakaghaṭasahassena	1273	
PA_atk-abh02_a:1273_5	pariḷāhaṃ nibbāpayamānaṃ viya, ‘aho sukhaṃ! Aho sukhanti’! Vācaṃ nicchārayamānameva	1273	
PA_atk-abh02_a:1273_6	uppajjati. Yadā dukkhaṃ uppajjati, sakalasarīraṃ khobhentaṃ maddantaṃ pharamānaṃ	1273	
PA_atk-abh02_a:1273_7	abhisandayamānaṃ tattaphālaṃ pavesentaṃ viya, vilīnatambalohena āsiñcantaṃ viya,	1273	
PA_atk-abh02_a:1273_8	sukkhatiṇavanappatimhi araññe dāruukkākalāpaṃ pakkhipamānaṃ viya ‘aho dukkhaṃ! Aho	1273	
PA_atk-abh02_a:1273_9	dukkhanti!’ Vippalāpayamānameva uppajjati. Iti sukhadukkhavedanānaṃ uppatti pākaṭā hoti.	1273	
PA_atk-abh02_a:1274_0	Adukkhamasukhā pana duddīpanā andhakārā avibhūtā. Sā sukhadukkhānaṃ apagame sātāsātapaṭikkhepavasena	1274	
PA_atk-abh02_a:1274_1	majjhattākārabhūtā adukkhamasukhā vedanāti nayato gaṇhantassa pākaṭā hoti. Yathā	1274	
PA_atk-abh02_a:1274_2	kiṃ? Antarā piṭṭhipāsāṇaṃ āruhitvā palāyantassa migassa anupathaṃ gacchanto migaluddako	1274	
PA_atk-abh02_a:1274_3	piṭṭhipāsāṇassa orabhāge aparabhāgepi padaṃ disvā majjhe apassantopi ‘ito āruḷho,	1274	
PA_atk-abh02_a:1274_4	ito oruḷho, majjhe piṭṭhipāsāṇe iminā padesena gato bhavissatī’ti nayato jānāti.	1274	
PA_atk-abh02_a:1274_5	Evaṃ āruḷhaṭṭhāne padaṃ viya hi sukhāya vedanāya uppatti pākaṭā hoti; oruḷhaṭṭhāne	1274	
PA_atk-abh02_a:1274_6	padaṃ viya dukkhāya vedanāya uppatti pākaṭā hoti. ‘Ito āruḷho, ito oruḷho, majjhe	1274	
PA_atk-abh02_a:1274_7	evaṃ gato’ti nayato gahaṇaṃ viya sukhadukkhānaṃ apagame sātāsātapaṭikkhepavasena	1274	
PA_atk-abh02_a:1274_8	majjhattākārabhūtā adukkhamasukhā vedanāti nayato gaṇhantassa pākaṭā hoti.	1274	
PA_atk-abh02_a:1275_0	Evaṃ bhagavā paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ kathento	1275	
PA_atk-abh02_a:1275_1	vedanāvasena vinivattetvā dassesi; na kevalañca idheva evaṃ dasseti, dīghanikāyamhi	1275	
PA_atk-abh02_a:1275_2	mahānidāne, sakkapañhe, mahāsatipaṭṭhāne, majjhimanikāyamhi satipaṭṭhāne ca cūḷataṇhāsaṅkhaye,	1275	
PA_atk-abh02_a:1275_3	mahātaṇhāsaṅkhaye, cūḷavedalle, mahāvedalle, raṭṭhapālasutte, māgaṇḍiyasutte, dhātuvibhaṅge,	1275	
PA_atk-abh02_a:1275_4	āneñjasappāye, saṃyuttanikāyamhi cūḷanidānasutte, rukkhopame, parivīmaṃsanasutte,	1275	
PA_atk-abh02_a:1275_5	sakale vedanāsaṃyutteti evaṃ anekesu suttesu paṭhamaṃ rūpakammaṭṭhānaṃ kathetvā pacchā	1275	
PA_atk-abh02_a:1275_6	arūpakammaṭṭhānaṃ vedanāvasena vinivattetvā dassesi. Yathā ca tesu tesu, evaṃ imasmimpi	1275	
PA_atk-abh02_a:1275_7	satipaṭṭhānavibhaṅge paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ	1275	
PA_atk-abh02_a:1275_8	vedanāvasena vinivattetvā dassesi.	1275	
PA_atk-abh02_a:1276_0	Tattha sukhaṃ vedanantiādīsu ayaṃ aparopi pajānanapariyāyo – sukhaṃ vedanaṃ vedayāmīti	1276	
PA_atk-abh02_a:1276_1	pajānātīti sukhavedanākkhaṇe dukkhāya vedanāya abhāvato sukhaṃ vedanaṃ vedayamāno	1276	
PA_atk-abh02_a:1276_2	‘sukhaṃ vedanaṃ vedayāmī’ti pajānāti. Tena yā pubbe bhūtapubbā dukkhā vedanā, tassā	1276	
PA_atk-abh02_a:1276_3	idāni abhāvato imissā ca sukhāya ito paṭhamaṃ abhāvato vedanā nāma aniccā addhuvā	1276	
PA_atk-abh02_a:1276_4	vipariṇāmadhammāti itiha tattha sampajāno hoti. Vuttampi cetaṃ bhagavatā –	1276	
PA_atk-abh02_a:1277_0	“Yasmiṃ, aggivessana, samaye sukhaṃ vedanaṃ vedeti, neva tasmiṃ samaye dukkhaṃ vedanaṃ	1277	
PA_atk-abh02_a:1277_1	vedeti, na adukkhamasukhaṃ vedanaṃ vedeti, sukhaṃyeva tasmiṃ samaye vedanaṃ vedeti.	1277	
PA_atk-abh02_a:1277_2	Yasmiṃ, aggivessana, samaye dukkhaṃ…pe… adukkhamasukhaṃ vedanaṃ vedeti, neva tasmiṃ	1277	
PA_atk-abh02_a:1277_3	samaye sukhaṃ vedanaṃ vedeti, na dukkhaṃ vedanaṃ vedeti, adukkhamasukhaṃyeva tasmiṃ	1277	
PA_atk-abh02_a:1277_4	samaye vedanaṃ vedeti. Sukhāpi kho, aggivessana, vedanā aniccā saṅkhatā paṭiccasamuppannā	1277	
PA_atk-abh02_a:1277_5	khayadhammā vayadhammā virāgadhammā nirodhadhammā. Dukkhāpi kho…pe… adukkhamasukhāpi	1277	
PA_atk-abh02_a:1277_6	kho, aggivessana, vedanā aniccā saṅkhatā…pe… nirodhadhammā. Evaṃ passaṃ, aggivessana,	1277	
PA_atk-abh02_a:1277_7	sutavā ariyasāvako sukhāyapi vedanāya nibbindati, dukkhāyapi vedanāya nibbindati,	1277	
PA_atk-abh02_a:1277_8	adukkhamasukhāyapi vedanāya nibbindati, nibbindaṃ virajjati, virāgā vimuccati, vimuttasmiṃ	1277	
PA_atk-abh02_a:1277_9	vimuttamiti ñāṇaṃ hoti; ‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ	1277	
PA_atk-abh02_a:1277_10	itthattāyā’ti pajānātī”ti.	12771	
PA_atk-abh02_a:1278_0	Sāmisaṃ vā sukhantiādīsu sāmisā sukhā nāma pañcakāmaguṇāmisanissitā cha gehassitasomanassavedanā;	1278	
PA_atk-abh02_a:1278_1	nirāmisā sukhā nāma cha nekkhammassitasomanassavedanā; sāmisā dukkhā nāma cha gehassitadomanassavedanā;	1278	
PA_atk-abh02_a:1278_2	nirāmisā dukkhā nāma cha nekkhammassitadomanassavedanā; sāmisā adukkhamasukhā nāma	1278	
PA_atk-abh02_a:1278_3	cha gehasitaupekkhāvedanā; nirāmisā adukkhamasukhā nāma cha nekkhammassitaupekkhāvedanā.	1278	
PA_atk-abh02_a:1278_4	Tāsaṃ vibhāgo uparipaṇṇāse pāḷiyaṃ āgatoyeva. So taṃ nimittanti so taṃ vedanānimittaṃ.	1278	
PA_atk-abh02_a:1278_5	Bahiddhā vedanāsūti parapuggalassa vedanāsu. Sukhaṃ vedanaṃ vedayamānanti parapuggalaṃ	1278	
PA_atk-abh02_a:1278_6	sukhavedanaṃ vedayamānaṃ. Ajjhattabahiddhāti kālena attano kālena parassa vedanāsu	1278	
PA_atk-abh02_a:1278_7	cittaṃ upasaṃharati. Imasmiṃ vāre yasmā neva attā, na paro niyamito; tasmā vedanāpariggahamattameva	1278	
PA_atk-abh02_a:1278_8	dassetuṃ “idha bhikkhu sukhaṃ vedanaṃ sukhā vedanā”tiādi vuttaṃ. Sesamettha uttānameva.	1278	
PA_atk-abh02_a:1278_9	Imasmiṃ pana pabbe suddhavipassanāva kathitāti.	1278	
PA_atk-abh02_a:1279	Vedanānupassanāniddesavaṇṇanā niṭṭhitā.	127	
PA_atk-abh02_a:1280	Cittānupassanāniddesavaṇṇanā	128	
PA_atk-abh02_a:1281_0	365. Cittānupassanāniddesepi heṭṭhā vuttasadisaṃ vuttanayeneva veditabbaṃ. Sarāgaṃ	1281	
PA_atk-abh02_a:1281_1	vā cittantiādīsu pana sarāganti aṭṭhavidhaṃ lobhasahagataṃ. Vītarāganti lokiyakusalābyākataṃ.	1281	
PA_atk-abh02_a:1281_2	Idaṃ pana yasmā sammasanaṃ na dhammasamodhānaṃ, tasmā idha ekapadepi lokuttaraṃ na	1281	
PA_atk-abh02_a:1281_3	labbhati. Yasmā pahānekaṭṭhavasena rāgādīhi saha vattanti pahīyanti, tasmā dvīsu	1281	
PA_atk-abh02_a:1281_4	padesu nippariyāyena na labbhantīti na gahitāni. Sesāni cattāri akusalacittāni neva	1281	
PA_atk-abh02_a:1281_5	purimapadaṃ, na pacchimapadaṃ bhajanti. Sadosanti duvidhaṃ domanassasahagataṃ. Vītadosanti	1281	
PA_atk-abh02_a:1281_6	lokiyakusalābyākataṃ. Sesāni dasa akusalacittāni neva purimapadaṃ, na pacchimapadaṃ	1281	
PA_atk-abh02_a:1281_7	bhajanti. Samohanti vicikicchāsahagatañceva uddhaccasahagatañcāti duvidhaṃ. Yasmā	1281	
PA_atk-abh02_a:1281_8	pana moho sabbākusalesu uppajjati, tasmā sesānipi idha vaṭṭanti eva. Imasmiṃ yeva	1281	
PA_atk-abh02_a:1281_9	hi duke dvādasākusalacittāni pariyādiṇṇānīti. Vītamohanti lokiyakusalābyākataṃ. Saṃkhittanti	1281	
PA_atk-abh02_a:1281_10	thinamiddhānupatitaṃ. Etañhi saṅkuṭitacittaṃ nāma. Vikkhittanti uddhaccasahagataṃ.	12811	
PA_atk-abh02_a:1281_11	Etañhi pasaṭacittaṃ nāma.	12811	
PA_atk-abh02_a:1282_0	Mahaggatanti rūpāvacaraṃ arūpāvacarañca. Amahaggatanti kāmāvacaraṃ. Sauttaranti kāmāvacaraṃ.	1282	
PA_atk-abh02_a:1282_1	Anuttaranti rūpāvacarañca arūpāvacarañca. Tatrāpi sauttaraṃ rūpāvacaraṃ, anuttaraṃ	1282	
PA_atk-abh02_a:1282_2	arūpāvacarameva. Samāhitanti yassa appanāsamādhi upacārasamādhi vā atthi. Asamāhitanti	1282	
PA_atk-abh02_a:1282_3	ubhayasamādhivirahitaṃ. Vimuttanti tadaṅgavikkhambhanavimuttīhi vinimuttaṃ. Avimuttanti	1282	
PA_atk-abh02_a:1282_4	ubhayavimuttirahitaṃ; samucchedapaṭippassaddhinissaraṇavimuttīnaṃ pana idha okāsova	1282	
PA_atk-abh02_a:1282_5	natthi. Sarāgamassa cittanti sarāgaṃ assa cittaṃ. Sesaṃ heṭṭhā vuttanayattā uttānatthameva.	1282	
PA_atk-abh02_a:1282_6	Imasmimpi pabbe suddhavipassanāva kathitāti.	1282	
PA_atk-abh02_a:1283	Cittānupassanāniddesavaṇṇanā niṭṭhitā.	128	
PA_atk-abh02_a:1284	Dhammānupassanāniddesavaṇṇanā	128	
PA_atk-abh02_a:1285	Nīvaraṇapabbavaṇṇanā	128	
PA_atk-abh02_a:1286_0	367. Ettāvatā yasmā kāyānupassanāya rūpakkhandhapariggahova kathito, vedanānupassanāya	1286	
PA_atk-abh02_a:1286_1	vedanākkhandhapariggahova cittānupassanāya viññāṇakkhandhapariggahova tasmā idāni	1286	
PA_atk-abh02_a:1286_2	sampayuttadhammasīsena saññāsaṅkhārakkhandhapariggahampi kathetuṃ dhammānupassanaṃ	1286	
PA_atk-abh02_a:1286_3	dassento kathañca bhikkhūtiādimāha. Tattha santanti abhiṇhasamudācāravasena saṃvijjamānaṃ.	1286	
PA_atk-abh02_a:1286_4	Asantanti asamudācāravasena vā pahīnattā vā avijjamānaṃ. Yathā cāti yena kāraṇena	1286	
PA_atk-abh02_a:1286_5	kāmacchandassa uppādo hoti. Tañca pajānātīti tañca kāraṇaṃ pajānāti. Iminā nayena	1286	
PA_atk-abh02_a:1286_6	sabbapadesu attho veditabbo.	1286	
PA_atk-abh02_a:1287_0	Tattha subhanimitte ayonisomanasikārena kāmacchandassa uppādo hoti. Subhanimittaṃ	1287	
PA_atk-abh02_a:1287_1	nāma subhampi subhanimittaṃ, subhārammaṇampi subhanimittaṃ. Ayonisomanasikāro nāma	1287	
PA_atk-abh02_a:1287_2	anupāyamanasikāro uppathamanasikāro, anicce niccanti vā dukkhe sukhanti vā anattani	1287	
PA_atk-abh02_a:1287_3	attāti vā asubhe subhanti vā manasikāro. Taṃ tattha bahulaṃ pavattayato kāmacchando	1287	
PA_atk-abh02_a:1287_4	uppajjati. Tenāha bhagavā –	1287	
PA_atk-abh02_a:1288	“Atthi, bhikkhave, subhanimittaṃ. Tattha ayonisomanasikārabahulīkāro – ayamāhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya vepullāyā”ti.	128	
PA_atk-abh02_a:1289_0	Asubhanimitte pana yonisomanasikārenassa pahānaṃ hoti. Asubhanimittaṃ nāma asubhampi	1289	
PA_atk-abh02_a:1289_1	asubhanimittaṃ, asubhārammaṇampi asubhanimittaṃ. Yonisomanasikāro nāma upāyamanasikāro	1289	
PA_atk-abh02_a:1289_2	pathamanasikāro, anicce aniccanti vā dukkhe dukkhanti vā anattani anattāti vā asubhe	1289	
PA_atk-abh02_a:1289_3	asubhanti vā manasikāro. Taṃ tattha bahulaṃ pavattayato kāmacchando pahīyati. Tenāha bhagavā –	1289	
PA_atk-abh02_a:1290	“Atthi, bhikkhave, asubhanimittaṃ. Tattha yonisomanasikārabahulīkāro ayamanāhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya, vepullāyā”ti.	129	
PA_atk-abh02_a:1291_0	Apica cha dhammā kāmacchandassa pahānāya saṃvattanti – asubhanimittassa uggaho, asubhabhāvanānuyogo,	1291	
PA_atk-abh02_a:1291_1	indriyesu guttadvāratā, bhojane mattaññutā, kalyāṇamittatā, sappāyakathāti. Dasavidhañhi	1291	
PA_atk-abh02_a:1291_2	asubhanimittaṃ uggaṇhantassāpi kāmacchando pahīyati, bhāventassāpi; indriyesu pihitadvārassāpi;	1291	
PA_atk-abh02_a:1291_3	catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi. Tena vuttaṃ –	1291	
PA_atk-abh02_a:1292	“Cattāro pañca ālope, abhutvā udakaṃ pive;	129	
PA_atk-abh02_a:1293	Alaṃ phāsuvihārāya, pahitattassa bhikkhuno”ti. ;	129	
PA_atk-abh02_a:1294_0	Asubhakammikatissattherasadise asubhabhāvanārate kalyāṇamitte sevantassāpi kāmacchando	1294	
PA_atk-abh02_a:1294_1	pahīyati; ṭhānanisajjādīsu dasaasubhanissitasappāyakathāyapi pahīyati. Tena vuttaṃ	1294	
PA_atk-abh02_a:1294_2	“cha dhammā kāmacchandassa pahānāya saṃvattantī”ti. Imehi pana chahi dhammehi pahīnassa	1294	
PA_atk-abh02_a:1294_3	kāmacchandassa arahattamaggena āyatiṃ anuppādo hotīti pajānāti.	1294	
PA_atk-abh02_a:1295_0	Paṭighanimitte ayonisomanasikārena pana byāpādassa uppādo hoti. Tattha paṭighampi	1295	
PA_atk-abh02_a:1295_1	paṭighanimittaṃ nāma; paṭighārammaṇampi paṭighanimittaṃ. Ayonisomanasikāro sabbattha	1295	
PA_atk-abh02_a:1295_2	ekalakkhaṇova. Taṃ tasmiṃ nimitte bahulaṃ pavattayato byāpādo uppajjati. Tenāha bhagavā –	1295	
PA_atk-abh02_a:1296	“Atthi, bhikkhave, paṭighanimittaṃ. Tattha ayonisomanasikārabahulīkāro – ayamāhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāyā”ti.	129	
PA_atk-abh02_a:1297_0	Mettāya pana cetovimuttiyā yonisomanasikārenassa pahānaṃ hoti. Tattha mettāti vutte	1297	
PA_atk-abh02_a:1297_1	appanāpi upacāropi vaṭṭati; cetovimuttīti appanāva. Yonisomanasikāro vuttalakkhaṇova.	1297	
PA_atk-abh02_a:1297_2	Taṃ tattha bahulaṃ pavattayato byāpādo pahīyati. Tenāha bhagavā –	1297	
PA_atk-abh02_a:1298	“Atthi, bhikkhave, mettācetovimutti. Tattha yonisomanasikārabahulīkāro – ayamāhāro anuppannassa vā byāpādassa uppādāya, uppannassa vā byāpādassa bhiyyobhāvāya, vepullāyā”ti.	129	
PA_atk-abh02_a:1299_0	Apica cha dhammā byāpādassa pahānāya saṃvattanti – mettānimittassa uggaho, mettābhāvanānuyogo,	1299	
PA_atk-abh02_a:1299_1	kammassakatāpaccavekkhaṇā, paṭisaṅkhānabahulīkatā, kalyāṇamittatā, sappāyakathāti.	1299	
PA_atk-abh02_a:1299_2	Odissakānodissakadisāpharaṇānañhi aññataravasena mettaṃ uggaṇhantassāpi byāpādo pahīyati.	1299	
PA_atk-abh02_a:1299_3	Odhiso anodhiso disāpharaṇavasena mettaṃ bhāventassāpi. ‘Tvaṃ etassa kuddho kiṃ karissasi,	1299	
PA_atk-abh02_a:1299_4	kimassa sīlādīni vināsetuṃ sakkhissasi? Nanu tvaṃ attano kammena āgantvā attano kammeneva	1299	
PA_atk-abh02_a:1299_5	gamissasi? Parassa kujjhanaṃ nāma vītaccitaṅgāratattaayosalākagūthādīni gahetvā parassa	1299	
PA_atk-abh02_a:1299_6	paharitukāmatāsadisaṃ hoti. Esopi tava kuddho kiṃ karissati? Kiṃ te sīlādīni vināsetuṃ	1299	
PA_atk-abh02_a:1299_7	sakkhissati? Esa attano kammenāgantvā attano kammeneva gamissati; appaṭicchitapaheṇakaṃ	1299	
PA_atk-abh02_a:1299_8	viya paṭivātakhittarajomuṭṭhi viya ca etassevesa kodho matthake patissatī’ti. Evaṃ	1299	
PA_atk-abh02_a:1299_9	attano ca parassa ca kammassakataṃ paccavekkhatopi, ubhayakammassakataṃ paccavekkhitvā	1299	
PA_atk-abh02_a:1299_10	paṭisaṅkhāne ṭhitassāpi, assaguttattherasadise mettābhāvanārate kalyāṇamitte sevantassāpi	12991	
PA_atk-abh02_a:1299_11	byāpādo pahīyati; ṭhānanisajjādīsu mettānissitasappāyakathāyapi pahīyati. Tena vuttaṃ	12991	
PA_atk-abh02_a:1299_12	“cha dhammā byāpādassa pahānāya saṃvattantī”ti. Imehi pana chahi dhammehi pahīnassa	12991	
PA_atk-abh02_a:1299_13	byāpādassa anāgāmimaggena āyatiṃ anuppādo hotīti pajānāti.	12991	
PA_atk-abh02_a:1300_0	Aratītiādīsu ayonisomanasikārena thinamiddhassa uppādo hoti. Arati nāma ukkaṇṭhitatā.	1300	
PA_atk-abh02_a:1300_1	Tandī nāma kāyālasiyatā. Vijambhikā nāma kāyavināmanā. Bhattasammado nāma bhattamucchā	1300	
PA_atk-abh02_a:1300_2	bhattapariḷāho. Cetaso līnattaṃ nāma cittassa līnākāro. Imesu aratiādīsu ayonisomanasikāraṃ	1300	
PA_atk-abh02_a:1300_3	bahulaṃ pavattayato thinamiddhaṃ uppajjati. Tenāha bhagavā –	1300	
PA_atk-abh02_a:1301_0	“Atthi, bhikkhave, arati tandī vijambhikā bhattasammado cetaso ca līnattaṃ. Tattha	1301	
PA_atk-abh02_a:1301_1	ayonisomanasikārabahulīkāro – ayamāhāro anuppannassa vā thinamiddhassa uppādāya,	1301	
PA_atk-abh02_a:1301_2	uppannassa vā thinamiddhassa bhiyyobhāvāya vepullāyā”ti.	1301	
PA_atk-abh02_a:1302_0	Ārambhadhātuādīsu pana yonisomanasikārenassa pahānaṃ hoti. Ārambhadhātu nāma paṭhamārambhavīriyaṃ.	1302	
PA_atk-abh02_a:1302_1	Nikkamadhātu nāma kosajjato nikkhantattā tato balavataraṃ. Parakkamadhātu nāma paraṃ	1302	
PA_atk-abh02_a:1302_2	paraṃ ṭhānaṃ akkamanato tatopi balavataraṃ. Imasmiṃ tippabhede vīriye yonisomanasikāraṃ	1302	
PA_atk-abh02_a:1302_3	bahulaṃ pavattayato thinamiddhaṃ pahīyati. Tenāha bhagavā –	1302	
PA_atk-abh02_a:1303_0	“Atthi, bhikkhave, ārambhadhātu, nikkamadhātu, parakkamadhātu. Tattha yonisomanasikārabahulīkāro	1303	
PA_atk-abh02_a:1303_1	– ayamanāhāro anuppannassa vā thinamiddhassa uppādāya, uppannassa vā thinamiddhassa	1303	
PA_atk-abh02_a:1303_2	bhiyyobhāvāya, vepullāyā”ti.	1303	
PA_atk-abh02_a:1304_0	Apica cha dhammā thinamiddhassa pahānāya saṃvattanti – atibhojane nimittaggāho, iriyāpathasamparivattanatā,	1304	
PA_atk-abh02_a:1304_1	ālokasaññāmanasikāro, abbhokāsavāso, kalyāṇamittatā, sappāyakathāti. Āharahatthaka	1304	
PA_atk-abh02_a:1304_2	bhuttavamitaka tatravaṭṭaka alaṃsāṭaka kākamāsakabhojanaṃ bhuñjitvā rattiṭṭhānadivāṭṭhāne	1304	
PA_atk-abh02_a:1304_3	nisinnassa hi samaṇadhammaṃ karoto thinamiddhaṃ mahāhatthī viya ottharantaṃ āgacchati.	1304	
PA_atk-abh02_a:1304_4	Catupañcaālopaokāsaṃ pana ṭhapetvā pānīyaṃ pivitvā yāpanasīlassa bhikkhuno taṃ na	1304	
PA_atk-abh02_a:1304_5	hotīti atibhojane nimittaṃ gaṇhantassāpi thinamiddhaṃ pahīyati. Yasmiṃ iriyāpathe	1304	
PA_atk-abh02_a:1304_6	thinamiddhaṃ okkamati tato aññaṃ parivattentassāpi, rattiṃ candālokadīpālokaukkāloke	1304	
PA_atk-abh02_a:1304_7	divā sūriyālokaṃ manasikarontassāpi, abbhokāse vasantassāpi, mahākassapattherasadise	1304	
PA_atk-abh02_a:1304_8	pahīnathinamiddhe kalyāṇamitte sevantassāpi thinamiddhaṃ pahīyati; ṭhānanisajjādīsu	1304	
PA_atk-abh02_a:1304_9	dhutaṅganissitasappāyakathāyapi pahīyati. Tena vuttaṃ “cha dhammā thinamiddhassa	1304	
PA_atk-abh02_a:1304_10	pahānāya saṃvattantī”ti. Imehi pana chahi dhammehi pahīnassa thinamiddhassa arahattamaggena	13041	
PA_atk-abh02_a:1304_11	āyatiṃ anuppādo hotīti pajānāti.	13041	
PA_atk-abh02_a:1305_0	Cetaso avūpasame ayonisomanasikārena uddhaccakukkuccassa uppādo hoti. Avūpasamo nāma	1305	
PA_atk-abh02_a:1305_1	avūpasantākāro; uddhaccakukkuccamevetaṃ atthato. Tattha ayonisomanasikāraṃ bahulaṃ	1305	
PA_atk-abh02_a:1305_2	pavattayato uddhaccakukkuccaṃ uppajjati. Tenāha bhagavā –	1305	
PA_atk-abh02_a:1306_0	“Atthi, bhikkhave, cetaso avūpasamo. Tattha ayonisomanasikārabahulīkāro – ayamāhāro	1306	
PA_atk-abh02_a:1306_1	anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya vepullāyā”ti.	1306	
PA_atk-abh02_a:1307	Samādhisaṅkhāte pana cetaso vūpasame yonisomanasikārenassa pahānaṃ hoti. Tenāha bhagavā –	130	
PA_atk-abh02_a:1308_0	“Atthi, bhikkhave, cetaso vūpasamo. Tattha yonisomanasikārabahulīkāro – ayamanāhāro	1308	
PA_atk-abh02_a:1308_1	anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya, vepullāyā”ti.	1308	
PA_atk-abh02_a:1309_0	Apica cha dhammā uddhaccakukkuccassa pahānāya saṃvattanti – bahussutatā, paripucchakatā,	1309	
PA_atk-abh02_a:1309_1	vinaye pakataññutā, vuḍḍhasevitā, kalyāṇamittatā, sappāyakathāti. Bāhusaccenapi hi	1309	
PA_atk-abh02_a:1309_2	ekaṃ vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassāpi	1309	
PA_atk-abh02_a:1309_3	uddhaccakukkuccaṃ pahīyati. Kappiyākappiyaparipucchābahulassāpi, vinayapaññattiyaṃ	1309	
PA_atk-abh02_a:1309_4	ciṇṇavasībhāvatāya pakataññunopi, vuḍḍhe mahallakatthere upasaṅkamantassāpi, upālittherasadise	1309	
PA_atk-abh02_a:1309_5	vinayadhare kalyāṇamitte sevantassapi uddhaccakukkuccaṃ pahīyati; ṭhānanisajjādīsu	1309	
PA_atk-abh02_a:1309_6	kappiyākappiyanissitasappāyakathāyapi pahīyati. Tena vuttaṃ “cha dhammā uddhaccakukkuccassa	1309	
PA_atk-abh02_a:1309_7	pahānāya saṃvattantī”ti. Imehi pana chahi dhammehi pahīne uddhaccakukkucce uddhaccassa	1309	
PA_atk-abh02_a:1309_8	arahattamaggena kukkuccassa anāgāmimaggena āyatiṃ anuppādo hotīti pajānāti.	1309	
PA_atk-abh02_a:1310_0	Vicikicchāṭhānīyesu dhammesu ayonisomanasikārena vicikicchāya uppādo hoti. Vicikicchāṭhānīyā	1310	
PA_atk-abh02_a:1310_1	dhammā nāma punappunaṃ vicikicchāya kāraṇattā vicikicchāva. Tattha ayonisomanasikāraṃ	1310	
PA_atk-abh02_a:1310_2	bahulaṃ pavattayato vicikicchā uppajjati. Tenāha bhagavā –	1310	
PA_atk-abh02_a:1311_0	“Atthi, bhikkhave, vicikicchāṭhānīyā dhammā. Tattha ayonisomanasikārabahulīkāro –	1311	
PA_atk-abh02_a:1311_1	ayamāhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāyā”ti.	1311	
PA_atk-abh02_a:1312	Kusalādidhammesu yonisomanasikārena panassā pahānaṃ hoti. Tenāha bhagavā –	131	
PA_atk-abh02_a:1313_0	“Atthi, bhikkhave, kusalākusalā dhammā, sāvajjānavajjā dhammā, hīnappaṇītā dhammā,	1313	
PA_atk-abh02_a:1313_1	kaṇhasukkasappaṭibhāgā dhammā. Tattha yonisomanasikārabahulīkāro – ayamanāhāro anuppannāya	1313	
PA_atk-abh02_a:1313_2	vā vicikicchāya uppādāya, uppannāya vā vicikicchāya bhiyyobhāvāya, vepullāyā”ti.	1313	
PA_atk-abh02_a:1314_0	Apica cha dhammā vicikicchāya pahānāya saṃvattanti – bahussutatā, paripucchakatā,	1314	
PA_atk-abh02_a:1314_1	vinaye pakataññutā, adhimokkhabahulatā, kalyāṇamittatā, sappāyakathāti. Bāhusaccenapi	1314	
PA_atk-abh02_a:1314_2	hi ekaṃ vā…pe… pañca vā nikāye pāḷivasena ca atthavasena ca uggaṇhantassāpi vicikicchā	1314	
PA_atk-abh02_a:1314_3	pahīyati. Tīṇi ratanāni ārabbha paripucchābahulassāpi, vinaye ciṇṇavasībhāvassāpi,	1314	
PA_atk-abh02_a:1314_4	tīsu ratanesu okappaniyasaddhāsaṅkhātaadhimokkhabahulassāpi, saddhādhimutte vakkalittherasadise	1314	
PA_atk-abh02_a:1314_5	kalyāṇamitte sevantassāpi vicikicchā pahīyati. Ṭhānanissajjādīsu tiṇṇaṃ ratanānaṃ	1314	
PA_atk-abh02_a:1314_6	guṇanissitasappāyakathāyapi pahīyati. Tena vuttaṃ “cha dhammā vicikicchāya pahānāya	1314	
PA_atk-abh02_a:1314_7	saṃvattantī”ti. Imehi pana chahi dhammehi pahīnāya vicikicchāya sotāpattimaggena	1314	
PA_atk-abh02_a:1314_8	āyatiṃ anuppādo hotīti pajānāti.	1314	
PA_atk-abh02_a:1315	Nīvaraṇapabbavaṇṇanā.	131	
PA_atk-abh02_a:1316	Bojjhaṅgapabbavaṇṇanā	131	
PA_atk-abh02_a:1317	Bojjhaṅgapabbe santanti paṭilābhavasena vijjamānaṃ. Asantanti appaṭilābhavasena avijjamānaṃ. Yathā ca anuppannassātiādīsu pana satisambojjhaṅgassa tāva –	131	
PA_atk-abh02_a:1318_0	“Atthi, bhikkhave, satisambojjhaṅgaṭṭhānīyā dhammā. Tattha yonisomanasikārabahulīkāro	1318	
PA_atk-abh02_a:1318_1	– ayamāhāro anuppannassa vā satisambojjhaṅgassa uppādāya, uppannassa vā satisambojjhaṅgassa	1318	
PA_atk-abh02_a:1318_2	bhiyyobhāvāya vepullāya bhāvanāya pāripūriyā saṃvattatī”ti – evaṃ uppādo hoti. Tattha	1318	
PA_atk-abh02_a:1318_3	satiyeva satisambojjhaṅgaṭṭhānīyā dhammā. Yonisomanasikāro vuttalakkhaṇoyeva. Taṃ	1318	
PA_atk-abh02_a:1318_4	tattha bahulaṃ pavattayato satisambojjhaṅgo uppajjati.	1318	
PA_atk-abh02_a:1319_0	Apica cattāro dhammā satisambojjhaṅgassa uppādāya saṃvattanti – satisampajaññaṃ,	1319	
PA_atk-abh02_a:1319_1	muṭṭhassatipuggalaparivajjanatā, upaṭṭhitassatipuggalasevanatā, tadadhimuttatāti.	1319	
PA_atk-abh02_a:1319_2	Abhikkantādīsu hi sattasu ṭhānesu satisampajaññena, bhattanikkhittakākasadise muṭṭhassatipuggale	1319	
PA_atk-abh02_a:1319_3	parivajjanena, tissadattattheraabhayattherasadise upaṭṭhitassatipuggale sevanena,	1319	
PA_atk-abh02_a:1319_4	ṭhānanisajjādīsu satisamuṭṭhāpanatthaṃ ninnapoṇapabbhāracittatāya ca satisambojjhaṅgo	1319	
PA_atk-abh02_a:1319_5	uppajjati. Evaṃ catūhi kāraṇehi uppannassa panassa arahattamaggena bhāvanāpāripūri hotīti pajānāti.	1319	
PA_atk-abh02_a:1320	Dhammavicayasambojjhaṅgassa pana –	132	
PA_atk-abh02_a:1321_0	“Atthi, bhikkhave, kusalākusalā dhammā…pe… kaṇhasukkasappaṭibhāgā dhammā. Tattha	1321	
PA_atk-abh02_a:1321_1	yonisomanasikārabahulīkāro – ayamāhāro anuppannassa vā dhammavicayasambojjhaṅgassa	1321	
PA_atk-abh02_a:1321_2	uppādāya, uppannassa vā dhammavicayasambojjhaṅgassa bhiyyobhāvāya vepullāya bhāvanāya	1321	
PA_atk-abh02_a:1321_3	pāripūriyā saṃvattatī”ti –	1321	
PA_atk-abh02_a:1322	Evaṃ uppādo hoti.	132	
PA_atk-abh02_a:1323_0	Apica satta dhammā dhammavicayasambojjhaṅgassa uppādāya saṃvattanti – paripucchakatā,	1323	
PA_atk-abh02_a:1323_1	vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā,	1323	
PA_atk-abh02_a:1323_2	gambhīrañāṇacariyapaccavekkhaṇā, tadadhimuttatāti. Tattha paripucchakatāti khandhadhātuāyatanaindriyabalabojjhaṅgamaggaṅgajhānasamathavipassanānaṃ	1323	
PA_atk-abh02_a:1323_3	atthasannissitaparipucchābahulatā. Vatthuvisadakiriyāti ajjhattikabāhirānaṃ vatthūnaṃ	1323	
PA_atk-abh02_a:1323_4	visadabhāvakaraṇaṃ. Yadā hissa kesanakhalomāni dīghāni honti, sarīraṃ vā ussannadosañceva	1323	
PA_atk-abh02_a:1323_5	sedamalamakkhitañca, tadā ajjhattikaṃ vatthu avisadaṃ hoti aparisuddhaṃ. Yadā pana	1323	
PA_atk-abh02_a:1323_6	cīvaraṃ jiṇṇaṃ kiliṭṭhaṃ duggandhaṃ hoti, senāsanaṃ vā uklāpaṃ, tadā bāhiraṃ vatthu	1323	
PA_atk-abh02_a:1323_7	avisadaṃ hoti aparisuddhaṃ. Tasmā kesādichedanena uddhaṃvirecanaadhovirecanādīhi	1323	
PA_atk-abh02_a:1323_8	sarīrasallahukabhāvakaraṇena, ucchādananhāpanena ca ajjhattikavatthu visadaṃ kātabbaṃ.	1323	
PA_atk-abh02_a:1323_9	Sūcikammadhovanarajanaparibhaṇḍakaraṇādīhi bāhiravatthu visadaṃ kātabbaṃ. Etasmiñhi	1323	
PA_atk-abh02_a:1323_10	ajjhattikabāhiravatthumhi avisade uppannesu cittacetasikesu ñāṇampi avisadaṃ hoti	13231	
PA_atk-abh02_a:1323_11	aparisuddhaṃ; aparisuddhāni dīpakapallakavaṭṭitelāni nissāya uppannadīpasikhāya obhāso	13231	
PA_atk-abh02_a:1323_12	viya. Visade pana ajjhattikabāhiravatthumhi uppannesu cittacetasikesu ñāṇampi visadaṃ	13231	
PA_atk-abh02_a:1323_13	hoti parisuddhāni dīpakapallakavaṭṭitelāni nissāya uppannadīpasikhāya obhāso viya.	13231	
PA_atk-abh02_a:1323_14	Tena vuttaṃ “vatthuvisadakiriyā dhammavicayasambojjhaṅgassa uppādāya saṃvattatī”ti.	13231	
PA_atk-abh02_a:1324_0	Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace hissa	1324	
PA_atk-abh02_a:1324_1	saddhindriyaṃ balavaṃ hoti, itarāni mandāni, tato vīriyindriyaṃ paggahakiccaṃ, satindriyaṃ	1324	
PA_atk-abh02_a:1324_2	upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ kātuṃ	1324	
PA_atk-abh02_a:1324_3	na sakkoti. Tasmā taṃ dhammasabhāvapaccavekkhaṇena vā yathā vā manasikaroto balavaṃ	1324	
PA_atk-abh02_a:1324_4	jātaṃ, tathā amanasikārena hāpetabbaṃ. Vakkalittheravatthu cettha nidassanaṃ. Sace	1324	
PA_atk-abh02_a:1324_5	pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ sakkoti,	1324	
PA_atk-abh02_a:1324_6	na itarāni itarakiccabhedaṃ. Tasmā taṃ passaddhādibhāvanāya hāpetabbaṃ. Tatrāpi soṇattheravatthu	1324	
PA_atk-abh02_a:1324_7	dassetabbaṃ. Evaṃ sesesupi ekassa balavabhāve sati itaresaṃ attano kiccesu asamatthatā veditabbā.	1324	
PA_atk-abh02_a:1325_0	Visesato panettha saddhāpaññānaṃ samādhivīriyānañca samataṃ pasaṃsanti. Balavasaddho	1325	
PA_atk-abh02_a:1325_1	hi mandapañño muddhappasanno hoti, avatthusmiṃ pasīdati. Balavapañño mandasaddho	1325	
PA_atk-abh02_a:1325_2	kerāṭikapakkhaṃ bhajati, bhesajjasamuṭṭhito viya rogo atekiccho hoti ‘cittuppādamatteneva	1325	
PA_atk-abh02_a:1325_3	kusalaṃ hotī’ti atidhāvitvā dānādīni puññāni akaronto niraye uppajjati. Ubhinnaṃ	1325	
PA_atk-abh02_a:1325_4	pana samatāya vatthusmiṃyeva pasīdati. Balavasamādhiṃ pana mandavīriyaṃ, samādhissa	1325	
PA_atk-abh02_a:1325_5	kosajjapakkhattā, kosajjaṃ adhibhavati. Balavavīriyaṃ mandasamādhiṃ, vīriyassa uddhaccapakkhattā,	1325	
PA_atk-abh02_a:1325_6	uddhaccaṃ adhibhavati. Samādhi pana vīriyena saṃyojito kosajje patituṃ na labhati.	1325	
PA_atk-abh02_a:1325_7	Vīriyaṃ samādhinā saṃyojitaṃ uddhacce patituṃ na labhati. Tasmā tadubhayampi samaṃ	1325	
PA_atk-abh02_a:1325_8	kātabbaṃ. Ubhayasamatāya hi appanā hoti. Apica samādhikammikassa balavatīpi saddhā	1325	
PA_atk-abh02_a:1325_9	vaṭṭati. Evaṃ so saddahanto okappento appanaṃ pāpuṇissati.	1325	
PA_atk-abh02_a:1326_0	Samādhipaññāsu pana samādhikammikassa ekaggatā balavatī vaṭṭati. Evañhi so appanaṃ	1326	
PA_atk-abh02_a:1326_1	pāpuṇāti. Vipassanākammikassa paññā balavatī vaṭṭati. Evañhi so lakkhaṇapaṭivedhaṃ	1326	
PA_atk-abh02_a:1326_2	pāpuṇāti. Ubhinnaṃ pana samatāya appanā hotiyeva. Sati pana sabbattha balavatī vaṭṭati.	1326	
PA_atk-abh02_a:1326_3	Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato, kosajjapakkhikena	1326	
PA_atk-abh02_a:1326_4	ca samādhinā kosajjapātato rakkhati. Tasmā sā, loṇadhūpanaṃ viya sabbabyañjanesu,	1326	
PA_atk-abh02_a:1326_5	sabbakammikaamacco viya ca sabbarājakiccesu, sabbattha icchitabbā. Tenāha “sati ca	1326	
PA_atk-abh02_a:1326_6	pana sabbatthikā vuttā bhagavatā. Kiṃ kāraṇā? Cittañhi satipaṭisaraṇaṃ, ārakkhapaccupaṭṭhānā	1326	
PA_atk-abh02_a:1326_7	ca sati; na vinā satiyā cittassa paggahaniggaho hotī”ti.	1326	
PA_atk-abh02_a:1327_0	Duppaññapuggalaparivajjanā nāma khandhādibhede anogāḷhapaññānaṃ dummedhapuggalānaṃ	1327	
PA_atk-abh02_a:1327_1	ārakā parivajjanaṃ. Paññavantapuggalasevanā nāma samapaññāsalakkhaṇapariggāhikāya	1327	
PA_atk-abh02_a:1327_2	udayabbayapaññāya samannāgatapuggalasevanā. Gambhīrañāṇacariyapaccavekkhaṇā nāma	1327	
PA_atk-abh02_a:1327_3	gambhīresu khandhādīsu pavattāya gambhīrapaññāya pabhedapaccavekkhaṇā. Tadadhimuttatā	1327	
PA_atk-abh02_a:1327_4	nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.	1327	
PA_atk-abh02_a:1327_5	Evaṃ uppannassa panassa arahattamaggena bhāvanāpāripūri hotīti pajānāti.	1327	
PA_atk-abh02_a:1328	Vīriyasambojjhaṅgassa –	132	
PA_atk-abh02_a:1329_0	“Atthi, bhikkhave, ārambhadhātu nikkamadhātu parakkamadhātu. Tattha yonisomanasikārabahulīkāro	1329	
PA_atk-abh02_a:1329_1	– ayamāhāro anuppannassa vā vīriyasambojjhaṅgassa uppādāya, uppannassa vā vīriyasambojjhaṅgassa	1329	
PA_atk-abh02_a:1329_2	bhiyyobhāvāya vepullāya bhāvanāya pāripūriyā saṃvattatī”ti –	1329	
PA_atk-abh02_a:1330	Evaṃ uppādo hoti.	133	
PA_atk-abh02_a:1331_0	Apica ekādasa dhammā vīriyasambojjhaṅgassa uppādāya saṃvattanti – apāyabhayapaccavekkhaṇatā,	1331	
PA_atk-abh02_a:1331_1	ānisaṃsadassāvitā, gamanavīthipaccavekkhaṇatā, piṇḍapātāpacāyanatā, dāyajjamahattapaccavekkhaṇatā,	1331	
PA_atk-abh02_a:1331_2	satthumahattapaccavekkhaṇatā, jātimahattapaccavekkhaṇatā, sabrahmacārimahattapaccavekkhaṇatā,	1331	
PA_atk-abh02_a:1331_3	kusītapuggalaparivajjanatā, āraddhavīriyapuggalasevanatā, tadadhimuttatāti.	1331	
PA_atk-abh02_a:1332_0	Tattha nirayesu pañcavidhabandhanakammakāraṇato paṭṭhāya mahādukkhaṃ anubhavanakālepi,	1332	
PA_atk-abh02_a:1332_1	tiracchānayoniyaṃ jālakkhipakumīnādīhi gahitakālepi, pācanakaṇṭakādippahārāvitunnassa	1332	
PA_atk-abh02_a:1332_2	pana sakaṭavahanādikālepi, pettivisaye anekānipi vassasahassāni ekaṃ buddhantarampi	1332	
PA_atk-abh02_a:1332_3	khuppipāsāhi āturībhūtakālepi, kālakañjikaasuresu saṭṭhihatthaasītihatthappamāṇena	1332	
PA_atk-abh02_a:1332_4	aṭṭhicammamatteneva attabhāvena vātātapādidukkhānubhavanakālepi na sakkā vīriyasambojjhaṅgaṃ	1332	
PA_atk-abh02_a:1332_5	uppādetuṃ. ‘Ayameva te, bhikkhu, kālo vīriyakaraṇāyā’ti evaṃ apāyabhayaṃ paccavekkhantassāpi	1332	
PA_atk-abh02_a:1332_6	vīriyasambojjhaṅgo uppajjati. ‘Na sakkā kusītena nava lokuttaradhammā laddhuṃ; āraddhavīriyeneva	1332	
PA_atk-abh02_a:1332_7	sakkā; ayamānisaṃso vīriyassā’ti evaṃ ānisaṃsadassāvinopi uppajjati. ‘Sabbabuddhapaccekabuddhamahāsāvakeheva	1332	
PA_atk-abh02_a:1332_8	te gatamaggo gantabbo; so ca na sakkā kusītena gantu’nti evaṃ gamanavīthiṃ paccavekkhantassāpi	1332	
PA_atk-abh02_a:1332_9	uppajjati. ‘Ye taṃ piṇḍapātādīhi upaṭṭhahanti, ime te manussā neva ñātakā, na dāsakammakarā,	1332	
PA_atk-abh02_a:1332_10	nāpi taṃ nissāya ‘jīvissāmā’ti te paṇītāni piṇḍapātādīni denti; atha kho attano kārānaṃ	13321	
PA_atk-abh02_a:1332_11	mahapphalataṃ paccāsiṃsamānā denti. Satthārāpi ‘ayaṃ ime paccaye paribhuñjitvā kāyadaḷhībahulo	13321	
PA_atk-abh02_a:1332_12	sukhaṃ viharissatī’ti na evañca sampassatā tuyhaṃ paccayā anuññatā; atha kho ‘ayaṃ	13321	
PA_atk-abh02_a:1332_13	ime paribhuñjamāno samaṇadhammaṃ katvā vaṭṭadukkhato muccissatī’ti te paccayā anuññātā.	13321	
PA_atk-abh02_a:1332_14	So dāni tvaṃ kusīto viharanto na taṃ piṇḍapātaṃ apacāyissasi. Āraddhavīriyasseva	13321	
PA_atk-abh02_a:1332_15	hi piṇḍapātāpacāyanaṃ nāma hotī’ti evaṃ piṇḍapātāpacāyanaṃ paccavekkhantassāpi uppajjati,	13321	
PA_atk-abh02_a:1332_16	mahāmittattherassa viya.	13321	
PA_atk-abh02_a:1333_0	Thero kira kassakaleṇe nāma paṭivasati. Tassa ca gocaragāme ekā mahāupāsikā theraṃ	1333	
PA_atk-abh02_a:1333_1	puttaṃ katvā paṭijaggati. Sā ekadivasaṃ araññaṃ gacchantī dhītaraṃ āha – “amma, asukasmiṃ	1333	
PA_atk-abh02_a:1333_2	ṭhāne purāṇataṇḍulā, asukasmiṃ khīraṃ, asukasmiṃ sappi, asukasmiṃ phāṇitaṃ. Tava	1333	
PA_atk-abh02_a:1333_3	bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ dehi,	1333	
PA_atk-abh02_a:1333_4	tvañca bhuñjeyyāsī”ti. “Tvaṃ pana kiṃ bhuñjissasi, ammā”ti? “Ahaṃ pana hiyyo pakkaṃ	1333	
PA_atk-abh02_a:1333_5	pārivāsikabhattaṃ kañjiyena bhuttamhī”ti. “Divā kiṃ bhuñjissasi, ammā”ti? “Sākapaṇṇaṃ	1333	
PA_atk-abh02_a:1333_6	pakkhipitvā kaṇataṇḍulehi ambilayāguṃ pacitvā ṭhapehi, ammā”ti.	1333	
PA_atk-abh02_a:1334_0	Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi – ‘mahāupāsikā	1334	
PA_atk-abh02_a:1334_1	kira kañjiyena pārivāsikabhattaṃ bhuñji; divāpi kaṇapaṇṇambilayāguṃ bhuñjissati;	1334	
PA_atk-abh02_a:1334_2	tuyhaṃ atthāya pana purāṇataṇḍulādīni ācikkhati. Taṃ nissāya kho panesā neva khettaṃ,	1334	
PA_atk-abh02_a:1334_3	na vatthuṃ, na bhattaṃ, na vatthaṃ paccāsīsati; tisso pana sampattiyo patthayamānā	1334	
PA_atk-abh02_a:1334_4	deti. Tvaṃ etissā tā sampattiyo dātuṃ sakkhissasi, na sakkhissasīti? Ayaṃ kho pana	1334	
PA_atk-abh02_a:1334_5	piṇḍapāto tayā sarāgena sadosena samohena na sakkā bhuñjitu’nti pattaṃ thavikāya	1334	
PA_atk-abh02_a:1334_6	pakkhipitvā gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce	1334	
PA_atk-abh02_a:1334_7	cīvaraṃ cīvaravaṃse ṭhapetvā ‘arahattaṃ apāpuṇitvā na nikkhamissāmī’ti vīriyaṃ adhiṭṭhahitvā	1334	
PA_atk-abh02_a:1334_8	nisīdi. Dīgharattaṃ appamatto hutvā nivutthabhikkhu vipassanaṃ vaḍḍhetvā purebhattameva	1334	
PA_atk-abh02_a:1334_9	arahattaṃ patvā vikasamānamiva padumaṃ mahākhīṇāsavo sitaṃ karontova nisīdi. Leṇadvāre	1334	
PA_atk-abh02_a:1334_10	rukkhamhi adhivatthā devatā –	13341	
PA_atk-abh02_a:1335	“Namo te purisājañña, namo te purisuttama;	133	
PA_atk-abh02_a:1336	Yassa te āsavā khīṇā, dakkhiṇeyyosi mārisā”ti.	133	
PA_atk-abh02_a:1337	Udānaṃ udānetvā – ‘bhante, piṇḍāya paviṭṭhānaṃ tumhādisānaṃ arahantānaṃ bhikkhaṃ datvā mahallakitthiyo dukkhā muccissantī’ti āha.	133	
PA_atk-abh02_a:1338_0	Thero uṭṭhahitvā dvāraṃ vivaritvā kālaṃ olokento ‘pātoyevā’ti ñatvā pattacīvaramādāya	1338	
PA_atk-abh02_a:1338_1	gāmaṃ pāvisi. Dārikāpi bhattaṃ sampādetvā ‘idāni me bhātā āgamissati, idāni me bhātā	1338	
PA_atk-abh02_a:1338_2	āgamissatīti dvāraṃ vivaritvā olokayamānā nisīdi. Sā, there gharadvāraṃ sampatte,	1338	
PA_atk-abh02_a:1338_3	pattaṃ gahetvā sappiphāṇitayojitassa khīrapiṇḍapātassa pūretvā hatthe ṭhapesi. Thero	1338	
PA_atk-abh02_a:1338_4	‘sukhaṃ hotū’ti anumodanaṃ katvā pakkāmi. Sāpi taṃ olokayamānā aṭṭhāsi.	1338	
PA_atk-abh02_a:1339_0	Therassa hi tadā ativiya parisuddho chavivaṇṇo ahosi, vippasannāni indriyāni, mukhaṃ	1339	
PA_atk-abh02_a:1339_1	bandhanā muttatālapakkaṃ viya ativiya virocittha. Mahāupāsikā araññā āgantvā – “kiṃ,	1339	
PA_atk-abh02_a:1339_2	amma, bhātiko te āgato”ti pucchi. Sā sabbaṃ taṃ pavattiṃ ārocesi. Upāsikā ‘ajja me	1339	
PA_atk-abh02_a:1339_3	puttassa pabbajitakiccaṃ matthakaṃ patta’nti ñatvā “abhiramati te, amma, bhātā buddhasāsane,	1339	
PA_atk-abh02_a:1339_4	na ukkaṇṭhatī”ti āha.	1339	
PA_atk-abh02_a:1340_0	Mahantaṃ kho panetaṃ satthu dāyajjaṃ yadidaṃ satta ariyadhanāni nāma. Taṃ na sakkā	1340	
PA_atk-abh02_a:1340_1	kusītena gahetuṃ. Yathā hi vippaṭipannaṃ puttaṃ mātāpitaro ‘ayaṃ amhākaṃ aputto’ti	1340	
PA_atk-abh02_a:1340_2	paribāhiraṃ karonti; so tesaṃ accayena dāyajjaṃ na labhati; evaṃ kusītopi idaṃ ariyadhanadāyajjaṃ	1340	
PA_atk-abh02_a:1340_3	na labhati, āraddhavīriyova labhatīti dāyajjamahattaṃ paccavekkhatopi uppajjati.	1340	
PA_atk-abh02_a:1340_4	‘Mahā kho pana te satthā. Satthuno hi te mātukucchismiṃ paṭisandhigaṇhanakālepi abhinikkhamanepi	1340	
PA_atk-abh02_a:1340_5	abhisambodhiyampi dhammacakkapavattanayamakapāṭihāriyadevorohanaāyusaṅkhāravossajjanesupi	1340	
PA_atk-abh02_a:1340_6	parinibbānakālepi dasasahassilokadhātu kampittha. Yuttaṃ nu te evarūpassa satthuno	1340	
PA_atk-abh02_a:1340_7	sāsane pabbajitvā kusītena bhavitu’nti evaṃ satthumahattaṃ paccavekkhatopi uppajjati.	1340	
PA_atk-abh02_a:1341_0	‘Jātiyāpi tvaṃ idāni na lāmakajātikosi; asambhinnāya mahāsammatapaveṇiyā āgate okkākarājavaṃse	1341	
PA_atk-abh02_a:1341_1	jāto; sirisuddhodanamahārājassa ca mahāmāyādeviyā ca nattā; rāhulabhaddassa kaniṭṭho.	1341	
PA_atk-abh02_a:1341_2	Tayā nāma evarūpena jinaputtena hutvā na yuttaṃ kusītena viharitu’nti evaṃ jātimahattaṃ	1341	
PA_atk-abh02_a:1341_3	paccavekkhatopi uppajjati. ‘Sāriputtamoggallānā ceva asītimahāsāvakā ca vīriyeneva	1341	
PA_atk-abh02_a:1341_4	lokuttaradhammaṃ paṭivijjhiṃsu. Tvaṃ etesaṃ sabrahmacārīnaṃ maggaṃ paṭipajjasi, nappaṭipajjasī’ti	1341	
PA_atk-abh02_a:1341_5	evaṃ sabrahmacārimahattaṃ paccavekkhatopi uppajjati.	1341	
PA_atk-abh02_a:1342_0	Kucchiṃ pūretvā ṭhitaajagarasadise vissaṭṭhakāyikacetasikavīriye kusītapuggale parivajjentassāpi	1342	
PA_atk-abh02_a:1342_1	āraddhavīriye pahitatte puggale sevantassāpi ṭhānanisajjādīsu viriyuppādanatthaṃ	1342	
PA_atk-abh02_a:1342_2	ninnapoṇapabbhāracittassāpi uppajjati. Evaṃ uppannassa panassa arahattamaggena bhāvanāpāripūri hotīti pajānāti.	1342	
PA_atk-abh02_a:1343	Pītisambojjhaṅgassa –	134	
PA_atk-abh02_a:1344_0	“Atthi, bhikkhave, pītisambojjhaṅgaṭṭhānīyā dhammā. Tattha yonisomanasikārabahulīkāro	1344	
PA_atk-abh02_a:1344_1	– ayamāhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa	1344	
PA_atk-abh02_a:1344_2	bhiyyobhāvāya vepullāya bhāvanāya pāripūriyā saṃvattatī”ti –	1344	
PA_atk-abh02_a:1345	Evaṃ uppādo hoti. Tattha pītiyeva pītisambojjhaṅgaṭṭhānīyā dhammā nāma. Tassā uppādakamanasikāro yonisomanasikāro nāma.	134	
PA_atk-abh02_a:1346_0	Apica ekādasa dhammā pītisambojjhaṅgassa uppādāya saṃvattanti – buddhānussati, dhammasaṅghasīlacāgadevatānussati,	1346	
PA_atk-abh02_a:1346_1	upasamānussati, lūkhapuggalaparivajjanatā, siniddhapuggalasevanatā, pasādanīyasuttantapaccavekkhaṇatā, tadadhimuttatāti.	1346	
PA_atk-abh02_a:1347_0	Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo	1347	
PA_atk-abh02_a:1347_1	uppajjati; dhammasaṅghaguṇe anussarantassāpi, dīgharattaṃ akkhaṇḍaṃ katvā rakkhitaṃ	1347	
PA_atk-abh02_a:1347_2	catupārisuddhisīlaṃ paccavekkhantassāpi, gihino dasasīlaṃ pañcasīlaṃ paccavekkhantassāpi,	1347	
PA_atk-abh02_a:1347_3	dubbhikkhabhayādīsu paṇītaṃ bhojanaṃ sabrahmacārīnaṃ datvā ‘evaṃ nāma adamhā’ti cāgaṃ	1347	
PA_atk-abh02_a:1347_4	paccavekkhantassāpi, gihinopi evarūpe kāle sīlavantānaṃ dinnadānaṃ paccavekkhantassāpi,	1347	
PA_atk-abh02_a:1347_5	yehi guṇehi samannāgatā devatā devattaṃ pattā tathārūpānaṃ guṇānaṃ attani atthitaṃ	1347	
PA_atk-abh02_a:1347_6	paccavekkhantassāpi, samāpattiyā vikkhambhite kilese saṭṭhipi sattatipi vassāni na	1347	
PA_atk-abh02_a:1347_7	samudācarantīti paccavekkhantassāpi, cetiyadassanabodhidassanatheradassanesu asakkaccakiriyāya	1347	
PA_atk-abh02_a:1347_8	saṃsūcitalūkhabhāve buddhādīsu pasādasinehābhāvena gadrabhapiṭṭhe rajasadise lūkhapuggale	1347	
PA_atk-abh02_a:1347_9	parivajjentassāpi, buddhādīsu pasādabahule muducitte siniddhapuggale sevantassāpi,	1347	
PA_atk-abh02_a:1347_10	ratanattayaguṇaparidīpake pasādanīyasuttante paccavekkhantassāpi, ṭhānanisajjādīsu	13471	
PA_atk-abh02_a:1347_11	pītiuppādanatthaṃ ninnapoṇapabbhāracittassāpi uppajjati. Evaṃ uppannassa panassa	13471	
PA_atk-abh02_a:1347_12	arahattamaggena bhāvanāpāripūri hotīti pajānāti.	13471	
PA_atk-abh02_a:1348	Passaddhisambojjhaṅgassa –	134	
PA_atk-abh02_a:1349_0	“Atthi, bhikkhave, kāyapassaddhi cittapassaddhi. Tattha yonisomanasikārabahulīkāro	1349	
PA_atk-abh02_a:1349_1	– ayamāhāro anuppannassa vā passaddhisambojjhaṅgassa uppādāya, uppannassa vā passaddhisambojjhaṅgassa	1349	
PA_atk-abh02_a:1349_2	bhiyyobhāvāya vepullāya bhāvanāya pāripūriyā saṃvattatī”ti –	1349	
PA_atk-abh02_a:1350_0	Evaṃ uppādo hoti. Apica satta dhammā passaddhisambojjhaṅgassa uppādāya saṃvattanti	1350	
PA_atk-abh02_a:1350_1	– paṇītabhojanasevanatā, utusukhasevanatā, iriyāpathasukhasevanatā, majjhattapayogatā,	1350	
PA_atk-abh02_a:1350_2	sāraddhakāyapuggalaparivajjanatā, passaddhikāyapuggalasevanatā, tadadhimuttatāti.	1350	
PA_atk-abh02_a:1350_3	Paṇītañhi siniddhaṃ sappāyabhojanaṃ bhuñjantassāpi, sītuṇhesu utūsu ṭhānādīsu ca	1350	
PA_atk-abh02_a:1350_4	iriyāpathesu sappāyaṃ utuñca iriyāpathañca sevantassāpi passaddhi uppajjati. Yo pana	1350	
PA_atk-abh02_a:1350_5	mahāpurisajātiko sabbautuiriyāpathakkhamova hoti, na taṃ sandhāyetaṃ vuttaṃ. Yassa	1350	
PA_atk-abh02_a:1350_6	sabhāgavisabhāgatā atthi, tasseva visabhāge utuiriyāpathe vajjetvā sabhāge sevantassāpi	1350	
PA_atk-abh02_a:1350_7	uppajjati. Majjhattapayogo vuccati attano ca parassa ca kammassakatapaccavekkhaṇā;	1350	
PA_atk-abh02_a:1350_8	iminā majjhattapayogena uppajjati. Yo leḍḍudaṇḍādīhi paraṃ viheṭhayamānova vicarati,	1350	
PA_atk-abh02_a:1350_9	evarūpaṃ sāraddhakāyaṃ puggalaṃ parivajjentassāpi, saṃyatapādapāṇiṃ passaddhakāyaṃ	1350	
PA_atk-abh02_a:1350_10	puggalaṃ sevantassāpi, ṭhānanisajjādīsu passaddhiuppādanatthāya ninnapoṇapabbhāracittassāpi	13501	
PA_atk-abh02_a:1350_11	uppajjati. Evaṃ uppannassa panassa arahattamaggena bhāvanāpāripūri hotīti pajānāti.	13501	
PA_atk-abh02_a:1351	Samādhisambojjhaṅgassa –	135	
PA_atk-abh02_a:1352_0	“Atthi, bhikkhave, samathanimittaṃ abyagganimittaṃ. Tattha yonisomanasikārabahulīkāro	1352	
PA_atk-abh02_a:1352_1	– ayamāhāro anuppannassa vā samādhisambojjhaṅgassa uppādāya, uppannassa vā samādhisambojjhaṅgassa	1352	
PA_atk-abh02_a:1352_2	bhiyyobhāvāya vepullāya bhāvanāya pāripūriyā saṃvattatī”ti –	1352	
PA_atk-abh02_a:1353	Evaṃ uppādo hoti. Tattha samathova samathanimittaṃ, avikkhepaṭṭhena ca abyagganimittanti.	135	
PA_atk-abh02_a:1354_0	Apica ekādasa dhammā samādhisambojjhaṅgassa uppādāya saṃvattanti – vatthuvisadakiriyatā,	1354	
PA_atk-abh02_a:1354_1	indriyasamattapaṭipādanatā, nimittakusalatā, samaye cittassa paggaṇhanatā, samaye	1354	
PA_atk-abh02_a:1354_2	cittassa niggahaṇanatā, samaye sampahaṃsanatā, samaye ajjhupekkhaṇatā, asamāhitapuggalaparivajjanatā,	1354	
PA_atk-abh02_a:1354_3	samāhitapuggalasevanatā, jhānavimokkhapaccavekkhaṇatā, tadadhimuttatāti. Tattha vatthuvisadakiriyatā	1354	
PA_atk-abh02_a:1354_4	ca indriyasamattapaṭipādanatā ca vuttanayeneva veditabbā.	1354	
PA_atk-abh02_a:1355_0	Nimittakusalatā nāma kasiṇanimittassa uggahaṇakusalatā. Samaye cittassa paggahaṇanatāti	1355	
PA_atk-abh02_a:1355_1	yasmiṃ samaye atisithilavīriyatādīhi līnaṃ cittaṃ hoti, tasmiṃ samaye dhammavicayavīriyapītisambojjhaṅgasamuṭṭhāpanena	1355	
PA_atk-abh02_a:1355_2	tassa paggaṇhanaṃ. Samaye cittassa niggahaṇanatāti yasmiṃ samaye accāraddhavīriyatādīhi	1355	
PA_atk-abh02_a:1355_3	uddhaṭaṃ cittaṃ hoti, tasmiṃ samaye passaddhisamādhiupekkhāsambojjhaṅgasamuṭṭhāpanena	1355	
PA_atk-abh02_a:1355_4	tassa niggaṇhanaṃ. Samaye sampahaṃsanatāti yasmiṃ samaye cittaṃ paññāpayogamandatāya	1355	
PA_atk-abh02_a:1355_5	vā upasamasukhānadhigamena vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena	1355	
PA_atk-abh02_a:1355_6	saṃvejeti. Aṭṭha saṃvegavatthūni nāma jātijarābyādhimaraṇāni cattāri, apāyadukkhaṃ	1355	
PA_atk-abh02_a:1355_7	pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ	1355	
PA_atk-abh02_a:1355_8	dukkhanti. Ratanattayaguṇānussaraṇena ca pasādaṃ janeti. Ayaṃ vuccati samaye sampahaṃsanatāti.	1355	
PA_atk-abh02_a:1356_0	Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhaṭaṃ	1356	
PA_atk-abh02_a:1356_1	anirassādaṃ ārammaṇe samappavattaṃ samathavīthipaṭipannaṃ cittaṃ hoti, tadāyaṃ paggahaniggahasampahaṃsanesu	1356	
PA_atk-abh02_a:1356_2	na byāpāraṃ āpajjati sārathī viya samappavattesu assesu. Ayaṃ vuccati samaye ajjhupekkhanatāti.	1356	
PA_atk-abh02_a:1356_3	Asamāhitapuggalaparivajjanatā nāma upacāraṃ vā appanaṃ vā appattānaṃ vikkhittacittānaṃ	1356	
PA_atk-abh02_a:1356_4	puggalānaṃ ārakā parivajjanaṃ. Samāhitapuggalasevanatā nāma upacārena vā appanāya	1356	
PA_atk-abh02_a:1356_5	vā samāhitacittānaṃ sevanā bhajanā payirupāsanā. Tadadhimuttatā nāma ṭhānanisajjādīsu	1356	
PA_atk-abh02_a:1356_6	samādhiuppādanatthaṃyeva ninnapoṇapabbhāracittatā. Evañhi paṭipajjato esa uppajjati.	1356	
PA_atk-abh02_a:1356_7	Evaṃ uppannassa panassa arahattamaggena bhāvanāpāripūri hotīti pajānāti.	1356	
PA_atk-abh02_a:1357	Upekkhāsambojjhaṅgassa –	135	
PA_atk-abh02_a:1358_0	“Atthi, bhikkhave, upekkhāsambojjhaṅgaṭṭhānīyā dhammā. Tattha yonisomanasikārabahulīkāro	1358	
PA_atk-abh02_a:1358_1	– ayamāhāro anuppannassa vā upekkhāsambojjhaṅgassa uppādāya, uppannassa vā upekkhāsambojjhaṅgassa	1358	
PA_atk-abh02_a:1358_2	bhiyyobhāvāya vepullāya bhāvanāya pāripūriyā saṃvattatī”ti –	1358	
PA_atk-abh02_a:1359_0	Evaṃ uppādo hoti. Tattha upekkhāva upekkhāsambojjhaṅgaṭṭhānīyā dhammā nāma. Apica	1359	
PA_atk-abh02_a:1359_1	pañca dhammā upekkhāsambojjhaṅgassa uppādāya saṃvattanti – sattamajjhattatā, saṅkhāramajjhattatā,	1359	
PA_atk-abh02_a:1359_2	sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā, tadadhimuttatāti.	1359	
PA_atk-abh02_a:1360_0	Tattha dvīhākārehi sattamajjhattataṃ samuṭṭhāpeti – ‘tvaṃ attano kammena āgantvā	1360	
PA_atk-abh02_a:1360_1	attanova kammena gamissasi. Esopi attano kammena āgantvā attanova kammena gamissati.	1360	
PA_atk-abh02_a:1360_2	Tvaṃ kaṃ kelāyasī’ti evaṃ kammassakatapaccavekkhaṇena ca ‘paramatthato sattoyeva	1360	
PA_atk-abh02_a:1360_3	natthi. So tvaṃ kaṃ kelāyasī’ti evaṃ nissattapaccavekkhaṇena ca. Dvīhevākārehi saṅkhāramajjhattataṃ	1360	
PA_atk-abh02_a:1360_4	samuṭṭhāpeti – ‘idaṃ cīvaraṃ anupubbena vaṇṇavikārañceva jiṇṇabhāvañca upagantvā	1360	
PA_atk-abh02_a:1360_5	pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati. Sace panassa sāmiko	1360	
PA_atk-abh02_a:1360_6	bhaveyya, nāssa evaṃ vinassituṃ dadeyyā’ti evaṃ assāmikabhāvapaccavekkhaṇena ca.	1360	
PA_atk-abh02_a:1360_7	‘Anaddhaniyaṃ idaṃ tāvakālika’nti evaṃ tāvakālikabhāvapaccavekkhaṇena ca. Yathā ca	1360	
PA_atk-abh02_a:1360_8	cīvare, evaṃ pattādīsupi yojanā kātabbā.	1360	
PA_atk-abh02_a:1361_0	Sattasaṅkhārakelāyanapuggalaparivajjanatāti ettha yo puggalo gihī vā attano puttadhītādike,	1361	
PA_atk-abh02_a:1361_1	pabbajito vā attano antevāsikasamānupajjhāyakādike mamāyati, sahattheneva nesaṃ kesacchedanasūcikammacīvaradhovanarajanapattapacanādīni	1361	
PA_atk-abh02_a:1361_2	karoti, muhuttampi apassanto ‘asuko sāmaṇero kuhiṃ? Asuko daharo kuhi’nti? Bhantamigo	1361	
PA_atk-abh02_a:1361_3	viya ito cito ca āloketi; aññena kesacchedanādīnaṃ atthāya ‘muhuttaṃ tāva asukaṃ	1361	
PA_atk-abh02_a:1361_4	pesethā’ti yāciyamānopi ‘amhepi taṃ attano kammaṃ na kārema, tumhe naṃ gahetvā kilamessathā’ti	1361	
PA_atk-abh02_a:1361_5	na deti – ayaṃ sattakelāyano nāma.	1361	
PA_atk-abh02_a:1362_0	Yo pana cīvarapattathālakakattarayaṭṭhiādīni mamāyati, aññassa hatthena parāmasitumpi	1362	
PA_atk-abh02_a:1362_1	na deti, tāvakālikaṃ yācitopi ‘mayampi imaṃ mamāyantā na paribhuñjāma, tumhākaṃ kiṃ	1362	
PA_atk-abh02_a:1362_2	dassāmā’ti vadati – ayaṃ saṅkhārakelāyano nāma. Yo pana tesu dvīsupi vatthūsu majjhatto	1362	
PA_atk-abh02_a:1362_3	udāsīno – ayaṃ sattasaṅkhāramajjhatto nāma. Iti ayaṃ upekkhāsambojjhaṅgo evarūpe	1362	
PA_atk-abh02_a:1362_4	sattasaṅkhārakelāyanapuggale ārakā parivajjentassāpi, sattasaṅkhāramajjhattapuggale	1362	
PA_atk-abh02_a:1362_5	sevantassāpi, ṭhānanisajjādīsu taduppādanatthaṃ ninnapoṇapabbhāracittassāpi uppajjati.	1362	
PA_atk-abh02_a:1362_6	Evaṃ uppannassa panassa arahattamaggena bhāvanāpāripūri hotīti pajānāti. Sesaṃ sabbattha uttānatthamevāti.	1362	
PA_atk-abh02_a:1363	Bojjhaṅgapabbavaṇṇanā.	136	
PA_atk-abh02_a:1364_0	Imesupi dvīsu pabbesu suddhavipassanāva kathitā. Iti ime cattāro satipaṭṭhānā pubbabhāge	1364	
PA_atk-abh02_a:1364_1	nānācittesu labbhanti. Aññeneva hi cittena kāyaṃ pariggaṇhāti, aññena vedanaṃ, aññena	1364	
PA_atk-abh02_a:1364_2	cittaṃ, aññena dhamme pariggaṇhāti; lokuttaramaggakkhaṇe pana ekacitteyeva labbhanti.	1364	
PA_atk-abh02_a:1364_3	Ādito hi kāyaṃ pariggaṇhitvā āgatassa vipassanāsampayuttā sati kāyānupassanā nāma.	1364	
PA_atk-abh02_a:1364_4	Tāya satiyā samannāgato puggalo kāyānupassī nāma. Vipassanaṃ ussukkāpetvā ariyamaggaṃ	1364	
PA_atk-abh02_a:1364_5	pattassa maggakkhaṇe maggasampayuttā sati kāyanupassanā nāma. Tāya satiyā samannāgato	1364	
PA_atk-abh02_a:1364_6	puggalo kāyānupassī nāma. Vedanaṃ pariggaṇhitvā…. Cittaṃ pariggaṇhitvā…. Dhamme pariggaṇhitvā	1364	
PA_atk-abh02_a:1364_7	āgatassa vipassanāsampayuttā sati dhammānupassanā nāma. Tāya satiyā samannāgato puggalo	1364	
PA_atk-abh02_a:1364_8	dhammānupassī nāma. Vipassanaṃ ussukkāpetvā ariyamaggaṃ pattassa maggakkhaṇe maggasampayuttā	1364	
PA_atk-abh02_a:1364_9	sati dhammānupassanā nāma. Tāya satiyā samannāgato puggalo dhammānupassī nāma. Evaṃ	1364	
PA_atk-abh02_a:1364_10	tāva desanā puggale tiṭṭhati. Kāye pana ‘subha’nti vipallāsappahānā kāyapariggāhikā	13641	
PA_atk-abh02_a:1364_11	sati maggena samijjhatīti kāyānupassanā nāma. Vedanāya ‘sukha’nti vipallāsappahānā	13641	
PA_atk-abh02_a:1364_12	vedanāpariggāhikā sati maggena samijjhatīti vedanānupassanā nāma. Citte ‘nicca’nti	13641	
PA_atk-abh02_a:1364_13	vipallāsappahānā cittapariggāhikā sati maggena samijjhatīti cittānupassanā nāma.	13641	
PA_atk-abh02_a:1364_14	Dhammesu ‘attā’ti vipallāsappahānā dhammapariggāhikā sati maggena samijjhatīti dhammānupassanā	13641	
PA_atk-abh02_a:1364_15	nāma. Iti ekāva maggasampayuttā sati catukiccasādhanaṭṭhena cattāri nāmāni labhati.	13641	
PA_atk-abh02_a:1364_16	Tena vuttaṃ – ‘lokuttaramaggakkhaṇe pana ekacitteyeva labbhantī’ti.	13641	
PA_atk-abh02_a:1365	Suttantabhājanīyavaṇṇanā.	136	
PA_atk-abh02_a:1366	2. Abhidhammabhājanīyavaṇṇanā	136	
PA_atk-abh02_a:1367_0	374. Abhidhammabhājanīye lokuttarasatipaṭṭhānavasena desanāya āraddhattā yathā kāyādiārammaṇesu	1367	
PA_atk-abh02_a:1367_1	lokiyasatipaṭṭhānesu tanti ṭhapitā, evaṃ aṭṭhapetvā sabbānipi kāyānupassādīni satipaṭṭhānāni	1367	
PA_atk-abh02_a:1367_2	dhammasaṅgaṇiyaṃ vibhattassa desanānayassa mukhamattameva dassentena niddiṭṭhāni.	1367	
PA_atk-abh02_a:1368_0	Tattha nayabhedo veditabbo. Kathaṃ? Kāyānupassanāya tāva sotāpattimagge jhānābhinivese	1368	
PA_atk-abh02_a:1368_1	suddhikapaṭipadā, suddhikasuññatā, suññatapaṭipadā, suddhikaappaṇihitaṃ, appaṇihitapaṭipadāti	1368	
PA_atk-abh02_a:1368_2	imesu pañcasu ṭhānesu dvinnaṃ dvinnaṃ catukkapañcakanayānaṃ vasena dasa nayā honti.	1368	
PA_atk-abh02_a:1368_3	Evaṃ sesesupīti vīsatiyā abhinivesesu dve nayasatāni. Tāni catūhi adhipatīhi catuguṇitāni	1368	
PA_atk-abh02_a:1368_4	aṭṭha. Iti suddhikāni dve sādhipatīni aṭṭhāti sabbampi nayasahassaṃ hoti. Tathā vedanānupassanādīsu	1368	
PA_atk-abh02_a:1368_5	suddhikasatipaṭṭhāne cāti sotāpattimagge pañca nayasahassāni. Yathā ca sotāpattimagge,	1368	
PA_atk-abh02_a:1368_6	evaṃ sesamaggesupīti kusale vīsati nayasahassāni; suññatāpaṇihitānimittādibhedesu	1368	
PA_atk-abh02_a:1368_7	pana tato tiguṇe vipāke saṭṭhi nayasahassānīti. Evameva sakiccasādhakānañceva saṃsiddhikakiccānañca	1368	
PA_atk-abh02_a:1368_8	kusalavipākasatipaṭṭhānānaṃ niddesavasena duvidho kāyānupassanādivasena ca suddhikavasena	1368	
PA_atk-abh02_a:1368_9	ca kusale pañcannaṃ vipāke pañcannanti dasannaṃ niddesavārānaṃ vasena dasappabhedo	1368	
PA_atk-abh02_a:1368_10	asītinayasahassapatimaṇḍito abhidhammabhājanīyaniddeso.	13681	
PA_atk-abh02_a:1369	3. Pañhāpucchakavaṇṇanā	136	
PA_atk-abh02_a:1370_0	386. Pañhāpucchake pāḷianusāreneva satipaṭṭhānānaṃ kusalādibhāvo veditabbo. Ārammaṇattikesu	1370	
PA_atk-abh02_a:1370_1	pana sabbānipi etāni appamāṇaṃ nibbānaṃ ārabbha pavattanato appamāṇārammaṇāneva,	1370	
PA_atk-abh02_a:1370_2	na maggārammaṇāni; sahajātahetuvasena pana maggahetukāni; vīriyaṃ vā vīmaṃsaṃ vā	1370	
PA_atk-abh02_a:1370_3	jeṭṭhakaṃ katvā maggabhāvanākāle maggādhipatīni; chandacittajeṭṭhakāya maggabhāvanāya	1370	
PA_atk-abh02_a:1370_4	navattabbāni maggādhipatīnīti phalakālepi navattabbāneva; atītādīsu ekārammaṇabhāvenapi	1370	
PA_atk-abh02_a:1370_5	navattabbāni; nibbānassa pana bahiddhādhammattā bahiddhārammaṇāni nāma hontīti. Evametasmiṃ	1370	
PA_atk-abh02_a:1370_6	pañhāpucchake nibbattitalokuttarāneva satipaṭṭhānāni kathitāni. Sammāsambuddhena	1370	
PA_atk-abh02_a:1370_7	hi suttantabhājanīyasmiṃyeva lokiyalokuttaramissakā satipaṭṭhānā kathitā; abhidhammabhājanīyapañhāpucchakesu	1370	
PA_atk-abh02_a:1370_8	pana lokuttarāyevāti. Evamayaṃ satipaṭṭhānavibhaṅgopi teparivaṭṭaṃ nīharitvā bhājetvā dassitoti.	1370	
PA_atk-abh02_a:1371	Sammohavinodaniyā vibhaṅgaṭṭhakathāya	137	
PA_atk-abh02_a:1372	Satipaṭṭhānavibhaṅgavaṇṇanā niṭṭhitā.	137	
PA_atk-abh02_a:1373	8. Sammappadhānavibhaṅgo	137	
PA_atk-abh02_a:1374	1. Suttantabhājanīyavaṇṇanā	137	
PA_atk-abh02_a:1375_0	390. Idāni tadanantare sammappadhānavibhaṅge cattāroti gaṇanaparicchedo. Tena na	1375	
PA_atk-abh02_a:1375_1	tato heṭṭhā na uddhanti sammappadhānaparicchedaṃ dīpeti. Sammappadhānāti kāraṇappadhānā	1375	
PA_atk-abh02_a:1375_2	upāyappadhānā yonisopadhānā. Idha bhikkhūti imasmiṃ sāsane paṭipannako bhikkhu. Anuppannānanti	1375	
PA_atk-abh02_a:1375_3	anibbattānaṃ. Pāpakānanti lāmakānaṃ. Akusalānaṃ dhammānanti akosallasambhūtānaṃ dhammānaṃ.	1375	
PA_atk-abh02_a:1375_4	Anuppādāyāti na uppādanatthāya. Chandaṃ janetīti kattukamyatāsaṅkhātaṃ kusalacchandaṃ	1375	
PA_atk-abh02_a:1375_5	janeti uppādeti. Vāyamatīti payogaṃ parakkamaṃ karoti. Vīriyaṃ ārabhatīti kāyikacetasikaṃ	1375	
PA_atk-abh02_a:1375_6	vīriyaṃ karoti. Cittaṃ paggaṇhātīti teneva sahajātavīriyena cittaṃ ukkhipati. Padahatīti	1375	
PA_atk-abh02_a:1375_7	padhānavīriyaṃ karoti. Paṭipāṭiyā panetāni cattāripi padāni āsevanābhāvanābahulīkammasātaccakiriyāhi yojetabbāni.	1375	
PA_atk-abh02_a:1376_0	Uppannānaṃ pāpakānanti anuppannanti avattabbataṃ āpannānaṃ pāpadhammānaṃ. Pahānāyāti	1376	
PA_atk-abh02_a:1376_1	pajahanatthāya. Anuppannānaṃ kusalānaṃ dhammānanti anibbattānaṃ kosallasambhūtānaṃ	1376	
PA_atk-abh02_a:1376_2	dhammānaṃ. Uppādāyāti uppādanatthāya. Uppannānanti nibbattānaṃ. Ṭhitiyāti ṭhitatthāya.	1376	
PA_atk-abh02_a:1376_3	Asammosāyāti anassanatthaṃ. Bhiyyobhāvāyāti punappunaṃ bhāvāya. Vepullāyāti vipulabhāvāya.	1376	
PA_atk-abh02_a:1376_4	Bhāvanāyāti vaḍḍhiyā. Pāripūriyāti paripūraṇatthāya. Ayaṃ tāva catunnaṃ sammappadhānānaṃ	1376	
PA_atk-abh02_a:1376_5	uddesavāravasena ekapadiko atthuddhāro.	1376	
PA_atk-abh02_a:1377_0	391. Idāni paṭipāṭiyā tāni padāni bhājetvā dassetuṃ kathañca bhikkhu anuppannānantiādinā	1377	
PA_atk-abh02_a:1377_1	nayena niddesavāro āraddho. Tattha yaṃ heṭṭhā dhammasaṅgahe āgatasadisaṃ, taṃ tassa	1377	
PA_atk-abh02_a:1377_2	vaṇṇanāyaṃ vuttanayeneva veditabbaṃ. Yaṃ pana tasmiṃ anāgataṃ, tattha chandaniddese	1377	
PA_atk-abh02_a:1377_3	tāva yo chandoti yo chandaniyavasena chando. Chandikatāti chandikabhāvo, chandakaraṇākāro	1377	
PA_atk-abh02_a:1377_4	vā. Kattukamyatāti kattukāmatā. Kusaloti cheko. Dhammacchandoti sabhāvacchando. Ayañhi	1377	
PA_atk-abh02_a:1377_5	chando nāma taṇhāchando, diṭṭhichando, vīriyachando, dhammacchandoti bahuvidho nānappakārako.	1377	
PA_atk-abh02_a:1377_6	Tesu dhammacchandoti imasmiṃ ṭhāne kattukamyatākusaladhammacchando adhippeto.	1377	
PA_atk-abh02_a:1378_0	Imaṃ chandaṃ janetīti chandaṃ kurumānova chandaṃ janeti nāma. Sañjanetīti upasaggena	1378	
PA_atk-abh02_a:1378_1	padaṃ vaḍḍhitaṃ. Uṭṭhapetīti chandaṃ kurumānova taṃ uṭṭhapeti nāma. Samuṭṭhapetīti	1378	
PA_atk-abh02_a:1378_2	upasaggena padaṃ vaḍḍhitaṃ. Nibbattetīti chandaṃ kurumānova taṃ nibbatteti nāma.	1378	
PA_atk-abh02_a:1378_3	Abhinibbattetīti upasaggena padaṃ vaḍḍhitaṃ. Apica chandaṃ karontova chandaṃ janeti	1378	
PA_atk-abh02_a:1378_4	nāma. Tameva satataṃ karonto sañjaneti nāma. Kenacideva antarāyena patitaṃ puna ukkhipanto	1378	
PA_atk-abh02_a:1378_5	uṭṭhapeti nāma. Pabandhaṭṭhitiṃ pāpento samuṭṭhapeti nāma. Taṃ pākaṭaṃ karonto nibbatteti	1378	
PA_atk-abh02_a:1378_6	nāma. Anosakkanatāya alīnavuttitāya anolīnavuttitāya abhimukhabhāvena nibbattento	1378	
PA_atk-abh02_a:1378_7	abhinibbatteti nāma.	1378	
PA_atk-abh02_a:1379_0	394. Vīriyaniddese vīriyaṃ karontova vīriyaṃ ārabhati nāma. Dutiyapadaṃ upasaggena	1379	
PA_atk-abh02_a:1379_1	vaḍḍhitaṃ. Vīriyaṃ karontoyeva ca āsevati bhāveti nāma. Punappunaṃ karonto vahulīkaroti.	1379	
PA_atk-abh02_a:1379_2	Āditova karonto ārabhati. Punappunaṃ karonto samārabhati. Bhāvanāvasena bhajanto	1379	
PA_atk-abh02_a:1379_3	āsevati. Vaḍḍhento bhāveti. Sabbakiccesu tadeva bahulīkaronto bahulīkarotīti veditabbo.	1379	
PA_atk-abh02_a:1380_0	395. Cittapaggahaniddese vīriyapaggahena yojento cittaṃ paggaṇhāti, ukkhipatīti attho.	1380	
PA_atk-abh02_a:1380_1	Punappunaṃ paggaṇhanto sampaggaṇhāti. Evaṃ sampaggahitaṃ yathā na patati tathā naṃ	1380	
PA_atk-abh02_a:1380_2	vīriyupatthambhena upatthambhento upatthambheti. Upatthambhitampi thirabhāvatthāya	1380	
PA_atk-abh02_a:1380_3	punappunaṃ upatthambhento paccupatthambheti nāma.	1380	
PA_atk-abh02_a:1381_0	406. Ṭhitiyātipadassa niddese sabbesampi asammosādīnaṃ ṭhitivevacanabhāvaṃ dassetuṃ	1381	
PA_atk-abh02_a:1381_1	yā ṭhiti so asammosotiādi vuttaṃ. Ettha hi heṭṭhimaṃ heṭṭhimaṃ padaṃ uparimassa uparimassa	1381	
PA_atk-abh02_a:1381_2	padassa attho, uparimaṃ uparimaṃ padaṃ heṭṭhimassa heṭṭhimassa atthotipi vattuṃ vaṭṭati.	1381	
PA_atk-abh02_a:1381_3	Sesaṃ sabbattha uttānatthamevāti. Ayaṃ tāva pāḷivaṇṇanā.	1381	
PA_atk-abh02_a:1382_0	Ayaṃ panettha vinicchayakathā. Ayañhi sammappadhānakathā nāma duvidhā – lokiyā lokuttarā	1382	
PA_atk-abh02_a:1382_1	ca. Tattha lokiyā sabbapubbabhāge hoti. Sā kassapasaṃyuttapariyāyena lokiyamaggakkhaṇe	1382	
PA_atk-abh02_a:1382_2	veditabbā. Vuttañhi tattha –	1382	
PA_atk-abh02_a:1383	“Cattāro me, āvuso, sammappadhānā. Katame cattāro?	138	
PA_atk-abh02_a:1384_0	Idhāvuso, bhikkhu ‘anuppannā me pāpakā akusalā dhammā uppajjamānā anatthāya saṃvatteyyu’nti	1384	
PA_atk-abh02_a:1384_1	ātappaṃ karoti; ‘uppannā me pāpakā akusalā dhammā appahīyamānā anatthāya saṃvatteyyu’nti	1384	
PA_atk-abh02_a:1384_2	ātappaṃ karoti; ‘anuppannā me kusalā dhammā anuppajjamānā anatthāya saṃvatteyyu’nti	1384	
PA_atk-abh02_a:1384_3	ātappaṃ karoti. ‘Uppannā me kusalā dhammā nirujjhamānā anatthāya saṃvatteyyu’nti ātappaṃ karotī”ti.	1384	
PA_atk-abh02_a:1385_0	Ettha ca ‘anuppannā me kusalā dhammā’ti samathavipassanā ceva maggo ca. Uppannā kusalā	1385	
PA_atk-abh02_a:1385_1	nāma samathavipassanāva. Maggo pana sakiṃ uppajjitvā nirujjhamāno anatthāya saṃvattanako	1385	
PA_atk-abh02_a:1385_2	nāma natthi. So hi phalassa paccayaṃ datvāva nirujjhati. Purimasmiṃ vā samathavipassanāva	1385	
PA_atk-abh02_a:1385_3	gahetabbāti vuttaṃ, taṃ pana na yuttaṃ.	1385	
PA_atk-abh02_a:1386_0	Tattha “uppannā samathavipassanā nirujjhamānā anatthāya saṃvattantī”ti atthassa āvibhāvatthaṃ	1386	
PA_atk-abh02_a:1386_1	idaṃ vatthu – eko kira khīṇāsavatthero ‘mahācetiyañca mahābodhiñca vandissāmī’ti	1386	
PA_atk-abh02_a:1386_2	samāpattilābhinā bhaṇḍagāhakasāmaṇerena saddhiṃ janapadato mahāvihāraṃ āgantvā vihārapariveṇaṃ	1386	
PA_atk-abh02_a:1386_3	pāvisi; sāyanhasamaye mahābhikkhusaṅghe cetiyaṃ vandamāne cetiyaṃ vandanatthāya na	1386	
PA_atk-abh02_a:1386_4	nikkhami. Kasmā? Khīṇāsavānañhi tīsu ratanesu mahantaṃ gāravaṃ hoti. Tasmā bhikkhusaṅghe	1386	
PA_atk-abh02_a:1386_5	vanditvā paṭikkante manussānaṃ sāyamāsabhuttavelāya sāmaṇerampi ajānāpetvā ‘cetiyaṃ	1386	
PA_atk-abh02_a:1386_6	vandissāmī’ti ekakova nikkhami. Sāmaṇero ‘kiṃ nu kho thero avelāya ekakova gacchati,	1386	
PA_atk-abh02_a:1386_7	jānissāmī’ti upajjhāyassa padānupadikova nikkhami. Thero anāvajjanena tassa āgamanaṃ	1386	
PA_atk-abh02_a:1386_8	ajānanto dakkhiṇadvārena mahācetiyaṅgaṇaṃ āruḷho. Sāmaṇeropi anupadaṃyeva āruḷho.	1386	
PA_atk-abh02_a:1387_0	Mahāthero mahācetiyaṃ ulloketvā buddhārammaṇaṃ pītiṃ gahetvā sabbaṃ cetaso samannāharitvā	1387	
PA_atk-abh02_a:1387_1	haṭṭhapahaṭṭho mahācetiyaṃ vandati. Sāmaṇero therassa vandanākāraṃ disvā ‘upajjhāyo	1387	
PA_atk-abh02_a:1387_2	me ativiya pasannacitto vandati; kiṃ nu kho pupphāni labhitvā pūjaṃ kareyyā’ti cintesi.	1387	
PA_atk-abh02_a:1387_3	There vanditvā uṭṭhāya sirasi añjaliṃ ṭhapetvā mahācetiyaṃ ulloketvā ṭhite sāmaṇero	1387	
PA_atk-abh02_a:1387_4	ukkāsitvā attano āgatabhāvaṃ jānāpesi. Thero parivattetvā olokento “kadā āgatosī”ti	1387	
PA_atk-abh02_a:1387_5	pucchi. “Tumhākaṃ cetiyaṃ vandanakāle, bhante; ativiya pasannā cetiyaṃ vandittha;	1387	
PA_atk-abh02_a:1387_6	kinnu kho pupphāni labhitvā pūjeyyāthā”ti? “Āma, sāmaṇera, imasmiṃ cetiye viya aññatra	1387	
PA_atk-abh02_a:1387_7	ettakaṃ dhātunidhānaṃ nāma natthi. Evarūpaṃ asadisaṃ mahāthūpaṃ pupphāni labhitvā	1387	
PA_atk-abh02_a:1387_8	ko na pūjeyyā”ti? “Tena hi, bhante, adhivāsetha, āharissāmī”ti tāvadeva jhānaṃ samāpajjitvā	1387	
PA_atk-abh02_a:1387_9	iddhiyā himavantaṃ gantvā vaṇṇagandhasampannāni pupphāni gahetvā parissāvanaṃ pūretvā	1387	
PA_atk-abh02_a:1387_10	mahāthere dakkhiṇamukhato pacchimamukhe asampatteyeva āgantvā pupphaparissāvanaṃ	13871	
PA_atk-abh02_a:1387_11	hatthe ṭhapetvā “pūjetha bhante”ti āha. Thero “atimandāni no, sāmaṇera, pupphānī”ti	13871	
PA_atk-abh02_a:1387_12	āha. “Gacchatha, bhante, bhagavato guṇe āvajjetvā pūjethā”ti.	13871	
PA_atk-abh02_a:1388_0	Thero pacchimamukhanissitena sopānena āruyha kucchivedikābhūmiyaṃ pupphapūjaṃ kātuṃ	1388	
PA_atk-abh02_a:1388_1	āraddho. Vedikābhūmi paripuṇṇā; pupphāni patitvā dutiyabhūmiyaṃ jaṇṇuppamāṇena odhinā	1388	
PA_atk-abh02_a:1388_2	pūrayiṃsu. Tato otaritvā pādapiṭṭhikapantiṃ pūjesi; sāpi paripūri; paripuṇṇabhāvaṃ	1388	
PA_atk-abh02_a:1388_3	ñatvā heṭṭhimatale vikiranto agamāsi; sabbaṃ cetiyaṅgaṇaṃ paripūri; tasmiṃ paripuṇṇe	1388	
PA_atk-abh02_a:1388_4	“sāmaṇera, pupphāni na khīyantī”ti āha. “Parissāvanaṃ, bhante, adhomukhaṃ karothā”ti.	1388	
PA_atk-abh02_a:1388_5	Adhomukhaṃ katvā cālesi. Tadā pupphāni khīṇāni. Thero parissāvanaṃ sāmaṇerassa datvā	1388	
PA_atk-abh02_a:1388_6	saddhiṃ hatthipākārena cetiyaṃ tikkhattuṃ padakkhiṇaṃ katvā catūsu ṭhānesu vanditvā	1388	
PA_atk-abh02_a:1388_7	pariveṇaṃ gacchanto cintesi – ‘yāva mahiddhiko vatāyaṃ sāmaṇero; sakkhissati nu kho	1388	
PA_atk-abh02_a:1388_8	imaṃ iddhānubhāvaṃ rakkhitunti? Tato ‘na sakkhissatī’ti disvā sāmaṇeraṃ āha – “sāmaṇera,	1388	
PA_atk-abh02_a:1388_9	tvaṃ idāni mahiddhiko; evarūpaṃ pana iddhiṃ nāsetvā pacchimakāle kāṇapesakāriyā hatthena	1388	
PA_atk-abh02_a:1388_10	madditaṃkañjiyaṃ pivissasī”ti. Daharakabhāvassa nāmesa doso yaṃ so upajjhāyassa kathāya	13881	
PA_atk-abh02_a:1388_11	saṃvejetvā ‘kammaṭṭhānaṃ me, bhante, ācikkhathā’ti na yāci; ‘amhākaṃ upajjhāyo kiṃ	13881	
PA_atk-abh02_a:1388_12	vadatī’ti taṃ pana asuṇanto viya agamāsi.	13881	
PA_atk-abh02_a:1389_0	Thero mahācetiyañca mahābodhiñca vanditvā sāmaṇeraṃ pattacīvaraṃ gāhāpetvā anupubbena	1389	
PA_atk-abh02_a:1389_1	kuṭeḷitissamahāvihāraṃ agamāsi. Sāmaṇero upajjhāyassa padānupadiko hutvā bhikkhācāraṃ	1389	
PA_atk-abh02_a:1389_2	na gacchati. “Kataraṃ gāmaṃ pavisatha, bhante”ti pucchitvā pana ‘idāni me upajjhāyo	1389	
PA_atk-abh02_a:1389_3	gāmadvāraṃ sampatto bhavissatī’ti ñatvā attano ca upajjhāyassa ca pattacīvaraṃ gahetvā	1389	
PA_atk-abh02_a:1389_4	ākāsenāgantvā therassa pattacīvaraṃ datvā piṇḍāya pavisati. Thero sabbakālaṃ ovadati	1389	
PA_atk-abh02_a:1389_5	– “sāmaṇera, mā evamakāsi; puthujjaniddhi nāma calā anibaddhā; asappāyaṃ rūpādiārammaṇaṃ	1389	
PA_atk-abh02_a:1389_6	labhitvā appamattakeneva bhijjati; santāya samāpattiyā parihīnā brahmacariyavāse	1389	
PA_atk-abh02_a:1389_7	santhambhituṃ na sakkontī”ti. Sāmaṇero ‘kiṃ katheti mayhaṃ upajjhāyo’ti sotuṃ na	1389	
PA_atk-abh02_a:1389_8	icchati, tatheva karoti. Thero anupubbena cetiyavandanaṃ karonto kammupendavihāraṃ	1389	
PA_atk-abh02_a:1389_9	nāma gato. Tattha vasantepi there sāmaṇero tatheva karoti.	1389	
PA_atk-abh02_a:1390_0	Athekadivasaṃ ekā pesakāradhītā abhirūpā paṭhamavaye ṭhitā kammupendagāmato nikkhamitvā	1390	
PA_atk-abh02_a:1390_1	padumassaraṃ oruyha gāyamānā pupphāni bhañjati. Tasmiṃ samaye sāmaṇero padumassaramatthakena	1390	
PA_atk-abh02_a:1390_2	gacchati gacchanto pana, sakkaralasikāya kāṇamakkhikā viya, tassā gītasadde bajjhi;	1390	
PA_atk-abh02_a:1390_3	tāvadeva iddhi antarahitā, chinnapakkho kāko viya ahosi. Santasamāpattibalena pana	1390	
PA_atk-abh02_a:1390_4	tattheva udakapiṭṭhe apatitvā simbalitūlaṃ viya patamānaṃ anupubbena padumassaratīre	1390	
PA_atk-abh02_a:1390_5	aṭṭhāsi. So vegena gantvā upajjhāyassa pattacīvaraṃ datvā nivatti. Mahāthero ‘pagevetaṃ	1390	
PA_atk-abh02_a:1390_6	mayā diṭṭhaṃ, nivāriyamānopi na nivattissatī’ti kiñci avatvā piṇḍāya pāvisi.	1390	
PA_atk-abh02_a:1391_0	Sāmaṇero gantvā padumassaratīre aṭṭhāsi tassā paccuttaraṇaṃ āgamayamāno. Sāpi sāmaṇeraṃ	1391	
PA_atk-abh02_a:1391_1	ākāsena gacchantañca punāgantvā ṭhitañca disvā ‘addhā esa maṃ nissāya ukkaṇṭhito’ti	1391	
PA_atk-abh02_a:1391_2	ñatvā ‘paṭikkama sāmaṇerā’ti āha. Sopi paṭipakkami. Itarā paccuttaritvā sāṭakaṃ nivāsetvā	1391	
PA_atk-abh02_a:1391_3	taṃ upasaṅkamitvā ‘kiṃ, bhante’ti pucchi. So tamatthaṃ ārocesi. Sā bahūhi kāraṇehi	1391	
PA_atk-abh02_a:1391_4	gharāvāse ādīnavaṃ brahmacariyavāse ānisaṃsañca dassetvā ovadamānāpi tassa ukkaṇṭhaṃ	1391	
PA_atk-abh02_a:1391_5	vinodetuṃ asakkontī ‘ayaṃ mama kāraṇā evarūpāya iddhiyā parihīno; na dāni yuttaṃ	1391	
PA_atk-abh02_a:1391_6	pariccajitu’nti. ‘Idheva tiṭṭhā’ti vatvā gharaṃ gantvā mātāpitūnaṃ taṃ pavattiṃ ārocesi.	1391	
PA_atk-abh02_a:1391_7	Tepi āgantvā nānappakāraṃ ovadamānā vacanaṃ aggaṇhantaṃ āhaṃsu – “tvaṃ amhe uccākulāti	1391	
PA_atk-abh02_a:1391_8	mā sallakkhesi. Mayaṃ pesakārā. Sakkhissasi pesakārakammaṃ kātu”nti? Sāmaṇero āha	1391	
PA_atk-abh02_a:1391_9	– “upāsaka, gihībhūto nāma pesakārakammaṃ vā kareyya naḷakārakammaṃ vā, kiṃ iminā,	1391	
PA_atk-abh02_a:1391_10	mā sāṭakamatte lobhaṃ karothā”ti. Pesakārako udare baddhasāṭakaṃ datvā gharaṃ netvā dhītaraṃ adāsi.	13911	
PA_atk-abh02_a:1392_0	So pesakārakammaṃ uggaṇhitvā pesakārehi saddhiṃ sālāya kammaṃ karoti. Aññesaṃ itthiyo	1392	
PA_atk-abh02_a:1392_1	pātova bhattaṃ sampādetvā āhariṃsu. Tassa bhariyā na tāva āgacchati. So itaresu kammaṃ	1392	
PA_atk-abh02_a:1392_2	vissajjetvā bhuñjamānesu tasaraṃ vaṭṭento nisīdi. Sā pacchā āgamāsi. Atha naṃ so	1392	
PA_atk-abh02_a:1392_3	‘aticirena āgatāsī’ti tajjesi. Mātugāmo ca nāma api cakkavattirājānaṃ attani paṭibaddhacittaṃ	1392	
PA_atk-abh02_a:1392_4	ñatvā dāsaṃ viya sallakkheti. Tasmā sā evamāha – “aññesaṃ ghare dārupaṇṇaloṇādīni	1392	
PA_atk-abh02_a:1392_5	sannihitāni; bāhirato āharitvā dāyakā pesakārakāpi atthi. Ahaṃ pana ekikā; tvampi	1392	
PA_atk-abh02_a:1392_6	‘mayhaṃ ghare idaṃ atthi, idaṃ natthī’ti na jānāsi. Sace icchasi bhuñja, no ce icchasi	1392	
PA_atk-abh02_a:1392_7	mā bhuñjā”ti. So ‘na kevalaṃ ussūre bhattaṃ āharasi, vācāyapi maṃ ghaṭṭesī’ti kujjhitvā	1392	
PA_atk-abh02_a:1392_8	aññaṃ paharaṇaṃ apassanto tameva tasaradaṇḍakaṃ tasarato luñcitvā khipi. Sā taṃ āgacchantaṃ	1392	
PA_atk-abh02_a:1392_9	disvā īsakaṃ parivatti. Tasaradaṇḍakassa ca koṭi nāma tikhiṇā hoti. Sā tassā parivattamānāya	1392	
PA_atk-abh02_a:1392_10	akkhikoṭiyaṃ pavisitvā aṭṭhāsi. Sā ubhohi hatthehi vegena akkhiṃ aggahesi. Bhinnaṭṭhānato lohitaṃ paggharati.	13921	
PA_atk-abh02_a:1393_0	So tasmiṃ kāle upajjhāyassa vacanaṃ anussari ‘idaṃ sandhāya maṃ upajjhāyo “anāgate	1393	
PA_atk-abh02_a:1393_1	kāle kāṇapesakāriyā hatthena madditaṃ kañjiyaṃ pivissasī”ti āha. Idaṃ therena diṭṭhaṃ	1393	
PA_atk-abh02_a:1393_2	bhavissati. Aho dīghadassī ayyo’ti mahāsaddena rodituṃ ārabhi. Tamenaṃ aññe “alaṃ,	1393	
PA_atk-abh02_a:1393_3	āvuso, mā rodi; akkhi nāma bhinnaṃ na sakkā rodanena paṭipākatikaṃ kātu”nti āhaṃsu.	1393	
PA_atk-abh02_a:1393_4	So “nāhaṃ etamatthaṃ rodāmi; apica kho idaṃ sandhāya rodāmī”ti sabbaṃ pavattiṃ paṭipāṭiyā	1393	
PA_atk-abh02_a:1393_5	kathesi. Evaṃ uppannā samathavipassanā nirujjhamānā anatthāya saṃvattanti.	1393	
PA_atk-abh02_a:1394_0	Aparampi vatthu – tiṃsamattā bhikkhū kalyāṇiyaṃ mahācetiyaṃ vanditvā aṭavimaggena	1394	
PA_atk-abh02_a:1394_1	mahāmaggaṃ otaramānā antarāmagge jhāmakkhette kammaṃ katvā āgacchantaṃ ekaṃ manussaṃ	1394	
PA_atk-abh02_a:1394_2	addasaṃsu. Tassa sarīraṃ masimakkhitaṃ hoti, masimakkhitameva ca ekaṃ kāsāvaṃ kacchaṃ	1394	
PA_atk-abh02_a:1394_3	pīḷetvā nivatthaṃ. Olokiyamāno jhāmakhāṇuko viya khāyati. So divasabhāge kammaṃ katvā	1394	
PA_atk-abh02_a:1394_4	upaḍḍhajhāyamānānaṃ dārūnaṃ kalāpaṃ ukkhipitvā piṭṭhiyaṃ vippakiṇṇehi kesehi kummaggena	1394	
PA_atk-abh02_a:1394_5	āgantvā bhikkhūnaṃ sammukhe aṭṭhāsi. Sāmaṇerā disvā aññamaññaṃ olokayamānā “āvuso,	1394	
PA_atk-abh02_a:1394_6	tuyhaṃ pitā, tuyhaṃ mahāpitā, tuyhaṃ mātulo”ti hasamānā gantvā “ko nāmosi tvaṃ, upāsakā”ti	1394	
PA_atk-abh02_a:1394_7	nāmaṃ pucchiṃsu. So nāmaṃ pucchito vippaṭisārī hutvā dārukalāpaṃ chaḍḍetvā vatthaṃ	1394	
PA_atk-abh02_a:1394_8	saṃvidhāya nivāsetvā mahāthere vanditvā “tiṭṭhatha tāva, bhante”ti āha. Mahātherā aṭṭhaṃsu.	1394	
PA_atk-abh02_a:1395_0	Daharasāmaṇerā āgantvā mahātherānaṃ sammukhāpi parihāsaṃ karonti. Upāsako āha – “bhante,	1395	
PA_atk-abh02_a:1395_1	tumhe maṃ passitvā parihasatha; ettakeneva matthakaṃ pattamhāti sallakkhetha. Ahampi	1395	
PA_atk-abh02_a:1395_2	pubbe tumhādisova samaṇo ahosiṃ. Tumhākaṃ pana cittekaggatāmattampi natthi. Ahaṃ	1395	
PA_atk-abh02_a:1395_3	imasmiṃ sāsane mahiddhiko mahānubhāvo ahosiṃ; ākāsaṃ gahetvā pathaviṃ karomi, pathaviṃ	1395	
PA_atk-abh02_a:1395_4	ākāsaṃ; dūraṃ gaṇhitvā santikaṃ karomi, santikaṃ dūraṃ; cakkavāḷasahassaṃ khaṇena	1395	
PA_atk-abh02_a:1395_5	vinivijjhāmi. Hatthe me passatha; idāni pana makkaṭahatthasadisā. Ahaṃ imeheva hatthehi	1395	
PA_atk-abh02_a:1395_6	idha nisinnova candimasūriye parāmasiṃ. Imesaṃyeva pādānaṃ candimasūriye pādakathalikaṃ	1395	
PA_atk-abh02_a:1395_7	katvā nisīdiṃ. Evarūpā me iddhi pamādena antarahitā. Tumhe mā pamajjittha. Pamādena	1395	
PA_atk-abh02_a:1395_8	hi evarūpaṃ byasanaṃ pāpuṇanti. Appamattā viharantā jātijarāmaraṇassa antaṃ karonti.	1395	
PA_atk-abh02_a:1395_9	Tasmā tumhe maññeva ārammaṇaṃ karitvā appamattā hotha, bhante”ti tajjetvā ovādamadāsi.	1395	
PA_atk-abh02_a:1395_10	Te tassa kathentasseva saṃvegaṃ āpajjitvā vipassamānā tiṃsa janā tattheva arahattaṃ	13951	
PA_atk-abh02_a:1395_11	pāpuṇiṃsūti. Evampi uppannā samathavipassanā nirujjhamānā anatthāya saṃvattantīti	13951	
PA_atk-abh02_a:1395_12	veditabbā. Ayaṃ tāva lokiyasammappadhānakathāya vinicchayo.	13951	
PA_atk-abh02_a:1396_0	Lokuttaramaggakkhaṇe panetaṃ ekameva vīriyaṃ catukiccasādhanavasena cattāri nāmāni	1396	
PA_atk-abh02_a:1396_1	labhati. Tattha anuppannānanti asamudācāravasena vā ananubhūtārammaṇavasena vā anuppannānaṃ;	1396	
PA_atk-abh02_a:1396_2	aññathā hi anamatagge saṃsāre anuppannā pāpakā akusalā dhammā nāma natthi. Anuppannā	1396	
PA_atk-abh02_a:1396_3	pana uppajjamānāpi eteyeva uppajjanti, pahīyamānāpi eteyeva pahīyanti.	1396	
PA_atk-abh02_a:1397_0	Tattha ekaccassa vattavasena kilesā na samudācaranti. Ekaccassa ganthadhutaṅgasamādhivipassanā	1397	
PA_atk-abh02_a:1397_1	navakammikānaṃ aññataravasena. Kathaṃ? Ekacco hi vattasampanno hoti. Tassa dvāsītikhuddakavattāni,	1397	
PA_atk-abh02_a:1397_2	cuddasa mahāvattāni, cetiyaṅgaṇabodhiyaṅgaṇapānīyamāḷauposathāgāraāgantukagamikavattāni	1397	
PA_atk-abh02_a:1397_3	ca karontasseva kilesā okāsaṃ na labhanti; aparabhāge panassa vattaṃ vissajjetvā	1397	
PA_atk-abh02_a:1397_4	bhinnavattassa vicarato ayonisomanasikārañceva sativossaggañca āgamma uppajjanti.	1397	
PA_atk-abh02_a:1397_5	Evaṃ asamudācāravasena anuppannā uppajjanti nāma.	1397	
PA_atk-abh02_a:1398_0	Ekacco ganthayutto hoti; ekampi nikāyaṃ gaṇhāti, dvepi, tayopi, cattāropi, pañcapi.	1398	
PA_atk-abh02_a:1398_1	Tasseva tepiṭakaṃ buddhavacanaṃ atthavasena pāḷivasena anusandhivasena pubbāparavasena	1398	
PA_atk-abh02_a:1398_2	gaṇhantassa sajjhāyantassa cintentassa vācentassa desentassa pakāsentassa kilesā	1398	
PA_atk-abh02_a:1398_3	okāsaṃ na labhanti; aparabhāge panassa ganthakammaṃ pahāya kusītassa vicarato ayonisomanasikārasativossagge	1398	
PA_atk-abh02_a:1398_4	āgamma uppajjanti. Evampi asamudācāravasena anuppannā uppajjanti nāma.	1398	
PA_atk-abh02_a:1399_0	Ekacco pana dhutaṅgadharo hoti, terasa dhutaṅgaguṇe samādāya vattati. Tassa dhutaṅgaguṇe	1399	
PA_atk-abh02_a:1399_1	pariharantassa kilesā okāsaṃ na labhanti; aparabhāge panassa dhutaṅgāni vissajjetvā	1399	
PA_atk-abh02_a:1399_2	bāhullāya āvaṭṭassa vicarato ayonisomanasikārasativossagge āgamma uppajjanti. Evampi	1399	
PA_atk-abh02_a:1399_3	asamudācāravasena anuppannā uppajjanti nāma.	1399	
PA_atk-abh02_a:1400_0	Ekacco pana aṭṭhasu samāpattīsu ciṇṇavasī hoti. Tassa paṭhamajjhānādīsu āvajjanavasīādīnaṃ	1400	
PA_atk-abh02_a:1400_1	vasena viharantassa kilesā okāsaṃ na labhanti; aparabhāge panassa parihīnajjhānassa	1400	
PA_atk-abh02_a:1400_2	vā vissaṭṭhajjhānassa vā bhassādīsu anuyuttassa viharato ayonisomanasikārasativossagge	1400	
PA_atk-abh02_a:1400_3	āgamma uppajjanti. Evampi asamudācāravasena anuppannā kilesā uppajjanti nāma.	1400	
PA_atk-abh02_a:1401_0	Ekacco pana vipassako hoti; sattasu vā vipassanāsu aṭṭhārasasu vā mahāvipassanāsu	1401	
PA_atk-abh02_a:1401_1	kammaṃ karonto viharati. Tassevaṃ viharato kilesā okāsaṃ na labhanti; aparabhāge	1401	
PA_atk-abh02_a:1401_2	panassa vipassanākammaṃ pahāya kāyadaḷhībahulassa viharato ayonisomanasikārasativossagge	1401	
PA_atk-abh02_a:1401_3	āgamma uppajjanti. Evampi asamudācāravasena anuppannā kilesā uppajjanti nāma.	1401	
PA_atk-abh02_a:1402_0	Ekacco pana navakammiko hoti, uposathāgārabhojanasālādīni karoti. Tassa tesaṃ upakaraṇāni	1402	
PA_atk-abh02_a:1402_1	cintentassa kilesā okāsaṃ na labhanti; aparabhāge panassa navakamme niṭṭhite vā vissaṭṭhe	1402	
PA_atk-abh02_a:1402_2	vā ayonisomanasikārasativossagge āgamma uppajjanti. Evampi asamudācāravasena anuppannā	1402	
PA_atk-abh02_a:1402_3	kilesā uppajjanti nāma.	1402	
PA_atk-abh02_a:1403_0	Ekacco pana brahmalokā āgato suddhasatto hoti. Tassa anāsevanāya kilesā okāsaṃ na	1403	
PA_atk-abh02_a:1403_1	labhanti; aparabhāge panassa laddhāsevanassa ayonisomanasikārasativossagge āgamma	1403	
PA_atk-abh02_a:1403_2	uppajjanti. Evampi asamudācāravasena anuppannā kilesā uppajjanti nāma. Evaṃ tāva	1403	
PA_atk-abh02_a:1403_3	asamucāravasena anuppannatā veditabbā.	1403	
PA_atk-abh02_a:1404_0	Kathaṃ ananubhūtārammaṇavasena? Idhekacco ananubhūtapubbaṃ manāpiyādibhedaṃ ārammaṇaṃ	1404	
PA_atk-abh02_a:1404_1	labhati. Tassa tattha ayonisomanasikārasativossagge āgamma rāgādayo kilesā uppajjanti.	1404	
PA_atk-abh02_a:1404_2	Evaṃ ananubhūtārammaṇavasena anuppannā uppajjanti nāma. Lokuttaramaggakkhaṇe pana ekameva vīriyaṃ.	1404	
PA_atk-abh02_a:1405_0	Ye ca evaṃ anuppannā uppajjeyyuṃ, te yathā neva uppajjanti, evaṃ nesaṃ anuppādakiccaṃ	1405	
PA_atk-abh02_a:1405_1	uppannānañca pahānakiccaṃ sādheti. Tasmā uppannānaṃ pāpakānanti ettha pana catubbidhaṃ	1405	
PA_atk-abh02_a:1405_2	uppannaṃ – vattamānuppannaṃ, bhutvā vigatuppannaṃ, okāsakatuppannaṃ, bhūmiladdhuppannanti.	1405	
PA_atk-abh02_a:1405_3	Tattha ye kilesā vijjamānā uppādādisamaṅgino – idaṃ vattamānuppannaṃ nāma. Kamme	1405	
PA_atk-abh02_a:1405_4	pana javite ārammaṇarasaṃ anubhavitvā niruddhavipāko bhutvā vigataṃ nāma. Kammaṃ	1405	
PA_atk-abh02_a:1405_5	uppajjitvā niruddhaṃ bhutvā vigataṃ nāma. Tadubhayampi bhutvā vigatuppannanti saṅkhaṃ	1405	
PA_atk-abh02_a:1405_6	gacchati. Kusalākusalakammaṃ aññassa kammassa vipākaṃ paṭibāhitvā attano vipākassa	1405	
PA_atk-abh02_a:1405_7	okāsaṃ karoti. Evaṃ kate okāse vipāko uppajjamāno okāsakaraṇato paṭṭhāya uppannoti	1405	
PA_atk-abh02_a:1405_8	vuccati. Idaṃ okāsakatuppannaṃ nāma.	1405	
PA_atk-abh02_a:1406_0	Pañcakkhandhā pana vipassanāya bhūmi nāma. Te atītādibhedā honti. Tesu anusayitakilesā	1406	
PA_atk-abh02_a:1406_1	pana atītā vā anāgatā vā paccuppannā vāti na vattabbā. Atītakkhandhesu anusayitāpi	1406	
PA_atk-abh02_a:1406_2	hi appahīnāva honti. Anāgatakkhandhesu, paccuppannakkhandhesu anusayitāpi appahīnāva	1406	
PA_atk-abh02_a:1406_3	honti. Idaṃ bhūmiladdhuppannaṃ nāma. Tenāhu porāṇā – “tāsu tāsu bhūmīsu asamugghātitā	1406	
PA_atk-abh02_a:1406_4	kilesā bhūmiladdhuppannāti saṅkhaṃ gacchantī”ti.	1406	
PA_atk-abh02_a:1407_0	Aparampi catubbidhaṃ uppannaṃ – samudācāruppannaṃ, ārammaṇādhigahituppannaṃ, avikkhambhituppannaṃ,	1407	
PA_atk-abh02_a:1407_1	asamugdhātituppannanti. Tattha sampati vattamānaṃyeva ‘samudācāruppannaṃ’ nāma. Sakiṃ	1407	
PA_atk-abh02_a:1407_2	cakkhūni ummīletvā ārammaṇe nimitte gahite anussaritānussaritakkhaṇe kilesā nuppajjissantīti	1407	
PA_atk-abh02_a:1407_3	na vattabbā. Kasmā? Ārammaṇassa adhigahitattā. Yathā kiṃ? Yathā khīrarukkhassa kuṭhāriyā	1407	
PA_atk-abh02_a:1407_4	āhatāhataṭṭhāne khīraṃ na nikkhamissatīti na vattabbaṃ, evaṃ. Idaṃ ‘ārammaṇādhigahituppannaṃ’	1407	
PA_atk-abh02_a:1407_5	nāma. Samāpattiyā avikkhambhitakilesā pana imasmiṃ nāma ṭhāne nuppajjissantīti na	1407	
PA_atk-abh02_a:1407_6	vattabbā. Kasmā? Avikkhambhitattā. Yathā kiṃ? Yathā sace khīrarukkhaṃ kuṭhāriyā āhaneyyuṃ,	1407	
PA_atk-abh02_a:1407_7	‘imasmiṃ nāma ṭhāne khīraṃ na nikkhameyyā’ti na vattabbaṃ, evaṃ. Idaṃ ‘avikkhambhituppannaṃ’	1407	
PA_atk-abh02_a:1407_8	nāma. Maggena asamugghātitakilesā pana bhavagge nibbattassāpi nuppajjissantīti purimanayeneva	1407	
PA_atk-abh02_a:1407_9	vitthāretabbaṃ. Idaṃ ‘asamugghātituppannaṃ’ nāma.	1407	
PA_atk-abh02_a:1408_0	Imesu uppannesu vattamānuppannaṃ, bhutvāvigatuppannaṃ, okāsakatuppannaṃ, samudācāruppannanti	1408	
PA_atk-abh02_a:1408_1	catubbidhaṃ uppannaṃ na maggavajjhaṃ; bhūmiladdhuppannaṃ, ārammaṇādhiggahituppannaṃ,	1408	
PA_atk-abh02_a:1408_2	avikkhambhituppannaṃ, asamugghātituppannanti catubbidhaṃ maggavajjhaṃ. Maggo hi uppajjamāno	1408	
PA_atk-abh02_a:1408_3	ete kilese pajahati. So ye kilese pajahati, te atītā vā anāgatā vā paccuppannā vāti	1408	
PA_atk-abh02_a:1408_4	na vattabbā. Vuttampi cetaṃ –	1408	
PA_atk-abh02_a:1409_0	“Hañci atīte kilese pajahati, tena hi khīṇaṃ khepeti, niruddhaṃ nirodheti, vigataṃ	1409	
PA_atk-abh02_a:1409_1	vigameti, atthaṅgataṃ atthaṃ gameti, atītaṃ yaṃ natthi taṃ pajahati. Hañci anāgate	1409	
PA_atk-abh02_a:1409_2	kilese pajahati, tena hi ajātaṃ pajahati, anibbattaṃ anuppannaṃ apātubhūtaṃ pajahati,	1409	
PA_atk-abh02_a:1409_3	anāgataṃ yaṃ natthi taṃ pajahati. Hañci paccuppanne kilese pajahati, tena hi ratto	1409	
PA_atk-abh02_a:1409_4	rāgaṃ pajahati, duṭṭho dosaṃ, mūḷho mohaṃ, vinibaddho mānaṃ, parāmaṭṭho diṭṭhiṃ,	1409	
PA_atk-abh02_a:1409_5	vikkhepagato uddhaccaṃ, aniṭṭhaṅgato vicikicchaṃ, thāmagato anusayaṃ pajahati; kaṇhasukkadhammā	1409	
PA_atk-abh02_a:1409_6	yuganaddhā samameva vattanti; saṃkilesikā maggabhāvanā hoti…pe… tena hi natthi maggabhāvanā,	1409	
PA_atk-abh02_a:1409_7	natthi phalasacchikiriyā, natthi kilesappahānaṃ, natthi dhammābhisamayo’ti. ‘Atthi	1409	
PA_atk-abh02_a:1409_8	maggabhāvanā…pe… atthi dhammābhisamayo’ti. Yathā kathaṃ viya? Seyyathāpi taruṇo rukkho…pe…	1409	
PA_atk-abh02_a:1409_9	apātubhūtāneva na pātubhavanti”ti.	1409	
PA_atk-abh02_a:1410_0	Iti pāḷiyaṃ ajātaphalarukkho āgato; jātaphalarukkhena pana dīpetabbaṃ. Yathā hi saphalo	1410	
PA_atk-abh02_a:1410_1	taruṇaambarukkho. Tassa phalāni manussā paribhuñjeyyuṃ, sesāni pātetvā pacchiyo pūreyyuṃ.	1410	
PA_atk-abh02_a:1410_2	Athañño puriso taṃ pharasunā chindeyya. Tenassa neva atītāni phalāni nāsitāni honti,	1410	
PA_atk-abh02_a:1410_3	na anāgatapaccuppannāni ca nāsitāni; atītāni hi manussehi paribhuttāni, anāgatāni	1410	
PA_atk-abh02_a:1410_4	anibbattāni na sakkā nāsetuṃ. Yasmiṃ pana samaye so chinno tadā phalāniyeva natthīti	1410	
PA_atk-abh02_a:1410_5	paccuppannānipi anāsitāni. Sace pana rukkho acchinno assa, athassa pathavīrasañca	1410	
PA_atk-abh02_a:1410_6	āporasañca āgamma yāni phalāni nibbatteyyuṃ, tāni nāsitāni honti. Tāni hi ajātāneva	1410	
PA_atk-abh02_a:1410_7	na jāyanti, anibbattāneva na nibbattanti, apātubhūtāneva na pātubhavanti. Evameva	1410	
PA_atk-abh02_a:1410_8	maggo nāpi atītādibhede kilese pajahati, nāpi na pajahati. Yesañhi kilesānaṃ maggena	1410	
PA_atk-abh02_a:1410_9	khandhesu apariññātesu uppatti siyā, maggena uppajjitvā khandhānaṃ pariññātattā te	1410	
PA_atk-abh02_a:1410_10	kilesā ajātāva na jāyanti, anibbattāva na nibbattanti, apātubhūtāva na pātubhavanti.	14101	
PA_atk-abh02_a:1410_11	Taruṇaputtāya itthiyā puna avijāyanatthaṃ byādhitānaṃ rogavūpasamatthaṃ pītabhesajjehi	14101	
PA_atk-abh02_a:1410_12	cāpi ayamattho vibhāvetabbo. Evaṃ maggo ye kilese pajahati, te atītā vā anāgatā vā	14101	
PA_atk-abh02_a:1410_13	paccuppannā vāti na vattabbā. Na ca maggo kilese na pajahati. Ye pana maggo kilese	14101	
PA_atk-abh02_a:1410_14	pajahati, te sandhāya ‘uppannānaṃ pāpakāna’ntiādi vuttaṃ.	14101	
PA_atk-abh02_a:1411_0	Na kevalañca maggo kileseyeva pajahati, kilesānaṃ pana appahīnattā ye uppajjeyyuṃ	1411	
PA_atk-abh02_a:1411_1	upādinnakkhandhā, tepi pajahatiyeva. Vuttampi cetaṃ “sotāpattimaggañāṇena abhisaṅkhāraviññāṇassa	1411	
PA_atk-abh02_a:1411_2	nirodhena satta bhave ṭhapetvā anamatagge saṃsāre ye uppajjeyyuṃ nāmañca rūpañca	1411	
PA_atk-abh02_a:1411_3	etthete nirujjhantī”ti vitthāro. Iti maggo upādinnato anupādinnato ca vuṭṭhāti. Bhavavasena	1411	
PA_atk-abh02_a:1411_4	pana sotāpattimaggo apāyabhavato vuṭṭhāti. Sakadāgāmimaggo sugatibhavekadesato; anāgāmimaggo	1411	
PA_atk-abh02_a:1411_5	sugatikāmabhavato; vuṭṭhāti arahattamaggo rūpārūpabhavato vuṭṭhāti, sabbabhavehi	1411	
PA_atk-abh02_a:1411_6	vuṭṭhātiyevātipi vadanti.	1411	
PA_atk-abh02_a:1412_0	Atha maggakkhaṇe kathaṃ anuppannānaṃ uppādāya bhāvanā hoti? Kathaṃ vā uppannānaṃ	1412	
PA_atk-abh02_a:1412_1	ṭhitiyāti? Maggappavattiyā eva. Maggo hi pavattamāno pubbe anuppannapubbattā anuppanno	1412	
PA_atk-abh02_a:1412_2	nāma vuccati. Anāgatapubbañhi ṭhānaṃ gantvā ananubhūtapubbaṃ vā ārammaṇaṃ anubhavitvā	1412	
PA_atk-abh02_a:1412_3	vattāro bhavanti – ‘anāgataṭṭhānaṃ āgatamha, ananubhūtaṃ ārammaṇaṃ anubhavāmā’ti.	1412	
PA_atk-abh02_a:1412_4	Yā cassa pavatti, ayameva ṭhiti nāmāti ṭhitiyā bhāvetīti vattuṃ vaṭṭati. Evametassa	1412	
PA_atk-abh02_a:1412_5	bhikkhuno idaṃ lokuttaramaggakkhaṇe vīriyaṃ “anuppannānaṃ pāpakānaṃ akusalānaṃ dhammānaṃ	1412	
PA_atk-abh02_a:1412_6	anuppādāyā”tiādīni cattāri nāmāni labhati. Ayaṃ lokuttaramaggakkhaṇe sammappadhānakathā.	1412	
PA_atk-abh02_a:1412_7	Evamettha lokiyalokuttaramissakā sammappadhānā niddiṭṭhāti.	1412	
PA_atk-abh02_a:1413	Suttantabhājanīyavaṇṇanā.	141	
PA_atk-abh02_a:1414	2. Abhidhammabhājanīyavaṇṇanā	141	
PA_atk-abh02_a:1415_0	408. Abhidhammabhājanīye sabbānipi sammappadhānāni dhammasaṅgaṇiyaṃ vibhattassa desanānayassa	1415	
PA_atk-abh02_a:1415_1	mukhamattameva dassentena niddiṭṭhāni. Tattha nayabhedo veditabbo. Kathaṃ? Paṭhamasammappadhāne	1415	
PA_atk-abh02_a:1415_2	tāva sotāpattimagge jhānābhinivese suddhikapaṭipadā, suddhikasuññatā, suññatapaṭipadā,	1415	
PA_atk-abh02_a:1415_3	suddhikaappaṇihitā, appaṇihitapaṭipadāti imesu pañcasu ṭhānesu dvinnaṃ dvinnaṃ catukkapañcakanayānaṃ	1415	
PA_atk-abh02_a:1415_4	vasena dasa nayā honti. Evaṃ sesesupīti vīsatiyā abhinivesesu dve nayasatāni. Tāni	1415	
PA_atk-abh02_a:1415_5	catūhi adhipatīhi catugguṇitāni aṭṭha. Iti suddhikāni dve sādhipatīni aṭṭhāti sabbampi	1415	
PA_atk-abh02_a:1415_6	nayasahassaṃ hoti. Tathādutiyasammappadhānādīsu suddhikasammappadhāne cāti sotāpattimagge	1415	
PA_atk-abh02_a:1415_7	pañcanayasahassāni. Yathā ca sotāpattimagge, evaṃ sesamaggesupīti kusalavaseneva	1415	
PA_atk-abh02_a:1415_8	vīsati nayasahassāni. Vipāke pana sammappadhānehi kattabbakiccaṃ natthīti vipākavāro	1415	
PA_atk-abh02_a:1415_9	na gahitoti. Sammappadhānāni panettha nibbattitalokuttarāneva kathitānīti veditabbāni.	1415	
PA_atk-abh02_a:1416	Abhidhammabhājanīyavaṇṇanā.	141	
PA_atk-abh02_a:1417	3. Pañhāpucchakavaṇṇanā	141	
PA_atk-abh02_a:1418_0	427. Pañhāpucchake pāḷianusāreneva sammappadhānānaṃ kusalādibhāvo veditabbo. Ārammaṇattikesu	1418	
PA_atk-abh02_a:1418_1	pana sabbānipi etāni appamāṇaṃ nibbānaṃ ārabbha pavattito appamāṇārammaṇāneva, na	1418	
PA_atk-abh02_a:1418_2	maggārammaṇāni; sahajātahetuvasena pana maggahetukāni; vīmaṃsaṃ jeṭṭhakaṃ katvā maggabhāvanākāle	1418	
PA_atk-abh02_a:1418_3	maggādhipatīni; chandacittajeṭṭhikāya maggabhāvanāya na vattabbāni maggādhipatīnīti;	1418	
PA_atk-abh02_a:1418_4	vīriyajeṭṭhikāya pana aññassa vīriyassa abhāvā na vattabbāni maggādhipatīnīti vā	1418	
PA_atk-abh02_a:1418_5	na maggādhipatīnīti vā; atītādīsu ekārammaṇabhāvenapi na vattabbāni; nibbānassa pana	1418	
PA_atk-abh02_a:1418_6	bahiddhādhammattā bahiddhārammaṇāni nāma hontīti. Evametasmiṃ pañhāpucchake nibbattitalokuttarāneva	1418	
PA_atk-abh02_a:1418_7	sammappadhānāni kathitāni. Sammāsambuddhena hi suttantabhājanīyasmiṃyeva lokiyalokuttaramissakā	1418	
PA_atk-abh02_a:1418_8	sammappadhānā kathitā; abhidhammabhājanīyapañhāpucchakesu pana lokuttarāyevāti. Evamayaṃ	1418	
PA_atk-abh02_a:1418_9	sammappadhānavibhaṅgopi teparivaṭṭaṃ nīharitvāva bhājetvā dassitoti.	1418	
PA_atk-abh02_a:1419	Sammohavinodaniyā vibhaṅgaṭṭhakathāya	141	
PA_atk-abh02_a:1420	Sammappadhānavibhaṅgavaṇṇanā niṭṭhitā.	142	
PA_atk-abh02_a:1421	9. Iddhipādavibhaṅgo	142	
PA_atk-abh02_a:1422	1. Suttantabhājanīyavaṇṇanā	142	
PA_atk-abh02_a:1423_0	431. Idāni tadanantare iddhipādavibhaṅge cattāroti gaṇanaparicchedo. Iddhipādāti	1423	
PA_atk-abh02_a:1423_1	ettha ijjhatīti iddhi, samijjhati nipphajjatīti attho. Ijjhanti vā etāya sattā iddhā	1423	
PA_atk-abh02_a:1423_2	vuddhā ukkaṃsagatā hontītipi iddhi. Paṭhamenatthena iddhi eva pādo iddhipādo, iddhikoṭṭhāsoti	1423	
PA_atk-abh02_a:1423_3	attho. Dutiyenatthena iddhiyā pādoti iddhipādo; pādoti patiṭṭhā, adhigamupāyoti attho.	1423	
PA_atk-abh02_a:1423_4	Tena hi yasmā uparūparivisesasaṅkhātaṃ iddhiṃ pajjanti pāpuṇanti, tasmā pādoti vuccati.	1423	
PA_atk-abh02_a:1423_5	Evaṃ tāva “cattāro iddhipādā”ti ettha attho veditabbo.	1423	
PA_atk-abh02_a:1424_0	Idāni te bhājetvā dassetuṃ idha bhikkhūtiādi āraddhaṃ. Tattha idha bhikkhūti imasmiṃ	1424	
PA_atk-abh02_a:1424_1	sāsane bhikkhu. Chandasamādhipadhānasaṅkhārasamannāgatanti ettha chandahetuko chandādhiko	1424	
PA_atk-abh02_a:1424_2	vā samādhi chandasamādhi. Kattukamyatāchandaṃ adhipatiṃ karitvā paṭiladdhasamādhissetaṃ	1424	
PA_atk-abh02_a:1424_3	adhivacanaṃ. Padhānabhūtā saṅkhārā padhānasaṅkhārā. Catukiccasādhakassa sammappadhānavīriyassetaṃ	1424	
PA_atk-abh02_a:1424_4	adhivacanaṃ. Samannāgatanti chandasamādhinā ca padhānasaṅkhārehi ca upetaṃ. Iddhipādanti	1424	
PA_atk-abh02_a:1424_5	nipphattipariyāyena vā ijjhanakaṭṭhena ijjhanti etāya sattā iddhā vuddhā ukkaṃsagatā	1424	
PA_atk-abh02_a:1424_6	hontīti iminā vā pariyāyena iddhīti saṅkhaṃ gatānaṃ upacārajjhānādikusalacittasampayuttānaṃ	1424	
PA_atk-abh02_a:1424_7	chandasamādhipadhānasaṅkhārānaṃ adhiṭṭhānaṭṭhena pādabhūtaṃ sesacittacetasikarāsinti	1424	
PA_atk-abh02_a:1424_8	attho. Yañhi parato “iddhipādoti tathābhūtassa vedanākkhandho…pe… viññāṇakkhandho”ti	1424	
PA_atk-abh02_a:1424_9	vuttaṃ, taṃ iminā atthena yujjati. Iminā nayena sesesupi attho veditabbo. Yatheva	1424	
PA_atk-abh02_a:1424_10	hi chandaṃ adhipatiṃ karitvā paṭiladdhasamādhi chandasamādhīti vutto, evaṃ vīriyaṃ…pe…	14241	
PA_atk-abh02_a:1424_11	cittaṃ. Vīmaṃsaṃ adhipatiṃ karitvā paṭiladdhasamādhi vīmaṃsasamādhīti vuccati.	14241	
PA_atk-abh02_a:1425_0	Idāni chandasamādhiādīni padāni bhājetvā dassetuṃ kathañca bhikkhūtiādi āraddhaṃ.	1425	
PA_atk-abh02_a:1425_1	Tattha chandañce bhikkhu adhipatiṃ karitvāti yadi bhikkhu chandaṃ adhipatiṃ chandaṃ	1425	
PA_atk-abh02_a:1425_2	jeṭṭhakaṃ chandaṃ dhuraṃ chandaṃ pubbaṅgamaṃ katvā samādhiṃ paṭilabhati nibbatteti,	1425	
PA_atk-abh02_a:1425_3	evaṃ nibbattito ayaṃ samādhi chandasamādhi nāma vuccatīti attho. Vīriyañcetiādīsupi	1425	
PA_atk-abh02_a:1425_4	eseva nayo. Ime vuccanti padhānasaṅkhārāti ettāvatā chandiddhipādaṃ bhāvayamānassa	1425	
PA_atk-abh02_a:1425_5	bhikkhuno padhānābhisaṅkhārasaṅkhātacatukiccasādhakaṃ vīriyaṃ kathitaṃ. Tadekajjhaṃ	1425	
PA_atk-abh02_a:1425_6	abhisaññūhitvāti taṃ sabbaṃ ekato rāsiṃ katvāti attho. Saṅkhyaṃ gacchatīti etaṃ vohāraṃ	1425	
PA_atk-abh02_a:1425_7	gacchatīti veditabbanti attho.	1425	
PA_atk-abh02_a:1426	433. Idāni “chandasamādhipadhānasaṅkhāro”ti etasmiṃ padasamūhe chandādidhamme bhājetvā dassetuṃ tattha katamo chandotiādi āraddhaṃ. Taṃ uttānatthameva.	142	
PA_atk-abh02_a:1427_0	Upeto hotīti iddhipādasaṅkhāto dhammarāsi upeto hoti. Tesaṃ dhammānanti tesaṃ sampayuttānaṃ	1427	
PA_atk-abh02_a:1427_1	chandādidhammānaṃ. Iddhi samiddhītiādīni sabbāni nipphattivevacanāneva. Evaṃ santepi	1427	
PA_atk-abh02_a:1427_2	ijjhanakaṭṭhena iddhi. Sampuṇṇā iddhi samiddhi; upasaggena vā padaṃ vaḍḍhitaṃ. Ijjhanākāro	1427	
PA_atk-abh02_a:1427_3	ijjhanā. Samijjhanāti upasaggena padaṃ vaḍḍhitaṃ. Attano santāne pātubhāvavasena	1427	
PA_atk-abh02_a:1427_4	labhanaṃ lābho. Parihīnānampi vīriyārambhavasena puna lābho paṭilābho; upasaggena	1427	
PA_atk-abh02_a:1427_5	vā padaṃ vaḍḍhitaṃ. Pattīti adhigamo. Aparihānavasena sammā pattīti sampatti. Phusanāti	1427	
PA_atk-abh02_a:1427_6	paṭilābhaphusanā. Sacchikiriyāti paṭilābhasacchikiriyāva. Upasampadāti paṭilābhaupasampadā evāti veditabbā.	1427	
PA_atk-abh02_a:1428_0	Tayābhūtassāti tena ākārena bhūtassa; te chandādidhamme paṭilabhitvā ṭhitassāti attho.	1428	
PA_atk-abh02_a:1428_1	Vedanākkhandhotiādīhi chandādayo anto katvā cattāropi khandhā kathitā. Te dhammeti	1428	
PA_atk-abh02_a:1428_2	te cattāro arūpakkhandhe; chandādayo vā tayo dhammetipi vuttaṃ. Āsevatītiādīni vuttatthāneva.	1428	
PA_atk-abh02_a:1428_3	Sesaiddhipādaniddesesupi imināva nayena attho veditabbo.	1428	
PA_atk-abh02_a:1429_0	Ettāvatā kiṃ kathitanti? Catunnaṃ bhikkhūnaṃ matthakappattaṃ kammaṭṭhānaṃ kathitaṃ.	1429	
PA_atk-abh02_a:1429_1	Eko hi bhikkhu chandaṃ avassayati; kattukamyatākusaladhammacchandena atthanipphattiyaṃ	1429	
PA_atk-abh02_a:1429_2	sati ‘ahaṃ lokuttaradhammaṃ nibbattessāmi, natthi mayhaṃ etassa nibbattane bhāro’ti	1429	
PA_atk-abh02_a:1429_3	chandaṃ jeṭṭhakaṃ chandaṃ dhuraṃ chandaṃ pubbaṅgamaṃ katvā lokuttaradhammaṃ nibbatteti.	1429	
PA_atk-abh02_a:1429_4	Eko vīriyaṃ avassayati. Eko cittaṃ, eko paññaṃ avassayati. Paññāya atthanipphattiyaṃ	1429	
PA_atk-abh02_a:1429_5	sati ‘ahaṃ lokuttaradhammaṃ nibbattessāmi, natthi mayhaṃ etassa nibbattane bhāro’ti	1429	
PA_atk-abh02_a:1429_6	paññaṃ jeṭṭhakaṃ paññaṃ dhuraṃ paññaṃ pubbaṅgamaṃ katvā lokuttaradhammaṃ nibbatteti.	1429	
PA_atk-abh02_a:1430_0	Kathaṃ? Yathā hi catūsu amaccaputtesu ṭhānantaraṃ patthetvā vicarantesu eko upaṭṭhānaṃ	1430	
PA_atk-abh02_a:1430_1	avassayi, eko sūrabhāvaṃ, eko jātiṃ, eko mantaṃ. Kathaṃ? Tesu hi paṭhamo ‘upaṭṭhāne	1430	
PA_atk-abh02_a:1430_2	appamādakāritāya atthanipphattiyā sati labbhamānaṃ lacchāmetaṃ ṭhānantara’nti upaṭṭhānaṃ	1430	
PA_atk-abh02_a:1430_3	avassayi. Dutiyo ‘upaṭṭhāne appamattopi ekacco saṅgāme paccupaṭṭhite saṇṭhātuṃ na	1430	
PA_atk-abh02_a:1430_4	sakkoti; avassaṃ kho pana rañño paccanto kuppissati; tasmiṃ kuppite rathadhure kammaṃ	1430	
PA_atk-abh02_a:1430_5	katvā rājānaṃ ārādhetvā āharāpessāmetaṃ ṭhānantara’nti sūrabhāvaṃ avassayi. Tatiyo	1430	
PA_atk-abh02_a:1430_6	‘sūrabhāvepi sati ekacco hīnajātiko hoti; jātiṃ sodhetvā ṭhānantaraṃ dadantā mayhaṃ	1430	
PA_atk-abh02_a:1430_7	dassantī’ti jātiṃ avassayi. Catuttho ‘jātimāpi eko amantanīyo hoti; mantena kattabbakicce	1430	
PA_atk-abh02_a:1430_8	uppanne āharāpessāmetaṃ ṭhānantara’nti mantaṃ avassayi. Te sabbepi attano attano	1430	
PA_atk-abh02_a:1430_9	avassayabalena ṭhānantarāni pāpuṇiṃsu.	1430	
PA_atk-abh02_a:1431_0	Tattha upaṭṭhāne appamatto hutvā ṭhānantaraṃ patto viya chandaṃ avassāya kattukamyatākusaladhammacchandena	1431	
PA_atk-abh02_a:1431_1	atthanibbattiyaṃ sati ‘ahaṃ lokuttaradhammaṃ nibbattessāmi, natthi mayhaṃ etassa	1431	
PA_atk-abh02_a:1431_2	nibbattane bhāro’ti chandaṃ jeṭṭhakaṃ chandaṃ dhuraṃ chandaṃ pubbaṅgamaṃ katvā lokuttaradhammanibbattako	1431	
PA_atk-abh02_a:1431_3	daṭṭhabbo, raṭṭhapālatthero viya. So hi āyasmā chandaṃ dhuraṃ katvā lokuttaradhammaṃ	1431	
PA_atk-abh02_a:1431_4	nibbattesi. Sūrabhāvena rājānaṃ ārādhetvā ṭhānantaraṃ patto viya vīriyaṃ jeṭṭhakaṃ	1431	
PA_atk-abh02_a:1431_5	vīriyaṃ dhuraṃ vīriyaṃ pubbaṅgamaṃ katvā lokuttaradhammanibbattako daṭṭhabbo, soṇatthero	1431	
PA_atk-abh02_a:1431_6	viya. So hi āyasmā vīriyaṃ dhuraṃ katvā lokuttaradhammaṃ nibbattesi.	1431	
PA_atk-abh02_a:1432_0	Jātisampattiyā ṭhānantaraṃ patto viya cittaṃ jeṭṭhakaṃ cittaṃ dhuraṃ cittaṃ pubbaṅgamaṃ	1432	
PA_atk-abh02_a:1432_1	katvā lokuttaradhammanibbattako daṭṭhabbo, sambhūtatthero viya. So hi āyasmā cittaṃ	1432	
PA_atk-abh02_a:1432_2	dhuraṃ katvā lokuttaradhammaṃ nibbattesi. Mantaṃ avassāya ṭhānantarappatto viya vīmaṃsaṃ	1432	
PA_atk-abh02_a:1432_3	jeṭṭhakaṃ vīmaṃsaṃ dhuraṃ vīmaṃsaṃ pubbaṅgamaṃ katvā lokuttaradhammanibbattako daṭṭhabbo,	1432	
PA_atk-abh02_a:1432_4	thero mogharājā viya. So hi āyasmā vīmaṃsaṃ dhuraṃ katvā lokuttaradhammaṃ nibbattesi.	1432	
PA_atk-abh02_a:1433_0	Ettha ca tayo chandasamādhipadhānasaṅkhārasaṅkhātā dhammā iddhīpi honti iddhipādāpi.	1433	
PA_atk-abh02_a:1433_1	Sesā pana sampayuttakā cattāro khandhā iddhipādāyeva. Vīriyacittavīmaṃsasamādhipadhānasaṅkhārasaṅkhātāpi	1433	
PA_atk-abh02_a:1433_2	tayo dhammā iddhīpi honti iddhipādāpi. Sesā pana sampayuttakā cattāro khandhā iddhipādāyeva.	1433	
PA_atk-abh02_a:1433_3	Ayaṃ tāva abhedato kathā.	1433	
PA_atk-abh02_a:1434_0	Bhedato pana ‘chando’ iddhi nāma. Chandadhurena bhāvitā cattāro khandhā chandiddhipādo	1434	
PA_atk-abh02_a:1434_1	nāma. Samādhi padhānasaṅkhāroti dve dhammā saṅkhārakkhandhavasena chandiddhipāde	1434	
PA_atk-abh02_a:1434_2	pavisanti; pāde paviṭṭhātipi vattuṃ vaṭṭatiyeva. Tattheva ‘samādhi’ iddhi nāma. Samādhidhurena	1434	
PA_atk-abh02_a:1434_3	bhāvitā cattāro khandhā samādhiddhipādo nāma. Chando padhānasaṅkhāroti dve dhammā	1434	
PA_atk-abh02_a:1434_4	saṅkhārakkhandhavasena samādhiddhipāde pavisanti; pāde paviṭṭhātipi vattuṃ vaṭṭati	1434	
PA_atk-abh02_a:1434_5	eva. Tattheva ‘padhānasaṅkhāro’ iddhi nāma. Padhānasaṅkhārabhāvitā cattāro khandhā	1434	
PA_atk-abh02_a:1434_6	padhānasaṅkhāriddhipādo nāma. Chando samādhīti dve dhammā saṅkhārakkhandhavasena	1434	
PA_atk-abh02_a:1434_7	padhānasaṅkhāriddhipāde pavisanti; pāde paviṭṭhātipi vattuṃ vaṭṭati eva. Tattheva	1434	
PA_atk-abh02_a:1434_8	‘vīriyaṃ’ iddhi nāma, ‘cittaṃ’ iddhi nāma, ‘vīmaṃsā’ iddhi nāma…pe… pāde paviṭṭhātipi	1434	
PA_atk-abh02_a:1434_9	vattuṃ vaṭṭati eva. Ayaṃ bhedato kathā nāma.	1434	
PA_atk-abh02_a:1435_0	Ettha pana abhinavaṃ natthi; gahitameva vibhūtadhātukaṃ kataṃ. Kathaṃ? Chando, samādhi,	1435	
PA_atk-abh02_a:1435_1	padhānasaṅkhāroti ime tayo dhammā iddhīpi honti iddhipādāpi. Sesā sampayuttakā cattāro	1435	
PA_atk-abh02_a:1435_2	khandhā iddhipādāyeva. Ime hi tayo dhammā ijjhamānā sampayuttakehi catūhi khandhehi	1435	
PA_atk-abh02_a:1435_3	saddhiṃyeva ijjhanti, na vinā. Sampayuttakā pana cattāro khandhā ijjhanakaṭṭhena	1435	
PA_atk-abh02_a:1435_4	iddhi nāma honti, patiṭṭhānaṭṭhena pādo nāma. ‘Iddhī’ti vā ‘iddhipādo’ti vā na aññassa	1435	
PA_atk-abh02_a:1435_5	kassaci adhivacanaṃ, sampayuttakānaṃ catunnaṃ khandhānaṃyeva adhivacanaṃ. Vīriyaṃ,	1435	
PA_atk-abh02_a:1435_6	cittaṃ, vīmaṃsāsamādhipadhānasaṅkhāroti tayo dhammā…pe… catunnaṃ khandhānaṃyeva adhivacanaṃ.	1435	
PA_atk-abh02_a:1436_0	Apica pubbabhāgo pubbabhāgo iddhipādo nāma; paṭilābho paṭilābho iddhi nāmāti veditabbo.	1436	
PA_atk-abh02_a:1436_1	Ayamattho upacārena vā vipassanāya vā dīpetabbo. Paṭhamajjhānaparikammañhi iddhipādo	1436	
PA_atk-abh02_a:1436_2	nāma, paṭhamajjhānaṃ iddhi nāma. Dutiyatatiyacatutthaākāsānañcāyatana, viññāṇañcāyatanaākiñcaññāyatananevasaññānāsaññāyatanaparikammaṃ	1436	
PA_atk-abh02_a:1436_3	iddhipādo nāma, nevasaññānāsaññāyatanaṃ iddhi nāma. Sotāpattimaggassa vipassanā iddhipādo	1436	
PA_atk-abh02_a:1436_4	nāma, sotāpattimaggo iddhi nāma. Sakadāgāmi, anāgāmi, arahattamaggassa vipassanā	1436	
PA_atk-abh02_a:1436_5	iddhipādo nāma, arahattamaggo iddhi nāma. Paṭilābhenāpi dīpetuṃ vaṭṭatiyeva. Paṭhamajjhānañhi	1436	
PA_atk-abh02_a:1436_6	iddhipādo nāma, dutiyajjhānaṃ iddhi nāma; dutiyajjhānaṃ iddhipādo nāma, tatiyajjhānaṃ	1436	
PA_atk-abh02_a:1436_7	iddhi nāma…pe… anāgāmimaggo iddhipādo nāma, arahattamaggo iddhi nāma.	1436	
PA_atk-abh02_a:1437_0	Kenaṭṭhena iddhi? Kenaṭṭhena pādoti? Ijjhanakaṭṭheneva iddhi. Patiṭṭhānaṭṭheneva	1437	
PA_atk-abh02_a:1437_1	pādo. Evamidhāpi iddhīti vā pādoti vā na aññassa kassaci adhivacanaṃ, sampayuttakānaṃ	1437	
PA_atk-abh02_a:1437_2	catunnaṃ khandhānaṃyeva adhivacananti. Evaṃ vutte pana idamāhaṃsu – catunnaṃ khandhānameva	1437	
PA_atk-abh02_a:1437_3	adhivacanaṃ bhaveyya, yadi satthā parato uttaracūḷabhājanīyaṃ nāma na āhareyya. Uttaracūḷabhājanīye	1437	
PA_atk-abh02_a:1437_4	pana “chandoyeva chandiddhipādo, vīriyameva, cittameva, vīmaṃsāva vīmaṃsiddhipādo”ti	1437	
PA_atk-abh02_a:1437_5	kathitaṃ. Keci pana “iddhi nāma anipphannā, iddhipādo nipphanno”ti vadiṃsu. Tesaṃ	1437	
PA_atk-abh02_a:1437_6	vacanaṃ paṭikkhipitvā iddhīpi iddhipādopi ‘nipphanno tilakkhaṇabbhāhato’ti sanniṭṭhānaṃ	1437	
PA_atk-abh02_a:1437_7	kataṃ. Iti imasmiṃ suttantabhājanīye lokiyalokuttaramissakā iddhipādā kathitāti.	1437	
PA_atk-abh02_a:1438	Suttantabhājanīyavaṇṇanā.	143	
PA_atk-abh02_a:1439	2. Abhidhammabhājanīyavaṇṇanā	143	
PA_atk-abh02_a:1440_0	444. Abhidhammabhājanīyaṃ uttānatthameva. Nayā panettha gaṇetabbā. “Chandasamādhipadhānasaṅkhārasamannāgataṃ	1440	
PA_atk-abh02_a:1440_1	iddhipādaṃ bhāvetī”ti vuttaṭṭhānasmiñhi lokuttarāni cattāri nayasahassāni vibhattāni.	1440	
PA_atk-abh02_a:1440_2	Vīriyasamādhiādīsupi eseva nayo. Tathā uttaracūḷabhājanīye chandiddhipāde cattāri	1440	
PA_atk-abh02_a:1440_3	nayasahassāni vibhattāni, vīriyacittavīmaṃsiddhipāde cattāri cattārīti sabbānipi	1440	
PA_atk-abh02_a:1440_4	aṭṭhannaṃ catukkānaṃ vasena dvattiṃsa nayasahassāni vibhattāni. Evametaṃ nibbattitalokuttarānaṃyeva	1440	
PA_atk-abh02_a:1440_5	iddhipādānaṃ vasena dvattiṃsanayasahassappaṭimaṇḍitaṃ abhidhammabhājanīyaṃ kathitanti veditabbaṃ.	1440	
PA_atk-abh02_a:1441	3. Pañhāpucchakavaṇṇanā	144	
PA_atk-abh02_a:1442_0	462. Pañhāpucchake pāḷianusāreneva iddhipādānaṃ kusalādibhāvo veditabbo. Ārammaṇattikesu	1442	
PA_atk-abh02_a:1442_1	pana sabbepete appamāṇaṃ nibbānaṃ ārabbha pavattito appamāṇārammaṇā eva, na maggārammaṇā;	1442	
PA_atk-abh02_a:1442_2	sahajātahetuvasena pana maggahetukā, na maggādhipatino. Cattāro hi adhipatayo aññamaññaṃ	1442	
PA_atk-abh02_a:1442_3	garuṃ na karonti. Kasmā? Sayaṃ jeṭṭhakattā. Yathā hi samajātikā samavayā samathāmā	1442	
PA_atk-abh02_a:1442_4	samasippā cattāro rājaputtā attano attano jeṭṭhakatāya aññamaññassa apacitiṃ na karonti,	1442	
PA_atk-abh02_a:1442_5	evamimepi cattāro adhipatayo pāṭiyekkaṃ pāṭiyekkaṃ jeṭṭhakadhammatāya aññamaññaṃ	1442	
PA_atk-abh02_a:1442_6	garuṃ na karontīti ekanteneva na maggādhipatino. Atītādīsu ekārammaṇabhāvepi na vattabbā.	1442	
PA_atk-abh02_a:1442_7	Nibbānassa pana bahiddhādhammattā bahiddhārammaṇā nāma hontīti. Evametasmiṃ pañhāpucchake	1442	
PA_atk-abh02_a:1442_8	nibbattitalokuttarāva iddhipādā kathitā. Sammāsambuddhena hi suttantabhājanīyasmiṃyeva	1442	
PA_atk-abh02_a:1442_9	lokiyalokuttaramissakā iddhipādā kathitā, abhidhammabhājanīyapañhāpucchakesu pana	1442	
PA_atk-abh02_a:1442_10	lokuttarāyevāti. Evamayaṃ iddhipādavibhaṅgopi teparivaṭṭaṃ nīharitvāva dassitoti.	14421	
PA_atk-abh02_a:1443	Sammohavinodaniyā vibhaṅgaṭṭhakathāya	144	
PA_atk-abh02_a:1444	Iddhipādavibhaṅgavaṇṇanā niṭṭhitā.	144	
PA_atk-abh02_a:1445	10. Bojjhaṅgavibhaṅgo	144	
PA_atk-abh02_a:1446	1. Suttantabhājanīyavaṇṇanā	144	
PA_atk-abh02_a:1447_0	466. Idāni tadanantare bojjhaṅgavibhaṅge sattāti gaṇanaparicchedo. Bojjhaṅgāti bodhiyā	1447	
PA_atk-abh02_a:1447_1	bodhissa vā aṅgāti bojjhaṅgā. Idaṃ vuttaṃ hoti – yā esā dhammasāmaggī yāya lokuttaramaggakkhaṇe	1447	
PA_atk-abh02_a:1447_2	uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ	1447	
PA_atk-abh02_a:1447_3	anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya	1447	
PA_atk-abh02_a:1447_4	dhammasāmaggiyā ariyasāvako bujjhatīti katvā bodhīti vuccati, bujjhati kilesasantānaniddāya	1447	
PA_atk-abh02_a:1447_5	uṭṭhahati, cattāri vā ariyasaccāni paṭivijjhati, nibbānameva vā sacchikaroti, tassā	1447	
PA_atk-abh02_a:1447_6	dhammasāmaggīsaṅkhātāya bodhiyā aṅgātipi bojjhaṅgā, jhānaṅgamaggaṅgādīni viya. Yo	1447	
PA_atk-abh02_a:1447_7	panesa yathāvuttappakārāya etāya dhammasāmaggiyā bujjhatīti katvā ariyasāvako bodhīti	1447	
PA_atk-abh02_a:1447_8	vuccati, tassa bodhissa aṅgātipi bojjhaṅgā, senaṅgarathaṅgādayo viya. Tenāhu aṭṭhakathācariyā	1447	
PA_atk-abh02_a:1447_9	– “bujjhanakassa puggalassa aṅgāti vā bojjhaṅgā”ti.	1447	
PA_atk-abh02_a:1448_0	Apica “bojjhaṅgāti kenaṭṭhena bojjhaṅgā? Bodhāya saṃvattantīti bojjhaṅgā, bujjhantīti	1448	
PA_atk-abh02_a:1448_1	bojjhaṅgā, anubujjhantīti bojjhaṅgā, paṭibujjhantīti bojjhaṅgā, sambujjhantīti bojjhaṅgā”ti	1448	
PA_atk-abh02_a:1448_2	iminā paṭisambhidānayenāpi bojjhaṅgattho veditabbo.	1448	
PA_atk-abh02_a:1449_0	Satisambojjhaṅgotiādīsu pasattho sundaro ca bojjhaṅgo sambojjhaṅgo, satiyeva sambojjhaṅgo	1449	
PA_atk-abh02_a:1449_1	satisambojjhaṅgo. Tattha upaṭṭhānalakkhaṇo satisambojjhaṅgo, pavicayalakkhaṇo dhammavicayasambojjhaṅgo,	1449	
PA_atk-abh02_a:1449_2	paggahalakkhaṇo vīriyasambojjhaṅgo, pharaṇalakkhaṇo pītisambojjhaṅgo, upasamalakkhaṇo	1449	
PA_atk-abh02_a:1449_3	passaddhisambojjhaṅgo, avikkhepalakkhaṇo samādhisambojjhaṅgo, paṭisaṅkhānalakkhaṇo	1449	
PA_atk-abh02_a:1449_4	upekkhāsambojjhaṅgo. Tesu “satiñca khvāhaṃ, bhikkhave, sabbatthikaṃ vadāmī”ti vacanato	1449	
PA_atk-abh02_a:1449_5	sabbesaṃ bojjhaṅgānaṃ upakārakattā satisambojjhaṅgo paṭhamaṃ vutto. Tato paraṃ “so	1449	
PA_atk-abh02_a:1449_6	tathā sato viharanto taṃ dhammaṃ paññāya pavicinatī”tiādinā nayena evaṃ anukkameneva	1449	
PA_atk-abh02_a:1449_7	nikkhepapayojanaṃ pāḷiyaṃ āgatameva.	1449	
PA_atk-abh02_a:1450_0	Kasmā panete satteva vuttā, anūnā anadhikāti? Līnuddhaccapaṭipakkhato sabbatthikato	1450	
PA_atk-abh02_a:1450_1	ca. Ettha hi tayo bojjhaṅgā līnassa paṭipakkhā, yathāha – “yasmiñca kho, bhikkhave,	1450	
PA_atk-abh02_a:1450_2	samaye līnaṃ cittaṃ hoti, kālo tasmiṃ samaye dhammavicayasambojjhaṅgassa bhāvanāya,	1450	
PA_atk-abh02_a:1450_3	kālo vīriyasambojjhaṅgassa bhāvanāya, kālo pītisambojjhaṅgassa bhāvanāyā”ti. Tayo	1450	
PA_atk-abh02_a:1450_4	uddhaccassa paṭipakkhā, yathāha – “yasmiñca kho, bhikkhave, samaye uddhataṃ cittaṃ	1450	
PA_atk-abh02_a:1450_5	hoti, kālo tasmiṃ samaye passaddhisambojjhaṅgassa bhāvanāya, kālo samādhisambojjhaṅgassa	1450	
PA_atk-abh02_a:1450_6	bhāvanāya, kālo upekkhāsambojjhaṅgassa bhāvanāyā”ti. Eko panettha loṇadhūpanaṃ viya	1450	
PA_atk-abh02_a:1450_7	sabbabyañjanesu, sabbakammikaamacco viya ca sabbesu rājakiccesu, sabbabojjhaṅgesu	1450	
PA_atk-abh02_a:1450_8	icchitabbato sabbatthiko, yathāha – “satiñca khvāhaṃ, bhikkhave, sabbatthikaṃ vadāmī”ti.	1450	
PA_atk-abh02_a:1450_9	“Sabbatthaka”ntipi pāḷi. Dvinnampi sabbattha icchitabbanti attho. Evaṃ līnuddhaccapaṭipakkhato	1450	
PA_atk-abh02_a:1450_10	sabbatthikato ca satteva vuttāti veditabbā.	14501	
PA_atk-abh02_a:1451_0	467. Idāni nesaṃ ekasmiṃyevārammaṇe attano attano kiccavasena nānākaraṇaṃ dassetuṃ	1451	
PA_atk-abh02_a:1451_1	tattha katamo satisambojjhaṅgotiādi āraddhaṃ. Tattha idha bhikkhūti imasmiṃ sāsane	1451	
PA_atk-abh02_a:1451_2	bhikkhu. Satimā hotīti paññāya paññavā, yasena yasavā, dhanena dhanavā viya satiyā	1451	
PA_atk-abh02_a:1451_3	satimā hoti, satisampannoti attho. Paramenāti uttamena; tañhi paramatthasaccassa	1451	
PA_atk-abh02_a:1451_4	nibbānassa ceva maggassa ca anulomato paramaṃ nāma hoti uttamaṃ seṭṭhaṃ. Satinepakkenāti	1451	
PA_atk-abh02_a:1451_5	nepakkaṃ vuccati paññā; satiyā ceva nepakkena cāti attho.	1451	
PA_atk-abh02_a:1452_0	Kasmā pana imasmiṃ satibhājanīye paññā saṅgahitāti? Satiyā balavabhāvadīpanatthaṃ.	1452	
PA_atk-abh02_a:1452_1	Sati hi paññāya saddhimpi uppajjati vināpi, paññāya saddhiṃ uppajjamānā balavatī	1452	
PA_atk-abh02_a:1452_2	hoti, vinā uppajjamānā dubbalā. Tenassā balavabhāvadīpanatthaṃ paññā saṅgahitā. Yathā	1452	
PA_atk-abh02_a:1452_3	hi dvīsu disāsu dve rājamahāmattā tiṭṭheyyuṃ; tesu eko rājaputtaṃ gahetvā tiṭṭheyya,	1452	
PA_atk-abh02_a:1452_4	eko attano dhammatāya ekakova tesu rājaputtaṃ gahetvā ṭhito attanopi tejena rājaputtassapi	1452	
PA_atk-abh02_a:1452_5	tejena tejavā hoti; attano dhammatāya ṭhito na tena samatejo hoti; evameva rājaputtaṃ	1452	
PA_atk-abh02_a:1452_6	gahetvā ṭhitamahāmatto viya paññāya saddhiṃ uppannā sati, attano dhammatāya ṭhito	1452	
PA_atk-abh02_a:1452_7	viya vinā paññāya uppannā. Tattha yathā rājaputtaṃ gahetvā ṭhito attanopi tejena	1452	
PA_atk-abh02_a:1452_8	rājaputtassapi tejena tejavā hoti, evaṃ paññāya saddhiṃ uppannā sati balavatī hoti;	1452	
PA_atk-abh02_a:1452_9	yathā attano dhammatāya ṭhito na tena samatejo hoti, evaṃ vinā paññāya uppannā dubbalā	1452	
PA_atk-abh02_a:1452_10	hotīti balavabhāvadīpanatthaṃ paññā gahitāti.	14521	
PA_atk-abh02_a:1453_0	Cirakatampīti attano vā parassa vā kāyena cirakataṃ vattaṃ vā kasiṇamaṇḍalaṃ vā kasiṇaparikammaṃ	1453	
PA_atk-abh02_a:1453_1	vā. Cirabhāsitampīti attanā vā parena vā vācāya cirabhāsitaṃ bahukampi, vattasīse	1453	
PA_atk-abh02_a:1453_2	ṭhatvā dhammakathaṃ vā kammaṭṭhānavinicchayaṃ vā, vimuttāyatanasīse vā ṭhatvā dhammakathameva.	1453	
PA_atk-abh02_a:1453_3	Saritā hotīti taṃ kāyaviññattiṃ vacīviññattiñca samuṭṭhāpetvā pavattaṃ arūpadhammakoṭṭhāsaṃ	1453	
PA_atk-abh02_a:1453_4	‘evaṃ uppajjitvā evaṃ niruddho’ti saritā hoti. Anussaritāti punappunaṃ saritā. Ayaṃ	1453	
PA_atk-abh02_a:1453_5	vuccati satisambojjhaṅgoti ayaṃ evaṃ uppannā sesabojjhaṅgasamuṭṭhāpikā vipassanāsampayuttā	1453	
PA_atk-abh02_a:1453_6	sati satisambojjhaṅgo nāma kathīyati.	1453	
PA_atk-abh02_a:1454_0	So tathā sato viharantoti so bhikkhu tenākārena uppannāya satiyā sato hutvā viharanto.	1454	
PA_atk-abh02_a:1454_1	Taṃ dhammanti taṃ cirakataṃ cirabhāsitaṃ heṭṭhā vuttappakāraṃ dhammaṃ. Paññāya pavicinatīti	1454	
PA_atk-abh02_a:1454_2	paññāya ‘aniccaṃ dukkhaṃ anattā’ti pavicinati. Pavicaratīti ‘aniccaṃ dukkhaṃ anattā’ti	1454	
PA_atk-abh02_a:1454_3	tattha paññaṃ carāpento pavicarati. Parivīmaṃsaṃ āpajjatīti olokanaṃ gavesanaṃ āpajjati.	1454	
PA_atk-abh02_a:1454_4	Ayaṃ vuccatīti idaṃ vuttappakāraṃ bojjhaṅgasamuṭṭhāpakaṃ vipassanāñāṇaṃ dhammavicayasambojjhaṅgo nāma vuccati.	1454	
PA_atk-abh02_a:1455_0	Tassa taṃ dhammanti tassa bhikkhuno taṃ heṭṭhā vuttappakāraṃ dhammaṃ. Āraddhaṃ hotīti	1455	
PA_atk-abh02_a:1455_1	paripuṇṇaṃ hoti paggahitaṃ. Asallīnanti āraddhattāyeva asallīnaṃ. Ayaṃ vuccatīti	1455	
PA_atk-abh02_a:1455_2	idaṃ bojjhaṅgasamuṭṭhāpakaṃ vipassanāsampayuttaṃ vīriyaṃ vīriyasambojjhaṅgo nāma vuccati.	1455	
PA_atk-abh02_a:1456	Nirāmisāti kāmāmisalokāmisavaṭṭāmisānaṃ abhāvena nirāmisā parisuddhā. Ayaṃ vuccatīti ayaṃ bojjhaṅgasamuṭṭhāpikā vipassanāsampayuttā pīti pītisambojjhaṅgo nāma vuccati.	145	
PA_atk-abh02_a:1457_0	Pītimanassāti pītisampayuttacittassa. Kāyopi passambhatīti khandhattayasaṅkhāto nāmakāyo	1457	
PA_atk-abh02_a:1457_1	kilesadarathapaṭippassaddhiyā passambhati. Cittampīti viññāṇakkhandhopi tatheva passambhati.	1457	
PA_atk-abh02_a:1457_2	Ayaṃ vuccatīti ayaṃ bojjhaṅgasamuṭṭhāpikā vipassanāsampayuttā passaddhi passaddhisambojjhaṅgo nāma vuccati.	1457	
PA_atk-abh02_a:1458_0	Passaddhakāyassa sukhinoti passaddhakāyatāya uppannasukhena sukhitassa. Samādhiyatīti	1458	
PA_atk-abh02_a:1458_1	sammā ādhiyati, niccalaṃ hutvā ārammaṇe ṭhapīyati, appanāppattaṃ viya hoti. Ayaṃ	1458	
PA_atk-abh02_a:1458_2	vuccatīti ayaṃ bojjhaṅgasamuṭṭhāpikā vipassanāsampayuttā cittekaggatā samādhisambojjhaṅgo nāma vuccati.	1458	
PA_atk-abh02_a:1459_0	Tathā samāhitanti tena appanāppattena viya samādhinā samāhitaṃ. Sādhukaṃ ajjhupekkhitā	1459	
PA_atk-abh02_a:1459_1	hotīti suṭṭhu ajjhupekkhitā hoti; tesaṃ dhammānaṃ pahānavaḍḍhane abyāvaṭo hutvā ajjhupekkhati.	1459	
PA_atk-abh02_a:1459_2	Ayaṃ vuccatīti ayaṃ channaṃ bojjhaṅgānaṃ anosakkanaanativattanabhāvasādhako majjhattākāro	1459	
PA_atk-abh02_a:1459_3	upekkhāsambojjhaṅgo nāma vuccati.	1459	
PA_atk-abh02_a:1460	Ettāvatā kiṃ kathitaṃ nāma hoti? Apubbaṃ acarimaṃ ekacittakkhaṇe nānārasalakkhaṇā pubbabhāgavipassanā bojjhaṅgā kathitā hontīti.	146	
PA_atk-abh02_a:1461	Paṭhamo nayo.	146	
PA_atk-abh02_a:1462_0	468-469. Idāni yena pariyāyena satta bojjhaṅgā cuddasa honti, tassa pakāsanatthaṃ	1462	
PA_atk-abh02_a:1462_1	dutiyanayaṃ dassento puna satta bojjhaṅgātiādimāha. Tatrāyaṃ anupubbapadavaṇṇanā	1462	
PA_atk-abh02_a:1462_2	– ajjhattaṃ dhammesu satīti ajjhattikasaṅkhāre pariggaṇhantassa uppannā sati. Bahiddhā	1462	
PA_atk-abh02_a:1462_3	dhammesu satīti bahiddhāsaṅkhāre pariggaṇhantassa uppannā sati. Yadapīti yāpi. Tadapīti	1462	
PA_atk-abh02_a:1462_4	sāpi. Abhiññāyāti abhiññeyyadhamme abhijānanatthāya. Sambodhāyāti sambodhi vuccati	1462	
PA_atk-abh02_a:1462_5	maggo, maggatthāyāti attho. Nibbānāyāti vānaṃ vuccati taṇhā; sā tattha natthīti nibbānaṃ,	1462	
PA_atk-abh02_a:1462_6	tadatthāya, asaṅkhatāya amatadhātuyā sacchikiriyatthāya saṃvattatīti attho. Dhammavicayasambojjhaṅgepi eseva nayo.	1462	
PA_atk-abh02_a:1463_0	Kāyikaṃ vīriyanti caṅkamaṃ adhiṭṭhahantassa uppannavīriyaṃ. Cetasikaṃ vīriyanti “na	1463	
PA_atk-abh02_a:1463_1	tāvāhaṃ imaṃ pallaṅkaṃ bhindissāmi yāva me na anupādāya āsavehi cittaṃ vimuccissatī”ti	1463	
PA_atk-abh02_a:1463_2	evaṃ kāyapayogaṃ vinā uppannavīriyaṃ. Kāyapassaddhīti tiṇṇaṃ khandhānaṃ darathapassaddhi.	1463	
PA_atk-abh02_a:1463_3	Cittapassaddhīti viññāṇakkhandhassa darathapassaddhi. Upekkhāsambojjhaṅge satisambojjhaṅgasadisova	1463	
PA_atk-abh02_a:1463_4	vinicchayo. Imasmiṃ naye satta bojjhaṅgā lokiyalokuttaramissakā kathitā.	1463	
PA_atk-abh02_a:1464_0	Porāṇakattherā pana ‘ettakena pākaṭaṃ na hotī’ti vibhajitvā dassesuṃ. Etesu hi ajjhattadhammesu	1464	
PA_atk-abh02_a:1464_1	sati pavicayo upekkhāti ime tayo attano khandhārammaṇattā lokiyāva honti. Tathā maggaṃ	1464	
PA_atk-abh02_a:1464_2	appattaṃ kāyikavīriyaṃ. Avitakkaavicārā pana pītisamādhiyo lokuttarā honti. Sesā	1464	
PA_atk-abh02_a:1464_3	lokiyalokuttaramissakāti.	1464	
PA_atk-abh02_a:1465_0	Tattha ajjhattaṃ tāva dhammesu satipavicayaupekkhā ajjhattārammaṇā, lokuttarā pana	1465	
PA_atk-abh02_a:1465_1	bahiddhārammaṇāti tesaṃ lokuttarabhāvo mā yujjittha. Caṅkamappayogena nibbattavīriyampi	1465	
PA_atk-abh02_a:1465_2	lokiyanti vadanto na kilamati. Avitakkaavicārā pana pītisamādhiyo kadā lokuttarā	1465	
PA_atk-abh02_a:1465_3	hontīti? Kāmāvacare tāva pītisambojjhaṅgo labbhati, avitakkaavicārā pīti na labbhati.	1465	
PA_atk-abh02_a:1465_4	Rūpāvacare avitakkaavicārā pīti labbhati, pītisambojjhaṅgo pana na labbhati. Arūpāvacare	1465	
PA_atk-abh02_a:1465_5	sabbena sabbaṃ na labbhati. Ettha pana alabbhamānakaṃ upādāya labbhamānakāpi paṭikkhittā.	1465	
PA_atk-abh02_a:1465_6	Evamayaṃ avitakkaavicāro pītisambojjhaṅgo kāmāvacaratopi nikkhanto rūpāvacaratopi	1465	
PA_atk-abh02_a:1465_7	arūpāvacaratopīti nibbattitalokuttaro yevāti kathito.	1465	
PA_atk-abh02_a:1466_0	Tathā kāmāvacare samādhisambojjhaṅgo labbhati, avitakkaavicāro pana samādhi na labbhati.	1466	
PA_atk-abh02_a:1466_1	Rūpāvacaraarūpāvacaresu avitakkaavicāro samādhi labbhati, samādhisambojjhaṅgo pana	1466	
PA_atk-abh02_a:1466_2	na labbhati. Ettha pana alabbhamānakaṃ upādāya labbhamānakopi paṭikkhitto. Evamayaṃ	1466	
PA_atk-abh02_a:1466_3	avitakkaavicāro samādhi kāmāvacaratopi nikkhanto rūpāvacaratopi arūpāvacaratopīti	1466	
PA_atk-abh02_a:1466_4	nibbattitalokuttaro yevāti kathito.	1466	
PA_atk-abh02_a:1467_0	Apica lokiyaṃ gahetvā lokuttaro kātabbo; lokuttaraṃ gahetvā lokiyo kātabbo. Ajjhattadhammesu	1467	
PA_atk-abh02_a:1467_1	hi satipavicayaupekkhānaṃ lokuttarabhāvanākālopi atthi. Tatridaṃ suttaṃ – “ajjhattavimokkhaṃ	1467	
PA_atk-abh02_a:1467_2	khvāhaṃ, āvuso, sabbupādānakkhayaṃ vadāmi; evamassime āsavā nānusentī”ti iminā suttena	1467	
PA_atk-abh02_a:1467_3	lokuttarā honti. Yadā pana caṅkamapayogena nibbatte kāyikavīriye anupasanteyeva vipassanā	1467	
PA_atk-abh02_a:1467_4	maggena ghaṭīyati, tadā taṃ lokuttaraṃ hoti. Ye pana therā “kasiṇajjhāne, ānāpānajjhāne,	1467	
PA_atk-abh02_a:1467_5	brahmavihārajjhāne ca bojjhaṅgo uddharanto na vāretabbo”ti vadanti, tesaṃ vāde avitakkaavicārā	1467	
PA_atk-abh02_a:1467_6	pītisamādhisambojjhaṅgā lokiyā hontīti.	1467	
PA_atk-abh02_a:1468	Dutiyo nayo.	146	
PA_atk-abh02_a:1469_0	470-471. Idāni bojjhaṅgānaṃ bhāvanāvasena pavattaṃ tatiyanayaṃ dassento puna satta	1469	
PA_atk-abh02_a:1469_1	bojjhaṅgātiādimāha. Tatthāpi ayaṃ anupubbapadavaṇṇanā – bhāvetīti vaḍḍheti; attano	1469	
PA_atk-abh02_a:1469_2	santāne punappunaṃ janeti abhinibbatteti. Vivekanissitanti viveke nissitaṃ. Vivekoti	1469	
PA_atk-abh02_a:1469_3	vivittatā. So cāyaṃ tadaṅgaviveko, vikkhambhanasamucchedapaṭippassaddhinissaraṇavivekoti	1469	
PA_atk-abh02_a:1469_4	pañcavidho. Tattha tadaṅgaviveko nāma vipassanā. Vikkhambhanaviveko nāma aṭṭha samāpattiyo.	1469	
PA_atk-abh02_a:1469_5	Samucchedaviveko nāma maggo. Paṭippassaddhiviveko nāma phalaṃ. Nissaraṇaviveko nāma	1469	
PA_atk-abh02_a:1469_6	sabbanimittanissaṭaṃ nibbānaṃ. Evametasmiṃ pañcavidhe viveke nissitaṃ vivekanissitanti	1469	
PA_atk-abh02_a:1469_7	tadaṅgavivekanissitaṃ samucchedavivekanissitaṃ nissaraṇavivekanissitañca satisambojjhaṅgaṃ	1469	
PA_atk-abh02_a:1469_8	bhāvetīti ayamattho veditabbo.	1469	
PA_atk-abh02_a:1470_0	Tathā hi ayaṃ satisambojjhaṅgabhāvanānuyogamanuyutto yogī vipassanākkhaṇe kiccato	1470	
PA_atk-abh02_a:1470_1	tadaṅgavivekanissitaṃ, ajjhāsayato nissaraṇavivekanissitaṃ, maggakāle pana kiccato	1470	
PA_atk-abh02_a:1470_2	samucchedavivekanissitaṃ, ārammaṇato nissaraṇavivekanissitaṃ, satisambojjhaṅgaṃ bhāveti.	1470	
PA_atk-abh02_a:1470_3	Pañcavivekanissitampīti eke. Te hi na kevalaṃ balavavipassanāmaggaphalakkhaṇesu eva	1470	
PA_atk-abh02_a:1470_4	bojjhaṅgaṃ uddharanti, vipassanāpādakakasiṇajjhānaānāpānāsubhabrahmavihārajjhānesupi	1470	
PA_atk-abh02_a:1470_5	uddharanti, na ca paṭisiddhā aṭṭhakathācariyehi. Tasmā tesaṃ matena etesaṃ jhānānaṃ	1470	
PA_atk-abh02_a:1470_6	pavattikkhaṇe kiccato eva vikkhambhanavivekanissitaṃ. Yathā ca vipassanākkhaṇe “ajjhāsayato	1470	
PA_atk-abh02_a:1470_7	nissaraṇavivekanissita”nti vuttaṃ, evaṃ “paṭippassaddhivivekanissitampi bhāvetī”ti	1470	
PA_atk-abh02_a:1470_8	vattuṃ vaṭṭati. Esa nayo virāganissitādīsu. Vivekatthā eva hi virāgādayo.	1470	
PA_atk-abh02_a:1471_0	Kevalañcettha vossaggo duvidho – pariccāgavossaggo ca pakkhandanavossaggo cāti. Tattha	1471	
PA_atk-abh02_a:1471_1	‘pariccāgavossaggo’ti vipassanākkhaṇe ca tadaṅgavasena maggakkhaṇe ca samucchedavasena	1471	
PA_atk-abh02_a:1471_2	kilesappahānaṃ. ‘Pakkhandanavossaggo’ti vipassanākkhaṇe tanninnabhāvena, maggakkhaṇe	1471	
PA_atk-abh02_a:1471_3	pana ārammaṇakaraṇena nibbānapakkhandanaṃ. Tadubhayampi imasmiṃ lokiyalokuttaramissake	1471	
PA_atk-abh02_a:1471_4	atthavaṇṇanānaye vaṭṭati. Tathā hi ayaṃ sati sambojjhaṅgo yathāvuttena pakārena kilese	1471	
PA_atk-abh02_a:1471_5	pariccajati, nibbānañca pakkhandati.	1471	
PA_atk-abh02_a:1472_0	Vossaggapariṇāminti iminā pana sakalena vacanena vossaggatthaṃ pariṇamantaṃ pariṇatañca,	1472	
PA_atk-abh02_a:1472_1	paripaccantaṃ paripakkañcāti idaṃ vuttaṃ hoti. Ayañhi bojjhaṅgabhāvanamanuyutto bhikkhu	1472	
PA_atk-abh02_a:1472_2	yathā satisambojjhaṅgo kilesapariccāgavossaggatthaṃ nibbānapakkhandanavossaggatthañca	1472	
PA_atk-abh02_a:1472_3	paripaccati, yathā ca paripakko hoti, tathā naṃ bhāvetīti. Esa nayo sesabojjhaṅgesupi.	1472	
PA_atk-abh02_a:1472_4	Imasmimpi naye lokiyalokuttaramissakā bojjhaṅgā kathitāti.	1472	
PA_atk-abh02_a:1473	Suttantabhājanīyavaṇṇanā.	147	
PA_atk-abh02_a:1474	2. Abhidhammabhājanīyavaṇṇanā	147	
PA_atk-abh02_a:1475_0	472. Abhidhammabhājanīye sattapi bojjhaṅge ekato pucchitvā vissajjanassa ca pāṭiyekkaṃ	1475	
PA_atk-abh02_a:1475_1	pucchitvā vissajjanassa ca vasena dve nayā. Tesaṃ atthavaṇṇanā heṭṭhā vuttanayeneva veditabbā.	1475	
PA_atk-abh02_a:1476_0	Upekkhāsambojjhaṅganiddese pana upekkhanavasena upekkhā. Upekkhanākāro upekkhanā.	1476	
PA_atk-abh02_a:1476_1	Upekkhitabbayutte samappavatte dhamme ikkhati, na codetīti upekkhā. Puggalaṃ upekkhāpetīti	1476	
PA_atk-abh02_a:1476_2	upekkhanā. Bojjhaṅgabhāvappattiyā lokiyaupekkhanāya adhikā upekkhanā ajjhupekkhanā.	1476	
PA_atk-abh02_a:1476_3	Abyāpārāpajjanena majjhattabhāvo majjhattatā. Sā pana cittassa, na sattassāti dīpetuṃ	1476	
PA_atk-abh02_a:1476_4	majjhattatā cittassāti vuttanti. Ayamettha anupubbapadavaṇṇanā.	1476	
PA_atk-abh02_a:1477_0	Nayā panettha gaṇetabbā – sattannampi hi bojjhaṅgānaṃ ekato pucchitvā vissajjane	1477	
PA_atk-abh02_a:1477_1	ekekamagge nayasahassaṃ nayasahassanti cattāri nayasahassāni vibhattāni. Pāṭiyekkaṃ	1477	
PA_atk-abh02_a:1477_2	pucchitvā vissajjane ekekabojjhaṅgavasena cattāri cattārīti satta catukkā aṭṭhavīsati.	1477	
PA_atk-abh02_a:1477_3	Tāni purimehi catūhi saddhiṃ dvattiṃsāti sabbānipi abhidhammabhājanīye dvattiṃsa	1477	
PA_atk-abh02_a:1477_4	nayasahassāni vibhattāni kusalāneva. Yasmā pana phalakkhaṇepi bojjhaṅgā labbhanti,	1477	
PA_atk-abh02_a:1477_5	kusalahetukāni ca sāmaññaphalāni, tasmā tesupi bojjhaṅgadassanatthaṃ kusalaniddesapubbaṅgamāya	1477	
PA_atk-abh02_a:1477_6	eva tantiyā vipākanayo āraddho. Sopi ekato pucchitvā vissajjanassa ca, pāṭiyekkaṃ	1477	
PA_atk-abh02_a:1477_7	pucchitvā vissajjanassa ca vasena duvidho hoti. Sesamettha heṭṭhā vuttanayeneva veditabbaṃ.	1477	
PA_atk-abh02_a:1477_8	Vipāke pana kusalato tiguṇā nayā kātabbāti.	1477	
PA_atk-abh02_a:1478	Abhidhammabhājanīyavaṇṇanā.	147	
PA_atk-abh02_a:1479	3. Pañhāpucchakavaṇṇanā	147	
PA_atk-abh02_a:1480_0	482. Pañhāpucchake pāḷianusāreneva bojjhaṅgānaṃ kusalādibhāvo veditabbo. Ārammaṇattikesu	1480	
PA_atk-abh02_a:1480_1	pana sabbepete appamāṇaṃ nibbānaṃ ārabbha pavattito appamāṇārammaṇā eva, na maggārammaṇā.	1480	
PA_atk-abh02_a:1480_2	Sahajātahetuvasena panettha kusalā maggahetukā, vīriyaṃ vā vīmaṃsaṃ vā jeṭṭhakaṃ	1480	
PA_atk-abh02_a:1480_3	katvā maggabhāvanākāle maggādhipatino, chandacittajeṭṭhikāya maggabhāvanāya na vattabbā	1480	
PA_atk-abh02_a:1480_4	maggādhipatinoti, phalakālepi na vattabbā eva.	1480	
PA_atk-abh02_a:1481_0	Atītādīsu ekārammaṇabhāvenapi na vattabbā, nibbānassa pana bahiddhādhammattā bahiddhārammaṇā	1481	
PA_atk-abh02_a:1481_1	nāma hontīti. Evametasmiṃ pañhāpucchakepi nibbattitalokuttarāva bojjhaṅgā kathitā.	1481	
PA_atk-abh02_a:1481_2	Sammāsambuddhena hi suttantabhājanīyasseva paṭhamanayasmiṃ lokiyā, dutiyatatiyesu	1481	
PA_atk-abh02_a:1481_3	lokiyalokuttaramissakā bojjhaṅgā kathitā. Abhidhammabhājanīyassa pana catūsupi nayesu	1481	
PA_atk-abh02_a:1481_4	imasmiñca pañhāpucchake lokuttarāyevāti evamayaṃ bojjhaṅgavibhaṅgopi teparivaṭṭaṃ	1481	
PA_atk-abh02_a:1481_5	nīharitvāva bhājetvā dassitoti.	1481	
PA_atk-abh02_a:1482	Sammohavinodaniyā vibhaṅgaṭṭhakathāya	148	
PA_atk-abh02_a:1483	Bojjhaṅgavibhaṅgavaṇṇanā niṭṭhitā.	148	
PA_atk-abh02_a:1484	11. Maggaṅgavibhaṅgo	148	
PA_atk-abh02_a:1485	1. Suttantabhājanīyavaṇṇanā	148	
PA_atk-abh02_a:1486_0	486. Idāni tadanantare maggavibhaṅge ariyo aṭṭhaṅgiko maggotiādi sabbaṃ saccavibhaṅge	1486	
PA_atk-abh02_a:1486_1	dukkhanirodhagāminīpaṭipadāniddese vuttanayeneva veditabbaṃ. Bhāvanāvasena pāṭiyekkaṃ	1486	
PA_atk-abh02_a:1486_2	dassite dutiyanayepi sammādiṭṭhiṃ bhāveti vivekanissitantiādi sabbaṃ bojjhaṅgavibhaṅge	1486	
PA_atk-abh02_a:1486_3	vuttanayeneva veditabbaṃ. Evamidaṃ dvinnampi nayānaṃ vasena suttantabhājanīyaṃ lokiyalokuttaramissakameva kathitaṃ.	1486	
PA_atk-abh02_a:1487	2. Abhidhammabhājanīyavaṇṇanā	148	
PA_atk-abh02_a:1488_0	490. Abhidhammabhājanīye ‘ariyo’ti avatvā aṭṭhaṅgiko maggoti vuttaṃ. Evaṃ avuttepi	1488	
PA_atk-abh02_a:1488_1	ayaṃ ariyo eva. Yathā hi muddhābhisittassa rañño muddhābhisittāya deviyā kucchismiṃ	1488	
PA_atk-abh02_a:1488_2	jāto putto rājaputtoti avuttepi rājaputtoyeva hoti, evamayampi ariyoti avuttepi ariyo	1488	
PA_atk-abh02_a:1488_3	evāti veditabbo. Sesamidhāpi saccavibhaṅge vuttanayeneva veditabbaṃ.	1488	
PA_atk-abh02_a:1489_0	493. Pañcaṅgikavārepi aṭṭhaṅgikoti avuttepi aṭṭhaṅgiko eva veditabbo. Lokuttaramaggo	1489	
PA_atk-abh02_a:1489_1	hi pañcaṅgiko nāma natthi. Ayamettha ācariyānaṃ samānatthakathā. Vitaṇḍavādī panāha	1489	
PA_atk-abh02_a:1489_2	– “lokuttaramaggo aṭṭhaṅgiko nāma natthi, pañcaṅgikoyeva hotī”ti. So “suttaṃ āharāhī”ti	1489	
PA_atk-abh02_a:1489_3	vutto addhā aññaṃ apassanto imaṃ mahāsaḷāyatanato suttappadesaṃ āharissati “yā tathābhūtassa	1489	
PA_atk-abh02_a:1489_4	diṭṭhi, sāssa hoti sammādiṭṭhi. Yo tathābhūtassa saṅkappo, vāyāmo, sati, yo tathābhūtassa	1489	
PA_atk-abh02_a:1489_5	samādhi, svāssa hoti sammāsamādhi. Pubbeva kho panassa kāyakammaṃ vacīkammaṃ ājīvo	1489	
PA_atk-abh02_a:1489_6	suparisuddho hotī”ti.	1489	
PA_atk-abh02_a:1490_0	Tato “etassa anantaraṃ suttapadaṃ āharā”ti vattabbo. Sace āharati iccetaṃ kusalaṃ,	1490	
PA_atk-abh02_a:1490_1	no ce āharati sayaṃ āharitvā “evamassāyaṃ ariyo aṭṭhaṅgiko maggo bhāvanāpāripūriṃ	1490	
PA_atk-abh02_a:1490_2	gacchatī”ti “iminā te satthusāsanena vādo bhinno; lokuttaramaggo pañcaṅgiko nāma	1490	
PA_atk-abh02_a:1490_3	natthi, aṭṭhaṅgikova hotī”ti vattabbo.	1490	
PA_atk-abh02_a:1491_0	Imāni pana tīṇi aṅgāni pubbe parisuddhāni vattanti, lokuttaramaggakkhaṇe parisuddhatarāni	1491	
PA_atk-abh02_a:1491_1	honti. Atha ‘pañcaṅgiko maggo’ti idaṃ kimatthaṃ gahitanti? Atirekakiccadassanatthaṃ.	1491	
PA_atk-abh02_a:1491_2	Yasmiñhi samaye micchāvācaṃ pajahati, sammāvācaṃ pūreti, tasmiṃ samaye sammākammantasammāājīvā	1491	
PA_atk-abh02_a:1491_3	natthi. Imāni pañcakārāpakaṅgāneva micchāvācaṃ pajahanti; sammāvācā pana sayaṃ virativasena	1491	
PA_atk-abh02_a:1491_4	pūreti. Yasmiṃ samaye micchākammantaṃ pajahati, sammākammantaṃ pūreti, tasmiṃ samaye	1491	
PA_atk-abh02_a:1491_5	sammāvācāsammāājīvā natthi. Imāni pañca kārāpakaṅgāneva micchākammantaṃ pajahanti;	1491	
PA_atk-abh02_a:1491_6	sammākammanto pana sayaṃ virativasena pūreti. Yasmiṃ samaye micchāājīvaṃ pajahati,	1491	
PA_atk-abh02_a:1491_7	sammāājīvaṃ pūreti, tasmiṃ samaye sammāvācāsammākammantā natthi. Imāni pañca kārāpakaṅgāneva	1491	
PA_atk-abh02_a:1491_8	micchāājīvaṃ pajahanti; sammāājīvo pana sayaṃ virativasena pūreti. Imaṃ etesaṃ pañcannaṃ	1491	
PA_atk-abh02_a:1491_9	kārāpakaṅgānaṃ kiccātirekataṃ dassetuṃ pañcaṅgiko maggoti gahitaṃ. Lokuttaramaggo	1491	
PA_atk-abh02_a:1491_10	pana aṭṭhaṅgikova hoti, pañcaṅgiko nāma natthi.	14911	
PA_atk-abh02_a:1492_0	“Yadi sammāvācādīhi saddhiṃ aṭṭhaṅgikoti vadatha, catasso sammāvācācetanā, tisso	1492	
PA_atk-abh02_a:1492_1	sammākammantacetanā, satta sammāājīvacetanāti imamhā cetanābahuttā kathaṃ muccissatha?	1492	
PA_atk-abh02_a:1492_2	Tasmā pañcaṅgikova lokuttaramaggo”ti. “Cetanābahuttā ca pamuccissāma; aṭṭhaṅgikova	1492	
PA_atk-abh02_a:1492_3	lokuttaramaggoti ca vakkhāma”. “Tvaṃ tāva mahācattārīsakabhāṇako hosi, na hosī”ti	1492	
PA_atk-abh02_a:1492_4	pucchitabbo. Sace “na homī”ti vadati, “tvaṃ abhāṇakattā na jānāsī”ti vattabbo. Sace	1492	
PA_atk-abh02_a:1492_5	“bhāṇakosmī”ti vadati, “suttaṃ āharā”ti vattabbo. Sace suttaṃ āharati iccetaṃ kusalaṃ,	1492	
PA_atk-abh02_a:1492_6	no ce āharati sayaṃ uparipaṇṇāsato āharitabbaṃ –	1492	
PA_atk-abh02_a:1493_0	“Katamā ca, bhikkhave, sammāvācā? Sammāvācaṃpahaṃ, bhikkhave, dvāyaṃ vadāmi – atthi,	1493	
PA_atk-abh02_a:1493_1	bhikkhave, sammāvācā sāsavā puññabhāgiyā upadhivepakkā; atthi, bhikkhave, sammāvācā	1493	
PA_atk-abh02_a:1493_2	ariyā anāsavā lokuttarā maggaṅgā.	1493	
PA_atk-abh02_a:1494_0	“Katamā ca, bhikkhave, sammāvācā sāsavā puññabhāgiyā upadhivepakkā? Musāvādā veramaṇī,	1494	
PA_atk-abh02_a:1494_1	pisuṇāya vācāya veramaṇī, pharusāya vācāya veramaṇī, samphappalāpā veramaṇī – ayaṃ,	1494	
PA_atk-abh02_a:1494_2	bhikkhave, sammāvācā sāsavā puññabhāgiyā upadhivepakkā.	1494	
PA_atk-abh02_a:1495_0	“Katamā ca, bhikkhave, sammāvācā ariyā anāsavā lokuttarā maggaṅgā? Yā kho, bhikkhave,	1495	
PA_atk-abh02_a:1495_1	ariyacittassa anāsavacittassa ariyamaggasamaṅgino ariyamaggaṃ bhāvayato catūhi vacīduccaritehi	1495	
PA_atk-abh02_a:1495_2	ārati virati paṭivirati veramaṇī – ayaṃ, bhikkhave, sammāvācā ariyā anāsavā lokuttarā maggaṅgā…pe….	1495	
PA_atk-abh02_a:1496	“Katamo ca, bhikkhave, sammākammanto? Sammākammantaṃpahaṃ, bhikkhave, dvayaṃ vadāmi…pe… upadhivepakko.	149	
PA_atk-abh02_a:1497	“Katamo ca, bhikkhave, sammākammanto ariyo anāsavo lokuttaro…pe….	149	
PA_atk-abh02_a:1498	“Katamo ca, bhikkhave, sammāājīvo? Sammāājīvaṃpahaṃ, bhikkhave, dvāyaṃ vadāmi…pe… upadhivepakko.	149	
PA_atk-abh02_a:1499_0	“Katamo ca, bhikkhave, sammāājīvo ariyo anāsavo lokuttaro maggaṅgo? Yā kho, bhikkhave,	1499	
PA_atk-abh02_a:1499_1	ariyacittassa anāsavacittassa ariyamaggasamaṅgino ariyamaggaṃ bhāvayato micchāājīvā	1499	
PA_atk-abh02_a:1499_2	ārati virati paṭivirati veramaṇī – ayaṃ, bhikkhave, sammāājīvo ariyo anāsavo lokuttaro maggaṅgo”ti.	1499	
PA_atk-abh02_a:1500_0	Evamettha catūhi vacīduccaritehi, tīhi kāyaduccaritehi, micchājīvato cāti ekekāva	1500	
PA_atk-abh02_a:1500_1	virati ariyā anāsavā lokuttarā maggaṅgāti vuttā. “Kuto ettha cetanābahuttaṃ? Kuto	1500	
PA_atk-abh02_a:1500_2	pañcaṅgiko maggo? Idaṃ te suttaṃ akāmakassa lokuttaramaggo aṭṭhaṅgikoti dīpeti”.	1500	
PA_atk-abh02_a:1500_3	Sace ettakena sallakkheti iccetaṃ kusalaṃ, no ce sallakkheti aññānipi kāraṇāni āharitvā	1500	
PA_atk-abh02_a:1500_4	saññāpetabbo. Vuttañhetaṃ bhagavatā –	1500	
PA_atk-abh02_a:1501_0	“Yasmiṃ kho, subhadda, dhammavinaye ariyo aṭṭhaṅgiko maggo na upalabbhati, samaṇopi	1501	
PA_atk-abh02_a:1501_1	tattha na upalabbhati…pe… imasmiṃ kho, subhadda, dhammavinaye ariyo aṭṭhaṅgiko maggo	1501	
PA_atk-abh02_a:1501_2	upalabbhati; idheva, subhadda, samaṇo…pe… suññā parappavādā samaṇehi aññehīti.	1501	
PA_atk-abh02_a:1502	Aññesupi anekesu suttasatesu aṭṭhaṅgikova maggo āgato. Kathāvatthuppakaraṇepi vuttaṃ –	150	
PA_atk-abh02_a:1503	“Maggānaṃ aṭṭhaṅgiko seṭṭho, saccānaṃ caturo padā;	150	
PA_atk-abh02_a:1504	Virāgo seṭṭho dhammānaṃ, dvipadānañca cakkhumā”ti –	150	
PA_atk-abh02_a:1505_0	“Attheva suttantoti”? “Āmantā”“tena hi aṭṭhaṅgiko maggo”ti. Sace pana ettakenāpi	1505	
PA_atk-abh02_a:1505_1	saññattiṃ na gacchati, “gaccha, vihāraṃ pavisitvā yāguṃ pivāhī”ti uyyojetabbo. Uttarimpana	1505	
PA_atk-abh02_a:1505_2	kāraṇaṃ vakkhatīti aṭṭhānametaṃ. Sesamettha uttānatthameva.	1505	
PA_atk-abh02_a:1506_0	Nayā panettha gaṇetabbā. Aṭṭhaṅgikamaggasmiñhi ekato pucchitvā ekato vissajjane catūsu	1506	
PA_atk-abh02_a:1506_1	maggesu cattāri nayasahassāni vibhattāni. Pañcaṅgikamagge ekato pucchitvā ekato vissajjane	1506	
PA_atk-abh02_a:1506_2	cattāri; pāṭiyekkaṃ pucchitvā pāṭiyekkaṃ vissajjane cattāri cattārīti pañcasu aṅgesu	1506	
PA_atk-abh02_a:1506_3	vīsati. Iti purimāni aṭṭha imāni ca vīsatīti sabbānipi maggavibhaṅge aṭṭhavīsati	1506	
PA_atk-abh02_a:1506_4	nayasahassāni vibhattāni. Tāni ca kho nibbattitalokuttarāni kusalāneva. Vipāke pana	1506	
PA_atk-abh02_a:1506_5	kusalato tiguṇā nayā kātabbāti.	1506	
PA_atk-abh02_a:1507	Abhidhammabhājanīyavaṇṇanā.	150	
PA_atk-abh02_a:1508	3. Pañhāpucchakavaṇṇanā	150	
PA_atk-abh02_a:1509_0	504. Pañhāpucchake pāḷianusāreneva maggaṅgānaṃ kusalādibhāvo veditabbo. Ārammaṇattikesu	1509	
PA_atk-abh02_a:1509_1	pana sabbānipetāni appamāṇaṃ nibbānaṃ ārabbha pavattito appamāṇārammaṇāneva, na maggārammaṇāni.	1509	
PA_atk-abh02_a:1509_2	Neva hi maggo na phalaṃ maggaṃ ārammaṇaṃ karoti. Sahajātahetuvasena panettha kusalāni	1509	
PA_atk-abh02_a:1509_3	maggahetukāni; vīriyaṃ vā vīmaṃsaṃ vā jeṭṭhakaṃ katvā maggabhāvanākāle maggādhipatīni;	1509	
PA_atk-abh02_a:1509_4	chandacittajeṭṭhikāya maggabhāvanāya na vattabbāni maggādhipatīnīti; phalakālepi na vattabbāneva.	1509	
PA_atk-abh02_a:1510_0	Atītādīsu ekārammaṇabhāvenapi na vattabbāni; nibbānassa pana bahiddhādhammattā bahiddhārammaṇāni	1510	
PA_atk-abh02_a:1510_1	nāma hontīti evametasmiṃ pañhāpucchakepi nibbattitalokuttarāneva maggaṅgāni kathitāni.	1510	
PA_atk-abh02_a:1510_2	Sammāsambuddhena hi suttantabhājanīyasmiṃyeva lokiyalokuttarāni maggaṅgāni kathitāni;	1510	
PA_atk-abh02_a:1510_3	abhidhammabhājanīye pana pañhāpucchake ca lokuttarānevāti evamayaṃ maggavibhaṅgopi	1510	
PA_atk-abh02_a:1510_4	teparivaṭṭaṃ nīharitvāva bhājetvā dassitoti.	1510	
PA_atk-abh02_a:1511	Sammohavinodaniyā vibhaṅgaṭṭhakathāya	151	
PA_atk-abh02_a:1512	Maggaṅgavibhaṅgavaṇṇanā niṭṭhitā.	151	
PA_atk-abh02_a:1513	12. Jhānavibhaṅgo	151	
PA_atk-abh02_a:1514	1. Suttantabhājanīyaṃ	151	
PA_atk-abh02_a:1515	Mātikāvaṇṇanā	151	
PA_atk-abh02_a:1516_0	508. Idāni tadanantare jhānavibhaṅge yā tāva ayaṃ sakalassāpi suttantabhājanīyassa	1516	
PA_atk-abh02_a:1516_1	paṭhamaṃ mātikā ṭhapitā, tattha idhāti vacanaṃ pubbabhāgakaraṇīyasampadāya sampannassa	1516	
PA_atk-abh02_a:1516_2	sabbappakārajjhānanibbattakassa puggalassa sannissayabhūtasāsanaparidīpanaṃ, aññasāsanassa	1516	
PA_atk-abh02_a:1516_3	ca tathābhāvapaṭisedhanaṃ. Vuttañhetaṃ – “idheva, bhikkhave, samaṇo…pe… suññā parappavādā	1516	
PA_atk-abh02_a:1516_4	samaṇehi aññehī”ti. Bhikkhūti tesaṃ jhānānaṃ nibbattakapuggalaparidīpanaṃ. Pātimokkhasaṃvarasaṃvutoti	1516	
PA_atk-abh02_a:1516_5	idamassa pātimokkhasaṃvare patiṭṭhitabhāvaparidīpanaṃ. Viharatīti idamassa tadanurūpavihārasamaṅgībhāvaparidīpanaṃ.	1516	
PA_atk-abh02_a:1516_6	Ācāragocarasampannoti idamassa heṭṭhā pātimokkhasaṃvarassa upari jhānānuyogassa ca	1516	
PA_atk-abh02_a:1516_7	upakāradhammaparidīpanaṃ. Aṇumattesu vajjesu bhayadassāvīti idamassa pātimokkhato	1516	
PA_atk-abh02_a:1516_8	acavanadhammatāparidīpanaṃ. Samādāyāti idamassa sikkhāpadānaṃ anavasesato ādānaparidīpanaṃ.	1516	
PA_atk-abh02_a:1516_9	Sikkhatīti idamassa sikkhāya samaṅgībhāvaparidīpanaṃ. Sikkhāpadesūti idamassa sikkhitabbadhammaparidīpanaṃ.	1516	
PA_atk-abh02_a:1517_0	Indriyesūti idamassa guttadvāratāya bhūmiparidīpanaṃ; rakkhitabbokāsaparidīpanantipi	1517	
PA_atk-abh02_a:1517_1	vadanti eva. Guttadvāroti idamassa chasu dvāresu saṃvihitārakkhabhāvaparidīpanaṃ.	1517	
PA_atk-abh02_a:1517_2	Bhojane mattaññūti idamassa santosādiguṇaparidīpanaṃ. Pubbarattāpararattaṃ jāgariyānuyogamanuyuttoti	1517	
PA_atk-abh02_a:1517_3	idamassa kāraṇabhāvaparidīpanaṃ. Sātaccaṃ nepakkanti idamassa paññāpariggahitena	1517	
PA_atk-abh02_a:1517_4	vīriyena sātaccakāritāparidīpanaṃ. Bodhipakkhikānaṃ dhammānaṃ bhāvanānuyogamanuyuttoti	1517	
PA_atk-abh02_a:1517_5	idamassa paṭipattiyā nibbedhabhāgiyattaparidīpanaṃ.	1517	
PA_atk-abh02_a:1518_0	So abhikkante…pe… tuṇhībhāve sampajānakārī hotīti idamassa sabbattha satisampajaññasamannāgatattaparidīpanaṃ.	1518	
PA_atk-abh02_a:1518_1	So vivittaṃ senāsanaṃ bhajatīti idamassa anurūpasenāsanapariggahaparidīpanaṃ. Araññaṃ…pe…	1518	
PA_atk-abh02_a:1518_2	paṭisallānasāruppanti idamassa senāsanappabhedanirādīnavatānisaṃsaparidīpanaṃ. So	1518	
PA_atk-abh02_a:1518_3	araññagato vāti idamassa vuttappakārena senāsanena yuttabhāvaparidīpanaṃ. Nisīdatīti	1518	
PA_atk-abh02_a:1518_4	idamassa yogānurūpairiyāpathaparidīpanaṃ. Parimukhaṃ satiṃ upaṭṭhapetvāti idamassa	1518	
PA_atk-abh02_a:1518_5	yogārambhaparidīpanaṃ. So abhijjhaṃ loke pahāyātiādi panassa kammaṭṭhānānuyogena	1518	
PA_atk-abh02_a:1518_6	nīvaraṇappahānaparidīpanaṃ. Tasseva pahīnanīvaraṇassa vivicceva kāmehītiādi paṭipāṭiyā	1518	
PA_atk-abh02_a:1518_7	jhānuppattiparidīpanaṃ.	1518	
PA_atk-abh02_a:1519_0	Api ca idha bhikkhūti imasmiṃ sāsane jhānuppādako bhikkhu. Idāni yasmā jhānuppādakena	1519	
PA_atk-abh02_a:1519_1	bhikkhunā cattāri sīlāni sodhetabbāni, tasmāssa pātimokkhasaṃvarasaṃvutoti iminā	1519	
PA_atk-abh02_a:1519_2	pātimokkhasaṃvarasīlavisuddhiṃ upadisati. Ācāragocarasampannotiādinā ājīvapārisuddhisīlaṃ.	1519	
PA_atk-abh02_a:1519_3	Samādāya sikkhati sikkhāpadesūti iminā tesaṃ dvinnaṃ sīlānaṃ anavasesato ādānaṃ.	1519	
PA_atk-abh02_a:1519_4	Indriyesu guttadvāroti iminā indriyasaṃvarasīlaṃ. Bhojane mattaññūti iminā paccayasannissitasīlaṃ.	1519	
PA_atk-abh02_a:1519_5	Pubbarattāpararattantiādinā sīle patiṭṭhitassa jhānabhāvanāya upakārake dhamme. So	1519	
PA_atk-abh02_a:1519_6	abhikkantetiādinā tesaṃ dhammānaṃ aparihānāya kammaṭṭhānassa ca asammosāya satisampajaññasamāyogaṃ.	1519	
PA_atk-abh02_a:1519_7	So vivittantiādinā bhāvanānurūpasenāsanapariggahaṃ. So araññagato vātiādinā taṃ senāsanaṃ	1519	
PA_atk-abh02_a:1519_8	upagatassa jhānānurūpairiyāpathañceva jhānabhāvanārambhañca. So abhijjhantiādinā	1519	
PA_atk-abh02_a:1519_9	jhānabhāvanārambhena jhānapaccanīkadhammappahānaṃ. So ime pañca nīvaraṇe pahāyātiādinā	1519	
PA_atk-abh02_a:1519_10	evaṃ pahīnajjhānapaccanīkadhammassa sabbajjhānānaṃ uppattikkamaṃ upadisatīti.	15191	
PA_atk-abh02_a:1520	Mātikāvaṇṇanā.	152	
PA_atk-abh02_a:1521	Niddesavaṇṇanā	152	
PA_atk-abh02_a:1522_0	509. Idāni yathānikkhittaṃ mātikaṃ paṭipāṭiyā bhājetvā dassetuṃ idhāti imissā diṭṭhiyātiādi	1522	
PA_atk-abh02_a:1522_1	āraddhaṃ. Tattha imissā diṭṭhiyātiādīhi dasahi padehi sikkhattayasaṅkhātaṃ sabbaññubuddhasāsanameva	1522	
PA_atk-abh02_a:1522_2	kathitaṃ. Tañhi buddhena bhagavatā diṭṭhattā diṭṭhīti vuccati. Tasseva khamanavasena	1522	
PA_atk-abh02_a:1522_3	khanti, ruccanavasena ruci, gahaṇavasena ādāyo, sabhāvaṭṭhena dhammo, sikkhitabbaṭṭhena	1522	
PA_atk-abh02_a:1522_4	vinayo, tadubhayenāpi dhammavinayo, pavuttavasena pāvacanaṃ, seṭṭhacariyaṭṭhena brahmacariyaṃ,	1522	
PA_atk-abh02_a:1522_5	anusiṭṭhidānavasena satthusāsananti vuccati. Tasmā imissā diṭṭhiyātiādīsu imissā	1522	
PA_atk-abh02_a:1522_6	buddhadiṭṭhiyā, imissā buddhakhantiyā, imissā buddharuciyā, imasmiṃ buddhaādāye,	1522	
PA_atk-abh02_a:1522_7	imasmiṃ buddhadhamme, imasmiṃ buddhavinaye.	1522	
PA_atk-abh02_a:1523_0	“Ye ca kho tvaṃ, gotami, dhamme jāneyyāsi – ‘ime dhammā sarāgāya saṃvattanti no virāgāya,	1523	
PA_atk-abh02_a:1523_1	saṃyogāya saṃvattanti no visaṃyogāya, ācayāya saṃvattanti no apacayāya, upādāya saṃvattanti	1523	
PA_atk-abh02_a:1523_2	no paṭinissaggiyā, mahicchatāya saṃvattanti no appicchatāya, asantuṭṭhiyā saṃvattanti	1523	
PA_atk-abh02_a:1523_3	no santuṭṭhiyā, saṅgaṇikāya saṃvattanti no pavivekāya, kosajjāya saṃvattanti no vīriyārambhāya,	1523	
PA_atk-abh02_a:1523_4	dubbharatāya saṃvattanti no subharatāyā’ti ekaṃsena hi, gotami, dhāreyyāsi – ‘neso	1523	
PA_atk-abh02_a:1523_5	dhammo, neso vinayo, netaṃ satthusāsana’nti. Ye ca kho tvaṃ, gotami, dhamme jāneyyāsi	1523	
PA_atk-abh02_a:1523_6	– ‘ime dhammā virāgāya saṃvattanti no sarāgāya…pe… subharatāya saṃvattanti no dubbharatāyā’ti.	1523	
PA_atk-abh02_a:1523_7	Ekaṃsena hi, gotami, dhāreyyāsi – ‘eso dhammo, eso vinayo, etaṃ satthusāsana”nti.	1523	
PA_atk-abh02_a:1524	Evaṃ vutte imasmiṃ buddhadhammavinaye, imasmiṃ buddhapāvacane, imasmiṃ buddhabrahmacariye, imasmiṃ buddhasatthusāsaneti evamattho veditabbo.	152	
PA_atk-abh02_a:1525_0	Apicetaṃ sikkhāttayasaṅkhātaṃ sakalaṃ sāsanaṃ bhagavatā diṭṭhattā sammādiṭṭhipaccayattā	1525	
PA_atk-abh02_a:1525_1	sammādiṭṭhipubbaṅgamattā ca diṭṭhi, bhagavato khamanavasena khanti, ruccanavasena	1525	
PA_atk-abh02_a:1525_2	ruci, gahaṇavasena ādāyo. Attano kārakaṃ apāyesu apatamānaṃ dhāretīti dhammo. Sova	1525	
PA_atk-abh02_a:1525_3	saṃkilesapakkhaṃ vinatīti vinayo. Dhammo ca so vinayo cāti dhammavinayo. Kusaladhammehi	1525	
PA_atk-abh02_a:1525_4	vā akusaladhammānaṃ esa vinayoti dhammavinayo. Teneva vuttaṃ – “ye ca kho tvaṃ, gotami,	1525	
PA_atk-abh02_a:1525_5	dhamme jāneyyāsi – ‘ime dhammā virāgāya saṃvattanti no sarāgāya…pe… ekaṃsena, gotami,	1525	
PA_atk-abh02_a:1525_6	dhāreyyāsi ‘eso dhammo, eso vinayo, etaṃ satthusāsana’nti.	1525	
PA_atk-abh02_a:1526	Dhammena vā vinayo, na daṇḍādīhīti dhammavinayo, vuttampi cetaṃ –	152	
PA_atk-abh02_a:1527	“Daṇḍeneke damayanti, aṅkusehi kasāhi ca;	152	
PA_atk-abh02_a:1528	Adaṇḍena asatthena, nāgo danto mahesinā”ti. ;	152	
PA_atk-abh02_a:1529	Tathā –	152	
PA_atk-abh02_a:1530	“Dhammena nīyamānānaṃ, kā usūyā vijānata”nti; ;	153	
PA_atk-abh02_a:1531_0	Dhammāya vā vinayo dhammavinayo. Anavajjadhammatthañhesa vinayo, na bhavabhogāmisatthaṃ.	1531	
PA_atk-abh02_a:1531_1	Tenāha bhagavā – “nayidaṃ, bhikkhave, brahmacariyaṃ vussati janakuhanattha”nti vitthāro.	1531	
PA_atk-abh02_a:1531_2	Puṇṇattheropi āha – “anupādāparinibbānatthaṃ kho, āvuso, bhagavati brahmacariyaṃ	1531	
PA_atk-abh02_a:1531_3	vussatī”ti. Visiṭṭhaṃ vā nayatīti vinayo. Dhammato vinayo dhammavinayo. Saṃsāradhammato	1531	
PA_atk-abh02_a:1531_4	hi sokādidhammato vā esa visiṭṭhaṃ nibbānaṃ nayati. Dhammassa vā vinayo, na titthakarānanti	1531	
PA_atk-abh02_a:1531_5	dhammavinayo; dhammabhūto hi bhagavā, tasseva vinayo. Yasmā vā dhammāyeva abhiññeyyā	1531	
PA_atk-abh02_a:1531_6	pariññeyyā pahātabbā bhāvetabbā sacchikātabbā ca, tasmā esa dhammesu vinayo, na sattesu,	1531	
PA_atk-abh02_a:1531_7	na jīvesu cāti dhammavinayo. Sātthasabyañjanatādīhi aññesaṃ vacanato padhānaṃ vacananti	1531	
PA_atk-abh02_a:1531_8	pavacanaṃ; pavacanameva pāvacanaṃ. Sabbacariyāhi visiṭṭhacariyābhāvena brahmacariyaṃ.	1531	
PA_atk-abh02_a:1531_9	Devamanussānaṃ satthubhūtassa bhagavato sāsananti satthusāsanaṃ; satthubhūtaṃ vā	1531	
PA_atk-abh02_a:1531_10	sāsanantipi satthusāsanaṃ. “So vo mamaccayena satthā”ti hi dhammavinayova satthāti	15311	
PA_atk-abh02_a:1531_11	vuttoti evametesaṃ padānaṃ attho veditabbo.	15311	
PA_atk-abh02_a:1532_0	Yasmā pana imasmiṃyeva sāsane sabbapakārajjhānanibbattako bhikkhu dissati, na aññatra,	1532	
PA_atk-abh02_a:1532_1	tasmā tattha tattha ‘imissā’ti ca ‘imasmi’nti ca ayaṃ niyamo katoti veditabboti.	1532	
PA_atk-abh02_a:1532_2	Ayaṃ ‘idhā’ti mātikāpadaniddesassa attho.	1532	
PA_atk-abh02_a:1533_0	510. Bhikkhuniddese samaññāyāti paññattiyā, vohārenāti attho. Samaññāya eva hi ekacco	1533	
PA_atk-abh02_a:1533_1	bhikkhūti paññāyati. Tathā hi nimantanādimhi bhikkhūsu gaṇīyamānesu sāmaṇerepi gahetvā	1533	
PA_atk-abh02_a:1533_2	‘sataṃ bhikkhū, sahassaṃ bhikkhū’ti vadanti. Paṭiññāyāti attano paṭijānanena. Paṭiññāyapi	1533	
PA_atk-abh02_a:1533_3	hi ekacco bhikkhūti paññāyati. Tassa “ko ettha āvuso”ti? “Ahaṃ, āvuso, bhikkhū”ti	1533	
PA_atk-abh02_a:1533_4	evamādīsu sambhavo daṭṭhabbo. Ayaṃ pana ānandattherena vuttattā dhammikā paṭiññā.	1533	
PA_atk-abh02_a:1533_5	Rattibhāge pana dussīlāpi paṭipathaṃ āgacchantā “ko etthā”ti vutte adhammikāya paṭiññāya	1533	
PA_atk-abh02_a:1533_6	abhūtatthāya “mayaṃ bhikkhū”ti vadanti.	1533	
PA_atk-abh02_a:1534_0	Bhikkhatīti yācati. Yo hi koci bhikkhati, bhikkhaṃ esati gavesati, so taṃ labhatu	1534	
PA_atk-abh02_a:1534_1	vā mā vā, atha kho bhikkhatīti bhikkhu. Bhikkhakoti byañjanena padaṃ vaḍḍhitaṃ; bhikkhanadhammatāya	1534	
PA_atk-abh02_a:1534_2	bhikkhūti attho. Bhikkhācariyaṃ ajjhupagatoti buddhādīhi ajjhupagataṃ bhikkhācariyaṃ	1534	
PA_atk-abh02_a:1534_3	ajjhupagatattā bhikkhācariyaṃ ajjhupagato nāma. Yo hi koci appaṃ vā mahantaṃ vā bhogakkhandhaṃ	1534	
PA_atk-abh02_a:1534_4	pahāya agārasmā anagāriyaṃ pabbajito, kasigorakkhādīhi jīvitakappanaṃ hitvā liṅgasampaṭicchaneneva	1534	
PA_atk-abh02_a:1534_5	bhikkhācariyaṃ ajjhupagatoti bhikkhu. Parappaṭibaddhajīvikattā vā vihāramajjhe kājabhattaṃ	1534	
PA_atk-abh02_a:1534_6	bhuñjamānopi bhikkhācariyaṃ ajjhupagatoti bhikkhu. Piṇḍiyālopabhojanaṃ nissāya pabbajjāya	1534	
PA_atk-abh02_a:1534_7	ussāhajātattā vā bhikkhācariyaṃ ajjhupagatoti bhikkhu.	1534	
PA_atk-abh02_a:1535_0	Agghaphassavaṇṇabhedena bhinnaṃ paṭaṃ dhāretīti bhinnapaṭadharo. Tattha satthakacchedanena	1535	
PA_atk-abh02_a:1535_1	agghabhedo veditabbo. Sahassagghanakopi hi paṭo satthakena khaṇḍākhaṇḍikaṃ chinno	1535	
PA_atk-abh02_a:1535_2	bhinnaggho hoti, purimagghato upaḍḍhampi na agghati. Suttasaṃsibbanena phassabhedo	1535	
PA_atk-abh02_a:1535_3	veditabbo. Sukhasamphassopi hi paṭo suttehi saṃsibbito bhinnaphasso hoti, kharasamphassataṃ	1535	
PA_atk-abh02_a:1535_4	pāpuṇāti. Sūcimalādīhi vaṇṇabhedo veditabbo. Suparisuddhopi hi paṭo sūcikammato paṭṭhāya	1535	
PA_atk-abh02_a:1535_5	sūcimalena, hatthasedamalajallikādīhi, avasāne rajanakappakaraṇehi ca bhinnavaṇṇo	1535	
PA_atk-abh02_a:1535_6	hoti, pakativaṇṇaṃ vijahati. Evaṃ tīhākārehi bhinnapaṭadhāraṇato bhinnapaṭadharoti	1535	
PA_atk-abh02_a:1535_7	bhikkhu. Gihīvatthavisabhāgānaṃ vā kāsāvānaṃ dhāraṇamatteneva bhinnapaṭadharoti bhikkhu.	1535	
PA_atk-abh02_a:1536_0	Bhindati pāpake akusale dhammeti bhikkhu. Sotāpattimaggena pañca kilese bhindatīti	1536	
PA_atk-abh02_a:1536_1	bhikkhu. Sakadāgāmimaggena cattāro, anāgāmimaggena cattāro, arahattamaggena aṭṭha	1536	
PA_atk-abh02_a:1536_2	kilese bhindatīti bhikkhu. Ettāvatā cattāro maggaṭṭhā dassitā. Bhinnattāti iminā	1536	
PA_atk-abh02_a:1536_3	pana cattāro phalaṭṭhā. Sotāpanno hi sotāpattimaggena pañca kilese bhinditvā ṭhito.	1536	
PA_atk-abh02_a:1536_4	Sakadāgāmī sakadāgāmimaggena cattāro, anāgāmī anāgāmimaggena cattāro, arahā arahattamaggena	1536	
PA_atk-abh02_a:1536_5	aṭṭha kilese bhinditvā ṭhito. Evamayaṃ catubbidho phalaṭṭho bhinnattā pāpakānaṃ akusalānaṃ	1536	
PA_atk-abh02_a:1536_6	dhammānaṃ bhikkhu nāma.	1536	
PA_atk-abh02_a:1537_0	Odhiso kilesānaṃ pahānāti ettha dve odhī – maggodhi ca kilesodhi ca. Odhi nāma sīmā,	1537	
PA_atk-abh02_a:1537_1	mariyādā. Tattha sotāpanno maggodhinā odhiso kilesānaṃ pahānā bhikkhu. Tassa hi catūsu	1537	
PA_atk-abh02_a:1537_2	maggesu ekeneva odhinā kilesā pahīnā, na sakalena maggacatukkena. Sakadāgāmīanāgāmīsupi	1537	
PA_atk-abh02_a:1537_3	eseva nayo. Sotāpanno ca kilesodhināpi odhiso kilesānaṃ pahānā bhikkhu. Tassa hi	1537	
PA_atk-abh02_a:1537_4	pahātabbakilesesu odhināva kilesā pahīnā, na sabbena sabbaṃ. Arahā pana anodhisova	1537	
PA_atk-abh02_a:1537_5	kilesānaṃ pahānā bhikkhu. Tassa hi maggacatukkena anodhināva kilesā pahīnā, na ekāya	1537	
PA_atk-abh02_a:1537_6	maggasīmāya. Pahātabbakilesesu ca anodhisova kilesā pahīnā. Ekāpi hi kilesasīmā ṭhitā	1537	
PA_atk-abh02_a:1537_7	nāma natthi. Evaṃ so ubhayathāpi anodhiso kilesānaṃ pahānā bhikkhu.	1537	
PA_atk-abh02_a:1538_0	Sekkhoti puthujjanakalyāṇakena saddhiṃ satta ariyā. Tisso sikkhā sikkhantīti sekkhā.	1538	
PA_atk-abh02_a:1538_1	Tesu yo koci sekkho bhikkhuti veditabbo. Na sikkhatīti asekkho. Sekkhadhamme atikkamma	1538	
PA_atk-abh02_a:1538_2	aggaphale ṭhito tato uttari sikkhitabbābhāvato khīṇāsavo asekkhoti vuccati. Avaseso	1538	
PA_atk-abh02_a:1538_3	puthujjanabhikkhu tisso sikkhā neva sikkhati, na sikkhitvā ṭhitoti nevasekkhanāsekkhoti veditabbo.	1538	
PA_atk-abh02_a:1539_0	Sīlaggaṃ samādhiggaṃ paññaggaṃ vimuttagganti idaṃ aggaṃ patvā ṭhitattā aggo bhikkhu	1539	
PA_atk-abh02_a:1539_1	nāma. Bhadroti apāpako. Kalyāṇaputhujjanādayo hi yāva arahā tāva bhadrena sīlena	1539	
PA_atk-abh02_a:1539_2	samādhinā paññāya vimuttiyā vimuttiñāṇadassanena ca samannāgatattā bhadro bhikkhūti	1539	
PA_atk-abh02_a:1539_3	saṅkhyaṃ gacchanti. Maṇḍo bhikkhūti pasanno bhikkhu; sappimaṇḍo viya anāvilo vippasannoti	1539	
PA_atk-abh02_a:1539_4	attho. Sāroti tehiyeva sīlasārādīhi samannāgatattā, nīlasamannāgamena nīlo paṭo viya,	1539	
PA_atk-abh02_a:1539_5	sāro bhikkhūti veditabbo. Vigatakilesapheggubhāvato vā khīṇāsavova sāroti veditabbo.	1539	
PA_atk-abh02_a:1540_0	Tattha ca “bhindati pāpake akusale dhammeti bhikkhu, odhiso kilesānaṃ pahānā bhikkhu,	1540	
PA_atk-abh02_a:1540_1	sekkho bhikkhū”ti imesu tīsu ṭhānesu satta sekkhā kathitā. “Bhinnattā pāpakānaṃ akusalānaṃ	1540	
PA_atk-abh02_a:1540_2	dhammānanti bhikkhu, anodhiso kilesānaṃ pahānā bhikkhu, asekkho bhikkhu, aggo bhikkhu,	1540	
PA_atk-abh02_a:1540_3	maṇḍo bhikkhū”ti imesu pañcasu ṭhānesu khīṇāsavova kathito. “Nevasekkhanāsekkho”ti	1540	
PA_atk-abh02_a:1540_4	ettha puthujjanova kathito. Sesaṭṭhānesu puthujjanakalyāṇako, satta sekkhā, khīṇāsavoti	1540	
PA_atk-abh02_a:1540_5	ime sabbepi kathitā.	1540	
PA_atk-abh02_a:1541_0	Evaṃ samaññādīhi bhikkhuṃ dassetvā idāni upasampadāvasena dassetuṃ samaggena saṅghenātiādimāha.	1541	
PA_atk-abh02_a:1541_1	Tattha samaggena saṅghenāti sabbantimena paricchedena pañcavaggakaraṇīye kamme yāvatikā	1541	
PA_atk-abh02_a:1541_2	bhikkhū kammappattā, tesaṃ āgatattā chandārahānaṃ chandassa āhaṭattā sammukhībhūtānañca	1541	
PA_atk-abh02_a:1541_3	appaṭikkosanato ekasmiṃ kamme samaggabhāvaṃ upagatena. Ñatticatutthenāti tīhi anussāvanāhi	1541	
PA_atk-abh02_a:1541_4	ekāya ca ñattiyā kātabbena. Kammenāti dhammikena vinayakammena. Akuppenāti vatthuñattianussāvanasīmāparisasampattisampannattā	1541	
PA_atk-abh02_a:1541_5	akopetabbataṃ appaṭikkositabbataṃ upagatena. Ṭhānārahenāti kāraṇārahena satthusāsanārahena.	1541	
PA_atk-abh02_a:1542_0	Upasampanno nāma uparibhāvaṃ samāpanno, pattoti attho. Bhikkhubhāvo hi uparibhāvo.	1542	
PA_atk-abh02_a:1542_1	Tañcesa yathāvuttena kammena samāpannattā upasampannoti vuccati. Etena yā imā ehibhikkhūpasampadā,	1542	
PA_atk-abh02_a:1542_2	saraṇāgamanūpasampadā, ovādapaṭiggahaṇūpasampadā, pañhabyākaraṇūpasampadā, garudhammapaṭiggahaṇūpasampadā,	1542	
PA_atk-abh02_a:1542_3	dūtenūpasampadā, aṭṭhavācikūpasampadā, ñatticatutthakammūpasampadāti aṭṭha upasampadā	1542	
PA_atk-abh02_a:1542_4	vuttā, tāsaṃ ñatticatutthakammūpasampadā, dūtenūpasampadā, aṭṭhavācikūpasampadāti	1542	
PA_atk-abh02_a:1542_5	imā tissova thāvarā. Sesā buddhe dharamāneyeva ahesuṃ. Tāsu upasampadāsu imasmiṃ	1542	
PA_atk-abh02_a:1542_6	ṭhāne ayaṃ ñatticatutthakammūpasampadāva adhippetā.	1542	
PA_atk-abh02_a:1543_0	511. Pātimokkhasaṃvaraniddese pātimokkhanti sikkhāpadasīlaṃ. Tañhi, yo naṃ pāti rakkhati,	1543	
PA_atk-abh02_a:1543_1	taṃ mokkheti mocayati āpāyikādīhi dukkhehi, tasmā pātimokkhanti vuttaṃ. Sīlaṃ patiṭṭhātiādīni	1543	
PA_atk-abh02_a:1543_2	tasseva vevacanāni. Tattha sīlanti kāmañcetaṃ saha kammavācāpariyosānena ijjhanakassa	1543	
PA_atk-abh02_a:1543_3	pātimokkhassa vevacanaṃ, evaṃ santepi dhammato etaṃ sīlaṃ nāma pāṇātipātādīhi vā	1543	
PA_atk-abh02_a:1543_4	viramantassa vattappaṭipattiṃ vā pūrentassa cetanādayo dhammā veditabbā. Vuttañhetaṃ	1543	
PA_atk-abh02_a:1543_5	paṭisambhidāyaṃ “kiṃ sīla”nti? Cetanā sīlaṃ, cetasikaṃ sīlaṃ, saṃvaro sīlaṃ, avītikkamo sīla”nti.	1543	
PA_atk-abh02_a:1544_0	Tattha cetanā sīlaṃ nāma pāṇātipātādīhi vā viramantassa vattapaṭipattiṃ vā pūrentassa	1544	
PA_atk-abh02_a:1544_1	cetanā. Cetasikaṃ sīlaṃ nāma pāṇātipātādīhi viramantassa virati. Apica cetanā sīlaṃ	1544	
PA_atk-abh02_a:1544_2	nāma pāṇātipātādīni pajahantassa satta kammapathacetanā. Cetasikaṃ sīlaṃ nāma “abhijjhaṃ	1544	
PA_atk-abh02_a:1544_3	pahāya vigatābhijjhena cetasā viharatī”tiādinā nayena saṃyuttamahāvagge vuttā anabhijjhāabyāpādasammādiṭṭhidhammā.	1544	
PA_atk-abh02_a:1544_4	Saṃvaro sīlanti ettha pañcavidhena saṃvaro veditabbo – pātimokkhasaṃvaro, satisaṃvaro,	1544	
PA_atk-abh02_a:1544_5	ñāṇasaṃvaro, khantisaṃvaro, vīriyasaṃvaroti. Tassa nānākaraṇaṃ visuddhimagge vuttaṃ.	1544	
PA_atk-abh02_a:1544_6	Avītikkamo sīlanti samādiṇṇasīlassa kāyikavācasiko avītikkamo. Ettha ca saṃvarasīlaṃ	1544	
PA_atk-abh02_a:1544_7	avītikkamasīlanti idameva nippariyāyato sīlaṃ; cetanā sīlaṃ cetasikaṃ sīlanti pariyāyato sīlanti veditabbaṃ.	1544	
PA_atk-abh02_a:1545_0	Yasmā pana pātimokkhasaṃvarasīlena bhikkhu sāsane patiṭṭhāti nāma, tasmā taṃ ‘patiṭṭhā’ti	1545	
PA_atk-abh02_a:1545_1	vuttaṃ; patiṭṭhahati vā ettha bhikkhu, kusaladhammā eva vā ettha patiṭṭhahantīti	1545	
PA_atk-abh02_a:1545_2	patiṭṭhā. Ayamattho –	1545	
PA_atk-abh02_a:1546	“Sīle patiṭṭhāya naro sapañño, cittaṃ paññañca bhāvayaṃ;	154	
PA_atk-abh02_a:1547	Ātāpī nipako bhikkhu, so imaṃ vijaṭaye jaṭa”nti ca. ;	154	
PA_atk-abh02_a:1548	“Patiṭṭhā, mahārāja, sīlaṃ sabbesaṃ kusaladhammāna”nti ca “sīle patiṭṭhitassa kho, mahārāja, sabbe kusalā dhammā na parihāyantī”ti ca ādisuttavasena veditabbo.	154	
PA_atk-abh02_a:1549	Tadetaṃ pubbuppattiatthena ādi. Vuttampi cetaṃ –	154	
PA_atk-abh02_a:1550	“Tasmātiha tvaṃ, uttiya, ādimeva visodhehi kusalesu dhammesu. Ko cādi kusalānaṃ dhammānaṃ? Sīlañca suvisuddhaṃ diṭṭhi ca ujukā”ti.	155	
PA_atk-abh02_a:1551_0	Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti, tato aparabhāge	1551	
PA_atk-abh02_a:1551_1	vīthicatukkasiṅghāṭakādiparicchedena vibhajitvā nagaraṃ māpeti; evameva yogāvacaro	1551	
PA_atk-abh02_a:1551_2	āditova sīlaṃ visodheti, tato aparabhāge samathavipassanāmaggaphalanibbānāni sacchikaroti.	1551	
PA_atk-abh02_a:1551_3	Yathā vā pana rajako paṭhamaṃ tīhi khārehi vatthaṃ dhovitvā parisuddhe vatthe yadicchakaṃ	1551	
PA_atk-abh02_a:1551_4	raṅgajātaṃ upaneti; yathā vā pana cheko cittakāro rūpaṃ likhitukāmo āditova bhittiparikammaṃ	1551	
PA_atk-abh02_a:1551_5	karoti, tato aparabhāge rūpaṃ samuṭṭhāpeti; evameva yogāvacaro āditova sīlaṃ visodhetvā	1551	
PA_atk-abh02_a:1551_6	aparabhāge samathavipassanādayo dhamme sacchikaroti. Tasmā sīlaṃ “ādī”ti vuttaṃ.	1551	
PA_atk-abh02_a:1552_0	Tadetaṃ caraṇasarikkhatāya caraṇaṃ. Caraṇāti hi pādā vuccanti. Yathā hi chinnacaraṇassa	1552	
PA_atk-abh02_a:1552_1	purisassa disaṃgamanābhisaṅkhāro na jāyati, paripuṇṇapādasseva jāyati; evameva yassa	1552	
PA_atk-abh02_a:1552_2	sīlaṃ bhinnaṃ hoti khaṇḍaṃ aparipuṇṇaṃ, tassa nibbānagamanāya ñāṇagamanaṃ na sampajjati.	1552	
PA_atk-abh02_a:1552_3	Yassa pana taṃ abhinnaṃ hoti akkhaṇḍaṃ paripuṇṇaṃ tassa nibbānagamanāya ñāṇagamanaṃ	1552	
PA_atk-abh02_a:1552_4	sampajjati. Tasmā sīlaṃ “caraṇa”nti vuttaṃ.	1552	
PA_atk-abh02_a:1553_0	Tadetaṃ saṃyamanavasena saṃyamo, saṃvaraṇavasena saṃvaro. Ubhayenāpi sīlasaṃyamo	1553	
PA_atk-abh02_a:1553_1	ceva sīlasaṃvaro ca kathito. Vacanattho panettha saṃyameti vītikkamavipphandanaṃ,	1553	
PA_atk-abh02_a:1553_2	puggalaṃ vā saṃyameti, vītikkamavasena tassa vipphandituṃ na detīti saṃyamo. Vītikkamassa	1553	
PA_atk-abh02_a:1553_3	pavesanadvāraṃ saṃvarati pidahatītipi saṃvaro. Mokkhanti uttamaṃ mukhabhūtaṃ vā.	1553	
PA_atk-abh02_a:1553_4	Yathā hi sattānaṃ catubbidho āhāro mukhena pavisitvā aṅgamaṅgāni pharati, evaṃ yoginopi	1553	
PA_atk-abh02_a:1553_5	catubhūmakakusalaṃ sīlamukhena pavisitvā atthasiddhiṃ sampādeti. Tena vuttaṃ “mokkha”nti.	1553	
PA_atk-abh02_a:1553_6	Pamukhe sādhūti pāmokkhaṃ; pubbaṅgamaṃ seṭṭhaṃ padhānanti attho. Kusalānaṃ dhammānaṃ	1553	
PA_atk-abh02_a:1553_7	samāpattiyāti catubhūmakakusalānaṃ paṭilābhatthāya pāmokkhaṃ pubbaṅgamaṃ seṭṭhaṃ	1553	
PA_atk-abh02_a:1553_8	padhānanti veditabbaṃ.	1553	
PA_atk-abh02_a:1554_0	Kāyiko avītikkamoti tividhaṃ kāyasucaritaṃ. Vācasikoti catubbidhaṃ vacīsucaritaṃ.	1554	
PA_atk-abh02_a:1554_1	Kāyikavācasikoti tadubhayaṃ. Iminā ājīvaṭṭhamakasīlaṃ pariyādāya dasseti. Saṃvutoti	1554	
PA_atk-abh02_a:1554_2	pihito; saṃvutindriyo pihitindriyoti attho. Yathā hi saṃvutadvāraṃ gehaṃ “saṃvutagehaṃ	1554	
PA_atk-abh02_a:1554_3	pihitageha”nti vuccati, evamidha saṃvutindriyo “saṃvuto”ti vutto. Pātimokkhasaṃvarenāti	1554	
PA_atk-abh02_a:1554_4	pātimokkhena ca saṃvarena ca, pātimokkhasaṅkhātena vā saṃvarena. Upetotiādīni vuttatthāneva.	1554	
PA_atk-abh02_a:1555	512. Iriyatītiādīhi sattahipi padehi pātimokkhasaṃvarasīle ṭhitassa bhikkhuno iriyāpathavihāro kathito.	155	
PA_atk-abh02_a:1556_0	513. Ācāragocaraniddese kiñcāpi bhagavā samaṇācaraṃ samaṇagocaraṃ kathetukāmo “ācāragocarasampannoti	1556	
PA_atk-abh02_a:1556_1	atthi ācāro, atthi anācāro”ti padaṃ uddhari. Yathā pana maggakusalo puriso maggaṃ	1556	
PA_atk-abh02_a:1556_2	acikkhanto ‘vāmaṃ muñca dakkhiṇaṃ gaṇhā’ti paṭhamaṃ muñcitabbaṃ sabhayamaggaṃ uppathamaggaṃ	1556	
PA_atk-abh02_a:1556_3	ācikkhati, pacchā gahetabbaṃ khemamaggaṃ ujumaggaṃ; evameva maggakusalapurisasadiso	1556	
PA_atk-abh02_a:1556_4	dhammarājā paṭhamaṃ pahātabbaṃ buddhappaṭikuṭṭhaṃ anācāraṃ ācikkhitvā pacchā ācāraṃ	1556	
PA_atk-abh02_a:1556_5	ācikkhitukāmo “tattha katamo anācāro”tiādimāha. Purisena hi ācikkhitamaggo sampajjeyya	1556	
PA_atk-abh02_a:1556_6	vā na vā, tathāgatena ācikkhitamaggo apaṇṇako, indena vissaṭṭhaṃ vajiraṃ viya, avirajjhanako	1556	
PA_atk-abh02_a:1556_7	nibbānanagaraṃyeva samosarati. Tena vuttaṃ – “puriso maggakusaloti kho, tissa, tathāgatassetaṃ	1556	
PA_atk-abh02_a:1556_8	adhivacanaṃ arahato sammāsambuddhassā”ti.	1556	
PA_atk-abh02_a:1557_0	Yasmā vā sasīsaṃ nahānena pahīnasedamalajallikassa purisassa mālāgandhavilepanādivibhūsanavidhānaṃ	1557	
PA_atk-abh02_a:1557_1	viya pahīnapāpadhammassa kalyāṇadhammasamāyogo sampannarūpo hoti, tasmā sedamalajallikkaṃ	1557	
PA_atk-abh02_a:1557_2	viya pahātabbaṃ paṭhamaṃ anācāraṃ ācikkhitvā, pahīnasedamalajallikassa mālāgandhavilepanādivibhūsanavidhānaṃ	1557	
PA_atk-abh02_a:1557_3	viya pacchā ācāraṃ ācikkhitukāmopi tattha katamo anācārotiādimāha. Tattha kāyiko	1557	
PA_atk-abh02_a:1557_4	vītikkamoti tividhaṃ kāyaduccaritaṃ; vācasiko vītikkamoti catubbidhaṃ vacīduccaritaṃ;	1557	
PA_atk-abh02_a:1557_5	kāyikavācasiko vītikkamoti tadubhayaṃ. Evaṃ ājīvaṭṭhamakasīlasseva vītikkamaṃ dassesi.	1557	
PA_atk-abh02_a:1558_0	Yasmā pana na kevalaṃ kāyavācāhi eva anācāraṃ ācarati, manasāpi ācarati eva, tasmā	1558	
PA_atk-abh02_a:1558_1	taṃ dassetuṃ “sabbampi dussīlyaṃ anācāro”ti vuttaṃ. Tattha ekacciyaṃ anācāraṃ vibhajitvā	1558	
PA_atk-abh02_a:1558_2	dassento idhekacco veḷudānenātiādimāha. Tattha veḷudānenāti paccayahetukena veḷudānena.	1558	
PA_atk-abh02_a:1558_3	Vihāre uṭṭhitañhi araññato vā āharitvā rakkhitagopitaṃ veḷuṃ ‘evaṃ me paccayaṃ dassantī’ti	1558	
PA_atk-abh02_a:1558_4	upaṭṭhākānaṃ dātuṃ na vaṭṭati. Evañhi jīvitaṃ kappento anesanāya micchājīvena jīvati.	1558	
PA_atk-abh02_a:1558_5	So diṭṭheva dhamme garahaṃ pāpuṇāti, samparāye ca apāyaparipūrako hoti. Attano puggalikaveḷuṃ	1558	
PA_atk-abh02_a:1558_6	kulasaṅgahatthāya dadanto kuladūsakadukkaṭamāpajjati; parapuggalikaṃ theyyacittena	1558	
PA_atk-abh02_a:1558_7	dadamāno bhaṇḍagghena kāretabbo. Saṅghikepi eseva nayo. Sace pana taṃ issaravatāya	1558	
PA_atk-abh02_a:1558_8	deti garubhaṇḍavissajjanamāpajjati.	1558	
PA_atk-abh02_a:1559_0	Kataro pana veḷu garubhaṇḍaṃ hoti, kataro na hotīti? Yo tāva aropimo sayaṃjātako,	1559	
PA_atk-abh02_a:1559_1	so saṅghena paricchinnaṭṭhāneyeva garubhaṇḍaṃ, tato paraṃ na garubhaṇḍaṃ; ropitaṭṭhāne	1559	
PA_atk-abh02_a:1559_2	sabbena sabbaṃ garubhaṇḍaṃ. So pana pamāṇena paricchinno telanāḷippamāṇopi garubhaṇḍaṃ,	1559	
PA_atk-abh02_a:1559_3	na tato heṭṭhā. Yassa pana bhikkhuno telanāḷiyā vā kattaradaṇḍena vā attho, tena	1559	
PA_atk-abh02_a:1559_4	phātikammaṃ katvā gahetabbo. Phātikammaṃ tadagghanakaṃ vā atirekaṃ vā vaṭṭati, ūnakaṃ	1559	
PA_atk-abh02_a:1559_5	na vaṭṭati. Hatthakammampi udakāharaṇamattaṃ vā appaharitakaraṇamattaṃ vā na vaṭṭati,	1559	
PA_atk-abh02_a:1559_6	taṃ thāvaraṃ kātuṃ vaṭṭati. Tasmā pokkharaṇito vā paṃsuṃ uddharitvā sopānaṃ vā attharāpetvā	1559	
PA_atk-abh02_a:1559_7	visamaṭṭhānaṃ vā samaṃ katvā gahetuṃ vaṭṭati. Phātikammaṃ akatvā gahito tattha vasanteneva	1559	
PA_atk-abh02_a:1559_8	paribhuñjitabbo; pakkamantena saṅghikaṃ katvā ṭhapetvā gantabbaṃ. Asatiyā gahetvā	1559	
PA_atk-abh02_a:1559_9	gatena yattha gato sarati, tato paccāharitabbo. Sace antarā bhayaṃ hoti, sampattavihare ṭhapetvā gantabbaṃ.	1559	
PA_atk-abh02_a:1560_0	Manussā vihāraṃ gantvā veḷuṃ yācanti. Bhikkhū ‘saṅghiko’ti dātuṃ na visahanti. Manussā	1560	
PA_atk-abh02_a:1560_1	punappunaṃ yācanti vā tajjenti vā. Tadā bhikkhūhi ‘daṇḍakammaṃ katvā gaṇhathā’ti	1560	
PA_atk-abh02_a:1560_2	vattuṃ vaṭṭati; veḷudānaṃ nāma na hoti. Sace te daṇḍakammatthāya vāsipharasuādīni	1560	
PA_atk-abh02_a:1560_3	vā khādanīyabhojanīyaṃ vā denti, gahetuṃ na vaṭṭati. Vinayaṭṭhakathāyaṃ pana “daḍḍhagehā	1560	
PA_atk-abh02_a:1560_4	manussā gaṇhitvā gacchantā na vāretabbā”ti vuttaṃ.	1560	
PA_atk-abh02_a:1561_0	Sace saṅghassa veḷugumbe veḷudūsikā uppajjanti, taṃ akoṭṭāpentānaṃ veḷu nassati,	1561	
PA_atk-abh02_a:1561_1	kiṃ kātabbanti? Bhikkhācāre manussānaṃ ācikkhitabbaṃ. Sace koṭṭetuṃ na icchanti ‘samabhāgaṃ	1561	
PA_atk-abh02_a:1561_2	labhissathā’ti vattabbā; na icchantiyeva ‘dve koṭṭhāse labhissathā’ti vattabbā. Evampi	1561	
PA_atk-abh02_a:1561_3	anicchantesu ‘naṭṭhena attho natthi, tumhākaṃ khaṇe sati daṇḍakammaṃ karissatha,	1561	
PA_atk-abh02_a:1561_4	koṭṭetvā gaṇhathā’ti vattabbā; veḷudānaṃ nāma na hoti. Veḷugumbe aggimhi uṭṭhitepi,	1561	
PA_atk-abh02_a:1561_5	udakena vuyhamānaveḷūsupi eseva nayo. Rukkhesupi ayameva kathāmaggo. Rukkho pana	1561	
PA_atk-abh02_a:1561_6	sūcidaṇḍakappamāṇo garubhaṇḍaṃ hoti. Saṅghike rukkhe koṭṭāpetvā saṅghaṃ anāpucchitvāpi	1561	
PA_atk-abh02_a:1561_7	saṅghikaṃ āvāsaṃ kātuṃ labbhati. Vacanapathacchedanatthaṃ pana āpucchitvāva kātabbo.	1561	
PA_atk-abh02_a:1562_0	Puggalikaṃ kātuṃ labbhati, na labbhatīti? Na labbhati. Hatthakammasīsena pana ekasmiṃ	1562	
PA_atk-abh02_a:1562_1	gehe mañcaṭṭhānamattaṃ labbhati, tīsu gehesu ekaṃ gehaṃ labhati. Sace dabbhasambhārā	1562	
PA_atk-abh02_a:1562_2	puggalikā honti, bhūmi saṅghikā, ekaṃ gehaṃ katvā samabhāgaṃ labhati, dvīsu gehesu	1562	
PA_atk-abh02_a:1562_3	ekaṃ gehaṃ labhati. Saṅghikarukkhe saṅghikaṃ āvāsaṃ bādhente saṅghaṃ anāpucchā hāretuṃ	1562	
PA_atk-abh02_a:1562_4	vaṭṭati, na vaṭṭatīti? Vaṭṭati. Vacanapathacchedanatthaṃ pana āpucchitvāva hāretabbo.	1562	
PA_atk-abh02_a:1562_5	Sace rukkhaṃ nissāya saṅghassa mahanto lābho hoti, na hāretabbo. Puggalikarukkhe	1562	
PA_atk-abh02_a:1562_6	saṅghikaṃ āvāsaṃ bādhente rukkhasāmikassa ācikkhitabbaṃ. Sace harituṃ na icchati,	1562	
PA_atk-abh02_a:1562_7	chedāpetvā hāretabbo. ‘Rukkhaṃ me dethā’ti codentassa rukkhaṃ agghāpetvā mūlaṃ dātabbaṃ.	1562	
PA_atk-abh02_a:1562_8	Saṅghike rukkhe puggalikāvāsaṃ, puggalike ca puggalikāvāsaṃ bādhentepi eseva nayo.	1562	
PA_atk-abh02_a:1562_9	Valliyampi ayameva kathāmaggo. Valli pana yattha vikkāyati, dullabhā hoti, tattha	1562	
PA_atk-abh02_a:1562_10	garubhaṇḍaṃ. Sā ca kho upaḍḍhabāhuppamāṇato paṭṭhāya; tato heṭṭhā vallikhaṇḍaṃ garubhaṇḍaṃ na hoti.	15621	
PA_atk-abh02_a:1563_0	Pattadānādīsupi pattadānenāti paccayahetukena pattadānenātiādi sabbaṃ veḷudāne vuttanayeneva	1563	
PA_atk-abh02_a:1563_1	veditabbaṃ. Garubhaṇḍatāya panettha ayaṃ vinicchayo. Pattampi hi yattha vikkāyati,	1563	
PA_atk-abh02_a:1563_2	gandhikādayo gandhapaliveṭhanādīnaṃ atthāya gaṇhanti, tādise dullabhaṭṭhāneyeva garubhaṇḍaṃ	1563	
PA_atk-abh02_a:1563_3	hoti. Esa tāva kiṃsukapattakaṇṇapiḷandhanatālapattādīsu vinicchayo.	1563	
PA_atk-abh02_a:1564_0	Tālapaṇṇampi imasmiṃyeva ṭhāne kathetabbaṃ. Tālapaṇṇampi hi sayaṃjāte tālavane saṅghena	1564	
PA_atk-abh02_a:1564_1	paricchinnaṭṭhāneyeva garubhaṇḍaṃ, na tato paraṃ. Ropimatālesu sabbampi garubhaṇḍaṃ.	1564	
PA_atk-abh02_a:1564_2	Tassa pamāṇaṃ heṭṭhimakoṭiyā aṭṭhaṅgulappamāṇopi rittapotthako. Tiṇampi ettheva pakkhipitvā	1564	
PA_atk-abh02_a:1564_3	kathetabbaṃ. Yattha pana tiṇaṃ natthi tattha muñjapalālanāḷikerapaṇṇādīhipi chādenti.	1564	
PA_atk-abh02_a:1564_4	Tasmā tānipi tiṇeneva saṅgahitāni. Iti muñjapalālādīsu yaṃkiñci muṭṭhippamāṇaṃ tiṇaṃ,	1564	
PA_atk-abh02_a:1564_5	nāḷikerapaṇṇādīsu ca ekapaṇṇampi saṅghassa dinnaṃ vā tatthajātakaṃ vā bahiārāme saṅghassa	1564	
PA_atk-abh02_a:1564_6	tiṇavatthumhi jātatiṇaṃ vā rakkhitagopitaṃ garubhaṇḍaṃ hoti. Taṃ pana saṅghakamme	1564	
PA_atk-abh02_a:1564_7	ca cetiyakamme ca kate atirekaṃ puggalikakamme dātuṃ vaṭṭati. Heṭṭhā vuttaveḷumhipi eseva nayo.	1564	
PA_atk-abh02_a:1565_0	Pupphadāne “ettakesu rukkhesu pupphāni vissajjetvā yāgubhattavatthe upanentu, ettakesu	1565	
PA_atk-abh02_a:1565_1	senāsanapaṭisaṅkharaṇe upanentū”ti evaṃ niyamitaṭṭhāne eva pupphāni garubhaṇḍāni	1565	
PA_atk-abh02_a:1565_2	honti. Paratīre sāmaṇerā pupphāni ocinitvā rāsiṃ karonti, pañcaṅgasamannāgato pupphabhājako	1565	
PA_atk-abh02_a:1565_3	bhikkhusaṅghaṃ gaṇetvā koṭṭhāse karoti, so sampattaparisāya saṅghaṃ anāpucchitvāva	1565	
PA_atk-abh02_a:1565_4	dātuṃ labhati; asammatena pana āpucchitvāva dātabbaṃ. Bhikkhu pana kassa pupphāni	1565	
PA_atk-abh02_a:1565_5	dātuṃ labhati, kassa na labhatīti? Mātāpitūnaṃ gehaṃ haritvāpi gehato pakkosāpetvāpi	1565	
PA_atk-abh02_a:1565_6	‘vatthupūjaṃ karothā’ti dātuṃ labhati, piḷandhanatthāya dātuṃ na labhati; sesañātīnaṃ	1565	
PA_atk-abh02_a:1565_7	pana haritvā na dātabbaṃ, pakkosāpetvā ‘pūjaṃ karothā’ti dātabbaṃ; sesajanassa pūjanaṭṭhānaṃ	1565	
PA_atk-abh02_a:1565_8	sampattassa apaccāsīsantena dātabbaṃ; pupphadānaṃ nāma na hoti. Vihāre bahūni pupphāni	1565	
PA_atk-abh02_a:1565_9	pupphanti. Bhikkhunā piṇḍāya carantena manusse disvā ‘vihāre bahūni pupphāni, pūjethā’ti	1565	
PA_atk-abh02_a:1565_10	vattabbaṃ. Vacanamatte doso natthi. ‘Manussā khādanīyabhojanīyaṃ ādāya āgamissantī’ti	15651	
PA_atk-abh02_a:1565_11	cittena pana na vattabbaṃ. Sace vadati, khādanīyabhojanīyaṃ na paribhuñjitabbaṃ.	15651	
PA_atk-abh02_a:1565_12	Manussā attano dhammatāya ‘vihāre pupphāni atthī’ti pucchitvā ‘asukadivase vihāraṃ	15651	
PA_atk-abh02_a:1565_13	āgamissāma, sāmaṇerānaṃ pupphāni ocinituṃ mā dethā’ti vadanti. Bhikkhū sāmaṇerānaṃ	15651	
PA_atk-abh02_a:1565_14	kathetuṃ pamuṭṭhā. Sāmaṇerehi pupphāni ocinitvā ṭhapitāni. Manussā bhikkhū upasaṅkamitvā	15651	
PA_atk-abh02_a:1565_15	“bhante, mayaṃ tumhākaṃ asukadivaseyeva ārocayimha – ‘sāmaṇerānaṃ pupphāni ocinituṃ	15651	
PA_atk-abh02_a:1565_16	mā dethā’ti. Kasmā na vārayitthā”ti? “Sati me pamuṭṭhā, pupphāni ocinitamattāneva,	15651	
PA_atk-abh02_a:1565_17	tāva na pūjā katā”ti vattabbaṃ. “Gaṇhatha pūjethā”ti na vattabbaṃ. Sace vadati, āmisaṃ	15651	
PA_atk-abh02_a:1565_18	na paribhuñjitabbaṃ.	15651	
PA_atk-abh02_a:1566_0	Aparo bhikkhu sāmaṇerānaṃ ācikkhati “asukagāmavāsino pupphāni mā ocinitthā”ti āhaṃsūti.	1566	
PA_atk-abh02_a:1566_1	Manussāpi āmisaṃ āharitvā dānaṃ datvā vadanti – “amhākaṃ manussā na bahukā, sāmaṇere	1566	
PA_atk-abh02_a:1566_2	amhehi saha pupphāni ocinituṃ āṇāpethā”ti. “Sāmaṇerehi bhikkhā laddhā; ye bhikkhācāraṃ	1566	
PA_atk-abh02_a:1566_3	na gacchanti, te sayameva jānissanti, upāsakā”ti vattabbaṃ. Ettakaṃ nayaṃ labhitvā	1566	
PA_atk-abh02_a:1566_4	sāmaṇere putte vā bhātike vā katvā pupphāni ocināpetuṃ doso natthi; pupphadānaṃ nāma na hoti.	1566	
PA_atk-abh02_a:1567_0	Phaladāne phalampi pupphaṃ viya niyamitameva garubhaṇḍaṃ hoti. Vihāre bahukamhi phalāphale	1567	
PA_atk-abh02_a:1567_1	sati aphāsukamanussā āgantvā yācanti. Bhikkhū ‘saṅghika’nti dātuṃ na ussahanti. Manussā	1567	
PA_atk-abh02_a:1567_2	vippaṭisārino akkosanti paribhāsanti. Tattha kiṃ kātabbanti? Phalehi vā rukkhehi	1567	
PA_atk-abh02_a:1567_3	vā paricchinditvā katikā kātabbā – ‘asukesu ca rukkhesu ettakāni phalāni gaṇhantā,	1567	
PA_atk-abh02_a:1567_4	ettakesu vā rukkhesu phalāni gaṇhantā na vāretabbā’ti. Corā pana issarā vā balakkārena	1567	
PA_atk-abh02_a:1567_5	gaṇhantā na vāretabbā; kuddhā te sakalavihārampi nāseyyuṃ. Ādīnavo pana kathetabboti.	1567	
PA_atk-abh02_a:1568_0	Sinānadāne sinānacuṇṇāni koṭṭitāni na garubhaṇḍāni. Akoṭṭito rukkhattacova garubhaṇḍaṃ.	1568	
PA_atk-abh02_a:1568_1	Cuṇṇaṃ pana agilānassa rajananipakkaṃ vaṭṭati. Gilānassa yaṃkiñci cuṇṇaṃ vaṭṭatiyeva.	1568	
PA_atk-abh02_a:1568_2	Mattikāpi ettheva pakkhipitvā kathetabbā. Mattikāpi yattha dullabhā hoti, tattheva	1568	
PA_atk-abh02_a:1568_3	garubhaṇḍaṃ. Sāpi heṭṭhimakoṭiyā tiṃsapalaguḷapiṇḍappamāṇāva tato heṭṭhā na garubhaṇḍanti.	1568	
PA_atk-abh02_a:1569_0	Dantakaṭṭhadāne dantakaṭṭhaṃ acchinnakameva garubhaṇḍaṃ. Yesaṃ sāmaṇerānaṃ saṅghato	1569	
PA_atk-abh02_a:1569_1	dantakaṭṭhavāro pāpuṇāti, te attano ācariyupajjhāyānaṃ pāṭiyekkaṃ dātuṃ na labhanti.	1569	
PA_atk-abh02_a:1569_2	Yehi pana ‘ettakāni dantakaṭṭhāni āharitabbānī’ti paricchinditvā vāraṃ gahitāni,	1569	
PA_atk-abh02_a:1569_3	te atirekāni ācariyupajjhāyānaṃ dātuṃ labhanti. Ekena bhikkhunā dantakaṭṭhamāḷakato	1569	
PA_atk-abh02_a:1569_4	bahūni dantakaṭṭhāni na gahetabbāni, devasikaṃ ekekameva gahetabbaṃ. Pāṭiyekkaṃ vasantenāpi	1569	
PA_atk-abh02_a:1569_5	bhikkhusaṅghaṃ gaṇayitvā yattakāni attano pāpuṇanti tattakāneva gahetvā gantabbaṃ;	1569	
PA_atk-abh02_a:1569_6	antarā āgantukesu vā āgatesu disaṃ vā pakkamantena āharitvā gahitaṭṭhāneyeva ṭhapetabbāni.	1569	
PA_atk-abh02_a:1570_0	Cāṭukamyatāyātiādīsu cāṭukamyatā vuccati attānaṃ dāsaṃ viya nīcaṭṭhāne ṭhapetvā parassa	1570	
PA_atk-abh02_a:1570_1	khalitavacanampi saṇṭhapetvā piyakāmatāya paggayhavacanaṃ. Muggasūpyatāyāti muggasūpasamānāya	1570	
PA_atk-abh02_a:1570_2	saccālikena jīvitakappanatāyetaṃ adhivacanaṃ. Yathā hi muggasūpe paccante bahū muggā	1570	
PA_atk-abh02_a:1570_3	pākaṃ gacchanti, thokā na gacchanti; evameva saccālikena jīvitakappake puggale bahu	1570	
PA_atk-abh02_a:1570_4	alikaṃ hoti, appakaṃ saccaṃ. Yathā vā muggasūpassa appavisanaṭṭhānaṃ nāma natthi,	1570	
PA_atk-abh02_a:1570_5	evameva saccālikavuttino puggalassa appaviṭṭhavācā nāma natthi; siṅghāṭakaṃ viya	1570	
PA_atk-abh02_a:1570_6	icchiticchitadhārāya patiṭṭhāti. Tenassa sā musāvāditā muggasūpyatāti vuttā. Pāribhaṭayatāti	1570	
PA_atk-abh02_a:1570_7	paribhaṭakammabhāvo. Paribhaṭassa hi kammaṃ pāribhaṭayaṃ, tassa bhāvo pāribhaṭayatā;	1570	
PA_atk-abh02_a:1570_8	alaṅkārakaraṇādīhi dārakakīḷāpanassetaṃ adhivacanaṃ.	1570	
PA_atk-abh02_a:1571_0	Jaṅghapesanikanti gāmantaradesantarādīsu tesaṃ tesaṃ gihīnaṃ sāsanapaṭisāsanaharaṇaṃ.	1571	
PA_atk-abh02_a:1571_1	Idañhi jaṅghapesanikaṃ nāma attano mātāpitūnaṃ, ye cassa mātāpitaro upaṭṭhahanti,	1571	
PA_atk-abh02_a:1571_2	tesaṃ sāsanaṃ gahetvā katthaci gamanavasena vaṭṭati. Cetiyassa vā saṅghassa vā attano	1571	
PA_atk-abh02_a:1571_3	vā kammaṃ karontānaṃ vaḍḍhakīnampi sāsanaṃ harituṃ vaṭṭati. Manussā “dānaṃ dassāma,	1571	
PA_atk-abh02_a:1571_4	pūjaṃ karissāma, bhikkhusaṅghassa ācikkhathā”ti vadanti; “asukattherassa nāma dethā”ti	1571	
PA_atk-abh02_a:1571_5	piṇḍapātaṃ vā bhesajjaṃ vā cīvaraṃ vā denti; “vihāre pūjaṃ karothā”ti mālāgandhavilepanādīni	1571	
PA_atk-abh02_a:1571_6	vā dhajapatākādīni vā nīyyādenti, sabbaṃ harituṃ vaṭṭati; jaṅghapesanikaṃ nāma na	1571	
PA_atk-abh02_a:1571_7	hoti. Sesānaṃ sāsanaṃ gahetvā gacchantassa padavāre padavāre doso.	1571	
PA_atk-abh02_a:1572_0	Aññataraññatarenāti etesaṃ vā veḷudānādīnaṃ aññataraññatarena vejjakammabhaṇḍāgārikakammaṃ	1572	
PA_atk-abh02_a:1572_1	piṇḍapaṭipiṇḍakammaṃ saṅghuppādacetiyuppādaupaṭṭhāpanakammanti evarūpānaṃ vā micchājīvena	1572	
PA_atk-abh02_a:1572_2	jīvitakappanakakammānaṃ yena kenaci. Buddhapaṭikuṭṭhenāti buddhehi garahitena paṭisiddhena.	1572	
PA_atk-abh02_a:1572_3	Ayaṃ vuccatīti ayaṃ sabbopi anācāro nāma kathīyati. Ācāraniddeso vuttapaṭipakkhanayeneva veditabbo.	1572	
PA_atk-abh02_a:1573_0	514. Gocaraniddesepi paṭhamaṃ agocarassa vacane kāraṇaṃ heṭṭhā vuttanayeneva veditabbaṃ.	1573	
PA_atk-abh02_a:1573_1	Tattha ca gocaroti piṇḍapātādīnaṃ atthāya upasaṅkamituṃ yuttaṭṭhānaṃ gocaro, ayuttaṭṭhānaṃ	1573	
PA_atk-abh02_a:1573_2	agocaro. Vesiyā gocaro assāti vesiyagocaro; mittasanthavavasena upasaṅkamitaṭṭhānanti	1573	
PA_atk-abh02_a:1573_3	attho. Tattha vesiyā nāma rūpūpajīviniyo yena kenacideva sulabhajjhācāratāmittasatthavasinehavasena	1573	
PA_atk-abh02_a:1573_4	upasaṅkamanto vesiyāgocaro nāma hoti. Tasmā evaṃ upasaṅkamituṃ na vaṭṭati. Kiṃ kāraṇā?	1573	
PA_atk-abh02_a:1573_5	Ārakkhavipattito. Evaṃ upasaṅkamantassa hi ciraṃ rakkhitagopitopi samaṇadhammo katipāheneva	1573	
PA_atk-abh02_a:1573_6	nassati; sacepi na nassati garahaṃ labhati. Dakkhiṇāvasena pana upasaṅkamantena satiṃ	1573	
PA_atk-abh02_a:1573_7	upaṭṭhāpetvā upasaṅkamitabbaṃ. Vidhavā vuccanti matapatikā vā pavutthapatikā vā.	1573	
PA_atk-abh02_a:1573_8	Thullakumāriyoti mahallikā aniviṭṭhakumāriyo. Paṇḍakāti lokāmisanissitakathābahulā	1573	
PA_atk-abh02_a:1573_9	ussannakilesā avūpasantapariḷāhā napuṃsakā. Tesaṃ sabbesampi upasaṅkamane ādīnavo	1573	
PA_atk-abh02_a:1573_10	vuttanayeneva veditabbo. Bhikkhunīsupi eseva nayo. Apica bhikkhū nāma ussannabrahmacariyā	15731	
PA_atk-abh02_a:1573_11	honti, tathā bhikkhuniyo. Te aññamaññaṃ santhavavasena katipāheneva rakkhitagopitasamaṇadhammaṃ	15731	
PA_atk-abh02_a:1573_12	nāsenti. Gilānapucchakena pana gantuṃ vaṭṭati. Bhikkhunā pupphāni labhitvā pūjanatthāyapi	15731	
PA_atk-abh02_a:1573_13	ovādadānatthāyapi gantuṃ vaṭṭatiyeva.	15731	
PA_atk-abh02_a:1574_0	Pānāgāranti surāpānagharaṃ. Taṃ brahmacariyantarāyakarehi surāsoṇḍehi avivittaṃ hoti.	1574	
PA_atk-abh02_a:1574_1	Tattha tehi saddhiṃ saha soṇḍavasena upasaṅkamituṃ na vaṭṭati; brahmacariyantarāyo	1574	
PA_atk-abh02_a:1574_2	hoti. Saṃsaṭṭho viharati rājūhītiādīsu rājānoti abhisittā vā hontu anabhisittā vā	1574	
PA_atk-abh02_a:1574_3	ye rajjaṃ anusāsanti. Rājamahāmattāti rājūnaṃ issariyasadisāya mahatiyā issariyamattāya	1574	
PA_atk-abh02_a:1574_4	samannāgatā. Titthiyāti viparītadassanā bāhiraparibbājakā. Titthiyasāvakāti bhattivasena	1574	
PA_atk-abh02_a:1574_5	tesaṃ paccayadāyakā. Etehi saddhiṃ saṃsaggajāto hotīti attho.	1574	
PA_atk-abh02_a:1575_0	Ananulomikena saṃsaggenāti ananulomikasaṃsaggo nāma tissannaṃ sikkhānaṃ ananulomo	1575	
PA_atk-abh02_a:1575_1	paccanīkasaṃsaggo, yena brahmacariyantarāyaṃ paññattivītikkamaṃ sallekhaparihāniñca	1575	
PA_atk-abh02_a:1575_2	pāpuṇāti, seyyathidaṃ – rājarājamahāmattehi saddhiṃ sahasokitā, sahananditā, samasukhadukkhatā,	1575	
PA_atk-abh02_a:1575_3	uppannesu kiccakaraṇīyesu attanāva yogaṃ āpajjanatā, titthiyatitthiyasāvakehi saddhiṃ	1575	
PA_atk-abh02_a:1575_4	ekacchandarucisamācāratā ekacchandarucisamācārabhāvāvaho vā sinehabahumānasanthavo.	1575	
PA_atk-abh02_a:1575_5	Tattha rājarājamahāmattehi saddhiṃ saṃsaggo brahmacariyantarāyaṃ karoti. Itarehi	1575	
PA_atk-abh02_a:1575_6	titthiyasāvakehi tesaṃ laddhigahaṇaṃ. Tesaṃ pana vādaṃ bhinditvā attano laddhiṃ gaṇhāpetuṃ	1575	
PA_atk-abh02_a:1575_7	samatthena upasaṅkamituṃ vaṭṭati.	1575	
PA_atk-abh02_a:1576_0	Idāni aparenapi pariyāyena agocaraṃ dassetuṃ yāni vā pana tāni kulānītiādi āraddhaṃ.	1576	
PA_atk-abh02_a:1576_1	Tattha assaddhānīti buddhādīsu saddhāvirahitāni; buddho sabbaññū, dhammo niyyāniko,	1576	
PA_atk-abh02_a:1576_2	saṅgho suppaṭipannoti na saddahanti. Appasannānīti cittaṃ pasannaṃ anāvilaṃ kātuṃ	1576	
PA_atk-abh02_a:1576_3	na sakkonti. Akkosakaparibhāsakānīti akkosakāni ceva paribhāsakāni ca; ‘corosi, bālosi,	1576	
PA_atk-abh02_a:1576_4	mūḷhosi, oṭṭhosi, goṇosi, gadrabhosi, āpāyikosi, nerayikosi, tiracchānagatosi, natthi	1576	
PA_atk-abh02_a:1576_5	tuyhaṃ sugati, duggatiyeva pāṭikaṅkhā’ti evaṃ dasahi akkosavatthūhi akkosanti; ‘hotu,	1576	
PA_atk-abh02_a:1576_6	idāni taṃ paharissāma, bandhissāma, vadhissāmā’ti evaṃ bhayadassanena paribhāsanti	1576	
PA_atk-abh02_a:1576_7	cāti attho. Anatthakāmānīti atthaṃ na icchanti, anatthameva icchanti. Ahitakāmānīti	1576	
PA_atk-abh02_a:1576_8	ahitameva icchanti, hitaṃ na icchanti. Aphāsukakāmānīti phāsukaṃ na icchanti, aphāsukameva	1576	
PA_atk-abh02_a:1576_9	icchanti. Ayogakkhemakāmānīti catūhi yogehi khemaṃ nibbhayaṃ na icchanti, sabhayameva	1576	
PA_atk-abh02_a:1576_10	icchanti. Bhikkhūnanti ettha sāmaṇerāpi saṅgahaṃ gacchanti. Bhikkhunīnanti ettha	15761	
PA_atk-abh02_a:1576_11	sikkhamānasāmaṇeriyopi. Sabbesampi hi bhagavantaṃ uddissa pabbajitānañceva saraṇagatānañca	15761	
PA_atk-abh02_a:1576_12	catunnampi parisānaṃ tāni anatthakāmāniyeva. Tathārūpāni kulānīti evarūpāni khattiyakulādīni	15761	
PA_atk-abh02_a:1576_13	kulāni. Sevatīti nissāya jīvati. Bhajatīti upasaṅkamati. Payirupāsatīti punappunaṃ	15761	
PA_atk-abh02_a:1576_14	upasaṅkamati. Ayaṃ vuccatīti ayaṃ vesiyādigocarassa vesiyādiko, rājādisaṃsaṭṭhassa	15761	
PA_atk-abh02_a:1576_15	rājādiko, assaddhakulādisevakassa assaddhakulādiko cāti tippakāropi ayuttagocaro	15761	
PA_atk-abh02_a:1576_16	agocaroti veditabbo.	15761	
PA_atk-abh02_a:1577_0	Tassa iminā pariyāyena agocaratā veditabbā. Vesiyādiko tāva pañcakāmaguṇanissayato	1577	
PA_atk-abh02_a:1577_1	agocaroti veditabbo, yathāha – “ko ca, bhikkhave, bhikkhuno agocaro paravisayo? Yadidaṃ	1577	
PA_atk-abh02_a:1577_2	pañca kāmaguṇā”ti rājādiko jhānānuyogassa anupanissayato lābhasakkārāsanicakkanipphādanato	1577	
PA_atk-abh02_a:1577_3	diṭṭhivipattihetuto ca, assaddhakulādiko saddhāhānicittasantāsāvahanato agocaroti.	1577	
PA_atk-abh02_a:1578_0	Gocaraniddese na vesiyagocarotiādīni vuttapaṭipakkhavasena veditabbāni. Opānabhūtānītiādīsu	1578	
PA_atk-abh02_a:1578_1	pana opānabhūtānīti udapānabhūtāni; bhikkhusaṅghassa, cātumahāpathe khatapokkharaṇī	1578	
PA_atk-abh02_a:1578_2	viya, yathāsukhaṃ ogāhanakkhamāni cittamahāmattassa gehasadisāni. Tassa kira gehe	1578	
PA_atk-abh02_a:1578_3	kālatthambho yuttoyeva. Gharadvāraṃ sampattānaṃ bhikkhūnaṃ paccayavekallaṃ nāma natthi.	1578	
PA_atk-abh02_a:1578_4	Ekadivasaṃ bhesajjavattameva saṭṭhi kahāpaṇāni nikkhamanti. Kāsāvapajjotānīti bhikkhubhikkhunīhi	1578	
PA_atk-abh02_a:1578_5	nivatthapārutānaṃ kāsāvānaṃyeva pabhāya ekobhāsāni bhūtapālaseṭṭhikulasadisāni. Isivātapaṭivātānīti	1578	
PA_atk-abh02_a:1578_6	gehaṃ pavisantānaṃ nikkhamantānañca bhikkhubhikkhunīsaṅkhātānaṃ isīnaṃ cīvaravātena	1578	
PA_atk-abh02_a:1578_7	ceva samiñjanapasāraṇādijanitasarīravātena ca paṭivātāni pavāyitāni viniddhutakibbisāni vā.	1578	
PA_atk-abh02_a:1579_0	515. Aṇumattesu vajjesu bhayadassāvitāniddese aṇumattānīti aṇuppamāṇā. Vajjāti dosā.	1579	
PA_atk-abh02_a:1579_1	Yāni tāni vajjānīti yāni tāni garahitabbaṭṭhena vajjāni. Appamattakānīti parittamattakāni	1579	
PA_atk-abh02_a:1579_2	khuddakappamāṇāni. Oramattakānīti parittatopi orimappamāṇattā oramattakāni. Lahusānīti	1579	
PA_atk-abh02_a:1579_3	lahukāni. Lahusammatānīti lahūti sammatāni. Saṃyamakaraṇīyānīti saṃyamena kattabbapaṭikammāni.	1579	
PA_atk-abh02_a:1579_4	Saṃvarakaraṇīyānīti saṃvarena kātabbāni saṃvarena kattabbapaṭikammāni. Cittuppādakaraṇīyānīti	1579	
PA_atk-abh02_a:1579_5	cittuppādamattena kattabbapaṭikammāni. Manasikārapaṭibaddhānīti manasā āvajjitamatteneva	1579	
PA_atk-abh02_a:1579_6	kattabbapaṭikammāni. Kāni pana tānīti? Divāvihāravāsī sumatthero tāva āha – “anāpattigamanīyāni	1579	
PA_atk-abh02_a:1579_7	cittuppādamattakāni yāni ‘na puna evarūpaṃ karissāmī’ti manasā āvajjitamatteneva	1579	
PA_atk-abh02_a:1579_8	sujjhanti. Adhiṭṭhānāvikammaṃ nāmetaṃ kathita”nti. Antevāsiko panassa tipiṭakacūḷanāgatthero	1579	
PA_atk-abh02_a:1579_9	panāha – “idaṃ pātimokkhasaṃvarasīlasseva bhājanīyaṃ. Tasmā sabbalahukaṃ dukkaṭadubbhāsitaṃ	1579	
PA_atk-abh02_a:1579_10	idha vajjanti veditabbaṃ. Vuṭṭhānāvikammaṃ nāmetaṃ kathita”nti. Itiimesūti evaṃpakāresu	15791	
PA_atk-abh02_a:1579_11	imesu. Vajjadassāvīti vajjato dosato dassanasīlo. Bhayadassāvīti catubbidhassa bhayassa	15791	
PA_atk-abh02_a:1579_12	kāraṇattā bhayato dassanasīlo. Ādīnavadassāvīti idha nindāvahanato, āyatiṃ dukkhavipākato,	15791	
PA_atk-abh02_a:1579_13	upariguṇānaṃ antarāyakaraṇato, vippaṭisārajananato ca etena nānappakārena ādīnavato dassanasīlo.	15791	
PA_atk-abh02_a:1580_0	Nissaraṇadassāvīti yaṃ tattha nissaraṇaṃ tassa dassanasīlo. Kiṃ panettha nissaraṇanti?	1580	
PA_atk-abh02_a:1580_1	Ācariyattheravāde tāva “anāpattigamanīyatāya sati adhiṭṭhānāvikammaṃ nissaraṇa”nti	1580	
PA_atk-abh02_a:1580_2	kathitaṃ. Antevāsikattheravāde tāva “āpattigamanīyatāya sati vuṭṭhānāvikammaṃ nissaraṇa”nti kathitaṃ.	1580	
PA_atk-abh02_a:1581_0	Tattha tathārūpo bhikkhu aṇumattāni vajjāni vajjato bhayato passati nāma. Taṃ dassetuṃ	1581	
PA_atk-abh02_a:1581_1	ayaṃ nayo kathito – paramāṇu nāma, aṇu nāma, tajjārī nāma, rathareṇu nāma, likkhā	1581	
PA_atk-abh02_a:1581_2	nāma, ūkā nāma, dhaññamāso nāma, aṅgulaṃ nāma, vidatthi nāma, ratanaṃ nāma, yaṭṭhi	1581	
PA_atk-abh02_a:1581_3	nāma, usabhaṃ nāma, gāvutaṃ nāma, yojanaṃ nāma. Tattha ‘paramāṇu’ nāma ākāsakoṭṭhāsiko	1581	
PA_atk-abh02_a:1581_4	maṃsacakkhussa āpāthaṃ nāgacchati, dibbacakkhusseva āgacchati. ‘Aṇu’ nāma bhitticchiddatālacchiddehi	1581	
PA_atk-abh02_a:1581_5	paviṭṭhasūriyarasmīsu vaṭṭi vaṭṭi hutvā paribbhamanto paññāyati. ‘Tajjārī’ nāma gopathamanussapathacakkapathesu	1581	
PA_atk-abh02_a:1581_6	chijjitvā ubhosu passesu uggantvā tiṭṭhati. ‘Rathareṇu’ nāma tattha tattheva allīyati.	1581	
PA_atk-abh02_a:1581_7	Likkhādayo pākaṭā eva. Etesu pana chattiṃsa paramāṇavo ekassa aṇuno pamāṇaṃ. Chattiṃsa	1581	
PA_atk-abh02_a:1581_8	aṇū ekāya tajjāriyā pamāṇaṃ. Chattiṃsa tajjāriyo eko rathareṇu. Chattiṃsa rathareṇū	1581	
PA_atk-abh02_a:1581_9	ekā likkhā. Satta likkhā ekā ūkā. Satta ūkā eko dhaññamāso. Sattadhaññamāsappamāṇaṃ	1581	
PA_atk-abh02_a:1581_10	ekaṃ aṅgulaṃ. Tenaṅgulena dvādasaṅgulāni vidatthi. Dve vidatthiyo ratanaṃ. Satta	15811	
PA_atk-abh02_a:1581_11	ratanāni yaṭṭhi. Tāya yaṭṭhiyā vīsati yaṭṭhiyo usabhaṃ. Asīti usabhāni gāvutaṃ. Cattāri	15811	
PA_atk-abh02_a:1581_12	gāvutāni yojanaṃ. Tena yojanena aṭṭhasaṭṭhiyojanasatasahassubbedho sinerupabbatarājā.	15811	
PA_atk-abh02_a:1581_13	Yo bhikkhu aṇumattaṃ vajjaṃ aṭṭhasaṭṭhiyojanasatasahassubbedhasinerupabbatasadisaṃ	15811	
PA_atk-abh02_a:1581_14	katvā daṭṭhuṃ sakkoti – ayaṃ bhikkhu aṇumattāni vajjāni bhayato passati nāma. Yopi	15811	
PA_atk-abh02_a:1581_15	bhikkhu sabbalahukaṃ dukkaṭadubbhāsitamattaṃ paṭhamapārājikasadisaṃ katvā daṭṭhuṃ	15811	
PA_atk-abh02_a:1581_16	sakkoti – ayaṃ aṇumattāni vajjāni vajjato bhayato passati nāmāti veditabbo.	15811	
PA_atk-abh02_a:1582_0	516. Samādāya sikkhati sikkhāpadesūtipadaniddese bhikkhusikkhāti bhikkhūhi sikkhitabbasikkhā.	1582	
PA_atk-abh02_a:1582_1	Sā bhikkhunīhi sādhāraṇāpi asādhāraṇāpi bhikkhusikkhā eva nāma. Bhikkhunīsikkhāti	1582	
PA_atk-abh02_a:1582_2	bhikkhunīhi sikkhitabbasikkhā. Sāpi bhikkhūhi sādhāraṇāpi asādhāraṇāpi bhikkhunīsikkhā	1582	
PA_atk-abh02_a:1582_3	eva nāma. Sāmaṇerasikkhamānasāmaṇerīnaṃ sikkhāpi ettheva paviṭṭhā. Upāsakasikkhāti	1582	
PA_atk-abh02_a:1582_4	upāsakehi sikkhitabbasikkhā. Sā pañcasīladasasīlavasena vaṭṭati. Upāsikāsikkhāti	1582	
PA_atk-abh02_a:1582_5	upāsikāhi sikkhitabbasikkhā. Sāpi pañcasīladasasīlavasena vaṭṭati. Tattha bhikkhubhikkhunīnaṃ	1582	
PA_atk-abh02_a:1582_6	sikkhā yāva arahattamaggā vaṭṭati. Upāsakaupāsikānaṃ sikkhā yāva anāgāmimaggā. Tatrāyaṃ	1582	
PA_atk-abh02_a:1582_7	bhikkhu attanā sikkhitabbasikkhāpadesu eva sikkhati. Sesasikkhā pana atthuddhāravasena	1582	
PA_atk-abh02_a:1582_8	sikkhāpadassa atthadassa dassanatthaṃ vuttā. Iti imāsu sikkhāsūti evaṃpakārāsu etāsu	1582	
PA_atk-abh02_a:1582_9	sikkhāsu. Sabbena sabbanti sabbena sikkhāsamādānena sabbaṃ sikkhaṃ. Sabbathā sabbanti	1582	
PA_atk-abh02_a:1582_10	sabbena sikkhitabbākārena sabbaṃ sikkhaṃ. Asesaṃ nissesanti sesābhāvato asesaṃ; satisammosena	15821	
PA_atk-abh02_a:1582_11	bhinnassāpi sikkhāpadassa puna pākatikakaraṇato nissesaṃ. Samādāya vattatīti samādiyitvā	15821	
PA_atk-abh02_a:1582_12	gahetvā vattati. Tena vuccatīti yena kāraṇena etaṃ sabbaṃ sikkhāpadaṃ sabbena sikkhitabbākārena	15821	
PA_atk-abh02_a:1582_13	samādiyitvā sikkhati pūreti, tena vuccati “samādāya sikkhati sikkhāpadesū”ti.	15821	
PA_atk-abh02_a:1583_0	517-8. Indriyesu guttadvāro bhojane mattaññūtipadadvayassa niddese kaṇhapakkhassa	1583	
PA_atk-abh02_a:1583_1	paṭhamavacane payojanaṃ ācāraniddese vuttanayeneva veditabbaṃ. Tattha katamā indriyesu	1583	
PA_atk-abh02_a:1583_2	aguttadvāratātiādīsu pana yaṃ vattabbaṃ, taṃ sabbaṃ nikkhepakaṇḍavaṇṇanāyaṃ vuttameva.	1583	
PA_atk-abh02_a:1584_0	519. Jāgariyānuyoganiddese pubbarattāpararattanti ettha aḍḍharattasaṅkhātāya rattiyā	1584	
PA_atk-abh02_a:1584_1	pubbe pubbarattaṃ; iminā paṭhamayāmañceva pacchābhattañca gaṇhāti. Rattiyā pacchā	1584	
PA_atk-abh02_a:1584_2	apararattaṃ; iminā pacchimayāmañceva purebhattañca gaṇhāti. Majjhimayāmo panassa	1584	
PA_atk-abh02_a:1584_3	bhikkhuno niddākilamathavinodanokāsoti na gahito. Jāgariyānuyoganti jāgariyassa asupanabhāvassa	1584	
PA_atk-abh02_a:1584_4	anuyogaṃ. Anuyutto hotīti taṃ anuyogasaṅkhātaṃ āsevanaṃ bhāvanaṃ anuyutto hoti sampayutto.	1584	
PA_atk-abh02_a:1584_5	Niddese panassa idha bhikkhu divasanti pubbaṇho, majjhanho, sāyanhoti tayopi divasakoṭṭhāsā	1584	
PA_atk-abh02_a:1584_6	gahitā. Caṅkamena nisajjāyāti sakalampi divasaṃ iminā iriyāpathadvayeneva viharanto.	1584	
PA_atk-abh02_a:1584_7	Cittassa āvaraṇato āvaraṇīyehi dhammehi pañcahipi nīvaraṇehi sabbākusaladhammehi	1584	
PA_atk-abh02_a:1584_8	vā cittaṃ parisodheti. Tehi dhammehi visodheti parimoceti. Ṭhānaṃ panettha kiñcāpi	1584	
PA_atk-abh02_a:1584_9	na gahitaṃ, caṅkamanisajjāsannissitaṃ pana katvā gahetabbameva. Paṭhamayāmanti sakalasmimpi	1584	
PA_atk-abh02_a:1584_10	paṭhamayāme. Majjhimayāmanti rattindivassa chaṭṭhakoṭṭhāsasaṅkhāte majjhimayāme.	15841	
PA_atk-abh02_a:1585_0	Sīhaseyyanti ettha kāmabhogīseyyā, petaseyyā, sīhaseyyā, tathāgataseyyāti catasso	1585	
PA_atk-abh02_a:1585_1	seyyā. Tattha “yebhuyyena, bhikkhave, kāmabhogī vāmena passena sentī”ti ayaṃ kāmabhogīseyyā.	1585	
PA_atk-abh02_a:1585_2	Tesu hi yebhuyyena dakkhiṇapassena sayāno nāma natthi. “Yebhuyyena, bhikkhave, petā	1585	
PA_atk-abh02_a:1585_3	uttānā sentī”ti ayaṃ petaseyyā; appamaṃsalohitattā hi aṭṭhisaṅghāṭajaṭitā ekena passena	1585	
PA_atk-abh02_a:1585_4	sayituṃ na sakkonti, uttānāva senti. Sīho, bhikkhave, migarājā dakkhiṇena passena	1585	
PA_atk-abh02_a:1585_5	seyyaṃ kappeti…pe… attamano hotī”ti ayaṃ sīhaseyyā; tejussadattā hi sīho migarājā	1585	
PA_atk-abh02_a:1585_6	dve purimapāde ekasmiṃ ṭhāne dve pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi	1585	
PA_atk-abh02_a:1585_7	pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā dvinnaṃ purimapādānaṃ	1585	
PA_atk-abh02_a:1585_8	matthake sīsaṃ ṭhapetvā sayati; divasampi sayitvā pabujjhamāno na uttasanto pabujjhati,	1585	
PA_atk-abh02_a:1585_9	sīsaṃ pana ukkhipitvā purimapādādīnaṃ ṭhitokāsaṃ sallakkheti; sace kiñci ṭhānaṃ vijahitvā	1585	
PA_atk-abh02_a:1585_10	ṭhitaṃ hoti ‘nayidaṃ tuyhaṃ jātiyā na sūrabhāvassa anurūpa’nti anattamano hutvā tattheva	15851	
PA_atk-abh02_a:1585_11	sayati, na gocarāya pakkamati; avijahitvā ṭhite pana ‘tuyhaṃ jātiyā ca sūrabhāvassa	15851	
PA_atk-abh02_a:1585_12	ca anurūpamida’nti haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ	15851	
PA_atk-abh02_a:1585_13	vidhunitvā tikkhattuṃ sīhanādaṃ naditvā gocarāya pakkamati. Catutthajjhānaseyyā pana	15851	
PA_atk-abh02_a:1585_14	tathāgataseyyāti vuccati. Tāsu idha sīhaseyyā āgatā. Ayañhi tejussadairiyāpathattā uttamaseyyā nāma.	15851	
PA_atk-abh02_a:1586_0	Pāde pādanti dakkhiṇapāde vāmapādaṃ. Accādhāyāti atiādhāya īsakaṃ atikkamma ṭhapetvā	1586	
PA_atk-abh02_a:1586_1	gopphakena hi gopphake jāṇunā vā jāṇumhi saṅghaṭṭiyamāne abhiṇhaṃ vedanā uppajjati,	1586	
PA_atk-abh02_a:1586_2	cittaṃ ekaggaṃ na hoti, seyyā aphāsukā hoti; yathā pana na saṅghaṭṭeti, evaṃ atikkamma	1586	
PA_atk-abh02_a:1586_3	ṭhapite vedanā nuppajjati, cittaṃ ekaggaṃ hoti, seyyā phāsukā hoti. Tena vuttaṃ “pāde	1586	
PA_atk-abh02_a:1586_4	pādaṃ accādhāyā”ti. Sato sampajānoti satiyā ceva sampajānapaññāya ca samannāgato	1586	
PA_atk-abh02_a:1586_5	hutvā. Iminā supariggāhakaṃ satisampajaññaṃ kathitaṃ. Uṭṭhānasaññaṃ manasikaritvāti	1586	
PA_atk-abh02_a:1586_6	asukavelāya nāma uṭṭhahissāmī’ti evaṃ uṭṭhānavelāparicchedakaṃ uṭṭhānasaññaṃ citte	1586	
PA_atk-abh02_a:1586_7	upetvā. Evaṃ katvā nipanno hi yathāparicchinnakāleyeva uṭṭhātuṃ yutto.	1586	
PA_atk-abh02_a:1587_0	520-521. Sātaccaṃ nepakkanti satataṃ pavattayitabbato sātaccasaṅkhātaṃ vīriyañceva	1587	
PA_atk-abh02_a:1587_1	paripākagatattā nepakkasaṅkhātaṃ paññañca yutto anuyutto pavattayamānoyeva jāgariyānuyogaṃ	1587	
PA_atk-abh02_a:1587_2	anuyutto viharatīti attho. Ettha ca vīriyaṃ lokiyalokuttaramissakaṃ kathitaṃ, paññāpi	1587	
PA_atk-abh02_a:1587_3	vīriyagatikā eva; vīriye lokiyamhi lokiyā, lokuttare lokuttarāti attho.	1587	
PA_atk-abh02_a:1588_0	522. Bodhipakkhiyānaṃ dhammānanti catusaccabodhisaṅkhātassa maggañāṇassa pakkhe bhavānaṃ	1588	
PA_atk-abh02_a:1588_1	dhammānaṃ. Ettāvatā sabbepi sattatiṃsa bodhipakkhiyadhamme samūhato gahetvā lokiyāyapi	1588	
PA_atk-abh02_a:1588_2	bhāvanāya ekārammaṇe ekato pavattanasamatthe bojjhaṅgeyeva dassento satta bojjhaṅgātiādimāha.	1588	
PA_atk-abh02_a:1588_3	Te lokiyalokuttaramissakāva kathitāti veditabbā. Sesamettha heṭṭhā vuttanayattā uttānatthameva.	1588	
PA_atk-abh02_a:1589_0	523. Abhikkantetiādiniddese abhikkante paṭikkanteti ettha tāva abhikkantaṃ vuccati	1589	
PA_atk-abh02_a:1589_1	purato gamanaṃ. Paṭikkantanti nivattanaṃ. Tadubhayampi catūsu iriyāpathesu labbhati.	1589	
PA_atk-abh02_a:1589_2	Gamane tāva purato kāyaṃ abhiharanto abhikkamati nāma, paṭinivattanto paṭikkamati	1589	
PA_atk-abh02_a:1589_3	nāma. Ṭhānepi ṭhitakova kāyaṃ purato onāmento abhikkamati nāma, pacchato apanāmento	1589	
PA_atk-abh02_a:1589_4	paṭikkamati nāma. Nisajjāyapi nisinnakova āsannassa purimaaṅgābhimukho saṃsaranto	1589	
PA_atk-abh02_a:1589_5	abhikkamati nāma, pacchimaaṅgappadesaṃ paccāsaṃsaranto paṭikkamati nāma. Nipajjāyapi eseva nayo.	1589	
PA_atk-abh02_a:1590_0	Sampajānakārī hotīti sampajaññena sabbakiccakārī, sampajaññasseva vā kārī. So hi	1590	
PA_atk-abh02_a:1590_1	abhikkantādīsu sampajaññaṃ karoteva, na katthaci sampajaññavirahito hoti. Taṃ pana	1590	
PA_atk-abh02_a:1590_2	sampajaññaṃ yasmā satisampayuttameva hoti, tenassa niddese “sato sampajāno abhikkamati,	1590	
PA_atk-abh02_a:1590_3	sato sampajāno paṭikkamatī”ti vuttaṃ.	1590	
PA_atk-abh02_a:1591_0	Ayañhi abhikkamanto vā paṭikkamanto vā na muṭṭhassatī asampajāno hoti; satiyā pana	1591	
PA_atk-abh02_a:1591_1	samannāgato paññāya ca sampajānoyeva abhikkamati ceva paṭikkamati ca; sabbesu abhikkamādīsu	1591	
PA_atk-abh02_a:1591_2	catubbidhaṃ sampajaññaṃ otāreti. Catubbidhañhi sampajaññaṃ – sātthakasampajaññaṃ,	1591	
PA_atk-abh02_a:1591_3	sappāyasampajaññaṃ, gocarasampajaññaṃ, asammohasampajaññanti. Tattha abhikkamanacitte	1591	
PA_atk-abh02_a:1591_4	uppanne cittavaseneva agantvā ‘kinnu me ettha gatena attho atthi, natthī’ti atthānatthaṃ	1591	
PA_atk-abh02_a:1591_5	pariggahetvā atthapariggaṇhanaṃ ‘sātthakasampajaññaṃ’. Tattha ca ‘attho’ti cetiyadassanabodhidassanasaṅghadassanatheradassanaasubhadassanādivasena	1591	
PA_atk-abh02_a:1591_6	dhammato vaḍḍhi. Cetiyaṃ vā bodhiṃ vā disvāpi hi buddhārammaṇaṃ pītiṃ, saṅghadassanena	1591	
PA_atk-abh02_a:1591_7	saṅghārammaṇaṃ pītiṃ uppādetvā tadeva khayavayato sammasanto arahattaṃ pāpuṇāti.	1591	
PA_atk-abh02_a:1591_8	There disvā tesaṃ ovāde patiṭṭhāya, asubhaṃ disvā tattha paṭhamajjhānaṃ uppādetvā	1591	
PA_atk-abh02_a:1591_9	tadeva khayavayato sammasanto arahattaṃ pāpuṇāti. Tasmā etesaṃ dassanaṃ sātthaṃ.	1591	
PA_atk-abh02_a:1591_10	Keci pana “āmisatopi vaḍḍhi atthoyeva; taṃ nissāya brahmacariyānuggahāya paṭipannattā”ti vadanti.	15911	
PA_atk-abh02_a:1592_0	Tasmiṃ pana gamane sappāyāsappāyaṃ pariggahetvā sappāyapariggaṇhanaṃ ‘sappāyasampajaññaṃ’,	1592	
PA_atk-abh02_a:1592_1	seyyathidaṃ – cetiyadassanaṃ tāva sātthaṃ. Sace pana cetiyassa mahatiyā pūjāya dasadvādasayojanantare	1592	
PA_atk-abh02_a:1592_2	parisā sannipatanti, attano vibhavānurūpaṃ itthiyopi purisāpi alaṅkatapaṭiyattā cittakammarūpakāni	1592	
PA_atk-abh02_a:1592_3	viya sañcaranti, tatra cassa iṭṭhe ārammaṇe lobho, aniṭṭhe paṭigho, asamapekkhane	1592	
PA_atk-abh02_a:1592_4	moho uppajjati, kāyasaṃsaggāpattiṃ vā āpajjati, jīvitabrahmacariyānaṃ vā antarāyo	1592	
PA_atk-abh02_a:1592_5	hoti. Evaṃ taṃ ṭhānaṃ asappāyaṃ hoti. Vuttappakāraantarāyābhāve sappāyaṃ. Bodhidassanepi	1592	
PA_atk-abh02_a:1592_6	eseva nayo. Saṅghadassanampi sātthaṃ. Sace pana antogāme mahāmaṇḍapaṃ kāretvā sabbarattiṃ	1592	
PA_atk-abh02_a:1592_7	dhammassavanaṃ karontesu manussesu vuttappakāreneva janasannipāto ceva antarāyo ca	1592	
PA_atk-abh02_a:1592_8	hoti. Evaṃ taṃ ṭhānaṃ asappāyaṃ hoti; antarāyābhāve sappāyaṃ hoti. Mahāparisaparivārānaṃ	1592	
PA_atk-abh02_a:1592_9	therānaṃ dassanepi eseva nayo.	1592	
PA_atk-abh02_a:1593_0	Asubhadassanampi sātthaṃ. Tadatthadīpanatthañca idaṃ vatthu – eko kira daharabhikkhu	1593	
PA_atk-abh02_a:1593_1	sāmaṇeraṃ gahetvā dantakaṭṭhatthāya gato. Sāmaṇero maggā okkamitvā purato gacchanto	1593	
PA_atk-abh02_a:1593_2	asubhaṃ disvā paṭhamajjhānaṃ nibbattetvā tadeva pādakaṃ katvā saṅkhāre sammasanto	1593	
PA_atk-abh02_a:1593_3	tīṇi phalāni sacchikatvā uparimaggatthāya kammaṭṭhānaṃ pariggahetvā aṭṭhāsi. Daharo	1593	
PA_atk-abh02_a:1593_4	taṃ apassanto “sāmaṇerā”ti pakkosi. So ‘mayā pabbajitadivasato paṭṭhāya bhikkhunā	1593	
PA_atk-abh02_a:1593_5	saddhiṃ dve kathā nāma na kathitapubbā, aññasmiṃ divase uparivisesaṃ nibbattessāmī’ti	1593	
PA_atk-abh02_a:1593_6	cintetvā “kiṃ, bhante”ti paṭivacanaṃ adāsi. “Ehī”ti ca vutto ekavacaneneva āgantvā	1593	
PA_atk-abh02_a:1593_7	“bhante, iminā tāva maggena gantvā mayā ṭhitokāse muhuttaṃ puratthābhimukho ṭhatvā	1593	
PA_atk-abh02_a:1593_8	olokethā”ti āha. So tathā katvā tena pattavisesameva pāpuṇi. Evaṃ ekaṃ asubhaṃ dvinnaṃ	1593	
PA_atk-abh02_a:1593_9	janānaṃ atthāya jātaṃ. Evaṃ sātthampi panetaṃ purisassa mātugāmāsubhaṃ asappāyaṃ,	1593	
PA_atk-abh02_a:1593_10	mātugāmassa ca purisāsubhaṃ, sabhāgameva sappāyanti. Evaṃ sappāyapariggaṇhanaṃ sappāyasampajaññaṃ nāma.	15931	
PA_atk-abh02_a:1594_0	Evaṃ pariggahitasātthasappāyassa pana aṭṭhatiṃsāya kammaṭṭhānesu attano cittaruciyaṃ	1594	
PA_atk-abh02_a:1594_1	kammaṭṭhānasaṅkhātaṃ gocaraṃ uggahetvā bhikkhācāragocare taṃ gahetvāva gamanaṃ ‘gocarasampajaññaṃ’	1594	
PA_atk-abh02_a:1594_2	nāma. Tassāvibhāvanatthaṃ idaṃ catukkaṃ veditabbaṃ –	1594	
PA_atk-abh02_a:1595_0	Idhekacco bhikkhu harati na paccāharati, ekacco na harati paccāharati, ekacco pana	1595	
PA_atk-abh02_a:1595_1	neva harati na paccāharati, ekacco harati ca paccāharati ca. Tattha yo bhikkhu divasaṃ	1595	
PA_atk-abh02_a:1595_2	caṅkamena nisajjāya āvaraṇīyehi dhammehi cittaṃ parisodhetvā, tathā rattiyā paṭhamayāme	1595	
PA_atk-abh02_a:1595_3	majjhimayāme seyyaṃ kappetvā pacchimayāmepi nisajjācaṅkamehi vītināmetvā pageva cetiyaṅgaṇabodhiyaṅgaṇavattaṃ	1595	
PA_atk-abh02_a:1595_4	katvā bodhirukkhe udakaṃ āsiñcitvā pānīyaṃ paribhojanīyaṃ paccupaṭṭhāpetvā ācariyupajjhāyavattādīni	1595	
PA_atk-abh02_a:1595_5	sabbāni khandhakavattāni samādāya vattati, so sarīraparikammaṃ katvā senāsanaṃ pavisitvā	1595	
PA_atk-abh02_a:1595_6	dve tayo pallaṅke usumaṃ gāhāpento kammaṭṭhānaṃ anuyuñjitvā, bhikkhācāravelāya uṭṭhahitvā	1595	
PA_atk-abh02_a:1595_7	kammaṭṭhānasīseneva pattacīvaramādāya senāsanato nikkhamitvā kammaṭṭhānaṃ manasikarontova	1595	
PA_atk-abh02_a:1595_8	cetiyaṅgaṇaṃ gantvā, sace buddhānussatikammaṭṭhānaṃ hoti taṃ avissajjetvāva cetiyaṅgaṇaṃ	1595	
PA_atk-abh02_a:1595_9	pavisati, aññaṃ ce kammaṭṭhānaṃ hoti sopānamūle ṭhatvā hatthena gahitabhaṇḍaṃ viya	1595	
PA_atk-abh02_a:1595_10	taṃ ṭhapetvā buddhārammaṇaṃ pītiṃ gahetvā cetiyaṅgaṇaṃ āruyha mahantaṃ cetiyaṃ ce,	15951	
PA_atk-abh02_a:1595_11	tikkhattuṃ padakkhiṇaṃ katvā catūsu ṭhānesu vanditabbaṃ, khuddakaṃ ce, tatheva padakkhiṇaṃ	15951	
PA_atk-abh02_a:1595_12	katvā aṭṭhasu ṭhānesu vanditabbaṃ. Cetiyaṃ vanditvā bodhiyaṅgaṇaṃ pattenāpi buddhassa	15951	
PA_atk-abh02_a:1595_13	bhagavato sammukhā viya nipaccākāraṃ dassetvā bodhi vanditabbā.	15951	
PA_atk-abh02_a:1596_0	So evaṃ cetiyañca bodhiñca vanditvā paṭisāmitaṭṭhānaṃ gantvā, paṭisāmitaṃ bhaṇḍakaṃ	1596	
PA_atk-abh02_a:1596_1	hatthena gaṇhanto viya, nikkhittakammaṭṭhānaṃ gahetvā gāmasamīpe kammaṭṭhānasīseneva	1596	
PA_atk-abh02_a:1596_2	cīvaraṃ pārupitvā gāmaṃ piṇḍāya pavisati. Atha naṃ manussā disvā ‘ayyo no āgato’ti	1596	
PA_atk-abh02_a:1596_3	paccuggantvā pattaṃ gahetvā āsanasālāya vā gehe vā nisīdāpetvā yāguṃ datvā yāva bhattaṃ	1596	
PA_atk-abh02_a:1596_4	na niṭṭhāti tāva pāde dhovitvā telena makkhetvā purato nisīditvā pañhaṃ vā pucchanti	1596	
PA_atk-abh02_a:1596_5	dhammaṃ vā sotukāmā honti. Sacepi na kathāpenti “janasaṅgahatthaṃ dhammakathā nāma	1596	
PA_atk-abh02_a:1596_6	kātabbāyevā”ti aṭṭhakathācariyā vadanti. Dhammakathā hi kammaṭṭhānavinimuttā nāma	1596	
PA_atk-abh02_a:1596_7	natthi. Tasmā kammaṭṭhānasīseneva āhāraṃ paribhuñjitvā anumodanaṃ vatvā nivattiyamānehipi	1596	
PA_atk-abh02_a:1596_8	manussehi anugatova gāmato nikkhamitvā tattha te nivattetvā maggaṃ paṭipajjati.	1596	
PA_atk-abh02_a:1597_0	Atha naṃ puretaraṃ nikkhamitvā bahigāme katabhattakiccā sāmaṇeradaharabhikkhū disvā	1597	
PA_atk-abh02_a:1597_1	paccuggantvā pattacīvaramassa gaṇhanti. Porāṇakabhikkhū kira ‘amhākaṃ upajjhāyo,	1597	
PA_atk-abh02_a:1597_2	amhākaṃ ācariyo’ti na mukhaṃ oloketvā vattaṃ karonti, sampattaparicchedeneva karonti.	1597	
PA_atk-abh02_a:1597_3	Te taṃ pucchanti “bhante, ete manussā tumhākaṃ kiṃ honti? Mātipakkhato sambandhā	1597	
PA_atk-abh02_a:1597_4	pitipakkhato”ti? “Kiṃ disvā pucchathā”ti? “Tumhesu etesaṃ pemaṃ bahumāna”nti. “Āvuso,	1597	
PA_atk-abh02_a:1597_5	yaṃ mātāpitūhipi dukkaraṃ taṃ ete manussā amhākaṃ karonti. Pattacīvarampi no etesaṃ	1597	
PA_atk-abh02_a:1597_6	santakameva, etesaṃ ānubhāvena neva bhaye bhayaṃ, na chātake chātakaṃ jānāma. Edisā	1597	
PA_atk-abh02_a:1597_7	nāma amhākaṃ upakārino natthī”ti tesaṃ guṇe kathento gacchati. Ayaṃ vuccati ‘harati na paccāharatī’ti.	1597	
PA_atk-abh02_a:1598_0	Yassa pana pageva vuttappakāraṃ vattapaṭipattiṃ karontassa kammajatejo pajjalati,	1598	
PA_atk-abh02_a:1598_1	anupādinnakaṃ muñcitvā upādinnakaṃ gaṇhāti, sarīrato sedā muccanti, kammaṭṭhānaṃ	1598	
PA_atk-abh02_a:1598_2	vīthiṃ nārohati, so pageva pattacīvaramādāya vegasāva cetiyaṃ vanditvā gorūpānaṃ	1598	
PA_atk-abh02_a:1598_3	nikkhamanavelāyameva gāmaṃ yāgubhikkhāya pavisitvā yāguṃ labhitvā āsanasālaṃ gantvā	1598	
PA_atk-abh02_a:1598_4	pivati. Athassa dvattikkhattuṃ ajjhoharaṇamatteneva kammajatejodhātu upādinnakaṃ	1598	
PA_atk-abh02_a:1598_5	muñcitvā anupādinnakaṃ gaṇhāti, ghaṭasatena nhāto viya tejodhātupariḷāhanibbānaṃ	1598	
PA_atk-abh02_a:1598_6	patvā kammaṭṭhānasīsena yāguṃ paribhuñjitvā pattañca mukhañca dhovitvā antarābhatte	1598	
PA_atk-abh02_a:1598_7	kammaṭṭhānaṃ manasikatvā avasesaṭṭhāne piṇḍāya caritvā kammaṭṭhānasīsena āhāraṃ paribhuñjitvā	1598	
PA_atk-abh02_a:1598_8	tato paṭṭhāya poṅkhānupoṅkhaṃ upaṭṭhahamānaṃ kammaṭṭhānaṃ gahetvāva āgacchati. Ayaṃ	1598	
PA_atk-abh02_a:1598_9	vuccati ‘na harati paccāharatī’ti. Edisā ca bhikkhū yāguṃ pivitvā vipassanaṃ ārabhitvā	1598	
PA_atk-abh02_a:1598_10	buddhasāsane arahattaṃ pattā nāma gaṇanapathaṃ vītivattā. Sīhaḷadīpeyeva tesu tesu	15981	
PA_atk-abh02_a:1598_11	gāmesu āsanasālāya na taṃ āsanaṃ atthi, yattha yāguṃ pivitvā arahattaṃ pattā bhikkhū natthīti.	15981	
PA_atk-abh02_a:1599_0	Yo pamādavihārī hoti nikkhittadhuro sabbavattāni bhinditvā pañcavidhacetokhīlavinibandhabaddhacitto	1599	
PA_atk-abh02_a:1599_1	viharanto ‘kammaṭṭhānaṃ nāma atthī’tipi saññaṃ akatvā gāmaṃ piṇḍāya pavisitvā ananulomikena	1599	
PA_atk-abh02_a:1599_2	gihīsaṃsaggena saṃsaṭṭho caritvā ca bhuñjitvā ca tuccho nikkhamati – ayaṃ vuccati	1599	
PA_atk-abh02_a:1599_3	‘neva harati na paccāharatī’ti.	1599	
PA_atk-abh02_a:1600_0	Yo panāyaṃ “harati ca paccāharati cā”ti vutto, so gatapaccāgatikavattavasena veditabbo	1600	
PA_atk-abh02_a:1600_1	– atthakāmā hi kulaputtā sāsane pabbajitvā dasampi vīsampi tiṃsampi cattārīsampi	1600	
PA_atk-abh02_a:1600_2	paññāsampi satampi ekato vasantā katikavattaṃ katvā viharanti – “āvuso, tumhe na	1600	
PA_atk-abh02_a:1600_3	iṇaṭṭā, na bhayaṭṭā, na ājīvikāpakatā pabbajitā; dukkhā muñcitukāmā panettha pabbajitā.	1600	
PA_atk-abh02_a:1600_4	Tasmā gamane uppannakilesaṃ gamaneyeva niggaṇhatha. Ṭhāne, nisajjāya, sayane uppannakilesaṃ	1600	
PA_atk-abh02_a:1600_5	sayaneyeva niggaṇhathā”ti.	1600	
PA_atk-abh02_a:1601_0	Te evaṃ katikavattaṃ katvā bhikkhācāraṃ gacchantā, aḍḍhausabhausabhaaḍḍhagāvutagāvutantaresu	1601	
PA_atk-abh02_a:1601_1	pāsāṇā honti, tāya saññāya kammaṭṭhānaṃ manasikarontāva gacchanti. Sace kassaci gamane	1601	
PA_atk-abh02_a:1601_2	kileso uppajjati, tattheva naṃ niggaṇhāti. Tathā asakkonto tiṭṭhati. Athassa pacchato	1601	
PA_atk-abh02_a:1601_3	āgacchantopi tiṭṭhati. So ‘ayaṃ bhikkhu tuyhaṃ uppannaṃ vitakkaṃ jānāti, ananucchavikaṃ	1601	
PA_atk-abh02_a:1601_4	te eta’nti attānaṃ paṭicodetvā vipassanaṃ vaḍḍhetvā ariyabhūmiṃ okkamati. Tathā asakkonto	1601	
PA_atk-abh02_a:1601_5	nisīdati. Athassa pacchato āgacchantopi nisīdatīti so eva nayo. Ariyabhūmiṃ okkamituṃ	1601	
PA_atk-abh02_a:1601_6	asakkontopi taṃ kilesaṃ vikkhambhetvā kammaṭṭhānaṃ manasikarontova gacchati, na kammaṭṭhānavippayuttena	1601	
PA_atk-abh02_a:1601_7	cittena pādaṃ uddharati, uddharati ce paṭinivattitvā purimapadesaññeva eti, ālindakavāsī	1601	
PA_atk-abh02_a:1601_8	mahāphussadevatthero viya. So kira ekūnavīsati vassāni gatapaccāgatavattaṃ pūrento	1601	
PA_atk-abh02_a:1601_9	eva vihāsi. Manussāpi antarāmagge kasantā ca vapantā ca maddantā ca kammāni ca karontā	1601	
PA_atk-abh02_a:1601_10	theraṃ tathāgacchantaṃ disvā “ayaṃ thero punappunaṃ nivattitvā gacchati, kiṃ nu kho	16011	
PA_atk-abh02_a:1601_11	maggamūḷho udāhu kiñci pamuṭṭho”ti samullapanti. So taṃ anādiyitvā kammaṭṭhānayuttacitteneva	16011	
PA_atk-abh02_a:1601_12	samaṇadhammaṃ karonto vīsativassabbhantare arahattaṃ pāpuṇi. Arahattapattadivase	16011	
PA_atk-abh02_a:1601_13	cassa caṅkamanakoṭiyaṃ adhivatthā devatā aṅgulīhi dīpaṃ ujjāletvā aṭṭhāsi. Cattāropi	16011	
PA_atk-abh02_a:1601_14	mahārājāno sakko ca devānamindo brahmā ca sahampati upaṭṭhānaṃ āgamiṃsu. Tañca obhāsaṃ	16011	
PA_atk-abh02_a:1601_15	disvā vanavāsī mahātissatthero taṃ dutiyadivase pucchi – “rattibhāge āyasmato santike	16011	
PA_atk-abh02_a:1601_16	obhāso ahosi. Kiṃ so obhāso”ti? Thero vikkhepaṃ karonto “obhāso nāma dīpobhāsopi	16011	
PA_atk-abh02_a:1601_17	hoti, maṇiobhāsopī”ti evamādimāha. Tato “paṭicchādetha tumhe”ti nibaddho “āmā”ti	16011	
PA_atk-abh02_a:1601_18	paṭijānitvā ārocesi.	16011	
PA_atk-abh02_a:1602_0	Kāḷavallimaṇḍapavāsī mahānāgatthero viya ca. Sopi kira gatapaccāgatavattaṃ pūrento	1602	
PA_atk-abh02_a:1602_1	‘paṭhamaṃ tāva bhagavato mahāpadhānaṃ pūjessāmī’ti satta vassāni ṭhānacaṅkamameva	1602	
PA_atk-abh02_a:1602_2	adhiṭṭhāsi; puna soḷasa vassāni gatapaccāgatavattaṃ pūretvā arahattaṃ pāpuṇi. So	1602	
PA_atk-abh02_a:1602_3	kammaṭṭhānayutteneva cittena pādaṃ uddharanto vippayuttena cittena uddhate pāde paṭinivattento	1602	
PA_atk-abh02_a:1602_4	gāmasīmaṃ gantvā ‘gāvī nu kho, pabbajito nu kho’ti āsaṅkanīyappadese ṭhatvā cīvaraṃ	1602	
PA_atk-abh02_a:1602_5	pārupitvā kacchakantarato udakena pattaṃ dhovitvā udakagaṇḍūsaṃ karoti. Kiṃ kāraṇā?	1602	
PA_atk-abh02_a:1602_6	‘Mā me bhikkhaṃ dātuṃ vā vandituṃ vā āgate manusse ‘dīghāyukā hothā’ti vacanamattenāpi	1602	
PA_atk-abh02_a:1602_7	kammaṭṭhānavikkhepo ahosī’ti. ‘Ajja, bhante, katimī’ti divasaṃ vā bhikkhugaṇanaṃ	1602	
PA_atk-abh02_a:1602_8	vā pañhaṃ vā pucchito pana udakaṃ gilitvā āroceti; sace divasādipucchakā na honti,	1602	
PA_atk-abh02_a:1602_9	nikkhamanavelāyaṃ gāmadvāre niṭṭhubhitvāva yāti.	1602	
PA_atk-abh02_a:1603_0	Kalambatitthavihāre vassūpagatā paññāsa bhikkhū viya ca. Te kira āsāḷhipuṇṇimāyaṃ	1603	
PA_atk-abh02_a:1603_1	katikavattaṃ akaṃsu – “arahattaṃ appatvā aññamaññaṃ nālapissāmā”ti. Gāmañca piṇḍāya	1603	
PA_atk-abh02_a:1603_2	pavisantā udakagaṇḍūsaṃ katvā pavisiṃsu, divasādīsu pucchitesu vuttanayena paṭipajjiṃsu.	1603	
PA_atk-abh02_a:1603_3	Tattha manussā niṭṭhubhanaṭṭhānaṃ disvā jāniṃsu – ‘ajja eko āgato, ajja dve’ti; evañca	1603	
PA_atk-abh02_a:1603_4	cintesuṃ – ‘kinnu kho ete amheheva saddhiṃ na sallapanti udāhu aññamaññampi? Yadi	1603	
PA_atk-abh02_a:1603_5	aññamaññampi na sallapanti, addhā vivādajātā bhavissanti; etha ne aññamaññaṃ khamāpessāmā’ti	1603	
PA_atk-abh02_a:1603_6	sabbe vihāraṃ gantvā paññāsāya bhikkhūsu dvepi bhikkhū ekokāse nāddasaṃsu. Tato yo	1603	
PA_atk-abh02_a:1603_7	tesu cakkhumā puriso so āha – “na, bho, kalahakārakānaṃ vasanokāso īdiso hoti. Susammaṭṭhaṃ	1603	
PA_atk-abh02_a:1603_8	cetiyaṅgaṇabodhiyaṅgaṇaṃ, sunikkhittā sammajjaniyo, sūpaṭṭhitaṃ pānīyaparibhojanīya”nti.	1603	
PA_atk-abh02_a:1603_9	Te tatova nivattā. Tepi bhikkhū antotemāseyeva arahattaṃ patvā mahāpavāraṇāya visuddhipavāraṇaṃ pavāresuṃ.	1603	
PA_atk-abh02_a:1604_0	Evaṃ kāḷavallimaṇḍapavāsī mahānāgatthero viya, kalambutitthavihāre vassūpagatabhikkhū	1604	
PA_atk-abh02_a:1604_1	viya ca kammaṭṭhānayutteneva cittena pādaṃ uddharanto gāmasamīpaṃ gantvā udakagaṇḍūsaṃ	1604	
PA_atk-abh02_a:1604_2	katvā vīthiyo sallakkhetvā yattha surāsoṇḍadhuttādayo kalahakārakā caṇḍahatthiassādayo	1604	
PA_atk-abh02_a:1604_3	vā natthi, taṃ vīthiṃ paṭipajjati. Tattha piṇḍāya caramāno na turitaturito viya javena	1604	
PA_atk-abh02_a:1604_4	gacchati, na hi javanapiṇḍapātikadhutaṅgaṃ nāma kiñci atthi, visamabhūmibhāgappattaṃ	1604	
PA_atk-abh02_a:1604_5	pana udakasakaṭaṃ viya niccalo hutvā gacchati, anugharaṃ paviṭṭho ca dātukāmaṃ vā	1604	
PA_atk-abh02_a:1604_6	adātukāmaṃ vā sallakkhetuṃ tadanurūpaṃ kālaṃ āgamento bhikkhaṃ gahetvā antogāme vā	1604	
PA_atk-abh02_a:1604_7	bahigāme vā vihārameva vā āgantvā, yathāphāsuke patirūpe okāse nisīditvā, kammaṭṭhānaṃ	1604	
PA_atk-abh02_a:1604_8	manasikaronto āhāre paṭikūlasaññaṃ upaṭṭhapetvā, akkhabbhañjanavaṇālepanaputtamaṃsūpamavasena	1604	
PA_atk-abh02_a:1604_9	paccavekkhanto aṭṭhaṅgasamannāgataṃ āhāraṃ āhāreti neva davāya, na madāya, na maṇḍanāya,	1604	
PA_atk-abh02_a:1604_10	na vibhūsanāya…pe… phāsuvihāro cāti. Bhuttāvī ca udakakiccaṃ katvā muhuttaṃ bhattakilamathaṃ	16041	
PA_atk-abh02_a:1604_11	paṭippassambhetvā yathā purebhattaṃ, evaṃ pacchābhattaṃ purimayāmaṃ pacchimayāmañca	16041	
PA_atk-abh02_a:1604_12	kammaṭṭhānameva manasikaroti. Ayaṃ vuccati ‘harati ca paccāharati cā’ti.	16041	
PA_atk-abh02_a:1605_0	Imaṃ pana haraṇapaccāharaṇasaṅkhātaṃ gatapaccāgatavattaṃ pūrento, yadi upanissayasampanno	1605	
PA_atk-abh02_a:1605_1	hoti, paṭhamavaye eva arahattaṃ pāpuṇāti, no ce paṭhamavaye pāpuṇāti atha majjhimavaye,	1605	
PA_atk-abh02_a:1605_2	no ce majjhimavaye pāpuṇāti atha pacchimavaye, no ce pacchimavaye pāpuṇāti atha maraṇasamaye,	1605	
PA_atk-abh02_a:1605_3	no ce maraṇasamaye pāpuṇāti atha devaputto hutvā, no ce devaputto hutvā pāpuṇāti	1605	
PA_atk-abh02_a:1605_4	anuppanne buddhe nibbatto paccekabodhiṃ sacchikaroti, no ce paccekabodhiṃ sacchikaroti	1605	
PA_atk-abh02_a:1605_5	atha buddhānaṃ sammukhībhāve khippābhiñño vā hoti – seyyathāpi thero bāhiyo dārucīriyo,	1605	
PA_atk-abh02_a:1605_6	mahāpañño vā – seyyathāpi thero sāriputto, mahiddhiko vā – seyyathāpi thero mahāmoggallāno,	1605	
PA_atk-abh02_a:1605_7	dhutaṅgadharo vā – seyyathāpi thero mahākassapo, dibbacakkhuko vā – seyyathāpi thero	1605	
PA_atk-abh02_a:1605_8	anuruddho, vinayadharo vā – seyyathāpi thero upāli, dhammakathiko vā – seyyathāpi	1605	
PA_atk-abh02_a:1605_9	thero puṇṇo mantāṇiputto, āraññiko vā – seyyathāpi thero revato, bahussuto vā – seyyathāpi	1605	
PA_atk-abh02_a:1605_10	thero ānando, sikkhākāmo vā – seyyathāpi thero rāhulo buddhaputtoti. Iti imasmiṃ	16051	
PA_atk-abh02_a:1605_11	catukke yvāyaṃ harati ca paccāharati ca, tassa gocarasampajaññaṃ sikhāppattaṃ hoti.	16051	
PA_atk-abh02_a:1606_0	Abhikkamādīsu pana asammuyhanaṃ asammohasampajaññaṃ. Taṃ evaṃ veditabbaṃ – idha bhikkhu	1606	
PA_atk-abh02_a:1606_1	abhikkamanto vā paṭikkamanto vā yathā andhabālaputhujjanā abhikkamādīsu ‘attā abhikkamati,	1606	
PA_atk-abh02_a:1606_2	attanā abhikkamo nibbattito’ti vā ‘ahaṃ abhikkamāmi, mayā abhikkamo nibbattito’ti	1606	
PA_atk-abh02_a:1606_3	vā sammuyhanti, tathā asammuyhanto ‘abhikkamāmī’ti citte uppajjamāne teneva cittena	1606	
PA_atk-abh02_a:1606_4	saddhiṃ cittasamuṭṭhānavāyodhātu viññattiṃ janayamānā uppajjati. Iti cittakiriyāvāyodhātuvipphāravasena	1606	
PA_atk-abh02_a:1606_5	ayaṃ kāyasammato aṭṭhisaṅghāto abhikkamati. Tassevaṃ abhikkamato ekekapāduddharaṇe	1606	
PA_atk-abh02_a:1606_6	pathavīdhātu āpodhātūti dve dhātuyo omattā honti mandā, itarā dve adhimattā honti	1606	
PA_atk-abh02_a:1606_7	balavatiyo; tathā atiharaṇavītiharaṇesu. Vossajjane tejodhātu vāyodhātūti dve dhātuyo	1606	
PA_atk-abh02_a:1606_8	omattā honti mandā, itarā dve adhimattā honti balavatiyo; tathā sannikkhepanasannirujjhanesu	1606	
PA_atk-abh02_a:1606_9	tattha uddharaṇe pavattā rūpārūpadhammā atiharaṇaṃ na pāpuṇanti; tathā atiharaṇe	1606	
PA_atk-abh02_a:1606_10	pavattā vītiharaṇaṃ, vītiharaṇe pavattā vossajjanaṃ, vossajjane pavattā sannikkhepanaṃ,	16061	
PA_atk-abh02_a:1606_11	sannikkhepane pavattā sannirujjhanaṃ na pāpuṇanti; tattha tattheva pabbaṃ pabbaṃ	16061	
PA_atk-abh02_a:1606_12	sandhi sandhi odhi odhi hutvā tattakapāle pakkhittatilaṃ viya paṭapaṭāyantā bhijjanti.	16061	
PA_atk-abh02_a:1606_13	Tattha ko eko abhikkamati? Kassa vā ekassa abhikkamanaṃ? Paramatthato hi dhātūnaṃyeva	16061	
PA_atk-abh02_a:1606_14	gamanaṃ, dhātūnaṃ ṭhānaṃ, dhātūnaṃ nisajjā, dhātūnaṃ sayanaṃ, tasmiṃ tasmiñhi koṭṭhāse saddhiṃ rūpehi –	16061	
PA_atk-abh02_a:1607	Aññaṃ uppajjate cittaṃ, aññaṃ cittaṃ nirujjhati;	160	
PA_atk-abh02_a:1608	Avīcimanusambandho, nadīsotova vattatīti.	160	
PA_atk-abh02_a:1609	Evaṃ abhikkamādīsu asammuyhanaṃ asammohasampajaññaṃ nāmāti.	160	
PA_atk-abh02_a:1610	Niṭṭhito abhikkante paṭikkante sampajānakārī hotītipadassa attho.	161	
PA_atk-abh02_a:1611_0	Ālokite vilokiteti ettha pana ālokitaṃ nāma purato pekkhanaṃ, vilokitaṃ nāma anudisāpekkhanaṃ.	1611	
PA_atk-abh02_a:1611_1	Aññānipi heṭṭhā upari pacchato pekkhanavasena olokitaullokitāpalokitāni nāma honti.	1611	
PA_atk-abh02_a:1611_2	Tāni idha na gahitāni. Sāruppavasena pana imāneva dve gahitāni. Iminā vā mukhena	1611	
PA_atk-abh02_a:1611_3	sabbānipi tāni gahitānevāti.	1611	
PA_atk-abh02_a:1612	Tattha ‘ālokessāmī’ti citte uppanne cittavaseneva anoloketvā atthapariggaṇhanaṃ ‘sātthakasampajaññaṃ’. Taṃ āyasmantaṃ nandaṃ kāyasakkhiṃ katvā veditabbaṃ. Vuttañhetaṃ bhagavatā –	161	
PA_atk-abh02_a:1613_0	“Sace, bhikkhave, nandassa puratthimā disā āloketabbā hoti, sabbaṃ cetasā samannāharitvā	1613	
PA_atk-abh02_a:1613_1	nando puratthimaṃ disaṃ āloketi – ‘evaṃ me puratthimaṃ disaṃ ālokayato na abhijjhādomanassā	1613	
PA_atk-abh02_a:1613_2	pāpakā akusalā dhammā anvāssavissantī’ti. Itiha sātthakasampajāno hoti. “Sace, bhikkhave,	1613	
PA_atk-abh02_a:1613_3	nandassa pacchimā disā, uttarā disā, dakkhiṇā disā, uddhaṃ, adho, anudisā anuviloketabbā	1613	
PA_atk-abh02_a:1613_4	hoti, sabbaṃ cetasā samannāharitvā nando anudisaṃ anuviloketi – evaṃ me anudisaṃ	1613	
PA_atk-abh02_a:1613_5	anuvilokayato…pe… sampajāno hotī”ti.	1613	
PA_atk-abh02_a:1614	Apica idhāpi pubbe vuttacetiyadassanādivaseneva sātthakatā ca sappāyatā ca veditabbā.	161	
PA_atk-abh02_a:1615_0	Kammaṭṭhānassa pana avijahanameva ‘gocarasampajaññaṃ’. Tasmā khandhadhātuāyatanakammaṭṭhānikehi	1615	
PA_atk-abh02_a:1615_1	attano kammaṭṭhānavaseneva, kasiṇādikammaṭṭhānikehi vā pana kammaṭṭhānasīseneva ālokanavilokanaṃ kātabbaṃ.	1615	
PA_atk-abh02_a:1616_0	Abbhantare attā nāma āloketā vā viloketā vā natthi. ‘Ālokessāmī’ti pana citte uppajjamāne	1616	
PA_atk-abh02_a:1616_1	teneva cittena saddhiṃ cittasamuṭṭhānā vāyodhātu viññattiṃ janayamānā uppajjati.	1616	
PA_atk-abh02_a:1616_2	Iti cittakiriyāvāyodhātuvipphāravasena heṭṭhimaṃ akkhidalaṃ adho sīdati, uparimaṃ	1616	
PA_atk-abh02_a:1616_3	uddhaṃ laṅgheti. Koci yantakena vivaranto nāma natthi. Tato cakkhuviññāṇaṃ dassanakiccaṃ	1616	
PA_atk-abh02_a:1616_4	sādhentaṃ uppajjatī’ti evaṃ pajānanaṃ panettha ‘asammohasampajaññaṃ’ nāma.	1616	
PA_atk-abh02_a:1617	Apica mūlapariññāāgantukatāvakālikabhāvavasena panettha asammohasampajaññaṃ veditabbaṃ. Mūlapariññāvasena tāva –	161	
PA_atk-abh02_a:1618	Bhavaṅgāvajjanañceva, dassanaṃ sampaṭicchanaṃ;	161	
PA_atk-abh02_a:1619	Santīraṇaṃ voṭṭhabbanaṃ, javanaṃ bhavati sattamaṃ.	161	
PA_atk-abh02_a:1620_0	Tattha bhavaṅgaṃ upapattibhavassa aṅgakiccaṃ sādhayamānaṃ pavattati; taṃ āvattetvā	1620	
PA_atk-abh02_a:1620_1	kiriyamanodhātu āvajjanakiccaṃ sādhayamānā; tannirodhā cakkhuviññāṇaṃ dassanakiccaṃ	1620	
PA_atk-abh02_a:1620_2	sādhayamānaṃ; tannirodhā vipākamanodhātu sampaṭicchanakiccaṃ sādhayamānā; tannirodhā	1620	
PA_atk-abh02_a:1620_3	vipākamanoviññāṇadhātu santīraṇakiccaṃ sādhayamānā; tannirodhā kiriyamanoviññāṇadhātu	1620	
PA_atk-abh02_a:1620_4	voṭṭhabbanakiccaṃ sādhayamānā; tannirodhā sattakkhattuṃ javanaṃ javati. Tattha paṭhamajavanepi	1620	
PA_atk-abh02_a:1620_5	‘ayaṃ itthī, ayaṃ puriso’ti rajjanadussanamuyhanavasena ālokitavilokitaṃ na hoti;	1620	
PA_atk-abh02_a:1620_6	dutiyajavanepi…pe… sattamajavanepi. Etesu pana, yuddhamaṇḍale yodhesu viya, heṭṭhupariyavasena	1620	
PA_atk-abh02_a:1620_7	bhijjitvā patitesu ‘ayaṃ itthī, ayaṃ puriso’ti rajjanādivasena ālokitavilokitaṃ hoti.	1620	
PA_atk-abh02_a:1620_8	Evaṃ tāvettha ‘mūlapariññāvasena’ asammohasampajaññaṃ veditabbaṃ.	1620	
PA_atk-abh02_a:1621_0	Cakkhudvāre pana rūpe āpāthagate bhavaṅgacalanato uddhaṃ sakasakakiccanipphādanavasena	1621	
PA_atk-abh02_a:1621_1	āvajjanādīsu uppajjitvā niruddhesu avasāne javanaṃ uppajjati. Taṃ pubbe uppannānaṃ	1621	
PA_atk-abh02_a:1621_2	āvajjanādīnaṃ gehabhūte cakkhudvāre āgantukapuriso viya hoti. Tassa yathā paragehe	1621	
PA_atk-abh02_a:1621_3	kiñci yācituṃ paviṭṭhassa āgantukapurisassa gehasāmikesupi tuṇhīmāsinesu āṇākaraṇaṃ	1621	
PA_atk-abh02_a:1621_4	na yuttaṃ, evaṃ āvajjanādīnaṃ gehabhūte cakkhudvāre āvajjanādīsupi arajjantesu adussantesu	1621	
PA_atk-abh02_a:1621_5	amuyhantesu ca rajjanadussanamuyhanaṃ ayuttanti. Evaṃ ‘āgantukabhāvavasena’ asammohasampajaññaṃ veditabbaṃ.	1621	
PA_atk-abh02_a:1622_0	Yāni panetāni cakkhudvāre voṭṭhabbanapariyosānāni cittāni uppajjanti, tāni saddhiṃ	1622	
PA_atk-abh02_a:1622_1	sampayuttadhammehi tattha tattheva bhijjanti, aññamaññaṃ na passantīti ittarāni tāvakālikāni	1622	
PA_atk-abh02_a:1622_2	honti. Tattha yathā ekasmiṃ ghare sabbesu mānusakesu matesu avasesassa ekakassa taṅkhaṇaṃyeva	1622	
PA_atk-abh02_a:1622_3	maraṇadhammassa na yuttā naccagītādīsu abhirati nāma, evameva ekadvāre sasampayuttesu	1622	
PA_atk-abh02_a:1622_4	āvajjanādīsu tattha tattheva matesu avasesassa taṅkhaṇaṃññeva maraṇadhammassa javanassāpi	1622	
PA_atk-abh02_a:1622_5	rajjanadussanamuyhanavasena abhirati nāma na yuttāti. Evaṃ ‘tāvakālikabhāvavasena’	1622	
PA_atk-abh02_a:1622_6	asammohasampajaññaṃ veditabbaṃ.	1622	
PA_atk-abh02_a:1623_0	Apica khandhāyatanadhātupaccayapaccavekkhaṇavasenapetaṃ veditabbaṃ. Ettha hi cakkhu	1623	
PA_atk-abh02_a:1623_1	ceva rūpāni ca rūpakkhandho, dassanaṃ viññāṇakkhandho, taṃsampayuttā vedanā vedanākkhandho,	1623	
PA_atk-abh02_a:1623_2	saññā saññākkhandho, phassādikā saṅkhārakkhandho. Evametesaṃ pañcannaṃ khandhānaṃ	1623	
PA_atk-abh02_a:1623_3	samavāye ālokanavilokanaṃ paññāyati. Tattha ko eko āloketi? Ko viloketi?	1623	
PA_atk-abh02_a:1624_0	Tathā cakkhu cakkhāyatanaṃ, rūpaṃ rūpāyatanaṃ, dassanaṃ manāyatanaṃ, vedanādayo taṃsampayuttā	1624	
PA_atk-abh02_a:1624_1	dhammā dhammāyatanaṃ. Evametesaṃ catunnaṃ āyatanānaṃ samavāye ālokanavilokanaṃ paññāyati.	1624	
PA_atk-abh02_a:1624_2	Tattha ko eko āloketi? Ko viloketi?	1624	
PA_atk-abh02_a:1625_0	Tathā cakkhu cakkhudhātu, rūpaṃ rūpadhātu, dassanaṃ cakkhuviññāṇadhātu, taṃsampayuttā	1625	
PA_atk-abh02_a:1625_1	vedanādayo dhammā dhammadhātu. Evametāsaṃ catunnaṃ dhātūnaṃ samavāye ālokanavilokanaṃ	1625	
PA_atk-abh02_a:1625_2	paññāyati. Tattha ko eko āloketi? Ko viloketi?	1625	
PA_atk-abh02_a:1626_0	Tathā cakkhu nissayapaccayo, rūpaṃ ārammaṇapaccayo, āvajjanaṃ anantarasamanantaraanantarūpanissayanatthivigatapaccayo,	1626	
PA_atk-abh02_a:1626_1	āloko upanissayapaccayo, vedanādayo sahajātādipaccayā. Evametesaṃ paccayānaṃ samavāye	1626	
PA_atk-abh02_a:1626_2	ālokanavilokanaṃ paññāyati. Tattha ko eko āloketi? Ko viloketīti? Evamettha khandhāyatanadhātupaccayapaccavekkhaṇavasenāpi	1626	
PA_atk-abh02_a:1626_3	asammohasampajaññaṃ veditabbaṃ.	1626	
PA_atk-abh02_a:1627_0	Samiñjite pasāriteti pabbānaṃ samiñjanapasāraṇe. Tattha cittavaseneva samiñjanapasāraṇaṃ	1627	
PA_atk-abh02_a:1627_1	akatvā hatthapādānaṃ samiñjanapasāraṇapaccayā atthānatthaṃ pariggahetvā tattha atthapariggaṇhanaṃ	1627	
PA_atk-abh02_a:1627_2	‘sātthakasampajaññaṃ’. Tattha hatthapāde aticiraṃ samiñjitvā vā pasāretvā eva vā	1627	
PA_atk-abh02_a:1627_3	ṭhitassa khaṇe khaṇe vedanā uppajjanti, cittaṃ ekaggataṃ na labhati, kammaṭṭhānaṃ	1627	
PA_atk-abh02_a:1627_4	paripatati, visesaṃ nādhigacchati; kāle samiñjantassa kāle pasārentassa pana tā vedanā	1627	
PA_atk-abh02_a:1627_5	nuppajjanti, cittaṃ ekaggaṃ hoti, kammaṭṭhānaṃ phātiṃ gacchati, visesamadhigacchatīti.	1627	
PA_atk-abh02_a:1627_6	Evaṃ ‘atthānatthapariggaṇhanaṃ’ veditabbaṃ.	1627	
PA_atk-abh02_a:1628	Atthe pana satipi sappāyāsappāyaṃ pariggahetvā sappāyapariggaṇhanaṃ ‘sappāyasampajaññaṃ’.	162	
PA_atk-abh02_a:1629_0	Tatrāyaṃ nayo – mahācetiyaṅgaṇe kira daharabhikkhū sajjhāyaṃ gaṇhanti. Tesaṃ piṭṭhipasse	1629	
PA_atk-abh02_a:1629_1	daharabhikkhuniyo dhammaṃ suṇanti. Tatreko daharo hatthaṃ pasārento kāyasaṃsaggaṃ	1629	
PA_atk-abh02_a:1629_2	patvā teneva kāraṇena gihī jāto. Aparo bhikkhu pādaṃ pasārento aggimhi pasāresi.	1629	
PA_atk-abh02_a:1629_3	Aṭṭhiṃ āhacca pādo jhāyi. Aparo bhikkhu vammike pasāresi. So āsīvisena daṭṭho. Aparo	1629	
PA_atk-abh02_a:1629_4	bhikkhu cīvarakuṭidaṇḍake pasāresi. Taṃ maṇisappo ḍaṃsi. Tasmā evarūpe asappāye apasāretvā	1629	
PA_atk-abh02_a:1629_5	sappāye pasāretabbaṃ. Idamettha sappāyasampajaññaṃ.	1629	
PA_atk-abh02_a:1630_0	‘Gocarasampajaññaṃ’ pana mahātheravatthunā dīpetabbaṃ – mahāthero kira divāṭṭhāne	1630	
PA_atk-abh02_a:1630_1	nisinno antevāsikehi saddhiṃ kathayamāno sahasā hatthaṃ samiñjitvā puna yathāṭhāne	1630	
PA_atk-abh02_a:1630_2	ṭhapetvā saṇikaṃ samiñjesi. Taṃ antevāsikā pucchiṃsu – “kasmā, bhante, sahasā hatthaṃ	1630	
PA_atk-abh02_a:1630_3	samiñjitvā puna yathāṭhāne ṭhapetvā saṇikaṃ samiñjitthā”ti? “Yato paṭṭhāya mayā,	1630	
PA_atk-abh02_a:1630_4	āvuso, kammaṭṭhānaṃ manasikātuṃ āraddho, na me kammaṭṭhānaṃ muñcitvā hattho samiñjitapubbo.	1630	
PA_atk-abh02_a:1630_5	Idāni pana me tumhehi saddhiṃ kathayamānena kammaṭṭhānaṃ muñcitvā samiñjito. Tasmā	1630	
PA_atk-abh02_a:1630_6	puna yathāṭhāne ṭhapetvā samiñjesi”nti. “Sādhu, bhante, bhikkhunā nāma evarūpena	1630	
PA_atk-abh02_a:1630_7	bhavitabba”nti. Evametthāpi kammaṭṭhānāvijahanameva ‘gocarasampajañña’nti veditabbaṃ.	1630	
PA_atk-abh02_a:1631_0	‘Abbhantare attā nāma koci samiñjento vā pasārento vā natthi. Vuttappakāracittakiriyāvāyodhātuvipphārena	1631	
PA_atk-abh02_a:1631_1	pana, suttākaḍḍhanavasena dāruyantassa hatthapādacalanaṃ viya, samiñjanapasāraṇaṃ	1631	
PA_atk-abh02_a:1631_2	hotī’ti parijānanaṃ panettha ‘asammohasampajañña’nti veditabbaṃ.	1631	
PA_atk-abh02_a:1632_0	Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena pattassa	1632	
PA_atk-abh02_a:1632_1	bhikkhāpaṭiggahaṇādivasena paribhogo ‘dhāraṇaṃ’ nāma. Tattha saṅghāṭicīvaradhāraṇe	1632	
PA_atk-abh02_a:1632_2	tāva nivāsetvā pārupitvā ca piṇḍāya carato “āmisalābho sītassa paṭighātāyā”tiādinā	1632	
PA_atk-abh02_a:1632_3	nayena bhagavatā vuttappakāroyeva ca attho ‘attho’ nāma. Tassa vasena ‘sātthakasampajaññaṃ’ veditabbaṃ.	1632	
PA_atk-abh02_a:1633_0	Uṇhapakatikassa pana dubbalassa ca cīvaraṃ sukhumaṃ sappāyaṃ, sītālukassa ghanaṃ	1633	
PA_atk-abh02_a:1633_1	dupaṭṭaṃ; viparītaṃ asappāyaṃ. Yassa kassaci jiṇṇaṃ asappāyameva. Aggaḷādidānena	1633	
PA_atk-abh02_a:1633_2	hissa taṃ palibodhakaraṃ hoti. Tathā paṭṭuṇṇadukūlādibhedaṃ corānaṃ lobhanīyacīvaraṃ.	1633	
PA_atk-abh02_a:1633_3	Tādisañhi araññe ekakassa nivāsantarāyakaraṃ jīvitantarāyakarañcāpi hoti. Nippariyāyena	1633	
PA_atk-abh02_a:1633_4	pana yaṃ nimittakammādimicchājīvavasena uppannaṃ, yañcassa sevamānassa akusalā dhammā	1633	
PA_atk-abh02_a:1633_5	abhivaḍḍhanti, kusalā dhammā parihāyanti, taṃ asappāyaṃ; viparītaṃ sappāyaṃ. Tassa	1633	
PA_atk-abh02_a:1633_6	vasenettha ‘sappāyasampajaññaṃ’ kammaṭṭhānāvijahanavaseneva ca ‘gocarasampajaññaṃ’ veditabbaṃ.	1633	
PA_atk-abh02_a:1634_0	Abbhantare attā nāma koci cīvaraṃ pārupanto natthi. Vuttappakāracittakiriyāvāyodhātuvipphāreneva	1634	
PA_atk-abh02_a:1634_1	pana cīvarapārupanaṃ hoti. Tattha cīvarampi acetanaṃ, kāyopi acetano. Cīvaraṃ na	1634	
PA_atk-abh02_a:1634_2	jānāti – ‘mayā kāyo pārupito’ti, kāyopi na jānāti – ‘ahaṃ cīvarena pārupito’ti. Dhātuyova	1634	
PA_atk-abh02_a:1634_3	dhātusamūhaṃ paṭicchādenti, paṭapilotikāya potthakarūpapaṭicchādane viya. Tasmā neva	1634	
PA_atk-abh02_a:1634_4	sundaraṃ cīvaraṃ labhitvā somanassaṃ kātabbaṃ, na asundaraṃ labhitvā domanassaṃ.	1634	
PA_atk-abh02_a:1634_5	Nāgavammikacetiyarukkhādīsu hi keci mālāgandhadhūpavatthādīhi sakkāraṃ karonti, keci	1634	
PA_atk-abh02_a:1634_6	gūthamuttakaddamadaṇḍasatthappahārādīhi asakkāraṃ. Na tehi nāgavammikarukkhādayo	1634	
PA_atk-abh02_a:1634_7	somanassaṃ vā domanassaṃ vā karonti. Evameva neva sundaraṃ cīvaraṃ labhitvā somanassaṃ	1634	
PA_atk-abh02_a:1634_8	kātabbaṃ, na asundaraṃ labhitvā domanassanti. Evaṃ pavattapaṭisaṅkhānavasenettha	1634	
PA_atk-abh02_a:1634_9	‘asammohasampajaññaṃ’ veditabbaṃ.	1634	
PA_atk-abh02_a:1635_0	Pattadhāraṇepi pattaṃ sahasāva aggahetvā ‘imaṃ gahetvā piṇḍāya caramāno bhikkhaṃ	1635	
PA_atk-abh02_a:1635_1	labhissāmī’ti evaṃ pattaggahaṇapaccayā paṭilabhitabbaatthavasena ‘sātthakasampajaññaṃ’	1635	
PA_atk-abh02_a:1635_2	veditabbaṃ. Kisadubbalasarīrassa pana garupatto asappāyo; yassa kassaci catupañcagaṇṭhikāhato	1635	
PA_atk-abh02_a:1635_3	dubbisodhanīyo asappāyova. Duddhotapatto hi na vaṭṭati; taṃ dhovantasseva cassa palibodho	1635	
PA_atk-abh02_a:1635_4	hoti. Maṇivaṇṇapatto pana lobhanīyova cīvare vuttanayeneva asappāyo. Nimittakammādivasena	1635	
PA_atk-abh02_a:1635_5	pana laddho, yañcassa sevamānassa akusalā dhammā abhivaḍḍhanti, kusalā dhammā parihāyanti,	1635	
PA_atk-abh02_a:1635_6	ayaṃ ekantāsappāyova viparīto sappāyo. Tassa vasenettha ‘sappāyasampajaññaṃ’ kammaṭṭhānāvijahanavaseneva	1635	
PA_atk-abh02_a:1635_7	‘gocarasampajaññaṃ’ veditabbaṃ.	1635	
PA_atk-abh02_a:1636_0	Abbhantare attā nāma koci pattaṃ gaṇhanto natthi. Vuttappakāracittakiriyāvāyodhātuvipphāravaseneva	1636	
PA_atk-abh02_a:1636_1	pana pattaggahaṇaṃ nāma hoti. Tattha pattopi acetano, hatthāpi acetanā. Patto na	1636	
PA_atk-abh02_a:1636_2	jānāti – ‘ahaṃ hatthehi gahito’ti. Hatthāpi na jānanti – ‘patto amhehi gahito’ti.	1636	
PA_atk-abh02_a:1636_3	Dhātuyova dhātusamūhaṃ gaṇhanti, saṇḍāsena aggivaṇṇapattagahaṇe viyāti. Evaṃ pavattapaṭisaṅkhānavasenettha	1636	
PA_atk-abh02_a:1636_4	‘asammohasampajaññaṃ’ veditabbaṃ.	1636	
PA_atk-abh02_a:1637_0	Apica yathā chinnahatthapāde vaṇamukhehi paggharitapubbalohitakimikule nīlamakkhikasamparikiṇṇe	1637	
PA_atk-abh02_a:1637_1	anāthasālāyaṃ anāthamanusse disvā dayālukā purisā tesaṃ vaṇabandhapaṭṭacoḷakāni ceva	1637	
PA_atk-abh02_a:1637_2	kapālādīhi ca bhesajjāni upanāmenti. Tattha coḷakānipi kesañci saṇhāni kesañci thūlāni	1637	
PA_atk-abh02_a:1637_3	pāpuṇanti. Bhesajjakapālakānipi kesañci susaṇṭhānāni kesañci dussaṇṭhānāni pāpuṇanti.	1637	
PA_atk-abh02_a:1637_4	Na te tattha sumanā vā honti dummanā vā. Vaṇapaṭicchādanamatteneva hi coḷakena, bhesajjapariggahaṇamatteneva	1637	
PA_atk-abh02_a:1637_5	ca kapālakena tesaṃ attho. Evameva yo bhikkhu vaṇacoḷakaṃ viya cīvaraṃ, bhesajjakapālakaṃ	1637	
PA_atk-abh02_a:1637_6	viya ca pattaṃ, kapāle bhesajjamiva ca patte laddhabhikkhaṃ sallakkheti – ayaṃ saṅghāṭipattacīvaradhāraṇe	1637	
PA_atk-abh02_a:1637_7	asammohasampajaññena uttamasampajānakārīti veditabbo.	1637	
PA_atk-abh02_a:1638_0	Asitādīsu asiteti piṇḍapātādibhojane. Pīteti yāguādipāne. Khāyiteti piṭṭhakhajjakādikhādane.	1638	
PA_atk-abh02_a:1638_1	Sāyiteti madhuphāṇitādisāyane. Tattha “neva davāyā”tiādinā nayena vutto aṭṭhavidhopi	1638	
PA_atk-abh02_a:1638_2	attho ‘attho’ nāma. Tassa vasena ‘sātthakasampajaññaṃ’ veditabbaṃ.	1638	
PA_atk-abh02_a:1639_0	Lūkhapaṇītatittamadhurādīsu pana yena bhojanena yassa aphāsu hoti, taṃ tassa asappāyaṃ.	1639	
PA_atk-abh02_a:1639_1	Yaṃ pana nimittakammādivasena paṭiladdhaṃ, yañcassa bhuñjato akusalā dhammā abhivaḍḍhanti,	1639	
PA_atk-abh02_a:1639_2	kusalā dhammā parihāyanti, taṃ ekantaṃ asappāyameva; viparītaṃ sappāyaṃ. Tassa vasenettha	1639	
PA_atk-abh02_a:1639_3	‘sappāyasampajaññaṃ’ kammaṭṭhānāvijahanavaseneva ca ‘gocarasampajaññaṃ’ veditabbaṃ.	1639	
PA_atk-abh02_a:1640_0	Abbhantare attā nāma koci bhuñjako natthi. Vuttappakāracittakiriyāvāyodhātuvipphāreneva	1640	
PA_atk-abh02_a:1640_1	pana pattapaṭiggahaṇaṃ nāma hoti. Cittakiriyāvāyodhātuvipphāreneva hatthassa patte	1640	
PA_atk-abh02_a:1640_2	otāraṇaṃ nāma hoti. Cittakiriyāvāyodhātuvipphāreneva ālopakaraṇaṃ, ālopauddharaṇaṃ,	1640	
PA_atk-abh02_a:1640_3	mukhavivaraṇañca hoti. Na koci kuñcikāya, na yantakena hanukaṭṭhiṃ vivarati. Cittakiriyāvāyodhātuvipphāreneva	1640	
PA_atk-abh02_a:1640_4	ālopassa mukhe ṭhapanaṃ, uparidantānaṃ musalakiccasādhanaṃ, heṭṭhādantānaṃ udukkhalakiccasādhanaṃ,	1640	
PA_atk-abh02_a:1640_5	jivhāya hatthakiccasādhanañca hoti. Iti naṃ tattha aggajivhāya tanukakheḷo mūlajivhāya	1640	
PA_atk-abh02_a:1640_6	bahalakheḷo makkheti. Taṃ heṭṭhādantaudukkhale jivhāhatthaparivattitaṃ kheḷaudakatemitaṃ	1640	
PA_atk-abh02_a:1640_7	uparidantamusalasañcuṇṇitaṃ koci kaṭacchunā vā dabbiyā vā anto pavesento nāma natthi;	1640	
PA_atk-abh02_a:1640_8	vāyodhātuyāva pavisati. Paviṭṭhaṃ paviṭṭhaṃ koci palālasanthāraṃ katvā dhārento nāma	1640	
PA_atk-abh02_a:1640_9	natthi; vāyodhātuvaseneva tiṭṭhati. Ṭhitaṃ ṭhitaṃ koci uddhanaṃ katvā aggiṃ jāletvā	1640	
PA_atk-abh02_a:1640_10	pacanto nāma natthi; tejodhātuyāva paccati. Pakkaṃ pakkaṃ koci daṇḍakena vā yaṭṭhiyā	16401	
PA_atk-abh02_a:1640_11	vā bahi nīhārako nāma natthi; vāyodhātuyeva nīharati. Iti vāyodhātu atiharati ca	16401	
PA_atk-abh02_a:1640_12	vītiharati ca dhāreti ca parivatteti ca sañcuṇṇeti ca visoseti ca nīharati ca. Pathavīdhātu	16401	
PA_atk-abh02_a:1640_13	dhāreti ca parivatteti ca sañcuṇṇeti ca visoseti ca nīharati ca. Āpodhātu sineheti	16401	
PA_atk-abh02_a:1640_14	ca allattañca anupāleti. Tejodhātu antopaviṭṭhaṃ paripāceti. Ākāsadhātu añjaso hoti.	16401	
PA_atk-abh02_a:1640_15	Viññāṇadhātu tattha tattha sammāpayogamanvāya ābhujatīti. Evaṃ pavattapaṭisaṅkhānavasenettha	16401	
PA_atk-abh02_a:1640_16	‘asammohasampajaññaṃ’ veditabbaṃ.	16401	
PA_atk-abh02_a:1641_0	Apica gamanato, pariyesanato, paribhogato, āsayato, nidhānato, aparipakkato, paripakkato,	1641	
PA_atk-abh02_a:1641_1	phalato, nissandanato, sammakkhanatoti evaṃ dasavidhapaṭikūlabhāvapaccavekkhaṇatopettha	1641	
PA_atk-abh02_a:1641_2	‘asammohasampajaññaṃ’ veditabbaṃ. Vitthārakathā panettha visuddhimagge āhārapaṭikūlasaññāniddesato gahetabbā.	1641	
PA_atk-abh02_a:1642_0	Uccārapassāvakammeti uccārassa ca passāvassa ca karaṇe. Tattha pakkakāle uccārapassāvaṃ	1642	
PA_atk-abh02_a:1642_1	akarontassa sakalasarīrato sedā muccanti, akkhīni bhamanti, cittaṃ na ekaggaṃ hoti,	1642	
PA_atk-abh02_a:1642_2	aññe ca rogā uppajjanti; karontassa pana sabbaṃ taṃ na hotīti ayamettha attho. Tassa	1642	
PA_atk-abh02_a:1642_3	vasena ‘sātthakasampajaññaṃ’ veditabbaṃ.	1642	
PA_atk-abh02_a:1643_0	Aṭṭhāne uccārapassāvaṃ karontassa pana āpatti hoti, ayaso vaḍḍhati, jīvitantarāyo	1643	
PA_atk-abh02_a:1643_1	hoti; patirūpe ṭhāne karontassa sabbaṃ taṃ na hotīti idamettha sappāyaṃ. Tassa vasena	1643	
PA_atk-abh02_a:1643_2	‘sappāyasampajaññaṃ’ kammaṭṭhānāvijahanavaseneva ca ‘gocarasampajaññaṃ’ veditabbaṃ.	1643	
PA_atk-abh02_a:1644_0	Abbhantare attā nāma koci uccārapassāvakammaṃ karonto natthi. Cittakiriyāvāyodhātuvipphāreneva	1644	
PA_atk-abh02_a:1644_1	pana uccārapassāvakammaṃ hoti. Yathā pana pakke gaṇḍe gaṇḍabhedena pubbalohitaṃ akāmatāya	1644	
PA_atk-abh02_a:1644_2	nikkhamati, yathā ca atibharitā udakabhājanā udakaṃ akāmatāya nikkhamati, evaṃ pakkāsayamuttavatthīsu	1644	
PA_atk-abh02_a:1644_3	sannicitā uccārapassāvā vāyuvegasamuppīḷitā akāmatāyapi nikkhamanti. So panāyaṃ evaṃ	1644	
PA_atk-abh02_a:1644_4	nikkhamanto uccārapassāvo neva tassa bhikkhuno attano hoti na parassa; kevalaṃ pana	1644	
PA_atk-abh02_a:1644_5	sarīranissandova hoti. Yathā kiṃ? Yathā udakatumbhato purāṇaudakaṃ chaḍḍentassa neva	1644	
PA_atk-abh02_a:1644_6	taṃ attano hoti na paresaṃ, kevalaṃ paṭijagganamattameva hoti, evanti. Evaṃ pavattapaṭisaṅkhānavasenettha	1644	
PA_atk-abh02_a:1644_7	‘asammohasampajaññaṃ’ veditabbaṃ.	1644	
PA_atk-abh02_a:1645	Gatādīsu gateti gamane. Ṭhiteti ṭhāne. Nisinneti nisajjāya. Sutteti sayane. Tattha abhikkantādīsu vuttanayeneva sampajānakāritā veditabbā.	164	
PA_atk-abh02_a:1646_0	Ayaṃ panettha aparopi nayo – eko hi bhikkhu gacchanto aññaṃ cintento aññaṃ vitakkento	1646	
PA_atk-abh02_a:1646_1	gacchati. Eko kammaṭṭhānaṃ avissajjetvāva gacchati. Tathā eko bhikkhu tiṭṭhanto,	1646	
PA_atk-abh02_a:1646_2	nisīdanto, sayanto aññaṃ cintento aññaṃ vitakkento sayati. Eko kammaṭṭhānaṃ avissajjetvāva sayati.	1646	
PA_atk-abh02_a:1647_0	Ettakena pana na pākaṭaṃ hotīti caṅkamena dīpayiṃsu. Yo hi bhikkhu caṅkamanaṃ otaritvā	1647	
PA_atk-abh02_a:1647_1	caṅkamanakoṭiyaṃ ṭhito pariggaṇhāti; ‘pācīnacaṅkamanakoṭiyaṃ pavattā rūpārūpadhammā	1647	
PA_atk-abh02_a:1647_2	pacchimacaṅkamanakoṭiṃ appatvā ettheva niruddhā, pacchimacaṅkamanakoṭiyaṃ pavattāpi	1647	
PA_atk-abh02_a:1647_3	pācīnacaṅkamanakoṭiṃ appatvā ettheva niruddhā, caṅkamanavemajjhe pavattā ubho koṭiyo	1647	
PA_atk-abh02_a:1647_4	appatvā ettheva niruddhā, caṅkamane pavattā rūpārūpadhammā ṭhānaṃ appatvā ettheva	1647	
PA_atk-abh02_a:1647_5	niruddhā, ṭhāne pavattā nisajjaṃ, nisajjāya pavattā sayanaṃ appatvā ettheva niruddhā’ti	1647	
PA_atk-abh02_a:1647_6	evaṃ pariggaṇhanto pariggaṇhantoyeva bhavaṅgaṃ otāreti; uṭṭhahanto kammaṭṭhānaṃ gahetvāva	1647	
PA_atk-abh02_a:1647_7	uṭṭhāti – ayaṃ bhikkhu gatādīsu sampajānakārī nāma hotīti.	1647	
PA_atk-abh02_a:1648_0	Evaṃ pana sutte kammaṭṭhānaṃ avibhūtaṃ hoti. Kammaṭṭhānaṃ avibhūtaṃ na kātabbaṃ.	1648	
PA_atk-abh02_a:1648_1	Tasmā yo bhikkhu yāva sakkoti tāva caṅkamitvā ṭhatvā nisīditvā sayamāno evaṃ pariggahetvā	1648	
PA_atk-abh02_a:1648_2	sayati – ‘kāyo acetano, mañco acetano. Kāyo na jānāti – ahaṃ mañce sayitoti. Mañcopi	1648	
PA_atk-abh02_a:1648_3	na jānāti – mayi kāyo sayitoti. Acetano kāyo acetane mañce sayito’ti. Evaṃ pariggaṇhanto	1648	
PA_atk-abh02_a:1648_4	pariggaṇhantoyeva cittaṃ bhavaṅgaṃ otāreti, pabujjhamāno kammaṭṭhānaṃ gahetvāva pabujjhati.	1648	
PA_atk-abh02_a:1648_5	Ayaṃ sutte sampajānakārī nāma hotīti.	1648	
PA_atk-abh02_a:1649_0	Jāgariteti jāgaraṇe. Tattha ‘kiriyāmayapavattassa appavattiyā sati jāgaritaṃ nāma	1649	
PA_atk-abh02_a:1649_1	na hoti; kiriyāmayapavattavaḷañje pavattante jāgaritaṃ nāma hotī’ti pariggaṇhanto	1649	
PA_atk-abh02_a:1649_2	bhikkhu jāgarite sampajānakārī nāma hoti. Apica rattindivaṃ cha koṭṭhāse katvā pañca	1649	
PA_atk-abh02_a:1649_3	koṭṭhāse jaggantopi jāgarite sampajānakārī nāma hoti.	1649	
PA_atk-abh02_a:1650_0	Bhāsiteti kathane. Tattha ‘upādārūpassa saddāyatanassa appavatte sati bhāsitaṃ nāma	1650	
PA_atk-abh02_a:1650_1	na hoti; tasmiṃ pavattante hotī’ti pariggāhako bhikkhu bhāsite sampajānakārī nāma	1650	
PA_atk-abh02_a:1650_2	hoti. Vimuttāyatanasīsena dhammaṃ desentopi bāttiṃsa tiracchānakathā pahāya dasakathāvatthunissitaṃ	1650	
PA_atk-abh02_a:1650_3	kathaṃ kathentopi bhāsite sampajānakārī nāma hoti.	1650	
PA_atk-abh02_a:1651_0	Tuṇhībhāveti akathane. Tattha ‘upādārūpassa saddāyatanassa pavattiyaṃ sati tuṇhībhāvo	1651	
PA_atk-abh02_a:1651_1	nāma natthi; appavattiyaṃ hotī’ti pariggāhako bhikkhu tuṇhībhāve sampajānakārī nāma	1651	
PA_atk-abh02_a:1651_2	hoti. Aṭṭhatiṃsāya ārammaṇesu cittaruciyaṃ kammaṭṭhānaṃ gahetvā nisinnopi dutiyajjhānaṃ	1651	
PA_atk-abh02_a:1651_3	samāpannopi tuṇhībhāve sampajānakārīyeva nāma hoti.	1651	
PA_atk-abh02_a:1652_0	Ettha ca eko iriyāpatho dvīsu ṭhānesu āgato. So heṭṭhā abhikkante paṭikkanteti ettha	1652	
PA_atk-abh02_a:1652_1	bhikkhācāragāmaṃ gacchato ca āgacchato ca addhānagamanavasena kathito. Gate ṭhite	1652	
PA_atk-abh02_a:1652_2	nisinneti ettha vihāre cuṇṇikapāduddhārairiyāpathavasena kathitoti veditabbo.	1652	
PA_atk-abh02_a:1653	524. Tattha katamā satītiādi sabbaṃ uttānatthameva.	165	
PA_atk-abh02_a:1654_0	526. So vivittanti iminā kiṃ dasseti? Etassa bhikkhuno upāsanaṭṭhānaṃ yogapathaṃ	1654	
PA_atk-abh02_a:1654_1	sappāyasenāsanaṃ dasseti. Yassa hi abbhantare ettakā guṇā atthi, tassa anucchaviko	1654	
PA_atk-abh02_a:1654_2	araññavāso. Yassa panete natthi, tassa ananucchaviko. Evarūpassa hi araññavāso kāḷamakkaṭaacchataracchadīpimigādīnaṃ	1654	
PA_atk-abh02_a:1654_3	aṭavīvāsasadiso hoti. Kasmā? Icchāya ṭhatvā paviṭṭhattā. Tassa hi araññavāsamūlako	1654	
PA_atk-abh02_a:1654_4	koci attho natthi; araññavāsañceva āraññake ca dūseti; sāsane appasādaṃ uppādeti.	1654	
PA_atk-abh02_a:1654_5	Yassa pana abbhantare ettakā guṇā atthi, tasseva so anucchaviko. So hi araññavāsaṃ	1654	
PA_atk-abh02_a:1654_6	nissāya vipassanaṃ paṭṭhapetvā arahattaṃ gaṇhitvā parinibbāti, sakalaaraññavāsaṃ	1654	
PA_atk-abh02_a:1654_7	upasobheti, āraññikānaṃ sīsaṃ dhovati, sakalasāsanaṃ pasāreti. Tasmā satthā evarūpassa	1654	
PA_atk-abh02_a:1654_8	bhikkhuno upāsanaṭṭhānaṃ yogapathaṃ sappāyasenāsanaṃ dassento so vivittaṃ senāsanaṃ	1654	
PA_atk-abh02_a:1654_9	bhajatītiādimāha. Tattha vivittanti suññaṃ appasaddaṃ appanigghosaṃ. Etameva hi atthaṃ	1654	
PA_atk-abh02_a:1654_10	dassetuṃ tañca anākiṇṇantiādi vuttaṃ. Tattha anākiṇṇanti asaṅkiṇṇaṃ asambādhaṃ. Tattha	16541	
PA_atk-abh02_a:1654_11	yassa senāsanassa sāmantā gāvutampi aḍḍhayojanampi pabbatagahanaṃ vanagahanaṃ nadīgahanaṃ	16541	
PA_atk-abh02_a:1654_12	hoti, na koci avelāya upasaṅkamituṃ sakkoti – idaṃ santikepi anākiṇṇaṃ nāma. Yaṃ	16541	
PA_atk-abh02_a:1654_13	pana aḍḍhayojanikaṃ vā yojanikaṃ vā hoti – idaṃ dūratāya eva anākiṇṇaṃ nāma hoti.	16541	
PA_atk-abh02_a:1655_0	527. Seti ceva āsati ca etthāti senāsanaṃ. Tassa pabhedaṃ dassetuṃ mañco pīṭhantiādi	1655	
PA_atk-abh02_a:1655_1	vuttaṃ. Tattha mañcoti cattāro mañcā – masārako, bundikābaddho, kuḷīrapādako, āhaccapādakoti.	1655	
PA_atk-abh02_a:1655_2	Tathā pīṭhaṃ. Bhisīti pañca bhisiyo – uṇṇābhisi, coḷabhisi, vākabhisi, tiṇabhisi,	1655	
PA_atk-abh02_a:1655_3	paṇṇabhisīti. Bimbohananti sīsupadhānaṃ vuttaṃ. Taṃ vitthārato vidatthicaturaṅgulaṃ	1655	
PA_atk-abh02_a:1655_4	vaṭṭati, dīghato mañcavitthārappamāṇaṃ. Vihāroti samantā parihārapathaṃ antoyeva	1655	
PA_atk-abh02_a:1655_5	rattiṭṭhānadivāṭṭhānāni dassetvā katasenāsanaṃ. Aḍḍhayogoti supaṇṇavaṅkagehaṃ. Pāsādoti	1655	
PA_atk-abh02_a:1655_6	dve kaṇṇikāni gahetvā kato dīghapāsādo. Aṭṭoti paṭirājādipaṭibāhanatthaṃ iṭṭhakāhi	1655	
PA_atk-abh02_a:1655_7	kato bahalabhittiko catupañcabhūmiko patissayaviseso. Māḷoti bhojanasālasadiso maṇḍalamāḷo;	1655	
PA_atk-abh02_a:1655_8	vinayaṭṭhakathāyaṃ pana ekakūṭasaṅgahito caturassapāsādoti vuttaṃ. Leṇanti pabbataṃ	1655	
PA_atk-abh02_a:1655_9	khaṇitvā vā pabbhārassa appahonakaṭṭhāne kuṭṭaṃ uṭṭhāpetvā vā katasenāsanaṃ. Guhāti	1655	
PA_atk-abh02_a:1655_10	bhūmidari vā yattha rattindivaṃ dīpaṃ laddhuṃ vaṭṭati, pabbataguhā vā bhūmiguhā vā.	16551	
PA_atk-abh02_a:1655_11	Rukkhamūlanti rukkhassa heṭṭhā parikkhittaṃ vā aparikkhittaṃ vā. Veḷugumboti veḷugaccho.	16551	
PA_atk-abh02_a:1655_12	Yattha vā pana bhikkhū paṭikkamantīti ṭhapetvā vā etāni mañcādīni yattha bhikkhū	16551	
PA_atk-abh02_a:1655_13	sannipatanti, yaṃ tesaṃ sannipātārahaṭṭhānaṃ, sabbametaṃ senāsanaṃ.	16551	
PA_atk-abh02_a:1656_0	528. Bhajatīti upeti. Sambhajatīti tattha abhirativasena anukkaṇṭhito suṭṭhu upeti.	1656	
PA_atk-abh02_a:1656_1	Sevatīti nivāsanavasena sevati nisevatīti anukkaṇṭhamāno sannisito hutvā sevati.	1656	
PA_atk-abh02_a:1656_2	Saṃsevatīti senāsanavattaṃ sampādento sammā sevati.	1656	
PA_atk-abh02_a:1657_0	529. Idāni yaṃ taṃ vivittanti vuttaṃ, tassa pabhedaṃ dassetuṃ araññaṃ rukkhamūlantiādi	1657	
PA_atk-abh02_a:1657_1	āraddhaṃ. Tattha araññanti vinayapariyāyena tāva “ṭhapetvā gāmañca gāmūpacārañca	1657	
PA_atk-abh02_a:1657_2	avasesaṃ arañña”nti āgataṃ. Suttantapariyāyena āraññikaṃ bhikkhuṃ sandhāya “āraññakaṃ	1657	
PA_atk-abh02_a:1657_3	nāma senāsanaṃ pañcadhanusatikapacchima”nti āgataṃ. Vinayasuttantā pana ubhopi pariyāyadesanā	1657	
PA_atk-abh02_a:1657_4	nāma. Abhidhammo nippariyāyadesanāti abhidhammapariyāyena araññaṃ dassetuṃ nikkhamitvā	1657	
PA_atk-abh02_a:1657_5	bahi indakhīlāti vuttaṃ; indakhīlato bahi nikkhamitvāti attho.	1657	
PA_atk-abh02_a:1658_0	530. Rukkhamūlādīnaṃ pakatiyā ca suviññeyyabhāvato rukkhamūlaṃyeva rukkhamūlantiādi	1658	
PA_atk-abh02_a:1658_1	vuttaṃ. Apicettha rukkhamūlanti yaṃkiñci sītacchāyaṃ vivittaṃ rukkhamūlaṃ. Pabbatanti	1658	
PA_atk-abh02_a:1658_2	selaṃ. Tattha hi udakasoṇḍīsu udakakiccaṃ katvā sītāya rukkhacchāyāya nisinnassa	1658	
PA_atk-abh02_a:1658_3	nānādisāsu khāyamānāsu sītena vātena bījiyamānassa cittaṃ ekaggaṃ hoti. Kandaranti	1658	
PA_atk-abh02_a:1658_4	kaṃ vuccati udakaṃ, tena daritaṃ udakena bhinnaṃ pabbatappadesaṃ; yaṃ nitumbantipi	1658	
PA_atk-abh02_a:1658_5	nadīkuñjantipi vadanti. Tattha hi rajatapaṭṭasadisā vālikā honti, matthake maṇivitānaṃ	1658	
PA_atk-abh02_a:1658_6	viya vanagahanaṃ, maṇikkhandhasadisaṃ udakaṃ sandati. Evarūpaṃ kandaraṃ oruyha pānīyaṃ	1658	
PA_atk-abh02_a:1658_7	pivitvā gattāni sītaṃ katvā vālikaṃ ussāpetvā paṃsukūlacīvaraṃ paññapetvā nisinnassa	1658	
PA_atk-abh02_a:1658_8	samaṇadhammaṃ karoto cittaṃ ekaggaṃ hoti. Giriguhanti dvinnaṃ pabbatānaṃ antaraṃ,	1658	
PA_atk-abh02_a:1658_9	ekasmiṃyeva vā umaṅgasadisaṃ mahāvivaraṃ. Susānalakkhaṇaṃ visuddhimagge vuttaṃ.	1658	
PA_atk-abh02_a:1659_0	531. Vanapatthanti gāmantaṃ atikkamitvā manussānaṃ anupacāraṭṭhānaṃ, yattha na kasanti	1659	
PA_atk-abh02_a:1659_1	na vapanti. Tenevassa niddese “vanapatthanti dūrānametaṃ senāsanānaṃ adhivacana”ntiādi	1659	
PA_atk-abh02_a:1659_2	vuttaṃ. Yasmā vā rukkhamūlādīsu idamevekaṃ bhājetvā dassitaṃ, tasmāssa nikkhepapaṭipāṭiyā	1659	
PA_atk-abh02_a:1659_3	niddesaṃ akatvā sabbapariyante niddeso katoti veditabbo. Abbhokāsanti acchannaṃ.	1659	
PA_atk-abh02_a:1659_4	Ākaṅkhamāno panettha cīvarakuṭiṃ katvā vasati. Palālapuñjanti palālarāsi. Mahāpalālapuñjato	1659	
PA_atk-abh02_a:1659_5	hi palālaṃ nikkaḍḍhitvā pabbhāraleṇasadise ālaye karonti, gacchagumbādīnampi upari	1659	
PA_atk-abh02_a:1659_6	palālaṃ pakkhipitvā heṭṭhā nisinnā samaṇadhammaṃ karonti; taṃ sandhāyetaṃ vuttaṃ.	1659	
PA_atk-abh02_a:1659_7	Vanapatthaniddese salomahaṃsānanti yattha paviṭṭhassa lomahaṃso uppajjati; evarūpānaṃ	1659	
PA_atk-abh02_a:1659_8	bhīsanakasenāsanānaṃ. Pariyantānanti dūrabhāvena pariyante ṭhitānaṃ. Na manussūpacārānanti	1659	
PA_atk-abh02_a:1659_9	kasanavapanavasena manussehi upacaritabbaṃ vanantaṃ atikkamitvā ṭhitānaṃ. Durabhisambhavānanti	1659	
PA_atk-abh02_a:1659_10	aladdhavivekassādehi abhibhuyya vasituṃ nasakkuṇeyyānaṃ.	16591	
PA_atk-abh02_a:1660	532. Appasaddādiniddese appasaddanti vacanasaddena appasaddaṃ.	166	
PA_atk-abh02_a:1661_0	533. Appanigghosanti nagaranigghosasaddena appanigghosaṃ. Yasmā pana ubhayampetaṃ	1661	
PA_atk-abh02_a:1661_1	saddaṭṭhena ekaṃ, tasmāssa niddese “yadeva taṃ appasaddaṃ tadeva taṃ appanigghosa”nti	1661	
PA_atk-abh02_a:1661_2	vuttaṃ. Vijanavātanti anusañcaraṇajanassa sarīravātena virahitaṃ. Vijanavādantipi	1661	
PA_atk-abh02_a:1661_3	pāṭho; antojanavādena virahitanti attho. Yasmā pana yaṃ appanigghosaṃ, tadeva janasañcaraṇena	1661	
PA_atk-abh02_a:1661_4	ca janavādena ca virahitaṃ hoti, tasmāssa niddese “yadeva taṃ appanigghosaṃ tadeva	1661	
PA_atk-abh02_a:1661_5	taṃ vijanavāta”nti vuttaṃ. Manussarāhaseyyakanti manussānaṃ rahassakiriyaṭṭhāniyaṃ.	1661	
PA_atk-abh02_a:1661_6	Yasmā pana taṃ janasañcaraṇarahitaṃ hoti, tenassa niddese “yadeva taṃ vijanavātaṃ	1661	
PA_atk-abh02_a:1661_7	tadeva taṃ manussarāhaseyyaka”nti vuttaṃ. Paṭisallānasāruppanti vivekānurūpaṃ. Yasmā	1661	
PA_atk-abh02_a:1661_8	pana taṃ niyameneva manussarāhaseyyakaṃ hoti, tasmāssa niddese “yadeva taṃ manussarāhaseyyakaṃ	1661	
PA_atk-abh02_a:1661_9	tadeva taṃ paṭisallānasāruppa”nti vuttaṃ.	1661	
PA_atk-abh02_a:1662	534. Araññagatādiniddese araññaṃ vuttameva. Tathā rukkhamūlaṃ. Avasesaṃ pana sabbampi senāsanaṃ suññāgārena saṅgahitaṃ.	166	
PA_atk-abh02_a:1663_0	535. Pallaṅkaṃ ābhujitvāti samantato ūrubaddhāsanaṃ bandhitvā. Ujuṃ kāyaṃ paṇidhāyāti	1663	
PA_atk-abh02_a:1663_1	uparimaṃ sarīraṃ ujuṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.	1663	
PA_atk-abh02_a:1663_2	Evañhi nisinnassa cammamaṃsanhārūni na paṇamanti. Athassa yā tesaṃ paṇamanapaccayā	1663	
PA_atk-abh02_a:1663_3	khaṇe khaṇe vedanā uppajjeyyuṃ, tā nuppajjanti. Tāsu na uppajjamānāsu cittaṃ ekaggaṃ	1663	
PA_atk-abh02_a:1663_4	hoti, kammaṭṭhānaṃ na paripatati, vuḍḍhiṃ phātiṃ upagacchati.	1663	
PA_atk-abh02_a:1664	536. Ujuko hoti kāyo ṭhito paṇihitoti idampi hi imamevatthaṃ sandhāya vuttaṃ.	166	
PA_atk-abh02_a:1665_0	537. Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā, mukhasamīpe	1665	
PA_atk-abh02_a:1665_1	vā katvāti attho. Teneva vuttaṃ “ayaṃ sati upaṭṭhitā hoti sūpaṭṭhitā nāsikagge vā	1665	
PA_atk-abh02_a:1665_2	mukhanimitte vā”ti. Mukhanimittanti cettha uttaroṭṭhassa vemajjhappadeso daṭṭhabbo,	1665	
PA_atk-abh02_a:1665_3	yattha nāsikavāto paṭihaññati; atha vā parīti pariggahaṭṭho, mukhanti niyyānaṭṭho,	1665	
PA_atk-abh02_a:1665_4	satīti upaṭṭhānaṭṭho; tena vuccati “parimukhaṃ sati”nti evaṃ paṭisambhidāyaṃ vuttanayenapettha	1665	
PA_atk-abh02_a:1665_5	attho daṭṭhabbo. Tatrāyaṃ saṅkhepo “pariggahitaniyyānaṃ satiṃ katvā”ti.	1665	
PA_atk-abh02_a:1666_0	538. Abhijjhāniddeso uttānatthoyeva. Ayaṃ panettha saṅkhepavaṇṇanā – abhijjhaṃ loke	1666	
PA_atk-abh02_a:1666_1	pahāyāti lujjanapalujjanaṭṭhena pañcupādānakkhandhā loko. Tasmā pañcasu upādānakkhandhesu	1666	
PA_atk-abh02_a:1666_2	rāgaṃ pahāya kāmacchandaṃ vikkhambhetvāti ayamettha attho.	1666	
PA_atk-abh02_a:1667	539. Vigatābhijjhenāti vikkhambhanavasena pahīnattā vigatābhijjhena, na cakkhuviññāṇasadisenāti attho.	166	
PA_atk-abh02_a:1668_0	541. Abhijjhāya cittaṃ parisodhetīti abhijjhāto cittaṃ parisodheti; yathā naṃ sā	1668	
PA_atk-abh02_a:1668_1	muñcati ceva, muñcitvā ca na puna gaṇhāti, evaṃ karotīti attho. Niddesapadesu panassa	1668	
PA_atk-abh02_a:1668_2	āsevanto sodheti, bhāvento visodheti, bahulīkaronto parisodhetīti evamattho veditabbo.	1668	
PA_atk-abh02_a:1668_3	Mocetītiādīsupi eseva nayo.	1668	
PA_atk-abh02_a:1669_0	542-543. Byāpādadosaṃ pahāyātiādīnampi imināva nayena attho veditabbo. Byāpajjati	1669	
PA_atk-abh02_a:1669_1	iminā cittaṃ pūtikummāsādayo viya pakatiṃ jahatīti byāpādo. Vikārappattiyā padussati,	1669	
PA_atk-abh02_a:1669_2	paraṃ vā padūseti vināsetīti padoso. Ubhayametaṃ kodhassevādhivacanaṃ. Teneva vuttaṃ	1669	
PA_atk-abh02_a:1669_3	“yo byāpādo so padoso; yo padoso so byāpādo”ti. Yasmā cesa sabbasaṅgāhikavasena niddiṭṭho,	1669	
PA_atk-abh02_a:1669_4	tasmā “sabbapāṇabhūtahitānukampī”ti avatvā “abyāpannacitto”ti ettakameva vuttaṃ.	1669	
PA_atk-abh02_a:1670_0	546. Thinaṃ cittagelaññaṃ, middhaṃ cetasikagelaññaṃ; thinañca middhañca thinamiddhaṃ.	1670	
PA_atk-abh02_a:1670_1	Santā hontīti ime dvepi dhammā nirodhasantatāya santā hontīti. Idaṃ sandhāyettha vacanabhedo kato.	1670	
PA_atk-abh02_a:1671	549. Ālokasaññīti rattimpi divāpi diṭṭhālokasañjānanasamatthāya vigatanīvaraṇāya parisuddhāya saññāya samannāgato.	167	
PA_atk-abh02_a:1672	550. Sato sampajānoti satiyā ca ñāṇena ca samannāgato. Idaṃ ubhayaṃ ālokasaññāya upakārakattā vuttaṃ.	167	
PA_atk-abh02_a:1673_0	553. Vigatathinamiddhatāya pana ālokasaññāya niddesapadesu cattattātiādīni aññamaññavevacanāneva.	1673	
PA_atk-abh02_a:1673_1	Tattha cattattāti cattakāraṇā. Sesapadesupi eseva nayo. Cattattāti idaṃ panettha	1673	
PA_atk-abh02_a:1673_2	sakabhāvapariccajanavasena vuttaṃ. Vantattāti idaṃ puna anādiyanabhāvadassanavasena.	1673	
PA_atk-abh02_a:1673_3	Muttattāti idaṃ santatito vinimocanavasena. Pahīnattāti idaṃ muttassāpi katthaci	1673	
PA_atk-abh02_a:1673_4	ṭhānābhāvavasena. Paṭinissaṭṭhattāti idaṃ pubbe ādinnapubbassa nissaggadassanavasena.	1673	
PA_atk-abh02_a:1673_5	Paṭimuñcato vā nissaṭṭhattā bhāvanābalena abhibhuyya nissaṭṭhattāti attho. Pahīnapaṭinissaṭṭhattāti	1673	
PA_atk-abh02_a:1673_6	yathāvikkhambhanavaseneva pahānaṃ hoti, punappunaṃ santatiṃ na ajjhāruhati, tathā	1673	
PA_atk-abh02_a:1673_7	paṭinissaṭṭhattāti. Ālokā hotīti sappabhā hoti. Nirāvaraṇaṭṭhena vivaṭā. Nirupakkilesaṭṭhena	1673	
PA_atk-abh02_a:1673_8	parisuddhā. Pabhassaraṭṭhena pariyodātā.	1673	
PA_atk-abh02_a:1674	556. Uddhaccakukkuccanti ettha uddhatākāro uddhaccaṃ, ārammaṇe anicchayatāya vatthujjhācāro kukkuccaṃ. Idhāpi “santā hontī”ti purimanayeneva vacanabhedo veditabbo.	167	
PA_atk-abh02_a:1675_0	558. Tiṇṇavicikicchoti vicikicchaṃ taritvā atikkamitvā ṭhito. Niddesepissa tiṇṇoti	1675	
PA_atk-abh02_a:1675_1	idaṃ vicikicchāya animuggabhāvadassanavasena vuttaṃ. Uttiṇṇoti idaṃ tassā atikkamadassanavasena.	1675	
PA_atk-abh02_a:1675_2	Nittiṇṇoti idaṃ bhāvanābalena abhibhuyya upaddave tiṇṇabhāvadassanavasena. Pāraṅgatoti	1675	
PA_atk-abh02_a:1675_3	nibbicikicchābhāvasaṅkhātaṃ vicikicchāpāraṃ gato. Pāramanuppattoti tadeva pāraṃ bhāvanānuyogena	1675	
PA_atk-abh02_a:1675_4	pattoti. Evamassa paṭipattiyā saphalataṃ dasseti.	1675	
PA_atk-abh02_a:1676_0	559. Akathaṃkathīti ‘kathamidaṃ kathamida’nti evaṃ pavattāya kathaṃkathāya virahito.	1676	
PA_atk-abh02_a:1676_1	Kusalesu dhammesūti anavajjadhammesu. Na kaṅkhatīti ‘ime nu kho kusalā’ti kaṅkhaṃ	1676	
PA_atk-abh02_a:1676_2	na uppādeti. Na vicikicchatīti te dhamme sabhāvato vinicchetuṃ na kicchati, na kilamati.	1676	
PA_atk-abh02_a:1676_3	Akathaṃkathī hotīti ‘kathaṃ nu kho ime kusalā’ti kathaṃkathāya rahito hoti. Nikkathaṃkathī	1676	
PA_atk-abh02_a:1676_4	vigatakathaṃkathoti tasseva vevacanaṃ. Vacanattho panettha kathaṃkathāto nikkhantoti	1676	
PA_atk-abh02_a:1676_5	nikkathaṃkatho. Vigatā kathaṃkathā assāti vigatakathaṃkatho.	1676	
PA_atk-abh02_a:1677	562. Upakkileseti upakkilesabhūte. Te hi cittaṃ upagantvā kilissanti. Tasmā upakkilesāti vuccanti.	167	
PA_atk-abh02_a:1678_0	563. Paññāya dubbalīkaraṇeti yasmā ime nīvaraṇā uppajjamānā anuppannāya lokiyalokuttarāya	1678	
PA_atk-abh02_a:1678_1	paññāya uppajjituṃ na denti, uppannā api aṭṭha samāpattiyo pañca vā abhiññāyo upacchinditvā	1678	
PA_atk-abh02_a:1678_2	pātenti, tasmā ‘paññāya dubbalīkaraṇā’ti vuccanti. ‘Anuppannā ceva paññā na uppajjati,	1678	
PA_atk-abh02_a:1678_3	uppannā ca paññā nirujjhatī’ti idampi hi imamevatthaṃ sandhāya vuttaṃ. Sesamettha	1678	
PA_atk-abh02_a:1678_4	sabbaṃ heṭṭhā tattha tattha pakāsitattā uttānatthameva.	1678	
PA_atk-abh02_a:1679_0	564. Vivicceva kāmehītiādīsupi niddesesu yaṃ vattabbaṃ siyā, taṃ heṭṭhā cittuppādakaṇḍe	1679	
PA_atk-abh02_a:1679_1	rūpāvacaraniddese idheva ca tattha tattha vuttameva. Kevalañhi dutiyatatiyacatutthajjhānaniddesesupi	1679	
PA_atk-abh02_a:1679_2	yathā tāni jhānāni heṭṭhā ‘tivaṅgikaṃ jhānaṃ hoti, duvaṅgikaṃ jhānaṃ hotī’ti vuttāni,	1679	
PA_atk-abh02_a:1679_3	evaṃ avatvā “ajjhattaṃ sampasādana”ntiādivacanato pariyāyena sampasādādīhi saddhiṃ	1679	
PA_atk-abh02_a:1679_4	tāni aṅgāni gahetvā “jhānanti sampasādo pītisukhaṃ cittassekaggatā”tiādinā nayena	1679	
PA_atk-abh02_a:1679_5	taṃ taṃ jhānaṃ niddiṭṭhanti ayamettha viseso.	1679	
PA_atk-abh02_a:1680_0	588. Yaṃ taṃ ariyā ācikkhantītipadaniddese pana kiñcāpi ‘ācikkhanti desentī’tiādīni	1680	
PA_atk-abh02_a:1680_1	sabbāneva aññamaññavevacanāni, evaṃ santepi ‘upekkhako satimā sukhavihārī’tiādiuddesavasena	1680	
PA_atk-abh02_a:1680_2	ācikkhanti, niddesavasena desenti, paṭiniddesavasena paññāpenti, tena tena pakārena	1680	
PA_atk-abh02_a:1680_3	atthaṃ ṭhapetvā paṭṭhapenti, tassa tassatthassa kāraṇaṃ dassentā vivaranti, byañjanavibhāgaṃ	1680	
PA_atk-abh02_a:1680_4	dassentā vibhajanti, nikkujjitabhāvaṃ gambhīrabhāvañca nīharitvā vā sotūnaṃ ñāṇassa	1680	
PA_atk-abh02_a:1680_5	patiṭṭhaṃ janayantā uttāniṃ karonti, sabbehipi imehi ākārehi sotūnaṃ aññāṇandhakāraṃ	1680	
PA_atk-abh02_a:1680_6	vidhamentā pakāsentīti evamattho daṭṭhabbo.	1680	
PA_atk-abh02_a:1681	Samatikkamaniddesepi tattha tattha tehi tehi dhammehi vuṭṭhitattā atikkamanto, uparibhūmippattiyā vītikkanto, tato aparihānibhāvena samatikkantoti evamattho daṭṭhabbo.	168	
PA_atk-abh02_a:1682	Suttantabhājanīyavaṇṇanā.	168	
PA_atk-abh02_a:1683	2. Abhidhammabhājanīyavaṇṇanā	168	
PA_atk-abh02_a:1684_0	623. Abhidhammabhājanīye heṭṭhā cittuppādakaṇḍe āgatanayeneva tanti ṭhapitā. Tasmā	1684	
PA_atk-abh02_a:1684_1	tattha sabbesampi kusalavipākakiriyavasena niddiṭṭhānaṃ jhānānaṃ tattha vuttanayeneva	1684	
PA_atk-abh02_a:1684_2	attho veditabbo. Suddhikanavakādibhedopi sabbo tattha vuttasadisoyevāti.	1684	
PA_atk-abh02_a:1685	Abhidhammabhājanīyavaṇṇanā.	168	
PA_atk-abh02_a:1686	3. Pañhāpucchakavaṇṇanā	168	
PA_atk-abh02_a:1687_0	638. Pañhāpucchake pāḷianusāreneva jhānānaṃ kusalādibhāvo veditabbo. Ārammaṇattikesu	1687	
PA_atk-abh02_a:1687_1	pana tiṇṇaṃ jhānānaṃ nimittārammaṇattā parittārammaṇādibhāvena navattabbatā veditabbā.	1687	
PA_atk-abh02_a:1687_2	Lokuttarā panettha maggakāle phalakāle vā siyā appamāṇārammaṇā. Catutthaṃ jhānaṃ	1687	
PA_atk-abh02_a:1687_3	siyā parittārammaṇanti ettha kusalato terasa catutthajjhānāni sabbatthapādakacatutthaṃ,	1687	
PA_atk-abh02_a:1687_4	iddhividhacatutthaṃ, dibbasotañāṇacatutthaṃ, cetopariyañāṇacatutthaṃ, pubbenivāsañāṇacatutthaṃ,	1687	
PA_atk-abh02_a:1687_5	dibbacakkhuñāṇacatutthaṃ, yathākammūpagañāṇacatutthaṃ, anāgataṃsañāṇacatutthaṃ, ākāsānañcāyatanādicatutthaṃ,	1687	
PA_atk-abh02_a:1687_6	lokuttaracatutthanti.	1687	
PA_atk-abh02_a:1688	Tattha sabbatthapādakacatutthaṃ navattabbārammaṇameva hoti.	168	
PA_atk-abh02_a:1689_0	Iddhividhacatutthaṃ cittavasena kāyaṃ pariṇāmentassa adissamānena kāyena pāṭihāriyakaraṇe	1689	
PA_atk-abh02_a:1689_1	kāyārammaṇattā parittārammaṇaṃ, kāyavasena cittaṃ pariṇāmentassa dissamānena kāyena	1689	
PA_atk-abh02_a:1689_2	pāṭihāriyaṃ katvā brahmalokaṃ gacchantassa samāpatticittārammaṇattā mahaggatārammaṇaṃ.	1689	
PA_atk-abh02_a:1690	Dibbasotañāṇacatutthaṃ saddārammaṇattā parittārammaṇaṃ.	169	
PA_atk-abh02_a:1691_0	Cetopariyañāṇacatutthaṃ kāmāvacaracittajānanakāle parittārammaṇaṃ, rūpāvacarārūpāvacaracittajānanakāle	1691	
PA_atk-abh02_a:1691_1	mahaggatārammaṇaṃ, lokuttaracittajānanakāle appamāṇārammaṇaṃ. Cetopariyañāṇalābhī	1691	
PA_atk-abh02_a:1691_2	pana puthujjano puthujjanānaṃyeva cittaṃ jānāti, na ariyānaṃ. Sotāpanno sotāpannassa	1691	
PA_atk-abh02_a:1691_3	ceva puthujjanassa ca; sakadāgāmī sakadāgāmino ceva heṭṭhimānañca dvinnaṃ; anāgāmī	1691	
PA_atk-abh02_a:1691_4	anāgāmino ceva heṭṭhimānañca tiṇṇaṃ; khīṇāsavo sabbesampi jānāti.	1691	
PA_atk-abh02_a:1692_0	Pubbenivāsañāṇacatutthaṃ kāmāvacarakkhandhānussaraṇakāle parittārammaṇaṃ, rūpāvacarārūpāvacarakkhandhānussaraṇakāle	1692	
PA_atk-abh02_a:1692_1	mahaggatārammaṇaṃ, “atīte buddhapaccekabuddhakhīṇāsavā maggaṃ bhāvayiṃsu, phalaṃ	1692	
PA_atk-abh02_a:1692_2	sacchikariṃsū”ti anussaraṇakāle appamāṇārammaṇaṃ, nāmagottānussaraṇakāle navattabbārammaṇaṃ.	1692	
PA_atk-abh02_a:1693	Dibbacakkhuñāṇacatutthaṃ vaṇṇārammaṇattā parittārammaṇaṃ.	169	
PA_atk-abh02_a:1694	Yathākammūpagañāṇacatutthaṃ kāmāvacarakammānussaraṇakāle parittārammaṇaṃ, rūpāvacarārūpāvacarakammānussaraṇakāle mahaggatārammaṇaṃ.	169	
PA_atk-abh02_a:1695_0	Anāgataṃsañāṇacatutthaṃ anāgate kāmadhātuyā nibbattijānanakāle parittārammaṇaṃ, rūpārūpabhavesu	1695	
PA_atk-abh02_a:1695_1	nibbattijānanakāle mahaggatārammaṇaṃ, “anāgate buddhapaccekabuddhakhīṇāsavā maggaṃ	1695	
PA_atk-abh02_a:1695_2	bhāvessanti, phalaṃ sacchikarissantī”ti jānanakāle appamāṇārammaṇaṃ, “anāgate saṅkho	1695	
PA_atk-abh02_a:1695_3	nāma rājā bhavissatī”tiādinā nayena nāmagottānussaraṇakāle navattabbārammaṇaṃ.	1695	
PA_atk-abh02_a:1696	Ākāsānañcāyatanaākiñcaññāyatanacatutthaṃ navattabbārammaṇaṃ. Viññāṇañcāyatananevasaññānāsaññāyatanacatutthaṃ mahaggatārammaṇaṃ.	169	
PA_atk-abh02_a:1697	Lokuttaracatutthaṃ appamāṇārammaṇaṃ.	169	
PA_atk-abh02_a:1698_0	Kiriyatopi tesaṃ dvādasannaṃ jhānānaṃ idameva ārammaṇavidhānaṃ. Tīṇi jhānāni namaggārammaṇāti	1698	
PA_atk-abh02_a:1698_1	paccavekkhaṇañāṇaṃ vā cetopariyādiñāṇaṃ vā maggaṃ ārammaṇaṃ kareyya, tīṇi jhānāni	1698	
PA_atk-abh02_a:1698_2	tathā appavattito namaggārammaṇā, sahajātahetuvasena pana siyā maggahetukā; vīriyajeṭṭhikāya	1698	
PA_atk-abh02_a:1698_3	vā vīmaṃsājeṭṭhikāya vā maggabhāvanāya maggādhipatino; chandacittajeṭṭhakakāle phalakāle ca navattabbā.	1698	
PA_atk-abh02_a:1699_0	Catutthaṃ jhānanti idhāpi kusalato terasasu catutthajjhānesu sabbatthapādakaiddhividhadibbasotadibbacakkhuyathākammūpagañāṇacatutthañceva	1699	
PA_atk-abh02_a:1699_1	catubbidhañca āruppacatutthaṃ maggārammaṇādibhāvena na vattabbaṃ. Cetopariyapubbenivāsaanāgataṃsañāṇacatutthaṃ	1699	
PA_atk-abh02_a:1699_2	pana maggārammaṇaṃ hoti. Na vattabbaṃ maggahetukaṃ maggādhipatīti vā; lokuttaracatutthaṃ	1699	
PA_atk-abh02_a:1699_3	maggārammaṇaṃ na hoti; maggakāle pana sahajātahetuvasena maggahetukaṃ; vīriyavīmaṃsājeṭṭhikāya	1699	
PA_atk-abh02_a:1699_4	maggabhāvanāya maggādhipati; chandacittajeṭṭhikāya ceva maggabhāvanāya phalakāle	1699	
PA_atk-abh02_a:1699_5	ca na vattabbaṃ. Kiriyatopi dvādasasu jhānesu ayameva nayo.	1699	
PA_atk-abh02_a:1700	Tīṇi jhānāni na vattabbāti atītādīsu ekadhammampi ārabbha appavattito navattabbāti veditabbā.	170	
PA_atk-abh02_a:1701_0	Catutthaṃ jhānanti kusalato terasasu catutthajjhānesu sabbatthapādakacatutthaṃ navattabbārammaṇameva.	1701	
PA_atk-abh02_a:1701_1	Iddhividhacatutthaṃ kāyavasena cittapariṇāmane samāpatticittārammaṇattā atītārammaṇaṃ;	1701	
PA_atk-abh02_a:1701_2	“anāgate imāni pupphāni mā milāyiṃsu, dīpā mā nibbāyiṃsu, eko aggikkhandho samuṭṭhātu,	1701	
PA_atk-abh02_a:1701_3	pabbato samuṭṭhātū”ti adhiṭṭhānakāle anāgatārammaṇaṃ; cittavasena kāyapariṇāmanakāle	1701	
PA_atk-abh02_a:1701_4	kāyārammaṇattā paccuppannārammaṇaṃ. Dibbasotañāṇacatutthaṃ saddārammaṇattā paccuppanārammaṇaṃ.	1701	
PA_atk-abh02_a:1701_5	Cetopariyañāṇacatutthaṃ atīte sattadivasabbhantare uppajjitvā niruddhacittajānanakāle	1701	
PA_atk-abh02_a:1701_6	atītārammaṇaṃ; anāgate sattadivasabbhantare uppajjanakacittajānanakāle anāgatārammaṇaṃ.	1701	
PA_atk-abh02_a:1701_7	“Yathā imassa bhoto manosaṅkhārā paṇihitā imassa cittassa anantarā amuṃ nāma vitakkaṃ	1701	
PA_atk-abh02_a:1701_8	vitakkessatīti. So bahuñcepi ādisati, tatheva taṃ hoti no aññathā”ti iminā hi suttena	1701	
PA_atk-abh02_a:1701_9	cetopariyañāṇasseva pavatti pakāsitā. Addhānapaccuppannasantatipaccuppannavaseneva	1701	
PA_atk-abh02_a:1701_10	paccuppannaṃ ārabbha pavattikāle paccuppannārammaṇaṃ. Vitthārakathā panettha heṭṭhāaṭṭhakathākaṇḍavaṇṇanāyaṃ	17011	
PA_atk-abh02_a:1701_11	vuttanayeneva veditabbā.	17011	
PA_atk-abh02_a:1702_0	Pubbenivāsañāṇacatutthaṃ atītakkhandhānussaraṇakāle atītārammaṇaṃ, nāmagottānussaraṇakāle	1702	
PA_atk-abh02_a:1702_1	navattabbārammaṇaṃ. Dibbacakkhuñāṇacatutthaṃ vaṇṇārammaṇattā paccuppannārammaṇaṃ.	1702	
PA_atk-abh02_a:1702_2	Yathākammūpagañāṇacatutthaṃ atītakammameva ārammaṇaṃ karotīti atītārammaṇaṃ. Anāgataṃsañāṇacatutthaṃ	1702	
PA_atk-abh02_a:1702_3	anāgatakkhandhānussaraṇakāle anāgatārammaṇaṃ, nāmagottānussaraṇakāle navattabbārammaṇaṃ.	1702	
PA_atk-abh02_a:1702_4	Ākāsānañcāyatanaākiñcaññāyatanacatutthaṃ navattabbārammaṇameva. Viññāṇañcāyatananevasaññānāsaññāyatanacatutthaṃ	1702	
PA_atk-abh02_a:1702_5	atītārammaṇameva. Lokuttaracatutthaṃ navattabbārammaṇameva. Kiriyatopi dvādasasu	1702	
PA_atk-abh02_a:1702_6	catutthajjhānesu eseva nayo.	1702	
PA_atk-abh02_a:1703	Tīṇi jhānāni bahiddhārammaṇāti ajjhattato bahiddhābhūtaṃ nimittaṃ ārabbha pavattito bahiddhārammaṇā.	170	
PA_atk-abh02_a:1704	Catutthaṃ jhānanti idhāpi kusalato terasasu catutthajjhānesu sabbatthapādakacatutthaṃ bahiddhārammaṇameva.	170	
PA_atk-abh02_a:1705_0	Iddhividhacatutthaṃ kāyavasena cittapariṇāmanepi cittavasena kāyapariṇāmanepi attanova	1705	
PA_atk-abh02_a:1705_1	kāyacittārammaṇattā ajjhattārammaṇaṃ; “bahiddhā hatthimpi dassetī”tiādinā nayena	1705	
PA_atk-abh02_a:1705_2	pavattakāle bahiddhārammaṇaṃ.	1705	
PA_atk-abh02_a:1706	Dibbasotañāṇacatutthaṃ attano kucchigatasaddārammaṇakāle ajjhattārammaṇaṃ, parassa saddārammaṇakāle bahiddhārammaṇaṃ, ubhayavasenāpi ajjhattabahiddhārammaṇaṃ.	170	
PA_atk-abh02_a:1707	Cetopariyañāṇacatutthaṃ bahiddhārammaṇameva.	170	
PA_atk-abh02_a:1708	Pubbenivāsañāṇacatutthaṃ attano khandhānussaraṇakāle ajjhattārammaṇaṃ, parassa khandhānañceva nāmagottassa ca anussaraṇakāle bahiddhārammaṇaṃ.	170	
PA_atk-abh02_a:1709	Dibbacakkhuñāṇacatutthaṃ attano rūpārammaṇakāle ajjhattārammaṇaṃ, parassa rūpārammaṇakāle bahiddhārammaṇaṃ, ubhayavasenāpi ajjhattabahiddhārammaṇaṃ.	170	
PA_atk-abh02_a:1710	Yathākammūpagañāṇacatutthaṃ attano kammajānanakāle ajjhattārammaṇaṃ, parassa kammajānanakāle bahiddhārammaṇaṃ, ubhayavasenāpi ajjhattabahiddhārammaṇaṃ.	171	
PA_atk-abh02_a:1711_0	Anāgataṃsañāṇacatutthaṃ attano anāgate nibbattijānanakāle ajjhattārammaṇaṃ, parassa	1711	
PA_atk-abh02_a:1711_1	khandhānussaraṇakāle ceva nāmagottānussaraṇakāle ca bahiddhārammaṇaṃ, ubhayavasenāpi	1711	
PA_atk-abh02_a:1711_2	ajjhattabahiddhārammaṇaṃ.	1711	
PA_atk-abh02_a:1712	Ākāsānañcāyatanacatutthaṃ bahiddhārammaṇaṃ. Ākiñcaññāyatanacatutthaṃ navattabbārammaṇaṃ. Viññāṇañcāyatananevasaññānāsaññāyatanacatutthaṃ ajjhattārammaṇaṃ.	171	
PA_atk-abh02_a:1713	Lokuttaracatutthaṃ bahiddhārammaṇameva. Kiriyatopi dvādasasu jhānesu ayameva nayoti.	171	
PA_atk-abh02_a:1714_0	Imasmiṃ pana jhānavibhaṅge sammāsambuddhena suttantabhājanīyepi lokiyalokuttaramissakāneva	1714	
PA_atk-abh02_a:1714_1	jhānāni kathitāni; abhidhammabhājanīyepi pañhāpucchakepi. Tayopi hi ete nayā tebhūmakadhammamissakattā	1714	
PA_atk-abh02_a:1714_2	ekaparicchedā eva. Evamayaṃ jhānavibhaṅgopi teparivaṭṭaṃ nīharitvāva bhājetvā dassitoti.	1714	
PA_atk-abh02_a:1715	Sammohavinodaniyā vibhaṅgaṭṭhakathāya	171	
PA_atk-abh02_a:1716	Jhānavibhaṅgavaṇṇanā niṭṭhitā.	171	
PA_atk-abh02_a:1717	13. Appamaññāvibhaṅgo	171	
PA_atk-abh02_a:1718	1. Suttantabhājanīyavaṇṇanā	171	
PA_atk-abh02_a:1719_0	642. Idāni tadanantare appamaññāvibhaṅge catassoti gaṇanaparicchedo. Appamaññāyoti	1719	
PA_atk-abh02_a:1719_1	pharaṇaappamāṇavasena appamaññāyo. Etā hi ārammaṇavasena appamāṇe vā satte pharanti,	1719	
PA_atk-abh02_a:1719_2	ekasattampi vā anavasesapharaṇavasena pharantīti pharaṇaappamāṇavasena appamaññāyoti	1719	
PA_atk-abh02_a:1719_3	vuccanti. Idha bhikkhūti imasmiṃ sāsane bhikkhu. Mettāsahagatenāti mettāya samannāgatena.	1719	
PA_atk-abh02_a:1719_4	Cetasāti cittena. Ekaṃ disanti ekissā disāya. Paṭhamapariggahitaṃ sattaṃ upādāya	1719	
PA_atk-abh02_a:1719_5	ekadisāpariyāpannasattapharaṇavasena vuttaṃ. Pharitvāti phusitvā ārammaṇaṃ katvā.	1719	
PA_atk-abh02_a:1719_6	Viharatīti brahmavihārādhiṭṭhitaṃ iriyāpathavihāraṃ pavatteti. Tathā dutiyanti yathā	1719	
PA_atk-abh02_a:1719_7	puratthimādīsu disāsu yaṃ kiñci ekaṃ disaṃ pharitvā viharati, tatheva tadanantaraṃ	1719	
PA_atk-abh02_a:1719_8	dutiyaṃ tatiyaṃ catutthañcāti attho.	1719	
PA_atk-abh02_a:1720_0	Iti uddhanti teneva ca nayena uparimaṃ disanti vuttaṃ hoti. Adho tiriyanti adhodisampi	1720	
PA_atk-abh02_a:1720_1	tiriyaṃdisampi evameva. Ettha ca adhoti heṭṭhā, tiriyanti anudisā. Evaṃ sabbadisāsu	1720	
PA_atk-abh02_a:1720_2	assamaṇḍale assamiva mettāsahagataṃ cittaṃ sāretipi paccāsāretipīti ettāvatā ekamekaṃ	1720	
PA_atk-abh02_a:1720_3	disaṃ pariggahetvā odhiso mettāpharaṇaṃ dassitaṃ. Sabbadhītiādi pana anodhiso dassanatthaṃ	1720	
PA_atk-abh02_a:1720_4	vuttaṃ. Tattha sabbadhīti sabbattha. Sabbattatāyāti sabbesu hīnamajjhimukkaṭṭhamittasapattamajjhattādippabhedesu	1720	
PA_atk-abh02_a:1720_5	attatāya ‘ayaṃ parasatto’ti vibhāgaṃ akatvā attasamatāyāti vuttaṃ hoti; atha vā sabbattatāyāti	1720	
PA_atk-abh02_a:1720_6	sabbena cittabhāvena īsakampi bahi avikkhipamānoti vuttaṃ hoti. Sabbāvantanti sabbasattavantaṃ,	1720	
PA_atk-abh02_a:1720_7	sabbasattayuttanti attho. Lokanti sattalokaṃ.	1720	
PA_atk-abh02_a:1721_0	Vipulenātievamādipariyāyadassanato panettha puna “mettāsahagatenā”ti vuttaṃ. Yasmā	1721	
PA_atk-abh02_a:1721_1	vā ettha odhiso pharaṇe viya puna ‘tathā’saddo ‘iti’saddo vā na vutto, tasmā puna	1721	
PA_atk-abh02_a:1721_2	“mettāsahagatena cetasā”ti vuttaṃ; nigamanavasena vā etaṃ vuttaṃ. Vipulenāti ettha	1721	
PA_atk-abh02_a:1721_3	ca pharaṇavasena vipulatā daṭṭhabbā. Bhūmivasena pana taṃ mahaggataṃ, paguṇavasena	1721	
PA_atk-abh02_a:1721_4	appamāṇaṃ, sattārammaṇavasena ca appamāṇaṃ, byāpādapaccatthikappahānena averaṃ, domanassappahānato	1721	
PA_atk-abh02_a:1721_5	abyāpajjhaṃ, niddukkhanti vuttaṃ hoti. Ayaṃ tāva “mettāsahagatena cetasā”tiādinā	1721	
PA_atk-abh02_a:1721_6	nayena ṭhapitāya mātikāya attho.	1721	
PA_atk-abh02_a:1722_0	643. Idāni yadetaṃ “kathañca, bhikkhave, mettāsahagatena cetasā”tiādinā nayena vuttaṃ	1722	
PA_atk-abh02_a:1722_1	padabhājanīyaṃ, tattha yasmā idaṃ kammaṭṭhānaṃ dosacaritassa sappāyaṃ, tasmā yathārūpe	1722	
PA_atk-abh02_a:1722_2	puggale ayaṃ mettā appanaṃ pāpuṇāti, taṃ mettāya vatthubhūtaṃ puggalaṃ tāva dassetuṃ	1722	
PA_atk-abh02_a:1722_3	seyyathāpi nāma ekaṃ puggalantiādi vuttaṃ. Tattha seyyathāpi nāmāti opammatthe nipāto,	1722	
PA_atk-abh02_a:1722_4	yathā ekaṃ puggalanti attho. Piyanti pemanīyaṃ. Manāpanti hadayavuḍḍhikaraṃ. Tattha	1722	
PA_atk-abh02_a:1722_5	pubbeva sannivāsena paccuppannahitena vā piyo nāma hoti, sīlādiguṇasamāyogena manāpo	1722	
PA_atk-abh02_a:1722_6	nāma; dānasamānattatāhi vā piyatā, piyavacanaatthacariyatāhi manāpatā veditabbā.	1722	
PA_atk-abh02_a:1722_7	Yasmā cettha piyatāya imassa byāpādassa pahānaṃ hoti, tato mettā sukhaṃ pharati,	1722	
PA_atk-abh02_a:1722_8	manāpatāya udāsīnatā na saṇṭhāti, hirottappañca paccupaṭṭhāti, tato hirottappānupālitā	1722	
PA_atk-abh02_a:1722_9	mettā na parihāyati, tasmā taṃ upamaṃ katvā idaṃ vuttaṃ – piyaṃ manāpanti. Mettāyeyyāti	1722	
PA_atk-abh02_a:1722_10	mettāya phareyya; tasmiṃ puggale mettaṃ kareyya pavatteyyāti attho. Evameva sabbe	17221	
PA_atk-abh02_a:1722_11	satteti yathā piyaṃ puggalaṃ mettāyeyya, evaṃ tasmiṃ puggale appanāppattāya vasībhāvaṃ	17221	
PA_atk-abh02_a:1722_12	upagatāya mettāya majjhattaverisaṅkhātepi sabbe satte anukkamena pharatīti attho.	17221	
PA_atk-abh02_a:1722_13	Metti mettāyanātiādīni vuttatthāneva.	17221	
PA_atk-abh02_a:1723	644. Vidisaṃ vāti padaṃ tiriyaṃ vāti etassa atthavibhāvanatthaṃ vuttaṃ.	172	
PA_atk-abh02_a:1724	645. Pharitvāti ārammaṇakaraṇavasena phusitvā. Adhimuñcitvāti adhikabhāvena muñcitvā, yathā muttaṃ sumuttaṃ hoti suppasāritaṃ suvitthataṃ tathā muñcitvāti attho.	172	
PA_atk-abh02_a:1725	648. Sabbadhiādiniddese yasmā tīṇipi etāni padāni sabbasaṅgāhikāni, tasmā nesaṃ ekatova atthaṃ dassetuṃ sabbena sabbantiādi vuttaṃ. Tassattho heṭṭhā vuttoyeva.	172	
PA_atk-abh02_a:1726_0	650. Vipulādiniddese yasmā yaṃ appanāppattaṃ hutvā anantasattapharaṇavasena vipulaṃ,	1726	
PA_atk-abh02_a:1726_1	taṃ niyamato bhūmivasena mahaggataṃ hoti. Yañca mahaggataṃ taṃ appamāṇagocaravasena	1726	
PA_atk-abh02_a:1726_2	appamāṇaṃ. Yaṃ appamāṇaṃ taṃ paccatthikavighātavasena averaṃ. Yañca averaṃ taṃ vihatabyāpajjatāya	1726	
PA_atk-abh02_a:1726_3	abyāpajjaṃ. Tasmā “yaṃ vipulaṃ taṃ mahaggata”ntiādi vuttaṃ. Avero abyāpajjoti cettha	1726	
PA_atk-abh02_a:1726_4	liṅgavipariyāyena vuttaṃ. Manena vā saddhiṃ yojanā kātabbā – yaṃ appamāṇaṃ cittaṃ,	1726	
PA_atk-abh02_a:1726_5	so avero mano; yo avero so abyāpajjoti. Apicettha heṭṭhimaṃ heṭṭhimaṃ padaṃ uparimassa	1726	
PA_atk-abh02_a:1726_6	uparimassa, uparimaṃ vā uparimaṃ heṭṭhimassa heṭṭhimassa atthotipi veditabbo.	1726	
PA_atk-abh02_a:1727_0	653. Seyyathāpi nāma ekaṃ puggalaṃ duggataṃ durupetanti idampi karuṇāya vatthubhūtaṃ	1727	
PA_atk-abh02_a:1727_1	puggalaṃ dassetuṃ vuttaṃ. Evarūpasmiñhi puggale balavakāruññaṃ uppajjati. Tattha	1727	
PA_atk-abh02_a:1727_2	duggatanti dukkhena samaṅgībhāvaṃ gataṃ. Durupetanti kāyaduccaritādīhi upetaṃ. Gatikulabhogādivasena	1727	
PA_atk-abh02_a:1727_3	vā tamabhāve ṭhito puggalo duggato, kāyaduccaritādīhi upetattā tamaparāyaṇabhāve	1727	
PA_atk-abh02_a:1727_4	ṭhito durupetoti evamettha attho veditabbo.	1727	
PA_atk-abh02_a:1728_0	663. Ekaṃ puggalaṃ piyaṃ manāpanti idampi muditāya vatthubhūtaṃ puggalaṃ dassetuṃ	1728	
PA_atk-abh02_a:1728_1	vuttaṃ. Tattha gatikulabhogādivasena jotibhāve ṭhito piyo, kāyasucaritādīhi upetattā	1728	
PA_atk-abh02_a:1728_2	jotiparāyaṇabhāve ṭhito manāpoti veditabbo.	1728	
PA_atk-abh02_a:1729_0	673. Neva manāpaṃ na amanāpanti idampi upekkhāya vatthubhūtaṃ puggalaṃ dassetuṃ vuttaṃ.	1729	
PA_atk-abh02_a:1729_1	Tattha mittabhāvaṃ asampattatāya neva manāpo, amittabhāvaṃ asampattatāya na amanāpoti	1729	
PA_atk-abh02_a:1729_2	veditabbo. Sesamettha yaṃ vattabbaṃ siyā, taṃ sabbaṃ heṭṭhā cittuppādakaṇḍe vuttameva.	1729	
PA_atk-abh02_a:1729_3	Bhāvanāvidhānampi etesaṃ kammaṭṭhānānaṃ visuddhimagge vitthārato kathitamevāti.	1729	
PA_atk-abh02_a:1730	Suttantabhājanīyavaṇṇanā.	173	
PA_atk-abh02_a:1731	2. Abhidhammabhājanīyavaṇṇanā	173	
PA_atk-abh02_a:1732	Abhidhammabhājanīyaṃ kusalatopi vipākatopi kiriyatopi heṭṭhā cittuppādakaṇḍe bhājitanayeneva bhājitaṃ. Atthopissa tattha vuttanayeneva veditabbo.	173	
PA_atk-abh02_a:1733	3. Pañhāpucchakavaṇṇanā	173	
PA_atk-abh02_a:1734_0	Pañhāpucchake pāḷianusāreneva mettādīnaṃ kusalādibhāvo veditabbo. Ārammaṇattikesu	1734	
PA_atk-abh02_a:1734_1	pana sabbāpi tīsu tikesu navatabbārammaṇā eva. Ajjhattārammaṇattike bahiddhārammaṇāti.	1734	
PA_atk-abh02_a:1734_2	Imasmiṃ pana appamaññāvibhaṅge sammāsambuddhena suttantabhājanīyepi lokiyā eva appamaññāyo	1734	
PA_atk-abh02_a:1734_3	kathitā, abhidhammabhājanīyepi pañhāpucchakepi. Tayopi hi ete nayā lokiyattā ekaparicchedā	1734	
PA_atk-abh02_a:1734_4	eva. Evamayaṃ appamaññāvibhaṅgopi teparivaṭṭaṃ nīharitvāva bhājetvā dassitoti.	1734	
PA_atk-abh02_a:1735	Sammohavinodaniyā vibhaṅgaṭṭhakathāya	173	
PA_atk-abh02_a:1736	Appamaññāvibhaṅgavaṇṇanā niṭṭhitā.	173	
PA_atk-abh02_a:1737	14. Sikkhāpadavibhaṅgo	173	
PA_atk-abh02_a:1738	1. Abhidhammabhājanīyavaṇṇanā	173	
PA_atk-abh02_a:1739_0	703. Idāni tadanantare sikkhāpadavibhaṅge pañcāti gaṇanaparicchedo. Sikkhāpadānīti	1739	
PA_atk-abh02_a:1739_1	sikkhitabbapadāni; sikkhākoṭṭhāsāti attho. Apica upari āgatā sabbepi kusalā dhammā	1739	
PA_atk-abh02_a:1739_2	sikkhitabbato sikkhā. Pañcasu pana sīlaṅgesu yaṃkiñci aṅgaṃ tāsaṃ sikkhānaṃ patiṭṭhānaṭṭhena	1739	
PA_atk-abh02_a:1739_3	padanti sikkhānaṃ padattā sikkhāpadāni. Pāṇātipātāti pāṇassa atipātā ghātanā māraṇāti	1739	
PA_atk-abh02_a:1739_4	attho. Veramaṇīti virati. Adinnādānāti adinnassa ādānā; parapariggahitassa haraṇāti	1739	
PA_atk-abh02_a:1739_5	attho. Kāmesūti vatthukāmesu. Micchācārāti kilesakāmavasena lāmakācārā. Musāvādāti	1739	
PA_atk-abh02_a:1739_6	abhūtavādato. Surāmerayamajjapamādaṭṭhānāti ettha surāti piṭṭhasurā, pūvasurā, odanasurā,	1739	
PA_atk-abh02_a:1739_7	kiṇṇapakkhittā, sambhārasaṃyuttāti pañca surā. Merayanti pupphāsavo, phalāsavo, guḷāsavo,	1739	
PA_atk-abh02_a:1739_8	madhvāsavo, sambhārasaṃyuttoti pañca āsavā. Tadubhayampi madanīyaṭṭhena majjaṃ. Yāya	1739	
PA_atk-abh02_a:1739_9	cetanāya taṃ pivanti, sā pamādakāraṇattā pamādaṭṭhānaṃ; tasmā surāmerayamajjapamādaṭṭhānā.	1739	
PA_atk-abh02_a:1739_10	Ayaṃ tāvettha mātikānikkhepassa attho.	17391	
PA_atk-abh02_a:1740_0	704. Padabhājanīye pana yasmiṃ samaye kāmāvacarantiādi sabbaṃ heṭṭhā vuttanayattā	1740	
PA_atk-abh02_a:1740_1	uttānatthameva. Yasmā pana na kevalaṃ viratiyeva sikkhāpadaṃ, cetanāpi sikkhāpadameva,	1740	
PA_atk-abh02_a:1740_2	tasmā taṃ dassetuṃ dutiyanayo dassito. Yasmā ca na kevalaṃ eteyeva dve dhammā sikkhāpadaṃ,	1740	
PA_atk-abh02_a:1740_3	cetanāsampayuttā pana paropaṇṇāsadhammāpi sikkhitabbakoṭṭhāsato sikkhāpadameva, tasmā	1740	
PA_atk-abh02_a:1740_4	tatiyanayopi dassito.	1740	
PA_atk-abh02_a:1741_0	Tattha duvidhaṃ sikkhāpadaṃ pariyāyasikkhāpadaṃ nippariyāyasikkhāpadañca. Tattha	1741	
PA_atk-abh02_a:1741_1	virati nippariyāyasikkhāpadaṃ. Sā hi “pāṇātipātā veramaṇī”ti pāḷiyaṃ āgatā, no cetanā.	1741	
PA_atk-abh02_a:1741_2	Viramanto ca tāya eva tato tato viramati, na cetanāya. Cetanaṃ pana āharitvā dassesi.	1741	
PA_atk-abh02_a:1741_3	Tathā sesacetanāsampayuttadhamme. Vītikkamakāle hi veracetanā dussīlyaṃ nāma. Tasmā	1741	
PA_atk-abh02_a:1741_4	sā viratikālepi susīlyavasena vuttā. Phassādayo taṃsampayuttattā gahitāti.	1741	
PA_atk-abh02_a:1742	Idāni etesu sikkhāpadesu ñāṇasamuttejanatthaṃ imesaṃ pāṇātipātādīnaṃ dhammato, koṭṭhāsato, ārammaṇato, vedanāto, mūlato, kammato, sāvajjato, payogato ca vinicchayo veditabbo.	174	
PA_atk-abh02_a:1743	Tattha ‘dhammato’ti pañcapete pāṇātipātādayo cetanādhammāva honti. ‘Koṭṭhāsato’ pañcapi kammapathā eva.	174	
PA_atk-abh02_a:1744_0	‘Ārammaṇato’ pāṇātipāto jīvitindriyārammaṇo. Adinnādānaṃ sattārammaṇaṃ vā saṅkhārārammaṇaṃ	1744	
PA_atk-abh02_a:1744_1	vā. Micchācāro itthipurisārammaṇo. Musāvādo sattārammaṇo vā saṅkhārārammaṇo vā. Surāpānaṃ saṅkhārārammaṇaṃ.	1744	
PA_atk-abh02_a:1745_0	‘Vedanāto’ pāṇātipāto dukkhavedano. Adinnādānaṃ tivedanaṃ. Tañhi haṭṭhatuṭṭhassa	1745	
PA_atk-abh02_a:1745_1	adinnaṃ ādiyato sukhavedanaṃ hoti, bhītakāle dukkhavedanaṃ, majjhattassa hutvā gaṇhato	1745	
PA_atk-abh02_a:1745_2	adukkhamasukhavedanaṃ. Micchācāro sukhavedano vā adukkhamasukhavedano vā. Musāvādo	1745	
PA_atk-abh02_a:1745_3	adinnādānaṃ viya tivedano. Surāpānaṃ sukhamajjhattavedanaṃ.	1745	
PA_atk-abh02_a:1746_0	‘Mūlato’ pāṇātipāto dosamohamūlo. Adinnādānaṃ kiñcikāle lobhamohamūlaṃ, kiñcikāle	1746	
PA_atk-abh02_a:1746_1	dosamohamūlaṃ. Micchācāro lobhamohamūlo. Musāvādo kiñcikāle lobhamohamūlo, kiñcikāle	1746	
PA_atk-abh02_a:1746_2	dosamohamūlo. Surāpānaṃ lobhamohamūlaṃ.	1746	
PA_atk-abh02_a:1747	‘Kammato’ musāvādo cettha vacīkammaṃ. Sesā kāyakammameva.	174	
PA_atk-abh02_a:1748	‘Sāvajjato’ pāṇātipāto atthi appasāvajjo, atthi mahāsāvajjo. Tathā adinnādānādīni. Tesaṃ nānākaraṇaṃ heṭṭhā dassitameva.	174	
PA_atk-abh02_a:1749_0	Ayaṃ pana aparo nayo – kunthakipillikassa hi vadho appasāvajjo, tato mahantatarassa	1749	
PA_atk-abh02_a:1749_1	mahāsāvajjo; sopi appasāvajjo, tato mahantatarāya sakuṇikāya mahāsāvajjo; tato godhāya,	1749	
PA_atk-abh02_a:1749_2	tato sasakassa, tato migassa, tato gavayassa, tato assassa, tato hatthissa vadho	1749	
PA_atk-abh02_a:1749_3	mahāsāvajjo, tatopi dussīlamanussassa, tato gorūpasīlakamanussassa, tato saraṇagatassa,	1749	
PA_atk-abh02_a:1749_4	tato pañcasikkhāpadikassa, tato sāmaṇerassa, tato puthujjanabhikkhuno, tato sotāpannassa,	1749	
PA_atk-abh02_a:1749_5	tato sakadāgāmissa, tato anāgāmissa, tato khīṇāsavassa vadho atimahāsāvajjoyeva.	1749	
PA_atk-abh02_a:1750_0	Adinnādānaṃ dussīlassa santake appasāvajjaṃ, tato gorūpasīlakassa santake mahāsāvajjaṃ;	1750	
PA_atk-abh02_a:1750_1	tato saraṇagatassa, tato pañcasikkhāpadikassa, tato sāmaṇerassa, tato puthujjanabhikkhuno,	1750	
PA_atk-abh02_a:1750_2	tato sotāpannassa, tato sakadāgāmissa, tato anāgāmissa santake mahāsāvajjaṃ, tato	1750	
PA_atk-abh02_a:1750_3	khīṇāsavassa santake atimahāsāvajjaṃyeva.	1750	
PA_atk-abh02_a:1751_0	Micchācāro dussīlāya itthiyā vītikkame appasāvajjo, tato gorūpasīlakāya mahāsāvajjo;	1751	
PA_atk-abh02_a:1751_1	tato saraṇagatāya, pañcasikkhāpadikāya, sāmaṇeriyā, puthujjanabhikkhuniyā, sotāpannāya,	1751	
PA_atk-abh02_a:1751_2	sakadāgāminiyā, tato anāgāminiyā vītikkame mahāsāvajjo, khīṇāsavāya pana bhikkhuniyā	1751	
PA_atk-abh02_a:1751_3	ekantamahāsāvajjova.	1751	
PA_atk-abh02_a:1752_0	Musāvādo kākaṇikamattassa atthāya musākathane appasāvajjo, tato aḍḍhamāsakassa, māsakassa,	1752	
PA_atk-abh02_a:1752_1	pañcamāsakassa, aḍḍhakahāpaṇassa, kahāpaṇassa, tato anagghaniyabhaṇḍassa atthāya	1752	
PA_atk-abh02_a:1752_2	musākathane mahāsāvajjo, musā kathetvā pana saṅghaṃ bhindantassa ekantamahāsāvajjova.	1752	
PA_atk-abh02_a:1753	Surāpānaṃ pasatamattassa pāne appasāvajjaṃ, añjalimattassa pāne mahāsāvajjaṃ; kāyacālanasamatthaṃ pana bahuṃ pivitvā gāmaghātanigamaghātakammaṃ karontassa ekantamahāsāvajjameva.	175	
PA_atk-abh02_a:1754_0	Pāṇātipātañhi patvā khīṇāsavassa vadho mahāsāvajjo; adinnādānaṃ patvā khīṇāsavasantakassa	1754	
PA_atk-abh02_a:1754_1	haraṇaṃ, micchācāraṃ patvā khīṇāsavāya bhikkhuniyā vītikkamanaṃ, musāvādaṃ patvā	1754	
PA_atk-abh02_a:1754_2	musāvādena saṅghabhedo, surāpānaṃ patvā kāyacālanasamatthaṃ bahuṃ pivitvā gāmanigamaghātanaṃ	1754	
PA_atk-abh02_a:1754_3	mahāsāvajjaṃ. Sabbehipi panetehi musāvādena saṅghabhedanameva mahāsāvajjaṃ. Tañhi	1754	
PA_atk-abh02_a:1754_4	kappaṃ niraye pācanasamatthaṃ mahākibbisaṃ.	1754	
PA_atk-abh02_a:1755	‘Payogato’ti pāṇātipāto sāhatthikopi hoti āṇattikopi. Tathā adinnādānaṃ. Micchācāramusāvādasurāpānāni sāhatthikānevāti.	175	
PA_atk-abh02_a:1756_0	Evamettha pāṇātipātādīnaṃ dhammādivasena vinicchayaṃ ñatvā pāṇātipātā veramaṇītiādīnampi	1756	
PA_atk-abh02_a:1756_1	dhammato, koṭṭhāsato, ārammaṇato, vedanāto, mūlato, kammato, khaṇḍato, samādānato,	1756	
PA_atk-abh02_a:1756_2	payogato ca vinicchayo veditabbo.	1756	
PA_atk-abh02_a:1757_0	Tattha ‘dhammato’ti pariyāyasīlavasena paṭipāṭiyā pañca cetanādhammāva. ‘Koṭṭhāsato’ti	1757	
PA_atk-abh02_a:1757_1	pañcapi kammapathā eva. ‘Ārammaṇato’ti pāṇātipātā veramaṇī parassa jīvitindriyaṃ	1757	
PA_atk-abh02_a:1757_2	ārammaṇaṃ katvā attano veracetanāya viramati. Itarāsupi eseva nayo. Sabbāpi hi etā	1757	
PA_atk-abh02_a:1757_3	vītikkamitabbavatthuṃ ārammaṇaṃ katvā veracetanāhiyeva viramanti. ‘Vedanāto’ti sabbāpi	1757	
PA_atk-abh02_a:1757_4	sukhavedanā vā honti majjhattavedanā vā. ‘Mūlato’ti ñāṇasampayuttacittena viramantassa	1757	
PA_atk-abh02_a:1757_5	alobhaadosaamohamūlā honti, ñāṇavippayuttacittena viramantassa alobhaadosamūlā honti.	1757	
PA_atk-abh02_a:1757_6	‘Kammato’ti musāvādā veramaṇīyevettha vacīkammaṃ; sesā kāyakammaṃ. ‘Khaṇḍato’ti gahaṭṭhā	1757	
PA_atk-abh02_a:1757_7	yaṃ yaṃ vītikkamanti, taṃ tadeva khaṇḍaṃ hoti bhijjati, avasesaṃ na bhijjati. Kasmā?	1757	
PA_atk-abh02_a:1757_8	Gahaṭṭhā hi anibaddhasīlā honti, yaṃ yaṃ sakkonti taṃ tadeva gopenti. Sāmaṇerānaṃ	1757	
PA_atk-abh02_a:1757_9	pana ekasmiṃ vītikkamante sabbāni bhijjanti. Na kevalañca etāni, sesasīlānipi bhijjantiyeva.	1757	
PA_atk-abh02_a:1757_10	Tesaṃ pana vītikkamo daṇḍakammavatthuko. ‘Puna evarūpaṃ na karissāmī’ti daṇḍakamme	17571	
PA_atk-abh02_a:1757_11	kate sīlaṃ paripuṇṇaṃ hoti. ‘Samādānato’ti sayameva ‘pañca sīlāni adhiṭṭhahāmī’ti	17571	
PA_atk-abh02_a:1757_12	adhiṭṭhahantenapi, pāṭiyekkaṃ pāṭiyekkaṃ samādiyantenapi samādiṇṇāni honti. Aññassa	17571	
PA_atk-abh02_a:1757_13	santike nisīditvā ‘pañca sīlāni samādiyāmī’ti samādiyantenapi, pāṭiyekkaṃ pāṭiyekkaṃ	17571	
PA_atk-abh02_a:1757_14	samādiyantenapi samādinnāneva honti. ‘Payogato’ sabbānipi sāhatthikapayogānevāti veditabbāni.	17571	
PA_atk-abh02_a:1758_0	712. Idāni yāsaṃ sikkhānaṃ koṭṭhāsabhāvena imāni pañca sikkhāpadāni vuttāni, tāni	1758	
PA_atk-abh02_a:1758_1	dassetuṃ katame dhammā sikkhāti ayaṃ sikkhāvāro āraddho. Tattha yasmā sabbepi catubhūmakakusalā	1758	
PA_atk-abh02_a:1758_2	dhammā sikkhitabbabhāvato sikkhā, tasmā te dassetuṃ yasmiṃ samaye kāmāvacarantiādi	1758	
PA_atk-abh02_a:1758_3	vuttaṃ. Tattha heṭṭhā cittuppādakaṇḍe vuttanayeneva pāḷiṃ vitthāretvā attho veditabbo.	1758	
PA_atk-abh02_a:1758_4	Idha pana mukhamattameva dassitanti.	1758	
PA_atk-abh02_a:1759	Abhidhammabhājanīyavaṇṇanā.	175	
PA_atk-abh02_a:1760	3. Pañhāpucchakavaṇṇanā	176	
PA_atk-abh02_a:1761_0	714. Pañhāpucchake pāḷianusāreneva sikkhāpadānaṃ kusalādibhāvo veditabbo. Ārammaṇattikesu	1761	
PA_atk-abh02_a:1761_1	pana yāni sikkhāpadāni ettha sattārammaṇānīti vuttāni, tāni yasmā sattoti saṅkhaṃ	1761	
PA_atk-abh02_a:1761_2	gate saṅkhāreyeva ārammaṇaṃ karonti, yasmā ca sabbānipi etāni sampattavirativaseneva	1761	
PA_atk-abh02_a:1761_3	niddiṭṭhāni, tasmā “parittārammaṇā”ti ca “paccuppannārammaṇā”ti ca vuttaṃ. Yato pana	1761	
PA_atk-abh02_a:1761_4	viramati tassa vatthuno accantabahiddhattā sabbesampi bahiddhārammaṇatā veditabbāti.	1761	
PA_atk-abh02_a:1762_0	Imasmiṃ pana sikkhāpadavibhaṅge sammāsambuddhena abhidhammabhājanīyepi pañhāpucchakepi	1762	
PA_atk-abh02_a:1762_1	lokiyāneva sikkhāpadāni kathitāni. Ubhopi hi ete nayā lokiyattā ekaparicchedā eva.	1762	
PA_atk-abh02_a:1762_2	Evamayaṃ sikkhāpadavibhaṅgo dveparivaṭṭaṃ nīharitvāva bhājetvā dassitoti.	1762	
PA_atk-abh02_a:1763	Sammohavinodaniyā vibhaṅgaṭṭhakathāya	176	
PA_atk-abh02_a:1764	Sikkhāpadavibhaṅgavaṇṇanā niṭṭhitā.	176	
PA_atk-abh02_a:1765	15. Paṭisambhidāvibhaṅgo	176	
PA_atk-abh02_a:1766	1. Suttantabhājanīyaṃ	176	
PA_atk-abh02_a:1767	1. Saṅgahavāravaṇṇanā	176	
PA_atk-abh02_a:1768_0	718. Idāni tadanantare paṭisambhidāvibhaṅge catassoti gaṇanaparicchedo. Paṭisambhidāti	1768	
PA_atk-abh02_a:1768_1	pabhedā. Yasmā pana parato atthe ñāṇaṃ atthapaṭisambhidātiādimāha, tasmā na aññassa	1768	
PA_atk-abh02_a:1768_2	kassaci pabhedā, ñāṇasseva pabhedāti veditabbā. Iti “catasso paṭisambhidā”ti padena	1768	
PA_atk-abh02_a:1768_3	cattāro ñāṇappabhedāti ayamattho saṅgahito. Atthapaṭisambhidāti atthe paṭisambhidā;	1768	
PA_atk-abh02_a:1768_4	atthappabhedassa sallakkhaṇavibhāvanāvavatthānakaraṇasamatthaṃ atthe pabhedagataṃ	1768	
PA_atk-abh02_a:1768_5	ñāṇanti attho. Sesapadesupi eseva nayo. Dhammappabhedassa hi sallakkhaṇavibhāvanāvavatthānakaraṇasamatthaṃ	1768	
PA_atk-abh02_a:1768_6	dhamme pabhedagataṃ ñāṇaṃ dhammapaṭisambhidā nāma. Niruttippabhedassa sallakkhaṇavibhāvanāvavatthānakaraṇasamatthaṃ	1768	
PA_atk-abh02_a:1768_7	niruttābhilāpe pabhedagataṃ ñāṇaṃ niruttipaṭisambhidā nāma. Paṭibhānappabhedassa	1768	
PA_atk-abh02_a:1768_8	sallakkhaṇavibhāvanāvavatthānakaraṇasamatthaṃ paṭibhāne pabhedagataṃ ñāṇaṃ paṭibhānapaṭisambhidā nāma.	1768	
PA_atk-abh02_a:1769_0	Idāni yathānikkhittā paṭisambhidā bhājetvā dassento atthe ñāṇaṃ atthapaṭisambhidātiādimāha.	1769	
PA_atk-abh02_a:1769_1	Tattha atthoti saṅkhepato hetuphalaṃ. Tañhi hetuvasena araṇīyaṃ gantabbaṃ pattabbaṃ,	1769	
PA_atk-abh02_a:1769_2	tasmā atthoti vuccati. Pabhedato pana yaṃkiñci paccayasamuppannaṃ, nibbānaṃ, bhāsitattho,	1769	
PA_atk-abh02_a:1769_3	vipāko, kiriyāti ime pañca dhammā atthoti veditabbā. Taṃ atthaṃ paccavekkhantassa	1769	
PA_atk-abh02_a:1769_4	tasmiṃ atthe pabhedagataṃ ñāṇaṃ atthapaṭisambhidā.	1769	
PA_atk-abh02_a:1770_0	Dhammoti saṅkhepato paccayo. So hi yasmā taṃ taṃ vidahati pavatteti ceva pāpeti ca,	1770	
PA_atk-abh02_a:1770_1	tasmā dhammoti vuccati. Pabhedato pana yo koci phalanibbattako hetu, ariyamaggo,	1770	
PA_atk-abh02_a:1770_2	bhāsitaṃ, kusalaṃ, akusalanti ime pañca dhammā dhammoti veditabbā. Taṃ dhammaṃ paccavekkhantassa	1770	
PA_atk-abh02_a:1770_3	tasmiṃ dhamme pabhedagataṃ ñāṇaṃ dhammapaṭisambhidā.	1770	
PA_atk-abh02_a:1771_0	Tatra dhammaniruttābhilāpe ñāṇanti tasmiṃ atthe ca dhamme ca yā sabhāvanirutti, tassā	1771	
PA_atk-abh02_a:1771_1	abhilāpe taṃ sabhāvaniruttiṃ saddaṃ ārammaṇaṃ katvā paccavekkhantassa tasmiṃ sabhāvaniruttābhilāpe	1771	
PA_atk-abh02_a:1771_2	pabhedagataṃ ñāṇaṃ niruttipaṭisambhidā. Evamayaṃ niruttipaṭisambhidā saddārammaṇā	1771	
PA_atk-abh02_a:1771_3	nāma jātā, na paññattiārammaṇā. Kasmā? Yasmā saddaṃ sutvā “ayaṃ sabhāvanirutti, ayaṃ	1771	
PA_atk-abh02_a:1771_4	na sabhāvaniruttī”ti jānanti. Paṭisambhidāppatto hi “phasso”ti vutte “ayaṃ sabhāvaniruttī”ti	1771	
PA_atk-abh02_a:1771_5	jānāti, “phassā”ti vā “phassa”nti vā vutte pana “ayaṃ na sabhāvaniruttī”ti jānāti.	1771	
PA_atk-abh02_a:1771_6	Vedanādīsupi eseva nayo. Aññaṃ panesa nāmaākhyātaupasaggabyañjanasaddaṃ jānāti na	1771	
PA_atk-abh02_a:1771_7	jānātīti? Yadaggena saddaṃ sutvā “ayaṃ sabhāvanirutti, ayaṃ na sabhāvaniruttī”ti	1771	
PA_atk-abh02_a:1771_8	jānāti, tadaggena tampi jānissatīti. Taṃ pana nayidaṃ paṭisambhidākiccanti paṭikkhipitvā	1771	
PA_atk-abh02_a:1771_9	idaṃ vatthu kathitaṃ –	1771	
PA_atk-abh02_a:1772_0	Tissadattatthero kira bodhimaṇḍe suvaṇṇasalākaṃ gahetvā aṭṭhārasasu bhāsāsu ‘katarabhāsāya	1772	
PA_atk-abh02_a:1772_1	kathemī’ti pavāresi. Taṃ pana tena attano uggahe ṭhatvā pavāritaṃ, na paṭisambhidāya	1772	
PA_atk-abh02_a:1772_2	ṭhitena. So hi mahāpaññatāya taṃ taṃ bhāsaṃ kathāpetvā kathāpetvā uggaṇhi; tato uggahe	1772	
PA_atk-abh02_a:1772_3	ṭhatvā evaṃ pavāresi.	1772	
PA_atk-abh02_a:1773_0	Bhāsaṃ nāma sattā uggaṇhantīti vatvā ca panettha idaṃ kathitaṃ. Mātāpitaro hi daharakāle	1773	
PA_atk-abh02_a:1773_1	kumārake mañce vā pīṭhe vā nipajjāpetvā taṃ taṃ kathayamānā tāni tāni kiccāni karonti.	1773	
PA_atk-abh02_a:1773_2	Dārakā tesaṃ taṃ taṃ bhāsaṃ vavatthāpenti – iminā idaṃ vuttaṃ, iminā idaṃ vuttanti.	1773	
PA_atk-abh02_a:1773_3	Gacchante gacchante kāle sabbampi bhāsaṃ jānanti. Mātā damiḷī, pitā andhako. Tesaṃ	1773	
PA_atk-abh02_a:1773_4	jāto dārako sace mātukathaṃ paṭhamaṃ suṇāti, damiḷabhāsaṃ bhāsissati; sace pitukathaṃ	1773	
PA_atk-abh02_a:1773_5	paṭhamaṃ suṇāti, andhakabhāsaṃ bhāsissati. Ubhinnampi pana kathaṃ assuṇanto māgadhabhāsaṃ bhāsissati.	1773	
PA_atk-abh02_a:1774_0	Yopi agāmake mahāraññe nibbatto, tattha añño kathento nāma natthi, sopi attano dhammatāya	1774	
PA_atk-abh02_a:1774_1	vacanaṃ samuṭṭhāpento māgadhabhāsameva bhāsissati. Niraye, tiracchānayoniyaṃ, pettivisaye,	1774	
PA_atk-abh02_a:1774_2	manussaloke, devaloketi sabbattha māgadhabhāsāva ussannā. Tattha sesā oṭṭakirātaandhakayonakadamiḷabhāsādikā	1774	
PA_atk-abh02_a:1774_3	aṭṭhārasa bhāsā parivattanti. Ayamevekā yathābhuccabrahmavohāraariyavohārasaṅkhātā	1774	
PA_atk-abh02_a:1774_4	māgadhabhāsā na parivattati. Sammāsabuddhopi tepiṭakaṃ buddhavacanaṃ tantiṃ āropento	1774	
PA_atk-abh02_a:1774_5	māgadhabhāsāya eva āropesi. Kasmā? Evañhi atthaṃ āharituṃ sukhaṃ hoti. Māgadhabhāsāya	1774	
PA_atk-abh02_a:1774_6	hi tantiṃ āruḷhassa buddhavacanassa paṭisambhidāppattānaṃ sotapathāgamanameva papañco;	1774	
PA_atk-abh02_a:1774_7	sote pana saṅghaṭṭitamatteyeva nayasatena nayasahassena attho upaṭṭhāti. Aññāya pana	1774	
PA_atk-abh02_a:1774_8	bhāsāya tantiṃ āruḷhaṃ pothetvā pothetvā uggahetabbaṃ hoti. Bahumpi uggahetvā pana	1774	
PA_atk-abh02_a:1774_9	puthujjanassa paṭisambhidāppatti nāma natthi. Ariyasāvako no paṭisambhidāppato nāma natthi.	1774	
PA_atk-abh02_a:1775_0	Ñāṇesu ñāṇanti sabbatthakañāṇaṃ ārammaṇaṃ katvā ñāṇaṃ paccavekkhantassa pabhedagataṃ	1775	
PA_atk-abh02_a:1775_1	ñāṇaṃ paṭibhānapaṭisambhidāti. Imā pana catassopi paṭisambhidā dvīsu ṭhānesu pabhedaṃ	1775	
PA_atk-abh02_a:1775_2	gacchanti, pañcahi kāraṇehi visadā hontīti veditabbā. Katamesu dvīsu? Sekkhabhūmiyañca	1775	
PA_atk-abh02_a:1775_3	asekkhabhūmiyañca. Tattha sāriputtattherassa mahāmoggallānattherassa mahākassapattherassa	1775	
PA_atk-abh02_a:1775_4	mahākaccāyanattherassa mahākoṭṭhitattherassāti asītiyāpi mahātherānaṃ paṭisambhidā	1775	
PA_atk-abh02_a:1775_5	asekkhabhūmiyaṃ pabhedaṃ gatā. Ānandattherassa cittassa gahapatino dhammikassa upāsakassa	1775	
PA_atk-abh02_a:1775_6	upālissa gahapatino khujjuttarāya upāsikāyāti evamādīnaṃ paṭisambhidā sekkhabhūmiyaṃ	1775	
PA_atk-abh02_a:1775_7	pabhedaṃ gatāti imāsu dvīsu bhūmīsu pabhedaṃ gacchanti.	1775	
PA_atk-abh02_a:1776_0	Katamehi pañcahi kāraṇehi paṭisambhidā visadā hontīti? Adhigamena, pariyattiyā, savanena,	1776	
PA_atk-abh02_a:1776_1	paripucchāya, pubbayogenāti. Tattha ‘adhigamo’ nāma arahattaṃ. Tañhi pattassa paṭisambhidā	1776	
PA_atk-abh02_a:1776_2	visadā honti. ‘Pariyatti’ nāma buddhavacanaṃ. Tañhi uggaṇhantassa paṭisambhidā visadā	1776	
PA_atk-abh02_a:1776_3	honti. ‘Savanaṃ’ nāma dhammassavanaṃ. Sakkaccañhi dhammaṃ suṇantassa paṭisambhidā	1776	
PA_atk-abh02_a:1776_4	visadā honti. ‘Paripucchā’ nāma aṭṭhakathā. Uggahitapāḷiyā atthaṃ kathentassa hi	1776	
PA_atk-abh02_a:1776_5	paṭisambhidā visadā honti. ‘Pubbayogo’ nāma pubbayogāvacaratā, atītabhave haraṇapaccāharaṇanayena	1776	
PA_atk-abh02_a:1776_6	pariggahitakammaṭṭhānatā; pubbayogāvacarassa hi paṭisambhidā visadā honti. Tattha	1776	
PA_atk-abh02_a:1776_7	arahattappattiyā punabbasukuṭumbikaputtassa tissattherassa paṭisambhidā visadā ahesuṃ.	1776	
PA_atk-abh02_a:1776_8	So kira tambapaṇṇidīpe buddhavacanaṃ uggaṇhitvā paratīraṃ gantvā yonakadhammarakkhitattherassa	1776	
PA_atk-abh02_a:1776_9	santike buddhavacanaṃ uggaṇhitvā āgacchanto nāvaṃ abhiruhanatitthe ekasmiṃ pade uppannakaṅkho	1776	
PA_atk-abh02_a:1776_10	yojanasatamaggaṃ nivattitvā ācariyassa santikaṃ gacchanto antarāmagge ekassa kuṭumbikassa	17761	
PA_atk-abh02_a:1776_11	pañhaṃ kathesi. So pasīditvā satasahassagghanikaṃ kambalaṃ adāsi. Sopi taṃ āharitvā	17761	
PA_atk-abh02_a:1776_12	ācariyassa adāsi. Thero vāsiyā koṭṭetvā nisīdanaṭṭhāne paribhaṇḍaṃ kāresi. Kimatthāyāti?	17761	
PA_atk-abh02_a:1776_13	Pacchimāya janatāya anuggahatthāyāti. Evaṃ kirassa ahosi – “amhākaṃ gatamaggaṃ āvajjetvā	17761	
PA_atk-abh02_a:1776_14	anāgate sabrahmacārino paṭipattiṃ pūretabbaṃ maññissantī”ti. Tissattheropi ācariyassa	17761	
PA_atk-abh02_a:1776_15	santike kaṅkhaṃ chinditvā jambukolapaṭṭane oruyha cetiyaṅgaṇaṃ sammajjanavelāya vālikavihāraṃ	17761	
PA_atk-abh02_a:1776_16	patvā sammajji. Tassa sammajjitaṭṭhānaṃ disvā ‘idaṃ vītarāgassa bhikkhuno sammaṭṭhaṭṭhāna’nti	17761	
PA_atk-abh02_a:1776_17	therassa vīmaṃsanatthāya pañhaṃ pucchiṃsu. Thero paṭisambhidāppattatāya pucchitapucchite pañhe kathesīti.	17761	
PA_atk-abh02_a:1777_0	Pariyattiyā pana tissadattattherassa ceva nāgasenattherassa ca paṭisambhidā visadā	1777	
PA_atk-abh02_a:1777_1	ahesuṃ. Sakkaccadhammasavanena sudhammasāmaṇerassa paṭisambhidā visadā ahesuṃ. So	1777	
PA_atk-abh02_a:1777_2	kira talaṅgaravāsī dhammadinnattherassa bhāgineyyo khuraggeyeva arahattaṃ patto mātulattherassa	1777	
PA_atk-abh02_a:1777_3	dhammavinicchayaṭṭhāne nisīditvā suṇantoyeva tīṇi piṭakāni paguṇāni akāsi. Uggahitapāḷiyā	1777	
PA_atk-abh02_a:1777_4	atthaṃ kathentassa pana tissadattattherassa eva paṭisambhidā visadā ahesuṃ. Gatapaccāgatavattaṃ	1777	
PA_atk-abh02_a:1777_5	pana pūretvā yāva anulomaṃ kammaṭṭhānaṃ ussukkāpetvā āgatānaṃ visadabhāvappattapaṭisambhidānaṃ	1777	
PA_atk-abh02_a:1777_6	pubbayogāvacarānaṃ anto natthi.	1777	
PA_atk-abh02_a:1778_0	Etesu pana kāraṇesu pariyatti, savanaṃ, paripucchāti imāni tīṇi pabhedasseva balavakāraṇāni.	1778	
PA_atk-abh02_a:1778_1	Pubbayogo adhigamassa balavapaccayo, pabhedassa hoti na hotīti? Hoti, na pana tathā.	1778	
PA_atk-abh02_a:1778_2	Pariyattisavanaparipucchā hi pubbe hontu vā mā vā, pubbayogena pubbe ceva etarahi	1778	
PA_atk-abh02_a:1778_3	ca saṅkhārasammasanaṃ vinā paṭisambhidā nāma natthi. Ime pana dvepi ekato hutvā paṭisambhidā	1778	
PA_atk-abh02_a:1778_4	upatthambhetvā visadā karontīti.	1778	
PA_atk-abh02_a:1779	Saṅgahavāravaṇṇanā.	177	
PA_atk-abh02_a:1780	2. Saccavārādivaṇṇanā	178	
PA_atk-abh02_a:1781_0	719. Idāni ye saṅgahavāre pañca atthā ca dhammā ca saṅgahitā, tesaṃ pabhedadassananayena	1781	
PA_atk-abh02_a:1781_1	paṭisambhidā vibhajituṃ puna catassotiādinā nayena pabhedavāro āraddho. So saccavārahetuvāradhammavārapaccayākāravārapariyattivāravasena	1781	
PA_atk-abh02_a:1781_2	pañcavidho. Tattha paccayasamuppannassa dukkhasaccassa paccayena pattabbassa nibbānassa	1781	
PA_atk-abh02_a:1781_3	ca atthabhāvaṃ, phalanibbattakassa samudayassa nibbānasampāpakassa ariyamaggassa	1781	
PA_atk-abh02_a:1781_4	ca dhammabhāvañca dassetuṃ ‘saccavāro’ vutto. Yassa kassaci pana hetuphalanibbattakassa	1781	
PA_atk-abh02_a:1781_5	hetuno dhammabhāvaṃ, hetuphalassa ca atthabhāvaṃ dassetuṃ ‘hetuvāro’ vutto. Tattha	1781	
PA_atk-abh02_a:1781_6	ca hetuphalakkamavasena uppaṭipāṭiyā paṭhamaṃ dhammapaṭisambhidā niddiṭṭhā. Ye pana	1781	
PA_atk-abh02_a:1781_7	dhammā tamhā tamhā rūpārūpappabhedā hetuto jātā, tesaṃ atthabhāvaṃ, tassa tassa ca	1781	
PA_atk-abh02_a:1781_8	rūpārūpadhammappabhedassa hetuno dhammabhāvaṃ dassetuṃ ‘dhammavāro’ vutto. Jarāmaraṇādīnaṃ	1781	
PA_atk-abh02_a:1781_9	pana atthabhāvaṃ, jarāmaraṇādisamudayasaṅkhātānaṃ jātiādīnañca dhammabhāvaṃ dassetuṃ	1781	
PA_atk-abh02_a:1781_10	‘paccayākāravāro’ vutto. Tato pariyattisaṅkhātassa tassa tassa bhāsitassa dhammabhāvaṃ,	17811	
PA_atk-abh02_a:1781_11	bhāsitasaṅkhātena paccayena pattabbassa bhāsitatthassa ca atthabhāvaṃ dassetuṃ ‘pariyattivāro’ vutto.	17811	
PA_atk-abh02_a:1782_0	Tattha ca yasmā bhāsitaṃ ñatvā tassattho ñāyati, tasmā bhāsitabhāsitatthakkamena	1782	
PA_atk-abh02_a:1782_1	uppaṭipāṭiyā paṭhamaṃ dhammapaṭisambhidā niddiṭṭhā. Pariyattidhammassa ca pabhedadassanatthaṃ	1782	
PA_atk-abh02_a:1782_2	“tattha katamā dhammapaṭisambhidā”ti pucchāpubbaṅgamo paṭiniddesavāro vutto. Tattha	1782	
PA_atk-abh02_a:1782_3	suttantiādīhi navahi aṅgehi nippadesato tanti gahitā. Ayaṃ imassa bhāsitassa attho,	1782	
PA_atk-abh02_a:1782_4	ayaṃ imassa bhāsitassa atthoti imasmimpi ṭhāne bhāsitavasena nippadesato tanti eva gahitāti.	1782	
PA_atk-abh02_a:1783	Suttantabhājanīyavaṇṇanā.	178	
PA_atk-abh02_a:1784	2. Abhidhammabhājanīyavaṇṇanā	178	
PA_atk-abh02_a:1785_0	725. Tattha tisso paṭisambhidā lokiyā. Atthapaṭisambhidā lokiyalokuttaramissakā.	1785	
PA_atk-abh02_a:1785_1	Sā hi nibbānārammaṇānaṃ maggaphalañāṇānaṃ vasena lokuttarāpi hoti. Abhidhammabhājanīye	1785	
PA_atk-abh02_a:1785_2	kusalākusalavipākakiriyānaṃ vasena catūhi vārehi vibhattaṃ. Tattha yattakāni heṭṭhā	1785	
PA_atk-abh02_a:1785_3	cittuppādakaṇḍe kusalacittāni vibhattāni, tesaṃ sabbesampi vasena ekekasmiṃ cittaniddese	1785	
PA_atk-abh02_a:1785_4	catasso catasso paṭisambhidā vibhattāti veditabbā. Akusalacittesupi eseva nayo. Vipākakiriyavāresu	1785	
PA_atk-abh02_a:1785_5	vipākakiriyānaṃ atthena saṅgahitattā, dhammapaṭisambhidaṃ chaḍḍetvā, ekekasmiṃ vipākacitte	1785	
PA_atk-abh02_a:1785_6	ca kiriyacitte ca tisso tissova paṭisambhidā vibhattā. Pāḷi pana mukhamattameva dassetvā	1785	
PA_atk-abh02_a:1785_7	saṃkhittā. Sā heṭṭhā āgatavitthāravaseneva veditabbā.	1785	
PA_atk-abh02_a:1786_0	Kasmā pana yathā kusalākusalavāresu “tesaṃ vipāke ñāṇaṃ atthapaṭisambhidā”ti vuttaṃ,	1786	
PA_atk-abh02_a:1786_1	evamidha “yesaṃ dhammānaṃ ime vipākā, tesu ñāṇaṃ dhammapaṭisambhidā”ti evaṃ na vuttanti?	1786	
PA_atk-abh02_a:1786_2	Heṭṭhā vuttattā. Yadi evaṃ, “tesaṃ vipāke ñāṇaṃ atthapaṭisambhidā”ti heṭṭhā vuttattā	1786	
PA_atk-abh02_a:1786_3	ayaṃ atthapaṭisambhidāpi idha na vattabbā siyāti? No na vattabbā. Kasmā? Heṭṭhā vipākakiriyacittuppādavasena	1786	
PA_atk-abh02_a:1786_4	avuttattā. Kiriyavāre ca “yesaṃ dhammānaṃ ime kiriyā”ti vacanameva na yujjatīti dvīsupi	1786	
PA_atk-abh02_a:1786_5	imesu vāresu tisso tissova paṭisambhidā vibhattā.	1786	
PA_atk-abh02_a:1787_0	Tattha yāya niruttiyā tesaṃ dhammānaṃ paññatti hotīti yāya niruttiyā tesaṃ phasso	1787	
PA_atk-abh02_a:1787_1	hotītiādinā nayena vuttānaṃ dhammānaṃ “ayaṃ phasso, ayaṃ vedanā”ti evaṃ paññatti	1787	
PA_atk-abh02_a:1787_2	hoti. Tattha dhammaniruttābhilāpe ñāṇanti tasmiṃ atthe dhamme ca pavattamānāya tassā	1787	
PA_atk-abh02_a:1787_3	dhammaniruttiyā sabhāvapaññattiyā abhilāpe ñāṇaṃ. Abhilāpasaddaṃ ārammaṇaṃ katvā	1787	
PA_atk-abh02_a:1787_4	uppannañāṇameva idhāpi kathitaṃ. Yena ñāṇenāti yena paṭibhānapaṭisambhidāñāṇena.	1787	
PA_atk-abh02_a:1787_5	Tāni ñāṇāni jānātīti itarāni tīṇi paṭisambhidāñāṇāni jānāti.	1787	
PA_atk-abh02_a:1788_0	Idāni yathā yaṃ ñāṇaṃ tāni ñāṇāni jānāti, tathā tassa tesu pavattiṃ dassetuṃ imāni	1788	
PA_atk-abh02_a:1788_1	ñāṇāni idamatthajotakānīti vuttaṃ. Tattha idamatthajotakānīti imassa atthassa jotakāni	1788	
PA_atk-abh02_a:1788_2	pakāsakāni; imaṃ nāma atthaṃ jotenti pakāsenti paricchindantīti attho. Iti ñāṇesu	1788	
PA_atk-abh02_a:1788_3	ñāṇanti iminā ākārena pavattaṃ tīsu ñāṇesu ñāṇaṃ paṭibhānapaṭisambhidā nāma.	1788	
PA_atk-abh02_a:1789_0	Tattha kiñcāpi ayaṃ paṭibhānapaṭisambhidā ‘imissā idaṃ kiccaṃ, imissā idaṃ kicca’nti	1789	
PA_atk-abh02_a:1789_1	itarāsaṃ paṭisambhidānaṃ kiccaṃ jānāti, sayaṃ pana tāsaṃ kiccaṃ kātuṃ na sakkoti,	1789	
PA_atk-abh02_a:1789_2	bahussutadhammakathiko viya appassutadhammakathikassa. Dve kira bhikkhū. Eko bahussuto,	1789	
PA_atk-abh02_a:1789_3	eko appassuto. Te ekatova ekaṃ dhammakathāmaggaṃ uggaṇhiṃsu. Tattha appassuto sarasampanno	1789	
PA_atk-abh02_a:1789_4	ahosi, itaro mandassaro. Tesu appassuto gatagataṭṭhāne attano sarasampattiyā sakalaparisaṃ	1789	
PA_atk-abh02_a:1789_5	khobhetvā dhammaṃ kathesi. Dhammaṃ suṇamānā haṭṭhatuṭṭhamānasā hutvā – ‘yathā esa	1789	
PA_atk-abh02_a:1789_6	dhammaṃ kathesi, eko tipiṭakadharo maññe bhavissatī’ti vadanti. Bahussutabhikkhu	1789	
PA_atk-abh02_a:1789_7	pana – ‘dhammasavane jānissatha ayaṃ tipiṭakadharo vā no vā’ti āha. So kiñcāpi evamāha,	1789	
PA_atk-abh02_a:1789_8	yathā pana sakalaparisaṃ khobhetvā dhammaṃ kathetuṃ sakkoti, evamassa kathanasamatthatā	1789	
PA_atk-abh02_a:1789_9	natthi. Tattha kiñcāpi paṭibhānapaṭisambhidā, bahussuto viya appassutassa, itarāsaṃ	1789	
PA_atk-abh02_a:1789_10	kiccaṃ jānāti, sayaṃ pana taṃ kiccaṃ kātuṃ na sakkotīti veditabbaṃ. Sesaṃ uttānatthameva.	17891	
PA_atk-abh02_a:1790_0	746. Evaṃ kusalacittuppādādivasena paṭisambhidā vibhajitvā idāni tāsaṃ uppattiṭṭhānabhūtaṃ	1790	
PA_atk-abh02_a:1790_1	khettaṃ dassetuṃ puna catasso paṭisambhidātiādimāha. Tattha tisso paṭisambhidā kāmāvacarakusalato	1790	
PA_atk-abh02_a:1790_2	catūsu ñāṇasampayuttesu cittuppādesūti idaṃ sekkhānaṃ vasena vuttaṃ. Tesañhipi dhammapaccavekkhaṇakāle	1790	
PA_atk-abh02_a:1790_3	heṭṭhā vuttaṃ pañcappakāraṃ dhammaṃ ārammaṇaṃ katvā catūsu ñāṇasampayuttakusalacittesu	1790	
PA_atk-abh02_a:1790_4	dhammapaṭisambhidā uppajjati. Tathā niruttipaccavekkhaṇakāle saddaṃ ārammaṇaṃ katvā	1790	
PA_atk-abh02_a:1790_5	niruttipaṭisambhidā; ñāṇaṃ paccavekkhaṇakāle sabbatthakañāṇaṃ ārammaṇaṃ katvā paṭibhānapaṭisambhidāti.	1790	
PA_atk-abh02_a:1791_0	Kiriyato catūsūti idaṃ pana asekkhānaṃ vasena vuttaṃ. Tesañhi dhammaṃ paccavekkhaṇakāle	1791	
PA_atk-abh02_a:1791_1	heṭṭhā vuttaṃ pañcappakāraṃ dhammaṃ ārammaṇaṃ katvā catūsu ñāṇasampayuttakiriyacittesu	1791	
PA_atk-abh02_a:1791_2	dhammapaṭisambhidā uppajjati. Tathā niruttipaccavekkhaṇakāle saddaṃ ārammaṇaṃ katvā	1791	
PA_atk-abh02_a:1791_3	niruttipaṭisambhidā; ñāṇaṃ paccavekkhaṇakāle sabbatthakañāṇaṃ ārammaṇaṃ katvā paṭibhānapaṭisambhidāti.	1791	
PA_atk-abh02_a:1792_0	Atthapaṭisambhidā etesu ceva uppajjatīti idaṃ pana sekkhāsekkhānaṃ vasena vuttaṃ.	1792	
PA_atk-abh02_a:1792_1	Tathā hi sekkhānaṃ atthapaccavekkhaṇakāle heṭṭhā vuttappabhedaṃ atthaṃ ārammaṇaṃ	1792	
PA_atk-abh02_a:1792_2	katvā catūsu ñāṇasampayuttakusalacittesu ayaṃ uppajjati, maggaphalakāle ca maggaphalesu.	1792	
PA_atk-abh02_a:1792_3	Asekkhassa pana atthaṃ paccavekkhaṇakāle heṭṭhā vuttappabhedameva atthaṃ ārammaṇaṃ	1792	
PA_atk-abh02_a:1792_4	katvā catūsu ñāṇasampayuttakiriyacittesu uppajjati, phalakāle ca uparime sāmaññaphaleti.	1792	
PA_atk-abh02_a:1792_5	Evametā sekkhāsekkhānaṃ uppajjamānā imāsu bhūmīsu uppajjantīti bhūmidassanatthaṃ	1792	
PA_atk-abh02_a:1792_6	ayaṃ nayo dassitoti.	1792	
PA_atk-abh02_a:1793	Abhidhammabhājanīyavaṇṇanā.	179	
PA_atk-abh02_a:1794	3. Pañhāpucchakavaṇṇanā	179	
PA_atk-abh02_a:1795_0	747. Pañhāpucchake pāḷianusāreneva catunnaṃ paṭisambhidānaṃ kusalādibhāvo veditabbo.	1795	
PA_atk-abh02_a:1795_1	Ārammaṇattikesu pana niruttipaṭisambhidā saddameva ārammaṇaṃ karotīti parittārammaṇā.	1795	
PA_atk-abh02_a:1795_2	Atthapaṭisambhidā kāmāvacaravipākakiriyasaṅkhātañceva paccayasamuppannañca atthaṃ	1795	
PA_atk-abh02_a:1795_3	paccavekkhantassa parittārammaṇā; vuttappabhedameva rūpāvacarārūpāvacaraṃ atthaṃ	1795	
PA_atk-abh02_a:1795_4	paccavekkhantassa mahaggatārammaṇā; lokuttaravipākatthañceva paramatthañca nibbānaṃ	1795	
PA_atk-abh02_a:1795_5	paccavekkhantassa appamāṇārammaṇā. Dhammapaṭisambhidā kāmāvacaraṃ kusaladhammaṃ akusaladhammaṃ	1795	
PA_atk-abh02_a:1795_6	paccayadhammañca paccavekkhantassa parittārammaṇā; rūpāvacarārūpāvacaraṃ kusalaṃ	1795	
PA_atk-abh02_a:1795_7	dhammaṃ paccayadhammañca paccavekkhantassa mahaggatārammaṇā; lokuttaraṃ kusalaṃ dhammaṃ	1795	
PA_atk-abh02_a:1795_8	paccayadhammañca paccavekkhantassa appamāṇārammaṇā. Paṭibhānapaṭisambhidā kāmāvacarakusalavipākakiriyañāṇāni	1795	
PA_atk-abh02_a:1795_9	paccavekkhantassa parittārammaṇā; rūpāvacarārūpāvacarāni kusalavipākakiriyañāṇāni	1795	
PA_atk-abh02_a:1795_10	paccavekkhantassa tesaṃ ārammaṇāni vijānantassa mahaggatārammaṇā; lokuttarāni kusalavipākañāṇāni	17951	
PA_atk-abh02_a:1795_11	paccavekkhantassa appamāṇārammaṇā.	17951	
PA_atk-abh02_a:1796_0	Atthapaṭisambhidā sahajātahetuvasena siyā maggahetukā, vīriyajeṭṭhikāya maggabhāvanāya	1796	
PA_atk-abh02_a:1796_1	siyā maggādhipati, chandacittajeṭṭhikāya navattabbā, phalakālepi navattabbā eva.	1796	
PA_atk-abh02_a:1796_2	Dhammapaṭisambhidā maggaṃ paccavekkhaṇakāle maggārammaṇā, maggaṃ garuṃ katvā paccavekkhantassa	1796	
PA_atk-abh02_a:1796_3	ārammaṇādhipativasena maggādhipati. Paṭibhānapaṭisambhidā maggañāṇaṃ paccavekkhaṇakāle	1796	
PA_atk-abh02_a:1796_4	maggārammaṇā, maggaṃ garuṃ katvā paccavekkhantassa maggādhipati, sesañāṇaṃ pañcavekkhaṇakāle	1796	
PA_atk-abh02_a:1796_5	navattabbārammaṇā. Niruttipaṭisambhidā paccuppannameva saddaṃ ārammaṇaṃ karotīti paccuppannārammaṇā.	1796	
PA_atk-abh02_a:1797_0	Atthapaṭisambhidā atītaṃ vipākatthaṃ kiriyatthaṃ paccayasamuppannañca paccavekkhantassa	1797	
PA_atk-abh02_a:1797_1	atītārammaṇā, anāgataṃ paccavekkhantassa anāgatārammaṇā, paccuppannaṃ paccavekkhantassa	1797	
PA_atk-abh02_a:1797_2	paccuppannārammaṇā, lokuttaraṃ paramatthaṃ paccavekkhantassa navattabbārammaṇā. Dhammapaṭisambhidā	1797	
PA_atk-abh02_a:1797_3	atītaṃ kusalaṃ akusalaṃ paccayadhammañca paccavekkhantassa atītārammaṇā, anāgataṃ	1797	
PA_atk-abh02_a:1797_4	paccavekkhantassa anāgatārammaṇā, paccuppannaṃ paccavekkhantassa paccuppannārammaṇā.	1797	
PA_atk-abh02_a:1797_5	Paṭibhānapaṭisambhidā atītaṃ kusalañāṇaṃ vipākañāṇaṃ kiriyañāṇañca paccavekkhantassa	1797	
PA_atk-abh02_a:1797_6	atītārammaṇā, anāgataṃ paccavekkhantassa anāgatārammaṇā, paccuppannaṃ paccavekkhantassa paccuppannārammaṇā.	1797	
PA_atk-abh02_a:1798_0	Niruttipaṭisambhidā saddārammaṇattā bahiddhārammaṇā. Itarāsu tīsu atthapaṭisambhidā	1798	
PA_atk-abh02_a:1798_1	ajjhattaṃ vipākatthaṃ kiriyatthaṃ paccayasamuppannañca paccavekkhantassa ajjhattārammaṇā,	1798	
PA_atk-abh02_a:1798_2	bahiddhā paccavekkhantassa bahiddhārammaṇā, ajjhattabahiddhā paccavekkhantassa ajjhattabahiddhārammaṇā,	1798	
PA_atk-abh02_a:1798_3	paramatthaṃ paccavekkhantassa bahiddhārammaṇā eva. Dhammapaṭisambhidā ajjhattaṃ kusalākusalaṃ	1798	
PA_atk-abh02_a:1798_4	paccayadhammaṃ paccavekkhaṇakāle ajjhattārammaṇā, bahiddhā kusalākusalaṃ paccayadhammaṃ	1798	
PA_atk-abh02_a:1798_5	paccavekkhaṇakāle bahiddhārammaṇā, ajjhattabahiddhā kusalākusalaṃ paccayadhammaṃ	1798	
PA_atk-abh02_a:1798_6	paccavekkhaṇakāle ajjhattabahiddhārammaṇā. Paṭibhānapaṭisambhidā ajjhattaṃ kusalavipākakiriyañāṇaṃ	1798	
PA_atk-abh02_a:1798_7	paccavekkhaṇakāle ajjhattārammaṇā, bahiddhā…pe… ajjhattabahiddhā kusalavipākakiriyañāṇaṃ	1798	
PA_atk-abh02_a:1798_8	paccavekkhaṇakāle ajjhattabahiddhārammaṇāti.	1798	
PA_atk-abh02_a:1799_0	Idhāpi tisso paṭisambhidā lokiyā; atthapaṭisambhidā lokiyalokuttarā. Imasmiñhi paṭisambhidāvibhaṅge	1799	
PA_atk-abh02_a:1799_1	sammāsambuddhena tayopi nayā lokiyalokuttaramissakattā ekaparicchedāva kathitā. Tīsupi	1799	
PA_atk-abh02_a:1799_2	hi etāsu tisso paṭisambhidā lokiyā, atthapaṭisambhidā lokiyalokuttarāti. Evamayaṃ	1799	
PA_atk-abh02_a:1799_3	paṭisambhidāvibhaṅgopi teparivaṭṭaṃ nīharitvāva bhājetvā dassitoti.	1799	
PA_atk-abh02_a:1800	Sammohavinodaniyā vibhaṅgaṭṭhakathāya	180	
PA_atk-abh02_a:1801	Paṭisambhidāvibhaṅgavaṇṇanā niṭṭhitā.	180	
PA_atk-abh02_a:1802	16. Ñāṇavibhaṅgo	180	
PA_atk-abh02_a:1803	1. Ekakamātikādivaṇṇanā	180	
PA_atk-abh02_a:1804_0	751. Idāni tadanantare ñāṇavibhaṅge ekavidhena ñāṇavatthūtiādinā nayena paṭhamaṃ	1804	
PA_atk-abh02_a:1804_1	ekavidhādīhi dasavidhapariyosānehi dasahi paricchedehi mātikaṃ ṭhapetvā nikkhittapadānukkamena niddeso kato.	1804	
PA_atk-abh02_a:1805_0	Tattha ekavidhenāti ekappakārena, ekakoṭṭhāsena vā. Ñāṇavatthūti ettha pana ñāṇañca	1805	
PA_atk-abh02_a:1805_1	taṃ vatthu ca nānappakārānaṃ sampattīnanti ñāṇavatthu; okāsaṭṭhena ñāṇassa vatthūtipi	1805	
PA_atk-abh02_a:1805_2	ñāṇavatthu. Idha pana purimenevatthena ñāṇavatthu veditabbaṃ. Teneva ekavidhaparicchedāvasāne	1805	
PA_atk-abh02_a:1805_3	“yāthāvakavatthuvibhāvanā paññā – evaṃ ekavidhena ñāṇavatthū”ti vuttaṃ. Pañca viññāṇāti	1805	
PA_atk-abh02_a:1805_4	cakkhuviññāṇādīni pañca. Na hetūtiādīni heṭṭhā dhammasaṅgahaṭṭhakathāyaṃ vuttanayeneva	1805	
PA_atk-abh02_a:1805_5	veditabbāni. Saṅkhepato panettha yaṃ vattabbaṃ taṃ niddesavāre āvi bhavissati. Yathā	1805	
PA_atk-abh02_a:1805_6	cettha, evaṃ dukamātikādipadesupi yaṃ vattabbaṃ taṃ tattheva āvi bhavissati. Nikkhepaparicchedamattaṃ	1805	
PA_atk-abh02_a:1805_7	panettha evaṃ veditabbaṃ. Ettha hi “na hetu ahetukā”tiādīhi tāva dhammasaṅgahamātikāvasena,	1805	
PA_atk-abh02_a:1805_8	“aniccā jarābhibhūtā”tiādīhi amātikāvasenāti saṅkhepato duvidhehi pabhedato aṭṭhasattatiyā	1805	
PA_atk-abh02_a:1805_9	padehi ekakamātikā nikkhittā.	1805	
PA_atk-abh02_a:1806	Dukānurūpehi pana pañcatiṃsāya dukehi dukamātikā nikkhittā.	180	
PA_atk-abh02_a:1807_0	Tikānurūpehi “cintāmayā paññā”tiādīhi catūhi bāhirattikehi, “vipākā paññā”tiādīhi	1807	
PA_atk-abh02_a:1807_1	aniyamitapaññāvasena vuttehi cuddasahi mātikātikehi, vitakkattike paṭhamapadena niyamitapaññāvasena	1807	
PA_atk-abh02_a:1807_2	vuttehi terasahi, dutiyapadena niyamitapaññāvasena vuttehi sattahi, tatiyapadena	1807	
PA_atk-abh02_a:1807_3	niyamitapaññāvasena vuttehi dvādasahi, pītittike ca paṭhamapadena niyamitapaññāvasena	1807	
PA_atk-abh02_a:1807_4	vuttehi terasahi, tathā dutiyapadena, tatiyapadena niyamitapaññāvasena vuttehi dvādasahīti	1807	
PA_atk-abh02_a:1807_5	aṭṭhāsītiyā tikehi tikamātikā nikkhittā.	1807	
PA_atk-abh02_a:1808_0	Catukkamātikā pana ‘kammassakatañāṇa’ntiādīhi ekavīsatiyā catukkehi, pañcakamātikā	1808	
PA_atk-abh02_a:1808_1	dvīhi pañcakehi, chakkamātikā ekena chakkena, sattakamātikā “sattasattati ñāṇavatthūnī”ti	1808	
PA_atk-abh02_a:1808_2	evaṃ saṅkhepato vuttehi ekādasahi sattakehi, aṭṭhakamātikā ekena aṭṭhakena, navakamātikā ekena navakena.	1808	
PA_atk-abh02_a:1809	10. Dasakamātikāvaṇṇanā	180	
PA_atk-abh02_a:1810_0	760. Dasakamātikā “dasa tathāgatassa tathāgatabalānī”tiādinā ekeneva dasakena nikkhittā.	1810	
PA_atk-abh02_a:1810_1	Tattha dasāti gaṇanaparicchedo. Tathāgatassāti yathā vipassīādayo pubbakā isayo āgatā	1810	
PA_atk-abh02_a:1810_2	tathā āgatassa; yathā ca te gatā tathā gatassa. Tathāgatabalānīti aññehi asādhāraṇāni	1810	
PA_atk-abh02_a:1810_3	tathāgatasseva balāni; yathā vā pubbabuddhānaṃ balāni puññussayasampattiyā āgatāni	1810	
PA_atk-abh02_a:1810_4	tathā āgatabalānītipi attho. Tattha duvidhaṃ tathāgatassa balaṃ – kāyabalañca ñāṇabalañca.	1810	
PA_atk-abh02_a:1810_5	Tesu kāyabalaṃ hatthikulānusāreneva veditabbaṃ. Vuttañhetaṃ porāṇehi –	1810	
PA_atk-abh02_a:1811	Kāḷāvakañca gaṅgeyyaṃ, paṇḍaraṃ tambapiṅgalaṃ;	181	
PA_atk-abh02_a:1812	Gandhamaṅgalahemañca, uposathachaddantime dasāti. –	181	
PA_atk-abh02_a:1813	Imāni hi dasa hatthikulāni.	181	
PA_atk-abh02_a:1814_0	Tattha ‘kāḷāvaka’nti pakatihatthikulaṃ daṭṭhabbaṃ. Yaṃ dasannaṃ purisānaṃ kāyabalaṃ	1814	
PA_atk-abh02_a:1814_1	taṃ ekassa kāḷāvakahatthino. Yaṃ dasannaṃ kāḷāvakānaṃ balaṃ taṃ ekassa gaṅgeyassa.	1814	
PA_atk-abh02_a:1814_2	Yaṃ dasannaṃ gaṅgeyyānaṃ taṃ ekassa paṇḍarassa. Yaṃ dasannaṃ paṇḍarānaṃ taṃ ekassa	1814	
PA_atk-abh02_a:1814_3	tambassa. Yaṃ dasannaṃ tambānaṃ taṃ ekassa piṅgalassa. Yaṃ dasannaṃ piṅgalānaṃ taṃ	1814	
PA_atk-abh02_a:1814_4	ekassa gandhahatthino. Yaṃ dasannaṃ gandhahatthīnaṃ taṃ ekassa maṅgalassa. Yaṃ dasannaṃ	1814	
PA_atk-abh02_a:1814_5	maṅgalānaṃ taṃ ekassa hemavatassa. Yaṃ dasannaṃ hemavatānaṃ taṃ ekassa uposathassa.	1814	
PA_atk-abh02_a:1814_6	Yaṃ dasannaṃ uposathānaṃ taṃ ekassa chaddantassa. Yaṃ dasannaṃ chaddantānaṃ taṃ ekassa	1814	
PA_atk-abh02_a:1814_7	tathāgatassa. Nārāyanasaṅkhātabalantipi idameva vuccati. Tadetaṃ pakatihatthīnaṃ	1814	
PA_atk-abh02_a:1814_8	gaṇanāya hatthikoṭisahassānaṃ, purisagaṇanāya dasannaṃ purisakoṭisahassānaṃ balaṃ	1814	
PA_atk-abh02_a:1814_9	hoti. Idaṃ tāva tathāgatassa kāyabalaṃ.	1814	
PA_atk-abh02_a:1815_0	Ñāṇabalaṃ pana idha tāva pāḷiyaṃ āgatameva dasabalañāṇaṃ. Mahāsīhanāde dasabalañāṇaṃ,	1815	
PA_atk-abh02_a:1815_1	catuvesārajjañāṇaṃ, aṭṭhasu parisāsu akampanañāṇaṃ, catuyoniparicchedakañāṇaṃ, pañcagatiparicchedakañāṇaṃ,	1815	
PA_atk-abh02_a:1815_2	saṃyuttake āgatāni tesattati ñāṇāni, sattasattati ñāṇānīti evaṃ aññānipi anekāni	1815	
PA_atk-abh02_a:1815_3	ñāṇasahassāni – etaṃ ñāṇabalaṃ nāma. Idhāpi ñāṇabalameva adhippetaṃ ñāṇañhi akampiyaṭṭhena	1815	
PA_atk-abh02_a:1815_4	upatthambhakaṭṭhena ca balanti vuttaṃ.	1815	
PA_atk-abh02_a:1816_0	Yehi balehi samannāgatoti yehi dasahi ñāṇabalehi upeto samupeto. Āsabhaṃ ṭhānanti	1816	
PA_atk-abh02_a:1816_1	seṭṭhaṭṭhānaṃ uttamaṭṭhānaṃ; āsabhā vā pubbabuddhā, tesaṃ ṭhānanti attho. Api ca	1816	
PA_atk-abh02_a:1816_2	gavasatajeṭṭhako usabho, gavasahassajeṭṭhako vasabho; vajasatajeṭṭhako vā usabho,	1816	
PA_atk-abh02_a:1816_3	vajasahassajeṭṭhako vasabho; sabbagavaseṭṭho sabbaparissayasaho seto pāsādiko mahābhāravaho	1816	
PA_atk-abh02_a:1816_4	asanisatasaddehipi akampanīyo nisabho. So idha usabhoti adhippeto. Idampi hi tassa	1816	
PA_atk-abh02_a:1816_5	pariyāyavacanaṃ. Usabhassa idanti āsabhaṃ. Ṭhānanti catūhi pādehi pathaviṃ uppīḷetvā	1816	
PA_atk-abh02_a:1816_6	acalaṭṭhānaṃ. Idaṃ pana āsabhaṃ viyāti āsabhaṃ. Yatheva hi nisabhasaṅkhāto usabho	1816	
PA_atk-abh02_a:1816_7	usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,	1816	
PA_atk-abh02_a:1816_8	evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṃ	1816	
PA_atk-abh02_a:1816_9	uppīḷetvā sadevake loke kenaci paccatthikena paccāmittena akampiyo acalaṭṭhānena	1816	
PA_atk-abh02_a:1816_10	tiṭṭhati. Evaṃ tiṭṭhamāno ca taṃ āsabhaṃ ṭhānaṃ paṭijānāti, upagacchati, na paccakkhāti,	18161	
PA_atk-abh02_a:1816_11	attani āropeti. Tena vuttaṃ “āsabhaṃ ṭhānaṃ paṭijānātī”ti.	18161	
PA_atk-abh02_a:1817_0	Parisāsūti aṭṭhasu parisāsu. Sīhanādaṃ nadatīti seṭṭhanādaṃ abhītanādaṃ nadati, sīhanādasadisaṃ	1817	
PA_atk-abh02_a:1817_1	vā nādaṃ nadati. Ayamattho sīhanādasuttena dīpetabbo. Yathā vā sīho sahanato ca hananato	1817	
PA_atk-abh02_a:1817_2	ca sīhoti vuccati, evaṃ tathāgato lokadhammānaṃ sahanato parappavādānañca hananato	1817	
PA_atk-abh02_a:1817_3	sīhoti vuccati. Evaṃ vuttassa sīhassa nādaṃ sīhanādaṃ. Tattha yathā sīho sīhabalena	1817	
PA_atk-abh02_a:1817_4	samannāgato sabbattha visārado vigatalomahaṃso sīhanādaṃ nadati, evaṃ tathāgatasīhopi	1817	
PA_atk-abh02_a:1817_5	tathāgatabalehi samannāgato aṭṭhasu parisāsu visārado vigatalomahaṃso “iti rūpa”ntiādinā	1817	
PA_atk-abh02_a:1817_6	nayena nānāvidhadesanāvilāsasampannaṃ sīhanādaṃ nadati. Tena vuttaṃ “parisāsu sīhanādaṃ nadatī”ti.	1817	
PA_atk-abh02_a:1818	Brahmacakkaṃ pavattetīti ettha brahmanti seṭṭhaṃ uttamaṃ visuddhaṃ. Cakkasaddo ca panāyaṃ –	181	
PA_atk-abh02_a:1819	Sampattiyaṃ lakkhaṇe ca, rathaṅge iriyāpathe;	181	
PA_atk-abh02_a:1820	Dāne ratanadhammūra, cakkādīsu ca dissati;	182	
PA_atk-abh02_a:1821	Dhammacakke idha mato, tañca dvedhā vibhāvaye.	182	
PA_atk-abh02_a:1822_0	“Cattārimāni, bhikkhave, cakkāni yehi samannāgatānaṃ devamanussāna”ntiādīsu hi ayaṃ	1822	
PA_atk-abh02_a:1822_1	sampattiyaṃ dissati. “Heṭṭhā pādatalesu cakkāni jātānī”ti ettha lakkhaṇe. “Cakkaṃva	1822	
PA_atk-abh02_a:1822_2	vahato pada”nti ettha rathaṅge. “Catucakkaṃ navadvāra”nti ettha iriyāpathe. “Dadaṃ	1822	
PA_atk-abh02_a:1822_3	bhuñja mā ca pamādo, cakkaṃ pavattaya sabbapāṇina”nti ettha dāne. “Dibbaṃ cakkaratanaṃ	1822	
PA_atk-abh02_a:1822_4	pāturahosī”ti ettha ratanacakke. “Mayā pavattitaṃ cakka”nti ettha dhammacakke. “Icchāhatassa	1822	
PA_atk-abh02_a:1822_5	posassa cakkaṃ bhamati matthake”ti ettha uracakke. “Khurapariyantena cepi cakkenā”ti	1822	
PA_atk-abh02_a:1822_6	ettha paharaṇacakke. “Asanivicakka”nti ettha asanimaṇḍale. Idha panāyaṃ dhammacakke mato.	1822	
PA_atk-abh02_a:1823_0	Taṃ pana dhammacakkaṃ duvidhaṃ hoti – paṭivedhañāṇañca desanāñāṇañca. Tattha paññāpabhāvitaṃ	1823	
PA_atk-abh02_a:1823_1	attano ariyaphalāvahaṃ paṭivedhañāṇaṃ; karuṇāpabhāvitaṃ sāvakānaṃ ariyaphalāvahaṃ	1823	
PA_atk-abh02_a:1823_2	desanāñāṇaṃ. Tattha paṭivedhañāṇaṃ uppajjamānaṃ uppannanti duvidhaṃ. Tañhi abhinikkhamanato	1823	
PA_atk-abh02_a:1823_3	yāva arahattamaggā uppajjamānaṃ, phalakkhaṇe uppannaṃ nāma; tusitabhavanato vā yāva	1823	
PA_atk-abh02_a:1823_4	mahābodhipallaṅke arahattamaggā uppajjamānaṃ, phalakkhaṇe uppannaṃ nāma; dīpaṅkarabyākaraṇato	1823	
PA_atk-abh02_a:1823_5	paṭṭhāya vā yāva arahattamaggā uppajjamānaṃ, phalakkhaṇe uppannaṃ nāma. Desanāñāṇampi	1823	
PA_atk-abh02_a:1823_6	pavattamānaṃ pavattanti duvidhaṃ. Tañhi yāva aññākoṇḍaññassa sotāpattimaggā pavattamānaṃ,	1823	
PA_atk-abh02_a:1823_7	phalakkhaṇe pavattaṃ nāma. Tesu paṭivedhañāṇaṃ lokuttaraṃ, desanāñāṇaṃ lokiyaṃ. Ubhayampi	1823	
PA_atk-abh02_a:1823_8	panetaṃ aññehi asādhāraṇaṃ buddhānaṃyeva orasañāṇaṃ.	1823	
PA_atk-abh02_a:1824_0	Idāni yehi dasahi balehi samannāgato tathāgato āsabhaṃ ṭhānaṃ paṭijānāti, yāni āditova	1824	
PA_atk-abh02_a:1824_1	“dasa tathāgatassa tathāgatabalānī”ti nikkhittāni, tāni vitthārato dassetuṃ katamāni	1824	
PA_atk-abh02_a:1824_2	dasa? Idha tathāgato ṭhānañca ṭhānatotiādimāha. Tattha ṭhānañca ṭhānatoti kāraṇañca	1824	
PA_atk-abh02_a:1824_3	kāraṇato. Kāraṇañhi yasmā tattha phalaṃ tiṭṭhati tadāyattavuttitāya uppajjati ceva	1824	
PA_atk-abh02_a:1824_4	pavattati ca, tasmā ṭhānanti vuccati. Taṃ bhagavā “ye ye dhammā yesaṃ yesaṃ dhammānaṃ	1824	
PA_atk-abh02_a:1824_5	hetū paccayā uppādāya taṃ taṃ ṭhāna”nti ca ‘ye ye dhammā yesaṃ yesaṃ dhammānaṃ na	1824	
PA_atk-abh02_a:1824_6	hetū na paccayā uppādāya taṃ taṃ aṭṭhāna’nti ca pajānanto ṭhānañca ṭhānato aṭṭhānañca	1824	
PA_atk-abh02_a:1824_7	aṭṭhānato yathābhūtaṃ pajānāti. Yampīti yena ñāṇena. Idampi tathāgatassāti idampi	1824	
PA_atk-abh02_a:1824_8	ṭhānāṭṭhānañāṇaṃ tathāgatassa tathāgatabalaṃ nāma hotīti attho. Evaṃ sabbapadesu yojanā veditabbā.	1824	
PA_atk-abh02_a:1825_0	Kammasamādānānanti samādiyitvā katānaṃ kusalākusalakammānaṃ; kammameva vā kammasamādānaṃ.	1825	
PA_atk-abh02_a:1825_1	Ṭhānaso hetusoti paccayato ceva hetuto ca. Tattha gatiupadhikālapayogā vipākassa	1825	
PA_atk-abh02_a:1825_2	ṭhānaṃ, kammaṃ hetu.	1825	
PA_atk-abh02_a:1826_0	Sabbattha gāmininti sabbagatigāminiñca agatigāminiñca. Paṭipadanti maggaṃ. Yathābhūtaṃ	1826	
PA_atk-abh02_a:1826_1	pajānātīti bahūsupi manussesu ekameva pāṇaṃ ghātentesu ‘imassa cetanā nirayagāminī	1826	
PA_atk-abh02_a:1826_2	bhavissati, imassa tiracchānayonigāminī’ti iminā nayena ekavatthusmimpi kusalākusalacetanāsaṅkhātānaṃ	1826	
PA_atk-abh02_a:1826_3	paṭipattīnaṃ aviparītato sabhāvaṃ pajānāti.	1826	
PA_atk-abh02_a:1827_0	Anekadhātunti cakkhudhātuādīhi kāmadhātuādīhi vā dhātūhi bahudhātuṃ. Nānādhātunti	1827	
PA_atk-abh02_a:1827_1	tāsaṃyeva dhātūnaṃ vilakkhaṇatāya nānappakāradhātuṃ. Lokanti khandhāyatanadhātulokaṃ.	1827	
PA_atk-abh02_a:1827_2	Yathābhūtaṃ pajānātīti tāsaṃ tāsaṃ dhātūnaṃ aviparītato sabhāvaṃ paṭivijjhati.	1827	
PA_atk-abh02_a:1828	Nānādhimuttikatanti hīnādīhi adhimuttīhi nānādhimuttikabhāvaṃ.	182	
PA_atk-abh02_a:1829_0	Parasattānanti padhānasattānaṃ. Parapuggalānanti tato paresaṃ hīnasattānaṃ; ekatthameva	1829	
PA_atk-abh02_a:1829_1	vā etaṃ padadvayaṃ veneyyavasena pana dvedhā vuttaṃ. Indriyaparopariyattanti saddhādīnaṃ	1829	
PA_atk-abh02_a:1829_2	indriyānaṃ parabhāvañca aparabhāvañca vuḍḍhiñca hāniñcāti attho.	1829	
PA_atk-abh02_a:1830_0	Jhānavimokkhasamādhisamāpattīnanti paṭhamādīnaṃ catunnaṃ jhānānaṃ, “rūpī rūpāni passatī”tiādīnaṃ	1830	
PA_atk-abh02_a:1830_1	aṭṭhannaṃ vimokkhānaṃ, savitakkasavicārādīnaṃ tiṇṇaṃ samādhīnaṃ, paṭhamajjhānasamāpattiādīnañca	1830	
PA_atk-abh02_a:1830_2	navannaṃ anupubbasamāpattīnaṃ. Saṃkilesanti hānabhāgiyadhammaṃ. Vodānanti visesabhāgiyadhammaṃ.	1830	
PA_atk-abh02_a:1830_3	Vuṭṭhānanti yena kāraṇena jhānādīhi vuṭṭhahanti, taṃ kāraṇaṃ.	1830	
PA_atk-abh02_a:1831	Pubbenivāsānussatinti pubbe nivutthakkhandhānussaraṇaṃ.	183	
PA_atk-abh02_a:1832	Cutūpapātanti cutiñca upapātañca.	183	
PA_atk-abh02_a:1833	Āsavānaṃ khayanti kāmāsavādīnaṃ khayasaṅkhātaṃ āsavanirodhaṃ nibbānaṃ.	183	
PA_atk-abh02_a:1834_0	Imānīti yāni heṭṭhā “dasa tathāgatassa tathāgatabalānī”ti avoca, imāni tānīti appanaṃ	1834	
PA_atk-abh02_a:1834_1	karotīti. Evamettha anupubbapadavaṇṇanaṃ ñatvā idāni yasmā tathāgato paṭhamaṃyeva	1834	
PA_atk-abh02_a:1834_2	ṭhānāṭṭhānañāṇena veneyyasattānaṃ āsavakkhayādhigamassa ceva anadhigamassa ca ṭhānāṭṭhānabhūtaṃ	1834	
PA_atk-abh02_a:1834_3	kilesāvaraṇābhāvaṃ passati, lokiyasammādiṭṭhiṭhānadassanato niyatamicchādiṭṭhiṭhānābhāvadassanato	1834	
PA_atk-abh02_a:1834_4	ca. Atha nesaṃ kammavipākañāṇena vipākāvaraṇābhāvaṃ passati, tihetukapaṭisandhidassanato.	1834	
PA_atk-abh02_a:1834_5	Sabbatthagāminīpaṭipadāñāṇena kammāvaraṇābhāvaṃ passati, ānantariyakammābhāvadassanato.	1834	
PA_atk-abh02_a:1834_6	Evaṃ anāvaraṇānaṃ anekadhātunānādhātuñāṇena anukūladhammadesanatthaṃ cariyāvisesaṃ	1834	
PA_atk-abh02_a:1834_7	passati, dhātuvemattadassanato. Atha nesaṃ nānādhimuttikatāñāṇena adhimuttiṃ passati,	1834	
PA_atk-abh02_a:1834_8	payogaṃ anādiyitvāpi adhimuttivasena dhammadesanatthaṃ. Athevaṃ diṭṭhādhimuttīnaṃ	1834	
PA_atk-abh02_a:1834_9	yathāsatti yathābalaṃ dhammaṃ desetuṃ indriyaparopariyattañāṇena indriyaparopariyattaṃ	1834	
PA_atk-abh02_a:1834_10	passati, saddhādīnaṃ tikkhamudubhāvadassanato. Evaṃ pariññātindriyaparopariyattāpi	18341	
PA_atk-abh02_a:1834_11	panete sace dūre honti, atha jhānādipariññāṇena jhānādīsu vasībhūtattā iddhivisesena	18341	
PA_atk-abh02_a:1834_12	khippaṃ upagacchati. Upagantvā ca nesaṃ pubbenivāsānussatiñāṇena pubbajātibhāvanaṃ,	18341	
PA_atk-abh02_a:1834_13	dibbacakkhānubhāvato pattabbena cetopariyañāṇena sampatticittavisesaṃ passanto āsavakkhayañāṇānubhāvena	18341	
PA_atk-abh02_a:1834_14	āsavakkhayagāminiyā paṭipadāya vigatasammohattā āsavakkhayāya dhammaṃ deseti. Tasmā	18341	
PA_atk-abh02_a:1834_15	iminā anukkamena imāni dasabalāni vuttānīti veditabbāni. Ayaṃ tāva mātikāya atthavaṇṇanā.	18341	
PA_atk-abh02_a:1835	(1.) Ekakaniddesavaṇṇanā	183	
PA_atk-abh02_a:1836_0	761. Idāni yathānikkhittāya mātikāya “pañcaviññāṇā na hetumevā”tiādinā nayena āraddhe	1836	
PA_atk-abh02_a:1836_1	niddesavāre na hetumevāti sādhāraṇahetupaṭikkhepaniddeso. Tattha “hetuhetu, paccayahetu,	1836	
PA_atk-abh02_a:1836_2	uttamahetu, sādhāraṇahetūti catubbidho hetū”tiādinā nayena yaṃ vattabbaṃ siyā, taṃ	1836	
PA_atk-abh02_a:1836_3	sabbaṃ rūpakaṇḍe “sabbaṃ rūpaṃ na hetumevā”tiādīnaṃ atthavaṇṇanāyaṃ vuttameva. Ahetukamevātiādīsu	1836	
PA_atk-abh02_a:1836_4	byañjanasandhivasena makāro veditabbo; ahetukā evāti attho. Sesapadesupi eseva nayo.	1836	
PA_atk-abh02_a:1836_5	Apica “hetū dhammā nahetū dhammā”tiādīsu dhammakoṭṭhāsesu pañcaviññāṇāni hetū dhammāti	1836	
PA_atk-abh02_a:1836_6	vā sahetukā dhammāti vā na honti. Ekantena pana na hetūyeva, ahetukā yevāti imānipi	1836	
PA_atk-abh02_a:1836_7	nayenettha sabbapadesu attho veditabbo. Abyākatamevāti padaṃ vipākābyākatavasena	1836	
PA_atk-abh02_a:1836_8	vuttaṃ. Sārammaṇamevāti olubbhārammaṇavasena. Paccayārammaṇaṃ olubbhārammaṇanti hi	1836	
PA_atk-abh02_a:1836_9	duvidhaṃ ārammaṇaṃ. Imasmiṃ pana ṭhāne olubbhārammaṇameva dhuraṃ, paccayārammaṇampi	1836	
PA_atk-abh02_a:1836_10	labbhatiyeva. Acetasikamevāti padaṃ cittaṃ, rūpaṃ, nibbānanti tīsu acetasikesu cittameva	18361	
PA_atk-abh02_a:1836_11	sandhāya vuttaṃ. No apariyāpannamevāti gatipariyāpannacutipariyāpannasaṃsāravaṭṭabhavapariyāpannabhāvato	18361	
PA_atk-abh02_a:1836_12	pariyāpannā eva, no apariyāpannā. Lokato vaṭṭato na niyyantīti aniyyānikā. Uppannaṃ	18361	
PA_atk-abh02_a:1836_13	manoviññāṇaviññeyyamevāti rūpakaṇḍe cakkhuviññāṇādīnaṃ paccuppannāneva rūpādīni ārabbha	18361	
PA_atk-abh02_a:1836_14	pavattito atītādivisayaṃ manoviññāṇampi pañcaviññāṇasotapatitameva katvā “upapannaṃ	18361	
PA_atk-abh02_a:1836_15	chahi viññāṇehi viññeyya”nti vuttaṃ. Pañcaviññāṇā pana yasmā paccuppannāpi cakkhuviññāṇādīnaṃ	18361	
PA_atk-abh02_a:1836_16	ārammaṇā na honti, manoviññāṇasseva honti, tasmā “manoviññāṇaviññeyyamevā”ti vuttaṃ.	18361	
PA_atk-abh02_a:1836_17	Aniccamevāti hutvā abhāvaṭṭhena aniccāyeva. Jarābhibhūtamevāti jarāya abhibhūtattā jarābhibhūtā eva.	18361	
PA_atk-abh02_a:1837	762. Uppannavatthukā uppannārammaṇāti anāgatapaṭikkhepo. Na hi te anāgatesu vatthārammaṇesu uppajjanti.	183	
PA_atk-abh02_a:1838_0	Purejātavatthukā purejātārammaṇāti sahuppattipaṭikkhepo. Na hi te sahuppannaṃ vatthuṃ	1838	
PA_atk-abh02_a:1838_1	vā ārammaṇaṃ vā paṭicca uppajjanti, sayaṃ pana pacchājātā hutvā purejātesu vatthārammaṇesu uppajjanti.	1838	
PA_atk-abh02_a:1839_0	Ajjhattikavatthukāti ajjhattajjhattavasena vuttaṃ. Tāni hi ajjhattike pañca pasāde	1839	
PA_atk-abh02_a:1839_1	vatthuṃ katvā uppajjanti. Bāhirārammaṇāti bāhirarūpādiārammaṇā. Tattha catukkaṃ veditabbaṃ	1839	
PA_atk-abh02_a:1839_2	– pañcaviññāṇā hi pasādavatthukattā ajjhattikā ajjhattikavatthukā, manoviññāṇaṃ hadayarūpaṃ	1839	
PA_atk-abh02_a:1839_3	vatthuṃ katvā uppajjanakāle ajjhattikaṃ bāhiravatthukaṃ, pañcaviññāṇasampayuttā tayo	1839	
PA_atk-abh02_a:1839_4	khandhā bāhirā ajjhattikavatthukā, manoviññāṇasampayuttā tayo khandhā hadayarūpaṃ	1839	
PA_atk-abh02_a:1839_5	vatthuṃ katvā uppajjanakāle bāhirā bāhiravatthukā.	1839	
PA_atk-abh02_a:1840	Asambhinnavatthukāti aniruddhavatthukā. Na hi te niruddhaṃ atītaṃ vatthuṃ paṭicca uppajjanti. Asambhinnārammaṇatāyapi eseva nayo.	184	
PA_atk-abh02_a:1841_0	Aññaṃ cakkhuviññāṇassa vatthu ca ārammaṇañcātiādīsu cakkhuviññāṇassa hi aññaṃ vatthu,	1841	
PA_atk-abh02_a:1841_1	aññaṃ ārammaṇaṃ. Aññaṃ sotaviññāṇādīnaṃ. Cakkhuviññāṇaṃ sotapasādādīsu aññataraṃ	1841	
PA_atk-abh02_a:1841_2	vatthuṃ, saddādīsu vā aññataraṃ ārammaṇaṃ katvā kappato kappaṃ gantvāpi na uppajjati;	1841	
PA_atk-abh02_a:1841_3	cakkhupasādameva pana vatthuṃ katvā rūpañca ārammaṇaṃ katvā uppajjati. Evamassa vatthupi	1841	
PA_atk-abh02_a:1841_4	dvārampi ārammaṇampi nibaddhaṃ, aññaṃ vatthuṃ vā dvāraṃ vā ārammaṇaṃ vā na saṅkamati,	1841	
PA_atk-abh02_a:1841_5	nibaddhavatthu nibaddhadvāraṃ nibaddhārammaṇameva hutvā uppajjati. Sotaviññāṇādīsupi eseva nayo.	1841	
PA_atk-abh02_a:1842_0	763. Na aññamaññassa gocaravisayaṃ paccanubhontīti ettha aññamaññassa cakkhu sotassa,	1842	
PA_atk-abh02_a:1842_1	sotaṃ vā cakkhussāti evaṃ ekaṃ ekassa gocaravisayaṃ na paccanubhotīti attho. Sace	1842	
PA_atk-abh02_a:1842_2	hi nīlādibhedaṃ rūpārammaṇaṃ samodhānetvā sotindriyassa upaneyya ‘iṅgha tāva naṃ	1842	
PA_atk-abh02_a:1842_3	vavatthāpehi vibhāvehi – kiṃ nāmetaṃ ārammaṇa’nti, cakkhuviññāṇaṃ vināpi mukhena	1842	
PA_atk-abh02_a:1842_4	attano dhammatāya evaṃ vadeyya – ‘are andhabāla, vassasatampi vassasahassampi paridhāvamāno	1842	
PA_atk-abh02_a:1842_5	aññatra mayā kuhiṃ etassa jānanakaṃ labhissasi; āhara naṃ cakkhupasāde upanehi; ahametaṃ	1842	
PA_atk-abh02_a:1842_6	ārammaṇaṃ jānissāmi – yadi vā nīlaṃ yadi vā pītakaṃ. Na hi eso aññassa visayo; mayhameveso	1842	
PA_atk-abh02_a:1842_7	visayo’ti. Sesaviññāṇesupi eseva nayo. Evamete aññamaññassa gocaravisayaṃ na paccanubhonti nāma.	1842	
PA_atk-abh02_a:1843	764. Samannāharantassāti āvajjaneneva samannāharantassa.	184	
PA_atk-abh02_a:1844	Manasikarontassāti āvajjaneneva manasikarontassa. Etāni hi cittāni āvajjanena samannāhaṭakāle manasikatakāleyeva ca uppajjanti.	184	
PA_atk-abh02_a:1845	Na abbokiṇṇāti aññena viññāṇena abbokiṇṇā nirantarāva nuppajjanti. Etena tesaṃ anantaratā paṭikkhittā.	184	
PA_atk-abh02_a:1846	765. Na apubbaṃ acarimanti etena sabbesampi sahuppatti paṭikkhittā. Na aññamaññassa samanantarāti etena samanantaratā paṭikkhittā.	184	
PA_atk-abh02_a:1847_0	766. Āvaṭṭanā vātiādīni cattāripi āvajjanasseva nāmāni. Tañhi bhavaṅgassa āvaṭṭanato	1847	
PA_atk-abh02_a:1847_1	āvaṭṭanā, tasseva ābhujanato ābhogo, rūpādīnaṃ samannāharaṇato samannāhāro, tesaṃyeva	1847	
PA_atk-abh02_a:1847_2	manasikaraṇato manasikāroti vuccati. Evamettha saṅkhepato pañcannaṃ viññāṇānaṃ āvajjanaṭṭhāne	1847	
PA_atk-abh02_a:1847_3	ṭhatvā āvajjanādikiccaṃ kātuṃ samatthabhāvo paṭikkhitto.	1847	
PA_atk-abh02_a:1848	Na kañci dhammaṃ paṭivijānātīti “manopubbaṅgamā dhammā”ti evaṃ vuttaṃ ekampi kusalaṃ vā akusalaṃ vā na paṭivijānāti.	184	
PA_atk-abh02_a:1849_0	Aññatra abhinipātamattāti ṭhapetvā rūpādīnaṃ abhinipātamattaṃ. Idaṃ vuttaṃ hoti –	1849	
PA_atk-abh02_a:1849_1	supaṇḍitopi puriso, ṭhapetvā āpāthagatāni rūpādīni, aññaṃ kusalākusalesu ekadhammampi	1849	
PA_atk-abh02_a:1849_2	pañcahi viññāṇehi na paṭivijānāti. Cakkhuviññāṇaṃ panettha dassanamattameva hoti.	1849	
PA_atk-abh02_a:1849_3	Sotaviññāṇādīni savanaghāyanasāyanaphusanamattāneva. Dassanādimattato pana muttā	1849	
PA_atk-abh02_a:1849_4	aññā etesaṃ kusalādipaṭiviññatti nāma natthi.	1849	
PA_atk-abh02_a:1850_0	Manodhātuyāpīti sampaṭicchanamanodhātuyāpi. Sampiṇḍanattho cettha pikāro. Tasmā manodhātuyāpi	1850	
PA_atk-abh02_a:1850_1	tato parāhi manoviññāṇadhātūhipīti sabbehipi pañcadvārikaviññāṇehi na kañci kusalākusalaṃ	1850	
PA_atk-abh02_a:1850_2	dhammaṃ paṭivijānātīti evamettha attho daṭṭhabbo.	1850	
PA_atk-abh02_a:1851_0	Na kañci iriyāpathaṃ kappetītiādīsupi eseva nayo. Na hi pañcadvārikaviññāṇehi gamanādīsu	1851	
PA_atk-abh02_a:1851_1	kañci iriyāpathaṃ kappeti, na kāyakammaṃ na vacīkammaṃ paṭṭhapeti, na kusalākusalaṃ	1851	
PA_atk-abh02_a:1851_2	dhammaṃ samādiyati, na samādhiṃ samāpajjati lokiyaṃ vā lokuttaraṃ vā, na samādhito	1851	
PA_atk-abh02_a:1851_3	vuṭṭhāti lokiyā vā lokuttarā vā, na bhavato cavati, na bhavantare upapajjati. Sabbampi	1851	
PA_atk-abh02_a:1851_4	hetaṃ kusalākusaladhammapaṭivijānanādivacanapariyosānaṃ kiccaṃ manodvārikacitteneva	1851	
PA_atk-abh02_a:1851_5	hoti, na pañcadvārikenāti sabbassāpetassa kiccassa karaṇe sahajavanakāni vīthicittāni	1851	
PA_atk-abh02_a:1851_6	paṭikkhittāni. Yathā cetesaṃ etāni kiccāni natthi, evaṃ niyāmokkamanādīnipi. Na hi	1851	
PA_atk-abh02_a:1851_7	pañcadvārikajavanena micchattaniyāmaṃ okkamati, na sammattaniyāmaṃ; na cetaṃ javanaṃ	1851	
PA_atk-abh02_a:1851_8	nāmagottamārabbha javati, na kasiṇādipaṇṇattiṃ; na lakkhaṇārammaṇikavipassanāvasena	1851	
PA_atk-abh02_a:1851_9	pavattati, na vuṭṭhānagāminībalavavipassanāvasena; na rūpārūpadhamme ārabbha javati,	1851	
PA_atk-abh02_a:1851_10	na nibbānaṃ; na cetena saddhiṃ paṭisambhidāñāṇaṃ uppajjati, na abhiññāñāṇaṃ, na sāvakapāramīñāṇaṃ,	18511	
PA_atk-abh02_a:1851_11	na paccekabodhiñāṇaṃ, na sabbaññutañāṇaṃ. Sabbopi panesa pabhedo manodvārikajavaneyeva labbhati.	18511	
PA_atk-abh02_a:1852_0	Na supati na paṭibujjhati na supinaṃ passatīti sabbenāpi ca pañcadvārikacittena neva	1852	
PA_atk-abh02_a:1852_1	niddaṃ okkamati, na niddāyati, na paṭibujjhati, na kiñca supinaṃ passatīti imesu	1852	
PA_atk-abh02_a:1852_2	tīsu ṭhānesu saha javanena vīthicittaṃ paṭikkhittaṃ.	1852	
PA_atk-abh02_a:1853_0	Niddāyantassa hi mahāvaṭṭiṃ jāletvā dīpe cakkhusamīpe upanīte paṭhamaṃ cakkhudvārikaṃ	1853	
PA_atk-abh02_a:1853_1	āvajjanaṃ bhavaṅgaṃ na āvaṭṭeti, manodvārikameva āvaṭṭeti. Atha javanaṃ javitvā bhavaṅgaṃ	1853	
PA_atk-abh02_a:1853_2	otarati. Dutiyavāre cakkhudvārikaṃ āvajjanaṃ bhavaṅgaṃ āvaṭṭeti. Tato cakkhuviññāṇādīni	1853	
PA_atk-abh02_a:1853_3	javanapariyosānāni pavattanti. Tadanantaraṃ bhavaṅgaṃ pavattati. Tatiyavāre manodvārikaāvajjanena	1853	
PA_atk-abh02_a:1853_4	bhavaṅge āvaṭṭite manodvārikajavanaṃ javati. Tena cittena ñatvā ‘kiṃ ayaṃ imasmiṃ	1853	
PA_atk-abh02_a:1853_5	ṭhāne āloko’ti jānāti.	1853	
PA_atk-abh02_a:1854_0	Tathā niddāyantassa kaṇṇasamīpe tūriyesu paggahitesu, ghānasamīpe sugandhesu vā duggandhesu	1854	
PA_atk-abh02_a:1854_1	vā pupphesu upanītesu, mukhe sappimhi vā phāṇite vā pakkhitte, piṭṭhiyaṃ pāṇinā pahāre	1854	
PA_atk-abh02_a:1854_2	dinne paṭhamaṃ sotadvārikādīni āvajjanāni bhavaṅgaṃ na āvaṭṭenti, manodvārikameva	1854	
PA_atk-abh02_a:1854_3	āvaṭṭeti. Atha javanaṃ javitvā bhavaṅgaṃ otarati. Dutiyavāre sotadvārikādīni āvajjanāni	1854	
PA_atk-abh02_a:1854_4	bhavaṅgaṃ āvaṭṭenti. Tato sotaghānajivhākāyaviññāṇādīni javanapariyosānāni pavattanti.	1854	
PA_atk-abh02_a:1854_5	Tadanantaraṃ bhavaṅgaṃ pavattati. Tatiyavāre manodvārikaāvajjanena bhavaṅge āvaṭṭite	1854	
PA_atk-abh02_a:1854_6	manodvārikajavanaṃ javati. Tena cittena ñatvā ‘kiṃ ayaṃ imasmiṃ ṭhāne saddo – saṅkhasaddo,	1854	
PA_atk-abh02_a:1854_7	bherisaddo’ti vā ‘kiṃ ayaṃ imasmiṃ ṭhāne gandho – mūlagandho, sāragandho’ti vā ‘kiṃ	1854	
PA_atk-abh02_a:1854_8	idaṃ mayhaṃ mukhe pakkhittarasaṃ – sappīti vā phāṇita’nti vā ‘kenamhi piṭṭhiyaṃ pahato,	1854	
PA_atk-abh02_a:1854_9	atithaddho me pahāro’ti vā vattāro honti. Evaṃ manodvārikajavaneneva paṭibujjhati,	1854	
PA_atk-abh02_a:1854_10	na pañcadvārikena. Supinampi teneva passati, na pañcadvārikena.	18541	
PA_atk-abh02_a:1855_0	Tañca panetaṃ supinaṃ passanto catūhi kāraṇehi passati – dhātukkhobhato vā anubhūtapubbato	1855	
PA_atk-abh02_a:1855_1	vā devatopasaṃhārato vā pubbanimittato vāti. Tattha pittādīnaṃ khobhakaraṇapaccayayogena	1855	
PA_atk-abh02_a:1855_2	khubhitadhātuko ‘dhātukkhobhato’ supinaṃ passati. Passanto ca nānāvidhaṃ supinaṃ	1855	
PA_atk-abh02_a:1855_3	passati – pabbatā patanto viya, ākāsena gacchanto viya, vāḷamigahatthicorādīhi anubaddho	1855	
PA_atk-abh02_a:1855_4	viya ca hoti. ‘Anubhūtapubbato’ passanto pubbe anubhūtapubbaṃ ārammaṇaṃ passati.	1855	
PA_atk-abh02_a:1855_5	‘Devatopasaṃhārato’ passantassa devatā atthakāmatāya vā anatthakāmatāya vā atthāya	1855	
PA_atk-abh02_a:1855_6	vā anatthāya vā nānāvidhāni ārammaṇāni upasaṃharanti. So tāsaṃ devatānaṃ ānubhāvena	1855	
PA_atk-abh02_a:1855_7	tāni ārammaṇāni passati. Pubbanimittato passanto puññāpuññavasena uppajjitukāmassa	1855	
PA_atk-abh02_a:1855_8	atthassa vā anatthassa vā pubbanimittabhūtaṃ supinaṃ passati bodhisattamātā viya	1855	
PA_atk-abh02_a:1855_9	puttapaṭilābhanimittaṃ, bodhisatto viya pañca mahāsupine, kosalarājā viya ca soḷasa supineti.	1855	
PA_atk-abh02_a:1856_0	Tattha yaṃ dhātukkhobhato anubhūtapubbato ca supinaṃ passati, na taṃ saccaṃ hoti.	1856	
PA_atk-abh02_a:1856_1	Yaṃ devatopasaṃhārato passati, taṃ saccaṃ vā hoti alikaṃ vā. Kuddhā hi devatā upāyena	1856	
PA_atk-abh02_a:1856_2	vināsetukāmā viparītampi katvā dassenti. Tatridaṃ vatthu – rohaṇe kira nāgamahāvihāre	1856	
PA_atk-abh02_a:1856_3	mahāthero bhikkhusaṅghaṃ anapaloketvāva ekaṃ nāgarukkhaṃ chindāpesi. Rukkhe adhivatthā	1856	
PA_atk-abh02_a:1856_4	devatā therassa kuddhā paṭhamameva naṃ palobhetvā pacchā ‘ito te sattadivasamatthake	1856	
PA_atk-abh02_a:1856_5	upaṭṭhāko rājā marissatī’ti supine ārocesi. Thero naṃ kathaṃ āharitvā rājorodhānaṃ	1856	
PA_atk-abh02_a:1856_6	ācikkhi. Tā ekappahāreneva mahāviravaṃ viraviṃsu. Rājā ‘kiṃ eta’nti pucchi. Tā ‘evaṃ	1856	
PA_atk-abh02_a:1856_7	therena vutta’nti ārocayiṃsu. Rājā divase gaṇāpetvā sattāhe vītivatte kujjhitvā therassa	1856	
PA_atk-abh02_a:1856_8	hatthapāde chindāpesi.	1856	
PA_atk-abh02_a:1857_0	Yaṃ pana pubbanimittato passati taṃ ekantasaccameva hoti. Etesañca catunnaṃ mūlakāraṇānaṃ	1857	
PA_atk-abh02_a:1857_1	saṃsaggabhedatopi supinabhedo hotiyeva. Tañca panetaṃ catubbidhaṃ supinaṃ sekkhaputhujjanāva	1857	
PA_atk-abh02_a:1857_2	passanti appahīnavipallāsattā; asekkhā na passanti pahīnavipallāsattā.	1857	
PA_atk-abh02_a:1858_0	Kiṃ pana taṃ passanto sutto passati, paṭibuddho? Udāhu neva sutto passati na paṭibuddhoti?	1858	
PA_atk-abh02_a:1858_1	Kiñcettha yadi tāva sutto passati, abhidhammavirodho āpajjati. Bhavaṅgacittena hi	1858	
PA_atk-abh02_a:1858_2	supati. Tañca rūpanimittādiārammaṇaṃ rāgādisampayuttaṃ vā na hoti. Supinaṃ passantassa	1858	
PA_atk-abh02_a:1858_3	ca īdisāni cittāni uppajjanti. Atha paṭibuddho passati, vinayavirodho āpajjati. Yañhi	1858	
PA_atk-abh02_a:1858_4	paṭibuddho passati, taṃ sabbohārikacittena passati. Sabbohārikacittena ca kate vītikkame	1858	
PA_atk-abh02_a:1858_5	anāpatti nāma natthi. Supinaṃ passantena pana kate vītikkame ekantaṃ anāpatti eva.	1858	
PA_atk-abh02_a:1858_6	Atha neva sutto na paṭibuddho passati, na supinaṃ nāma passati. Evañhi sati supinassa	1858	
PA_atk-abh02_a:1858_7	abhāvova āpajjati? Na abhāvo. Kasmā? Yasmā kapimiddhapareto passati. Vuttaṃ hetaṃ	1858	
PA_atk-abh02_a:1858_8	– “kapimiddhapareto kho, mahārāja, supinaṃ passatī”ti. ‘Kapimiddhapareto’ti makkaṭaniddāya	1858	
PA_atk-abh02_a:1858_9	yutto. Yathā hi makkaṭassa niddā lahuparivattā hoti, evaṃ yā niddā punappunaṃ kusalādicittavokiṇṇattā	1858	
PA_atk-abh02_a:1858_10	lahuparivattā; yassā pavattiyaṃ punappunaṃ bhavaṅgato uttaraṇaṃ hoti, tāya yutto	18581	
PA_atk-abh02_a:1858_11	supinaṃ passati. Tenāyaṃ supino kusalopi hoti akusalopi abyākatopi 386. Tattha supinante	18581	
PA_atk-abh02_a:1858_12	cetiyavandanadhammassavanadhammadesanādīni karontassa kusalo, pāṇātipātādīni karontassa	18581	
PA_atk-abh02_a:1858_13	akusalo, dvīhi antehi mutto āvajjanatadārammaṇakkhaṇe abyākatoti veditabbo. Supineneva	18581	
PA_atk-abh02_a:1858_14	‘diṭṭhaṃ viya me, sutaṃ viya me’ti kathanakālepi abyākatoyeva.	18581	
PA_atk-abh02_a:1859_0	Kiṃ pana supine kataṃ kusalākusalaṃ kammaṃ savipākaṃ avipākanti? Savipākaṃ; dubbalattā	1859	
PA_atk-abh02_a:1859_1	pana paṭisandhiṃ ākaḍḍhituṃ na sakkoti, dinnāya aññakammena paṭisandhiyā pavatte vedanīyaṃ hoti.	1859	
PA_atk-abh02_a:1860_0	Evaṃ yāthāvakavatthuvibhāvanā paññāti pañcannaṃ viññāṇānaṃ na hetvaṭṭho yāthāvaṭṭho.	1860	
PA_atk-abh02_a:1860_1	Taṃ yāthāvaṭṭhaṃ vatthuṃ vibhāvetīti yāthāvakavatthuvibhāvanā. Tathā pañcannaṃ viññāṇānaṃ	1860	
PA_atk-abh02_a:1860_2	ahetukaṭṭho, jarābhibhūtaṭṭho, na supinaṃ passanaṭṭho, yāthāvaṭṭho. Taṃ yāthāvaṭṭhaṃ	1860	
PA_atk-abh02_a:1860_3	vatthuṃ vibhāvetīti yāthāvakavatthuvibhāvanā. Iti yā heṭṭhā “yāthāvakavatthuvibhāvanā	1860	
PA_atk-abh02_a:1860_4	paññā”ti mātikāya nikkhittā, sā evaṃ yāthāvakavatthuvibhāvanā paññāti veditabbā.	1860	
PA_atk-abh02_a:1860_5	Tassā eva ca vasena evaṃ ekavidhena ñāṇavatthūti evaṃ ekekakoṭṭhāsena ñāṇagaṇanā	1860	
PA_atk-abh02_a:1860_6	ekena vā ākārena ñāṇaparicchedo hoti.	1860	
PA_atk-abh02_a:1861	Ekakaniddesavaṇṇanā.	186	
PA_atk-abh02_a:1862	(2.) Dukaniddesavaṇṇanā	186	
PA_atk-abh02_a:1863_0	767. Duvidhena ñāṇavatthuniddese catūsu bhūmīsu kusaleti sekkhaputhujjanānaṃ catubhūmakakusalapaññā.	1863	
PA_atk-abh02_a:1863_1	Paṭisambhidāvibhaṅge vuttesu pañcasu atthesu attano attano bhūmipariyāpannaṃ vipākasaṅkhātaṃ	1863	
PA_atk-abh02_a:1863_2	atthaṃ jāpeti janeti pavattetīti atthajāpikā. Arahato abhiññaṃ uppādentassa samāpattiṃ	1863	
PA_atk-abh02_a:1863_3	uppādentassa kiriyābyākateti abhiññāya ceva samāpattiyā ca parikammasamaye kāmāvacarakiriyapaññā.	1863	
PA_atk-abh02_a:1863_4	Sā hi abhiññāsamāpattipabhedaṃ kiriyasaṅkhātaṃ atthaṃ jāpeti janeti pavattetīti atthajāpikā	1863	
PA_atk-abh02_a:1863_5	paññāti vuttā. Ayaṃ pana aparopi pāḷimuttako aṭṭhakathānayo – yāpi hi purimā kāmāvacarakiriyā	1863	
PA_atk-abh02_a:1863_6	pacchimāya kāmāvacarakiriyāya anantarādivasena paccayo hoti, sāpi taṃ kiriyatthaṃ	1863	
PA_atk-abh02_a:1863_7	jāpetīti atthajāpikā paññā nāma. Rūpāvacarārūpāvacaresupi eseva nayo.	1863	
PA_atk-abh02_a:1864_0	Dutiyapadaniddese catūsu bhūmīsu vipāketi kāmāvacaravipāke paññā sahajātādipaccayavasena	1864	
PA_atk-abh02_a:1864_1	kāmāvacaravipākatthaṃ jāpetvā ṭhitāti jāpitatthā. Rūpāvacarādivipākapaññāsupi eseva	1864	
PA_atk-abh02_a:1864_2	nayo. Sabbāpi vā esā attano attano kāraṇehi jāpitā janitā pavattitā sayampi atthabhūtātipi	1864	
PA_atk-abh02_a:1864_3	jāpitatthā. Arahato uppannāya abhiññāya uppannāya samāpattiyāti vuttakiriyapaññāyapi	1864	
PA_atk-abh02_a:1864_4	eseva nayo. Ayaṃ pana aparopi pāḷimuttako aṭṭhakathānayo – kāmāvacarakiriyapaññāpi	1864	
PA_atk-abh02_a:1864_5	hi sahajātādivasena kāmāvacarakiriyasaṅkhātaṃ atthaṃ jāpetvā ṭhitāti jāpitatthā.	1864	
PA_atk-abh02_a:1864_6	Rūpāvacarārūpāvacarakiriyapaññāsupi eseva nayo. Sabbāpi vā esā attano attano kāraṇehi	1864	
PA_atk-abh02_a:1864_7	jāpitā janitā pavattitā sayañca atthabhūtātipi jāpitatthā. Sesamettha sabbaṃ dhammasaṅgahaṭṭhakathāyaṃ	1864	
PA_atk-abh02_a:1864_8	vuttanayattā pākaṭamevāti.	1864	
PA_atk-abh02_a:1865	Dukaniddesavaṇṇanā.	186	
PA_atk-abh02_a:1866	(3.) Tikaniddesavaṇṇanā	186	
PA_atk-abh02_a:1867_0	768. Tividhena ñāṇavatthuniddese yogavihitesūti yogo vuccati paññā; paññāvihitesu	1867	
PA_atk-abh02_a:1867_1	paññāpariṇāmitesūti attho. Kammāyatanesūti ettha kammameva kammāyatanaṃ; atha vā	1867	
PA_atk-abh02_a:1867_2	kammañca taṃ āyatanañca ājīvādīnantipi kammāyatanaṃ. Sippāyatanesupi eseva nayo.	1867	
PA_atk-abh02_a:1867_3	Tattha duvidhaṃ kammaṃ – hīnañca ukkaṭṭhañca. Tattha hīnaṃ nāma vaḍḍhakīkammaṃ, pupphachaḍḍakakammanti	1867	
PA_atk-abh02_a:1867_4	evamādi. Ukkaṭṭhaṃ nāma kasi, vaṇijjā, gorakkhanti evamādi. Sippampi duvidhaṃ hīnañca	1867	
PA_atk-abh02_a:1867_5	ukkaṭṭhañca. Tattha hīnaṃ sippaṃ nāma naḷakārasippaṃ, pesakārasippaṃ, kumbhakārasippaṃ,	1867	
PA_atk-abh02_a:1867_6	cammakārasippaṃ, nhāpitasippanti evamādi. Ukkaṭṭhaṃ nāma sippaṃ muddā, gaṇanā, lekhañcāti	1867	
PA_atk-abh02_a:1867_7	evamādi vijjāva vijjāṭṭhānaṃ. Taṃ dhammikameva gahitaṃ. Nāgamaṇḍalaparittasadisaṃ,	1867	
PA_atk-abh02_a:1867_8	phudhamanakamantasadisaṃ, sālākiyaṃ, sallakattiyantiādīni pana vejjasatthāni “icchāmahaṃ,	1867	
PA_atk-abh02_a:1867_9	ācariya, sippaṃ sikkhitu”nti sippāyatane paviṭṭhattā na gahitāni.	1867	
PA_atk-abh02_a:1868_0	Tattha eko paṇḍito manussānaṃ phāsuvihāratthāya attano ca dhammatāya gehapāsādayānanāvādīni	1868	
PA_atk-abh02_a:1868_1	uppādeti. So hi ‘ime manussā vasanaṭṭhānena vinā dukkhitā’ti hitakiriyāya ṭhatvā	1868	
PA_atk-abh02_a:1868_2	dīghacaturassādibhedaṃ gehaṃ uppādeti, sītuṇhapaṭighātatthāya ekabhūmikadvibhūmikādibhede	1868	
PA_atk-abh02_a:1868_3	pāsāde karoti, ‘yāne asati anusañcaraṇaṃ nāma dukkha’nti jaṅghākilamathapaṭivinodanatthāya	1868	
PA_atk-abh02_a:1868_4	vayhasakaṭasandamānikādīni uppādeti, ‘nāvāya asati samuddādīsu sañcāro nāma natthī’ti	1868	
PA_atk-abh02_a:1868_5	nānappakāraṃ nāvaṃ uppādeti. So sabbampetaṃ neva aññehi kayiramānaṃ passati, na kataṃ	1868	
PA_atk-abh02_a:1868_6	uggaṇhāti, na kathentānaṃ suṇāti, attano pana dhammatāya cintāya karoti. Paññavatā	1868	
PA_atk-abh02_a:1868_7	hi attano dhammatāya katampi aññehi uggaṇhitvā karontehi katasadisameva hoti. Ayaṃ	1868	
PA_atk-abh02_a:1868_8	tāva hīnakamme nayo.	1868	
PA_atk-abh02_a:1869_0	Ukkaṭṭhakammepi ‘kasikamme asati manussānaṃ jīvitaṃ na pavattatī’ti eko paṇḍito manussānaṃ	1869	
PA_atk-abh02_a:1869_1	phāsuvihāratthāya yuganaṅgalādīni kasibhaṇḍāni uppādeti; tathā nānappakāraṃ vāṇijakammaṃ	1869	
PA_atk-abh02_a:1869_2	gorakkhañca uppādeti. So sabbampetaṃ neva aññehi kariyamānaṃ passati…pe… katasadisameva	1869	
PA_atk-abh02_a:1869_3	hoti. Ayaṃ ukkaṭṭhakamme nayo.	1869	
PA_atk-abh02_a:1870_0	Duvidhepi pana sippāyatane eko paṇḍito manussānaṃ phāsuvihāratthāya naḷakārasippādīni	1870	
PA_atk-abh02_a:1870_1	hīnasippāni, hatthamuddāya gaṇanasaṅkhātaṃ muddaṃ, acchinnakasaṅkhātaṃ gaṇanaṃ, mātikāppabhedakādibhedañca	1870	
PA_atk-abh02_a:1870_2	lekhaṃ uppādeti. So sabbampetaṃ neva aññehi kariyamānaṃ passati…pe… katasadisameva	1870	
PA_atk-abh02_a:1870_3	hoti. Ayaṃ sippāyatane nayo.	1870	
PA_atk-abh02_a:1871_0	Ekacco pana paṇḍito amanussasarīsapādīhi upaddutānaṃ manussānaṃ tikicchanatthāya	1871	
PA_atk-abh02_a:1871_1	dhammikāni nāgamaṇḍalamantādīni vijjāṭṭhānāni uppādeti, tāni neva aññehi kariyamānāni	1871	
PA_atk-abh02_a:1871_2	passati, na katāni uggaṇhāti, na kathentānaṃ suṇāti, attano pana dhammatāya cintāya	1871	
PA_atk-abh02_a:1871_3	karoti. Paññavatā hi attano dhammatāya katampi aññehi uggaṇhitvā karontehi katasadisameva hoti.	1871	
PA_atk-abh02_a:1872_0	Kammassakataṃ vāti “idaṃ kammaṃ sattānaṃ sakaṃ, idaṃ no saka”nti evaṃ jānanañāṇaṃ.	1872	
PA_atk-abh02_a:1872_1	Saccānulomikaṃ vāti vipassanāñāṇaṃ. Tañhi catunnaṃ saccānaṃ anulomanato saccānulomikanti	1872	
PA_atk-abh02_a:1872_2	vuccati. Idānissa pavattanākāraṃ dassetuṃ rūpaṃ aniccanti vātiādi vuttaṃ. Ettha ca	1872	
PA_atk-abh02_a:1872_3	aniccalakkhaṇameva āgataṃ, na dukkhalakkhaṇaanattalakkhaṇāni, atthavasena pana āgatānevāti	1872	
PA_atk-abh02_a:1872_4	daṭṭhabbāni – yañhi aniccaṃ taṃ dukkhaṃ, yaṃ dukkhaṃ tadanattāti.	1872	
PA_atk-abh02_a:1873_0	Yaṃ evarūpinti yaṃ evaṃ heṭṭhā niddiṭṭhasabhāvaṃ anulomikaṃ. Khantintiādīni sabbāni	1873	
PA_atk-abh02_a:1873_1	paññāvevacanāneva. Sā hi heṭṭhā vuttānaṃ kammāyatanādīnaṃ pañcannaṃ kāraṇānaṃ apaccanīkadassanena	1873	
PA_atk-abh02_a:1873_2	anulometīti anulomikā. Tathā sattānaṃ hitacariyāya anulometi, maggasaccassa anulometi,	1873	
PA_atk-abh02_a:1873_3	paramatthasaccassa nibbānassa anulomanato anulometītipi anulomikā. Sabbānipi etāni	1873	
PA_atk-abh02_a:1873_4	kāraṇāni khamati sahati daṭṭhuṃ sakkotīti khanti, passatīti diṭṭhi, rocetīti ruci,	1873	
PA_atk-abh02_a:1873_5	mudatīti mudi, pekkhatīti pekkhā. Sabbepissā te kammāyatanādayo dhammā nijjhānaṃ	1873	
PA_atk-abh02_a:1873_6	khamanti, visesato ca pañcakkhandhasaṅkhātā dhammā punappunaṃ aniccadukkhānattavasena	1873	
PA_atk-abh02_a:1873_7	nijjhāyamānā taṃ nijjhānaṃ khamantīti dhammanijjhānakhantī.	1873	
PA_atk-abh02_a:1874_0	Parato assutvā paṭilabhatīti aññassa upadesavacanaṃ assutvā sayameva cintento paṭilabhati.	1874	
PA_atk-abh02_a:1874_1	Ayaṃ vuccatīti ayaṃ cintāmayā paññā nāma vuccati. Sā panesā na yesaṃ kesañci uppajjati,	1874	
PA_atk-abh02_a:1874_2	abhiññātānaṃ pana mahāsattānameva uppajjati. Tatthāpi saccānulomikañāṇaṃ dvinnaṃyeva	1874	
PA_atk-abh02_a:1874_3	bodhisattānaṃ uppajjati. Sesapaññā sabbesampi pūritapāramīnaṃ mahāpaññānaṃ uppajjatīti veditabbā.	1874	
PA_atk-abh02_a:1875_0	Parato sutvā paṭilabhatīti ettha kammāyatanādīni parena kariyamānāni vā katāni vā	1875	
PA_atk-abh02_a:1875_1	disvāpi yassa kassaci kathayamānassa vacanaṃ sutvāpi ācariyassa santike uggahetvāpi	1875	
PA_atk-abh02_a:1875_2	paṭiladdhā sabbā parato sutvāyeva paṭiladdhā nāmāti veditabbā.	1875	
PA_atk-abh02_a:1876	Samāpannassāti samāpattisamaṅgissa; antosamāpattiyaṃ pavattā paññā bhāvanāmayā nāmāti attho.	187	
PA_atk-abh02_a:1877_0	769. Dānaṃ ārabbhāti dānaṃ paṭicca; dānacetanāpaccayāti attho. Dānādhigacchāti dānaṃ	1877	
PA_atk-abh02_a:1877_1	adhigacchantassa; pāpuṇantassāti attho. Yā uppajjatīti yā evaṃ dānacetanāsampayuttā	1877	
PA_atk-abh02_a:1877_2	paññā uppajjati, ayaṃ dānamayā paññā nāma. Sā panesā ‘dānaṃ dassāmī’ti cintentassa,	1877	
PA_atk-abh02_a:1877_3	dānaṃ dentassa, dānaṃ datvā taṃ paccavekkhantassa pubbacetanā, muñcacetanā, aparacetanāti	1877	
PA_atk-abh02_a:1877_4	tividhena uppajjati.	1877	
PA_atk-abh02_a:1878_0	Sīlaṃ ārabbha sīlādhigacchāti idhāpi sīlacetanāsampayuttāva sīlamayā paññāti adhippetā.	1878	
PA_atk-abh02_a:1878_1	Ayampi ‘sīlaṃ pūressāmī’ti cintentassa, sīlaṃ pūrentassa, sīlaṃ pūretvā taṃ paccavekkhantassa	1878	
PA_atk-abh02_a:1878_2	pubbacetanā, muñcacetanā, aparacetanāti tividheneva uppajjati. Bhāvanāmayā heṭṭhā vuttāyeva.	1878	
PA_atk-abh02_a:1879_0	770. Adhisīlapaññādīsu sīlādīni duvidhena veditabbāni – sīlaṃ, adhisīlaṃ; cittaṃ,	1879	
PA_atk-abh02_a:1879_1	adhicittaṃ; paññā, adhipaññāti. Tattha “uppādā vā tathāgatānaṃ anuppādā vā tathāgatānaṃ	1879	
PA_atk-abh02_a:1879_2	ṭhitāva sā dhātu dhammaṭṭhitatā dhammaniyāmatā”ti imāya tantiyā saṅgahitavasena pañcapi	1879	
PA_atk-abh02_a:1879_3	sīlāni dasapi sīlāni sīlaṃ nāma. Tañhi tathāgate uppannepi anuppannepi hoti. Anuppanne	1879	
PA_atk-abh02_a:1879_4	ke paññāpentīti? Tāpasaparibbājakā, sabbaññubodhisattā, cakkavattirājāno ca paññāpenti.	1879	
PA_atk-abh02_a:1879_5	Uppanne sammāsambuddhe bhikkhusaṅgho, bhikkhunīsaṅgho, upāsakā, upāsikāyo ca paññāpenti.	1879	
PA_atk-abh02_a:1879_6	Pātimokkhasaṃvarasīlaṃ pana sabbasīlehi adhikaṃ uppanneyeva tathāgate uppajjati,	1879	
PA_atk-abh02_a:1879_7	no anuppanne. Sabbaññubuddhāyeva ca naṃ paññāpenti. “Imasmiṃ vatthusmiṃ vītikkame	1879	
PA_atk-abh02_a:1879_8	idaṃ nāma hotī”ti paññāpanañhi aññesaṃ avisayo, buddhānaṃyeva esa visayo, buddhānaṃ	1879	
PA_atk-abh02_a:1879_9	balaṃ. Iti yasmā pātimokkhasaṃvaro adhisīlaṃ, tasmā taṃ adhisīlapaññaṃ dassetuṃ pātimokkhasaṃvaraṃ	1879	
PA_atk-abh02_a:1879_10	saṃvarantassātiādi vuttaṃ.	18791	
PA_atk-abh02_a:1880_0	Heṭṭhā vuttāya eva pana tantiyā saṅgahitavasena vaṭṭapādikā aṭṭha samāpattiyo cittaṃ	1880	
PA_atk-abh02_a:1880_1	nāma. Tañhi tathāgate uppannepi hoti anuppannepi. Anuppanne ke nibbattentīti? Tāpasaparibbājakā	1880	
PA_atk-abh02_a:1880_2	ceva sabbaññubodhisattā ca cakkavattirājāno ca. Uppanne bhagavati visesatthikā bhikkhuādayopi	1880	
PA_atk-abh02_a:1880_3	nibbattentiyeva. Vipassanāpādikā pana aṭṭha samāpattiyo sabbacittehi adhikā, uppanneyeva	1880	
PA_atk-abh02_a:1880_4	tathāgate uppajjanti, no anuppanne. Sabbaññubuddhā eva ca etā paññāpenti. Iti yasmā	1880	
PA_atk-abh02_a:1880_5	aṭṭha samāpattiyo adhicittaṃ, tasmā adhicittapaññaṃ dassetuṃ rūpāvacarārūpāvacarasamāpattiṃ	1880	
PA_atk-abh02_a:1880_6	samāpajjantassātiādi vuttaṃ.	1880	
PA_atk-abh02_a:1881_0	Heṭṭhā vuttāya eva pana tantiyā saṅgahitavasena kammassakatañāṇaṃ paññā nāma. Tañhi	1881	
PA_atk-abh02_a:1881_1	tathāgate uppannepi hoti anuppannepi. Anuppanne velāmadānavessantaradānādivasena	1881	
PA_atk-abh02_a:1881_2	uppajjati; uppanne tena ñāṇena mahādānaṃ pavattentānaṃ pamāṇaṃ natthi. Maggaphalapaññā	1881	
PA_atk-abh02_a:1881_3	pana sabbapaññāhi adhikā, uppanneyeva tathāgate vitthārikā hutvā pavattati, no anuppanne.	1881	
PA_atk-abh02_a:1881_4	Iti yasmā maggaphalapaññā adhipaññā, tasmā atirekapaññāya paññaṃ dassetuṃ catūsu	1881	
PA_atk-abh02_a:1881_5	maggesūtiādi vuttaṃ.	1881	
PA_atk-abh02_a:1882_0	Tattha siyā – sīlaṃ, adhisīlaṃ; cittaṃ, adhicittaṃ; paññā, adhipaññāti imesu chasu	1882	
PA_atk-abh02_a:1882_1	koṭṭhāsesu vipassanā paññā katarasannissitāti? Adhipaññāsannissitā. Tasmā yathā omakatarappamāṇaṃ	1882	
PA_atk-abh02_a:1882_2	chattaṃ vā dhajaṃ vā upādāya atirekappamāṇaṃ atichattaṃ atidhajoti vuccati, evamidampi	1882	
PA_atk-abh02_a:1882_3	pañcasīlaṃ dasasīlaṃ upādāya pātimokkhasaṃvarasīlaṃ ‘adhisīlaṃ’ nāma; vaṭṭapādikā	1882	
PA_atk-abh02_a:1882_4	aṭṭha samāpattiyo upādāya vipassanāpādikā aṭṭha samāpattiyo ‘adhicittaṃ’ nāma, kammassakatapaññaṃ	1882	
PA_atk-abh02_a:1882_5	upādāya vipassanāpaññā ca maggapaññā ca phalapaññā ca ‘adhipaññā’ nāmāti veditabbā.	1882	
PA_atk-abh02_a:1883_0	771. Āyakosallādiniddese yasmā āyoti vuḍḍhi, sā anatthahānito atthuppattito ca duvidhā;	1883	
PA_atk-abh02_a:1883_1	apāyoti avuḍḍhi, sāpi atthahānito anatthuppattito ca duvidhā; tasmā taṃ dassetuṃ	1883	
PA_atk-abh02_a:1883_2	ime dhamme manasikarototiādi vuttaṃ. Idaṃ vuccatīti yā imesaṃ akusaladhammānaṃ anuppattippahānesu	1883	
PA_atk-abh02_a:1883_3	kusaladhammānañca uppattiṭṭhitīsu paññā – idaṃ āyakosallaṃ nāma vuccati. Yā panesā	1883	
PA_atk-abh02_a:1883_4	kusaladhammānaṃ anuppajjananirujjhanesu akusaladhammānañca uppattiṭṭhitīsu paññā	1883	
PA_atk-abh02_a:1883_5	– idaṃ apāyakosallaṃ nāmāti attho. Āyakosallaṃ tāva paññā hotu; apāyakosallaṃ kathaṃ	1883	
PA_atk-abh02_a:1883_6	paññā nāma jātāti? Paññavāyeva hi ‘mayhaṃ evaṃ manasikaroto anuppannā kusalā dhammā	1883	
PA_atk-abh02_a:1883_7	nuppajjanti uppannā ca nirujjhanti; anuppannā akusalā dhammā uppajjanti, uppannā	1883	
PA_atk-abh02_a:1883_8	pavaḍḍhantī’ti pajānāti. So evaṃ ñatvā anuppannānaṃ akusalānaṃ dhammānaṃ uppajjituṃ	1883	
PA_atk-abh02_a:1883_9	na deti, uppanne pajahati; anuppanne kusale uppādeti, uppanne bhāvanāpāripūriṃ pāpeti.	1883	
PA_atk-abh02_a:1883_10	Evaṃ apāyakosallampi paññā evāti veditabbaṃ. Sabbāpi tatrūpāyā paññā upāyakosallanti	18831	
PA_atk-abh02_a:1883_11	idaṃ pana accāyikakicce vā bhaye vā uppanne tassa tikicchanatthaṃ ṭhānuppattiyakāraṇajānanavaseneva	18831	
PA_atk-abh02_a:1883_12	veditabbaṃ. Sesaṃ sabbattha uttānatthamevāti.	18831	
PA_atk-abh02_a:1884	Tikaniddesavaṇṇanā.	188	
PA_atk-abh02_a:1885	(4.) Catukkaniddesavaṇṇanā	188	
PA_atk-abh02_a:1886_0	793. Catubbidhena ñāṇavatthuniddese atthi dinnantiādīsu dinnapaccayā phalaṃ atthīti	1886	
PA_atk-abh02_a:1886_1	iminā upāyena attho veditabbo. Idaṃ vuccatīti yaṃ ñāṇaṃ ‘idaṃ kammaṃ sakaṃ, idaṃ	1886	
PA_atk-abh02_a:1886_2	no saka’nti jānāti – idaṃ kammassakatañāṇaṃ nāma vuccatīti attho. Tattha tividhaṃ	1886	
PA_atk-abh02_a:1886_3	kāyaduccaritaṃ, catubbidhaṃ vacīduccaritaṃ, tividhaṃ manoduccaritanti idaṃ na sakakammaṃ	1886	
PA_atk-abh02_a:1886_4	nāma. Tīsu dvāresu dasavidhampi sucaritaṃ sakakammaṃ nāma. Attano vāpi hotu parassa	1886	
PA_atk-abh02_a:1886_5	vā sabbampi akusalaṃ na sakakammaṃ nāma. Kasmā? Atthabhañjanato anatthajananato ca.	1886	
PA_atk-abh02_a:1886_6	Attano vā hotu parassa vā sabbampi kusalaṃ sakakammaṃ nāma. Kasmā? Anatthabhañjanato	1886	
PA_atk-abh02_a:1886_7	atthajananato ca. Evaṃ jānanasamatthe imasmiṃ kammassakatañāṇe ṭhatvā bahuṃ dānaṃ	1886	
PA_atk-abh02_a:1886_8	datvā sīlaṃ pūretvā uposathaṃ samādiyitvā sukhena sukhaṃ sampattiyā sampattiṃ anubhavitvā	1886	
PA_atk-abh02_a:1886_9	nibbānaṃ pattānaṃ gaṇanaparicchedo natthi. Yathā hi sadhano puriso pañcasu sakaṭasatesu	1886	
PA_atk-abh02_a:1886_10	sappimadhuphāṇitādīni ceva loṇatilataṇḍulādīni ca āropetvā kantāramaggaṃ paṭipanno	18861	
PA_atk-abh02_a:1886_11	kenacideva karaṇīyena atthe uppanne sabbesaṃ upakaraṇānaṃ gahitattā na cinteti, na	18861	
PA_atk-abh02_a:1886_12	paritassati, sukheneva khemantaṃ pāpuṇāti; evameva imasmimpi kammassakatañāṇe ṭhatvā	18861	
PA_atk-abh02_a:1886_13	bahuṃ dānaṃ datvā…pe… nibbānaṃ pattānaṃ gaṇanapatho natthi. Ṭhapetvā saccānulomikaṃ	18861	
PA_atk-abh02_a:1886_14	ñāṇanti maggasaccassa paramatthasaccassa ca anulomanato saccānulomikanti laddhanāmaṃ	18861	
PA_atk-abh02_a:1886_15	vipassanāñāṇaṃ ṭhapetvā avasesā sabbāpi sāsavā kusalā paññā kammassakatañāṇamevāti attho.	18861	
PA_atk-abh02_a:1887	794. Maggasamaṅgissa ñāṇaṃ dukkhepetaṃ ñāṇanti ettha ekameva maggañāṇaṃ catūsu saccesu ekapaṭivedhavasena catūsu ṭhānesu saṅgahitaṃ.	188	
PA_atk-abh02_a:1888_0	796. Dhamme ñāṇanti ettha maggapaññā tāva catunnaṃ saccānaṃ ekapaṭivedhavasena dhamme	1888	
PA_atk-abh02_a:1888_1	ñāṇaṃ nāma hotu; phalapaññā kathaṃ dhamme ñāṇaṃ nāmāti? Nirodhasaccavasena. Duvidhāpi	1888	
PA_atk-abh02_a:1888_2	hesā paññā aparappaccaye atthapaccakkhe ariyasaccadhamme kiccato ca ārammaṇato ca	1888	
PA_atk-abh02_a:1888_3	pavattattā dhamme ñāṇanti veditabbā. So iminā dhammenāti ettha maggañāṇaṃ dhammagocarattā	1888	
PA_atk-abh02_a:1888_4	gocaravohārena dhammoti vuttaṃ, upayogatthe vā karaṇavacanaṃ; imaṃ dhammaṃ ñātenāti	1888	
PA_atk-abh02_a:1888_5	attho; catusaccadhammaṃ jānitvā ṭhitena maggañāṇenāti vuttaṃ hoti. Diṭṭhenāti dassanena;	1888	
PA_atk-abh02_a:1888_6	dhammaṃ passitvā ṭhitenāti attho. Pattenāti cattāri ariyasaccāni patvā ṭhitattā dhammaṃ	1888	
PA_atk-abh02_a:1888_7	pattena. Viditenāti maggañāṇena cattāri ariyasaccāni viditāni pākaṭāni katāni. Tasmā	1888	
PA_atk-abh02_a:1888_8	taṃ dhammaṃ viditaṃ nāma hoti. Tena viditadhammena. Pariyogāḷhenāti catusaccadhammaṃ	1888	
PA_atk-abh02_a:1888_9	pariyogāhetvā ṭhitena. Nayaṃ netīti atīte ca anāgate ca nayaṃ neti harati peseti.	1888	
PA_atk-abh02_a:1888_10	Idaṃ pana na maggañāṇassa kiccaṃ, paccavekkhaṇañāṇassa kiccaṃ. Satthārā pana maggañāṇaṃ	18881	
PA_atk-abh02_a:1888_11	atītānāgate nayaṃ nayanasadisaṃ kataṃ. Kasmā? Maggamūlakattā. Bhāvitamaggassa hi	18881	
PA_atk-abh02_a:1888_12	paccavekkhaṇā nāma hoti. Tasmā satthā maggañāṇameva nayaṃ nayanasadisaṃ akāsi. Apica	18881	
PA_atk-abh02_a:1888_13	evamettha attho daṭṭhabbo – yadetaṃ iminā catusaccagocaraṃ maggañāṇaṃ adhigataṃ,	18881	
PA_atk-abh02_a:1888_14	tena ñāṇena kāraṇabhūtena atītānāgate paccavekkhaṇañāṇasaṅkhātaṃ nayaṃ neti.	18881	
PA_atk-abh02_a:1889_0	Idāni yathā tena nayaṃ neti, taṃ ākāraṃ dassetuṃ ye hi keci atītamaddhānantiādimāha.	1889	
PA_atk-abh02_a:1889_1	Tattha abbhaññaṃsūti jāniṃsu paṭivijjhiṃsu. Imaññevāti yaṃ dukkhaṃ atīte abbhaññaṃsu,	1889	
PA_atk-abh02_a:1889_2	yañca anāgate abhijānissanti, na taññeva imaṃ; sarikkhaṭṭhena pana evaṃ vuttaṃ. Atītepi	1889	
PA_atk-abh02_a:1889_3	hi ṭhapetvā taṇhaṃ tebhūmakakkhandheyeva dukkhasaccanti paṭivijjhiṃsu, taṇhaṃyeva	1889	
PA_atk-abh02_a:1889_4	samudayasaccanti nibbānameva nirodhasaccanti ariyamaggameva maggasaccanti paṭivijjhiṃsu,	1889	
PA_atk-abh02_a:1889_5	anāgatepi evameva paṭivijjhissanti, etarahipi evameva paṭivijjhantīti sarikkhaṭṭhena	1889	
PA_atk-abh02_a:1889_6	“imaññevā”ti vuttaṃ. Idaṃ vuccati anvaye ñāṇanti idaṃ anugamanañāṇaṃ nayanañāṇaṃ	1889	
PA_atk-abh02_a:1889_7	kāraṇañāṇanti vuccati.	1889	
PA_atk-abh02_a:1890_0	Pariye ñāṇanti cittaparicchedañāṇaṃ. Parasattānanti ṭhapetvā attānaṃ sesasattānaṃ.	1890	
PA_atk-abh02_a:1890_1	Itaraṃ tasseva vevacanaṃ. Cetasā ceto paricca pajānātīti attano cittena tesaṃ cittaṃ	1890	
PA_atk-abh02_a:1890_2	sarāgādivasena paricchinditvā nānappakārato jānāti. Sarāgaṃ vātiādīsu yaṃ vattabbaṃ,	1890	
PA_atk-abh02_a:1890_3	taṃ heṭṭhā satipaṭṭhānavibhaṅge vuttameva. Ayaṃ pana viseso – idha anuttaraṃ vā cittaṃ	1890	
PA_atk-abh02_a:1890_4	vimuttaṃ vā cittanti ettha lokuttarampi labbhati. Avipassanūpagampi hi paracittañāṇassa visayo hotiyeva.	1890	
PA_atk-abh02_a:1891	Avasesā paññāti dhamme ñāṇādikā tisso paññā ṭhapetvā sesā sabbāpi paññā ñāṇanti sammatattā sammutiñāṇaṃ nāma hoti. Vacanattho panettha sammutimhi ñāṇanti sammutiñāṇaṃ.	189	
PA_atk-abh02_a:1892_0	797. Kāmāvacarakusale paññāti ayañhi ekantena vaṭṭasmiṃ cutipaṭisandhiṃ ācinateva,	1892	
PA_atk-abh02_a:1892_1	tasmā “ācayāya no apacayāyā”ti vuttā. Lokuttaramaggapaññā pana yasmā cutipaṭisandhiṃ	1892	
PA_atk-abh02_a:1892_2	apacinateva, tasmā “apacayāya no ācayāyā”ti vuttā. Rūpāvacarārūpāvacarapaññā cutipaṭisandhimpi	1892	
PA_atk-abh02_a:1892_3	ācinati, vikkhambhanavasena kilese ceva kilesamūlake ca dhamme apacinati, tasmā “ācayāya	1892	
PA_atk-abh02_a:1892_4	ceva apacayāya cā”ti vuttā. Sesā neva cutipaṭisandhiṃ ācinati na apacinati, tasmā	1892	
PA_atk-abh02_a:1892_5	“neva ācayāya no apacayāyā”ti vuttā.	1892	
PA_atk-abh02_a:1893_0	798. Na ca abhiññāyo paṭivijjhatīti idaṃ paṭhamajjhānapaññaṃ sandhāya vuttaṃ. Sā	1893	
PA_atk-abh02_a:1893_1	hissa kāmavivekena pattabbattā kilesanibbidāya saṃvattati. Tāya cesa kāmesu vītarāgo	1893	
PA_atk-abh02_a:1893_2	hoti, abhiññāpādakabhāvaṃ pana appattatāya neva pañca abhiññāyo paṭivijjhati, nimittārammaṇattā	1893	
PA_atk-abh02_a:1893_3	na saccāni paṭivijjhati. Evamayaṃ paññā nibbidāya hoti no paṭivedhāya. Svevāti paṭhamajjhānaṃ	1893	
PA_atk-abh02_a:1893_4	patvā ṭhito. Kāmesu vītarāgo samānoti tathā vikkhambhitānaṃyeva kāmānaṃ vasena vītarāgo.	1893	
PA_atk-abh02_a:1893_5	Abhiññāyo paṭivijjhatīti pañca abhiññāyo paṭivijjhati. Idaṃ catutthajjhānapaññaṃ	1893	
PA_atk-abh02_a:1893_6	sandhāya vuttaṃ. Catutthajjhānapaññā hi abhiññāpādakabhāvenāpi pañca abhiññāyo paṭivijjhati,	1893	
PA_atk-abh02_a:1893_7	abhiññābhāvappattiyāpi paṭivijjhati eva. Tasmā sā paṭivedhāya hoti. Paṭhamajjhānapaññāya	1893	
PA_atk-abh02_a:1893_8	eva pana kilesesupi nibbindattā no nibbidāya. Yā panāyaṃ dutiyatatiyajjhānapaññā,	1893	
PA_atk-abh02_a:1893_9	sā katarakoṭṭhāsaṃ bhajatīti? Somanassavasena paṭhamajjhānampi bhajati, avitakkavasena	1893	
PA_atk-abh02_a:1893_10	catutthajjhānampi. Evamesā paṭhamajjhānasannissitā vā catutthajjhānasannissitā vā	18931	
PA_atk-abh02_a:1893_11	kātabbā. Nibbidāya ceva paṭivedhāya cāti maggapaññā sabbasmimpi vaṭṭe nibbindanato	18931	
PA_atk-abh02_a:1893_12	nibbidāya, chaṭṭhaṃ abhiññaṃ paṭivijjhanato paṭivedhāya ca hoti.	18931	
PA_atk-abh02_a:1894_0	799. Paṭhamassa jhānassa lābhītiādīsu yvāyaṃ appaguṇassa paṭhamajjhānassa lābhī.	1894	
PA_atk-abh02_a:1894_1	Taṃ tato vuṭṭhitaṃ ārammaṇavasena kāmasahagatā hutvā saññāmanasikārā samudācaranti	1894	
PA_atk-abh02_a:1894_2	tudanti codenti. Tassa kāmānupakkhandānaṃ saññāmanasikārānaṃ vasena sā paṭhamajjhānapaññā	1894	
PA_atk-abh02_a:1894_3	hāyati parihāyati; tasmā hānabhāginīti vuttā. Tadanudhammatāti tadanurūpasabhāvā.	1894	
PA_atk-abh02_a:1894_4	Sati santiṭṭhatīti idaṃ micchāsatiṃ sandhāya vuttaṃ, na sammāsatiṃ. Yassa hi paṭhamajjhānānurūpasabhāvā	1894	
PA_atk-abh02_a:1894_5	paṭhamajjhānaṃ santato paṇītato disvā assādayamānā abhinandamānā nikanti uppajjati,	1894	
PA_atk-abh02_a:1894_6	tassa nikantivasena sā paṭhamajjhānapaññā neva hāyati, na vaḍḍhati, ṭhitikoṭṭhāsikā	1894	
PA_atk-abh02_a:1894_7	hoti. Tena vuttaṃ ṭhitibhāginī paññāti. Avitakkasahagatāti avitakkaṃ dutiyajjhānaṃ	1894	
PA_atk-abh02_a:1894_8	santato paṇītato manasikaroto ārammaṇavasena avitakkasahagatā. Samudācarantīti paguṇato	1894	
PA_atk-abh02_a:1894_9	paṭhamajjhānato vuṭṭhitaṃ dutiyajjhānādhigamatthāya tudanti codenti. Tassa upari	1894	
PA_atk-abh02_a:1894_10	dutiyajjhānānupakkhandānaṃ saññāmanasikārānaṃ vasena sā paṭhamajjhānapaññā visesabhūtassa	18941	
PA_atk-abh02_a:1894_11	dutiyajjhānassa uppattiṭṭhānatāya visesabhāginīti vuttā. Nibbidāsahagatāti tameva	18941	
PA_atk-abh02_a:1894_12	paṭhamajjhānato vuṭṭhitaṃ nibbidāsaṅkhātena vipassanāñāṇena sahagatā. Vipassanāñāṇañhi	18941	
PA_atk-abh02_a:1894_13	jhānaṅgabhede vattante nibbindati ukkaṇṭhati, tasmā nibbidāti vuccati. Samudācarantīti	18941	
PA_atk-abh02_a:1894_14	nibbānasacchikiriyatthāya tudanti codenti. Virāgūpasañhitāti virāgasaṅkhātena nibbānena	18941	
PA_atk-abh02_a:1894_15	upasaṃhitā. Vipassanāñāṇamhi sakkā iminā maggena virāgaṃ nibbānaṃ sacchikātunti pavattito	18941	
PA_atk-abh02_a:1894_16	“virāgūpasañhita”nti vuccati. Taṃsampayuttā saññāmanasikārāpi virāgūpasañhitā eva	18941	
PA_atk-abh02_a:1894_17	nāma. Tassa tesaṃ saññāmanasikārānaṃ vasena sā paṭhamajjhānapaññā ariyamaggapaṭivedhassa	18941	
PA_atk-abh02_a:1894_18	padaṭṭhānatāya nibbedhabhāginīti vuttā. Evaṃ catūsu ṭhānesu paṭhamajjhānapaññāva	18941	
PA_atk-abh02_a:1894_19	kathitā. Dutiyajjhānapaññādīsupi imināva nayena attho veditabbo.	18941	
PA_atk-abh02_a:1895_0	801. Kicchena kasirena samādhiṃ uppādentassāti lokuttarasamādhiṃ uppādentassa pubbabhāge	1895	
PA_atk-abh02_a:1895_1	āgamanakāle kicchena kasirena dukkhena sasaṅkhārena sappayogena kilamantassa kilese	1895	
PA_atk-abh02_a:1895_2	vikkhambhetvā āgatassa. Dandhaṃ taṇṭhānaṃ abhijānantassāti vikkhambhitesu kilesesu	1895	
PA_atk-abh02_a:1895_3	vipassanāparivāse ciraṃ vasitvā taṃ lokuttarasamādhisaṅkhātaṃ ṭhānaṃ dandhaṃ saṇikaṃ	1895	
PA_atk-abh02_a:1895_4	abhijānantassa paṭivijjhantassa, pāpuṇantassāti attho. Ayaṃ vuccatīti yā esā evaṃ	1895	
PA_atk-abh02_a:1895_5	uppajjati, ayaṃ kilesavikkhambhanapaṭipadāya dukkhattā, vipassanāparivāsapaññāya	1895	
PA_atk-abh02_a:1895_6	ca dandhattā maggakāle ekacittakkhaṇe uppannāpi paññā āgamanavasena dukkhapaṭipadā	1895	
PA_atk-abh02_a:1895_7	dandhābhiññā nāmāti vuccati. Upari tīsu padesupi imināva nayena attho veditabbo.	1895	
PA_atk-abh02_a:1896_0	802. Samādhissa na nikāmalābhissāti yo samādhissa na nikāmalābhī hoti, so tassa na	1896	
PA_atk-abh02_a:1896_1	nikāmalābhī nāma. Yassa samādhi uparūpari samāpajjanatthāya ussakkituṃ paccayo na	1896	
PA_atk-abh02_a:1896_2	hoti, tassa appaguṇajjhānalābhissāti attho. Ārammaṇaṃ thokaṃ pharantassāti paritte	1896	
PA_atk-abh02_a:1896_3	suppamatte vā sarāvamatte vā ārammaṇe parikammaṃ katvā tattheva appanaṃ patvā taṃ	1896	
PA_atk-abh02_a:1896_4	avaḍḍhitaṃ thokameva ārammaṇaṃ pharantassāti attho. Sesapadesupi eseva nayo. Nanikāmalābhīpaṭipakkhato	1896	
PA_atk-abh02_a:1896_5	hi paguṇajjhānalābhī ettha nikāmalābhīti vutto. Avaḍḍhitārammaṇapaṭipakkhato ca vaḍḍhitārammaṇaṃ	1896	
PA_atk-abh02_a:1896_6	vipulanti vuttaṃ. Sesaṃ tādisameva.	1896	
PA_atk-abh02_a:1897	Jarāmaraṇepetaṃ ñāṇanti nibbānameva ārammaṇaṃ katvā catunnaṃ saccānaṃ ekapaṭivedhavasena etaṃ vuttaṃ.	189	
PA_atk-abh02_a:1898	Jarāmaraṇaṃ ārabbhātiādīni pana ekekaṃ vatthuṃ ārabbha pavattikāle pubbabhāge saccavavatthāpanavasena vuttāni. Sesaṃ sabbattha uttānatthamevāti.	189	
PA_atk-abh02_a:1899	Catukkaniddesavaṇṇanā.	189	
PA_atk-abh02_a:1900	(5.) Pañcakaniddesavaṇṇanā	190	
PA_atk-abh02_a:1901_0	804. Pañcavidhena ñāṇavatthuniddese pītipharaṇatādīsu pītiṃ pharamānā uppajjatīti	1901	
PA_atk-abh02_a:1901_1	dvīsu jhānesu paññā pītipharaṇatā nāma. Sukhaṃ pharamānā uppajjatīti tīsu jhānesu	1901	
PA_atk-abh02_a:1901_2	paññā sukhapharaṇatā nāma. Paresaṃ cetopharamānā uppajjatīti cetopariyapaññā cetopharaṇatā	1901	
PA_atk-abh02_a:1901_3	nāma. Ālokaṃ pharamānā uppajjatīti dibbacakkhupaññā ālokapharaṇatā nāma. Paccavekkhaṇañāṇaṃ	1901	
PA_atk-abh02_a:1901_4	paccavekkhaṇānimittaṃ nāma. Teneva vuttaṃ “dvīsu jhānesu paññā pītipharaṇatā”tiādi.	1901	
PA_atk-abh02_a:1901_5	Tattha ca pītipharaṇatā sukhapharaṇatā dve pādā viya, cetopharaṇatā ālokapharaṇatā	1901	
PA_atk-abh02_a:1901_6	dve hatthā viya, abhiññāpādakajjhānaṃ majjhimakāyo viya, paccavekkhaṇānimittaṃ sīsaṃ	1901	
PA_atk-abh02_a:1901_7	viya. Iti bhagavā pañcaṅgikaṃ sammāsamādhiṃ aṅgapaccaṅgasampannaṃ purisaṃ viya katvā	1901	
PA_atk-abh02_a:1901_8	dassesi. Ayaṃ pañcaṅgiko sammāsamādhīti ayaṃ hatthapādasīsasadisehi pañcahi aṅgehi	1901	
PA_atk-abh02_a:1901_9	yutto sammāsamādhīti pādakajjhānasamādhiṃ kathesi.	1901	
PA_atk-abh02_a:1902_0	Ayaṃ samādhi paccuppannasukho cevātiādīsu arahattaphalasamādhi adhippeto. So hi appitappitakkhaṇe	1902	
PA_atk-abh02_a:1902_1	sukhattā paccuppannasukho. Purimo purimo pacchimassa pacchimassa samādhisukhassa	1902	
PA_atk-abh02_a:1902_2	paccayattā āyatiṃ sukhavipāko. Santaṃ sukhumaṃ phalacittaṃ paṇītaṃ madhurarūpaṃ samuṭṭhāpeti.	1902	
PA_atk-abh02_a:1902_3	Phalasamāpattiyā vuṭṭhitassa hi sabbakāyānugataṃ sukhasamphassaṃ phoṭṭhabbaṃ paṭicca	1902	
PA_atk-abh02_a:1902_4	sukhasahagataṃ kāyaviññāṇaṃ uppajjati. Imināpi pariyāyena āyatiṃ sukhavipāko. Kilesehi	1902	
PA_atk-abh02_a:1902_5	ārakattā ariyo. Kāmāmisavaṭṭāmisalokāmisānaṃ abhāvā nirāmiso. Buddhādīhi mahāpurisehi	1902	
PA_atk-abh02_a:1902_6	sevitattā akāpurisasevito. Aṅgasantatāya ārammaṇasantatāya sabbakilesadarathasantatāya	1902	
PA_atk-abh02_a:1902_7	ca santo. Atappanīyaṭṭhena paṇīto. Kilesapaṭippassaddhiyā laddhattā kilesapaṭippassaddhibhāvassa	1902	
PA_atk-abh02_a:1902_8	vā laddhattā paṭippassaddhiladdho. Paṭippassaddhaṃ paṭippassaddhīti hi idaṃ atthato	1902	
PA_atk-abh02_a:1902_9	ekaṃ. Paṭippassaddhakilesena vā arahatā laddhattāpi paṭippassaddhiladdho. Ekodibhāvena	1902	
PA_atk-abh02_a:1902_10	adhigatattā ekodibhāvameva vā adhigatattā ekodibhāvādhigato. Appaguṇasāsavasamādhi	19021	
PA_atk-abh02_a:1902_11	viya sasaṅkhārena sappayogena cittena paccanīkadhamme niggayha kilese vāretvā anadhigatattā	19021	
PA_atk-abh02_a:1902_12	na sasaṅkhāraniggayhavāritagato. Tañca samādhiṃ samāpajjanto tato vā vuṭṭhahanto	19021	
PA_atk-abh02_a:1902_13	sativepullappattattā satova samāpajjati satova vuṭṭhahati. Yathāparicchinnakālavasena	19021	
PA_atk-abh02_a:1902_14	vā sato samāpajjati sato vuṭṭhahati. Tasmā yadettha “ayaṃ samādhi paccuppannasukho	19021	
PA_atk-abh02_a:1902_15	ceva āyatiñca sukhavipāko”ti evaṃ paccavekkhamānassa paccattaṃyeva aparappaccayaṃ	19021	
PA_atk-abh02_a:1902_16	ñāṇaṃ uppajjati – taṃ ekamaṅgaṃ. Esa nayo sesesupi. Evamimehi pañcahi paccavekkhaṇañāṇehi	19021	
PA_atk-abh02_a:1902_17	ayaṃ samādhi pañcañāṇiko sammāsamādhi nāma vuttoti.	19021	
PA_atk-abh02_a:1903	Pañcakaniddesavaṇṇanā.	190	
PA_atk-abh02_a:1904	(6.) Chakkaniddesavaṇṇanā	190	
PA_atk-abh02_a:1905_0	805. Chabbidhena ñāṇavatthuniddese iddhividhe ñāṇanti “ekopi hutvā bahudhā hotī”tiādinayappavatte	1905	
PA_atk-abh02_a:1905_1	iddhividhe ñāṇaṃ. Iminā avitakkāvicārā upekkhāsahagatā rūpāvacarā bahudhābhāvādisādhikā	1905	
PA_atk-abh02_a:1905_2	ekacittakkhaṇikā appanāpaññāva kathitā. Sotadhātuvisuddhiyā ñāṇanti dūrasantikādibhedasaddārammaṇāya	1905	
PA_atk-abh02_a:1905_3	dibbasotadhātuyā ñāṇaṃ. Imināpi avitakkāvicārā upekkhāsahagatā rūpāvacarā pakatisotavisayātītasaddārammaṇā	1905	
PA_atk-abh02_a:1905_4	ekacittakkhaṇikā appanāpaññāva kathitā. Paracitte ñāṇanti parasattānaṃ cittaparicchede	1905	
PA_atk-abh02_a:1905_5	ñāṇaṃ. Imināpi yathāvuttappakārā paresaṃ sarāgādicittārammaṇā ekacittakkhaṇikā appanāpaññāva	1905	
PA_atk-abh02_a:1905_6	kathitā. Pubbenivāsānussatiyā ñāṇanti pubbenivāsānussatisampayuttaṃ ñāṇaṃ. Imināpi	1905	
PA_atk-abh02_a:1905_7	yathāvuttappakārā pubbe nivutthakkhandhānussaraṇasatisampayuttā ekacittakkhaṇikā	1905	
PA_atk-abh02_a:1905_8	appanāpaññāva kathitā. Sattānaṃ cutūpapāte ñāṇanti sattānaṃ cutiyañca upapāte ca	1905	
PA_atk-abh02_a:1905_9	ñāṇaṃ. Imināpi yathāvuttappakārā cavanakaupapajjanakānaṃ sattānaṃ vaṇṇadhātuārammaṇā	1905	
PA_atk-abh02_a:1905_10	ekacittakkhaṇikā appanāpaññāva kathitā. Āsavānaṃ khaye ñāṇanti saccaparicchedajānanañāṇaṃ.	19051	
PA_atk-abh02_a:1905_11	Idaṃ lokuttarameva. Sesāni lokiyānīti.	19051	
PA_atk-abh02_a:1906	Chakkaniddesavaṇṇanā.	190	
PA_atk-abh02_a:1907	(7.) Sattakaniddesādivaṇṇanā	190	
PA_atk-abh02_a:1908_0	806. Sattavidhena ñāṇavatthuniddese jātipaccayā jarāmaraṇantiādinā nayena pavattinivattivasena	1908	
PA_atk-abh02_a:1908_1	ekādasasu paṭiccasamuppādaṅgesu ekekasmiṃ kālattayabhedato paccavekkhaṇañāṇaṃ vatvā	1908	
PA_atk-abh02_a:1908_2	puna “yampissa taṃ dhammaṭṭhitiñāṇa”nti evaṃ tadeva ñāṇaṃ saṅkhepato khayadhammatādīhi	1908	
PA_atk-abh02_a:1908_3	pakārehi vuttaṃ. Tattha jātipaccayā jarāmaraṇaṃ, asati jātiyā natthi jarāmaraṇanti	1908	
PA_atk-abh02_a:1908_4	ñāṇadvayaṃ paccuppannaddhānavasena vuttaṃ. Atītampi addhānaṃ, anāgatampi addhānanti	1908	
PA_atk-abh02_a:1908_5	evaṃ atīte ñāṇadvayaṃ, anāgate ñāṇadvayanti cha. Tāni dhammaṭṭhitiñāṇena saddhiṃ	1908	
PA_atk-abh02_a:1908_6	satta. Tattha dhammaṭṭhitiñāṇanti paccayākārañāṇaṃ. Paccayākāro hi dhammānaṃ pavattiṭṭhitikāraṇattā	1908	
PA_atk-abh02_a:1908_7	dhammaṭṭhitīti vuccati; tattha ñāṇaṃ dhammaṭṭhitiñāṇaṃ. Etasseva chabbidhassa ñāṇassetaṃ	1908	
PA_atk-abh02_a:1908_8	adhivacanaṃ. Evaṃ ekekasmiṃ aṅge imāni satta satta katvā ekādasasu aṅgesu sattasattati	1908	
PA_atk-abh02_a:1908_9	honti. Tattha khayadhammanti khayagamanasabhāvaṃ. Vayadhammanti vayagamanasabhāvaṃ.	1908	
PA_atk-abh02_a:1908_10	Virāgadhammanti virajjanasabhāvaṃ. Nirodhadhammanti nirujjhanasabhāvaṃ. Iminā kiṃ	19081	
PA_atk-abh02_a:1908_11	kathitaṃ? Aparavipassanāya purimavipassanāsammasanaṃ kathitaṃ. Tena kiṃ kathitaṃ	19081	
PA_atk-abh02_a:1908_12	hoti? Sattakkhattuṃ vipassanāpaṭivipassanā kathitā. Paṭhamañāṇena hi sabbasaṅkhāre	19081	
PA_atk-abh02_a:1908_13	aniccā dukkhā anattāti disvā taṃ ñāṇaṃ dutiyena daṭṭhuṃ vaṭṭati, dutiyaṃ tatiyena,	19081	
PA_atk-abh02_a:1908_14	tatiyaṃ catutthena, catutthaṃ pañcamena, pañcamaṃ chaṭṭhena, chaṭṭhaṃ sattamena.	19081	
PA_atk-abh02_a:1908_15	Evaṃ satta vipassanāpaṭivipassanā kathitā hontīti.	19081	
PA_atk-abh02_a:1909	Sattakaniddesavaṇṇanā.	190	
PA_atk-abh02_a:1910	807. Aṭṭhavidhena ñāṇavatthuniddese sotāpattimagge paññāti sotāpattimaggamhi paññā. Iminā sampayuttapaññāva kathitā. Sesapadesupi eseva nayoti.	191	
PA_atk-abh02_a:1911	Aṭṭhakaniddesavaṇṇanā.	191	
PA_atk-abh02_a:1912_0	808. Navavidhena ñāṇavatthuniddese anupubbavihārasamāpattīsūti anupubbavihārasaṅkhātāsu	1912	
PA_atk-abh02_a:1912_1	samāpattīsu. Tāsaṃ anupubbena anupaṭipāṭiyā vihāritabbaṭṭhena anupubbavihāratā, samāpajjitabbaṭṭhena	1912	
PA_atk-abh02_a:1912_2	samāpattitā daṭṭhabbā. Tattha paṭhamajjhānasamāpattiyā paññātiādayo aṭṭha sampayuttapaññā	1912	
PA_atk-abh02_a:1912_3	veditabbā. Navamā paccavekkhaṇapaññā. Sā hi nirodhasamāpattiṃ santato paṇītato paccavekkhamānassa	1912	
PA_atk-abh02_a:1912_4	pavattati. Tena vuttaṃ – “saññāvedayitanirodhasamāpattiyā vuṭṭhitassa paccavekkhaṇañāṇa”nti.	1912	
PA_atk-abh02_a:1913	Navakaniddesavaṇṇanā.	191	
PA_atk-abh02_a:1914	(10.) Dasakaniddesavaṇṇanā	191	
PA_atk-abh02_a:1915	Paṭhamabalaniddeso	191	
PA_atk-abh02_a:1916_0	809. Dasavidhena ñāṇavatthuniddese aṭṭhānanti hetupaṭikkhepo. Anavakāsoti paccayapaṭikkhepo.	1916	
PA_atk-abh02_a:1916_1	Ubhayenāpi kāraṇameva paṭikkhipati. Kāraṇañhi tadāyattavuttitāya attano phalassa	1916	
PA_atk-abh02_a:1916_2	ṭhānanti ca avakāsoti ca vuccati. Yanti yena kāraṇena. Diṭṭhisampannoti maggadiṭṭhiyā	1916	
PA_atk-abh02_a:1916_3	sampanno sotāpanno ariyasāvako. Kañci saṅkhāranti catubhūmakesu saṅkhatasaṅkhāresu	1916	
PA_atk-abh02_a:1916_4	kañci ekaṃ saṅkhārampi. Niccato upagaccheyyāti niccoti gaṇheyya. Netaṃ ṭhānaṃ vijjatīti	1916	
PA_atk-abh02_a:1916_5	etaṃ kāraṇaṃ natthi, na upalabbhati. Yaṃ puthujjanoti yena kāraṇena puthujjano. Ṭhānametaṃ	1916	
PA_atk-abh02_a:1916_6	vijjatīti etaṃ kāraṇaṃ atthi; sassatadiṭṭhiyā hi so tebhūmakesu saṅkhāresu kañci	1916	
PA_atk-abh02_a:1916_7	saṅkhāraṃ niccato gaṇheyyāti attho. Catutthabhūmakasaṅkhāro pana tejussadattā divasaṃ	1916	
PA_atk-abh02_a:1916_8	santatto ayoguḷo viya makkhikānaṃ diṭṭhiyā vā aññesaṃ vā akusalānaṃ ārammaṇaṃ na	1916	
PA_atk-abh02_a:1916_9	hoti. Iminā nayena kañci saṅkhāraṃ sukhatotiādīsupi attho veditabbo. Sukhato upagaccheyyāti	1916	
PA_atk-abh02_a:1916_10	“ekantasukhī attā hoti arogo parammaraṇā”ti evaṃ attadiṭṭhivasena sukhato gāhaṃ sandhāyetaṃ	19161	
PA_atk-abh02_a:1916_11	vuttaṃ. Diṭṭhivippayuttacittena pana ariyasāvako pariḷāhābhibhūto pariḷāhavūpasamatthaṃ,	19161	
PA_atk-abh02_a:1916_12	mattahatthīparitāsito viya, sucikāmo pokkhabrāhmaṇo gūthaṃ kañci saṅkhāraṃ sukhato	19161	
PA_atk-abh02_a:1916_13	upagacchati. Attavāde kasiṇādipaṇṇattisaṅgahatthaṃ saṅkhāranti avatvā kañci dhammanti	19161	
PA_atk-abh02_a:1916_14	vuttaṃ. Idhāpi ariyasāvakassa catubhūmakavasena paricchedo veditabbo, puthujjanassa	19161	
PA_atk-abh02_a:1916_15	tebhūmakavasena; sabbavāresu vā ariyasāvakassāpi tebhūmakavaseneva paricchedo vaṭṭati.	19161	
PA_atk-abh02_a:1916_16	Yaṃ yañhi puthujjano gaṇhāti, tato tato ariyasāvako gāhaṃ viniveṭheti. Puthujjano	19161	
PA_atk-abh02_a:1916_17	hi yaṃ yaṃ niccaṃ sukhaṃ attāti gaṇhāti, taṃ taṃ ariyasāvako aniccaṃ dukkhaṃ anattāti	19161	
PA_atk-abh02_a:1916_18	gaṇhanto gāhaṃ viniveṭheti.	19161	
PA_atk-abh02_a:1917_0	Mātarantiādīsu janikāva mātā. Manussabhūtova khīṇāsavo arahāti adhippeto. Kiṃ pana	1917	
PA_atk-abh02_a:1917_1	ariyasāvako aññaṃ jīvitā voropeyyāti? Etampi aṭṭhānaṃ. Sacepi bhavantaragataṃ ariyasāvakaṃ	1917	
PA_atk-abh02_a:1917_2	attano ariyasāvakabhāvaṃ ajānantampi koci evaṃ vadeyya – ‘imaṃ kunthakipillikaṃ jīvitā	1917	
PA_atk-abh02_a:1917_3	voropetvā sakalacakkavāḷagabbhe cakkavattirajjaṃ paṭipajjāhī’ti, neva so taṃ jīvitā	1917	
PA_atk-abh02_a:1917_4	voropeyya. Atha vāpi naṃ evaṃ vadeyyuṃ – ‘sace imaṃ na ghātessasi, sīsaṃ te chindissāmā’ti,	1917	
PA_atk-abh02_a:1917_5	sīsamevassa chindeyyuṃ, neva so taṃ ghāteyya. Puthujjanabhāvassa pana mahāsāvajjabhāvadassanatthaṃ	1917	
PA_atk-abh02_a:1917_6	ariyasāvakassa ca baladīpanatthametaṃ vuttaṃ. Ayañhettha adhippāyo – sāvajjo puthujjanabhāvo,	1917	
PA_atk-abh02_a:1917_7	yatra hi nāma puthujjano mātughātādīnipi ānantariyāni karissati. Mahābalo ariyasāvako;	1917	
PA_atk-abh02_a:1917_8	so etāni kammāni na karotīti.	1917	
PA_atk-abh02_a:1918_0	Paduṭṭhena cittenāti dosasampayuttena vadhakacittena. Lohitaṃ uppādeyyāti jīvamānakasarīre	1918	
PA_atk-abh02_a:1918_1	khuddakamakkhikāya pivanamattampi lohitaṃ uppādeyya. Saṅghaṃ bhindeyyāti samānasaṃvāsakaṃ	1918	
PA_atk-abh02_a:1918_2	samānasīmāyaṃ ṭhitaṃ pañcahi kāraṇehi saṅghaṃ bhindeyya, vuttañhetaṃ – “pañcahupāli,	1918	
PA_atk-abh02_a:1918_3	ākārehi saṅgho bhijjati – kammena, uddesena, voharanto, anussāvanena, salākaggāhenā”ti.	1918	
PA_atk-abh02_a:1919_0	Tattha ‘kammenā’ti apalokanādīsu catūsu kammesu aññatarena kammena. ‘Uddesenā’ti	1919	
PA_atk-abh02_a:1919_1	pañcasu pātimokkhuddesesu aññatarena uddesena. ‘Voharanto’ti kathayanto, tāhi tāhi	1919	
PA_atk-abh02_a:1919_2	uppattīhi ‘adhammaṃ dhammo’tiādīni aṭṭhārasa bhedakaravatthūni dīpento. ‘Anussāvanenā’ti	1919	
PA_atk-abh02_a:1919_3	‘nanu tumhe jānātha mayhaṃ uccākulā pabbajitabhāvaṃ bahussutabhāvañca! Mādiso nāma	1919	
PA_atk-abh02_a:1919_4	uddhammaṃ ubbinayaṃ satthusāsanaṃ gāheyyāti cittampi uppādetuṃ tumhākaṃ na yuttaṃ.	1919	
PA_atk-abh02_a:1919_5	Kiṃ mayhaṃ avīci nīluppalavanaṃ viya sītalo? Kimahaṃ apāyato na bhāyāmī’tiādinā nayena	1919	
PA_atk-abh02_a:1919_6	kaṇṇamūle vacībhedaṃ katvā anussāvanena. ‘Salākaggāhenā’ti evaṃ anussāvetvā tesaṃ	1919	
PA_atk-abh02_a:1919_7	cittaṃ upatthambhetvā anivattanadhamme katvā “gaṇhatha imaṃ salāka”nti salākaggāhena.	1919	
PA_atk-abh02_a:1919_8	Ettha ca kammameva uddeso vā pamāṇaṃ vohārānussāvanasalākaggāhā pana pubbabhāgā.	1919	
PA_atk-abh02_a:1919_9	Aṭṭhārasavatthudīpanavasena hi voharantena tattha rucijananatthaṃ anussāvetvā salākāya	1919	
PA_atk-abh02_a:1919_10	gāhitāyapi abhinnova hoti saṅgho. Yadā pana evaṃ cattāro vā atirekā vā salākaṃ gāhetvā	19191	
PA_atk-abh02_a:1919_11	āveṇikaṃ kammaṃ vā uddesaṃ vā karonti, tadā saṅgho bhinno nāma hoti.	19191	
PA_atk-abh02_a:1920_0	Evaṃ diṭṭhisampanno puggalo saṅghaṃ bhindeyyāti netaṃ ṭhānaṃ vijjati. Ettāvatā mātughātādīni	1920	
PA_atk-abh02_a:1920_1	pañca ānantariyakammāni dassitāni honti, yāni puthujjano karoti, na ariyasāvako.	1920	
PA_atk-abh02_a:1920_2	Tesaṃ āvibhāvatthaṃ –	1920	
PA_atk-abh02_a:1921	Kammato dvārato ceva, kappaṭṭhitiyato tathā;	192	
PA_atk-abh02_a:1922	Pākasādhāraṇādīhi, viññātabbo vinicchayo.	192	
PA_atk-abh02_a:1923_0	Tattha ‘kammato’ tāva – ettha hi manussabhūtasseva manussabhūtaṃ mātaraṃ vā pitaraṃ	1923	
PA_atk-abh02_a:1923_1	vā api parivattaliṅgaṃ jīvitā voropentassa kammaṃ ānantariyaṃ hoti. Tassa vipākaṃ	1923	
PA_atk-abh02_a:1923_2	paṭibāhissāmī’ti sakalacakkavāḷaṃ mahācetiyappamāṇehi kañcanathūpehi pūretvāpi, sakalacakkavāḷaṃ	1923	
PA_atk-abh02_a:1923_3	pūretvā nisinnabhikkhusaṅghassa mahādānaṃ datvāpi, buddhassa bhagavato saṅghāṭikaṇṇaṃ	1923	
PA_atk-abh02_a:1923_4	amuñcitvāva vicaritvāpi, kāyassa bhedā nirayameva upapajjati. Yo pana sayaṃ manussabhūto	1923	
PA_atk-abh02_a:1923_5	tiracchānabhūtaṃ mātaraṃ vā pitaraṃ vā, sayaṃ vā tiracchānabhūto manussabhūtaṃ, tiracchānabhūtoyeva	1923	
PA_atk-abh02_a:1923_6	vā tiracchānabhūtaṃ jīvitā voropeti, tassa kammaṃ ānantariyaṃ na hoti, kammaṃ pana	1923	
PA_atk-abh02_a:1923_7	bhāriyaṃ hoti, ānantariyaṃ āhacceva tiṭṭhati. Manussajātikānaṃ pana vasena ayaṃ pañho kathito.	1923	
PA_atk-abh02_a:1924_0	Ettha eḷakacatukkaṃ, saṅgāmacatukkaṃ, coracatukkañca kathetabbaṃ. ‘Eḷakaṃ māremī’ti	1924	
PA_atk-abh02_a:1924_1	abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā	1924	
PA_atk-abh02_a:1924_2	mārento ānantariyaṃ phusati. Eḷakābhisandhinā pana mātāpitiabhisandhinā vā eḷakaṃ	1924	
PA_atk-abh02_a:1924_3	mārento ānantariyaṃ na phusati. Mātāpitiabhisandhinā mātāpitaro mārento phusateva.	1924	
PA_atk-abh02_a:1924_4	Esa nayo itarasmimpi catukkadvaye. Yathā ca mātāpitūsu, evaṃ arahantepi etāni catukkāni	1924	
PA_atk-abh02_a:1924_5	veditabbāni. Manussaarahantameva ca māretvā ānantariyaṃ phusati, na yakkhabhūtaṃ;	1924	
PA_atk-abh02_a:1924_6	kammaṃ pana bhāriyaṃ ānantariyasadisameva. Manussaarahantassa ca puthujjanakāleyeva	1924	
PA_atk-abh02_a:1924_7	satthappahāre vā vise vā dinnepi yadi so arahattaṃ patvā teneva marati, arahantaghāto	1924	
PA_atk-abh02_a:1924_8	hotiyeva. Yaṃ pana puthujjanakāle dinnaṃ dānaṃ arahattaṃ patvā paribhuñjati, puthujjanasseva	1924	
PA_atk-abh02_a:1924_9	taṃ dinnaṃ hoti. Sesaariyapuggale mārentassa ānantariyaṃ natthi, kammaṃ pana bhāriyaṃ	1924	
PA_atk-abh02_a:1924_10	ānantariyasadisameva.	19241	
PA_atk-abh02_a:1925_0	Lohituppāde tathāgatassa abhejjakāyatāya parūpakkamena cammacchedaṃ katvā lohitapaggharaṇaṃ	1925	
PA_atk-abh02_a:1925_1	nāma natthi. Sarīrassa pana antoyeva ekasmiṃ ṭhāne lohitaṃ samosarati. Devadattena	1925	
PA_atk-abh02_a:1925_2	paṭividdhasilāto bhijjitvā gatā sakalikāpi tathāgatassa pādantaṃ pahari. Pharasunā	1925	
PA_atk-abh02_a:1925_3	pahaṭo viya pādo antolohitoyeva ahosi. Tathā karontassa ānantariyaṃ hoti. Jīvako	1925	
PA_atk-abh02_a:1925_4	pana tathāgatassa ruciyā satthakena cammaṃ chinditvā tamhā ṭhānā duṭṭhalohitaṃ nīharitvā	1925	
PA_atk-abh02_a:1925_5	phāsukamakāsi. Tathā karontassa puññakammameva hoti.	1925	
PA_atk-abh02_a:1926_0	Atha ye ca parinibbute tathāgate cetiyaṃ bhindanti, bodhiṃ chindanti, dhātumhi upakkamanti,	1926	
PA_atk-abh02_a:1926_1	tesaṃ kiṃ hotīti? Bhāriyaṃ kammaṃ hoti ānantariyasadisaṃ. Sadhātukaṃ pana thūpaṃ	1926	
PA_atk-abh02_a:1926_2	vā paṭimaṃ vā bādhayamānaṃ bodhisākhañca chindituṃ vaṭṭati. Sacepi tattha nilīnā	1926	
PA_atk-abh02_a:1926_3	sakuṇā cetiye vaccaṃ pātenti, chindituṃ vaṭṭatiyeva. Paribhogacetiyato hi sarīracetiyaṃ	1926	
PA_atk-abh02_a:1926_4	mahantataraṃ. Cetiyavatthuṃ bhinditvā gacchantaṃ bodhimūlampi chinditvā harituṃ vaṭṭati.	1926	
PA_atk-abh02_a:1926_5	Yā pana bodhisākhā bodhigharaṃ bādhati, taṃ geharakkhaṇatthaṃ chindituṃ na labbhati.	1926	
PA_atk-abh02_a:1926_6	Bodhiatthañhi gehaṃ, na gehatthāya bodhi. Āsanagharepi eseva nayo. Yasmiṃ pana āsanaghare	1926	
PA_atk-abh02_a:1926_7	dhātu nihitā hoti, tassa rakkhaṇatthāya bodhisākhaṃ chindituṃ vaṭṭati. Bodhijagganatthaṃ	1926	
PA_atk-abh02_a:1926_8	ojoharaṇasākhaṃ vā pūtiṭṭhānaṃ vā chindituṃ vaṭṭatiyeva; sarīrapaṭijaggane viya puññampi hoti.	1926	
PA_atk-abh02_a:1927_0	Saṅghabhede sīmaṭṭhakasaṅghe asannipatite visuṃ parisaṃ gahetvā katavohārānussāvanasalākaggāhassa	1927	
PA_atk-abh02_a:1927_1	kammaṃ vā karontassa uddesaṃ vā uddisantassa bhedo ca hoti ānantariyakammañca. Samaggasaññāya	1927	
PA_atk-abh02_a:1927_2	pana vaṭṭati. Samaggasaññāya hi karontassa neva bhedo hoti na ānantariyakammaṃ. Tathā	1927	
PA_atk-abh02_a:1927_3	navato ūnaparisāyaṃ. Sabbantimena pana paricchedena navannaṃ janānaṃ yo saṅghaṃ bhindati,	1927	
PA_atk-abh02_a:1927_4	tassa ānantariyakammaṃ hoti. Anuvattakānaṃ adhammavādīnaṃ mahāsāvajjaṃ kammaṃ; dhammavādino	1927	
PA_atk-abh02_a:1927_5	anavajjā. Tattha navannameva saṅghabhede idaṃ suttaṃ – “ekato, upāli, cattāro honti,	1927	
PA_atk-abh02_a:1927_6	ekato cattāro, navamo anussāveti salākaṃ gāheti – ‘ayaṃ dhammo, ayaṃ vinayo, idaṃ	1927	
PA_atk-abh02_a:1927_7	satthusāsanaṃ, idaṃ gaṇhatha, idaṃ rocethā’ti. Evaṃ kho, upāli, saṅgharāji ceva hoti	1927	
PA_atk-abh02_a:1927_8	saṅghabhedo ca. Navannaṃ vā, upāli, atirekanavannaṃ vā saṅgharāji ceva hoti saṅghabhedo cā”ti.	1927	
PA_atk-abh02_a:1928	Etesu ca pana pañcasu saṅghabhedo vacīkammaṃ, sesāni kāyakammānīti. Evaṃ kammatopi viññātabbo vinicchayo.	192	
PA_atk-abh02_a:1929_0	‘Dvārato’ti sabbāneva cetāni kāyadvāratopi vacīdvāratopi samuṭṭhahanti. Purimāni	1929	
PA_atk-abh02_a:1929_1	panettha cattāri āṇattikavijjāmayapayogavasena vacīdvārato samuṭṭhahitvāpi kāyadvārameva	1929	
PA_atk-abh02_a:1929_2	pūrenti. Saṅghabhedo hatthamuddāya bhedaṃ karontassa kāyadvārato samuṭṭhahitvāpi	1929	
PA_atk-abh02_a:1929_3	vacīdvārameva pūretīti. Evamettha dvāratopi viññātabbo vinicchayo.	1929	
PA_atk-abh02_a:1930_0	‘Kappaṭṭhitiyato’ti saṅghabhedoyeva cettha kappaṭṭhitiyo. Saṇṭhahante hi kappe kappavemajjhe	1930	
PA_atk-abh02_a:1930_1	vā saṅghabhedaṃ katvā kappavināseyeva muccati. Sacepi hi ‘sve kappo vinassissatī’ti	1930	
PA_atk-abh02_a:1930_2	ajja saṅghabhedaṃ karoti, sveyeva muccati, ekadivasameva niraye paccati. Evaṃ karaṇaṃ	1930	
PA_atk-abh02_a:1930_3	pana natthi. Sesāni cattāri kammāni ānantariyāneva honti, na kappaṭṭhitiyānīti. Evamettha	1930	
PA_atk-abh02_a:1930_4	kappaṭṭhitiyatopi viññātabbo vinicchayo.	1930	
PA_atk-abh02_a:1931_0	‘Pākato’ti yena ca pañcapetāni kammāni katāni honti, tassa saṅghabhedoyeva paṭisandhivasena	1931	
PA_atk-abh02_a:1931_1	vipaccati. Sesāni “ahosi kammaṃ nāhosi kammavipāko”ti evamādīsu saṅkhaṃ gacchanti.	1931	
PA_atk-abh02_a:1931_2	Saṅghabhedābhāve lohituppādo, tadabhāve arahantaghāto, tadabhāve sace pitā sīlavā	1931	
PA_atk-abh02_a:1931_3	hoti, mātā dussīlā no vā tathā sīlavatī, pitughāto paṭisandhivasena vipaccati. Sace	1931	
PA_atk-abh02_a:1931_4	mātā mātughāto. Dvīsupi sīlena vā dussīlena vā samānesu mātughātova paṭisandhivasena	1931	
PA_atk-abh02_a:1931_5	vipaccati; mātā hi dukkarakāriṇī bahūpakārā ca puttānanti. Evamettha pākatopi viññātabbo vinicchayo.	1931	
PA_atk-abh02_a:1932_0	‘Sādhāraṇādīhī’ti purimāni cattāri sabbesampi gahaṭṭhapabbajitānaṃ sādhāraṇāni. Saṅghabhedo	1932	
PA_atk-abh02_a:1932_1	pana “na kho, upāli, bhikkhunī saṅghaṃ bhindati, na sikkhamānā, na sāmaṇero, na sāmaṇerī,	1932	
PA_atk-abh02_a:1932_2	na upāsako, na upāsikā saṅghaṃ bhindati. Bhikkhu kho, upāli, pakatatto samānasaṃvāsako	1932	
PA_atk-abh02_a:1932_3	samānasīmāyaṃ ṭhito saṅghaṃ bhindatī”ti vacanato vuttappakārassa bhikkhunova hoti,	1932	
PA_atk-abh02_a:1932_4	na aññassa; tasmā asādhāraṇo. Ādisaddena sabbepete dukkhavedanāsahagatā dosamohasampayuttā	1932	
PA_atk-abh02_a:1932_5	cāti evamettha sādhāraṇādīhipi viññātabbo vinicchayo.	1932	
PA_atk-abh02_a:1933_0	Aññaṃ satthāranti ‘ayaṃ me satthā satthukiccaṃ kātuṃ samattho’ti bhavantarepi aññaṃ	1933	
PA_atk-abh02_a:1933_1	titthakaraṃ ‘ayaṃ me satthā’ti evaṃ gaṇheyya – netaṃ ṭhānaṃ vijjatīti attho. Aṭṭhamaṃ	1933	
PA_atk-abh02_a:1933_2	bhavaṃ nibbatteyyāti sabbamandapaññopi sattamaṃ bhavaṃ atikkamitvā aṭṭhamaṃ nibbatteyya	1933	
PA_atk-abh02_a:1933_3	– netaṃ ṭhānaṃ vijjati. Uttamakoṭiyā hi sattamaṃ bhavaṃ sandhāyevesa “niyato sambodhiparāyaṇo”ti	1933	
PA_atk-abh02_a:1933_4	vutto. Kiṃ pana taṃ niyāmeti? Kiṃ pubbahetu niyāmeti udāhu paṭiladdhamaggo udāhu	1933	
PA_atk-abh02_a:1933_5	upari tayo maggāti? Sammāsambuddhena gahitaṃ nāmamattametaṃ. Puggalo pana niyato	1933	
PA_atk-abh02_a:1933_6	nāma natthi. “Pubbahetu niyāmetī”ti vutte hi upari tiṇṇaṃ maggānaṃ upanissayo vutto	1933	
PA_atk-abh02_a:1933_7	hoti, paṭhamamaggassa upanissayābhāvo āpajjati. Iccassa ahetu appaccayā nibbattiṃ	1933	
PA_atk-abh02_a:1933_8	pāpuṇāti. “Paṭiladdhamaggo niyāmetī”ti vutte upari tayo maggā akiccakā honti, paṭhamamaggova	1933	
PA_atk-abh02_a:1933_9	sakiccako, paṭhamamaggeneva kilese khepetvā parinibbāyitabbaṃ hoti. “Upari tayo maggā	1933	
PA_atk-abh02_a:1933_10	niyāmentī”ti vutte paṭhamamaggo akiccako hoti, upari tayo maggāva sakiccakā, paṭhamamaggaṃ	19331	
PA_atk-abh02_a:1933_11	anibbattetvā upari tayo maggā nibbattetabbā honti, paṭhamamaggena ca anuppajjitvāva	19331	
PA_atk-abh02_a:1933_12	kilesā khepetabbā honti. Tasmā na añño koci niyāmeti, upari tiṇṇaṃ maggānaṃ vipassanāva	19331	
PA_atk-abh02_a:1933_13	niyāmeti. Sace hi tesaṃ vipassanā tikkhā sūrā hutvā vahati, ekaṃyeva bhavaṃ nibbattetvā	19331	
PA_atk-abh02_a:1933_14	arahattaṃ patvā parinibbāti. Tato mandatarapañño dutiye vā tatiye vā catutthe vā	19331	
PA_atk-abh02_a:1933_15	pañcame vā chaṭṭhe vā bhave arahattaṃ patvā parinibbāti. Sabbamandapañño sattamaṃ	19331	
PA_atk-abh02_a:1933_16	bhavaṃ nibbattetvā arahattaṃ pāpuṇāti, aṭṭhame bhave paṭisandhi na hoti. Iti sammāsambuddhena	19331	
PA_atk-abh02_a:1933_17	gahitaṃ nāmamattametaṃ. Satthā hi buddhatulāya tuletvā sabbaññutañāṇena paricchinditvā	19331	
PA_atk-abh02_a:1933_18	‘ayaṃ puggalo sabbamahāpañño tikkhavipassako ekameva bhavaṃ nibbattetvā arahattaṃ	19331	
PA_atk-abh02_a:1933_19	gaṇhissatī’ti ‘ekabījī’ti nāmaṃ akāsi; ‘ayaṃ puggalo dutiyaṃ, tatiyaṃ, catutthaṃ,	19331	
PA_atk-abh02_a:1933_20	pañcamaṃ, chaṭṭhaṃ bhavaṃ nibbattetvā arahattaṃ gaṇhissatī’ti ‘kolaṃkolo’ti nāmaṃ	19332	
PA_atk-abh02_a:1933_21	akāsi; ‘ayaṃ puggalo sattamaṃ bhavaṃ nibbattetvā arahattaṃ gaṇhissatī’ti ‘sattakkhattuparamo’ti nāmaṃ akāsi.	19332	
PA_atk-abh02_a:1934_0	Koci pana puggalo sattannaṃ bhavānaṃ niyato nāma natthi. Ariyasāvako pana yena kenacipi	1934	
PA_atk-abh02_a:1934_1	ākārena mandapañño samāno aṭṭhamaṃ bhavaṃ appatvā antarāva parinibbāti. Sakkasadisopi	1934	
PA_atk-abh02_a:1934_2	vaṭṭābhirato sattamaṃyeva bhavaṃ gacchati. Sattame bhave sabbakārena pamādavihārinopi	1934	
PA_atk-abh02_a:1934_3	vipassanāñāṇaṃ paripākaṃ gacchati. Appamattakepi ārammaṇe nibbinditvā nibbutiṃ pāpuṇāti.	1934	
PA_atk-abh02_a:1934_4	Sacepi hissa sattame bhave niddaṃ vā okkamantassa, parammukhaṃ vā gacchantassa, pacchato	1934	
PA_atk-abh02_a:1934_5	ṭhatvā tikhiṇena asinā kocideva sīsaṃ pāteyya, udake vā osādetvā māreyya, asani vā	1934	
PA_atk-abh02_a:1934_6	panassa sīse pateyya, evarūpepi kāle sappaṭisandhikā kālaṃkiriyā nāma na hoti, arahattaṃ	1934	
PA_atk-abh02_a:1934_7	patvāva parinibbāti. Tena vuttaṃ – “aṭṭhamaṃ bhavaṃ nibbatteyya – netaṃ ṭhānaṃ vijjatī”ti.	1934	
PA_atk-abh02_a:1935_0	Ekissā lokadhātuyāti dasasahassilokadhātuyā. Tīṇi hi khettāni – jātikhettaṃ, āṇākhettaṃ,	1935	
PA_atk-abh02_a:1935_1	visayakkhettanti. Tattha ‘jātikkhettaṃ’ nāma dasasahassilokadhātu. Sā hi tathāgatassa	1935	
PA_atk-abh02_a:1935_2	mātukucchiokkamanakāle, nikkhamanakāle, sambodhikāle, dhammacakkapavattane, āyusaṅkhāravossajjane,	1935	
PA_atk-abh02_a:1935_3	parinibbāne ca kampati. Koṭisatasahassacakkavāḷaṃ pana ‘āṇākhettaṃ’ nāma. Āṭānāṭiyamoraparittadhajaggaparittaratanaparittādīnañhi	1935	
PA_atk-abh02_a:1935_4	ettha āṇā vattati. ‘Visayakhettassa’ pana parimāṇaṃ natthi. Buddhānañhi “yāvatakaṃ	1935	
PA_atk-abh02_a:1935_5	ñāṇaṃ tāvatakaṃ ñeyyaṃ, yāvatakaṃ ñeyyaṃ tāvatakaṃ ñāṇaṃ, ñāṇapariyantikaṃ ñeyyaṃ,	1935	
PA_atk-abh02_a:1935_6	ñeyyapariyantikaṃ ñāṇa”nti vacanato avisayo nāma natthi.	1935	
PA_atk-abh02_a:1936_0	Imesu pana tīsu khettesu, ṭhapetvā imaṃ cakkavāḷaṃ, aññasmiṃ cakkavāḷe buddhā uppajjantīti	1936	
PA_atk-abh02_a:1936_1	suttaṃ natthi, na uppajjantīti pana atthi. Tīṇi piṭakāni – vinayapiṭakaṃ, suttantapiṭakaṃ,	1936	
PA_atk-abh02_a:1936_2	abhidhammapiṭakanti. Tisso saṅgītiyo – mahākassapattherassa saṅgīti, yasattherassa	1936	
PA_atk-abh02_a:1936_3	saṅgīti, moggaliputtatissattherassa saṅgītīti. Imā tisso saṅgītiyo āruḷhe tepiṭake	1936	
PA_atk-abh02_a:1936_4	buddhavacane imaṃ cakkavāḷaṃ muñcitvā aññattha buddhā uppajjantīti suttaṃ natthi,	1936	
PA_atk-abh02_a:1936_5	nuppajjantīti pana atthi.	1936	
PA_atk-abh02_a:1937_0	Apubbaṃ acarimanti apure apacchā; ekato nuppajjanti, pure vā pacchā vā uppajjantīti	1937	
PA_atk-abh02_a:1937_1	vuttaṃ hoti. Tattha bodhipallaṅke “bodhiṃ appatvā na uṭṭhahissāmī”ti nisinnakālato	1937	
PA_atk-abh02_a:1937_2	paṭṭhāya yāva mātukucchismiṃ paṭisandhiggahaṇaṃ tāva pubbenti na veditabbaṃ. Bodhisattassa	1937	
PA_atk-abh02_a:1937_3	hi paṭisandhiggahaṇe dasasahassacakkavāḷakampaneneva jātikkhettapariggaho kato, aññassa	1937	
PA_atk-abh02_a:1937_4	buddhassa uppatti nivāritā hoti. Parinibbānato paṭṭhāya ca yāva sāsapamattāpi dhātuyo	1937	
PA_atk-abh02_a:1937_5	tiṭṭhanti tāva pacchāti na veditabbaṃ. Dhātūsu hi ṭhitāsu buddhā ṭhitāva honti. Tasmā	1937	
PA_atk-abh02_a:1937_6	etthantare aññassa buddhassa uppatti nivāritāva hoti, dhātuparinibbāne pana jāte	1937	
PA_atk-abh02_a:1937_7	aññassa buddhassa uppatti na nivāritā.	1937	
PA_atk-abh02_a:1938_0	Tīṇi hi antaradhānāni nāma – pariyattiantaradhānaṃ, paṭivedhaantaradhānaṃ, paṭipattiantaradhānanti.	1938	
PA_atk-abh02_a:1938_1	Tattha ‘pariyattī’ti tīṇi piṭakāni; ‘paṭivedho’ti saccapaṭivedho; ‘paṭipattī’ti paṭipadā.	1938	
PA_atk-abh02_a:1938_2	Tattha paṭivedho ca paṭipatti ca hotipi na hotipi. Ekasmiñhi kāle paṭivedhakarā bhikkhū	1938	
PA_atk-abh02_a:1938_3	bahū honti; ‘esa bhikkhu puthujjano’ti aṅguliṃ pasāretvā dassetabbo hoti. Imasmiṃyeva	1938	
PA_atk-abh02_a:1938_4	dīpe ekavāraṃ kira puthujjanabhikkhu nāma nāhosi. Paṭipattipūrakāpi kadāci bahū honti,	1938	
PA_atk-abh02_a:1938_5	kadāci appā. Iti paṭivedho ca paṭipatti ca hotipi na hotipi.	1938	
PA_atk-abh02_a:1939_0	Sāsanaṭṭhitiyā pana pariyattiyeva pamāṇaṃ. Paṇḍito hi tepiṭakaṃ sutvā dvepi pūreti.	1939	
PA_atk-abh02_a:1939_1	Yathā amhākaṃ bodhisatto āḷārassa santike pañcābhiññā satta ca samāpattiyo nibbattetvā	1939	
PA_atk-abh02_a:1939_2	nevasaññānāsaññāyatanasamāpattiyā parikammaṃ pucchi, so ‘na jānāmī’ti āha; tato udakassa	1939	
PA_atk-abh02_a:1939_3	santikaṃ gantvā adhigatavisesaṃ saṃsandetvā nevasaññānāsaññāyatanassa parikammaṃ	1939	
PA_atk-abh02_a:1939_4	pucchi; so ācikkhi; tassa vacanasamanantarameva mahāsatto taṃ sampādesi; evameva	1939	
PA_atk-abh02_a:1939_5	paññavā bhikkhu pariyattiṃ sutvā dvepi pūreti. Tasmā pariyattiyā ṭhitāya sāsanaṃ	1939	
PA_atk-abh02_a:1939_6	ṭhitaṃ hoti. Yadā pana sā antaradhāyati tadā paṭhamaṃ abhidhammapiṭakaṃ nassati.	1939	
PA_atk-abh02_a:1939_7	Tattha paṭṭhānaṃ sabbapaṭhamaṃ antaradhāyati. Anukkamena pacchā dhammasaṅgaho. Tasmiṃ	1939	
PA_atk-abh02_a:1939_8	antarahite itaresu dvīsu piṭakesu ṭhitesu sāsanaṃ ṭhitameva hoti.	1939	
PA_atk-abh02_a:1940_0	Tattha suttantapiṭake antaradhāyamāne paṭhamaṃ aṅguttaranikāyo ekādasakato paṭṭhāya	1940	
PA_atk-abh02_a:1940_1	yāva ekakā antaradhāyati. Tadanantaraṃ saṃyuttanikāyo cakkapeyyālato paṭṭhāya yāva	1940	
PA_atk-abh02_a:1940_2	oghataraṇā antaradhāyati. Tadanantaraṃ majjhimanikāyo indriyabhāvanato paṭṭhāya yāva	1940	
PA_atk-abh02_a:1940_3	mūlapariyāyā antaradhāyati. Tadanantaraṃ dīghanikāyo dasuttarato paṭṭhāya yāva brahmajālā	1940	
PA_atk-abh02_a:1940_4	antaradhāyati. Ekissāpi dvinnampi gāthānaṃ pucchā addhānaṃ gacchati; sāsanaṃ dhāretuṃ	1940	
PA_atk-abh02_a:1940_5	na sakkoti sabhiyapucchā viya āḷavakapucchā viya ca. Etā kira kassapabuddhakālikā	1940	
PA_atk-abh02_a:1940_6	antarā sāsanaṃ dhāretuṃ nāsakkhiṃsu.	1940	
PA_atk-abh02_a:1941_0	Dvīsu pana piṭakesu antarahitesupi vinayapiṭake ṭhite sāsanaṃ tiṭṭhati. Parivārakhandhakesu	1941	
PA_atk-abh02_a:1941_1	antarahitesu ubhatovibhaṅge ṭhite ṭhitameva hoti. Ubhatovibhaṅge antarahite mātikāya	1941	
PA_atk-abh02_a:1941_2	ṭhitāyapi ṭhitameva hoti. Mātikāya antarahitāya pātimokkhapabbajjāupasampadāsu ṭhitāsu	1941	
PA_atk-abh02_a:1941_3	sāsanaṃ tiṭṭhati. Liṅgaṃ addhānaṃ gacchati. Setavatthasamaṇavaṃso pana kassapabuddhakālato	1941	
PA_atk-abh02_a:1941_4	paṭṭhāya sāsanaṃ dhāretuṃ nāsakkhi. Pacchimakassa pana saccapaṭivedhato pacchimakassa	1941	
PA_atk-abh02_a:1941_5	sīlabhedato ca paṭṭhāya sāsanaṃ osakkitaṃ nāma hoti. Tato paṭṭhāya aññassa buddhassa uppatti na vāritā.	1941	
PA_atk-abh02_a:1942_0	Tīṇi parinibbānāni nāma – kilesaparinibbānaṃ, khandhaparinibbānaṃ, dhātuparinibbānanti.	1942	
PA_atk-abh02_a:1942_1	Tattha ‘kilesaparinibbānaṃ’ bodhipallaṅke ahosi, ‘khandhaparinibbānaṃ’ kusinārāyaṃ,	1942	
PA_atk-abh02_a:1942_2	‘dhātuparinibbānaṃ’ anāgate bhavissati. Sāsanassa kira osakkanakāle imasmiṃ tambapaṇṇidīpe	1942	
PA_atk-abh02_a:1942_3	dhātuyo sannipatitvā mahācetiyaṃ gamissanti, mahācetiyato nāgadīpe rājāyatanacetiyaṃ,	1942	
PA_atk-abh02_a:1942_4	tato mahābodhipallaṅkaṃ gamissanti. Nāgabhavanatopi devalokatopi brahmalokatopi dhātuyo	1942	
PA_atk-abh02_a:1942_5	mahābodhipallaṅkameva gamissanti. Sāsapamattāpi dhātu na antarā nassissati. Sabbā	1942	
PA_atk-abh02_a:1942_6	dhātuyo mahābodhipallaṅke rāsibhūtā suvaṇṇakkhandho viya ekaghanā hutvā chabbaṇṇaraṃsiyo	1942	
PA_atk-abh02_a:1942_7	vissajjessanti. Tā dasasahassilokadhātuṃ pharissanti. Tato dasasahassacakkavāḷadevatā	1942	
PA_atk-abh02_a:1942_8	sannipatitvā “ajja satthā parinibbāti, ajja sāsanaṃ osakkati, pacchimadassanaṃ dāni	1942	
PA_atk-abh02_a:1942_9	idaṃ amhāka”nti dasabalassa parinibbutadivasato mahantataraṃ kāruññaṃ karissanti.	1942	
PA_atk-abh02_a:1942_10	Ṭhapetvā anāgāmikhīṇāsave avasesā sakabhāvena sandhāretuṃ na sakkhissanti. Dhātūsu	19421	
PA_atk-abh02_a:1942_11	tejodhātu uṭṭhahitvā yāva brahmalokā uggacchissati. Sāsapamattāyapi dhātuyā sati	19421	
PA_atk-abh02_a:1942_12	ekajālāva bhavissati; dhātūsu pariyādānaṃ gatāsu pacchijjissati. Evaṃ mahantaṃ ānubhāvaṃ	19421	
PA_atk-abh02_a:1942_13	dassetvā dhātūsu antarahitāsu sāsanaṃ antarahitaṃ nāma hoti. Yāva evaṃ na antaradhāyati	19421	
PA_atk-abh02_a:1942_14	tāva acarimaṃ nāma hoti. Evaṃ apubbaṃ acarimaṃ uppajjeyyuṃ – netaṃ ṭhānaṃ vijjati.	19421	
PA_atk-abh02_a:1943_0	Kasmā pana apubbaṃ acarimaṃ na uppajjantīti? Anacchariyattā. Buddhā hi acchariyamanussā,	1943	
PA_atk-abh02_a:1943_1	yathāha – “ekapuggalo, bhikkhave, loke upajjamāno uppajjati acchariyamanusso. Katamo	1943	
PA_atk-abh02_a:1943_2	ekapuggalo? Tathāgato, bhikkhave, arahaṃ sammāsambuddho”ti. Yadi ca dve vā cattāro	1943	
PA_atk-abh02_a:1943_3	vā aṭṭha vā soḷasa vā ekato uppajjeyyuṃ, na acchariyā bhaveyyuṃ. Ekasmiñhi vihāre	1943	
PA_atk-abh02_a:1943_4	dvinnaṃ cetiyānampi lābhasakkāro uḷāro na hoti, bhikkhūpi bahutāya na acchariyā jātā,	1943	
PA_atk-abh02_a:1943_5	evaṃ buddhāpi bhaveyyuṃ; tasmā nuppajjanti. Desanāya ca visesābhāvato. Yañhi satipaṭṭhānādibhedaṃ	1943	
PA_atk-abh02_a:1943_6	dhammaṃ eko deseti, aññena uppajjitvāpi sova desetabbo siyā. Tato anacchariyo siyā.	1943	
PA_atk-abh02_a:1943_7	Ekasmiṃ pana dhammaṃ desente desanāpi acchariyā hoti. Vivādabhāvato ca. Bahūsu ca	1943	
PA_atk-abh02_a:1943_8	buddhesu uppannesu bahūnaṃ ācariyānaṃ antevāsikā viya ‘amhākaṃ buddho pāsādiko, amhākaṃ	1943	
PA_atk-abh02_a:1943_9	buddho madhurassaro lābhī puññavā’ti vivadeyyuṃ; tasmāpi evaṃ nuppajjanti.	1943	
PA_atk-abh02_a:1944	Apicetaṃ kāraṇaṃ milindaraññā puṭṭhena nāgasenattherena vitthāritameva. Vuttañhi tattha –	194	
PA_atk-abh02_a:1945_0	“Bhante nāgasena, bhāsitampetaṃ bhagavatā – “aṭṭhānametaṃ, bhikkhave, anavakāso yaṃ	1945	
PA_atk-abh02_a:1945_1	ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ – netaṃ	1945	
PA_atk-abh02_a:1945_2	ṭhānaṃ vijjatī”ti. Desentā ca, bhante nāgasena, sabbepi tathāgatā sattatiṃsa bodhipakkhiyadhamme	1945	
PA_atk-abh02_a:1945_3	desenti, kathayamānā ca cattāri ariyasaccāni kathenti, sikkhāpentā ca tīsu sikkhāsu	1945	
PA_atk-abh02_a:1945_4	sikkhāpenti, anusāsamānā ca appamādapaṭipattiyaṃ anusāsanti. Yadi, bhante nāgasena,	1945	
PA_atk-abh02_a:1945_5	sabbesampi tathāgatānaṃ ekā desanā ekā kathā ekā sikkhā ekānusiṭṭhi, kena kāraṇena	1945	
PA_atk-abh02_a:1945_6	dve tathāgatā ekakkhaṇe nuppajjanti? Ekenapi tāva buddhuppādena ayaṃ loko obhāsajāto.	1945	
PA_atk-abh02_a:1945_7	Yadi dutiyo buddho bhaveyya, dvinnaṃ pabhāya ayaṃ loko bhiyyoso mattāya obhāsajāto	1945	
PA_atk-abh02_a:1945_8	bhaveyya. Ovadantā ca dve tathāgatā sukhaṃ ovadeyyuṃ, anusāsamānā ca sukhaṃ anusāseyyuṃ.	1945	
PA_atk-abh02_a:1945_9	Tattha me kāraṇaṃ dassehi yathāhaṃ nissaṃsayo bhaveyya”nti.	1945	
PA_atk-abh02_a:1946_0	“Ayaṃ, mahārāja, dasasahassī lokadhātu ekabuddhadhāraṇī, ekasseva tathāgatassa guṇaṃ	1946	
PA_atk-abh02_a:1946_1	dhāreti. Yadi dutiyo buddho uppajjeyya, nāyaṃ dasasahassī lokadhātu dhāreyya, caleyya	1946	
PA_atk-abh02_a:1946_2	kampeyya nameyya onameyya vinameyya vikireyya vidhameyya viddhaṃseyya, na ṭhānamupagaccheyya.	1946	
PA_atk-abh02_a:1947_0	“Yathā, mahārāja, nāvā ekapurisasandhāraṇī bhaveyya, ekasmiṃ purise abhirūḷhe sā	1947	
PA_atk-abh02_a:1947_1	nāvā samupādikā bhaveyya. Atha dutiyo puriso āgaccheyya tādiso āyunā vaṇṇena vayena	1947	
PA_atk-abh02_a:1947_2	pamāṇena kisathūlena sabbaṅgapaccaṅgena. So taṃ nāvaṃ abhirūheyya. Apinu sā, mahārāja,	1947	
PA_atk-abh02_a:1947_3	nāvā dvinnampi dhāreyyā”ti? “Na hi, bhante, caleyya kampeyya nameyya onameyya vinameyya	1947	
PA_atk-abh02_a:1947_4	vikireyya vidhameyya viddhaṃseyya, na ṭhānamupagaccheyya, osīdeyya udake”ti. “Evameva	1947	
PA_atk-abh02_a:1947_5	kho, mahārāja, ayaṃ dasasahassī lokadhātu ekabuddhadhāraṇī ekasseva tathāgatassa	1947	
PA_atk-abh02_a:1947_6	guṇaṃ dhāreti. Yadi dutiyo buddho uppajjeyya, nāyaṃ dasasahassī lokadhātu dhāreyya,	1947	
PA_atk-abh02_a:1947_7	caleyya…pe… na ṭhānamupagaccheyya.	1947	
PA_atk-abh02_a:1948_0	“Yathā vā pana, mahārāja, puriso yāvadatthaṃ bhojanaṃ bhuñjeyya chādentaṃ yāvakaṇṭhamabhipūrayitvā.	1948	
PA_atk-abh02_a:1948_1	So tato pīṇito paripuṇṇo nirantaro tandīgato anonamitadaṇḍajāto punadeva tattakaṃ	1948	
PA_atk-abh02_a:1948_2	bhojanaṃ bhuñjeyya. Apinu kho so, mahārāja, puriso sukhito bhaveyyā”ti? “Na hi, bhante,	1948	
PA_atk-abh02_a:1948_3	sakiṃ bhuttova mareyyā”ti. Evameva kho, mahārāja, ayaṃ dasasahassī lokadhātu ekabuddhadhāraṇī…pe…	1948	
PA_atk-abh02_a:1948_4	na ṭhānamupagaccheyyā”ti.	1948	
PA_atk-abh02_a:1949_0	“Kiṃ nu kho, bhante nāgasena, atidhammabhārena pathavī calatī”ti? “Idha, mahārāja,	1949	
PA_atk-abh02_a:1949_1	dve sakaṭā ratanaparipūritā bhaveyyuṃ yāvasmā mukhasamā. Eka sakaṭato ratanaṃ gahetvā	1949	
PA_atk-abh02_a:1949_2	ekamhi sakaṭe ākireyyuṃ. Apinu taṃ, mahārāja, sakaṭaṃ dvinnampi sakaṭānaṃ ratanaṃ	1949	
PA_atk-abh02_a:1949_3	dhāreyyā”ti? “Na hi, bhante, nābhipi tassa caleyya, arāpi tassa bhijjeyyuṃ, nemipi	1949	
PA_atk-abh02_a:1949_4	tassa opateyya, akkhopi tassa bhijjeyyā”ti. “Kinnu kho, mahārāja, atiratanabhārena	1949	
PA_atk-abh02_a:1949_5	sakaṭaṃ bhijjatī”ti? “Āma, bhante”ti. “Evameva kho, mahārāja, atidhammabhārena pathavī calatīti.	1949	
PA_atk-abh02_a:1950_0	“Apica, mahārāja, imaṃ kāraṇaṃ buddhabalaparidīpanāya osāritaṃ. Aññampi tattha patirūpaṃ	1950	
PA_atk-abh02_a:1950_1	kāraṇaṃ suṇohi yena kāraṇena dve sammāsambuddhā ekakkhaṇe nuppajjanti. Yadi, mahārāja,	1950	
PA_atk-abh02_a:1950_2	dve sammāsambuddhā ekakkhaṇe uppajjeyyuṃ, parisāya vivādo uppajjeyya – ‘tumhākaṃ	1950	
PA_atk-abh02_a:1950_3	buddho, amhākaṃ buddho’ti ubhatopakkhajātā bhaveyyuṃ. Yathā, mahārāja, dvinnaṃ balavāmaccānaṃ	1950	
PA_atk-abh02_a:1950_4	parisāya vivādo uppajjeyya – ‘tumhākaṃ amacco, amhākaṃ amacco’ti ubhatopakkhajātā	1950	
PA_atk-abh02_a:1950_5	honti; evameva kho, mahārāja, yadi dve sammāsambuddhā ekakkhaṇe uppajjeyyuṃ, tesaṃ	1950	
PA_atk-abh02_a:1950_6	parisāya vivādo uppajjeyya – ‘tumhākaṃ buddho, amhākaṃ buddho’ti ubhatopakkhajātā	1950	
PA_atk-abh02_a:1950_7	bhaveyyuṃ. Idaṃ tāva mahārāja ekaṃ kāraṇaṃ yena kāraṇena dve sammāsambuddhā ekakkhaṇe nuppajjanti.	1950	
PA_atk-abh02_a:1951_0	“Aparampi uttariṃ kāraṇaṃ suṇohi yena kāraṇena dve sammāsambuddhā ekakkhaṇe nuppajjanti.	1951	
PA_atk-abh02_a:1951_1	Yadi, mahārāja, dve sammāsambuddhā ekakkhaṇe uppajjeyyuṃ ‘aggo buddho’ti yaṃ vacanaṃ	1951	
PA_atk-abh02_a:1951_2	taṃ micchā bhaveyya, ‘jeṭṭho buddho’ti ‘seṭṭho buddho’ti ‘visiṭṭho buddho’ti ‘uttamo	1951	
PA_atk-abh02_a:1951_3	buddho’ti ‘pavaro buddho’ti ‘asamo buddho’ti ‘asamasamo buddho’ti ‘appaṭisamo buddho’ti	1951	
PA_atk-abh02_a:1951_4	‘appaṭibhāgī buddho’ti ‘appaṭipuggalo buddho’ti yaṃ vacanaṃ taṃ micchā bhaveyya.	1951	
PA_atk-abh02_a:1951_5	Idampi kho tvaṃ, mahārāja, kāraṇaṃ tathato sampaṭiccha yena kāraṇena dve sammāsambuddhā	1951	
PA_atk-abh02_a:1951_6	ekakkhaṇe nuppajjanti.	1951	
PA_atk-abh02_a:1952_0	“Apica, mahārāja, buddhānaṃ bhagavantānaṃ sabhāvapakati esā yaṃ ekoyeva buddho loke	1952	
PA_atk-abh02_a:1952_1	uppajjati. Kasmā kāraṇā? Mahantattā sabbaññubuddhaguṇānaṃ. Aññampi, mahārāja, yaṃ	1952	
PA_atk-abh02_a:1952_2	loke mahantaṃ taṃ ekaṃyeva hoti. Pathavī, mahārāja, mahantā, sā ekāyeva; sāgaro mahanto,	1952	
PA_atk-abh02_a:1952_3	so ekoyeva; sineru girirājā mahanto, so ekoyeva; ākāso mahanto, so ekoyeva; sakko	1952	
PA_atk-abh02_a:1952_4	mahanto, so ekoyeva; mahābrahmā mahanto, so ekoyeva; tathāgato arahaṃ sammāsambuddho	1952	
PA_atk-abh02_a:1952_5	mahanto, so ekoyeva lokasmiṃ. Yattha te uppajjanti tattha aññesaṃ okāso na hoti.	1952	
PA_atk-abh02_a:1952_6	Tasmā, mahārāja, tathāgato arahaṃ sammāsambuddho ekoyeva loke uppajjatī”ti.	1952	
PA_atk-abh02_a:1953	“Sukathito, bhante nāgasena, pañho opammehi kāraṇehī”ti.	195	
PA_atk-abh02_a:1954_0	Ekissā lokadhātuyāti ekasmiṃ cakkavāḷe. Heṭṭhā imināva padena dasa cakkavāḷasahassāni	1954	
PA_atk-abh02_a:1954_1	gahitāni. Tānipi ekacakkavāḷeneva paricchindituṃ vaṭṭanti. Buddhā hi uppajjamānā	1954	
PA_atk-abh02_a:1954_2	imasmiṃyeva cakkavāḷe uppajjanti; uppajjanaṭṭhāne pana vārite ito aññesu cakkavāḷesu	1954	
PA_atk-abh02_a:1954_3	na uppajjantīti vāritameva hoti. Apubbaṃ acarimanti ettha cakkaratanapātubhāvato	1954	
PA_atk-abh02_a:1954_4	pubbe pubbaṃ, tasseva antaradhānato pacchā carimaṃ. Tattha dvidhā cakkaratanassa	1954	
PA_atk-abh02_a:1954_5	antaradhānaṃ hoti – cakkavattino kālakiriyāya vā pabbajjāya vā. Antaradhāyamānañca	1954	
PA_atk-abh02_a:1954_6	pana taṃ kālakiriyato vā pabbajjato vā sattame divase antaradhāyati. Tato paraṃ cakkavattino	1954	
PA_atk-abh02_a:1954_7	pātubhāvo avārito. Kasmā pana ekacakkavāḷe dve cakkavattino nuppajjantīti? Vivādupacchedato	1954	
PA_atk-abh02_a:1954_8	anacchariyabhāvato cakkaratanassa mahānubhāvato ca. Dvīsu hi uppajjantesu ‘amhākaṃ	1954	
PA_atk-abh02_a:1954_9	rājā mahanto, amhākaṃ rājā mahanto’ti vivādo uppajjeyya. ‘Ekasmiṃ dīpe cakkavattī,	1954	
PA_atk-abh02_a:1954_10	ekasmiṃ dīpe cakkavattī’ti ca anacchariyo bhaveyya. Yo cāyaṃ cakkaratanassa dvisahassadīpaparivāresu	19541	
PA_atk-abh02_a:1954_11	catūsu mahādīpesu issariyānuppadānasamattho mahānubhāvo, so parihāyeyya. Iti vivādupacchedato	19541	
PA_atk-abh02_a:1954_12	anacchariyabhāvato cakkaratanassa mahānubhāvato ca na ekacakkavāḷe dve uppajjanti.	19541	
PA_atk-abh02_a:1955	Yaṃ ittho arahaṃ assa sammāsambuddhoti ettha tiṭṭhatu tāva sabbaññuguṇe nibbattetvā lokattāraṇasamattho buddhabhāvo, paṇidhānamattampi itthiyā na sampajjati.	195	
PA_atk-abh02_a:1956	“Manussattaṃ liṅgasampatti, hetu satthāradassanaṃ;	195	
PA_atk-abh02_a:1957	Pabbajjā guṇasampatti, adhikāro ca chandatā;	195	
PA_atk-abh02_a:1958	Aṭṭhadhammasamodhānā, abhinīhāro samijjhatī”ti. ;	195	
PA_atk-abh02_a:1959_0	Imāni hi paṇidhānasampattikāraṇāni. Iti paṇidhānampi sampādetuṃ asamatthāya itthiyā	1959	
PA_atk-abh02_a:1959_1	kuto buddhabhāvoti “aṭṭhānametaṃ, anavakāso yaṃ itthī arahaṃ assa sammāsambuddho”ti	1959	
PA_atk-abh02_a:1959_2	vuttaṃ. Sabbākāraparipūro vā puññussayo sabbākāraparipūrameva attabhāvaṃ nibbattetīti	1959	
PA_atk-abh02_a:1959_3	purisova arahaṃ hoti sammāsambuddho.	1959	
PA_atk-abh02_a:1960_0	Yaṃ itthī rājā assa cakkavattītiādīsupi yasmā itthiyā kosohitavatthaguyhādīnaṃ abhāvena	1960	
PA_atk-abh02_a:1960_1	lakkhaṇāni na paripūrenti, itthiratanabhāvena sattaratanasamaṅgitā na sampajjati,	1960	
PA_atk-abh02_a:1960_2	sabbamanussehi ca adhiko attabhāvo na hoti, tasmā “aṭṭhānametaṃ anavakāso yaṃ itthī	1960	
PA_atk-abh02_a:1960_3	rājā assa cakkavattī”ti vuttaṃ. Yasmā ca sakkattādīnipi tīṇi ṭhānāni uttamāni, itthiliṅgañca	1960	
PA_atk-abh02_a:1960_4	hīnaṃ, tasmā tassā sakkattādīnipi paṭisiddhāni. Nanu ca yathā itthiliṅgaṃ evaṃ purisaliṅgampi	1960	
PA_atk-abh02_a:1960_5	brahmaloke natthi, tasmā “yaṃ puriso brahmattaṃ kāreyya – ṭhānametaṃ vijjatī”tipi	1960	
PA_atk-abh02_a:1960_6	na vattabbaṃ siyāti? No na vattabbaṃ. Kasmā? Idha purisassa tattha nibbattanato.	1960	
PA_atk-abh02_a:1960_7	Brahmattanti hi mahābrahmattaṃ adhippetaṃ. Itthī ca idha jhānaṃ bhāvetvā kālaṃ katvā	1960	
PA_atk-abh02_a:1960_8	brahmapārisajjānaṃ sahabyataṃ upapajjati, na mahābrahmānaṃ. Puriso pana tattha na	1960	
PA_atk-abh02_a:1960_9	uppajjatīti na vattabbo. Samānepi cettha ubhayaliṅgābhāve purisasaṇṭhānāva brahmāno,	1960	
PA_atk-abh02_a:1960_10	na itthisaṇṭhānā. Tasmā suvuttamevetaṃ.	19601	
PA_atk-abh02_a:1961_0	Kāyaduccaritassātiādīsu yathā nimbabījakosātakībījādīni madhuraṃ phalaṃ na nibbattenti,	1961	
PA_atk-abh02_a:1961_1	asātaṃ amadhurameva nibbattenti, evaṃ kāyaduccaritādīni madhuraṃ vipākaṃ na nibbattenti,	1961	
PA_atk-abh02_a:1961_2	amadhurameva nibbattenti. Yathā ca ucchubījasālibījādīni madhuraṃ sādhurasameva phalaṃ	1961	
PA_atk-abh02_a:1961_3	nibbattenti, na asātaṃ kaṭukaṃ, evaṃ kāyasucaritādīni madhurameva vipākaṃ nibbattenti,	1961	
PA_atk-abh02_a:1961_4	na amadhuraṃ. Vuttampi cetaṃ –	1961	
PA_atk-abh02_a:1962	“Yādisaṃ vapate bījaṃ, tādisaṃ harate phalaṃ;	196	
PA_atk-abh02_a:1963	Kalyāṇakārī kalyāṇaṃ, pāpakārī ca pāpakanti. ;	196	
PA_atk-abh02_a:1964	Tasmā “aṭṭhānametaṃ anavakāso, yaṃ kāyaduccaritassā”tiādi vuttaṃ.	196	
PA_atk-abh02_a:1965_0	Kāyaduccaritasamaṅgītiādīsu samaṅgīti pañcavidhā samaṅgitā – āyūhanasamaṅgitā, cetanāsamaṅgitā,	1965	
PA_atk-abh02_a:1965_1	kammasamaṅgitā, vipākasamaṅgitā, upaṭṭhānasamaṅgitāti. Tattha kusalākusalakammāyūhanakkhaṇe	1965	
PA_atk-abh02_a:1965_2	‘āyūhanasamaṅgitā’ vuccati. Tathā ‘cetanāsamaṅgitā’. Yāva pana arahattaṃ na pāpuṇanti	1965	
PA_atk-abh02_a:1965_3	tāva sabbepi sattā pubbe upacitaṃ vipākārahaṃ kammaṃ sandhāya kammasamaṅginoti vuccanti	1965	
PA_atk-abh02_a:1965_4	– esā ‘kammasamaṅgitā’. ‘Vipākasamaṅgitā’ pana vipākakkhaṇeyeva veditabbā. Yāva pana	1965	
PA_atk-abh02_a:1965_5	sattā arahattaṃ na pāpuṇanti tāva tesaṃ tato tato cavitvā niraye tāva uppajjamānānaṃ	1965	
PA_atk-abh02_a:1965_6	aggijālalohakumbhīādīhi upaṭṭhānākārehi nirayo, gabbhaseyyakattaṃ āpajjamānānaṃ mātukucchi,	1965	
PA_atk-abh02_a:1965_7	devesu uppajjamānānaṃ kapparukkhavimānādīhi upaṭṭhānākārehi devalokoti evaṃ upapattinimittaṃ	1965	
PA_atk-abh02_a:1965_8	upaṭṭhāti. Iti nesaṃ iminā uppattinimittūpaṭṭhānena aparimuttattā ‘upaṭṭhānasamaṅgitā’	1965	
PA_atk-abh02_a:1965_9	nāma. Sāva calati, sesā niccalā. Niraye hi upaṭṭhitepi devaloko upaṭṭhāti; devaloke	1965	
PA_atk-abh02_a:1965_10	upaṭṭhitepi nirayo upaṭṭhāti; manussaloke upaṭṭhitepi tiracchānayoni upaṭṭhāti; tiracchānayoniyā	19651	
PA_atk-abh02_a:1965_11	ca upaṭṭhitāyapi manussaloko upaṭṭhātiyeva.	19651	
PA_atk-abh02_a:1966_0	Tatridaṃ vatthu – soṇagiripāde kira acelavihāre soṇatthero nāma eko dhammakathiko.	1966	
PA_atk-abh02_a:1966_1	Tassa pitā sunakhavājiko nāma luddako ahosi. Thero taṃ paṭibāhantopi saṃvare ṭhapetuṃ	1966	
PA_atk-abh02_a:1966_2	asakkonto ‘mā nassi varāko’ti mahallakakāle akāmakaṃ pabbājesi. Tassa gilānaseyyāya	1966	
PA_atk-abh02_a:1966_3	nipannassa nirayo upaṭṭhāsi. Soṇagiripādato mahantā mahantā sunakhā āgantvā khāditukāmā	1966	
PA_atk-abh02_a:1966_4	viya samparivāresuṃ. So mahābhayabhīto “vārehi, tāta soṇa! Vārehi, tāta soṇā”ti āha.	1966	
PA_atk-abh02_a:1966_5	“Kiṃ mahātherā”ti? “Na passasi, tātā”ti taṃ pavattiṃ ācikkhi. Soṇatthero ‘kathañhi	1966	
PA_atk-abh02_a:1966_6	nāma mādisassa pitā niraye nibbattissati, patiṭṭhāhamassa bhavissāmī’ti sāmaṇerehi	1966	
PA_atk-abh02_a:1966_7	nānāpupphāni āharāpetvā cetiyaṅgaṇabodhiyaṅgaṇesu mālāsanthārapūjañca āsanapūjañca	1966	
PA_atk-abh02_a:1966_8	kāretvā pitaraṃ mañcena cetiyaṅgaṇaṃ haritvā mañce nipajjāpetvā “ayaṃ me, mahāthera,	1966	
PA_atk-abh02_a:1966_9	pūjā tumhākaṃ atthāya katā; ‘ayaṃ me, bhagavā, duggatapaṇṇākāro’ti vatvā bhagavantaṃ	1966	
PA_atk-abh02_a:1966_10	vanditvā cittaṃ pasādehī”ti āha. So mahāthero pūjaṃ disvā tathākaronto cittaṃ pasādesi.	19661	
PA_atk-abh02_a:1966_11	Tāvadevassa devaloko upaṭṭhāsi, nandavanacittalatāvanamissakavanaphārusakavanavimānāni	19661	
PA_atk-abh02_a:1966_12	ceva devanāṭakāni ca parivāretvā ṭhitāni viya ahesuṃ. So “apetha, soṇa! Apetha, soṇā”ti	19661	
PA_atk-abh02_a:1966_13	āha. “Kimidaṃ, mahātherā”ti? “Etā te, tāta, mātaro āgacchantī”ti. ‘Thero saggo upaṭṭhito	19661	
PA_atk-abh02_a:1966_14	mahātherassā’ti cintesi. Evaṃ upaṭṭhānasamaṅgitā calatīti veditabbā. Etāsu samaṅgitāsu	19661	
PA_atk-abh02_a:1966_15	idha āyūhanacetanākammasamaṅgitāvasena “kāyaduccaritasamaṅgī”tiādi vuttaṃ. Sesaṃ	19661	
PA_atk-abh02_a:1966_16	sabbattha uttānatthamevāti.	19661	
PA_atk-abh02_a:1967	Paṭhamabalaniddesavaṇṇanā.	196	
PA_atk-abh02_a:1968	Dutiyabalaniddeso	196	
PA_atk-abh02_a:1969_0	810. Dutiyabalaniddese gatisampattipaṭibāḷhānīti gatisampattiyā paṭibāhitāni nivāritāni	1969	
PA_atk-abh02_a:1969_1	paṭisedhitāni. Sesapadesupi eseva nayo. Ettha ca gatisampattīti sampannā gati devaloko	1969	
PA_atk-abh02_a:1969_2	ca manussaloko ca. Gativipattīti vipannā gati cattāro apāyā. Upadhisampattīti attabhāvasamiddhi.	1969	
PA_atk-abh02_a:1969_3	Upadhivipattīti hīnaattabhāvatā. Kālasampattīti surājasumanussakālasaṅkhāto sampannakālo.	1969	
PA_atk-abh02_a:1969_4	Kālavipattīti durājadumanussakālasaṅkhāto vipannakālo. Payogasampattīti sammāpayogo.	1969	
PA_atk-abh02_a:1969_5	Payogavipattīti micchāpayogo.	1969	
PA_atk-abh02_a:1970_0	Tattha ekaccassa bahūni pāpakammāni honti. Tāni gativipattiyaṃ ṭhitassa vipacceyyuṃ.	1970	
PA_atk-abh02_a:1970_1	So pana ekena kalyāṇakammena gatisampattiyaṃ devesu vā manussesu vā nibbatto. Tādise	1970	
PA_atk-abh02_a:1970_2	ca ṭhāne akusalassa vāro natthi, ekantaṃ kusalasseva vāroti. Evamassa tāni kammāni	1970	
PA_atk-abh02_a:1970_3	gatisampattipaṭibāḷhāni na vipaccantīti pajānāti.	1970	
PA_atk-abh02_a:1971_0	Aparassāpi bahūni pāpakammāni honti. Tāni upadhivipattiyaṃ ṭhitassa vipacceyyuṃ.	1971	
PA_atk-abh02_a:1971_1	So pana ekena kalyāṇakammena upadhisampattiyaṃ ṭhito susaṇṭhitaṅgapaccaṅgo abhirūpo	1971	
PA_atk-abh02_a:1971_2	dassanīyo brahmavacchasadiso. Sacepi dāsiyā kucchismiṃ dāsajāto hoti ‘evarūpo attabhāvo	1971	
PA_atk-abh02_a:1971_3	kiliṭṭhakammassa nānucchaviko’ti hatthimeṇḍaassabandhakagopālakakammādīni taṃ na	1971	
PA_atk-abh02_a:1971_4	kārenti; sukhumavatthāni nivāsāpetvā bhaṇḍāgārikaṭṭhānādīsu ṭhapenti. Sace itthī	1971	
PA_atk-abh02_a:1971_5	hoti, hatthibhattapacanādīni na kārenti; vatthālaṅkāraṃ datvā sayanapālikaṃ vā naṃ	1971	
PA_atk-abh02_a:1971_6	karonti, somadevi viya vallabhaṭṭhāne vā ṭhapenti. Bhātikarājakāle kira gomaṃsakhādake	1971	
PA_atk-abh02_a:1971_7	bahujane gahetvā rañño dassesuṃ. Te ‘daṇḍaṃ dātuṃ sakkothā’ti puṭṭhā ‘na sakkomā’ti	1971	
PA_atk-abh02_a:1971_8	vadiṃsu. Atha ne rājaṅgaṇe sodhake akaṃsu. Tesaṃ ekā dhītā abhirūpā dassanīyā pāsādikā.	1971	
PA_atk-abh02_a:1971_9	Taṃ disvā rājā antepuraṃ abhinetvā vallabhaṭṭhāne ṭhapesi. Sesañātakāpi tassā ānubhāvena	1971	
PA_atk-abh02_a:1971_10	sukhaṃ jīviṃsu. Tādisasmiñhi attabhāve pāpakammānipi vipākaṃ dātuṃ na sakkonti. Evaṃ	19711	
PA_atk-abh02_a:1971_11	upadhisampattipaṭibāḷhāni na vipaccantīti pajānāti.	19711	
PA_atk-abh02_a:1972_0	Ekassa bahūni pāpakammāni honti. Tāni kālavipattiyaṃ ṭhitassa vipacceyyuṃ. So pana	1972	
PA_atk-abh02_a:1972_1	ekena kalyāṇakammena paṭhamakappikānaṃ vā cakkavattirañño vā buddhānaṃ vā uppattisamaye	1972	
PA_atk-abh02_a:1972_2	surājasumanussakāle nibbatto. Tādise ca kāle nibbattassa akusalassa vipākaṃ dātuṃ	1972	
PA_atk-abh02_a:1972_3	okāso natthi, ekantaṃ kusalasseva okāsoti. Evaṃ kālasampattipaṭibāḷhāni na vipaccantīti pajānāti.	1972	
PA_atk-abh02_a:1973_0	Aparassāpi bahūni pāpakammāni honti. Tāni payogavipattiyaṃ ṭhitassa vipacceyyuṃ.	1973	
PA_atk-abh02_a:1973_1	So pana ekena kalyāṇakammena payogasampattiyaṃ ṭhito pāṇātipātādīhi virato kāyavacīmanosucaritāni	1973	
PA_atk-abh02_a:1973_2	pūreti. Tādise ṭhāne akusalassa vipaccanokāso natthi, ekantaṃ kusalasseva okāsoti.	1973	
PA_atk-abh02_a:1973_3	Evaṃ payogasampattipaṭibāḷhāni na vipaccantīti pajānāti.	1973	
PA_atk-abh02_a:1974_0	Aparassāpi bahūni pāpakammāni honti. Tāni gatisampattiyaṃ ṭhitassa na vipacceyyuṃ.	1974	
PA_atk-abh02_a:1974_1	So panekena pāpakammena gativipattiyaṃyeva nibbatto. Tatthassa tāni kammāni upagantvā	1974	
PA_atk-abh02_a:1974_2	vārena vārena vipākaṃ denti – kālena niraye nibbattāpenti, kālena tiracchānayoniyaṃ,	1974	
PA_atk-abh02_a:1974_3	kālena pettivisaye, kālena asurakāye, dīghenāpi addhunā apāyato sīsaṃ ukkhipituṃ	1974	
PA_atk-abh02_a:1974_4	na denti. Evaṃ gatisampattipaṭibāhitattā vipākaṃ dātuṃ asakkontāni gativipattiṃ āgamma	1974	
PA_atk-abh02_a:1974_5	vipaccantīti pajānāti.	1974	
PA_atk-abh02_a:1975_0	Aparassāpi bahūni pāpakammāni honti. Tāni upadhisampattiyaṃ ṭhitassa na vipacceyyuṃ.	1975	
PA_atk-abh02_a:1975_1	So pana ekena pāpakammena upadhivipattiyaṃyeva patiṭṭhito dubbaṇṇo durūpo dussaṇṭhito	1975	
PA_atk-abh02_a:1975_2	bībhaccho pisācasadiso. So sace dāsiyā kucchiyaṃ dāsajāto ‘imāni etassa anucchavikānī’ti	1975	
PA_atk-abh02_a:1975_3	sabbāni naṃ kiliṭṭhakammāni kārenti antamaso pupphachaḍḍakakammaṃ upādāya. Sace itthī	1975	
PA_atk-abh02_a:1975_4	hoti ‘imāni etissā anucchavikānī’ti sabbāni naṃ hatthibhattapacanādīni kiliṭṭhakammāni	1975	
PA_atk-abh02_a:1975_5	kārenti. Kulagehe jātampi baliṃ sādhayamānā rājapurisā ‘gehadāsī’ti saññaṃ katvā	1975	
PA_atk-abh02_a:1975_6	bandhitvā gacchanti, kotalavāpīgāme mahākuṭumbikassa gharaṇī viya. Evaṃ upadhisampattipaṭibāhitattā	1975	
PA_atk-abh02_a:1975_7	vipākaṃ dātuṃ asakkontāni upadhivipattiṃ āgamma vipaccantīti pajānāti.	1975	
PA_atk-abh02_a:1976_0	Aparassāpi bahūni pāpakammāni honti. Tāni kālasampattiyaṃ nibbātassa na vipacceyyuṃ.	1976	
PA_atk-abh02_a:1976_1	So pana ekena pāpakammena kālavipattiyaṃ durājadumanussakāle kasaṭe niroje dasavassāyukakāle	1976	
PA_atk-abh02_a:1976_2	nibbatto, yadā pañca gorasā pacchijjanti, kudrūsakaṃ aggabhojanaṃ hoti. Kiñcāpi manussaloke	1976	
PA_atk-abh02_a:1976_3	nibbatto, migapasusarikkhajīviko pana hoti. Evarūpe kāle kusalassa vipaccanokāso	1976	
PA_atk-abh02_a:1976_4	natthi, ekantaṃ akusalasseva hoti. Evaṃ kālasampattipaṭibāhitattā vipākaṃ dātuṃ asakkontāni	1976	
PA_atk-abh02_a:1976_5	kālavipattiṃ āgamma vipaccantīti pajānāti.	1976	
PA_atk-abh02_a:1977_0	Aparassāpi bahūni pāpakammāni honti. Tāni payogasampattiyaṃ ṭhitassa na vipacceyyuṃ.	1977	
PA_atk-abh02_a:1977_1	So pana payogavipattiyaṃ ṭhito pāṇātipātādīni dasa akusalakammāni karoti. Tamenaṃ	1977	
PA_atk-abh02_a:1977_2	sahoḍḍhaṃ gahetvā rañño dassenti. Rājā bahūkammakāraṇāni kāretvā ghātāpeti. Evaṃ	1977	
PA_atk-abh02_a:1977_3	payogasampattipaṭibāhitattā vipākaṃ dātuṃ asakkontāni payogavipattiṃ āgamma vipaccantīti	1977	
PA_atk-abh02_a:1977_4	pajānāti. Evaṃ catūhi sampattīhi paṭibāhitaṃ pāpakammaṃ vipākaṃ adatvā catasso vipattiyo āgamma deti.	1977	
PA_atk-abh02_a:1978_0	Yathā hi kocideva puriso kenacideva kammena rājānaṃ ārādheyya. Athassa rājā ṭhānantaraṃ	1978	
PA_atk-abh02_a:1978_1	datvā janapadaṃ dadeyya. So taṃ sammā paribhuñjituṃ asakkonto makkaṭena gahitabhattapuṭaṃ	1978	
PA_atk-abh02_a:1978_2	viya bhindeyya; yassa yaṃ yānaṃ vā vāhanaṃ vā dāsaṃ vā dāsiṃ vā ārāmaṃ vā vatthuṃ	1978	
PA_atk-abh02_a:1978_3	vā sampannarūpaṃ passati, sabbaṃ balakkārena gaṇheyya. Manussā ‘rājavallabho’ti kiñci	1978	
PA_atk-abh02_a:1978_4	vattuṃ na sakkuṇeyyuṃ. So aññassa vallabhatarassa rājamahāmattassa virujjheyya. So	1978	
PA_atk-abh02_a:1978_5	taṃ gahetvā supothitaṃ pothāpetvā bhūmiṃ piṭṭhiyā ghaṃsāpento nikkaḍḍhāpetvā rājānaṃ	1978	
PA_atk-abh02_a:1978_6	upasaṅkamitvā ‘asuko nāma te, deva, janapadaṃ bhindatī’ti gaṇhāpeyya. Rājā bandhanāgāre	1978	
PA_atk-abh02_a:1978_7	bandhāpetvā ‘asukena nāma kassa kiṃ avahaṭa’nti nagare bheriṃ carāpeyya. Manussā	1978	
PA_atk-abh02_a:1978_8	āgantvā ‘mayhaṃ idaṃ gahitaṃ, mayhaṃ idaṃ gahita’nti viravasahassaṃ uṭṭhāpeyyuṃ.	1978	
PA_atk-abh02_a:1978_9	Rājā bhiyyoso mattāya kuddho nānappakārena taṃ bandhanāgāre kilametvā ghātāpetvā	1978	
PA_atk-abh02_a:1978_10	‘gacchatha naṃ susāne chaḍḍetvā saṅkhalikā āharathā’ti vadeyya. Evaṃsampadamidaṃ daṭṭhabbaṃ.	19781	
PA_atk-abh02_a:1979_0	Tassa hi purisassa hi kenacideva kammena rājānaṃ ārādhetvā ṭhānantaraṃ laddhakālo	1979	
PA_atk-abh02_a:1979_1	viya puthujjanassāpi kenacideva puññakammena sagge nibbattakālo. Tasmiṃ janapadaṃ	1979	
PA_atk-abh02_a:1979_2	bhinditvā manussānaṃ santakaṃ gaṇhante kassaci kiñci vattuṃ avisahanakālo viya imasmimpi	1979	
PA_atk-abh02_a:1979_3	sagge nibbatte akusalassa vipaccanokāsaṃ alabhanakālo. Tassa ekadivasaṃ ekasmiṃ rājavallabhatare	1979	
PA_atk-abh02_a:1979_4	virajjhitvā tena kuddhena naṃ pothāpetvā rañño ārocetvā bandhanāgāre bandhāpitakālo	1979	
PA_atk-abh02_a:1979_5	viya imassa saggato cavitvā niraye nibbattakālo. Manussānaṃ ‘mayhaṃ idaṃ gahitaṃ,	1979	
PA_atk-abh02_a:1979_6	mayhaṃ idaṃ gahita’nti viravakālo viya tasmiṃ niraye nibbatte sabbākusalakammānaṃ	1979	
PA_atk-abh02_a:1979_7	sannipatitvā gahaṇakālo. Susāne chaḍḍetvā saṅkhalikānaṃ āharaṇakālo viya ekekasmiṃ	1979	
PA_atk-abh02_a:1979_8	kamme khīṇe itarassa itarassa vipākena nirayato sīsaṃ anukkhipitvā sakalakappaṃ nirayamhi	1979	
PA_atk-abh02_a:1979_9	paccanakālo. Kappaṭṭhitikakammañhi katvā ekakappaṃ nirayamhi paccanakasattā neva	1979	
PA_atk-abh02_a:1979_10	eko, na dve, na sataṃ, na sahassaṃ. Evaṃ paccanakasattā kira gaṇanapathaṃ vītivattā.	19791	
PA_atk-abh02_a:1980_0	Atthekaccāni kalyāṇāni kammasamādānāni gativipattipaṭibāḷhāni na vipaccantītiādīsupi	1980	
PA_atk-abh02_a:1980_1	evaṃ yojanā veditabbā. Idhekaccassa bahūni kalyāṇakammāni honti. Tāni gatisampattiyaṃ	1980	
PA_atk-abh02_a:1980_2	ṭhitassa vipacceyuṃ. So pana ekena pāpakammena gativipattiyaṃ niraye vā asurakāye	1980	
PA_atk-abh02_a:1980_3	vā nibbatto. Tādise ca ṭhāne kusalaṃ vipākaṃ dātuṃ na sakkoti, ekantaṃ akusalameva	1980	
PA_atk-abh02_a:1980_4	sakkotīti. Evamassa tāni kammāni gativipattipaṭibāḷhāni na vipaccantīti pajānāti.	1980	
PA_atk-abh02_a:1981_0	Aparassāpi bahūni kalyāṇakammāni honti. Tāni upadhisampattiyaṃ ṭhitassa vipacceyyuṃ.	1981	
PA_atk-abh02_a:1981_1	So pana ekena pāpakammena upadhivipattiyaṃ patiṭṭhito dubbaṇṇo hoti pisācasadiso.	1981	
PA_atk-abh02_a:1981_2	So sacepi rājakule nibbatto pituaccayena ‘kiṃ imassa nissirīkassa rajjenā’ti rajjaṃ	1981	
PA_atk-abh02_a:1981_3	na labhati. Senāpatigehādīsu nibbattopi senāpatiṭṭhānādīni na labhati.	1981	
PA_atk-abh02_a:1982_0	Imassa panatthassāvibhāvatthaṃ dīparājavatthu kathetabbaṃ – rājā kira putte jāte	1982	
PA_atk-abh02_a:1982_1	deviyā pasīditvā varaṃ adāsi. Sā varaṃ gahetvā ṭhapesi. Kumāro sattaṭṭhavassakāleva	1982	
PA_atk-abh02_a:1982_2	rājaṅgaṇe kukkuṭe yujjhāpesi. Eko kukkuṭo uppatitvā kumārassa akkhīni bhindi. Kumāramātā	1982	
PA_atk-abh02_a:1982_3	devī puttassa pannarasasoḷasavassakāle ‘rajjaṃ vāressāmī’ti rājānaṃ upasaṅkamitvā	1982	
PA_atk-abh02_a:1982_4	āha – “deva, tumhehi kumārassa jātakāle varo dinno. Mayā so gahetvā ṭhapito; idāni	1982	
PA_atk-abh02_a:1982_5	naṃ gaṇhāmī”ti. “Sādhu, devi, gaṇhāhī”ti. “Mayā, deva, tumhākaṃ santikā kiñci aladdhaṃ	1982	
PA_atk-abh02_a:1982_6	nāma natthi. Idāni pana mama puttassa rajjaṃ vāremī”ti. “Devi, tava putto aṅgavikalo.	1982	
PA_atk-abh02_a:1982_7	Na sakkā tassa rajjaṃ dātu”nti. “Tumhe mayhaṃ ruccanakavaraṃ adātuṃ asakkontā kasmā	1982	
PA_atk-abh02_a:1982_8	varaṃ adatthā”ti? Rājā ativiya nippīḷiyamāno “na sakkā tuyhaṃ puttassa sakalalaṅkādīpe	1982	
PA_atk-abh02_a:1982_9	rajjaṃ dātuṃ; nāgadīpe pana chattaṃ assāpetvā vasatū”ti nāgadīpaṃ pesesi. So dīparājā	1982	
PA_atk-abh02_a:1982_10	nāma ahosi. Sace cakkhuvikalo nābhavissā tiyojanasatike sakalatambapaṇṇidīpe sabbasampattiparivāraṃ	19821	
PA_atk-abh02_a:1982_11	rajjaṃ alabhissā. Evaṃ upadhivipattipaṭibāḷhāni na vipaccantīti pajānāti.	19821	
PA_atk-abh02_a:1983_0	Aparassāpi bahūni kalyāṇakammāni honti. Tāni kālasampattiyaṃ ṭhitassa vipacceyyuṃ.	1983	
PA_atk-abh02_a:1983_1	So pana ekena pāpakammena kālavipattiyaṃ durājadumanussakāle kasaṭe niroje appāyuke	1983	
PA_atk-abh02_a:1983_2	gatikoṭike nibbatto. Tādise ca kāle kalyāṇakammaṃ vipākaṃ dātuṃ na sakkotīti. Evaṃ	1983	
PA_atk-abh02_a:1983_3	kālavipattipaṭibāḷhāni na vipaccantīti pajānāti.	1983	
PA_atk-abh02_a:1984_0	Aparassāpi bahūni kalyāṇakammāni honti. Tāni payogasampattiyaṃ ṭhitassa vipacceyyuṃ.	1984	
PA_atk-abh02_a:1984_1	Ayaṃ pana payogavipattiyaṃ ṭhito pāṇaṃ hanti…pe… sabbaṃ dussīlyaṃ pūreti. Tathā tena	1984	
PA_atk-abh02_a:1984_2	saddhiṃ samajātikānipi kulāni āvāhavivāhaṃ na karonti; ‘itthidhutto surādhutto akkhadhutto	1984	
PA_atk-abh02_a:1984_3	ayaṃ pāpapuriso’ti ārakā parivajjenti. Kalyāṇakammāni vipaccituṃ na sakkonti. Evaṃ	1984	
PA_atk-abh02_a:1984_4	payogavipattipaṭibāḷhāni na vipaccantīti pajānāti. Evaṃ catasso sampattiyo āgamma	1984	
PA_atk-abh02_a:1984_5	vipākadāyakaṃ kalyāṇakammaṃ catūhi vipattīhi paṭibāhitattā na vipaccati.	1984	
PA_atk-abh02_a:1985_0	Aparassāpi bahūni kalyāṇakammāni honti. Tāni gativipattiyaṃ ṭhitassa na vipacceyyuṃ.	1985	
PA_atk-abh02_a:1985_1	So pana ekena kalyāṇakammena gatisampattiyaṃyeva nibbatto. Tatthassa tāni kammāni	1985	
PA_atk-abh02_a:1985_2	upagantvā vārena vārena vipākaṃ denti – kālena manussaloke nibbattāpenti, kālena	1985	
PA_atk-abh02_a:1985_3	devaloke. Evaṃ gativipattipaṭibāhitattā vipākaṃ dātuṃ asakkontāni gatimampattiṃ āgamma	1985	
PA_atk-abh02_a:1985_4	vipaccantīti pajānāti.	1985	
PA_atk-abh02_a:1986_0	Aparassāpi bahūni kalyāṇakammāni honti. Tāni upadhivipattiyaṃ ṭhitassa na vipacceyyuṃ.	1986	
PA_atk-abh02_a:1986_1	So pana ekena kalyāṇakammena upadhisampattiyaṃyeva patiṭṭhito abhirūpo dassanīyo	1986	
PA_atk-abh02_a:1986_2	pāsādiko brahmavacchasadiso. Tassa upadhisampattiyaṃ ṭhitattā kalyāṇakammāni vipākaṃ	1986	
PA_atk-abh02_a:1986_3	denti. Sace rājakule nibbattati aññesu jeṭṭhakabhātikesu santesupi ‘etassa attabhāvo	1986	
PA_atk-abh02_a:1986_4	samiddho, etassa chatte ussāpite lokassa phāsu bhavissatī’ti tameva rajje abhisiñcanti.	1986	
PA_atk-abh02_a:1986_5	Uparājagehādīsu nibbatto pituaccayena oparajjaṃ, senāpatiṭṭhānaṃ, bhaṇḍāgārikaṭṭhānaṃ,	1986	
PA_atk-abh02_a:1986_6	seṭṭhiṭṭhānaṃ labhati. Evaṃ upadhivipattipaṭibāhitattā vipākaṃ dātuṃ asakkontāni	1986	
PA_atk-abh02_a:1986_7	upadhisampattiṃ āgamma vipaccantīti pajānāti.	1986	
PA_atk-abh02_a:1987_0	Aparassāpi bahūni kalyāṇakammāni honti. Tāni kālavipattiyaṃ ṭhitassa na vipacceyyuṃ.	1987	
PA_atk-abh02_a:1987_1	So pana ekena kalyāṇakammena kālasampattiyaṃ nibbatto surājasumanussakāle. Tādisāya	1987	
PA_atk-abh02_a:1987_2	kālasamiddhiyā nibbattassa kalyāṇakammaṃ vipākaṃ deti.	1987	
PA_atk-abh02_a:1988_0	Tatridaṃ mahāsoṇattherassa vatthu kathetabbaṃ – brāhmaṇatissabhaye kira cittalapabbate	1988	
PA_atk-abh02_a:1988_1	dvādasa bhikkhusahassāniṃ paṭivasanti. Tathā tissamahāvihāre. Dvīsupi mahāvihāresu	1988	
PA_atk-abh02_a:1988_2	tiṇṇaṃ vassānaṃ vaṭṭaṃ ekarattameva mahāmūsikāyo khāditvā thusamattameva ṭhapesuṃ.	1988	
PA_atk-abh02_a:1988_3	Cittalapabbate bhikkhusaṅgho ‘tissamahāvihāre vaṭṭaṃ vattissati, tattha gantvā vasissāmā’ti	1988	
PA_atk-abh02_a:1988_4	vihārato nikkhami. Tissamahāvihārepi bhikkhusaṅgho ‘cittalapabbate vaṭṭaṃ vattissati,	1988	
PA_atk-abh02_a:1988_5	tattha gantvā vasissāmā’ti vihārato nikkhami. Ubhatopi ekissā gambhīrakandarāya tīre	1988	
PA_atk-abh02_a:1988_6	samāgatā pucchitvā vaṭṭassa khīṇabhāvaṃ ñatvā ‘tattha gantvā kiṃ karissāmā’ti catuvīsati	1988	
PA_atk-abh02_a:1988_7	bhikkhusahassāni gambhīrakandaravanaṃ pavisitvā nisīditvā nisinnanīhāreneva anupādisesāya	1988	
PA_atk-abh02_a:1988_8	nibbānadhātuyā parinibbāyiṃsu. Pacchā bhaye vūpasante bhikkhusaṅgho sakkaṃ devarājānaṃ	1988	
PA_atk-abh02_a:1988_9	gahetvā dhātuyo saṃharitvā cetiyaṃ akāsi.	1988	
PA_atk-abh02_a:1989_0	Brāhmaṇatissacoropi janapadaṃ viddhaṃsesi. Saṅgho sannipatitvā mantetvā “coraṃ paṭibāhatū”ti	1989	
PA_atk-abh02_a:1989_1	sakkasantikaṃ aṭṭha there pesesi. Sakko devarājā “mayā, bhante, uppanno coro na sakkā	1989	
PA_atk-abh02_a:1989_2	paṭibāhituṃ. Saṅgho parasamuddaṃ gacchatu. Ahaṃ samuddārakkhaṃ karissāmī”ti. Saṅgho	1989	
PA_atk-abh02_a:1989_3	sabbadisāhi nāgadīpaṃ gantvā jambukolapaṭṭane tibhūmikaṃ mahāuḷumpaṃ bandhāpesi.	1989	
PA_atk-abh02_a:1989_4	Ekā bhūmikā udake osīdi. Ekissā bhikkhusaṅgho nisinno. Ekissā pattacīvarāni ṭhapayiṃsu.	1989	
PA_atk-abh02_a:1989_5	Saṃyuttabhāṇakacūḷasīvatthero, isidattatthero, mahāsoṇattheroti tayo therā tāsaṃ	1989	
PA_atk-abh02_a:1989_6	parisānaṃ pāmokkhā. Tesu dve therā mahāsoṇattheraṃ āhaṃsu – “āvuso mahāsoṇa, abhiruha	1989	
PA_atk-abh02_a:1989_7	mahāuḷumpa”nti. “Tumhe pana, bhante”ti? “Āvuso, udake maraṇampi thale maraṇampi ekameva.	1989	
PA_atk-abh02_a:1989_8	Na mayaṃ gamissāma. Taṃ nissāya pana anāgate sāsanassa paveṇī ṭhassati. Gaccha tvaṃ,	1989	
PA_atk-abh02_a:1989_9	āvuso”ti. “Nāhaṃ, bhante, tumhesu agacchantesu gamissāmī”ti yāvatatiyaṃ kathetvāpi	1989	
PA_atk-abh02_a:1989_10	theraṃ āropetuṃ asakkontā nivattiṃsu.	19891	
PA_atk-abh02_a:1990_0	Atha cūḷasīvatthero isidattattheraṃ āha – “āvuso isidatta, anāgate mahāsoṇattheraṃ	1990	
PA_atk-abh02_a:1990_1	nissāya sāsanapaveṇī ṭhassati; mā kho taṃ hatthato vissajjehī”ti. “Tumhe pana, bhante”ti?	1990	
PA_atk-abh02_a:1990_2	“Ahaṃ mahācetiyaṃ vandissāmī”ti dve there anusāsitvā anupubbena cārikaṃ caranto mahāvihāraṃ	1990	
PA_atk-abh02_a:1990_3	sampāpuṇi. Tasmiṃ samaye mahāvihāro suñño. Cetiyaṅgaṇe eraṇḍā jātā. Cetiyaṃ gacchehi	1990	
PA_atk-abh02_a:1990_4	parivāritaṃ, sevālena pariyonaddhaṃ. Thero dharamānakabuddhassa nipaccākāraṃ dassento	1990	
PA_atk-abh02_a:1990_5	viya mahācetiyaṃ vanditvā pacchimadisāya sālaṃ pavisitvā olokento ‘evarūpassa nāma	1990	
PA_atk-abh02_a:1990_6	lābhaggayasaggappattassa sarīradhātucetiyaṭṭhānaṃ anāthaṃ jāta’nti cintayamāno nisīdi.	1990	
PA_atk-abh02_a:1991_0	Atha avidūre rukkhe adhivatthā devatā addhikamanussarūpena taṇḍulanāḷiñca guḷapiṇḍañca	1991	
PA_atk-abh02_a:1991_1	ādāya therassa santikaṃ gantvā “kattha gacchatha, bhante”ti? “Ahaṃ dakkhiṇadisaṃ,	1991	
PA_atk-abh02_a:1991_2	upāsakā”ti. “Ahampi tattheva gantukāmo, saha gacchāma, bhante”ti. “Ahaṃ dubbalo;	1991	
PA_atk-abh02_a:1991_3	tava gatiyā gantuṃ na sakkhissāmi; tvaṃ purato gaccha, upāsakā”ti. “Ahampi tumhākaṃ	1991	
PA_atk-abh02_a:1991_4	gatiyā gamissāmī”ti therassa pattacīvaraṃ aggahesi. Tissavāpipāḷiṃ āruḷhakāle ca	1991	
PA_atk-abh02_a:1991_5	pattaṃ āharāpetvā pānakaṃ katvā adāsi. Therassa pītamatteyeva balamattā saṇṭhāti.	1991	
PA_atk-abh02_a:1991_6	Devatā pathaviṃ saṅkhipitvā veṇunadīsantike ekaṃ chaḍḍitavihāraṃ patvā therassa vasanaṭṭhānaṃ paṭijaggitvā adāsi.	1991	
PA_atk-abh02_a:1992_0	Punadivase therena mukhe dhovitamatte yāguṃ pacitvā adāsi; yāguṃ pītassa bhattaṃ	1992	
PA_atk-abh02_a:1992_1	pacitvā upanāmesi. Thero “tuyhaṃ ṭhapehi, upāsakā”ti pattaṃ hatthena pidahi. “Ahaṃ	1992	
PA_atk-abh02_a:1992_2	na dūraṃ gamissāmī”ti devatā therasseva patte bhattaṃ pakkhipitvā katabhattakiccassa	1992	
PA_atk-abh02_a:1992_3	therassa pattacīvaramādāya maggaṃ paṭipannā pathaviṃ saṅkhipitvā jajjaranadīsantikaṃ	1992	
PA_atk-abh02_a:1992_4	netvā “bhante, etaṃ paṇṇakhādakamanussānaṃ vasanaṭṭhānaṃ, dhūmo paññāyati. Ahaṃ purato	1992	
PA_atk-abh02_a:1992_5	gamissāmī”ti theraṃ vanditvā attano bhavanaṃ agamāsi. Thero sabbampi bhayakālaṃ paṇṇakhādakamanusse nissāya vasi.	1992	
PA_atk-abh02_a:1993_0	Isidattattheropi anupubbena cārikaṃ caranto aḷajanapadaṃ sampāpuṇi. Tattha manussā	1993	
PA_atk-abh02_a:1993_1	nātipakkāni madhukaphalāni bhinditvā aṭṭhiṃ ādāya tacaṃ chaḍḍetvā agamaṃsu. Thero	1993	
PA_atk-abh02_a:1993_2	“āvuso mahāsoṇa, bhikkhāhāro paññāyatī”ti vatvā pattacīvaraṃ āharāpetvā cīvaraṃ pārupitvā	1993	
PA_atk-abh02_a:1993_3	pattaṃ nīharitvā aṭṭhāsi. Taruṇadārakā theraṃ ṭhitaṃ disvā ‘iminā koci attho bhavissatī’ti	1993	
PA_atk-abh02_a:1993_4	vālukaṃ puñchitvā madhukaphalattacaṃ patte pakkhipitvā adaṃsu; therā paribhuñjiṃsu.	1993	
PA_atk-abh02_a:1993_5	Sattāhamattaṃ soyeva āhāro ahosi.	1993	
PA_atk-abh02_a:1994_0	Anupubbena coriyassaraṃ sampāpuṇiṃsu. Manussā kumudāni gahetvā kumudanāle chaḍḍetvā	1994	
PA_atk-abh02_a:1994_1	agamaṃsu. Thero “āvuso mahāsoṇa, bhikkhāhāro paññāyatī”ti vatvā pattacīvaraṃ āharāpetvā	1994	
PA_atk-abh02_a:1994_2	cīvaraṃ pārupitvā pattaṃ nīharitvā aṭṭhāsi. Gāmadārakā kumudanāle sodhetvā patte	1994	
PA_atk-abh02_a:1994_3	pakkhipitvā adaṃsu; therā paribhuñjiṃsu. Sattāhamattaṃ sova āhāro ahosi.	1994	
PA_atk-abh02_a:1995_0	Anupubbena carantā paṇṇakhādakamanussānaṃ vasanaṭṭhāne ekaṃ gāmadvāraṃ sampāpuṇiṃsu.	1995	
PA_atk-abh02_a:1995_1	Tattha ekissā dārikāya mātāpitaro araññaṃ gacchantā “sace koci ayyo āgacchati, katthaci	1995	
PA_atk-abh02_a:1995_2	gantuṃ mā adāsi; ayyassa vasanaṭṭhānaṃ ācikkheyyāsi, ammā”ti āhaṃsu. Sā there disvā	1995	
PA_atk-abh02_a:1995_3	pattaṃ gahetvā nisīdāpesi. Gehe dhaññajāti nāma natthi. Vāsiṃ pana gahetvā guñjacocarukkhattacaṃ	1995	
PA_atk-abh02_a:1995_4	guñjalatāpattehi saddhiṃ ekato koṭṭetvā tayo piṇḍe katvā ekaṃ isidattattherassa ekaṃ	1995	
PA_atk-abh02_a:1995_5	mahāsoṇattherassa patte ṭhapetvā ‘atirekapiṇḍaṃ isidattattherassa patte ṭhapessāmī’ti	1995	
PA_atk-abh02_a:1995_6	hatthaṃ pasāresi. Hattho parivattitvā mahāsoṇattherassa patte patiṭṭhāpesi. Isidattatthero	1995	
PA_atk-abh02_a:1995_7	‘brāhmaṇatissabhaye guñjacocapiṇḍe vipākadāyakakammaṃ desakālasampadāya kīvapamāṇaṃ	1995	
PA_atk-abh02_a:1995_8	vipākaṃ dassatī’ti āha. Te taṃ paribhuñjitvā vasanaṭṭhānaṃ agamaṃsu. Sāpi araññato	1995	
PA_atk-abh02_a:1995_9	āgatānaṃ mātāpitūnaṃ ācikkhi “dve therā āgatā. Tesaṃ me vasanaṭṭhānaṃ ācikkhita”nti.	1995	
PA_atk-abh02_a:1995_10	Te ubhopi therānaṃ santikaṃ gantvā vanditvā “bhante, yaṃ mayaṃ labhāma, tena tumhe	19951	
PA_atk-abh02_a:1995_11	paṭijaggissāma; idheva vasathā”ti paṭiññaṃ gaṇhiṃsu. Therāpi sabbabhayakālaṃ te upanissāya vasiṃsu.	19951	
PA_atk-abh02_a:1996_0	Brāhmaṇatissacore mate pitumahārājā chattaṃ ussāpesi. ‘Bhayaṃ vūpasantaṃ, janapado	1996	
PA_atk-abh02_a:1996_1	sampuṇṇo’ti sutvā parasamuddato bhikkhusaṅgho nāvāya mahātitthapaṭṭane oruyha ‘mahāsoṇatthero	1996	
PA_atk-abh02_a:1996_2	kahaṃ vasatī’ti pucchitvā therassa santikaṃ agamāsi. Thero pañcasatabhikkhuparivāro	1996	
PA_atk-abh02_a:1996_3	kālakagāme maṇḍalārāmavihāraṃ sampāpuṇi. Tasmiṃ samaye kālakagāme sattamattāni kulasatāni	1996	
PA_atk-abh02_a:1996_4	paṭivasanti. Rattibhāge devatā āhiṇḍitvā “mahāsoṇatthero pañcabhikkhusataparivāro	1996	
PA_atk-abh02_a:1996_5	maṇḍalārāmavihāraṃ patto. Ekeko navahatthasāṭakena saddhiṃ ekekakahāpaṇagghanakaṃ	1996	
PA_atk-abh02_a:1996_6	piṇḍapātaṃ detū”ti manusse avocuṃ. Punadivase ca therā kālakagāmaṃ piṇḍāya pavisiṃsu.	1996	
PA_atk-abh02_a:1996_7	Manussā nisīdāpetvā yāguṃ adaṃsu. Maṇḍalārāmavāsī tissabhūtitthero saṅghatthero hutvā	1996	
PA_atk-abh02_a:1996_8	nisīdi. Eko mahāupāsako taṃ vanditvā “bhante, mahāsoṇatthero nāma kataro”ti pucchi.	1996	
PA_atk-abh02_a:1996_9	Tena samayena thero navako hoti pariyante nisinno. Thero hatthaṃ pasāretvā “mahāsoṇo	1996	
PA_atk-abh02_a:1996_10	nāma esa, upāsakā”ti āha. Upāsako taṃ vanditvā pattaṃ gaṇhāti. Thero na deti. Tissabhūtitthero	19961	
PA_atk-abh02_a:1996_11	“āvuso soṇa, yathā tvaṃ na jānāsi, mayampi evameva na jānāma; puññavantānaṃ devatā	19961	
PA_atk-abh02_a:1996_12	paripācenti; pattaṃ dehi, sabrahmacārīnaṃ saṅgahaṃ karohī”ti āha. Thero pattaṃ adāsi.	19961	
PA_atk-abh02_a:1996_13	Mahāupāsako pattaṃ ādāya gantvā kahāpaṇagghanakassa piṇḍapātassa pūretvā navahatthasāṭakaṃ	19961	
PA_atk-abh02_a:1996_14	ādhārakaṃ katvā āharitvā therassa hatthe ṭhapesi; aparopi upāsako therassāti satta	19961	
PA_atk-abh02_a:1996_15	sāṭakasatāni satta ca piṇḍapātasatāni therasseva adaṃsu.	19961	
PA_atk-abh02_a:1997_0	Thero bhikkhusaṅghassa saṃvibhāgaṃ katvā anupubbena mahāvihāraṃ pāpuṇitvā mukhaṃ	1997	
PA_atk-abh02_a:1997_1	dhovitvā mahābodhiṃ vanditvā mahācetiyaṃ vanditvā thūpārāme ṭhito cīvaraṃ pārupitvā	1997	
PA_atk-abh02_a:1997_2	bhikkhusaṅghaparivāro dakkhiṇadvārena nagaraṃ pavisitvā dvārato yāva vaḷañjanakasālā	1997	
PA_atk-abh02_a:1997_3	etasmiṃ antare saṭṭhikahāpaṇagghanakaṃ piṇḍapātaṃ labhi. Tato paṭṭhāya pana sakkārassa	1997	
PA_atk-abh02_a:1997_4	pamāṇaṃ natthi. Evaṃ kālavipattiyaṃ madhukaphalattacopi kumudanāḷipi dullabhā jātā.	1997	
PA_atk-abh02_a:1997_5	Kālasampattiyaṃ evarūpo mahālābho udapādi.	1997	
PA_atk-abh02_a:1998_0	Vattabbakanigrodhattherassāpi sāmaṇerakāle brāhmaṇatissabhayaṃ udapādi. Sāmaṇero	1998	
PA_atk-abh02_a:1998_1	ca upajjhāyo cassa parasamuddaṃ nāgamiṃsu; ‘paṇṇakhādakamanusse upanissāya vasissāmā’ti	1998	
PA_atk-abh02_a:1998_2	paccantābhimukhā ahesuṃ. Sāmaṇero sattāhamattaṃ anāhāro hutvā ekasmiṃ gāmaṭṭhāne	1998	
PA_atk-abh02_a:1998_3	tālarukkhe tālapakkaṃ disvā upajjhāyaṃ āha – “bhante, thokaṃ āgametha; tālapakkaṃ	1998	
PA_atk-abh02_a:1998_4	pātessāmī”ti. “Dubbalosi tvaṃ, sāmaṇera, mā abhiruhī”ti. “Abhiruhissāmi, bhante”ti	1998	
PA_atk-abh02_a:1998_5	khuddakavāsiṃ gahetvā tālaṃ āruyha tālapiṇḍaṃ chindituṃ ārabhi. Vāsiphalaṃ nikkhamitvā bhūmiyaṃ pati.	1998	
PA_atk-abh02_a:1999_0	Thero cintesi “ayaṃ kilantova rukkhaṃ āruḷho; kiṃ nu kho idāni karissatī”ti sāmaṇero	1999	
PA_atk-abh02_a:1999_1	tālapaṇṇaṃ phāletvā phāletvā vāsidaṇḍake bandhitvā ghaṭṭento ghaṭṭento bhūmiyaṃ pātetvā	1999	
PA_atk-abh02_a:1999_2	“bhante, sādhu vatassa sace vāsiphalaṃ ettha paveseyyāthā”ti āha. Thero ‘upāyasampanno	1999	
PA_atk-abh02_a:1999_3	sāmaṇero’ti vāsiphalaṃ pavesetvā adāsi. So vāsiṃ ukkhipitvā tālaphalāni pātesi. Thero	1999	
PA_atk-abh02_a:1999_4	vāsiṃ pātāpetvā pavaṭṭitvā gataṃ tālaphalaṃ bhinditvā sāmaṇeraṃ otiṇṇakāle āha “sāmaṇera,	1999	
PA_atk-abh02_a:1999_5	tvaṃ dubbalo, idaṃ tāva khādāhī”ti. “Nāhaṃ, bhante, tumhehi akhādite khādissāmī”ti	1999	
PA_atk-abh02_a:1999_6	vāsiṃ gahetvā tālaphalāni bhinditvā pattaṃ nīharitvā tālamiñjaṃ pakkhipitvā therassa	1999	
PA_atk-abh02_a:1999_7	datvā sayaṃ khādi. Yāva tālaphalāni ahesuṃ, tāva tattheva vasitvā phalesu khīṇesu	1999	
PA_atk-abh02_a:1999_8	anupubbena paṇṇakhādakamanussānaṃ vasanaṭṭhāne ekaṃ chaḍḍitavihāraṃ pavisiṃsu. Sāmaṇero	1999	
PA_atk-abh02_a:1999_9	therassa vasanaṭṭhānaṃ paṭijaggi. Thero sāmaṇerassa ovādaṃ datvā vihāraṃ pāvisi.	1999	
PA_atk-abh02_a:1999_10	Sāmaṇero ‘anāyatane naṭṭhānaṃ attabhāvānaṃ pamāṇaṃ natthi, buddhānaṃ upaṭṭhānaṃ karissāmī’ti	19991	
PA_atk-abh02_a:1999_11	cetiyaṅgaṇaṃ gantvā appaharitaṃ karoti; sattāhamattaṃ nirāhāratāya pavedhamāno patitvā	19991	
PA_atk-abh02_a:1999_12	nipannakova tiṇāni uddharati. Ekacce ca manussā araññe carantā madhuṃ labhitvā dārūni	19991	
PA_atk-abh02_a:1999_13	ceva sākapaṇṇañca gahetvā tiṇacalanasaññāya ‘migo nu kho eso’ti sāmaṇerassa santikaṃ	19991	
PA_atk-abh02_a:1999_14	gantvā “kiṃ karosi, sāmaṇerā”ti āhaṃsu. “Tiṇagaṇṭhiṃ gaṇhāmi, upāsakā”ti. “Aññopi	19991	
PA_atk-abh02_a:1999_15	koci atthi, bhante”ti? “Āma, upāsakā, upajjhāyo me antogabbhe”ti. “Mahātherassa datvā	19991	
PA_atk-abh02_a:1999_16	khādeyyāsi, bhante”ti sāmaṇerassa madhuṃ datvā attano vasanaṭṭhānaṃ ācikkhitvā “mayaṃ	19991	
PA_atk-abh02_a:1999_17	sākhābhaṅgaṃ karontā gamissāma. Etāya saññāya theraṃ gahetvā āgaccheyyāsi, ayyā”ti vatvā agamaṃsu.	19991	
PA_atk-abh02_a:2000_0	Sāmaṇero madhuṃ gahetvā therassa santikaṃ gantvā bahi ṭhatvā “vandāmi, bhante”ti	2000	
PA_atk-abh02_a:2000_1	āha. Thero ‘sāmaṇero jighacchāya anuḍayhamāno āgato bhavissatī’ti tuṇhī ahosi. So	2000	
PA_atk-abh02_a:2000_2	punapi “vandāmi, bhante”ti āha. “Kasmā, sāmaṇera, dubbalabhikkhūnaṃ sukhena nipajjituṃ	2000	
PA_atk-abh02_a:2000_3	na desī”ti? “Dvāraṃ vivarituṃ sāruppaṃ, bhante”ti? Thero uṭṭhahitvā dvāraṃ vivaritvā	2000	
PA_atk-abh02_a:2000_4	“kiṃ te, sāmaṇera, laddhaṃ”ti āha. Manussehi madhu dinnaṃ, khādituṃ sāruppaṃ, bhante”ti?	2000	
PA_atk-abh02_a:2000_5	“Sāmaṇera, evameva khādituṃ kilamissāma, pānakaṃ katvā pivissāmā”ti. Sāmaṇero pānakaṃ	2000	
PA_atk-abh02_a:2000_6	katvā adāsi. Atha naṃ thero “manussānaṃ vasanaṭṭhānaṃ pucchasi, sāmaṇerā”ti āha.	2000	
PA_atk-abh02_a:2000_7	Sayameva ācikkhiṃsu, bhante”ti. “Sāmaṇera, pātova gacchantā kilamissāma; ajjeva gamissāmā”ti	2000	
PA_atk-abh02_a:2000_8	pattacīvaraṃ gaṇhāpetvā nikkhami. Te gantvā manussānaṃ vasanaṭṭhānassa avidūre nipajjiṃsu.	2000	
PA_atk-abh02_a:2001_0	Sāmaṇero rattibhāge cintesi – ‘mayā pabbajitakālato paṭṭhāya gāmante aruṇaṃ nāma	2001	
PA_atk-abh02_a:2001_1	na uṭṭhāpitapubba’nti. So pattaṃ gahetvā aruṇaṃ uṭṭhāpetuṃ araññaṃ agamāsi. Mahāthero	2001	
PA_atk-abh02_a:2001_2	sāmaṇeraṃ nipannaṭṭhāne apassanto ‘manussakhādakehi gahito bhavissatī’ti cintesi.	2001	
PA_atk-abh02_a:2001_3	Sāmaṇero araññe aruṇaṃ uṭṭhāpetvā pattena udakañca dantakaṭṭhañca gahetvā āgami.	2001	
PA_atk-abh02_a:2001_4	“Sāmaṇera, kuhiṃ gatosi? Mahallakabhikkhūnaṃ te vitakko uppādito; daṇḍakammaṃ āharā”ti.	2001	
PA_atk-abh02_a:2001_5	“Āharissāmi, bhante”ti. Thero mukhaṃ dhovitvā cīvaraṃ pārupi. Ubhopi manussānaṃ vasanaṭṭhānaṃ	2001	
PA_atk-abh02_a:2001_6	agamaṃsu. Manussāpi attano paribhogaṃ kandamūlaphalapaṇṇaṃ adaṃsu. Theropi paribhuñjitvā	2001	
PA_atk-abh02_a:2001_7	vihāraṃ agamāsi. Sāmaṇero udakaṃ āharitvā “pāde dhovāmi, bhante”ti āha. “Sāmaṇera,	2001	
PA_atk-abh02_a:2001_8	tvaṃ rattiṃ kuhiṃ gato? Amhākaṃ vitakkaṃ uppādesī”ti. “Bhante, gāmante me aruṇaṃ	2001	
PA_atk-abh02_a:2001_9	na uṭṭhāpitapubbaṃ; aruṇuṭṭhāpanatthāya araññaṃ agamāsi”nti. “Sāmaṇera, na tuyhaṃ	2001	
PA_atk-abh02_a:2001_10	daṇḍakammaṃ anucchavikaṃ amhākameva anucchavika”nti vatvā thero tasmiṃyeva ṭhāne	20011	
PA_atk-abh02_a:2001_11	vasi; sāmaṇerassa ca saññaṃ adāsi “mayaṃ tāva mahallakā; ‘idaṃ nāma bhavissatī’ti	20011	
PA_atk-abh02_a:2001_12	na sakkā jānituṃ. Tuvaṃ attānaṃ rakkheyyāsī”ti. Thero kira anāgāmī. Taṃ aparabhāge	20011	
PA_atk-abh02_a:2001_13	manussakhādakā khādiṃsu. Sāmaṇero attānaṃ rakkhitvā bhaye vūpasante tathārūpe ṭhāne	20011	
PA_atk-abh02_a:2001_14	upajjhaṃ gāhāpetvā upasampanno buddhavacanaṃ uggahetvā tipiṭakadharo hutvā vattabbakanigrodhatthero nāma jāto.	20011	
PA_atk-abh02_a:2002_0	Pitumahārājā rajjaṃ paṭipajji. Parasamuddā āgatāgatā bhikkhū “kahaṃ vattabbakanigrodhatthero,	2002	
PA_atk-abh02_a:2002_1	kahaṃ vattabbakanigrodhatthero”ti pucchitvā tassa santikaṃ agamaṃsu. Mahābhikkhusaṅgho	2002	
PA_atk-abh02_a:2002_2	theraṃ parivāresi. So mahābhikkhusaṅghaparivuto anupubbena mahāvihāraṃ patvā mahābodhiṃ	2002	
PA_atk-abh02_a:2002_3	mahācetiyaṃ thūpārāmañca vanditvā nagaraṃ pāyāsi. Yāva dakkhiṇadvārā gacchantasseva	2002	
PA_atk-abh02_a:2002_4	navasu ṭhānesu ticīvaraṃ upapajji; antonagaraṃ paviṭṭhakālato paṭṭhāya mahāsakkāro	2002	
PA_atk-abh02_a:2002_5	uppajji. Iti kālavipattiyaṃ tālaphalakandamūlapaṇṇampi dullabhaṃ jātaṃ. Kālasampattiyaṃ	2002	
PA_atk-abh02_a:2002_6	evarūpo mahālābho uppannoti. Evaṃ kālavipattipaṭibāhitattā vipākaṃ dātuṃ asakkontāni	2002	
PA_atk-abh02_a:2002_7	kālasampattiṃ āgamma vipaccantīti pajānāti.	2002	
PA_atk-abh02_a:2003_0	Aparassāpi bahūni kalyāṇakammāni honti. Tāni payogavipattiyaṃ ṭhitassa na vipacceyyuṃ.	2003	
PA_atk-abh02_a:2003_1	So pana ekena kalyāṇakammena sammāpayoge patiṭṭhito tīṇi sucaritāni pūreti, pañcasīlaṃ	2003	
PA_atk-abh02_a:2003_2	dasasīlaṃ rakkhati. Kālasampattiyaṃ nibbattassa rājāno sabbālaṅkārapatimaṇḍitā rājakaññāyo	2003	
PA_atk-abh02_a:2003_3	‘etassa anucchavikā’ti pesenti, yānavāhanamaṇisuvaṇṇarajatādibhedaṃ taṃ taṃ paṇṇākāraṃ	2003	
PA_atk-abh02_a:2003_4	‘etassa anucchavika’nti pesenti.	2003	
PA_atk-abh02_a:2004_0	Pabbajjūpagatopi mahāyaso hoti mahānubhāvo. Tatridaṃ vatthu – kūṭakaṇṇarājā kira	2004	
PA_atk-abh02_a:2004_1	girigāmakaṇṇavāsikaṃ cūḷasudhammattheraṃ mamāyati. So uppalavāpiyaṃ vasamāno theraṃ	2004	
PA_atk-abh02_a:2004_2	pakkosāpesi. Thero āgantvā mālārāmavihāre vasati. Rājā therassa mātaraṃ pucchi –	2004	
PA_atk-abh02_a:2004_3	“kiṃ thero piyāyatī”ti? “Kandaṃ mahārājā”ti. Rājā kandaṃ gāhāpetvā vihāraṃ gantvā	2004	
PA_atk-abh02_a:2004_4	therassa dadamāno mukhaṃ ulloketuṃ nāsakkhi. So nikkhamitvā ca bahipariveṇe deviṃ	2004	
PA_atk-abh02_a:2004_5	pucchi – “kīdiso thero”ti? “Tvaṃ puriso hutvā ulloketuṃ na sakkosi; ahaṃ kathaṃ sakkhissāmi?	2004	
PA_atk-abh02_a:2004_6	Nāhaṃ jānāmi kīdiso”ti. Rājā ‘mama raṭṭhe balikāragahapatiputtaṃ ulloketuṃ na visahāmi.	2004	
PA_atk-abh02_a:2004_7	Mahantaṃ vata bho buddhasāsanaṃ nāmā’ti apphoṭesi. Tipiṭakacūḷanāgattherampi mamāyati.	2004	
PA_atk-abh02_a:2004_8	Tassa aṅguliyaṃ ekā piḷakā uṭṭhahi. Rājā ‘theraṃ passissāmī’ti vihāraṃ gantvā balavapemena	2004	
PA_atk-abh02_a:2004_9	aṅguliṃ mukhena gaṇhi. Antomukheyeva piḷakā bhinnā, pubbalohitaṃ anuṭṭhubhitvā there	2004	
PA_atk-abh02_a:2004_10	sinehena amataṃ viya ajjhohari. Soyeva thero aparabhāge maraṇamañce nipajji. Rājā	20041	
PA_atk-abh02_a:2004_11	gantvā asucikapallakaṃ sīse ṭhapetvā ‘dhammasakaṭassa akkho bhijjati akkho bhijjatī’ti	20041	
PA_atk-abh02_a:2004_12	paridevamāno vicari. Pathavissarassa asucikapallakaṃ sīsena ukkhipitvā vicaraṇaṃ	20041	
PA_atk-abh02_a:2004_13	nāma kassa gatamaggo? Sammāpayogassa gatamaggoti. Evaṃ payogavipattipaṭibāhitattā	20041	
PA_atk-abh02_a:2004_14	vipākaṃ dātuṃ asakkontāni payogasampattiṃ āgamma vipaccantīti pajānāti. Evaṃ catūhi	20041	
PA_atk-abh02_a:2004_15	vipattīhi paṭibāhitaṃ kalyāṇakammaṃ vipākaṃ adatvā catasso sampattiyo āgamma deti.	20041	
PA_atk-abh02_a:2005_0	Tatridaṃ bhūtamatthaṃ katvā opammaṃ – eko kira mahārājā ekassa amaccassa appamattena	2005	
PA_atk-abh02_a:2005_1	kujjhitvā taṃ bandhanāgāre bandhāpesi. Tassa ñātakā rañño kuddhabhāvaṃ ñatvā kiñci	2005	
PA_atk-abh02_a:2005_2	avatvā caṇḍakope vigate rājānaṃ tassa niraparādhabhāvaṃ jānāpesuṃ. Rājā muñcitvā	2005	
PA_atk-abh02_a:2005_3	tassa ṭhānantaraṃ paṭipākatikaṃ akāsi. Athassa tato tato āgacchantānaṃ paṇṇākārānaṃ	2005	
PA_atk-abh02_a:2005_4	pamāṇaṃ nāhosi. Manussā sampaṭicchituṃ nāsakkhiṃsu. Tattha rañño appamattakena kujjhitvā	2005	
PA_atk-abh02_a:2005_5	tassa bandhanāgāre bandhāpitakālo viya puthujjanassa niraye nibbattakālo. Athassa	2005	
PA_atk-abh02_a:2005_6	ñātakehi rājānaṃ saññāpetvā ṭhānantarassa paṭipākatikakaraṇakālo viya tassa sagge	2005	
PA_atk-abh02_a:2005_7	nibbattakālo. Paṇṇākāraṃ sampaṭicchituṃ asamatthakālo viya catasso sampattiyo āgamma	2005	
PA_atk-abh02_a:2005_8	kalyāṇakammānaṃ devalokato manussalokaṃ, manussalokato devalokanti evaṃ sukhaṭṭhānato	2005	
PA_atk-abh02_a:2005_9	sukhaṭṭhānameva netvā kappasatasahassampi sukhavipākaṃ datvā nibbānasampāpanaṃ veditabbaṃ.	2005	
PA_atk-abh02_a:2006_0	Evaṃ tāva pāḷivaseneva dutiyaṃ balaṃ dīpetvā puna “ahosi kammaṃ ahosi kammavipāko”ti	2006	
PA_atk-abh02_a:2006_1	iminā paṭisambhidānayenāpi dīpetabbaṃ. Tattha ‘ahosi kamma’nti atīte āyūhitaṃ kammaṃ	2006	
PA_atk-abh02_a:2006_2	atīteyeva ahosi. Yena pana atīte vipāko dinno, taṃ sandhāya ‘ahosi kammavipāko’ti	2006	
PA_atk-abh02_a:2006_3	vuttaṃ. Diṭṭhadhammavedanīyādīsu pana bahūsupi āyūhitesu ekaṃ diṭṭhadhammavedanīyaṃ	2006	
PA_atk-abh02_a:2006_4	vipākaṃ deti, sesāni avipākāni. Ekaṃ upapajjavedanīyaṃ paṭisandhiṃ ākaḍḍhati, sesāni	2006	
PA_atk-abh02_a:2006_5	avipākāni. Ekenānantariyena niraye upapajjati, sesāni avipākāni. Aṭṭhasu samāpattīsu	2006	
PA_atk-abh02_a:2006_6	ekāya brahmaloke nibbattati, sesā avipākā. Idaṃ sandhāya ‘nāhosi kammavipāko’ti vuttaṃ.	2006	
PA_atk-abh02_a:2006_7	Yo pana bahumpi kusalākusalaṃ kammaṃ katvā kalyāṇamittaṃ nissāya arahattaṃ pāpuṇāti,	2006	
PA_atk-abh02_a:2006_8	etassa kammavipāko ‘nāhosi’ nāma. Yaṃ atīte āyūhitaṃ etarahi vipākaṃ deti taṃ ‘ahosi	2006	
PA_atk-abh02_a:2006_9	kammaṃ atthi kammavipāko’ nāma. Yaṃ purimanayeneva avipākataṃ āpajjati taṃ ‘ahosi	2006	
PA_atk-abh02_a:2006_10	kammaṃ natthi kammavipāko’ nāma. Yaṃ atīte āyūhitaṃ anāgate vipākaṃ dassati taṃ ‘ahosi	20061	
PA_atk-abh02_a:2006_11	kammaṃ bhavissati kammavipāko’ nāma. Yaṃ purimanayena avipākataṃ āpajjissati taṃ	20061	
PA_atk-abh02_a:2006_12	‘ahosi kammaṃ na bhavissati kammavipāko’ nāma.	20061	
PA_atk-abh02_a:2007_0	Yaṃ etarahi āyūhitaṃ etarahiyeva vipākaṃ deti taṃ ‘atthi kammaṃ atthi kammavipāko’	2007	
PA_atk-abh02_a:2007_1	nāma. Yaṃ purimanayeneva avipākataṃ āpajjati taṃ ‘atthi kammaṃ natthi kammavipāko’	2007	
PA_atk-abh02_a:2007_2	nāma. Yaṃ etarahi āyūhitaṃ anāgate vipākaṃ dassati taṃ ‘atthi kammaṃ bhavissati kammavipāko’	2007	
PA_atk-abh02_a:2007_3	nāma. Yaṃ purimanayeneva avipākataṃ āpajjissati taṃ ‘atthi kammaṃ na bhavissati kammavipāko’ nāma.	2007	
PA_atk-abh02_a:2008_0	Yaṃ sayampi anāgataṃ, vipākopissa anāgato taṃ ‘bhavissati kammaṃ bhavissati kammavipāko’	2008	
PA_atk-abh02_a:2008_1	nāma. Yaṃ sayaṃ bhavissati, purimanayeneva avipākataṃ āpajjissati taṃ ‘bhavissati	2008	
PA_atk-abh02_a:2008_2	kammaṃ na bhavissati kammavipāko’ nāma.	2008	
PA_atk-abh02_a:2009	Idaṃ tathāgatassāti idaṃ sabbehipi etehi ākārehi tathāgatassa kammantaravipākantarajānanañāṇaṃ akampiyaṭṭhena dutiyabalaṃ veditabbanti.	200	
PA_atk-abh02_a:2010	Dutiyabalaniddesavaṇṇanā.	201	
PA_atk-abh02_a:2011	Tatiyabalaniddeso	201	
PA_atk-abh02_a:2012_0	811. Tatiyabalaniddese maggoti vā paṭipadāti vā kammassevetaṃ nāmaṃ. Nirayagāminītiādīsu	2012	
PA_atk-abh02_a:2012_1	nirassādaṭṭhena niratiatthena ca nirayo. Uddhaṃ anugantvā tiriyaṃ añcitāti tiracchānā;	2012	
PA_atk-abh02_a:2012_2	tiracchānāyeva tiracchānayoni. Petatāya petti; ito pecca gatabhāvenāti attho. Pettiyeva	2012	
PA_atk-abh02_a:2012_3	pettivisayo. Manassa ussannatāya manussā; manussāva manussaloko. Dibbanti pañcahi	2012	
PA_atk-abh02_a:2012_4	kāmaguṇehi adhimattāya vā ṭhānasampattiyāti devā; devāva devaloko. Vānaṃ vuccati	2012	
PA_atk-abh02_a:2012_5	taṇhā; taṃ tattha natthīti nibbānaṃ. Nirayaṃ gacchatīti nirayagāmī. Idaṃ maggaṃ sandhāya	2012	
PA_atk-abh02_a:2012_6	vuttaṃ. Paṭipadā pana nirayagāminī nāma hoti. Sesapadesupi eseva nayo. Idaṃ sabbampi	2012	
PA_atk-abh02_a:2012_7	paṭipadaṃ tathāgato pajānāti.	2012	
PA_atk-abh02_a:2013_0	Kathaṃ? Sakalagāmavāsikesupi hi ekato ekaṃ sūkaraṃ vā migaṃ vā jīvitā voropentesu	2013	
PA_atk-abh02_a:2013_1	sabbesampi cetanā parassa jīvitindriyārammaṇāva hoti. Taṃ pana kammaṃ tesaṃ āyūhanakkhaṇeyeva	2013	
PA_atk-abh02_a:2013_2	nānā hoti. Tesu hi eko ādarena chandajāto karoti. Eko ‘ehi tvampi karohī’ti parehi	2013	
PA_atk-abh02_a:2013_3	nippīḷitattā karoti. Eko samānacchando viya hutvā appaṭibāhiyamāno vicarati. Tesu	2013	
PA_atk-abh02_a:2013_4	eko teneva kammena niraye nibbattati, eko tiracchānayoniyaṃ, eko pettivisaye. Taṃ	2013	
PA_atk-abh02_a:2013_5	tathāgato āyūhanakkhaṇeyeva ‘iminā nīhārena āyūhitattā esa niraye nibbattissati,	2013	
PA_atk-abh02_a:2013_6	esa tiracchānayoniyaṃ, esa pettivisaye’ti pajānāti. Niraye nibbattamānampi ‘esa aṭṭhasu	2013	
PA_atk-abh02_a:2013_7	mahānirayesu nibbattissati, esa soḷasasu ussadanirayesu nibbattissatī’ti pajānāti.	2013	
PA_atk-abh02_a:2013_8	Tiracchānayoniyaṃ nibbattamānampi ‘esa apādako bhavissati, esa dvipādako, esa catuppādako,	2013	
PA_atk-abh02_a:2013_9	esa bahuppādako’ti pajānāti. Pettivisaye nibbattamānampi ‘esa nijjhāmataṇhiko bhavissati,	2013	
PA_atk-abh02_a:2013_10	esa khuppipāsiko, esa paradattūpajīvī’ti pajānāti. Tesu ca kammesu ‘idaṃ kammaṃ paṭisandhiṃ	20131	
PA_atk-abh02_a:2013_11	ākaḍḍhituṃ na sakkhissati, dubbalaṃ dinnāya paṭisandhiyā upadhivepakkaṃ bhavissatīti pajānāti.	20131	
PA_atk-abh02_a:2014_0	Tathā sakalagāmavāsikesu ekato piṇḍapātaṃ dadamānesu sabbesampi cetanā piṇḍapātārammaṇāva	2014	
PA_atk-abh02_a:2014_1	hoti. Taṃ pana kammaṃ tesaṃ āyūhanakkhaṇeyeva purimanayena nānā hoti. Tesu keci devaloke	2014	
PA_atk-abh02_a:2014_2	nibbattissanti, keci manussaloke. Taṃ tathāgato āyūhanakkhaṇeyeva ‘iminā nīhārena	2014	
PA_atk-abh02_a:2014_3	āyūhitattā esa manussaloke nibbattissati, esa devaloke’ti pajānāti. Devaloke nibbattamānānampi	2014	
PA_atk-abh02_a:2014_4	‘esa paranimmitavasavattīsu nibbattissati, esa nimmānaratīsu, esa tusitesu, esa yāmesu,	2014	
PA_atk-abh02_a:2014_5	esa tāvatiṃsesu, esa cātumahārājikesu, esa bhummadevesu; esa pana jeṭṭhakadevarājā	2014	
PA_atk-abh02_a:2014_6	hutvā nibbattissati, esa etassa dutiyaṃ vā tatiyaṃ vā ṭhānantaraṃ karonto paricārako	2014	
PA_atk-abh02_a:2014_7	hutvā nibbattissatī’ti pajānāti. Manussesu nibbattamānānampi ‘esa khattiyakule nibbattissati,	2014	
PA_atk-abh02_a:2014_8	esa brāhmaṇakule, esa vessakule, esa suddakule; esa pana manussesu rājā hutvā nibbattissati,	2014	
PA_atk-abh02_a:2014_9	esa etassa dutiyaṃ vā tatiyaṃ vā ṭhānantaraṃ karonto paricārako hutvā nibbattissatī’ti	2014	
PA_atk-abh02_a:2014_10	pajānāti. Tesu ca kammesu ‘idaṃ kammaṃ paṭisandhiṃ ākaḍḍhituṃ na sakkhissati, dubbalaṃ	20141	
PA_atk-abh02_a:2014_11	dinnāya paṭisandhiyā upadhivepakkaṃ bhavissatī’ti pajānāti.	20141	
PA_atk-abh02_a:2015_0	Tathā vipassanaṃ paṭṭhapentesuyeva yena nīhārena vipassanā āraddhā, ‘esa arahattaṃ	2015	
PA_atk-abh02_a:2015_1	pāpuṇissati, esa arahattaṃ pattuṃ na sakkhissati, esa anāgāmīyeva bhavissati, esa	2015	
PA_atk-abh02_a:2015_2	sakadāgāmīyeva, esa sotāpannoyeva; esa pana maggaṃ vā phalaṃ vā sacchikātuṃ na sakkhissati,	2015	
PA_atk-abh02_a:2015_3	lakkhaṇārammaṇāya vipassanāyameva ṭhassati; esa paccayapariggaheyeva, esa nāmarūpapariggaheyeva,	2015	
PA_atk-abh02_a:2015_4	esa arūpapariggaheyeva, esa rūpapariggaheyeva ṭhassati, esa mahābhūtamattameva vavatthāpessati,	2015	
PA_atk-abh02_a:2015_5	esa kiñci sallakkhetuṃ na sakkhissatī’ti pajānāti.	2015	
PA_atk-abh02_a:2016_0	Kasiṇaparikammaṃ karontesupi ‘etassa parikammamattameva bhavissati, nimittaṃ uppādetuṃ	2016	
PA_atk-abh02_a:2016_1	na sakkhissati; esa pana nimittaṃ uppādetuṃ sakkhissati, appanaṃ pāpetuṃ na sakkhissati;	2016	
PA_atk-abh02_a:2016_2	esa appanaṃ pāpetvā jhānaṃ pādakaṃ katvā vipassanaṃ paṭṭhapetvā arahattaṃ gaṇhissatī’ti pajānātīti.	2016	
PA_atk-abh02_a:2017	Tatiyabalaniddesavaṇṇanā.	201	
PA_atk-abh02_a:2018	Catutthabalaniddeso	201	
PA_atk-abh02_a:2019_0	812. Catutthabalaniddese khandhanānattanti ‘ayaṃ rūpakkhandho nāma…pe… ayaṃ viññāṇakkhandho	2019	
PA_atk-abh02_a:2019_1	nāmā’ti evaṃ pañcannaṃ khandhānaṃ nānākaraṇaṃ pajānāti. Tesupi ‘ekavidhena rūpakkhandho…pe…	2019	
PA_atk-abh02_a:2019_2	ekādasavidhena rūpakkhandho. Ekavidhena vedanākkhandho…pe… bahuvidhena vedanākkhandho…pe…	2019	
PA_atk-abh02_a:2019_3	ekavidhena saññākkhandho…pe… ekavidhena saṅkhārakkhandho…pe… ekavidhena viññāṇakkhandho…pe…	2019	
PA_atk-abh02_a:2019_4	bahuvidhena viññāṇakkhandho’ti evaṃ ekekassa khandhassa nānattaṃ pajānāti. Āyatananānattanti	2019	
PA_atk-abh02_a:2019_5	‘idaṃ cakkhāyatanaṃ nāma…pe… idaṃ dhammāyatanaṃ nāma. Tattha dasāyatanā kāmāvacarā,	2019	
PA_atk-abh02_a:2019_6	dve catubhūmakā’ti evaṃ āyatananānattaṃ pajānāti. Dhātunānattanti ‘ayaṃ cakkhudhātu	2019	
PA_atk-abh02_a:2019_7	nāma…pe… ayaṃ manoviññāṇadhātu nāma. Tattha soḷasa dhātuyo kāmāvacarā, dve catubhūmakā’ti	2019	
PA_atk-abh02_a:2019_8	evaṃ dhātunānattaṃ pajānāti.	2019	
PA_atk-abh02_a:2020_0	Puna anekadhātunānādhātulokanānattanti idaṃ na kevalaṃ upādinnakasaṅkhāralokasseva	2020	
PA_atk-abh02_a:2020_1	nānattaṃ tathāgato pajānāti, anupādinnakasaṅkhāralokassāpi nānattaṃ tathāgato pajānātiyevāti	2020	
PA_atk-abh02_a:2020_2	dassetuṃ gahitaṃ. Paccekabuddhā hi dve ca aggasāvakā upādinnakasaṅkhāralokassāpi	2020	
PA_atk-abh02_a:2020_3	nānattaṃ ekadesatova jānanti no nippadesato, anupādinnakalokassa pana nānattaṃ na	2020	
PA_atk-abh02_a:2020_4	jānanti. Sabbaññubuddho pana ‘imāya nāma dhātuyā ussannāya imassa nāma rukkhassa	2020	
PA_atk-abh02_a:2020_5	khandho seto hoti, imassa kāḷako, imassa maṭṭo; imassa bahalattaco, imassa tanuttaco;	2020	
PA_atk-abh02_a:2020_6	imāya nāma dhātuyā ussannāya imassa rukkhassa pattaṃ vaṇṇasaṇṭhānādivasena evarūpaṃ	2020	
PA_atk-abh02_a:2020_7	nāma hoti; imāya pana dhātuyā ussannāya imassa rukkhassa pupphaṃ nīlakaṃ hoti, pītakaṃ,	2020	
PA_atk-abh02_a:2020_8	lohitakaṃ, odātaṃ, sugandhaṃ, duggandhaṃ hoti; imāya nāma dhātuyā ussannāya phalaṃ	2020	
PA_atk-abh02_a:2020_9	khuddakaṃ hoti, mahantaṃ, dīghaṃ, rassaṃ, vaṭṭaṃ, susaṇṭhānaṃ, dussaṇṭhānaṃ, maṭṭhaṃ,	2020	
PA_atk-abh02_a:2020_10	pharusaṃ, sugandhaṃ, duggandhaṃ, madhuraṃ, tittakaṃ, ambilaṃ, kaṭukaṃ, kasāvaṃ hoti;	20201	
PA_atk-abh02_a:2020_11	imāya nāma dhātuyā ussannāya imassa rukkhassa kaṇṭako tikhiṇo hoti, atikhiṇo, ujuko,	20201	
PA_atk-abh02_a:2020_12	kuṭilo, tambo, kāḷako, nīlo, odāto hotī’ti evaṃ anupādinnakasaṅkhāralokassa nānattaṃ	20201	
PA_atk-abh02_a:2020_13	pajānāti. Sabbaññubuddhānaṃyeva hi etaṃ balaṃ, na aññesanti.	20201	
PA_atk-abh02_a:2021	Catutthabalaniddesavaṇṇanā.	202	
PA_atk-abh02_a:2022	Pañcamabalaniddeso	202	
PA_atk-abh02_a:2023_0	813. Pañcamabalaniddese hīnādhimuttikāti hīnajjhāsayā. Paṇītādhimuttikāti kalyāṇajjhāsayā.	2023	
PA_atk-abh02_a:2023_1	Sevantīti nissayanti allīyanti. Bhajantīti upasaṅkamanti. Payirupāsantīti punappunaṃ	2023	
PA_atk-abh02_a:2023_2	upasaṅkamanti. Sace hi ācariyupajjhāyā na sīlavanto honti, saddhivihārikā sīlavanto	2023	
PA_atk-abh02_a:2023_3	honti, te attano ācariyupajjhāyepi na upasaṅkamanti, attanā sadise sāruppabhikkhūyeva	2023	
PA_atk-abh02_a:2023_4	upasaṅkamanti. Sace ācariyupajjhāyā sāruppabhikkhū, itare asāruppā, tepi na ācariyupajjhāye	2023	
PA_atk-abh02_a:2023_5	upasaṅkamanti, attanā sadise hīnādhimuttike eva upasaṅkamanti.	2023	
PA_atk-abh02_a:2024_0	Evaṃ upasaṅkamanaṃ pana na kevalaṃ etaraheva, atītānāgatepīti dassetuṃ atītampi addhānantiādimāha.	2024	
PA_atk-abh02_a:2024_1	Taṃ uttānatthameva. Idaṃ pana dussīlānaṃ dussīlasevanameva, sīlavantānaṃ sīlavantasevanameva,	2024	
PA_atk-abh02_a:2024_2	duppaññānaṃ duppaññasevanameva, paññavantānaṃ paññavantasevanameva ko niyāmetīti?	2024	
PA_atk-abh02_a:2024_3	Ajjhāsayadhātu niyāmeti. Sambahulā kira bhikkhū ekaṃ gāmaṃ gaṇabhikkhācāraṃ caranti.	2024	
PA_atk-abh02_a:2024_4	Manussā bahubhattaṃ āharitvā pattāni pūretvā “tumhākaṃ yathāsabhāgena paribhuññathā”ti	2024	
PA_atk-abh02_a:2024_5	datvā uyyojesuṃ. Bhikkhūpi āhaṃsu “āvuso, manussā dhātusaṃyuttakamme payojentī”ti.	2024	
PA_atk-abh02_a:2024_6	Tipiṭakacūḷābhayattheropi nāgadīpe cetiyaṃ vandanāya pañcahi bhikkhusatehi saddhiṃ	2024	
PA_atk-abh02_a:2024_7	gacchanto ekasmiṃ gāme manussehi nimantito. Therena ca saddhiṃ eko asāruppabhikkhu	2024	
PA_atk-abh02_a:2024_8	atthi. Dhuravihārepi eko asāruppabhikkhu atthi. Dvīsu bhikkhusaṅghesu gāmaṃ osarantesu	2024	
PA_atk-abh02_a:2024_9	te ubhopi janā, kiñcāpi āgantukena nevāsiko nevāsikena vā āgantuko na diṭṭhapubbo,	2024	
PA_atk-abh02_a:2024_10	evaṃ santepi, ekato hutvā hasitvā hasitvā kathayamānā ekamantaṃ aṭṭhaṃsu. Thero disvā	20241	
PA_atk-abh02_a:2024_11	“sammāsambuddhena jānitvā dhātusaṃyuttaṃ kathita”nti āha.	20241	
PA_atk-abh02_a:2025_0	Evaṃ ‘ajjhāsayadhātu niyāmetī’ti vatvā dhātusaṃyuttena ayamevattho dīpetabbo. Gijjhakūṭapabbatasmiñhi	2025	
PA_atk-abh02_a:2025_1	gilānaseyyāya nipanno bhagavā ārakkhaṇatthāya parivāretvā vasantesu sāriputtamoggallānādīsu	2025	
PA_atk-abh02_a:2025_2	ekamekaṃ attano attano parisāya saddhiṃ caṅkamantaṃ oloketvā bhikkhū āmantesi “passatha	2025	
PA_atk-abh02_a:2025_3	no tumhe, bhikkhave, sāriputtaṃ sambahulehi bhikkhūhi saddhiṃ caṅkamanta”nti? “Evaṃ,	2025	
PA_atk-abh02_a:2025_4	bhante”ti. “Sabbe kho ete, bhikkhave, bhikkhū mahāpaññā”ti sabbaṃ vitthāretabbanti.	2025	
PA_atk-abh02_a:2026	Pañcamabalaniddesavaṇṇanā.	202	
PA_atk-abh02_a:2027	Chaṭṭhabalaniddeso	202	
PA_atk-abh02_a:2028_0	814. Chaṭṭhabalaniddese āsayanti yattha sattā āsayanti nivasanti, taṃ tesaṃ nivāsaṭṭhānaṃ	2028	
PA_atk-abh02_a:2028_1	diṭṭhigataṃ vā yathābhūtaṃ ñāṇaṃ vā. Anusayanti appahīnānusayitaṃ kilesaṃ. Caritanti	2028	
PA_atk-abh02_a:2028_2	kāyādīhi abhisaṅkhataṃ kusalākusalaṃ. Adhimuttanti ajjhāsayaṃ. Apparajakkhetiādīsu	2028	
PA_atk-abh02_a:2028_3	paññāmaye akkhimhi appaṃ parittaṃ rāgadosamoharajaṃ etesanti apparajakkhā. Tasseva	2028	
PA_atk-abh02_a:2028_4	mahantatāya mahārajakkhā. Ubhayenāpi mandakilese mahākilese ca satte dasseti. Yesaṃ	2028	
PA_atk-abh02_a:2028_5	saddhādīni indriyāni tikkhāni, te tikkhindriyā. Yesaṃ tāni mudūni, te mudindriyā.	2028	
PA_atk-abh02_a:2028_6	Yesaṃ āsayādayo koṭṭhāsā sundarā, te svākārā. Viparītā dvākārā. Ye kathitakāraṇaṃ	2028	
PA_atk-abh02_a:2028_7	sallakkhenti, sukhena sakkā honti viññāpetuṃ, te suviññāpayā. Viparītā duviññāpayā.	2028	
PA_atk-abh02_a:2028_8	Ye ariyamaggapaṭivedhassa anucchavikā upanissayasampannā, te bhabbā. Viparītā abhabbā.	2028	
PA_atk-abh02_a:2029_0	815. Evaṃ chaṭṭhabalassa mātikaṃ ṭhapetvā idāni yathāpaṭipāṭiyā bhājento katamo ca	2029	
PA_atk-abh02_a:2029_1	sattānaṃ āsayotiādimāha. Tattha sassato lokotiādīnaṃ attho heṭṭhā nikkhepakaṇḍavaṇṇanāyaṃ	2029	
PA_atk-abh02_a:2029_2	vuttoyeva. Iti bhavadiṭṭhisannissitā vāti evaṃ sassatadiṭṭhiṃ vā sannissitā. Sassatadiṭṭhi	2029	
PA_atk-abh02_a:2029_3	hi ettha bhavadiṭṭhīti vuttā; ucchedadiṭṭhi ca vibhavadiṭṭhīti. Sabbadiṭṭhīnañhi	2029	
PA_atk-abh02_a:2029_4	sassatucchedadiṭṭhī hi saṅgahitattā sabbepi diṭṭhigatikā sattā imāva dve diṭṭhiyo	2029	
PA_atk-abh02_a:2029_5	sannissitā honti. Vuttampi cetaṃ – “dvayasannissito kho panāyaṃ, kaccāna, loko yebhuyyena	2029	
PA_atk-abh02_a:2029_6	– atthitañceva natthitañcā”ti. Ettha hi atthitāti sassataṃ, natthitāti ucchedo. Ayaṃ	2029	
PA_atk-abh02_a:2029_7	tāva vaṭṭasannissitānaṃ puthujjanasattānaṃ āsayo.	2029	
PA_atk-abh02_a:2030_0	Idāni vivaṭṭasannissitānaṃ suddhasattānaṃ āsayaṃ dassetuṃ ete vā pana ubho ante anupagammātiādi	2030	
PA_atk-abh02_a:2030_1	vuttaṃ. Tattha ete vā panāti eteyeva. Ubho anteti sassatucchedasaṅkhāte dve ante.	2030	
PA_atk-abh02_a:2030_2	Anupagammāti anallīyitvā. Idappaccayatā paṭiccasamuppannesu dhammesūti idappaccayatāya	2030	
PA_atk-abh02_a:2030_3	ceva paṭiccasamuppannadhammesu ca. Anulomikā khantīti vipassanāñāṇaṃ. Yathābhūtaṃ	2030	
PA_atk-abh02_a:2030_4	vā ñāṇanti maggañāṇaṃ. Idaṃ vuttaṃ hoti – yā paṭiccasamuppāde ceva paṭiccasamuppannadhammesu	2030	
PA_atk-abh02_a:2030_5	ca ete ubho sassatucchedaante anupagantvā vipassanā paṭiladdhā, yañca tato uttarimaggañāṇaṃ	2030	
PA_atk-abh02_a:2030_6	– ayaṃ sattānaṃ āsayo, ayaṃ vaṭṭasannissitānañca vivaṭṭasannissitānañca sabbesampi	2030	
PA_atk-abh02_a:2030_7	sattānaṃ āsayo, idaṃ vasanaṭṭhānanti. Ayaṃ ācariyānaṃ samānatthakathā.	2030	
PA_atk-abh02_a:2031_0	Vitaṇḍavādī panāha – ‘maggo nāma vāsaṃ viddhaṃsento gacchati, nanu tvaṃ maggo vāsoti	2031	
PA_atk-abh02_a:2031_1	vadesī’ti? So vattabbo ‘tvaṃ ariyavāsabhāṇako hosi na hosī’ti? Sace pana ‘na homī’ti	2031	
PA_atk-abh02_a:2031_2	vadati, ‘abhāṇakatāya na jānāsī’ti vattabbo. Sace ‘bhāṇakosmī’ti vadati, ‘suttaṃ	2031	
PA_atk-abh02_a:2031_3	āharā’ti vattabbo. Sace āharati, iccetaṃ kusalaṃ; no ce āharati sayaṃ āharitabbaṃ	2031	
PA_atk-abh02_a:2031_4	– “dasayime, bhikkhave, ariyavāsā, ye ariyā āvasiṃsu vā āvasanti vā āvasissanti vā”ti.	2031	
PA_atk-abh02_a:2031_5	Etañhi suttaṃ maggassa vāsabhāvaṃ dīpeti. Tasmā sukathitamevetanti. Idaṃ pana bhagavā	2031	
PA_atk-abh02_a:2031_6	sattānaṃ āsayaṃ jānanto imesañca diṭṭhigatānaṃ vipassanāñāṇamaggañāṇānaṃ appavattikkhaṇepi	2031	
PA_atk-abh02_a:2031_7	jānāti eva. Vuttampi cetaṃ –	2031	
PA_atk-abh02_a:2032_0	“Kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti. Nekkhammaṃ	2032	
PA_atk-abh02_a:2032_1	sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti.	2032	
PA_atk-abh02_a:2032_2	Byāpādaṃ…pe… abyāpādaṃ… thinamiddhaṃ…pe… ālokasaññaṃ nekkhammaṃ sevantaññeva jānāti	2032	
PA_atk-abh02_a:2032_3	sevantaññeva jānāti ‘ayaṃ puggalo ālokasaññāgaruko ālokasaññāsayo ālokasaññādhimutto”ti.	2032	
PA_atk-abh02_a:2033_0	816. Anusayaniddese kāmarāgo ca so appahīnaṭṭhena anusayo cāti kāmarāgānusayo. Sesapadesupi	2033	
PA_atk-abh02_a:2033_1	eseva nayo. Yaṃ loke piyarūpanti yaṃ imasmiṃ loke piyajātikaṃ. Sātarūpanti sātajātikaṃ	2033	
PA_atk-abh02_a:2033_2	assādapadaṭṭhānaṃ iṭṭhārammaṇaṃ. Ettha sattānaṃ rāgānusayo anusetīti etasmiṃ iṭṭhārammaṇe	2033	
PA_atk-abh02_a:2033_3	sattānaṃ appahīnaṭṭhena rāgānusayo anuseti. Yathā nāma udake nimuggassa heṭṭhā ca	2033	
PA_atk-abh02_a:2033_4	upari ca samantabhāge ca udakameva hoti, evameva iṭṭhārammaṇe rāguppatti nāma sattānaṃ	2033	
PA_atk-abh02_a:2033_5	āciṇṇasamāciṇṇā. Tathā aniṭṭhārammaṇe paṭighuppatti. Iti imesu dvīsu dhammesūti evaṃ	2033	
PA_atk-abh02_a:2033_6	imesu dvīsu kāmarāgapaṭighavantesu iṭṭhāniṭṭhārammaṇadhammesu. Avijjānupatitāti kāmarāgapaṭighasampayuttā	2033	
PA_atk-abh02_a:2033_7	hutvā ārammaṇakaraṇavasena avijjā anupatitā. Tadekaṭṭhoti tāya avijjāya sampayuttekaṭṭhavasena	2033	
PA_atk-abh02_a:2033_8	ekaṭṭho. Māno ca diṭṭhi ca vicikicchā cāti navavidho māno, dvāsaṭṭhividhā diṭṭhi,	2033	
PA_atk-abh02_a:2033_9	aṭṭhavatthukā ca vicikicchā. Bhavarāgānusayo panettha kāmarāgānusayeneva saṅgahitoti veditabbo.	2033	
PA_atk-abh02_a:2034_0	817. Caritaniddese terasa cetanā puññābhisaṅkhāro, dvādasa apuññābhisaṅkhāro, catasso	2034	
PA_atk-abh02_a:2034_1	āneñjābhisaṅkhāro. Tattha kāmāvacaro parittabhūmako, itaro mahābhūmako. Tīsupi vā	2034	
PA_atk-abh02_a:2034_2	etesu yo koci appavipāko parittabhūmako, bahuvipāko mahābhūmakoti veditabbo.	2034	
PA_atk-abh02_a:2035_0	818. Adhimuttiniddeso heṭṭhā pakāsitova. Kasmā panāyaṃ adhimutti heṭṭhā vuttāpi puna	2035	
PA_atk-abh02_a:2035_1	gahitāti? Ayañhi heṭṭhā pāṭiyekkaṃ baladassanavasena gahitā, idha sattānaṃ tikkhindriyamudindriyabhāvadassanatthaṃ.	2035	
PA_atk-abh02_a:2036	819. Mahārajakkhaniddese ussadagatānīti vepullagatāni. Pahānakkamavasena cesa uppaṭipāṭiyā niddeso kato.	203	
PA_atk-abh02_a:2037	820. Anussadagatānīti avepullagatāniṃ. Tikkhindriyamudindriyaniddese upanissayaindriyāni nāma kathitāni. Uppaṭipāṭiyā niddese panettha payojanaṃ heṭṭhā vuttanayeneva veditabbaṃ.	203	
PA_atk-abh02_a:2038	823. Tathā dvākāraniddesādīsu pāpāsayāti akusalāsayā. Pāpacaritāti apuññābhisaṅkhāraparipūrakā. Pāpādhimuttikāti sakkāyābhiratā vaṭṭajjhāsayā.	203	
PA_atk-abh02_a:2039	824. Svākāraniddese yasmā kalyāṇako nāma anusayo natthi, tasmā kalyāṇānusayāti na vuttaṃ. Sesaṃ vuttavipariyāyena veditabbaṃ.	203	
PA_atk-abh02_a:2040_0	826. Bhabbābhabbaniddese kammāvaraṇenāti pañcavidhena ānantariyakammena. Kilesāvaraṇenāti	2040	
PA_atk-abh02_a:2040_1	niyatamicchādiṭṭhiyā. Vipākāvaraṇenāti ahetukapaṭisandhiyā. Yasmā pana duhetukānampi	2040	
PA_atk-abh02_a:2040_2	ariyamaggapaṭivedho natthi, tasmā duhetukapaṭisandhipi vipākāvaraṇamevāti veditabbā.	2040	
PA_atk-abh02_a:2040_3	Assaddhāti buddhādīsu saddhārahitā. Acchandikāti kattukamyatākusalacchandarahitā.	2040	
PA_atk-abh02_a:2040_4	Uttarakurukā manussā acchandikaṭṭhānaṃ paviṭṭhā. Duppaññāti bhavaṅgapaññāya parihīnā.	2040	
PA_atk-abh02_a:2040_5	Bhavaṅgapaññāya pana paripuṇṇāyapi yassa bhavaṅgaṃ lokuttarassa pādakaṃ na hoti,	2040	
PA_atk-abh02_a:2040_6	so duppaññoyeva nāma. Abhabbā niyāmaṃ okkamituṃ kusalesu dhammesu sammattanti kusalesu	2040	
PA_atk-abh02_a:2040_7	dhammesu sammattaniyāmasaṅkhātaṃ maggaṃ okkamituṃ abhabbā.	2040	
PA_atk-abh02_a:2041_0	827. Na kammāvaraṇenātiādīni vuttavipariyāyena veditabbāni. Idaṃ dvinnaṃ ñāṇānaṃ	2041	
PA_atk-abh02_a:2041_1	bhājanīyaṃ – indriyaparopariyattiñāṇassa ca āsayānusayañāṇassa ca. Ettha hi āsayānusayañāṇena	2041	
PA_atk-abh02_a:2041_2	indriyaparopariyattiñāṇampi bhājitaṃ. Iti imāni dve ñāṇāni ekato hutvā ekaṃ balañāṇaṃ nāma jātanti.	2041	
PA_atk-abh02_a:2042	Chaṭṭhabalaniddesavaṇṇanā.	204	
PA_atk-abh02_a:2043	Sattamabalaniddeso	204	
PA_atk-abh02_a:2044_0	828. Sattamabalaniddese jhāyatīti jhāyī. Cattāro jhāyīti jhāyino cattāro janā vuccanti.	2044	
PA_atk-abh02_a:2044_1	Tattha paṭhamacatukke tāva paṭhamo samāpattilābhī samānoyeva ‘na lābhīmhī’ti, kammaṭṭhānaṃ	2044	
PA_atk-abh02_a:2044_2	samānaṃyeva ‘na kammaṭṭhāna’nti saññī hoti. Ayaṃ appaguṇajjhānalābhīti veditabbo.	2044	
PA_atk-abh02_a:2044_3	Dutiyo samāpattiyā alābhīyeva ‘lābhīmhī’ti, akammaṭṭhānaṃ samānaṃyeva ‘kammaṭṭhāna’nti	2044	
PA_atk-abh02_a:2044_4	saññī hoti. Ayaṃ niddājhāyī nāma. Niddāyitvā paṭibuddho evaṃ maññati. Tatiyo samāpattilābhī	2044	
PA_atk-abh02_a:2044_5	samāno ‘samāpattilābhīmhī’ti, kammaṭṭhānameva samānaṃ ‘kammaṭṭhāna’nti saññī hoti.	2044	
PA_atk-abh02_a:2044_6	Ayaṃ paguṇajjhānalābhīti veditabbo. Catuttho alābhīyeva ‘alābhīmhī’ti, akammaṭṭhānaṃyeva	2044	
PA_atk-abh02_a:2044_7	‘akammaṭṭhāna’nti saññī hoti. Evamettha dve janā ajjhāyinova jhāyīnaṃ anto paviṭṭhattā jhāyīti vuttā.	2044	
PA_atk-abh02_a:2045_0	Dutiyacatukke sasaṅkhārena sappayogena samādhipāribandhikadhamme vikkhambhento dandhaṃ	2045	
PA_atk-abh02_a:2045_1	samāpajjati nāma. Ekaṃ dve cittavāre ṭhatvā sahasā vuṭṭhahantā khippaṃ vuṭṭhahati	2045	
PA_atk-abh02_a:2045_2	nāma. Sukheneva pana samādhipāribandhikadhamme sodhento khippaṃ samāpajjati nāma.	2045	
PA_atk-abh02_a:2045_3	Yathāparicchedena avuṭṭhahitvā kālaṃ atināmetvā vuṭṭhahanto dandhaṃ vuṭṭhāti nāma.	2045	
PA_atk-abh02_a:2045_4	Itare dvepi imināva nayena veditabbā. Ime cattāropi janā samāpattilābhinova.	2045	
PA_atk-abh02_a:2046_0	Tatiyacatukke ‘idaṃ jhānaṃ pañcaṅgikaṃ, idaṃ caturaṅgika’nti evaṃ aṅgavavatthānaparicchede	2046	
PA_atk-abh02_a:2046_1	cheko samādhismiṃ samādhikusalo nāma. Nīvaraṇāni pana vikkhambhetvā cittamañjūsāya	2046	
PA_atk-abh02_a:2046_2	cittaṃ ṭhapetuṃ acheko no samādhismiṃ samāpattikusalo nāma. Itarepi tayo imināva	2046	
PA_atk-abh02_a:2046_3	nayena veditabbā. Imepi cattāro samāpattilābhinoyeva.	2046	
PA_atk-abh02_a:2047_0	Idāni yāni jhānāni nissāya ime puggalā ‘jhāyī’ nāma jātā, tāni dassetuṃ cattāri jhānānītiādimāha.	2047	
PA_atk-abh02_a:2047_1	Tattha cattāri jhānāni tayo ca vimokkhā atthato heṭṭhā dhammasaṅgahaṭṭhakathāyameva	2047	
PA_atk-abh02_a:2047_2	pakāsitā. Sesānampi vimokkhaṭṭho tattha vuttanayeneva veditabbo. Apicettha paṭipāṭiyā	2047	
PA_atk-abh02_a:2047_3	satta appitappitakkhaṇe paccanīkadhammehi vimuccanato ca ārammaṇe ca adhimuccanato	2047	
PA_atk-abh02_a:2047_4	vimokkho nāma. Aṭṭhamo pana sabbaso saññāvedayitehi vimuttattā apagatavimokkho nāma.	2047	
PA_atk-abh02_a:2047_5	Samādhīsu catukkanayapañcakanayesu paṭhamajjhānasamādhi savitakkasavicāro nāma. Pañcakanaye	2047	
PA_atk-abh02_a:2047_6	dutiyajjhānasamādhi avitakkavicāramattasamādhi nāma. Catukkanayepi pañcakanayepi	2047	
PA_atk-abh02_a:2047_7	upari tīsu jhānesu samādhi avitakka avicārasamādhi nāma. Samāpattīsu hi paṭipāṭiyā	2047	
PA_atk-abh02_a:2047_8	aṭṭhannaṃ samāpattīnaṃ ‘samādhī’tipi nāmaṃ ‘samāpattī’tipi. Kasmā? Cittekaggatāsabbhāvato.	2047	
PA_atk-abh02_a:2047_9	Nirodhasamāpattiyā tadabhāvato na samādhīti nāmaṃ.	2047	
PA_atk-abh02_a:2048_0	Hānabhāgiyo dhammoti appaguṇehi paṭhamajjhānādīhi vuṭṭhitassa saññāmanasikārānaṃ	2048	
PA_atk-abh02_a:2048_1	kāmādianupakkhandanaṃ. Visesabhāgiyo dhammoti paguṇehi paṭhamajjhānādīhi vuṭṭhitassa	2048	
PA_atk-abh02_a:2048_2	saññāmanasikārānaṃ dutiyajjhānādianupakkhandanaṃ. Vodānampi vuṭṭhānanti iminā paguṇavodānaṃ	2048	
PA_atk-abh02_a:2048_3	vuṭṭhānaṃ nāma kathitaṃ. Heṭṭhimaṃ heṭṭhimañhi paguṇajjhānaṃ uparimassa uparimassa	2048	
PA_atk-abh02_a:2048_4	padaṭṭhānaṃ hoti. Tasmā vodānampi vuṭṭhānanti vuttaṃ. Tamhā tamhā samādhimhā vuṭṭhānampi	2048	
PA_atk-abh02_a:2048_5	vuṭṭhānanti iminā bhavaṅgavuṭṭhānaṃ nāma kathitaṃ. Bhavaṅgena hi sabbajjhānehi vuṭṭhānaṃ	2048	
PA_atk-abh02_a:2048_6	hoti. Nirodhato pana phalasamāpattiyāva vuṭṭhahanti. Idaṃ pāḷimuttakavuṭṭhānaṃ nāmāti.	2048	
PA_atk-abh02_a:2049	Sattamabalaniddesavaṇṇanā.	204	
PA_atk-abh02_a:2050	Aṭṭhamabalādiniddeso	205	
PA_atk-abh02_a:2051	829. Aṭṭhamabalaniddese anekavihitaṃ pubbenivāsantiādi sabbampi visuddhimagge vitthāritameva. Navamabalaniddesepi dibbena cakkhunātiādi sabbaṃ tattheva vitthāritaṃ.	205	
PA_atk-abh02_a:2052	Navamabalaniddesavaṇṇanā.	205	
PA_atk-abh02_a:2053	Dasamabalaniddeso	205	
PA_atk-abh02_a:2054_0	831. Dasamabalaniddese cetovimuttinti phalasamādhiṃ. Paññāvimuttinti phalañāṇaṃ.	2054	
PA_atk-abh02_a:2054_1	Sesaṃ sabbattha uttānatthameva. Ayaṃ tāvettha ācariyānaṃ samānatthakathā. Paravādī	2054	
PA_atk-abh02_a:2054_2	panāha – “dasabalañāṇaṃ nāma pāṭiyekkaṃ natthi, sabbaññutañāṇassevāyaṃ pabhedo”ti.	2054	
PA_atk-abh02_a:2054_3	Taṃ na tathā daṭṭhabbaṃ. Aññameva hi dasabalañāṇaṃ, aññaṃ sabbaññutañāṇaṃ. Dasabalañāṇañhi	2054	
PA_atk-abh02_a:2054_4	sakasakakiccameva jānāti. Sabbaññutañāṇaṃ pana tampi tato avasesampi jānāti. Dasabalañāṇesupi	2054	
PA_atk-abh02_a:2054_5	hi paṭhamaṃ kāraṇākāraṇameva jānāti, dutiyaṃ kammantaravipākantarameva, tatiyaṃ kammaparicchedameva,	2054	
PA_atk-abh02_a:2054_6	catutthaṃ dhātunānattakaraṇameva, pañcamaṃ sattānaṃ ajjhāsayādhimuttimeva, chaṭṭhaṃ	2054	
PA_atk-abh02_a:2054_7	indriyānaṃ tikkhamudubhāvameva, sattamaṃ jhānādīhi saddhiṃ tesaṃ saṃkilesādimeva,	2054	
PA_atk-abh02_a:2054_8	aṭṭhamaṃ pubbenivutthakhandhasantatimeva, navamaṃ sattānaṃ cutipaṭisandhimeva, dasamaṃ	2054	
PA_atk-abh02_a:2054_9	saccaparicchedameva. Sabbaññutañāṇaṃ pana etehi jānitabbañca tato uttaritarañca pajānāti.	2054	
PA_atk-abh02_a:2054_10	Etesaṃ pana kiccaṃ na sabbaṃ karoti. Tañhi jhānaṃ hutvā appetuṃ na sakkoti, iddhi	20541	
PA_atk-abh02_a:2054_11	hutvā vikubbituṃ na sakkoti, maggo hutvā kilese khepetuṃ na sakkoti.	20541	
PA_atk-abh02_a:2055_0	Apica paravādī evaṃ pucchitabbo – “dasabalañāṇaṃ nāma etaṃ savitakkasavicāraṃ, avitakkavicāramattaṃ,	2055	
PA_atk-abh02_a:2055_1	avitakkāvicāraṃ, kāmāvacaraṃ, rūpāvacaraṃ, arūpāvacaraṃ, lokiyaṃ, lokuttara”nti?	2055	
PA_atk-abh02_a:2055_2	Jānanto “paṭipāṭiyā satta ñāṇāni savitakkasavicārānī”ti vakkhati; tato “parāni dve	2055	
PA_atk-abh02_a:2055_3	ñāṇāni avitakkāvicārānī”ti vakkhati; “āsavakkhayañāṇaṃ siyā savitakkasavicāraṃ, siyā	2055	
PA_atk-abh02_a:2055_4	avitakkavicāramattaṃ, siyā avitakkavicāra”nti vakkhati. Tathā “paṭipāṭiyā satta kāmāvacarāni,	2055	
PA_atk-abh02_a:2055_5	tato dve rūpāvacarāni, avasāne ekaṃ lokuttara”nti vakkhati; “sabbaññutañāṇaṃ pana	2055	
PA_atk-abh02_a:2055_6	savitakkasavicārameva, kāmāvacarameva, lokiyamevā”ti vakkhati. Iti aññadeva dasabalañāṇaṃ,	2055	
PA_atk-abh02_a:2055_7	aññaṃ sabbaññutañāṇanti.	2055	
PA_atk-abh02_a:2056	Sammohavinodaniyā vibhaṅgaṭṭhakathāya	205	
PA_atk-abh02_a:2057	Ñāṇavibhaṅgavaṇṇanā niṭṭhitā.	205	
PA_atk-abh02_a:2058	17. Khuddakavatthuvibhaṅgo	205	
PA_atk-abh02_a:2059	1. Ekakamātikādivaṇṇanā	205	
PA_atk-abh02_a:2060_0	832. Idāni tadanantare khuddakavatthuvibhaṅgepi paṭhamaṃ mātikaṃ ṭhapetvā nikkhittapadānukkamena	2060	
PA_atk-abh02_a:2060_1	niddeso kato. Tatrāyaṃ nikkhepaparicchedo. Ādito tāva jātimadotiādayo tesattati ekakā	2060	
PA_atk-abh02_a:2060_2	nikkhittā, tato kodho ca upanāho cātiādayo aṭṭhārasa dukā, akusalamūlādayo pañcatiṃsa	2060	
PA_atk-abh02_a:2060_3	tikā, āsavacatukkādayo cuddasa catukkā, orambhāgiyasaṃyojanādayo pannarasa pañcakā,	2060	
PA_atk-abh02_a:2060_4	vivādamūlādayo cuddasa chakkā, anusayādayo satta sattakā, kilesavatthuādayo aṭṭha	2060	
PA_atk-abh02_a:2060_5	aṭṭhakā, āghātavatthuādayo nava navakā, kilesavatthuādayo satta dasakā, ajjhattikassa	2060	
PA_atk-abh02_a:2060_6	upādāya aṭṭhārasa taṇhāvicaritānītiādayo cha aṭṭhārasakāti sabbānipi etāni aṭṭha	2060	
PA_atk-abh02_a:2060_7	kilesasatāni nikkhittānīti veditabbāni. Ayaṃ tāva nikkhepaparicchedo.	2060	
PA_atk-abh02_a:2061	(1.) Ekakaniddesavaṇṇanā	206	
PA_atk-abh02_a:2062_0	843-844. Idāni yathānikkhittāya mātikāya tattha katamo jātimadotiādinā nayena āraddhe	2062	
PA_atk-abh02_a:2062_1	niddesavāre jātiṃ paṭiccāti jātiṃ nissāya. Ettha ca atthipaṭiccaṃ nāma kathitaṃ,	2062	
PA_atk-abh02_a:2062_2	tasmā jātiyā satīti ayamettha attho. Gottaṃ paṭiccātiādīsupi eseva nayo. Madanavasena	2062	
PA_atk-abh02_a:2062_3	mado. Majjanākāro majjanā. Majjitabhāvo majjitattaṃ. Māno maññanātiādīni heṭṭhā dhammasaṅgahaṭṭhakathāyaṃ	2062	
PA_atk-abh02_a:2062_4	vuttatthāneva. Ayaṃ vuccatīti ayaṃ evaṃ jātiyā sati taṃ jātiṃ nissāya uppanno majjanākārappavatto	2062	
PA_atk-abh02_a:2062_5	māno jātimadoti vuccati. Svāyaṃ khattiyādīnaṃ catunnampi vaṇṇānaṃ uppajjati. Jātisampanno	2062	
PA_atk-abh02_a:2062_6	hi khattiyo ‘mādiso añño natthi. Avasesā antarā uṭṭhāya khattiyā jātā. Ahaṃ pana	2062	
PA_atk-abh02_a:2062_7	vaṃsāgatakhattiyo’ti mānaṃ karoti. Brāhmaṇādīsupi eseva nayo. Gottamadaniddesādīsupi	2062	
PA_atk-abh02_a:2062_8	imināvupāyena attho veditabbo. Khattiyopi hi ‘ahaṃ koṇḍaññagotto, ahaṃ ādiccagotto’ti	2062	
PA_atk-abh02_a:2062_9	mānaṃ karoti. Brāhmaṇopi ‘ahaṃ kassapagotto, ahaṃ bhāradvājagotto’ti mānaṃ karoti.	2062	
PA_atk-abh02_a:2062_10	Vessopi suddopi attano attano kulagottaṃ nissāya mānaṃ karoti. Aṭṭhārasāpi seṇiyo	20621	
PA_atk-abh02_a:2062_11	‘ekissā seṇiyā jātamhā’ti mānaṃ karontiyeva.	20621	
PA_atk-abh02_a:2063	Ārogyamadādīsu ‘ahaṃ arogo, avasesā rogabahulā, gadduhanamattampi mayhaṃ byādhi nāma natthī’ti majjanavasena uppanno māno ārogyamado nāma.	206	
PA_atk-abh02_a:2064	‘Ahaṃ taruṇo, avasesasattānaṃ attabhāvo papāte ṭhitarukkhasadiso, ahaṃ pana paṭhamavaye ṭhito’ti majjanavasena uppanno māno yobbanamado nāma.	206	
PA_atk-abh02_a:2065	‘Ahaṃ ciraṃ jīviṃ, ciraṃ jīvāmi, ciraṃ jīvissāmi; sukhaṃ jīviṃ, sukhaṃ jīvāmi, sukhaṃ jīvissāmī’ti majjanavasena uppanno māno jīvitamado nāma.	206	
PA_atk-abh02_a:2066	‘Ahaṃ lābhī, avasesā sattā appalābhā, mayhaṃ pana lābhassa pamāṇaṃ nāma natthī’ti majjanavasena uppanno māno lābhamado nāma.	206	
PA_atk-abh02_a:2067	‘Avasesā sattā yaṃ vā taṃ vā labhanti, ahaṃ pana sukataṃ paṇītaṃ cīvarādipaccayaṃ labhāmī’ti majjanavasena uppanno māno sakkāramado nāma.	206	
PA_atk-abh02_a:2068_0	‘Avasesabhikkhūnaṃ pādapiṭṭhiyaṃ akkamitvā gacchantā manussā ayaṃ samaṇotipi na vandanti,	2068	
PA_atk-abh02_a:2068_1	maṃ pana disvāva vandanti, pāsāṇacchattaṃ viya garuṃ katvā aggikkhandhaṃ viya ca	2068	
PA_atk-abh02_a:2068_2	durāsadaṃ katvā maññantī’ti majjanavasena uppanno māno garukāramado nāma.	2068	
PA_atk-abh02_a:2069	‘Uppanno pañho mayhameva mukhena chijjati, bhikkhācāraṃ gacchantāpi mameva purato katvā parivāretvā gacchantī’ti majjanavasena uppanno māno purekkhāramado nāma.	206	
PA_atk-abh02_a:2070_0	Agārikassa tāva mahāparivārassa ‘purisasatampi purisasahassampi maṃ parivāreti,’	2070	
PA_atk-abh02_a:2070_1	anagāriyassa pana ‘samaṇasatampi samaṇasahassampi maṃ parivāreti, sesā appaparivārā,	2070	
PA_atk-abh02_a:2070_2	ahaṃ mahāparivāro ceva suciparivāro cā’ti majjanavasena uppanno māno parivāramado nāma.	2070	
PA_atk-abh02_a:2071_0	Bhogo pana kiñcāpi lābhaggahaṇeneva gahito hoti, imasmiṃ pana ṭhāne nikkheparāsi	2071	
PA_atk-abh02_a:2071_1	nāma gahito; tasmā ‘avasesā sattā attano paribhogamattampi na labhanti, mayhaṃ pana	2071	
PA_atk-abh02_a:2071_2	nidhānagatasseva dhanassa pamāṇaṃ natthī’ti majjanavasena uppanno māno bhogamado nāma.	2071	
PA_atk-abh02_a:2072_0	Vaṇṇaṃ paṭiccāti sarīravaṇṇampi guṇavaṇṇampi paṭicca. ‘Avasesā sattā dubbaṇṇā durūpā,	2072	
PA_atk-abh02_a:2072_1	ahaṃ pana abhirūpo pāsādiko; avasesā sattā nigguṇā patthaṭaakittino, mayhaṃ pana	2072	
PA_atk-abh02_a:2072_2	kittisaddo devamanussesu pākaṭo – itipi thero bahussuto, itipi sīlavā, itipi dhutaguṇayutto’ti	2072	
PA_atk-abh02_a:2072_3	majjanavasena uppanno māno vaṇṇamado nāma.	2072	
PA_atk-abh02_a:2073	‘Avasesā sattā appassutā, ahaṃ pana bahussuto’ti majjanavasena uppanno māno sutamado nāma.	207	
PA_atk-abh02_a:2074	‘Avasesā sattā appaṭibhānā, mayhaṃ pana paṭibhānassa pamāṇaṃ natthī’ti majjanavasena uppanno māno paṭibhānamado nāma.	207	
PA_atk-abh02_a:2075	‘Ahaṃ rattaññū asukaṃ buddhavaṃsaṃ, rājavaṃsaṃ, janapadavaṃsaṃ, gāmavaṃsaṃ, rattindivaparicchedaṃ, nakkhattamuhuttayogaṃ jānāmī’ti majjanavasena uppanno māno rattaññumado nāma.	207	
PA_atk-abh02_a:2076	‘Avasesā bhikkhū antarā piṇḍapātikā jātā, ahaṃ pana jātipiṇḍapātiko’ti majjanavasena uppanno māno piṇḍapātikamado nāma.	207	
PA_atk-abh02_a:2077	‘Avasesā sattā uññātā avaññātā, ahaṃ pana anuññāto anavaññāto’ti majjanavasena uppanno māno anavaññātamado nāma.	207	
PA_atk-abh02_a:2078	‘Avasesānaṃ iriyāpatho apāsādiko, mayhaṃ pana pāsādiko’ti majjanavasena uppanno māno iriyāpathamado nāma.	207	
PA_atk-abh02_a:2079	‘Avasesā sattā chinnapakkhakākasadisā, ahaṃ pana mahiddhiko mahānubhāvo’ti vā ‘ahaṃ yaṃ yaṃ kammaṃ karomi, taṃ taṃ ijjhatī’ti vā majjanavasena uppanno māno iddhimado nāma.	207	
PA_atk-abh02_a:2080_0	Heṭṭhā parivāraggahaṇena yaso gahitova hoti. Imasmiṃ pana ṭhāne upaṭṭhākamado nāma	2080	
PA_atk-abh02_a:2080_1	gahito. So agārikenapi anagārikenapi dīpetabbo. Agāriko hi ekacco aṭṭhārasasu seṇīsu	2080	
PA_atk-abh02_a:2080_2	ekissā jeṭṭhako hoti, tassa ‘avasese purise ahaṃ paṭṭhapemi, ahaṃ vicāremī’ti; anagārikopi	2080	
PA_atk-abh02_a:2080_3	ekacco katthaci jeṭṭhako hoti, tassa ‘avasesā bhikkhū mayhaṃ ovāde vattanti, ahaṃ	2080	
PA_atk-abh02_a:2080_4	jeṭṭhako’ti majjanavasena uppanno māno yasamado nāma.	2080	
PA_atk-abh02_a:2081_0	‘Avasesā sattā dussīlā, ahaṃ pana sīlavā’ti majjanavasena uppanno māno sīlamado nāma.	2081	
PA_atk-abh02_a:2081_1	‘Avasesasattānaṃ kukkuṭassa udakapānamattepi kāle cittekaggatā natthi, ahaṃ pana	2081	
PA_atk-abh02_a:2081_2	upacārappanānaṃ lābhī’ti majjanavasena uppanno māno jhānamado nāma.	2081	
PA_atk-abh02_a:2082_0	‘Avasesā sattā nissippā, ahaṃ pana sippavā’ti majjanavasena uppanno māno sippamado	2082	
PA_atk-abh02_a:2082_1	nāma. ‘Avasesā sattā rassā, ahaṃ pana dīgho’ti majjanavasena uppanno māno ārohamado	2082	
PA_atk-abh02_a:2082_2	nāma. ‘Avasesā sattā rassā vā honti dīghā vā, ahaṃ nigrodhaparimaṇḍalo’ti majjanavasena	2082	
PA_atk-abh02_a:2082_3	uppanno māno pariṇāhamado nāma. ‘Avasesasattānaṃ sarīrasaṇṭhānaṃ virūpaṃ bībhacchaṃ,	2082	
PA_atk-abh02_a:2082_4	mayhaṃ pana manāpaṃ pāsādika’nti majjanavasena uppanno māno saṇṭhānamado nāma. ‘Avasesānaṃ	2082	
PA_atk-abh02_a:2082_5	sattānaṃ sarīre bahū dosā, mayhaṃ pana sarīre kesaggamattampi vajjaṃ natthī’ti majjanavasena	2082	
PA_atk-abh02_a:2082_6	uppanno māno pāripūrimado nāma.	2082	
PA_atk-abh02_a:2083	845. Iminā ettakena ṭhānena savatthukaṃ mānaṃ kathetvā idāni avatthukaṃ nibbattitamānameva dassento tattha katamo madotiādimāha. Taṃ uttānatthameva.	208	
PA_atk-abh02_a:2084_0	846. Pamādaniddese cittassa vossaggoti imesu ettakesu ṭhānesu satiyā aniggaṇhitvā	2084	
PA_atk-abh02_a:2084_1	cittassa vossajjanaṃ; sativirahoti attho. Vossaggānuppadānanti vossaggassa anuppadānaṃ;	2084	
PA_atk-abh02_a:2084_2	punappunaṃ vissajjananti attho. Asakkaccakiriyatāti etesaṃ dānādīnaṃ kusaladhammānaṃ	2084	
PA_atk-abh02_a:2084_3	bhāvanāya puggalassa vā deyyadhammassa vā asakkaccakaraṇavasena asakkaccakiriyā.	2084	
PA_atk-abh02_a:2084_4	Satatabhāvo sātaccaṃ. Na satatabhāvo asātaccaṃ. Na sātaccakiriyatā asātaccakiriyatā.	2084	
PA_atk-abh02_a:2084_5	Anaṭṭhitakaraṇaṃ anaṭṭhitakiriyatā. Yathā nāma kakaṇṭako thokaṃ gantvā thokaṃ tiṭṭhati,	2084	
PA_atk-abh02_a:2084_6	na nirantaraṃ gacchati, evameva yo puggalo ekadivasaṃ dānaṃ vā datvā pūjaṃ vā katvā	2084	
PA_atk-abh02_a:2084_7	dhammaṃ vā sutvā samaṇadhammaṃ vā katvā puna cirassaṃ karoti, na nirantaraṃ pavatteti,	2084	
PA_atk-abh02_a:2084_8	tassa sā kiriyā anaṭṭhitakiriyatāti vuccati. Olīnavuttitāti nirantarakaraṇasaṅkhātassa	2084	
PA_atk-abh02_a:2084_9	vipphārasseva abhāvena līnavuttitā. Nikkhittachandatāti kusalakiriyāya vīriyachandassa	2084	
PA_atk-abh02_a:2084_10	nikkhittabhāvo. Nikkhittadhuratāti vīriyadhurassa oropanaṃ, osakkitamānasatāti attho.	20841	
PA_atk-abh02_a:2084_11	Anadhiṭṭhānanti kusalakaraṇe patiṭṭhābhāvo. Ananuyogoti ananuyuñjanaṃ. Pamādoti pamajjanaṃ.	20841	
PA_atk-abh02_a:2084_12	Yo evarūpo pamādoti idaṃ atthapariyāyassa byañjanapariyāyassa ca pariyantābhāvato	20841	
PA_atk-abh02_a:2084_13	ākāradassanaṃ. Idaṃ vuttaṃ hoti – yvāyaṃ ādito paṭṭhāya dassito pamādo, yo aññopi	20841	
PA_atk-abh02_a:2084_14	evamākāro evaṃjātiko pamādo pamajjanākāravasena pamajjanā, pamajjitabhāvavasena pamajjitattanti	20841	
PA_atk-abh02_a:2084_15	saṅkhaṃ gato – ayaṃ vuccati pamādoti. Lakkhaṇato panesa pañcasu kāmaguṇesu sativossaggalakkhaṇo,	20841	
PA_atk-abh02_a:2084_16	tattheva satiyā vissaṭṭhākāro veditabbo.	20841	
PA_atk-abh02_a:2085_0	847. Thambhaniddese thaddhaṭṭhena thambho; khaliyā thaddhasāṭakassa viya cittassa	2085	
PA_atk-abh02_a:2085_1	thaddhatā ettha kathitā. Thambhanākāro thambhanā. Thambhitassa bhāvo thambhitattaṃ.	2085	
PA_atk-abh02_a:2085_2	Kakkhaḷassa puggalassa bhāvo kakkhaḷiyaṃ. Pharusassa puggalassa bhāvo phārusiyaṃ.	2085	
PA_atk-abh02_a:2085_3	Abhivādanādisāmīcirahānaṃ tassā sāmīciyā akaraṇavasena ujumeva ṭhapitacittabhāvo	2085	
PA_atk-abh02_a:2085_4	ujucittatā. Thaddhassa amuduno bhāvo amudutā. Ayaṃ vuccatīti ayaṃ thambho nāma vuccati,	2085	
PA_atk-abh02_a:2085_5	yena samannāgato puggalo gilitanaṅgalasīso viya ajagaro, vātabharitā viya bhastā	2085	
PA_atk-abh02_a:2085_6	cetiyaṃ vā vuḍḍhatare vā disvā onamituṃ na sakkoti, pariyanteneva carati. Svāyaṃ	2085	
PA_atk-abh02_a:2085_7	cittassa uddhumātabhāvalakkhaṇoti veditabbo.	2085	
PA_atk-abh02_a:2086_0	848. Sārambhaniddese sārambhanavasena sārambho. Paṭippharitvā sārambho paṭisārambho.	2086	
PA_atk-abh02_a:2086_1	Sārambhanākāro sārambhanā. Paṭippharitvā sārambhanā paṭisārambhanā. Paṭisārambhitassa	2086	
PA_atk-abh02_a:2086_2	bhāvo paṭisārambhitattaṃ. Ayaṃ vuccatīti ayaṃ sārambho nāma vuccati. Svāyaṃ lakkhaṇato	2086	
PA_atk-abh02_a:2086_3	karaṇuttariyalakkhaṇo nāma vuccati, yena samannāgato puggalo taddiguṇaṃ taddiguṇaṃ	2086	
PA_atk-abh02_a:2086_4	karoti. Agāriko samāno ekenekasmiṃ gharavatthusmiṃ sajjite aparo dve vatthūni sajjeti,	2086	
PA_atk-abh02_a:2086_5	aparo cattāri, aparo aṭṭha, aparo soḷasa. Anagāriko samāno ekenekasmiṃ nikāye gahite,	2086	
PA_atk-abh02_a:2086_6	‘nāhaṃ etassa heṭṭhā bhavissāmī’ti aparo dve gaṇhāti, aparo tayo, aparo cattāro,	2086	
PA_atk-abh02_a:2086_7	aparo pañca. Sārambhavasena hi gaṇhituṃ na vaṭṭati. Akusalapakkho esa nirayagāmimaggo.	2086	
PA_atk-abh02_a:2086_8	Kusalapakkhavasena pana ekasmiṃ ekaṃ salākabhattaṃ dente dve dātuṃ, dve dente cattāri	2086	
PA_atk-abh02_a:2086_9	dātuṃ vaṭṭati. Bhikkhunāpi parena ekasmiṃ nikāye gahite, ‘dve nikāye gahetvā sajjhāyantassa	2086	
PA_atk-abh02_a:2086_10	me phāsu hotī’ti vivaṭṭapakkhe ṭhatvā taduttari gaṇhituṃ vaṭṭati.	20861	
PA_atk-abh02_a:2087_0	849. Atricchatāniddese yathā ariyavaṃsasutte ‘lāmakalāmakaṭṭho itarītaraṭṭho’ evaṃ	2087	
PA_atk-abh02_a:2087_1	aggahetvā cīvarādīsu yaṃ yaṃ laddhaṃ hoti, tena tena asantuṭṭhassa; gihino vā pana	2087	
PA_atk-abh02_a:2087_2	rūpasaddagandharasaphoṭṭhabbesu yaṃ yaṃ laddhaṃ hoti, tena tena asantuṭṭhassa. Bhiyyokamyatāti	2087	
PA_atk-abh02_a:2087_3	visesakāmatā. Icchanakavasena icchā. Icchāva icchāgatā, icchanākāro vā. Attano lābhaṃ	2087	
PA_atk-abh02_a:2087_4	aticca icchanabhāvo aticchatā. Rāgotiādīni heṭṭhā vuttatthāneva. Ayaṃ vuccatīti ayaṃ	2087	
PA_atk-abh02_a:2087_5	aticchatā nāma vuccati. Atricchatātipi etissā eva nāmaṃ. Lakkhaṇato pana sakalābhe	2087	
PA_atk-abh02_a:2087_6	asantuṭṭhi paralābhe ca patthanā – etaṃ atricchatālakkhaṇaṃ. Atricchapuggalassa hi	2087	
PA_atk-abh02_a:2087_7	attanā laddhaṃ paṇītampi lāmakaṃ viya khāyati, parena laddhaṃ lāmakampi paṇītaṃ viya	2087	
PA_atk-abh02_a:2087_8	khāyati; ekabhājane pakkayāgu vā bhattaṃ vā pūvo vā attano patte pakkhitto lāmako	2087	
PA_atk-abh02_a:2087_9	viya, parassa patte paṇīto viya khāyati. Ayaṃ pana atricchatā pabbajitānampi hoti	2087	
PA_atk-abh02_a:2087_10	gihīnampi tiracchānagatānampi.	20871	
PA_atk-abh02_a:2088_0	Tatrimāni vatthūni – eko kira kuṭumbiko tiṃsa bhikkhuniyo nimantetvā sapūvaṃ bhattaṃ	2088	
PA_atk-abh02_a:2088_1	adāsi. Saṅghattherī sabbabhikkhūnīnaṃ patte pūvaṃ parivattāpetvā pacchā attanā laddhameva	2088	
PA_atk-abh02_a:2088_2	khādi. Bārāṇasirājāpi ‘aṅgārapakkamaṃsaṃ khādissāmī’ti deviṃ ādāya araññaṃ paviṭṭho	2088	
PA_atk-abh02_a:2088_3	ekaṃ kinnariṃ disvā, deviṃ pahāya, tassānupadaṃ gato. Devī nivattitvā assamapadaṃ	2088	
PA_atk-abh02_a:2088_4	gantvā kasiṇaparikammaṃ katvā aṭṭha samāpattiyo pañca ca abhiññāyo patvā nisinnā	2088	
PA_atk-abh02_a:2088_5	rājānaṃ āgacchantaṃ disvā ākāse uppatitvā agamāsi. Rukkhe adhivatthā devatā imaṃ gāthamāha –	2088	
PA_atk-abh02_a:2089	Atricchaṃ atilobhena, atilobhamadena ca;	208	
PA_atk-abh02_a:2090	Evaṃ hāyati atthamhā, ahaṃva asitābhuyāti. ;	209	
PA_atk-abh02_a:2091	Yathā candakinnariṃ patthayanto asitābhuyā rājadhītāya hīno parihīno, evaṃ atricchaṃ atilobhena atthamha hāyati jīyatīti devatā raññā saddhiṃ keḷimakāsi.	209	
PA_atk-abh02_a:2092_0	Kassapabuddhakālepi mittavindako nāma seṭṭhiputto assaddho appasanno mātarā ‘tāta,	2092	
PA_atk-abh02_a:2092_1	ajja uposathiko hutvā vihāre sabbarattiṃ dhammasavanaṃ suṇa, sahassaṃ te dassāmī’ti	2092	
PA_atk-abh02_a:2092_2	vutte dhanalobhena uposathaṅgāni samādāya vihāraṃ gantvā ‘idaṃ ṭhānaṃ akutobhaya’nti	2092	
PA_atk-abh02_a:2092_3	sallakkhetvā dhammāsanassa heṭṭhā nipanno sabbarattiṃ niddāyitvā gharaṃ agamāsi.	2092	
PA_atk-abh02_a:2092_4	Mātā pātova yāguṃ pacitvā upanāmesi. So sahassaṃ gahetvāva yāguṃ pivi. Athassa etadahosi	2092	
PA_atk-abh02_a:2092_5	– ‘dhanaṃ saṃharissāmī’ti. So nāvāya samuddaṃ pakkhanditukāmo ahosi. Atha naṃ mātā	2092	
PA_atk-abh02_a:2092_6	“tāta, imasmiṃ kule cattālīsakoṭidhanaṃ atthi; alaṃ gamanenā”ti vāresi. So tassā	2092	
PA_atk-abh02_a:2092_7	vacanaṃ anādiyitvā gacchati eva. Sā purato aṭṭhāsi. Atha naṃ kujjhitvā ‘ayaṃ mayhaṃ	2092	
PA_atk-abh02_a:2092_8	purato tiṭṭhatī’ti pādena paharitvā patitaṃ mātaraṃ antaraṃ katvā agamāsi. Mātā uṭṭhahitvā	2092	
PA_atk-abh02_a:2092_9	“mādisāya mātari evarūpaṃ kammaṃ katvā gatassa me gataṭṭhāne sukhaṃ bhavissatī”ti	2092	
PA_atk-abh02_a:2092_10	evaṃsaññī nāma tvaṃ puttāti āha. Tassa nāvaṃ āruyha gacchato sattame divase nāvā	20921	
PA_atk-abh02_a:2092_11	aṭṭhāsi. Atha te manussā “addhā ettha pāpapuriso atthi; salākaṃ dethā”ti salākā dīyamānā	20921	
PA_atk-abh02_a:2092_12	tasseva tikkhattuṃ pāpuṇi. Te tassa uḷumpaṃ datvā taṃ samudde pakkhipiṃsu. So ekaṃ	20921	
PA_atk-abh02_a:2092_13	dīpaṃ gantvā vimānapetīhi saddhiṃ sampattiṃ anubhavanto tāhi “purato mā agamāsī”ti	20921	
PA_atk-abh02_a:2092_14	vuccamānopi taddiguṇaṃ sampattiṃ passanto anupubbena khuracakkadharaṃ ekaṃ purisaṃ	20921	
PA_atk-abh02_a:2092_15	addasa. Tassa taṃ cakkaṃ padumapupphaṃ viya upaṭṭhāti. So taṃ āha – “ambho, idaṃ	20921	
PA_atk-abh02_a:2092_16	tayā piḷandhapadumaṃ mayhaṃ dehī”ti. “Nayidaṃ, sāmi, padumaṃ; khuracakkaṃ eta”nti.	20921	
PA_atk-abh02_a:2092_17	So “vañcesi maṃ tvaṃ. Kiṃ me padumaṃ na diṭṭhapubba”nti vatvā “tvañhi lohitacandanaṃ	20921	
PA_atk-abh02_a:2092_18	limpetvā piḷandhanaṃ padumapupphaṃ mayhaṃ na dātukāmosī”ti āha. So cintesi – ‘ayampi	20921	
PA_atk-abh02_a:2092_19	mayā katasadisaṃ kammaṃ katvā tassa phalaṃ anubhavitukāmo’ti. Atha naṃ “handa re”ti	20921	
PA_atk-abh02_a:2092_20	vatvā tassa matthake cakkaṃ pakkhipitvā palāyi. Etamatthaṃ viditvā satthā imaṃ gāthamāha –	20922	
PA_atk-abh02_a:2093	“Catubbhi aṭṭhajjhagamā, aṭṭhahi pica soḷasa;	209	
PA_atk-abh02_a:2094	Soḷasāhi ca bāttiṃsa, atricchaṃ cakkamāsado;	209	
PA_atk-abh02_a:2095	Icchāhatassa posassa, cakkaṃ bhamati matthake”ti. ;	209	
PA_atk-abh02_a:2096_0	Aññataropi atriccho amacco sakavisayaṃ atikkamitvā paravisayaṃ pāvisi. Tattha pothito	2096	
PA_atk-abh02_a:2096_1	palāyitvā ekassa tāpasassa vasanaṭṭhānaṃ pavisitvā uposathaṅgāni adhiṭṭhāya nipajji.	2096	
PA_atk-abh02_a:2096_2	So tāpasena ‘kiṃ te kata’nti pucchito imā gāthāyo abhāsi –	2096	
PA_atk-abh02_a:2097	“Sakaṃ niketaṃ atihīḷayāno,	209	
PA_atk-abh02_a:2098	Atricchatā mallagāmaṃ agacchiṃ;	209	
PA_atk-abh02_a:2099	Tato janā nikkhamitvāna gāmā,	209	
PA_atk-abh02_a:2100	Kodaṇḍakena paripothayiṃsu maṃ.	210	
PA_atk-abh02_a:2101	“So bhinnasīso ruhiramakkhitaṅgo,	210	
PA_atk-abh02_a:2102	Paccāgamāsiṃ sakaṃ niketaṃ;	210	
PA_atk-abh02_a:2103	Tasmā ahaṃ posathaṃ pālayāmi,	210	
PA_atk-abh02_a:2104	Atricchatā mā punarāgamāsī”ti. ;	210	
PA_atk-abh02_a:2105_0	850. Mahicchatāniddese mahantāni vatthūni icchati, mahatī vāssa icchāti mahiccho,	2105	
PA_atk-abh02_a:2105_1	tassa bhāvo mahicchatā. Lakkhaṇato pana asantaguṇasambhāvanatā paṭiggahaṇe ca paribhoge	2105	
PA_atk-abh02_a:2105_2	ca amattaññutā – etaṃ mahicchatālakkhaṇaṃ. Mahiccho hi puggalo yathā nāma kacchapuṭavāṇijo	2105	
PA_atk-abh02_a:2105_3	piḷandhanabhaṇḍakaṃ hatthena gahetvā ucchaṅgepi pakkhipitabbayuttakaṃ pakkhipitvā	2105	
PA_atk-abh02_a:2105_4	mahājanassa passantasseva “ammā, asukaṃ gaṇhatha, asukaṃ gaṇhathā”ti mukhena saṃvidahati.	2105	
PA_atk-abh02_a:2105_5	Evameva so appamattakampi attano sīlaṃ vā ganthaṃ vā dhutaguṇaṃ vā antamaso araññavāsamattakampi	2105	
PA_atk-abh02_a:2105_6	mahājanassa jānantasseva sambhāvetukāmo hoti, sambhāvetvā ca pana sakaṭehipi upanīte	2105	
PA_atk-abh02_a:2105_7	paccaye ‘ala’nti avatvā gaṇhāti. Tayo hi pūretuṃ na sakkā – aggi upādānena, samuddo	2105	
PA_atk-abh02_a:2105_8	udakena, mahiccho paccayehīti.	2105	
PA_atk-abh02_a:2106	Aggikkhandho samuddo ca, mahiccho cāpi puggalo;	210	
PA_atk-abh02_a:2107	Bahuke paccaye dente, tayo pete na pūraye.	210	
PA_atk-abh02_a:2108	Mahicchapuggalo hi vijātamātuyāpi manaṃ gaṇhituṃ na sakkoti, pageva upaṭṭhākānaṃ.	210	
PA_atk-abh02_a:2109_0	Tatrimāni vatthūni – eko kira daharabhikkhu piṭṭhapūve piyāyati. Athassa mātā paṭipattiṃ	2109	
PA_atk-abh02_a:2109_1	vīmaṃsamānā ‘sace me putto paṭiggahaṇe mattaṃ jānāti, sakalampi naṃ temāsaṃ pūveheva	2109	
PA_atk-abh02_a:2109_2	upaṭṭhahissāmī’ti vassūpanāyikadivase parivīmaṃsamānā paṭhamaṃ ekaṃ pūvaṃ adāsi,	2109	
PA_atk-abh02_a:2109_3	tasmiṃ niṭṭhite dutiyaṃ, tasmimpi niṭṭhite tatiyaṃ. Daharo ‘ala’nti avatvā khādiyeva.	2109	
PA_atk-abh02_a:2109_4	Mātā tassa amattaññubhāvaṃ ñatvā ‘ajjeva me puttena sakalatemāsassa pūvā khāditā’ti	2109	
PA_atk-abh02_a:2109_5	dutiyadivasato paṭṭhāya ekapūvampi na adāsi.	2109	
PA_atk-abh02_a:2110_0	Tissamahārājāpi devasikaṃ cetiyapabbate bhikkhusaṅghassa dānaṃ dadamāno ‘mahārāja,	2110	
PA_atk-abh02_a:2110_1	kiṃ ekameva ṭhānaṃ bhajasi? Kiṃ aññattha dātuṃ na vaṭṭatī’ti jānapadehi vutto dutiyadivase	2110	
PA_atk-abh02_a:2110_2	anurādhapure mahādānaṃ dāpesi. Ekabhikkhupi paṭiggahaṇe mattaṃ na aññāsi. Ekamekena	2110	
PA_atk-abh02_a:2110_3	paṭiggahitaṃ khādanīyabhojanīyaṃ dve tayo janā ukkhipiṃsu. Rājā dutiyadivase cetiyapabbate	2110	
PA_atk-abh02_a:2110_4	bhikkhusaṅghaṃ nimantāpetvā rājantepuraṃ āgatakāle “pattaṃ dethā”ti āha. “Alaṃ, mahārāja,	2110	
PA_atk-abh02_a:2110_5	attano pamāṇena bhikkhaṃ gaṇhissatī”ti ekabhikkhupi pattaṃ na adāsi. Sabbe pamāṇayuttakameva	2110	
PA_atk-abh02_a:2110_6	paṭiggahesuṃ. Atha rājā āha – “passatha tumhākaṃ bhikkhūsu ekopi mattaṃ na jānāti.	2110	
PA_atk-abh02_a:2110_7	Hiyyo kiñci avasesaṃ nāhosi. Ajja gahitaṃ mandaṃ, avasesameva bahū”ti tesaṃ mattaññutāya	2110	
PA_atk-abh02_a:2110_8	attamano itaresañca amattaññutāya anattamano ahosi.	2110	
PA_atk-abh02_a:2111_0	851. Pāpicchatāniddese assaddho samāno saddhoti maṃ jano jānātūtiādīsu evaṃ icchanto	2111	
PA_atk-abh02_a:2111_1	kiṃ karoti? Assaddho saddhākāraṃ dasseti; dussīlādayo sīlavantādīnaṃ ākāraṃ dassenti.	2111	
PA_atk-abh02_a:2111_2	Kathaṃ? Assaddho tāva mahāmahadivase manussānaṃ vihāraṃ āgamanavelāya sammajjaniṃ	2111	
PA_atk-abh02_a:2111_3	ādāya vihāraṃ sammajjati, kacavaraṃ chaḍḍeti, manussehi diṭṭhabhāvaṃ ñatvā cetiyaṅgaṇaṃ	2111	
PA_atk-abh02_a:2111_4	gacchati, tatthāpi sammajjitvā kacavaraṃ chaḍḍeti, vālikaṃ samaṃ karoti, āsanāni	2111	
PA_atk-abh02_a:2111_5	dhovati, bodhimhi udakaṃ siñcati. Manussā disvā ‘natthi maññe añño bhikkhu vihārajagganako,	2111	
PA_atk-abh02_a:2111_6	ayameva imaṃ vihāraṃ paṭijaggati, saddho thero’ti gamanakāle nimantetvā gacchanti.	2111	
PA_atk-abh02_a:2111_7	Dussīlopi upaṭṭhākānaṃ sammukhe vinayadharaṃ upasaṅkamitvā pucchati “bhante, mayi	2111	
PA_atk-abh02_a:2111_8	gacchante goṇo ubbiggo. Tena dhāvatā tiṇāni chinnāni. Sammajjantassa me tiṇāni chijjanti.	2111	
PA_atk-abh02_a:2111_9	Caṅkamantassa me pāṇakā mīyanti. Kheḷaṃ pātentassa asatiyā tiṇamatthake patati; tattha	2111	
PA_atk-abh02_a:2111_10	tattha kiṃ hotī”ti? “Anāpatti, āvuso, asañcicca asatiyā ajānantassā”ti ca vutte “bhante,	21111	
PA_atk-abh02_a:2111_11	mayhaṃ garukaṃ viya upaṭṭhāti; suṭṭhu vīmaṃsathā”ti bhaṇati. Taṃ sutvā manussā ‘amhākaṃ	21111	
PA_atk-abh02_a:2111_12	ayyo ettakepi kukkuccāyati! Aññasmiṃ oḷārike kiṃ nāma karissati; natthi iminā sadiso	21111	
PA_atk-abh02_a:2111_13	sīlavāti pasannā sakkāraṃ karonti. Appassutopi upaṭṭhākamajjhe nisinno “asuko tipiṭakadharo,	21111	
PA_atk-abh02_a:2111_14	asuko catunikāyiko mayhaṃ antevāsiko, mama santike tehi dhammo uggahito”ti vadati.	21111	
PA_atk-abh02_a:2111_15	Manussā ‘amhākaṃ ayyena sadiso bahussuto natthi, etassa kira santike asukena ca asukena	21111	
PA_atk-abh02_a:2111_16	ca dhammo uggahito’ti pasannā sakkāraṃ karonti.	21111	
PA_atk-abh02_a:2112_0	Saṅgaṇikārāmopi mahāmahadivase dīghapīṭhañca apassayañca gāhāpetvā vihārapaccante	2112	
PA_atk-abh02_a:2112_1	rukkhamūle divāvihāraṃ nisīdati. Manussā āgantvā “thero kuhi”nti pucchanti. “Gaṇṭhikaputtā	2112	
PA_atk-abh02_a:2112_2	nāma gaṇṭhikā eva honti. Tena thero evarūpe kāle idha na nisīdati, vihārapaccante	2112	
PA_atk-abh02_a:2112_3	divāṭṭhāne dīghacaṅkame viharatī”ti vadanti. Sopi divasabhāgaṃ vītināmetvā nalāṭe	2112	
PA_atk-abh02_a:2112_4	makkaṭasuttaṃ alliyāpetvā pīṭhaṃ gāhāpetvā āgamma pariveṇadvāre nisīdati. Manussā	2112	
PA_atk-abh02_a:2112_5	“kahaṃ, bhante, gatattha? Āgantvā na addasamhā”ti vadanti. “Upāsakā, antovihāro ākiṇṇo;	2112	
PA_atk-abh02_a:2112_6	daharasāmaṇerānaṃ vicaraṇaṭṭhānametaṃ saṭṭhihatthacaṅkame divāṭṭhāne nisīdimhā”ti	2112	
PA_atk-abh02_a:2112_7	attano pavivittabhāvaṃ jānāpeti.	2112	
PA_atk-abh02_a:2113_0	Kusītopi upaṭṭhākamajjhe nisinno “upāsakā, tumhehi ukkāpāto diṭṭho”ti vadati. “Na	2113	
PA_atk-abh02_a:2113_1	passāma, bhante; kāya velāya ahosī”ti ca puṭṭho “amhākaṃ caṅkamanavelāyā”ti vatvā	2113	
PA_atk-abh02_a:2113_2	“bhūmicālasaddaṃ assutthā”ti pucchati. “Na suṇāma, bhante; kāya velāyā”ti puṭṭho	2113	
PA_atk-abh02_a:2113_3	“majjhimayāme amhākaṃ ālambanaphalakaṃ apassāya ṭhitakāle”ti vatvā “mahāobhāso ahosi;	2113	
PA_atk-abh02_a:2113_4	so vo diṭṭho”ti pucchati. “Kāya velāya, bhante”ti ca vutte “mayhaṃ caṅkamamhā otaraṇakāle”ti	2113	
PA_atk-abh02_a:2113_5	vadati. Manussā ‘amhākaṃ thero tīsupi yāmesu caṅkameyeva hoti; natthi ayyena sadiso	2113	
PA_atk-abh02_a:2113_6	āraddhavīriyo’ti pasannā sakkāraṃ karonti.	2113	
PA_atk-abh02_a:2114_0	Muṭṭhassatīpi upaṭṭhākamajjhe nisinno “mayā asukakāle nāma dīghanikāyo uggahito,	2114	
PA_atk-abh02_a:2114_1	asukakāle majjhimo, saṃyuttako, aṅguttariko; antarā olokanaṃ nāma natthi, icchiticchataṭṭhāne	2114	
PA_atk-abh02_a:2114_2	mukhāruḷhova tanti āgacchati; ime panaññe bhikkhū eḷakā viya mukhaṃ phandāpentā viharantī”ti	2114	
PA_atk-abh02_a:2114_3	vadati. Manussā ‘natthi ayyena sadiso upaṭṭhitasatī’ti pasannā sakkāraṃ karonti.	2114	
PA_atk-abh02_a:2115_0	Asamāhitopi upaṭṭhākānaṃ sammukhe aṭṭhakathācariye pañhaṃ pucchati – ‘kasiṇaṃ nāma	2115	
PA_atk-abh02_a:2115_1	kathaṃ bhāveti? Kittakena nimittaṃ uppannaṃ nāma hoti? Kittakena upacāro? Kittakena	2115	
PA_atk-abh02_a:2115_2	appanā? Paṭhamassa jhānassa kati aṅgāni? Dutiyassa tatiyassa catutthassa jhānassa	2115	
PA_atk-abh02_a:2115_3	kati aṅgāni”ti pucchati. Tehi attano uggahitānurūpena kathitakāle sitaṃ katvā ‘kiṃ,	2115	
PA_atk-abh02_a:2115_4	āvuso, evaṃ na hosī’ti vutte ‘vaṭṭati, bhante’ti attano samāpattilābhitaṃ sūceti.	2115	
PA_atk-abh02_a:2115_5	Manussā ‘samāpattilābhī ayyo’ti pasannā sakkāraṃ karonti.	2115	
PA_atk-abh02_a:2116_0	Duppaññopi upaṭṭhākānaṃ majjhe nisinno ‘majjhimanikāye me pañcattayaṃ olokentassa	2116	
PA_atk-abh02_a:2116_1	sahiddhiyāva maggo āgato. Pariyatti nāma amhākaṃ na dukkarā. Pariyattivāvaṭo pana	2116	
PA_atk-abh02_a:2116_2	dukkhato na muccatīti pariyattiṃ vissajjayimhā’tiādīni vadanto attano mahāpaññataṃ	2116	
PA_atk-abh02_a:2116_3	dīpeti. Evaṃ vadanto panassa sāsane pahāraṃ deti. Iminā sadiso mahācoro nāma natthi.	2116	
PA_atk-abh02_a:2116_4	Na hi pariyattidharo dukkhato na muccatīti. Akhīṇāsavopi gāmadārake disvā ‘tumhākaṃ	2116	
PA_atk-abh02_a:2116_5	mātāpitaro amhe kiṃ vadantī”ti? “Arahāti vadanti, bhante”ti. ‘Yāva chekā gahapatikā,	2116	
PA_atk-abh02_a:2116_6	na sakkā vañcetu’nti attano khīṇāsavabhāvaṃ dīpeti.	2116	
PA_atk-abh02_a:2117_0	Aññepi cettha cāṭiarahantapārohaarahantādayo veditabbā – eko kira kuhako antogabbhe	2117	
PA_atk-abh02_a:2117_1	cāṭiṃ nikhaṇitvā manussānaṃ āgamanakāle pavisati. Manussā ‘kahaṃ thero’ti pucchanti.	2117	
PA_atk-abh02_a:2117_2	‘Antogabbhe’ti ca vutte pavisitvā vicinantāpi adisvā nikkhamitvā ‘natthi thero’ti	2117	
PA_atk-abh02_a:2117_3	vadanti. ‘Antogabbheyeva thero’ti ca vutte puna pavisanti. Thero cāṭito nikkhamitvā	2117	
PA_atk-abh02_a:2117_4	pīṭhe nisinno hoti. Tato tehi ‘mayaṃ, bhante, pubbe adisvā nikkhantā, kahaṃ tumhe	2117	
PA_atk-abh02_a:2117_5	gatatthā”ti vutte ‘samaṇā nāma attano icchiticchitaṭṭhānaṃ gacchantī’ti vacanena	2117	
PA_atk-abh02_a:2117_6	attano khīṇāsavabhāvaṃ dīpeti.	2117	
PA_atk-abh02_a:2118_0	Aparopi kuhako ekasmiṃ pabbate paṇṇasālāyaṃ vasati. Paṇṇasālāya ca pacchato papātaṭṭhāne	2118	
PA_atk-abh02_a:2118_1	eko kacchakarukkho atthi. Tassa pāroho gantvā parabhāge bhūmiyaṃ patiṭṭhito. Manussā	2118	
PA_atk-abh02_a:2118_2	maggenāgantvā nimantenti. So pattacīvaramādāya pārohena otaritvā gāmadvāre attānaṃ	2118	
PA_atk-abh02_a:2118_3	dasseti. Tato manussehi pacchā āgantvā ‘katarena maggena āgatattha, bhante’ti puṭṭho	2118	
PA_atk-abh02_a:2118_4	‘samaṇānaṃ āgatamaggo nāma pucchituṃ na vaṭṭati, attano icchiticchitaṭṭhāneneva āgacchantī’ti	2118	
PA_atk-abh02_a:2118_5	vacanena khīṇāsavabhāvaṃ dīpeti. Taṃ pana kuhakaṃ eko viddhakaṇṇo ñatvā ‘pariggahessāmi	2118	
PA_atk-abh02_a:2118_6	na’nti ekadivasaṃ pārohena otarantaṃ disvā pacchato chinditvā appamattakena ṭhapesi.	2118	
PA_atk-abh02_a:2118_7	So ‘pārohato otarissāmī’ti ‘ṭha’nti patito, mattikā patto bhijji. So ‘ñātomhī’ti	2118	
PA_atk-abh02_a:2118_8	nikkhamitvā palāyi. Pāpicchassa bhāvo pāpicchatā. Lakkhaṇato pana asantaguṇasambhāvanatā,	2118	
PA_atk-abh02_a:2118_9	paṭiggahaṇe ca amattaññutā; etaṃ pāpicchatālakkhaṇanti veditabbaṃ.	2118	
PA_atk-abh02_a:2119_0	852. Siṅganiddese vijjhanaṭṭhena siṅgaṃ; nāgarikabhāvasaṅkhātassa kilesasiṅgassetaṃ	2119	
PA_atk-abh02_a:2119_1	nāmaṃ. Siṅgārabhāvo siṅgāratā, siṅgārakaraṇākāro vā. Caturabhāvo caturatā. Tathā	2119	
PA_atk-abh02_a:2119_2	cāturiyaṃ. Parikkhatabhāvo parikkhatatā; parikhaṇitvā ṭhapitasseva daḷhasiṅgārabhāvassetaṃ	2119	
PA_atk-abh02_a:2119_3	nāmaṃ. Itaraṃ tasseva vevacanaṃ. Evaṃ sabbehipi padehi kilesasiṅgāratāva kathitā.	2119	
PA_atk-abh02_a:2120_0	853. Tintiṇaniddese tintiṇanti khīyanaṃ. Tintiṇāyanākāro tintiṇāyanā. Tintiṇena ayitassa	2120	
PA_atk-abh02_a:2120_1	tintiṇasamaṅgino bhāvo tintiṇāyitattaṃ. Lolupabhāvo loluppaṃ. Itare dve ākārabhāvaniddesā.	2120	
PA_atk-abh02_a:2120_2	Pucchañjikatāti lābhalabhanakaṭṭhāne vedhanākampanā nīcavuttitā. Sādhukamyatāti paṇītapaṇītānaṃ	2120	
PA_atk-abh02_a:2120_3	patthanā. Evaṃ sabbehipi padehi suvānadoṇiyaṃ kañjiyaṃ pivanakasunakhassa aññaṃ sunakhaṃ	2120	
PA_atk-abh02_a:2120_4	disvā bhubhukkaraṇaṃ viya ‘tava santakaṃ, mama santaka’nti kilesavasena khīyanākāro kathito.	2120	
PA_atk-abh02_a:2121_0	854. Cāpalyaniddese ākoṭitapaccākoṭitabhāvādīhi cīvarassa maṇḍanā cīvaramaṇḍanā.	2121	
PA_atk-abh02_a:2121_1	Maṇivaṇṇacchavikaraṇādīhi pattassa maṇḍanā pattamaṇḍanā. Cittakammādīhi puggalikasenāsanassa	2121	
PA_atk-abh02_a:2121_2	maṇḍanā senāsanamaṇḍanā. Imassa vā pūtikāyassāti imassa manussasarīrassa. Yathā hi	2121	
PA_atk-abh02_a:2121_3	tadahujātopi siṅgālo jarasiṅgālotveva ūruppamāṇāpi ca gaḷocilatā pūtilatātveva saṅkhaṃ	2121	
PA_atk-abh02_a:2121_4	gacchati, evaṃ suvaṇṇavaṇṇopi manussakāyo pūtikāyotveva vuccati. Tassa antarantarā	2121	
PA_atk-abh02_a:2121_5	rattavaṇṇapaṇḍuvaṇṇādīhi nivāsanapārupanādīhi sajjanā maṇḍanā nāma. Bāhirānaṃ vā	2121	
PA_atk-abh02_a:2121_6	parikkhārānanti ṭhapetvā pattacīvaraṃ sesaparikkhārānaṃ; athavā yā esā cīvaramaṇḍanā	2121	
PA_atk-abh02_a:2121_7	pattamaṇḍanāti vuttā, sā tehi vā parikkhārehi kāyassa maṇḍanā tesaṃ vā bāhiraparikkhārānaṃ	2121	
PA_atk-abh02_a:2121_8	maṇḍetvā ṭhapanavasena maṇḍanāti evamettha attho veditabbo. Maṇḍanā vibhūsanāti ettha	2121	
PA_atk-abh02_a:2121_9	ūnaṭṭhānassa pūraṇavasena maṇḍanā, chavirāgādivasena vibhūsanāti veditabbā. Keḷanāti	2121	
PA_atk-abh02_a:2121_10	kīḷanā. Parikeḷanāti parikīḷanā. Giddhikatāti gedhayuttatā. Giddhikattanti tasseva	21211	
PA_atk-abh02_a:2121_11	vevacanaṃ. Capalabhāvo capalatā. Tathā cāpalyaṃ. Idaṃ vuccatīti idaṃ cāpalyaṃ nāma	21211	
PA_atk-abh02_a:2121_12	vuccati, yena samannāgato puggalo vassasatikopi samāno tadahujātadārako viya hoti.	21211	
PA_atk-abh02_a:2122_0	855. Asabhāgavuttiniddese vippaṭikūlaggāhitāti ananulomaggāhitā. Vipaccanīkasātatāti	2122	
PA_atk-abh02_a:2122_1	vipaccanīkena paṭiviruddhakaraṇena sukhāyanā. Anādarabhāvo anādariyaṃ. Tathā anādariyatā.	2122	
PA_atk-abh02_a:2122_2	Agāravassa bhāvo agāravatā. Jeṭṭhakabhāvassa akaraṇaṃ appatissavatā. Ayaṃ vuccatīti	2122	
PA_atk-abh02_a:2122_3	ayaṃ asabhāgavutti nāma vuccati; visabhāgajīvikatāti attho; yāya samannāgato puggalo	2122	
PA_atk-abh02_a:2122_4	mātaraṃ pitaraṃ vā gilānaṃ paṭivattitvāpi na oloketi; pitusantakassa kāraṇā mātarā	2122	
PA_atk-abh02_a:2122_5	saddhiṃ, mātusantakassa kāraṇā pitarā saddhiṃ kalahaṃ karoti; visabhāgajīvitaṃ jīvati,	2122	
PA_atk-abh02_a:2122_6	mātāpitūnaṃ santakassa kāraṇā jeṭṭhena vā kaniṭṭhena vā bhātarā saddhiṃ kalahaṃ karoti,	2122	
PA_atk-abh02_a:2122_7	nillajjavacanaṃ vadati, ācariyassa vā upajjhāyassa vā vattapaṭivattaṃ na karoti,	2122	
PA_atk-abh02_a:2122_8	gilānaṃ na upaṭṭhāti, buddhassa bhagavato cetiyadassanaṭṭhāne uccāraṃ vā passāvaṃ	2122	
PA_atk-abh02_a:2122_9	vā karoti, kheḷampi siṅghāṇikampi chaḍḍeti, chattaṃ dhāreti, upāhanā āruyha gacchati,	2122	
PA_atk-abh02_a:2122_10	buddhasāvakesu na lajjati, saṅghe cittīkāraṃ na karoti, mātimattapitimattādīsu garuṭṭhānīyesu	21221	
PA_atk-abh02_a:2122_11	hirottappaṃ na paccupaṭṭhāpeti. Tassevaṃ pavattamānassa sabbā pesā kiriyā mātarītiādīsupi	21221	
PA_atk-abh02_a:2122_12	vatthūsu asabhāgavuttitā nāma hoti.	21221	
PA_atk-abh02_a:2123_0	856. Aratiniddese pantesūti dūresu vivittesu vā. Adhikusalesūti samathavipassanādhammesu.	2123	
PA_atk-abh02_a:2123_1	Aratīti ratipaṭikkhepo. Aratitāti aramaṇākāro. Anabhiratīti anabhiratabhāvo. Anabhiramaṇāti	2123	
PA_atk-abh02_a:2123_2	anabhiramaṇākāro. Ukkaṇṭhitāti ukkaṇṭhanākāro. Paritassitāti ukkaṇṭhanavaseneva paritassanā.	2123	
PA_atk-abh02_a:2124_0	857. Tandīniddese tandīti jātiālasiyaṃ. Tandiyanāti tandiyanākāro. Tandimanakatāti	2124	
PA_atk-abh02_a:2124_1	tandiyā abhibhūtacittatā. Alasassa bhāvo ālasyaṃ. Ālasyāyanākāro ālasyāyanā. Alasyāyitassa	2124	
PA_atk-abh02_a:2124_2	bhāvo ālasyāyitattaṃ. Iti sabbehipi imehi padehi kilesavasena kāyālasiyaṃ kathitaṃ.	2124	
PA_atk-abh02_a:2125_0	858. Vijambhitāniddese jambhanāti phandanā. Punappunaṃ jambhanā vijambhanā. Ānamanāti	2125	
PA_atk-abh02_a:2125_1	purato namanā. Vinamanāti pacchato namanā. Sannamanāti samantato namanā. Paṇamanāti	2125	
PA_atk-abh02_a:2125_2	yathā hi tantato uṭṭhitapesakāro kismiñcideva gahetvā ujukaṃ kāyaṃ ussāpeti, evaṃ	2125	
PA_atk-abh02_a:2125_3	kāyassa uddhaṃ ṭhapanā. Byādhiyakanti uppannabyādhitā. Iti sabbehipi imehi padehi	2125	
PA_atk-abh02_a:2125_4	kilesavasena kāyaphandanameva kathitaṃ.	2125	
PA_atk-abh02_a:2126_0	859. Bhattasammadaniddese bhuttāvissāti bhuttavato. Bhattamucchāti bhattagelaññaṃ;	2126	
PA_atk-abh02_a:2126_1	balavabhattena hi mucchāpatto viya hoti. Bhattakilamathoti bhattena kilantabhāvo.	2126	
PA_atk-abh02_a:2126_2	Bhattapariḷāhoti bhattadaratho. Tasmiñhi samaye pariḷāhuppattiyā upahatindriyo hoti,	2126	
PA_atk-abh02_a:2126_3	kāyo jīrati. Kāyaduṭṭhullanti bhattaṃ nissāya kāyassa akammaññatā.	2126	
PA_atk-abh02_a:2127	860. Cetaso līnattaniddeso heṭṭhā dhammasaṅgahaṭṭhakathāyaṃ vuttatthoyeva. Imehi pana sabbehipi padehi kilesavasena cittassa gilānākāro kathitoti veditabbo.	212	
PA_atk-abh02_a:2128_0	861. Kuhanāniddese lābhasakkārasilokasannissitassāti lābhañca sakkārañca kittisaddañca	2128	
PA_atk-abh02_a:2128_1	nissitassa, patthayantassāti attho. Pāpicchassāti asantaguṇadīpanakāmassa. Icchāpakatassāti	2128	
PA_atk-abh02_a:2128_2	icchāya apakatassa, upaddutassāti attho.	2128	
PA_atk-abh02_a:2129_0	Ito paraṃ yasmā paccayapaṭisevana sāmantajappanairiyāpathasannissitavasena mahāniddese	2129	
PA_atk-abh02_a:2129_1	tividhaṃ kuhanavatthu āgataṃ, tasmā tividhampi taṃ dassetuṃ paccayapaṭisevanasaṅkhātena	2129	
PA_atk-abh02_a:2129_2	vāti evamādi āraddhaṃ. Tattha cīvarādīhi nimantitassa tadatthikasseva sato pāpicchataṃ	2129	
PA_atk-abh02_a:2129_3	nissāya paṭikkhipanena, te ca gahapatike attani suppatiṭṭhitasaddhe ñatvā puna tesaṃ	2129	
PA_atk-abh02_a:2129_4	‘aho ayyo appiccho, na kiñci paṭiggaṇhituṃ icchati, suladdhaṃ vata no assa sace appamattakaṃ	2129	
PA_atk-abh02_a:2129_5	kiñci paṭiggaṇheyyā’ti nānāvidhehi upāyehi paṇītāni cīvarādīni upanentānaṃ tadanuggahakāmataṃyeva	2129	
PA_atk-abh02_a:2129_6	āvikatvā paṭiggahaṇena ca tato pabhuti asītisakaṭabhārehi upanāmanahetubhūtaṃ vimhāpanaṃ	2129	
PA_atk-abh02_a:2129_7	paccayapaṭisevanasaṅkhātaṃ kuhanavatthūti veditabbaṃ. Vuttampi cetaṃ mahāniddese –	2129	
PA_atk-abh02_a:2130_0	“Katamaṃ paccayapaṭisevanasaṅkhātaṃ kuhanavatthu? Idha gahapatikā bhikkhuṃ nimantenti	2130	
PA_atk-abh02_a:2130_1	cīvarapiṇḍapātasenāsanagilānapaccayabhesajjaparikkhārehi. So pāpiccho icchāpakato	2130	
PA_atk-abh02_a:2130_2	atthiko cīvara …pe… parikkhārānaṃ bhiyyokamyataṃ upādāya cīvaraṃ paccakkhāti, piṇḍapātaṃ	2130	
PA_atk-abh02_a:2130_3	paccakkhāti, senāsanaṃ paccakkhāti, gilānapaccayabhesajjaparikkhāraṃ paccakkhāti.	2130	
PA_atk-abh02_a:2130_4	So evamāha – “kiṃ samaṇassa mahagghena cīvarena? Etaṃ sāruppaṃ yaṃ samaṇo susānā	2130	
PA_atk-abh02_a:2130_5	vā saṅkārakūṭā vā pāpaṇikā vā nantakāni uccinitvā saṅghāṭiṃ katvā dhāreyya. Kiṃ samaṇassa	2130	
PA_atk-abh02_a:2130_6	mahagghena piṇḍapātena? Etaṃ sāruppaṃ yaṃ samaṇo uñchācariyāya piṇḍiyālopena jīvikaṃ	2130	
PA_atk-abh02_a:2130_7	kappeyya. Kiṃ samaṇassa mahagghena senāsanena? Etaṃ sāruppaṃ yaṃ samaṇo rukkhamūliko	2130	
PA_atk-abh02_a:2130_8	vā assa sosāniko vā abbhokāsiko vā. Kiṃ samaṇassa mahagghena gilānapaccayabhesajjaparikkhārena?	2130	
PA_atk-abh02_a:2130_9	Etaṃ sāruppaṃ yaṃ samaṇo pūtimuttena vā harītakīkhaṇḍena vā osadhaṃ kareyyāti. Tadupādāya	2130	
PA_atk-abh02_a:2130_10	lūkhaṃ cīvaraṃ dhāreti, lūkhaṃ piṇḍapātaṃ paribhuñjati, lūkhaṃ senāsanaṃ paṭisevati,	21301	
PA_atk-abh02_a:2130_11	lūkhaṃ gilānapaccayabhesajjaparikkhāraṃ paṭisevati. Tamenaṃ gahapatikā evaṃ jānanti	21301	
PA_atk-abh02_a:2130_12	– ‘ayaṃ samaṇo appiccho santuṭṭho pavivitto asaṃsaṭṭho āraddhavīriyo dhutavādo’ti	21301	
PA_atk-abh02_a:2130_13	bhiyyo bhiyyo nimantenti cīvara…pe… parikkhārehi. So evamāha – ‘tiṇṇaṃ sammukhībhāvā	21301	
PA_atk-abh02_a:2130_14	saddho kulaputto bahuṃ puññaṃ pasavati – saddhāya sammukhībhāvā saddho kulaputto	21301	
PA_atk-abh02_a:2130_15	bahuṃ puññaṃ pasavati, deyyadhammassa…pe… dakkhiṇeyyānaṃ sammukhībhāvā saddho kulaputto	21301	
PA_atk-abh02_a:2130_16	bahuṃ puññaṃ pasavati. Tumhākañcevāyaṃ saddhā atthi, deyyadhammo ca saṃvijjati, ahañca	21301	
PA_atk-abh02_a:2130_17	paṭiggāhako. Sacāhaṃ na paṭiggahessāmi, evaṃ tumhe puññena paribāhirā bhavissatha;	21301	
PA_atk-abh02_a:2130_18	na mayhaṃ iminā attho, apica tumhākaṃ eva anukampāya paṭiggaṇhāmī’ti. Tadupādāya	21301	
PA_atk-abh02_a:2130_19	bahumpi cīvaraṃ paṭiggaṇhāti, bahumpi piṇḍapātaṃ…pe… bhesajjaparikkhāraṃ paṭiggaṇhāti.	21301	
PA_atk-abh02_a:2130_20	Yā evarūpā bhākuṭikā bhākuṭiyaṃ kuhanā kuhāyanā kuhitattaṃ – idaṃ vuccati paccayapaṭisevanasaṅkhātaṃ kuhanavatthū”ti.	21302	
PA_atk-abh02_a:2131_0	Pāpicchasseva pana sato uttarimanussadhammādhigamaparidīpanavācāya tathā tathā vimhāpanaṃ	2131	
PA_atk-abh02_a:2131_1	sāmantajappanasaṅkhātaṃ kuhanavatthūti veditabbaṃ. Yathāha – “katamaṃ sāmantajappanasaṅkhātaṃ	2131	
PA_atk-abh02_a:2131_2	kuhanavatthu? Idhekacco pāpiccho icchāpakato sambhāvanādhippāyo ‘evaṃ maṃ jano sambhāvessatī’ti	2131	
PA_atk-abh02_a:2131_3	ariyadhammasannissitaṃ vācaṃ bhāsati – ‘yo evarūpaṃ cīvaraṃ dhāreti, so samaṇo mahesakkho’ti	2131	
PA_atk-abh02_a:2131_4	bhaṇati; ‘yo evarūpaṃ pattaṃ, lohathālakaṃ, dhamakaraṇaṃ, parisāvanaṃ, kuñcikaṃ,	2131	
PA_atk-abh02_a:2131_5	upāhanaṃ, kāyabandhanaṃ, āyogaṃ dhāreti, so samaṇo mahesakkho’ti bhaṇati; ‘yassa	2131	
PA_atk-abh02_a:2131_6	evarūpo upajjhāyo, ācariyo, samānupajjhāyo, samānācariyako, mitto sandiṭṭho, sambhatto,	2131	
PA_atk-abh02_a:2131_7	sahāyo; yo evarūpe vihāre vasati – aḍḍhayoge, pāsāde, hammiye, guhāyaṃ, leṇe, kuṭiyā,	2131	
PA_atk-abh02_a:2131_8	kūṭāgāre, aṭṭe, māḷe, udosite, uddaṇḍe, upaṭṭhānasālāyaṃ, maṇḍape, rukkhamūle vasati,	2131	
PA_atk-abh02_a:2131_9	so samaṇo mahesakkho’ti bhaṇati.	2131	
PA_atk-abh02_a:2132_0	“Atha vā korajikakorajiko bhākuṭikabhākuṭiko kuhakakuhako lapakalapako mukhasambhāvito	2132	
PA_atk-abh02_a:2132_1	‘ayaṃ samaṇo imāsaṃ evarūpānaṃ santānaṃ vihārasamāpattīnaṃ lābhī’ti tādisaṃ gambhīraṃ	2132	
PA_atk-abh02_a:2132_2	gūḷhaṃ nipuṇaṃ paṭicchannaṃ lokuttaraṃ suññatāpaṭisaṃyuttaṃ kathaṃ katheti. Yā evarūpā	2132	
PA_atk-abh02_a:2132_3	bhākuṭikā bhākuṭiyaṃ kuhanā kuhāyanā kuhitattaṃ – idaṃ vuccati sāmantajappanasaṅkhātaṃ kuhanavatthū”ti.	2132	
PA_atk-abh02_a:2133_0	Pāpicchasseva pana sato sambhāvanādhippāyakatena iriyāpathena vimhāpanaṃ iriyāpathasannissitaṃ	2133	
PA_atk-abh02_a:2133_1	kuhanavatthūti veditabbaṃ. Yathāha – “katamaṃ iriyāpathasaṅkhātaṃ kuhanavatthu? Idhekacco	2133	
PA_atk-abh02_a:2133_2	pāpiccho icchāpakato sambhāvanādhippāyo ‘evaṃ maṃ jano sambhāvessatī’ti gamanaṃ saṇṭhapeti,	2133	
PA_atk-abh02_a:2133_3	sayanaṃ saṇṭhapeti, paṇidhāya gacchati, paṇidhāya tiṭṭhati, paṇidhāya nisīdati, paṇidhāya	2133	
PA_atk-abh02_a:2133_4	seyyaṃ kappeti, samāhito viya gacchati, samāhito viya tiṭṭhati, nisīdati, seyyaṃ	2133	
PA_atk-abh02_a:2133_5	kappeti, āpāthakajjhāyīva hoti. Yā evarūpā iriyāpathassa āṭhapanā ṭhapanā saṇṭhapanā	2133	
PA_atk-abh02_a:2133_6	bhākuṭikā bhākuṭiyaṃ kuhanā kuhāyanā kuhitattaṃ – idaṃ vuccati iriyāpathasaṅkhātaṃ kuhanavatthū”ti.	2133	
PA_atk-abh02_a:2134_0	Tattha paccayapaṭisevanasaṅkhātenāti paccayapaṭisevananti evaṃ saṅkhātena paccayapaṭisevanena.	2134	
PA_atk-abh02_a:2134_1	Sāmantajappitenāti samīpe bhaṇitena. Iriyāpathassāti catuiriyāpathassa. Āṭhapanāti	2134	
PA_atk-abh02_a:2134_2	ādiṭhapanā, ādarena vā ṭhapanā. Ṭhapanāti ṭhapanākāro. Saṇṭhapanāti abhisaṅkharaṇā,	2134	
PA_atk-abh02_a:2134_3	pāsādikabhāvakaraṇanti vuttaṃ hoti. Bhākuṭikāti padhānapurimaṭṭhitabhāvadassanena	2134	
PA_atk-abh02_a:2134_4	bhākuṭikaraṇaṃ, mukhasaṅkocoti vuttaṃ hoti. Bhākuṭikaraṇaṃ sīlamassāti bhākuṭiko;	2134	
PA_atk-abh02_a:2134_5	bhākuṭikassa bhāvo bhākuṭiyaṃ. Kuhanāti vimhāpanaṃ, kuhassa āyanā kuhāyanā. Kuhitassa bhāvo kuhitattanti.	2134	
PA_atk-abh02_a:2135_0	862. Lapanāniddese ālapanāti vihāraṃ āgatamanusse disvā kimatthāya bhonto āgatā?	2135	
PA_atk-abh02_a:2135_1	Kiṃ bhikkhū nimantetuṃ? Yadi evaṃ gacchatha; ahaṃ pacchato bhikkhū gahetvā āgacchāmī’ti	2135	
PA_atk-abh02_a:2135_2	evaṃ āditova lapanā. Atha vā attānaṃ upanetvā ‘ahaṃ tisso, mayi rājā pasanno, mayi	2135	
PA_atk-abh02_a:2135_3	asuko ca asuko ca rājamahāmatto pasanno’ti evaṃ attupanāyikā lapanā ālapanā. Lapanāti	2135	
PA_atk-abh02_a:2135_4	puṭṭhassa sato vuttappakārameva lapanaṃ. Sallapanāti gahapatikānaṃ ukkaṇṭhane bhītassa	2135	
PA_atk-abh02_a:2135_5	okāsaṃ datvā suṭṭhu lapanā. Ullapanāti ‘mahākuṭumbiko, mahānāviko, mahādānapatī’ti	2135	
PA_atk-abh02_a:2135_6	evaṃ uddhaṃ katvā lapanā. Samullapanāti sabbatobhāgena uddhaṃ katvā lapanā. Unnahanāti	2135	
PA_atk-abh02_a:2135_7	‘upāsakā, pubbe īdise kāle dānaṃ detha; idāni kiṃ na dethā’ti evaṃ yāva ‘dassāma,	2135	
PA_atk-abh02_a:2135_8	bhante, okāsaṃ na labhāmā’tiādīni vadanti tāva uddhaṃ nahanā, veṭhanāti vuttaṃ hoti.	2135	
PA_atk-abh02_a:2135_9	Atha vā ucchuhatthaṃ disvā ‘kuto āgatā, upāsakā’ti pucchati. ‘Ucchukhettato, bhante’ti.	2135	
PA_atk-abh02_a:2135_10	‘Kiṃ tattha ucchu madhura’nti? ‘Khāditvā, bhante, jānitabba’nti. ‘Na, upāsakā, bhikkhussa	21351	
PA_atk-abh02_a:2135_11	‘ucchuṃ dethā’ti vattuṃ vaṭṭatī’ti yā evarūpā nibbeṭhentassāpi veṭhanakakathā, sā	21351	
PA_atk-abh02_a:2135_12	unnahanā. Sabbatobhāgena punappunaṃ unnahanā samunnahanā. Ukkācanāti ‘etaṃ kulaṃ	21351	
PA_atk-abh02_a:2135_13	maṃyeva jānāti, sace ettha deyyadhammo uppajjati, mayhameva detī’ti evaṃ ukkhipitvā	21351	
PA_atk-abh02_a:2135_14	kācanā ukkācanā; uddīpanāti vuttaṃ hoti.	21351	
PA_atk-abh02_a:2136_0	Telakandarikavatthu cettha vattabbaṃ. Dve kira bhikkhū ekaṃ gāmaṃ pavisitvā āsanasālāya	2136	
PA_atk-abh02_a:2136_1	nisīditvā ekaṃ kumārikaṃ disvā pakkosiṃsu. Tāya āgatāya tatreko ekaṃ pucchi – ‘ayaṃ,	2136	
PA_atk-abh02_a:2136_2	bhante, kassa kumārikā’ti? ‘Amhākaṃ upaṭṭhāyikāya telakandarikāya dhītā, āvuso. Imissā	2136	
PA_atk-abh02_a:2136_3	mātā mayi gehaṃ gate sappiṃ dadamānā ghaṭeneva deti, ayampi mātā viya ghaṭeneva detī’ti ukkāceti.	2136	
PA_atk-abh02_a:2137_0	Sabbatobhāgena punappunaṃ ukkācanā samukkācanā. Anuppiyabhāṇitāti saccānurūpaṃ vā	2137	
PA_atk-abh02_a:2137_1	dhammānurūpaṃ vā anapaloketvā punappunaṃ piyabhaṇanameva. Cāṭukamyatāti nīcavuttitā;	2137	
PA_atk-abh02_a:2137_2	attānaṃ heṭṭhato ṭhapetvā vattanaṃ. Muggasūpyatāti muggasūpasadisatā. Yathā muggesu	2137	
PA_atk-abh02_a:2137_3	paccamānesu kocideva na paccati, avasesā paccanti; evaṃ yassa puggalassa vacane kiñcideva	2137	
PA_atk-abh02_a:2137_4	saccaṃ hoti, sesaṃ alikaṃ – ayaṃ puggalo muggasūpyoti vuccati. Tassa bhāvo muggasūpyatā.	2137	
PA_atk-abh02_a:2137_5	Pāribhaṭayatāti pāribhaṭayabhāvo. Yo hi kuladārake dhātī viya aṅkena vā khandhena	2137	
PA_atk-abh02_a:2137_6	vā paribhaṭati, dhāretīti attho; tassa paribhaṭassa kammaṃ pāribhaṭayaṃ; pāribhaṭayassa	2137	
PA_atk-abh02_a:2137_7	bhāvo pāribhaṭayatāti.	2137	
PA_atk-abh02_a:2138	863. Nemittikatāniddese nimittanti yaṃkiñci paresaṃ paccayadānasaṃyojanakaṃ kāyavacīkammaṃ. Nimittakammanti nimittassa karaṇakosallaṃ.	213	
PA_atk-abh02_a:2139_0	Tatridaṃ vatthu – eko kira piṇḍapātiko upaṭṭhākakammārassa gehadvāraṃ gantvā ‘kiṃ	2139	
PA_atk-abh02_a:2139_1	bhante’ti pucchito cīvarantarena hatthaṃ nīharitvā vāsipaharaṇākāraṃ akāsi. Kammāro	2139	
PA_atk-abh02_a:2139_2	‘sallakkhitaṃ me, bhante’ti vāsiṃ katvā adāsi. Obhāsoti paccayapaṭisaṃyuttakathā.	2139	
PA_atk-abh02_a:2139_3	Obhāsakammanti vacchakapālake disvā ‘kiṃ ime vacchā khīragovacchā, takkagovacchā’ti	2139	
PA_atk-abh02_a:2139_4	pucchitvā ‘khīragovacchā, bhante’ti vutte ‘na khīragovacchā, yadi khīragovacchā siyuṃ	2139	
PA_atk-abh02_a:2139_5	bhikkhūpi khīraṃ labheyyu’nti evamādinā nayena tesaṃ dārakānaṃ mātāpitūnaṃ nivedetvā	2139	
PA_atk-abh02_a:2139_6	khīradāpanādikaṃ obhāsakaraṇaṃ. Sāmantajappāti samīpaṃ katvā jappanaṃ.	2139	
PA_atk-abh02_a:2140_0	Jātakabhāṇakavatthu cettha kathetabbaṃ. Eko kira jātakabhāṇakatthero bhuñjitukāmo	2140	
PA_atk-abh02_a:2140_1	upaṭṭhāyikāya gehaṃ pavisitvā nisīdi. Sā adātukāmā ‘taṇḍulā natthī’ti bhaṇantī taṇḍule	2140	
PA_atk-abh02_a:2140_2	āharitukāmā viya paṭivissakagharaṃ gatā. Bhikkhu antogabbhaṃ pavisitvā olokento kavāṭakoṇe	2140	
PA_atk-abh02_a:2140_3	ucchuṃ, bhājane guḷaṃ, piṭake loṇamacchaphālaṃ, kumbhiyaṃ taṇḍule, ghaṭe ghataṃ disvā	2140	
PA_atk-abh02_a:2140_4	nikkhamitvā nisīdi. Gharaṇī ‘taṇḍulaṃ nālattha’nti āgatā. Thero ‘upāsike, ajja bhikkhā	2140	
PA_atk-abh02_a:2140_5	na sampajjissatī’ti paṭikacceva nimittaṃ addasa’nti āha. ‘Kiṃ, bhante’ti? ‘Kavāṭakoṇe	2140	
PA_atk-abh02_a:2140_6	nikkhittaṃ ucchuṃ viya sappaṃ addasaṃ; ‘taṃ paharissāmī’ti olokento bhājane ṭhapitaṃ	2140	
PA_atk-abh02_a:2140_7	guḷapiṇḍaṃ viya pāsāṇaṃ leḍḍukena; pahaṭena sappena kataṃ, piṭake nikkhittaloṇamacchaphālasadisaṃ,	2140	
PA_atk-abh02_a:2140_8	phaṇaṃ; tassa taṃ leḍḍuṃ ḍaṃsitukāmassa, kumbhiyā taṇḍulasadise dante; athassa kupitassa,	2140	
PA_atk-abh02_a:2140_9	ghaṭe pakkhittaghatasadisaṃ, mukhato nikkhamantaṃ visamissakaṃ kheḷa’nti. Sā ‘na	2140	
PA_atk-abh02_a:2140_10	sakkā muṇḍakaṃ vañcetu’nti ucchuṃ datvā odanaṃ pacitvā ghataguḷamacchehi saddhiṃ	21401	
PA_atk-abh02_a:2140_11	adāsīti. Evaṃ samīpaṃ katvā jappanaṃ sāmantajappāti veditabbaṃ. Parikathāti yathā	21401	
PA_atk-abh02_a:2140_12	taṃ labhati tathā parivattetvā parivattetvā kathanaṃ.	21401	
PA_atk-abh02_a:2141_0	864. Nippesikatāniddese akkosanāti dasahi akkosavatthūhi akkosanā. Vambhanāti paribhavitvā	2141	
PA_atk-abh02_a:2141_1	kathanaṃ. Garahanāti ‘assaddho appasanno’tiādinā nayena dosāropanā. Ukkhepanāti ‘mā	2141	
PA_atk-abh02_a:2141_2	etaṃ ettha kathethā’ti vācāya ukkhipanaṃ. Sabbatobhāgena savatthukaṃ sahetukaṃ katvā	2141	
PA_atk-abh02_a:2141_3	ukkhepanā samukkhepanā. Athavā adentaṃ ‘aho dānapatī’ti evaṃ ukkhipanaṃ ukkhepanā.	2141	
PA_atk-abh02_a:2141_4	‘Mahādānapatī’ti evaṃ suṭṭhu ukkhepanā samukkhepanā. Khipanāti ‘kiṃ imassa jīvitaṃ	2141	
PA_atk-abh02_a:2141_5	bījabhojino’ti evaṃ uppaṇḍanā. Saṅkhipanāti ‘kiṃ imaṃ adāyakoti bhaṇatha yo niccakālaṃ	2141	
PA_atk-abh02_a:2141_6	sabbesampi natthīti vacanaṃ detī’ti evaṃ suṭṭhutaraṃ uppaṇḍanā. Pāpanāti adāyakattassa	2141	
PA_atk-abh02_a:2141_7	avaṇṇassa vā pāpanaṃ. Sabbatobhāgena pāpanā sampāpanā. Avaṇṇahārikāti ‘evaṃ me avaṇṇabhayāpi	2141	
PA_atk-abh02_a:2141_8	dassatī’ti gehato gehaṃ, gāmato gāmaṃ, janapadato janapadaṃ avaṇṇaharaṇaṃ. Parapiṭṭhimaṃsikatāti	2141	
PA_atk-abh02_a:2141_9	purato madhuraṃ bhaṇitvā parammukhe avaṇṇabhāsitā. Esā hi abhimukhaṃ oloketuṃ asakkontassa	2141	
PA_atk-abh02_a:2141_10	parammukhānaṃ piṭṭhimaṃsakhādanaṃ viya hoti. Tasmā parapiṭṭhimaṃsikatāti vuttā. Ayaṃ	21411	
PA_atk-abh02_a:2141_11	vuccati nippesikatāti ayaṃ yasmā veḷupesikā viya abbhaṅgaṃ parassa guṇaṃ nippeseti	21411	
PA_atk-abh02_a:2141_12	nipuñchati, yasmā vā gandhajātaṃ nipisitvā gandhamagganā viya paraguṇe nipisitvā	21411	
PA_atk-abh02_a:2141_13	vicuṇṇetvā esā lābhamagganā hoti, tasmā nippesikatāti vuccatīti.	21411	
PA_atk-abh02_a:2142_0	865. Lābhena lābhaṃ nijigīsanatāniddese nijigīsanatāti magganā. Ito laddhanti imamhā	2142	
PA_atk-abh02_a:2142_1	gehā laddhaṃ. Amutrāti amukamhi gehe. Eṭṭhīti icchanā. Gaveṭṭhīti magganā. Pariyeṭṭhīti	2142	
PA_atk-abh02_a:2142_2	punappunaṃ magganā. Ādito paṭṭhāya laddhaṃ laddhaṃ bhikkhaṃ tatra tatra kuladārakānaṃ	2142	
PA_atk-abh02_a:2142_3	datvā ante khīrayāguṃ labhitvā gatabhikkhuvatthu cettha kathetabbaṃ. Esanātiādīni	2142	
PA_atk-abh02_a:2142_4	eṭṭhītiādīnaṃ vevacanāni, tasmā eṭṭhīti esanā, gaveṭṭhīti gavesanā, pariyeṭṭhīti	2142	
PA_atk-abh02_a:2142_5	pariyesanā. Iccevamettha yojanā veditabbā.	2142	
PA_atk-abh02_a:2143_0	866. Seyyamānaniddese jātiyāti khattiyabhāvādijātisampattiyā. Gottenāti gotamagottādinā	2143	
PA_atk-abh02_a:2143_1	ukkaṭṭhagottena. Kolaputtiyenāti mahākulabhāvena. Vaṇṇapokkharatāyāti vaṇṇasampannasarīratāya.	2143	
PA_atk-abh02_a:2143_2	Sarīrañhi pokkharanti vuccati, tassa vaṇṇasampattiyā abhirūpabhāvenāti attho. Dhanenātiādīni	2143	
PA_atk-abh02_a:2143_3	uttānatthāneva. Mānaṃ jappetīti etesu yena kenaci vatthunā ‘seyyohamasmī’ti mānaṃ pavatteti karoti.	2143	
PA_atk-abh02_a:2144	867. Sadisamānaniddese mānaṃ jappetīti etesu yena kenaci vatthunā ‘sadisohamasmī’ti mānaṃ pavatteti. Ayamettha atthato viseso. Pāḷiyaṃ pana nānākaraṇaṃ natthi.	214	
PA_atk-abh02_a:2145_0	868. Hīnamānaniddese omānaṃ jappetīti heṭṭhāmānaṃ pavatteti. Omānoti lāmako heṭṭhāmāno.	2145	
PA_atk-abh02_a:2145_1	Omaññanā omaññitattanti ākārabhāvaniddeso. Hīḷanāti jātiādīhi attajigucchanā. Ohīḷanāti	2145	
PA_atk-abh02_a:2145_2	atirekato hīḷanā. Ohīḷitattanti tasseva bhāvaniddeso. Attuññāti attānaṃ hīnaṃ katvā	2145	
PA_atk-abh02_a:2145_3	jānanā. Attāvaññāti attānaṃ avajānanā. Attaparibhavoti jātiādisampattināmameva jātāti	2145	
PA_atk-abh02_a:2145_4	attānaṃ paribhavitvā maññanā. Evamime tayo mānā puggalaṃ anissāya jātiādivatthuvaseneva	2145	
PA_atk-abh02_a:2145_5	kathitā. Tesu ekeko tiṇṇampi seyyasadisahīnānaṃ uppajjati. Tattha ‘seyyohamasmī’ti	2145	
PA_atk-abh02_a:2145_6	māno seyyasseva yāthāvamāno, sesānaṃ ayāthāvamāno. ‘Sadisohamasmī’ti māno sadisasseva	2145	
PA_atk-abh02_a:2145_7	yāthāvamāno, sesānaṃ ayāthāvamāno. ‘Hīnohamasmī’ti māno hīnasseva yāthāvamāno, sesānaṃ ayāthāvamāno.	2145	
PA_atk-abh02_a:2146_0	869. Tattha katamo seyyassa seyyohamasmītiādayo pana nava mānā puggalaṃ nissāya kathitā.	2146	
PA_atk-abh02_a:2146_1	Tesu tayo tayo ekekassa uppajjanti. Tattha dahatīti ṭhapeti. Taṃ nissāyāti taṃ seyyato	2146	
PA_atk-abh02_a:2146_2	dahanaṃ nissāya. Ettha pana seyyassa seyyohamasmīti māno rājūnañceva pabbajitānañca	2146	
PA_atk-abh02_a:2146_3	uppajjati. Rājā hi ‘raṭṭhena vā dhanena vā vāhanehi vā ko mayā sadiso atthī’ti etaṃ	2146	
PA_atk-abh02_a:2146_4	mānaṃ karoti. Pabbajitopi ‘sīladhutaṅgādīhi ko mayā sadiso atthī’ti etaṃ mānaṃ karoti.	2146	
PA_atk-abh02_a:2147_0	870. Seyyassa sadisohamasmīti mānopi etesaṃyeva uppajjati. Rājā hi ‘raṭṭhena vā dhanena	2147	
PA_atk-abh02_a:2147_1	vā vāhanehi vā aññarājūhi saddhiṃ mayhaṃ kiṃ nānākaraṇa’nti etaṃ mānaṃ karoti. Pabbajitopi	2147	
PA_atk-abh02_a:2147_2	‘sīladhutaṅgādīhi aññena bhikkhunā saddhiṃ mayhaṃ kiṃ nānākaraṇa’nti etaṃ mānaṃ karoti.	2147	
PA_atk-abh02_a:2148_0	871. Seyyassa hīnohamasmīti mānopi etesaṃyeva uppajjati. Yassa hi rañño raṭṭhaṃ vā	2148	
PA_atk-abh02_a:2148_1	dhanaṃ vā vāhanāni vā sampannāni na honti, so ‘mayhaṃ rājāti vohārasukhamattameva;	2148	
PA_atk-abh02_a:2148_2	kiṃ rājā nāma aha’nti etaṃ mānaṃ karoti. Pabbajitopi ‘appalābhasakkāro ahaṃ. Dhammakathiko	2148	
PA_atk-abh02_a:2148_3	bahussuto mahātheroti kathāmattameva. Kiṃ dhammakathiko nāmāhaṃ, kiṃ bahussuto nāmāhaṃ,	2148	
PA_atk-abh02_a:2148_4	kiṃ mahāthero nāmāhaṃ yassa me lābhasakkāro natthī’ti etaṃ mānaṃ karoti.	2148	
PA_atk-abh02_a:2149_0	872. Sadisassa seyyohamasmīti mānādayo amaccādīnaṃ uppajjanti. Amacco hi raṭṭhiyo	2149	
PA_atk-abh02_a:2149_1	vā ‘bhogayānavāhanādīhi ko mayā sadiso añño rājapuriso atthī’ti vā ‘mayhaṃ aññehi	2149	
PA_atk-abh02_a:2149_2	saddhiṃ kiṃ nānākaraṇa’nti vā ‘amaccoti nāmamattameva mayhaṃ; ghāsacchādanamattampi	2149	
PA_atk-abh02_a:2149_3	me natthi. Kiṃ amacco nāmāha’nti ete māne karoti.	2149	
PA_atk-abh02_a:2150_0	875. Hīnassa seyyohamasmīti mānādayo dāsādīnaṃ uppajjanti. Dāso hi ‘mātito vā pitito	2150	
PA_atk-abh02_a:2150_1	vā ko mayā sadiso añño dāso nāma atthi’ aññe jīvituṃ asakkontā kucchihetu dāsā nāma	2150	
PA_atk-abh02_a:2150_2	jātā. Ahaṃ pana paveṇīāgatattā seyyo’ti vā ‘paveṇīāgatabhāvena ubhatosuddhikadāsattena	2150	
PA_atk-abh02_a:2150_3	asukadāsena nāma saddhiṃ kiṃ mayhaṃ nānākaraṇa’nti vā ‘kucchivasenāhaṃ dāsabyaṃ upagato.	2150	
PA_atk-abh02_a:2150_4	Mātāpitukoṭiyā pana me dāsaṭṭhānaṃ natthi. Kiṃ dāso nāma aha’nti vā ete māne karoti.	2150	
PA_atk-abh02_a:2150_5	Yathā ca dāso evaṃ pukkusacaṇḍālādayopi ete māne karontiyeva.	2150	
PA_atk-abh02_a:2151_0	Ettha ca ‘seyyassa seyyohamasmī’ti uppannamānova yāthāvamāno, itare dve ayāthāvamānā.	2151	
PA_atk-abh02_a:2151_1	Tathā ‘sadisassa sadisohamasmī’ti ‘hīnassa hīnohamasmī’ti uppannamānova yāthāvamāno,	2151	
PA_atk-abh02_a:2151_2	itare dve ayāthāvamānā. Tattha yāthāvamānā arahattamaggavajjhā, ayāthāvamānā sotāpattimaggavajjhā.	2151	
PA_atk-abh02_a:2152	878. Evaṃ savatthuke māne kathetvā idāni avatthukaṃ nibbattitamānameva dassetuṃ tattha katamo mānotiādi vuttaṃ.	215	
PA_atk-abh02_a:2153	879. Atimānaniddese seyyādivasena puggalaṃ anāmasitvā jātiādīnaṃ vatthuvaseneva niddiṭṭho. Tattha atimaññatīti ‘jātiādīhi mayā sadiso natthī’ti atikkamitvā maññati.	215	
PA_atk-abh02_a:2154_0	880. Mānātimānaniddese yo evarūpoti yo eso ‘ayaṃ pubbe mayā sadiso, idāni ahaṃ seṭṭho,	2154	
PA_atk-abh02_a:2154_1	ahaṃ hīnataro’ti uppanno māno. Ayaṃ bhārātibhāro viya purimaṃ sadisamānaṃ upādāya	2154	
PA_atk-abh02_a:2154_2	mānātimānoti dassetuṃ evamāha.	2154	
PA_atk-abh02_a:2155_0	881. Omānaniddeso hīnamānaniddesasadisoyeva. Veneyyavasena pana so ‘hīnohamasmī’ti	2155	
PA_atk-abh02_a:2155_1	māno nāma vutto – ayaṃ omāno nāma. Apicettha ‘tvaṃ jātimā, kākajāti viya te jāti;	2155	
PA_atk-abh02_a:2155_2	tvaṃ gottavā, caṇḍālagottaṃ viya te gottaṃ; tuyhaṃ saro atthi, kākassaro viya te	2155	
PA_atk-abh02_a:2155_3	saro’ti evaṃ attānaṃ heṭṭhā katvā pavattanavasena ayaṃ omānoti veditabbo.	2155	
PA_atk-abh02_a:2156_0	882. Adhimānaniddese appatte pattasaññitāti cattāri saccāni appatvā pattasaññitāya.	2156	
PA_atk-abh02_a:2156_1	Akateti catūhi maggehi kattabbakicce akateyeva. Anadhigateti catusaccadhamme anadhigate.	2156	
PA_atk-abh02_a:2156_2	Asacchikateti arahattena apaccakkhakate. Ayaṃ vuccati adhimānoti ayaṃ adhigatamāno nāma vuccati.	2156	
PA_atk-abh02_a:2157_0	Ayaṃ pana kassa uppajjati, kassa nuppajjatīti? Ariyasāvakassa tāva nuppajjati. So	2157	
PA_atk-abh02_a:2157_1	hi maggaphalanibbānapahīnakilesāvasiṭṭhakilesapaccavekkhaṇena sañjātasomanasso ariyaguṇapaṭivedhe	2157	
PA_atk-abh02_a:2157_2	nikkaṅkho. Tasmā sotāpannādīnaṃ ‘ahaṃ sakadāgāmī’tiādivasena māno nuppajjati; dussīlassāpi	2157	
PA_atk-abh02_a:2157_3	nuppajjati; so hi ariyaguṇādhigame nirāsova. Sīlavatopi pariccattakammaṭṭhānassa	2157	
PA_atk-abh02_a:2157_4	niddārāmatādimanuyuttassa nuppajjati.	2157	
PA_atk-abh02_a:2158_0	Parisuddhasīlassa pana kammaṭṭhāne appamattassa nāmarūpaṃ vavatthapetvā paccayapariggahena	2158	
PA_atk-abh02_a:2158_1	vitiṇṇakaṅkhassa tilakkhaṇaṃ āropetvā saṅkhāre sammasantassa āraddhavipassakassa	2158	
PA_atk-abh02_a:2158_2	uppajjati; uppanne ca suddhasamathalābhī vā suddhavipassanālābhī vā antarā ṭhapeti.	2158	
PA_atk-abh02_a:2158_3	So hi dasapi vīsampi tiṃsampi vassāni kilesasamudācāraṃ apassanto ‘ahaṃ sotāpanno’ti	2158	
PA_atk-abh02_a:2158_4	vā ‘sakadāgāmī’ti vā ‘anāgāmī’ti vā maññati. Samathavipassanālābhī pana arahatteyeva	2158	
PA_atk-abh02_a:2158_5	ṭhapeti. Tassa hi samādhibalena kilesā vikkhambhitā, vipassanābalena saṅkhārā supariggahitā.	2158	
PA_atk-abh02_a:2158_6	Tasmā saṭṭhipi vassāni asītipi vassāni vassasatampi kilesā na samudācaranti; khīṇāsavasseva	2158	
PA_atk-abh02_a:2158_7	cittacāro hoti. So evaṃ dīgharattaṃ kilesasamudācāraṃ apassanto antarā aṭṭhatvāva	2158	
PA_atk-abh02_a:2158_8	‘arahā aha’nti maññati, uccamālaṅkavāsī mahānāgatthero viya, haṅkanakavāsī mahādattatthero	2158	
PA_atk-abh02_a:2158_9	viya, cittalapabbate niṅkapoṇṇapadhānagharavāsī cūḷasumatthero viya ca.	2158	
PA_atk-abh02_a:2159_0	Tatridaṃ ekavatthuparidīpanaṃ – talaṅgaravāsī dhammadinnatthero kira nāma eko pabhinnapaṭisambhido	2159	
PA_atk-abh02_a:2159_1	mahākhīṇāsavo mahato bhikkhusaṅghassa ovādadāyako ahosi. So ekadivasaṃ attano divāṭṭhāne	2159	
PA_atk-abh02_a:2159_2	nisīditvā ‘kinnu kho amhākaṃ ācariyassa uccataliṅkavāsīmahānāgattherassa samaṇakiccaṃ	2159	
PA_atk-abh02_a:2159_3	matthakaṃ patto, no’ti āvajjanto puthujjanabhāvamevassa disvā ‘mayi agacchante puthujjanakālakiriyameva	2159	
PA_atk-abh02_a:2159_4	karissatī’ti ca ñatvā iddhiyā vehāsaṃ uppatitvā divāṭṭhāne nisinnassa therassa samīpe	2159	
PA_atk-abh02_a:2159_5	orohitvā vanditvā vattaṃ dassetvā ekamantaṃ nisīdi. ‘Kiṃ, āvuso dhammadinna, akāle	2159	
PA_atk-abh02_a:2159_6	āgatosī’ti ca vutto ‘pañhaṃ, bhante, pucchituṃ āgatomhī’ti āha.	2159	
PA_atk-abh02_a:2160_0	Tato ‘pucchāvuso, jānamāno kathayissāmī’ti vutto pañhāsahassaṃ pucchi. Thero pucchitapucchitaṃ	2160	
PA_atk-abh02_a:2160_1	pañhaṃ asajjamānova kathesi. Tato ‘atitikkhaṃ te, bhante, ñāṇaṃ. Kadā tumhehi ayaṃ	2160	
PA_atk-abh02_a:2160_2	dhammo adhigato’ti vutto ‘ito saṭṭhivassakāle, āvuso’ti āha. ‘Samādhimpi, bhante,	2160	
PA_atk-abh02_a:2160_3	vaḷañjethā’ti? ‘Na idaṃ, āvuso, bhāriya’nti. ‘Tena hi, bhante, ekaṃ hatthiṃ māpethā’ti.	2160	
PA_atk-abh02_a:2160_4	Thero sabbasetaṃ hatthiṃ māpesi. ‘Idāni, bhante, yathā ayaṃ hatthī añcitakaṇṇo pasāritanaṅguṭṭho	2160	
PA_atk-abh02_a:2160_5	soṇḍaṃ mukhe pakkhipitvā bheravaṃ koñcanādaṃ karonto tumhākaṃ abhimukho āgacchati	2160	
PA_atk-abh02_a:2160_6	tathā taṃ karothā’ti. Thero tathā katvā vegena āgacchato hatthissa bheravaṃ ākāraṃ	2160	
PA_atk-abh02_a:2160_7	disvā uṭṭhāya palāyituṃ āraddho. Tamenaṃ khīṇāsavatthero hatthaṃ pasāretvā cīvarakaṇṇe	2160	
PA_atk-abh02_a:2160_8	gahetvā ‘bhante, khīṇāsavassa sārajjaṃ nāma hotī’ti āha. So tasmiṃ kāle attano puthujjanabhāvaṃ	2160	
PA_atk-abh02_a:2160_9	ñatvā ‘avassayo me, āvuso dhammadinna, hohī’ti vatvā pādamūle ukkuṭikaṃ nisīdi. ‘Bhante,	2160	
PA_atk-abh02_a:2160_10	tumhākaṃ avassayo bhavissāmiccevāhaṃ āgato, mā cintayitthā’ti kammaṭṭhānaṃ kathesi.	21601	
PA_atk-abh02_a:2160_11	Thero kammaṭṭhānaṃ gahetvā caṅkamaṃ āruyha tatiye padavāre aggaphalaṃ arahattaṃ pāpuṇi.	21601	
PA_atk-abh02_a:2160_12	Thero kira dosacarito ahosi.	21601	
PA_atk-abh02_a:2161	883. Asmimānaniddese rūpaṃ asmīti mānoti ‘ahaṃ rūpa’nti uppannamāno. Chandoti mānaṃ anugatacchandova. Tathā anusayo. Vedanādīsupi eseva nayo.	216	
PA_atk-abh02_a:2162_0	884. Micchāmānaniddese pāpakena vā kammāyatanenāti ādīsu pāpakaṃ kammāyatanaṃ nāma	2162	
PA_atk-abh02_a:2162_1	kevaṭṭamacchabandhanesādādīnaṃ kammaṃ. Pāpakaṃ sippāyatanaṃ nāma macchajālakhipanakuminakaraṇesu	2162	
PA_atk-abh02_a:2162_2	ceva pāsaoḍḍanasūlāropanādīsu ca chekatā. Pāpakaṃ vijjāṭṭhānaṃ nāma yā kāci parūpaghātavijjā.	2162	
PA_atk-abh02_a:2162_3	Pāpakaṃ sutaṃ nāma bhāratayuddhasītāharaṇādipaṭisaṃyuttaṃ. Pāpakaṃ paṭibhānaṃ nāma	2162	
PA_atk-abh02_a:2162_4	dubbhāsitayuttaṃ kappanāṭakavilappanādipaṭibhānaṃ. Pāpakaṃ sīlaṃ nāma ajasīlaṃ gosīlaṃ.	2162	
PA_atk-abh02_a:2162_5	Vatampi ajavatagovatameva. Pāpikā diṭṭhi pana dvāsaṭṭhiyā diṭṭhigatesu yā kāci diṭṭhi.	2162	
PA_atk-abh02_a:2163_0	885. Ñātivitakkaniddesādīsu ‘mayhaṃ ñātayo sukhajīvino sampattiyuttā’ti evaṃ pañcakāmaguṇasannissitena	2163	
PA_atk-abh02_a:2163_1	gehasitapemena ñātake ārabbha uppannavitakkova ñātivitakko nāma. ‘Khayaṃ gatā vayaṃ	2163	
PA_atk-abh02_a:2163_2	gatā saddhā pasannā’ti evaṃ pavatto pana ñātivitakko nāma na hoti.	2163	
PA_atk-abh02_a:2164_0	886. ‘Amhākaṃ janapado subhikkho sampannasasso’ti tuṭṭhamānassa gehasitapemavaseneva	2164	
PA_atk-abh02_a:2164_1	uppannavitakko janapadavitakko nāma. ‘Amhākaṃ janapade manussā saddhā pasannā khayaṃ	2164	
PA_atk-abh02_a:2164_2	gatā vayaṃ gatā’ti evaṃ pavatto pana janapadavitakko nāma na hoti.	2164	
PA_atk-abh02_a:2165_0	887. Amaratthāya vitakko, amaro vā vitakkoti amaravitakko. Tattha ‘ukkuṭikappadhānādīhi	2165	
PA_atk-abh02_a:2165_1	dukkhe nijjiṇṇe samparāye attā sukhī hoti amaro’ti dukkarakārikaṃ karontassa tāya	2165	
PA_atk-abh02_a:2165_2	dukkarakārikāya paṭisaṃyutto vitakko amaratthāya vitakko nāma. Diṭṭhigatiko pana	2165	
PA_atk-abh02_a:2165_3	‘sassataṃ vadesī’tiādīni puṭṭho ‘evantipi me no, tathātipi me no’ aññathātipi me	2165	
PA_atk-abh02_a:2165_4	no, notipi me no, no notipi me no’ti vikkhepaṃ āpajjati, tassa so diṭṭhigatapaṭisaṃyutto	2165	
PA_atk-abh02_a:2165_5	vitakko. Yathā amaro nāma maccho udake gahetvā māretuṃ na sakkā, ito cito ca dhāvati,	2165	
PA_atk-abh02_a:2165_6	gāhaṃ na gacchati; evameva ekasmiṃ pakkhe asaṇṭhahanato na maratīti amaro nāma hoti.	2165	
PA_atk-abh02_a:2165_7	Taṃ duvidhampi ekato katvā ayaṃ vuccati amaravitakkoti vuttaṃ.	2165	
PA_atk-abh02_a:2166_0	888. Parānuddayatāpaṭisaṃyuttoti anuddayatāpatirūpakena gehasitapemena paṭisaṃyutto.	2166	
PA_atk-abh02_a:2166_1	Sahanandītiādīsu upaṭṭhākesu nandantesu socantesu ca tehi saddhiṃ diguṇaṃ nandati,	2166	
PA_atk-abh02_a:2166_2	diguṇaṃ socati; tesu sukhitesu diguṇaṃ sukhito hoti, dukkhitesu diguṇaṃ dukkhito	2166	
PA_atk-abh02_a:2166_3	hoti. Uppannesu kiccakaraṇīyesūti tesu mahantesu vā khuddakesu vā kammesu uppannesu.	2166	
PA_atk-abh02_a:2166_4	Attanā vā yogaṃ āpajjatīti tāni tāni kiccāni sādhento paññattiṃ vītikkamati, sallekhaṃ	2166	
PA_atk-abh02_a:2166_5	kopeti. Yo tatthāti yo tasmiṃ saṃsaṭṭhavihāre, tasmiṃ vā yogāpajjane gehasito vitakko	2166	
PA_atk-abh02_a:2166_6	– ayaṃ parānuddayatāpaṭisaṃyutto vitakko nāma.	2166	
PA_atk-abh02_a:2167	889. Lābhasakkārasilokapaṭisaṃyuttoti cīvarādilābhena ceva sakkārena ca kittisaddena ca saddhiṃ ārammaṇakaraṇavasena paṭisaṃyutto.	216	
PA_atk-abh02_a:2168_0	890. Anavaññattipaṭisaṃyuttoti ‘aho vata maṃ pare na avajāneyyuṃ, na pothetvā viheṭhetvā	2168	
PA_atk-abh02_a:2168_1	katheyyu’nti evaṃ anavaññātabhāvapatthanāya saddhiṃ uppajjanavitakko. Yo tattha gehasitoti	2168	
PA_atk-abh02_a:2168_2	yo tasmiṃ ‘mā maṃ pare avajāniṃsū’ti uppanne citte pañcakāmaguṇasaṅkhātagehanissito	2168	
PA_atk-abh02_a:2168_3	hutvā uppannavitakko. Sesaṃ sabbattha pākaṭamevāti.	2168	
PA_atk-abh02_a:2169	Ekakaniddesavaṇṇanā.	216	
PA_atk-abh02_a:2170	(2.) Dukaniddesavaṇṇanā	217	
PA_atk-abh02_a:2171_0	891. Dukesu kodhaniddesādayo heṭṭhā vuttanayeneva veditabbā. Heṭṭhā anāgatesu pana	2171	
PA_atk-abh02_a:2171_1	upanāhaniddesādīsu pubbakālaṃ kodhaṃ upanayhatīti aparakālakodho upanāho nāma. Upanayhanākāro	2171	
PA_atk-abh02_a:2171_2	upanayhanā. Upanayhitassa bhāvo upanayhitattaṃ. Aṭṭhapanāti paṭhamuppannassa anantaraṭṭhapanā	2171	
PA_atk-abh02_a:2171_3	mariyādaṭṭhapanā vā. Ṭhapanāti pakatiṭhapanā. Saṇṭhapanāti sabbatobhāgena punappunaṃ	2171	
PA_atk-abh02_a:2171_4	āghātaṭṭhapanā. Anusaṃsandanāti paṭhamuppannena kodhena saddhiṃ antaraṃ adassetvā	2171	
PA_atk-abh02_a:2171_5	ekībhāvakaraṇā. Anuppabandhanāti purimena saddhiṃ pacchimassa ghaṭanā. Daḷhīkammanti	2171	
PA_atk-abh02_a:2171_6	thirakaraṇaṃ. Ayaṃ vuccatīti ayaṃ upanandhanalakkhaṇo veraṃ appaṭinissajjanaraso	2171	
PA_atk-abh02_a:2171_7	upanāhoti vuccati; yena samannāgato puggalo veraṃ nissajjituṃ na sakkoti; ‘evaṃ nāma	2171	
PA_atk-abh02_a:2171_8	maṃ esa vattuṃ ananucchaviko’ti aparāparaṃ anubandhati; ādittapūtialātaṃ viya jalateva;	2171	
PA_atk-abh02_a:2171_9	dhoviyamānaṃ acchacammaṃ viya, vasātelamakkhitapilotikā viya ca na parisujjhati.	2171	
PA_atk-abh02_a:2172_0	892. Makkhanabhāvavasena makkho; paraguṇamakkhanāya pavattentopi attano kāraṇaṃ,	2172	
PA_atk-abh02_a:2172_1	gūthapaharaṇakaṃ gūtho viya, paṭhamataraṃ makkhetīti attho. Tato parā dve ākārabhāvaniddesā.	2172	
PA_atk-abh02_a:2172_2	Niṭṭhurabhāvo niṭṭhuriyaṃ; ‘taṃ nissāya ettakampi natthī’ti kheḷapātananti attho.	2172	
PA_atk-abh02_a:2172_3	Niṭṭhuriyakammanti niṭṭhuriyakaraṇaṃ. Gahaṭṭho vā hi gahaṭṭhaṃ, bhikkhu vā bhikkhuṃ	2172	
PA_atk-abh02_a:2172_4	nissāya vasanto appamattakeneva kujjhitvā ‘taṃ nissāya ettakampi natthī’ti kheḷaṃ	2172	
PA_atk-abh02_a:2172_5	pātetvā pādena maddanto viya niṭṭhuriyaṃ nāma karoti. Tassa taṃ kammaṃ niṭṭhuriyakammanti	2172	
PA_atk-abh02_a:2172_6	vuccati. Lakkhaṇādito panesa paraguṇamakkhanalakkhaṇo makkho, tesaṃ vināsanaraso,	2172	
PA_atk-abh02_a:2172_7	parena sukatānaṃ kiriyānaṃ avacchādanapaccupaṭṭhāno.	2172	
PA_atk-abh02_a:2173_0	Paḷāsatīti paḷāso; parassa guṇe dassetvā attano guṇehi samaṃ karotīti attho. Paḷāsassa	2173	
PA_atk-abh02_a:2173_1	āyanā paḷāsāyanā. Paḷāso ca so attano jayāharaṇato āhāro cāti paḷāsāhāro. Vivādaṭṭhānanti	2173	
PA_atk-abh02_a:2173_2	vivādakāraṇaṃ. Yugaggāhoti samadhuraggahaṇaṃ. Appaṭinissaggoti attanā gahitassa appaṭinissajjanaṃ.	2173	
PA_atk-abh02_a:2173_3	Lakkhaṇādito panesa yugaggāhalakkhaṇo paḷāso, paraguṇehi attano guṇānaṃ samakaraṇaraso,	2173	
PA_atk-abh02_a:2173_4	paresaṃ guṇappamāṇena upaṭṭhānapaccupaṭṭhāno. Paḷāsī hi puggalo dutiyassa dhuraṃ	2173	
PA_atk-abh02_a:2173_5	na deti, samaṃ pasāretvā tiṭṭhati, sākacchamaṇḍale aññena bhikkhunā bahūsu suttesu	2173	
PA_atk-abh02_a:2173_6	ca kāraṇesu ca ābhatesupi ‘tava ca mama ca vāde kiṃ nāma nānākaraṇaṃ? Nanu majjhe	2173	
PA_atk-abh02_a:2173_7	bhinnasuvaṇṇaṃ viya ekasadisameva amhākaṃ vacana’nti vadati. Issāmacchariyaniddesā vuttatthā eva.	2173	
PA_atk-abh02_a:2174_0	894. Māyāniddese vācaṃ bhāsatīti jānaṃyeva ‘paṇṇattiṃ vītikkamantā bhikkhū bhāriyaṃ	2174	
PA_atk-abh02_a:2174_1	karonti, amhākaṃ pana vītikkamaṭṭhānaṃ nāma natthī’ti upasanto viya bhāsati. Kāyena	2174	
PA_atk-abh02_a:2174_2	parakkamatīti ‘mayā kataṃ idaṃ pāpakammaṃ mā keci jāniṃsū’ti kāyena vattaṃ karoti.	2174	
PA_atk-abh02_a:2174_3	Vijjamānadosapaṭicchādanato cakkhumohanamāyā viyāti māyā. Māyāvino bhāvo māyāvitā.	2174	
PA_atk-abh02_a:2174_4	Katvā pāpaṃ puna paṭicchādanato aticca āsaranti etāya sattāti accāsarā. Kāyavācākiriyāhi	2174	
PA_atk-abh02_a:2174_5	aññathā dassanato vañcetīti vañcanā. Etāya sattā nikarontīti nikati; micchākarontīti	2174	
PA_atk-abh02_a:2174_6	attho. ‘Nāhaṃ evaṃ karomī’ti pāpānaṃ vikkhipanato vikiraṇā. ‘Nāhaṃ evaṃ karomī’ti	2174	
PA_atk-abh02_a:2174_7	parivajjanato pariharaṇā. Kāyādīhi saṃvaraṇato gūhanā. Sabbatobhāgena gūhanā parigūhanā.	2174	
PA_atk-abh02_a:2174_8	Tiṇapaṇṇehi viya gūthaṃ kāyavacīkammehi pāpaṃ chādetīti chādanā. Sabbatobhāgena chādanā	2174	
PA_atk-abh02_a:2174_9	paṭicchādanā. Na uttānaṃ katvā dassetīti anuttānīkammaṃ. Na pākaṭaṃ katvā dassetīti	2174	
PA_atk-abh02_a:2174_10	anāvikammaṃ. Suṭṭhu chādanā vocchādanā. Katapaṭicchādanavasena punapi pāpassa karaṇato	21741	
PA_atk-abh02_a:2174_11	pāpakiriyā. Ayaṃ vuccatīti ayaṃ katapaṭicchādanalakkhaṇā māyā nāma vuccati; yāya	21741	
PA_atk-abh02_a:2174_12	samannāgato puggalo bhasmāpaṭicchanno viya aṅgāro, udakapaṭicchanno viya khāṇu, pilotikāpaliveṭhitaṃ	21741	
PA_atk-abh02_a:2174_13	viya ca satthaṃ hoti.	21741	
PA_atk-abh02_a:2175_0	Sāṭheyyaniddese saṭhoti asantaguṇaparidīpanato na sammā bhāsitā. Sabbatobhāgena saṭho	2175	
PA_atk-abh02_a:2175_1	parisaṭho. Yaṃ tatthāti yaṃ tasmiṃ puggale. Saṭhanti asantaguṇadīpanaṃ kerāṭiyaṃ.	2175	
PA_atk-abh02_a:2175_2	Saṭhatāti saṭhākāro. Kakkaratāti padumanālissa viya aparāmasanakkhamo kharapharusabhāvo.	2175	
PA_atk-abh02_a:2175_3	Kakkariyantipi tasseva vevacanaṃ. Parikkhattatā pārikkhattiyanti padadvayena nikhaṇitvā	2175	
PA_atk-abh02_a:2175_4	ṭhapitaṃ viya daḷhakerāṭiyaṃ vuttaṃ. Idaṃ vuccatīti idaṃ attano avijjamānaguṇappakāsanalakkhaṇaṃ	2175	
PA_atk-abh02_a:2175_5	sāṭheyyaṃ nāma vuccati; yena samannāgatassa puggalassa kucchiṃ vā piṭṭhiṃ vā jānituṃ na sakkā.	2175	
PA_atk-abh02_a:2176	Vāmena sūkaro hoti, dakkhiṇena ajāmigo;	217	
PA_atk-abh02_a:2177	Sarena nelako hoti, visāṇena jaraggavoti.	217	
PA_atk-abh02_a:2178	Evaṃ vuttayakkhasūkarasadiso hoti. Avijjādiniddesā vuttatthā eva.	217	
PA_atk-abh02_a:2179_0	902. Anajjavaniddese anajjavoti anujutākāro. Anajjavabhāvo anajjavatā. Jimhatāti	2179	
PA_atk-abh02_a:2179_1	candavaṅkatā. Vaṅkatāti gomuttavaṅkatā. Kuṭilatāti naṅgalakoṭivaṅkatā. Sabbehipi	2179	
PA_atk-abh02_a:2179_2	imehi padehi kāyavacīcittavaṅkatāva kathitā.	2179	
PA_atk-abh02_a:2180_0	Amaddavaniddese na mudubhāvo amudutā. Amaddavākāro amaddavatā. Kakkhaḷabhāvo kakkhaḷiyaṃ.	2180	
PA_atk-abh02_a:2180_1	Maddavakarassa sinehassa abhāvato pharusabhāvo phārusiyaṃ. Anīcavuttitāya ujukameva	2180	
PA_atk-abh02_a:2180_2	ṭhitacittabhāvo ujucittatā. Puna amudutāgahaṇaṃ tassā visesanatthaṃ ‘amudutāsaṅkhātā	2180	
PA_atk-abh02_a:2180_3	ujucittatā, na ajjavasaṅkhātā ujucittatā’ti.	2180	
PA_atk-abh02_a:2181	903. Akkhantiniddesādayo khantiniddesādipaṭipakkhato veditabbā.	218	
PA_atk-abh02_a:2182_0	908. Saṃyojananiddese ajjhattanti kāmabhavo. Bahiddhāti rūpārūpabhavo. Kiñcāpi hi	2182	
PA_atk-abh02_a:2182_1	sattā kāmabhave appaṃ kālaṃ vasanti kappassa catutthameva koṭṭhāsaṃ, itaresu tīsu	2182	
PA_atk-abh02_a:2182_2	koṭṭhāsesu kāmabhavo suñño hoti tuccho, rūpārūpabhave bahuṃ kālaṃ vasanti, tathāpi	2182	
PA_atk-abh02_a:2182_3	nesaṃ yasmā kāmabhave cutipaṭisandhiyo bahukā honti, appā rūpārūpabhavesu, yattha	2182	
PA_atk-abh02_a:2182_4	ca cutipaṭisandhiyo bahukā tattha ālayopi patthanāpi abhilāsopi bahu hoti, yattha	2182	
PA_atk-abh02_a:2182_5	appā tattha appo, tasmā kāmabhavo ajjhattaṃ nāma jāto, rūpārūpabhavā bahiddhā nāma.	2182	
PA_atk-abh02_a:2182_6	Iti ajjhattasaṅkhāte kāmabhave bandhanaṃ ajjhattasaṃyojanaṃ nāma, bahiddhāsaṅkhātesu	2182	
PA_atk-abh02_a:2182_7	rūpārūpabhavesu bandhanaṃ bahiddhāsaṃyojanaṃ nāma. Tattha ekekaṃ pañcapañcavidhaṃ	2182	
PA_atk-abh02_a:2182_8	hoti. Tena vuttaṃ “pañcorambhāgiyāni pañcuddhambhāgiyānī”ti. Tatrāyaṃ vacanattho	2182	
PA_atk-abh02_a:2182_9	– oraṃ vuccati kāmadhātu, tattha upapattinipphādanato taṃ oraṃ bhajantīti orambhāgiyāni.	2182	
PA_atk-abh02_a:2182_10	Uddhaṃ vuccati rūpārūpadhātu, tattha upapattinipphādanato taṃ uddhaṃ bhajantīti uddhambhāgiyānīti.	21821	
PA_atk-abh02_a:2183	Dukaniddesavaṇṇanā.	218	
PA_atk-abh02_a:2184	(3.) Tikaniddesavaṇṇanā	218	
PA_atk-abh02_a:2185_0	909. Tikaniddese tīhi akusalamūlehi vaṭṭamūlasamudācāro kathito. Akusalavitakkādīsu	2185	
PA_atk-abh02_a:2185_1	vitakkanavasena vitakko, sañjānanavasena saññā, sabhāvaṭṭhena dhātūti veditabbā.	2185	
PA_atk-abh02_a:2185_2	Duccaritaniddese paṭhamanayo kammapathavasena vibhatto, dutiyo sabbasaṅgāhikakammavasena,	2185	
PA_atk-abh02_a:2185_3	tatiyo nibbattitacetanāvaseneva.	2185	
PA_atk-abh02_a:2186	914. Āsavaniddese suttantapariyāyena tayova āsavā kathitā.	218	
PA_atk-abh02_a:2187_0	919. Esanāniddese saṅkhepato tattha katamā kāmesanāti ādinā nayena vutto kāmagavesanarāgo	2187	
PA_atk-abh02_a:2187_1	kāmesanā. Yo bhavesu bhavacchandotiādinā nayena vutto bhavagavesanarāgo bhavesanā.	2187	
PA_atk-abh02_a:2187_2	Sassato lokotiādinā nayena vuttā diṭṭhigatikasammatassa brahmacariyassa gavesanā	2187	
PA_atk-abh02_a:2187_3	diṭṭhi brahmacariyesanāti veditabbā. Yasmā ca na kevalaṃ rāgadiṭṭhiyo eva esanā,	2187	
PA_atk-abh02_a:2187_4	tadekaṭṭhaṃ pana kammampi esanā eva, tasmā taṃ dassetuṃ dutiyanayo vibhatto. Tattha	2187	
PA_atk-abh02_a:2187_5	tadekaṭṭhanti sampayuttekaṭṭhaṃ veditabbaṃ. Tattha kāmarāgekaṭṭhaṃ kāmāvacarasattānameva	2187	
PA_atk-abh02_a:2187_6	pavattati; bhavarāgekaṭṭhaṃ pana mahābrahmānaṃ. Samāpattito vuṭṭhāya caṅkamantānaṃ	2187	
PA_atk-abh02_a:2187_7	jhānaṅgānaṃ assādanakāle akusalakāyakammaṃ hoti, ‘aho sukhaṃ aho sukha’nti vācaṃ	2187	
PA_atk-abh02_a:2187_8	bhinditvā assādanakāle vacīkammaṃ, kāyaṅgavācaṅgāni acopetvā manasāva assādanakāle	2187	
PA_atk-abh02_a:2187_9	manokammaṃ. Antaggāhikadiṭṭhivasena sabbesampi diṭṭhigatikānaṃ caṅkamanādivasena tāni hontiyeva.	2187	
PA_atk-abh02_a:2188_0	920. Vidhāniddese “kathaṃvidhaṃ sīlavantaṃ vadanti, kathaṃvidhaṃ paññavantaṃ vadantī”tiādīsu	2188	
PA_atk-abh02_a:2188_1	ākārasaṇṭhānaṃ vidhā nāma. “Ekavidhena ñāṇavatthū”tiādīsu koṭṭhāso. “Vidhāsu na vikampatī”tiādīsu	2188	
PA_atk-abh02_a:2188_2	māno. Idhāpi mānova vidhā nāma. So hi seyyādivasena vidahanato vidhāti vuccati. Ṭhapanaṭṭhena	2188	
PA_atk-abh02_a:2188_3	vā vidhā. Tasmā ‘seyyohamasmī’ti evaṃ uppannā mānavidhā mānaṭhapanā seyyohamasmīti	2188	
PA_atk-abh02_a:2188_4	vidhāti veditabbā. Sesapadadvayesupi eseva nayo.	2188	
PA_atk-abh02_a:2189_0	921. Bhayaniddese jātiṃ paṭicca bhayanti jātipaccayā uppannabhayaṃ. Bhayānakanti	2189	
PA_atk-abh02_a:2189_1	ākāraniddeso. Chambhitattanti bhayavasena gattacalanaṃ. Lomahaṃsoti lomānaṃ haṃsanaṃ,	2189	
PA_atk-abh02_a:2189_2	uddhaggabhāvo. Iminā padadvayena kiccato bhayaṃ dassetvā puna cetaso utrāsoti sabhāvato dassitaṃ.	2189	
PA_atk-abh02_a:2190_0	922. Tamaniddese vicikicchāsīsena avijjā kathitā. “Tamandhakāro sammoho, avijjogho	2190	
PA_atk-abh02_a:2190_1	mahabbhayo”ti vacanato hi avijjā tamo nāma. Tiṇṇaṃ pana addhānaṃ vasena desanāsukhatāya	2190	
PA_atk-abh02_a:2190_2	vicikicchāsīsena desanā katā. Tattha ‘kiṃ nu kho ahaṃ atīte khattiyo ahosiṃ udāhu	2190	
PA_atk-abh02_a:2190_3	brāhmaṇo vesso suddo kāḷo odāto rasso dīgho’ti kaṅkhanto atītaṃ addhānaṃ ārabbha	2190	
PA_atk-abh02_a:2190_4	kaṅkhati nāma. ‘Kiṃ nu kho ahaṃ anāgate khattiyo bhavissāmi udāhu brāhmaṇo vesso…pe…	2190	
PA_atk-abh02_a:2190_5	dīgho’ti kaṅkhanto anāgataṃ addhānaṃ ārabbha kaṅkhati nāma. ‘Kiṃ nu kho ahaṃ etarahi	2190	
PA_atk-abh02_a:2190_6	khattiyo udāhu brāhmaṇo vesso suddo; kiṃ vā ahaṃ rūpaṃ udāhu vedanā saññā saṅkhārā	2190	
PA_atk-abh02_a:2190_7	viññāṇa’nti kaṅkhanto paccuppannaṃ addhānaṃ ārabbha kaṅkhati nāma.	2190	
PA_atk-abh02_a:2191_0	Tattha kiñcāpi khattiyo vā attano khattiyabhāvaṃ, brāhmaṇo vā brāhmaṇabhāvaṃ, vesso	2191	
PA_atk-abh02_a:2191_1	vā vessabhāvaṃ, suddo vā suddabhāvaṃ ajānanako nāma natthi, jīvaladdhiko pana satto	2191	
PA_atk-abh02_a:2191_2	khattiyajīvādīnaṃ vaṇṇādibhedaṃ sutvā ‘kīdiso nu kho amhākaṃ abbhantare jīvo – kiṃ	2191	
PA_atk-abh02_a:2191_3	nu kho nīlako udāhu pītako lohitako odāto caturaṃso chaḷaṃso aṭṭhaṃso’ti kaṅkhanto evaṃ kaṅkhati nāma.	2191	
PA_atk-abh02_a:2192_0	923. Titthāyatanānīti titthabhūtāni āyatanāni, titthiyānaṃ vā āyatanāni. Tattha titthaṃ	2192	
PA_atk-abh02_a:2192_1	nāma dvāsaṭṭhi diṭṭhiyo. Titthiyā nāma yesaṃ tā diṭṭhiyo ruccanti khamanti. Āyatanaṭṭho	2192	
PA_atk-abh02_a:2192_2	heṭṭhā vuttoyeva. Tattha yasmā sabbepi diṭṭhigatikā sañjāyamānā imesuyeva tīsu ṭhānesu	2192	
PA_atk-abh02_a:2192_3	sañjāyanti, samosaramānāpi etesuyeva samosaranti sannipatanti, diṭṭhigatikabhāve	2192	
PA_atk-abh02_a:2192_4	ca nesaṃ etāniyeva kāraṇāni, tasmā titthāni ca tāni sañjātānītiādinā atthena āyatanāni	2192	
PA_atk-abh02_a:2192_5	cāti titthāyatanāni; tenevatthena titthiyānaṃ āyatanānītipi titthāyatanāni. Purisapuggaloti	2192	
PA_atk-abh02_a:2192_6	satto. Kāmañca purisotipi puggalotipi vutte sattoyeva vutto, ayaṃ pana sammutikathā	2192	
PA_atk-abh02_a:2192_7	nāma yo yathā jānāti tassa tathā vuccati. Paṭisaṃvedetīti attano santāne uppannaṃ	2192	
PA_atk-abh02_a:2192_8	jānāti, paṭisaṃviditaṃ karoti anubhavati vā. Pubbekatahetūti pubbe katakāraṇā, pubbe	2192	
PA_atk-abh02_a:2192_9	katakammapaccayeneva paṭisaṃvedetīti attho. Ayaṃ nigaṇṭhasamayo. Evaṃvādino pana	2192	
PA_atk-abh02_a:2192_10	te kammavedanañca kiriyavedanañca paṭikkhipitvā ekaṃ vipākavedanameva sampaṭicchanti.	21921	
PA_atk-abh02_a:2192_11	Pittasamuṭṭhānādīsu ca aṭṭhasu ābādhesu satta paṭikkhipitvā aṭṭhamaṃyeva sampaṭicchanti,	21921	
PA_atk-abh02_a:2192_12	diṭṭhadhammavedanīyādīsu ca tīsu kammesu dve paṭikkhipitvā ekaṃ aparāpariyavedanīyameva	21921	
PA_atk-abh02_a:2192_13	sampaṭicchanti, kusalākusalavipākakiriyasaṅkhātāsu ca catūsu cetanāsu vipākacetanaṃyeva sampaṭicchanti.	21921	
PA_atk-abh02_a:2193_0	Issaranimmānahetūti issaranimmānakāraṇā; brahmunā vā pajāpatinā vā issarena nimmitattā	2193	
PA_atk-abh02_a:2193_1	paṭisaṃvedetīti attho. Ayaṃ brāhmaṇasamayo. Ayañhi nesaṃ adhippāyo – imā tisso vedanā	2193	
PA_atk-abh02_a:2193_2	paccuppanne attanā katamūlakena vā āṇattimūlakena vā pubbe katena vā ahetuappaccayā	2193	
PA_atk-abh02_a:2193_3	vā paṭisaṃvedetuṃ nāma na sakkā; issaranimmānakāraṇā eva pana imā paṭisaṃvedetīti.	2193	
PA_atk-abh02_a:2193_4	Evaṃvādino panete heṭṭhā vuttesu aṭṭhasu ābādhesu ekampi asampaṭicchitvā sabbaṃ paṭibāhanti.	2193	
PA_atk-abh02_a:2193_5	Tathā diṭṭhadhammavedanīyādīsupi sabbakoṭṭhāsesu ekampi asampaṭicchitvā sabbaṃ paṭibāhanti.	2193	
PA_atk-abh02_a:2194_0	Ahetu appaccayāti hetuñca paccayañca vinā akāraṇeneva paṭisaṃvedetīti attho. Ayaṃ	2194	
PA_atk-abh02_a:2194_1	ājīvakasamayo. Evaṃ vādino etepi heṭṭhā vuttesu kāraṇesu ca byādhīsu ca ekampi asampaṭicchitvā	2194	
PA_atk-abh02_a:2194_2	sabbaṃ paṭikkhipanti.	2194	
PA_atk-abh02_a:2195_0	924. Kiñcanāti palibodhā. Rāgo kiñcananti rāgo uppajjamāno satte bandhati palibundheti,	2195	
PA_atk-abh02_a:2195_1	tasmā kiñcananti vuccati. Dosamohesupi eseva nayo. Aṅgaṇānīti “udaṅgaṇe tattha papaṃ	2195	
PA_atk-abh02_a:2195_2	avindu”nti āgataṭṭhāne bhūmippadeso aṅgaṇaṃ. “Tasseva rajassa vā aṅgaṇassa vā pahānāya	2195	
PA_atk-abh02_a:2195_3	vāyamatī”ti āgataṭṭhāne yaṃ kiñci malaṃ vā paṅko vā. “Sāṅgaṇova samāno”ti āgataṭṭhāne	2195	
PA_atk-abh02_a:2195_4	nānappakāro tibbakileso. Idhāpi tadeva kilesaṅgaṇaṃ adhippetaṃ. Teneva rāgo aṅgaṇantiādimāha.	2195	
PA_atk-abh02_a:2196	Malānīti malinabhāvakaraṇāni. Rāgo malanti rāgo uppajjamāno cittaṃ malinaṃ karoti, malaṃ gāhāpeti, tasmā malanti vuccati. Itaresupi dvīsu eseva nayo.	219	
PA_atk-abh02_a:2197	Visamaniddese yasmā rāgādīsu ceva kāyaduccaritādīsu ca sattā pakkhalanti, pakkhalitā ca pana sāsanatopi sugatitopi patanti, tasmā pakkhalanapātahetuto rāgo visamantiādi vuttaṃ.	219	
PA_atk-abh02_a:2198_0	Aggīti anudahanaṭṭhena aggi. Rāgaggīti rāgo uppajjamāno satte anudahati jhāpeti,	2198	
PA_atk-abh02_a:2198_1	tasmā aggīti vuccati. Dosamohesupi eseva nayo. Tattha vatthūni – ekā kira daharabhikkhunī	2198	
PA_atk-abh02_a:2198_2	cittalapabbatavihāre uposathāgāraṃ gantvā dvārapālakarūpaṃ olokayamānā ṭhitā. Athassā	2198	
PA_atk-abh02_a:2198_3	anto rāgo uppanno. Sā teneva jhāyitvā kālamakāsi. Bhikkhuniyo gacchamānā ‘ayaṃ daharā	2198	
PA_atk-abh02_a:2198_4	ṭhitā, pakkosatha na’nti āhaṃsu. Ekā gantvā ‘kasmā ṭhitāsī’ti hatthe gaṇhi. Gahitamattā	2198	
PA_atk-abh02_a:2198_5	parivattitvā patitā. Idaṃ tāva rāgassa anudahanatāya vatthu. Dosassa pana anudahanatāya	2198	
PA_atk-abh02_a:2198_6	manopadosikā devā daṭṭhabbā. Mohassa anudahanatāya khiḍḍāpadosikā devā daṭṭhabbā.	2198	
PA_atk-abh02_a:2198_7	Mohanavasena hi tesaṃ satisammoso hoti. Tasmā khiḍḍāvasena āhārakālaṃ ativattitvā	2198	
PA_atk-abh02_a:2198_8	kālaṃ karonti. Kasāvāti kasaṭā nirojā. Rāgādīsu ca kāyaduccaritādīsu ca ekampi paṇītaṃ	2198	
PA_atk-abh02_a:2198_9	ojavantaṃ natthi, tasmā rāgo kasāvotiādi vuttaṃ.	2198	
PA_atk-abh02_a:2199_0	925. Assādadiṭṭhīti assādasampayuttā diṭṭhi. Natthi kāmesu dosoti kilesakāmena vatthukāmapaṭisevanadoso	2199	
PA_atk-abh02_a:2199_1	natthīti vadati. Pātabyatanti pātabbabhāvaṃ paribhuñjanaṃ ajjhoharaṇaṃ. Evaṃvādī	2199	
PA_atk-abh02_a:2199_2	hi so vatthukāmesu kilesakāmaṃ pivanto viya ajjhoharanto viya paribhuñjati. Attānudiṭṭhīti	2199	
PA_atk-abh02_a:2199_3	attānaṃ anugatā diṭṭhi. Micchādiṭṭhīti lāmakā diṭṭhi. Idāni yasmā ettha paṭhamā sassatadiṭṭhi	2199	
PA_atk-abh02_a:2199_4	hoti, dutiyā sakkāyadiṭṭhi, tatiyā ucchedadiṭṭhi, tasmā tamatthaṃ dassetuṃ sassatadiṭṭhi	2199	
PA_atk-abh02_a:2199_5	assādadiṭṭhītiādimāha.	2199	
PA_atk-abh02_a:2200_0	926. Aratiniddeso ca vihesāniddeso ca vuttatthoyeva. Adhammassa cariyā adhammacariyā,	2200	
PA_atk-abh02_a:2200_1	adhammakaraṇanti attho. Visamā cariyā, visamassa vā kammassa cariyāti visamacariyā.	2200	
PA_atk-abh02_a:2200_2	Dovacassatāpāpamittatā niddesā vuttatthā eva. Puthunimittārammaṇesu pavattito nānattesu	2200	
PA_atk-abh02_a:2200_3	saññā nānattasaññā. Yasmā vā aññāva kāmasaññā, aññā byāpādādisaññā, tasmā nānattā	2200	
PA_atk-abh02_a:2200_4	saññātipi nānattasaññā. Kosajjapamādaniddesesu pañcasu kāmaguṇesu vissaṭṭhacittassa	2200	
PA_atk-abh02_a:2200_5	kusaladhammabhāvanāya ananuyogavasena līnavuttitā kosajjaṃ, pamajjanavasena pamattabhāvo	2200	
PA_atk-abh02_a:2200_6	pamādoti veditabbo. Asantuṭṭhitādiniddesā vuttatthā eva.	2200	
PA_atk-abh02_a:2201_0	931. Anādariyaniddese ovādassa anādiyanavasena anādarabhāvo anādariyaṃ. Anādariyanākāro	2201	
PA_atk-abh02_a:2201_1	anādaratā. Sagaruvāsaṃ avasanaṭṭhena agāravabhāvo agāravatā. Sajeṭṭhakavāsaṃ avasanaṭṭhena	2201	
PA_atk-abh02_a:2201_2	appatissavatā. Anaddāti anādiyanā. Anaddāyanāti anādiyanākāro. Anaddāya ayitassa	2201	
PA_atk-abh02_a:2201_3	bhāvo anaddāyitattaṃ. Asīlassa bhāvo asīlyaṃ. Acittīkāroti garucittīkārassa akaraṇaṃ.	2201	
PA_atk-abh02_a:2202	932. Assaddhabhāvo assaddhiyaṃ. Asaddahanākāro asaddahanā. Okappetvā anupavisitvā aggahaṇaṃ anokappanā. Appasīdanaṭṭhena anabhippasādo.	220	
PA_atk-abh02_a:2203	Avadaññutāti thaddhamacchariyavasena ‘dehi, karohī’ti vacanassa ajānatā.	220	
PA_atk-abh02_a:2204_0	934. Buddhā ca buddhasāvakā cāti ettha buddhaggahaṇena paccekabuddhāpi gahitāva.	2204	
PA_atk-abh02_a:2204_1	Asametukamyatāti tesaṃ samīpaṃ agantukāmatā. Saddhammaṃ asotukamyatāti sattatiṃsa	2204	
PA_atk-abh02_a:2204_2	bodhipakkhiyadhammā saddhammo nāma, taṃ asuṇitukāmatā. Anuggahetukamyatāti na uggahetukāmatā.	2204	
PA_atk-abh02_a:2205_0	Upārambhacittatāti upārambhacittabhāvo. Yasmā pana so atthato upārambhova hoti, tasmā	2205	
PA_atk-abh02_a:2205_1	taṃ dassetuṃ tattha katamo upārambhotiādi vuttaṃ. Tattha upārambhanavasena upārambho.	2205	
PA_atk-abh02_a:2205_2	Punappunaṃ upārambho anupārambho upārambhanākāro upārambhanā. Punappunaṃ upārambhanā	2205	
PA_atk-abh02_a:2205_3	anupārambhanā. Anupārambhitassa bhāvo anupārambhitattaṃ. Uññāti heṭṭhā katvā jānanā.	2205	
PA_atk-abh02_a:2205_4	Avaññāti avajānanā. Paribhavanaṃ paribhavo. Randhassa gavesitā randhagavesitā. Randhaṃ	2205	
PA_atk-abh02_a:2205_5	vā gavesatīti randhagavesī, tassa bhāvo randhagavesitā. Ayaṃ vuccatīti ayaṃ paravajjānupassanalakkhaṇo	2205	
PA_atk-abh02_a:2205_6	upārambho nāma vuccati, yena samannāgato puggalo, yathā nāma tunnakāro sāṭakaṃ pasāretvā	2205	
PA_atk-abh02_a:2205_7	chiddameva oloketi, evameva parassa sabbepi guṇe makkhetvā aguṇesuyeva patiṭṭhāti.	2205	
PA_atk-abh02_a:2206_0	936. Ayoniso manasikāroti anupāyamanasikāro. Anicce niccanti anicceyeva vatthusmiṃ	2206	
PA_atk-abh02_a:2206_1	‘idaṃ nicca’nti evaṃ pavatto. Dukkhe sukhantiādīsupi eseva nayo. Saccavippaṭikulena	2206	
PA_atk-abh02_a:2206_2	cāti catunnaṃ saccānaṃ ananulomavasena. Cittassa āvaṭṭanātiādīni sabbānipi āvajjanasseva	2206	
PA_atk-abh02_a:2206_3	vevacanāneva. Āvajjanañhi bhavaṅgacittaṃ āvaṭṭetīti cittassa āvaṭṭanā. Anuanu āvaṭṭetīti	2206	
PA_atk-abh02_a:2206_4	anāvaṭṭanā. Ābhujatīti ābhogo. Bhavaṅgārammaṇato aññaṃ ārammaṇaṃ samannāharatīti	2206	
PA_atk-abh02_a:2206_5	samannāhāro. Tadevārammaṇaṃ attānaṃ anubandhitvā uppajjamāne manasikarotīti manasikāro.	2206	
PA_atk-abh02_a:2206_6	Karotīti ṭhapeti. Ayaṃ vuccatīti ayaṃ anupāyamanasikāro uppathamanasikāralakkhaṇo	2206	
PA_atk-abh02_a:2206_7	ayonisomanasikāro nāma vuccati. Tassa vasena puggalo dukkhādīni saccāni yāthāvato	2206	
PA_atk-abh02_a:2206_8	āvajjituṃ na sakkoti.	2206	
PA_atk-abh02_a:2207	Kummaggasevanāniddese yaṃ kummaggaṃ sevato sevanā kummaggasevanāti vuccati, taṃ dassetuṃ tattha katamo kummaggoti dutiyapucchā katā. Sesaṃ sabbattha uttānamevāti.	220	
PA_atk-abh02_a:2208	Tikaniddesavaṇṇanā niṭṭhitā.	220	
PA_atk-abh02_a:2209	(4.) Catukkaniddesavaṇṇanā	220	
PA_atk-abh02_a:2210_0	939. Catukkaniddese taṇhuppādesu cīvarahetūti ‘kattha manāpaṃ cīvaraṃ labhissāmī’ti	2210	
PA_atk-abh02_a:2210_1	cīvarakāraṇā uppajjati. Itibhavābhavahetūti ettha itīti nidassanatthe nipāto; yathā	2210	
PA_atk-abh02_a:2210_2	cīvarādihetu evaṃ bhavābhavahetūtipi attho. Bhavābhavoti cettha paṇītapaṇītatarāni	2210	
PA_atk-abh02_a:2210_3	telamadhuphāṇitādīni adhippetāni. Imesaṃ pana catunnaṃ taṇhuppādānaṃ pahānatthāya	2210	
PA_atk-abh02_a:2210_4	paṭipāṭiyāva cattāro ariyavaṃsā desitāti veditabbā.	2210	
PA_atk-abh02_a:2211_0	Agatigamanesu chandāgatiṃ gacchatīti chandena pemena agatiṃ gacchati, akattabbaṃ	2211	
PA_atk-abh02_a:2211_1	karoti. Parapadesupi eseva nayo. Tattha yo ‘ayaṃ me mitto vā sandiṭṭho vā sambhatto	2211	
PA_atk-abh02_a:2211_2	vā ñātako vā lañjaṃ vā pana me detī’ti chandavasena assāmikaṃ sāmikaṃ karoti – ayaṃ	2211	
PA_atk-abh02_a:2211_3	chandāgatiṃ gacchati nāma. Yo ‘ayaṃ me verī’ti pakativeravasena vā taṅkhaṇuppannakodhavasena	2211	
PA_atk-abh02_a:2211_4	vā sāmikaṃ assāmikaṃ karoti – ayaṃ dosāgatiṃ gacchati nāma. Yo pana mandattā momūhattā	2211	
PA_atk-abh02_a:2211_5	yaṃ vā taṃ vā vatvā assāmikaṃ sāmikaṃ karoti – ayaṃ mohāgatiṃ gacchati nāma. Yo pana	2211	
PA_atk-abh02_a:2211_6	‘ayaṃ rājavallabho vā visamanissito vā anatthampi me kareyyā’ti bhīto assāmikaṃ sāmikaṃ	2211	
PA_atk-abh02_a:2211_7	karoti – ayaṃ bhayāgatiṃ gacchati nāma. Yo vā pana bhājiyaṭṭhāne kiñci bhājento ‘ayaṃ	2211	
PA_atk-abh02_a:2211_8	me mitto vā sandiṭṭho vā sambhatto vā’ti pemavasena atirekaṃ deti, ‘ayaṃ me verī’ti	2211	
PA_atk-abh02_a:2211_9	dosavasena ūnakaṃ deti, momūhattā dinnādinnaṃ ajānamāno kassaci ūnakaṃ kassaci adhikaṃ	2211	
PA_atk-abh02_a:2211_10	deti, ‘ayaṃ imasmiṃ adīyamāne mayhaṃ anatthampi kareyyā’ti bhīto kassaci atirekaṃ	22111	
PA_atk-abh02_a:2211_11	deti, so catubbidhopi yathānukkamena chandāgatiādīni gacchati nāma. Ariyā etāya na	22111	
PA_atk-abh02_a:2211_12	gacchantīti agati, anariyā iminā agatiṃ gacchantīti agatigamanaṃ. Imaṃ dvayaṃ catunnampi	22111	
PA_atk-abh02_a:2211_13	sādhāraṇavasena vuttaṃ. Chandena gamanaṃ chandagamanaṃ. Idaṃ dosādīnaṃ asādhāraṇavasena	22111	
PA_atk-abh02_a:2211_14	vuttaṃ. Sakapakkharāgañca parapakkhadosañca purakkhatvā asamaggabhāvena gamanaṃ vaggagamanaṃ.	22111	
PA_atk-abh02_a:2211_15	Idaṃ chandadosasādhāraṇavasena vuttaṃ. Vārino viya yathāninnaṃ gamananti vārigamanaṃ.	22111	
PA_atk-abh02_a:2211_16	Idaṃ catunnampi sādhāraṇavasena vuttaṃ.	22111	
PA_atk-abh02_a:2212_0	Vipariyāsesu aniccādīni vatthūni niccantiādinā nayena viparītato esantīti vipariyāsā,	2212	
PA_atk-abh02_a:2212_1	saññāya vipariyāso saññāvipariyāso. Itaresupi dvīsu eseva nayo. Evamete catunnaṃ	2212	
PA_atk-abh02_a:2212_2	vatthūnaṃ vasena cattāro, yesu vatthūsu saññādīnaṃ vasena dvādasa honti. Tesu aṭṭha	2212	
PA_atk-abh02_a:2212_3	sotāpattimaggena pahīyanti. Asubhe subhanti saññācittavipallāsā sakadāgāmimaggena	2212	
PA_atk-abh02_a:2212_4	tanukā honti, anāgāmimaggena pahīyanti. Dukkhe sukhanti saññācittavipallāsā arahattamaggena	2212	
PA_atk-abh02_a:2212_5	pahīyantīti veditabbā.	2212	
PA_atk-abh02_a:2213_0	Anariyavohāresu anariyavohārāti anariyānaṃ lāmakānaṃ vohārā. Diṭṭhavāditāti ‘diṭṭhaṃ	2213	
PA_atk-abh02_a:2213_1	mayā’ti evaṃ vāditā. Ettha ca taṃ taṃ samuṭṭhāpikacetanāvasena attho veditabbo. Saha	2213	
PA_atk-abh02_a:2213_2	saddena cetanā kathitātipi vuttameva. Dutiyacatukkepi eseva nayo. Ariyo hi adisvā	2213	
PA_atk-abh02_a:2213_3	vā ‘diṭṭhaṃ mayā’ti disvā vā ‘na diṭṭhaṃ mayā’ti vattā nāma natthi; anariyova evaṃ	2213	
PA_atk-abh02_a:2213_4	vadati. Tasmā evaṃ vadantassa etā saha saddena aṭṭha cetanā anariyavohārāti veditabbā.	2213	
PA_atk-abh02_a:2214	Duccaritesu paṭhamacatukkaṃ veracetanāvasena vuttaṃ, dutiyaṃ vacīduccaritavasena.	221	
PA_atk-abh02_a:2215	Bhayesu paṭhamacatukke jātiṃ paṭicca uppannaṃ bhayaṃ jātibhayaṃ. Sesesupi eseva nayo. Dutiyacatukke rājato uppannaṃ bhayaṃ rājabhayaṃ. Sesesupi eseva nayo.	221	
PA_atk-abh02_a:2216_0	Tatiyacatukke cattāri bhayānīti mahāsamudde udakaṃ orohantassa vuttabhayāni. Mahāsamudde	2216	
PA_atk-abh02_a:2216_1	kira mahindavīci nāma saṭṭhi yojanāni uggacchati. Gaṅgāvīci nāma paṇṇāsa. Rohaṇavīci	2216	
PA_atk-abh02_a:2216_2	nāma cattālīsa yojanāni uggacchati. Evarūpā ūmiyo paṭicca uppannaṃ bhayaṃ ūmibhayaṃ	2216	
PA_atk-abh02_a:2216_3	nāma. Kumbhīlato uppannaṃ bhayaṃ kumbhīlabhayaṃ. Udakāvaṭṭato bhayaṃ āvaṭṭabhayaṃ.	2216	
PA_atk-abh02_a:2216_4	Susukā vuccati caṇḍamaccho; tato bhayaṃ susukābhayaṃ.	2216	
PA_atk-abh02_a:2217_0	Catutthacatukke attānuvādabhayanti pāpakammino attānaṃ anuvadantassa uppajjanakabhayaṃ.	2217	
PA_atk-abh02_a:2217_1	Parānuvādabhayanti parassa anuvādato uppajjanakabhayaṃ. Daṇḍabhayanti agārikassa	2217	
PA_atk-abh02_a:2217_2	raññā pavattitadaṇḍaṃ, anagārikassa vinayadaṇḍaṃ paṭicca uppajjanakabhayaṃ. Duggatibhayanti	2217	
PA_atk-abh02_a:2217_3	cattāro apāye paṭicca uppajjanakabhayaṃ. Iti imehi catūhi catukkehi soḷasa mahābhayāni nāma kathitāni.	2217	
PA_atk-abh02_a:2218_0	Diṭṭhicatukke timbarukadiṭṭhi nāma kathitā. Tattha sayaṃkataṃ sukhadukkhanti vedanaṃ	2218	
PA_atk-abh02_a:2218_1	attato samanupassato vedanāya eva vedanā katāti uppannā diṭṭhi. Evañca sati tassā	2218	
PA_atk-abh02_a:2218_2	vedanāya pubbepi atthitā āpajjatīti ayaṃ sassatadiṭṭhi nāma hoti. Saccato thetatoti	2218	
PA_atk-abh02_a:2218_3	saccato thirato. Paraṃkatanti paccuppannavedanato aññaṃ vedanākāraṇaṃ vedanattānaṃ	2218	
PA_atk-abh02_a:2218_4	samanupassato ‘aññāya vedanāya ayaṃ vedanā katā’ti uppannā diṭṭhi. Evaṃ sati purimāya	2218	
PA_atk-abh02_a:2218_5	kāraṇavedanāya ucchedo āpajjatīti ayaṃ ucchedadiṭṭhi nāma hoti. Sayaṃkatañca paraṃkatañcāti	2218	
PA_atk-abh02_a:2218_6	yathāvutteneva atthena ‘upaḍḍhaṃ sayaṃkataṃ, upaḍḍhaṃ parena kata’nti gaṇhato uppannā	2218	
PA_atk-abh02_a:2218_7	diṭṭhi – ayaṃ sassatucchedadiṭṭhi nāma. Catutthā akāraṇā eva sukhadukkhaṃ hotīti	2218	
PA_atk-abh02_a:2218_8	gaṇhato uppannā diṭṭhi. Evaṃ sati ayaṃ ahetukadiṭṭhi nāma. Sesamettha heṭṭhā vuttanayattā uttānatthamevāti.	2218	
PA_atk-abh02_a:2219	Catukkaniddesavaṇṇanā niṭṭhitā.	221	
PA_atk-abh02_a:2220	(5.) Pañcakaniddesavaṇṇanā	222	
PA_atk-abh02_a:2221_0	940. Pañcakaniddese yasmā yesaṃ sakkāyadiṭṭhiādīni appahīnāni, te bhavaggepi nibbatte	2221	
PA_atk-abh02_a:2221_1	etāni ākaḍḍhitvā kāmabhaveyeva pātenti, tasmā orambhāgiyāni saṃyojanānīti vuttāni.	2221	
PA_atk-abh02_a:2221_2	Iti etāni pañca gacchantaṃ na vārenti, gataṃ pana ānenti. Rūparāgādīnipi pañca gacchantaṃ	2221	
PA_atk-abh02_a:2221_3	na vārenti, āgantuṃ pana na denti. Rāgādayo pañca lagganaṭṭhena saṅgā, anupaviṭṭhaṭṭhena pana sallāti vuttā.	2221	
PA_atk-abh02_a:2222_0	941. Cetokhilāti cittassa thaddhabhāvā kacavarabhāvā khāṇukabhāvā. Satthari kaṅkhatīti	2222	
PA_atk-abh02_a:2222_1	satthu sarīre vā guṇe vā kaṅkhati. Sarīre kaṅkhamāno ‘dvattiṃsavaralakkhaṇapaṭimaṇḍitaṃ	2222	
PA_atk-abh02_a:2222_2	nāma sarīraṃ atthi nu kho natthī’ti kaṅkhati. Guṇe kaṅkhamāno ‘atītānāgatapaccuppannajānanasamatthaṃ	2222	
PA_atk-abh02_a:2222_3	sabbaññutañāṇaṃ atthi nu kho natthī’ti kaṅkhati. Vicikicchatīti vicinanto kicchati,	2222	
PA_atk-abh02_a:2222_4	dukkhaṃ āpajjati, vinicchetuṃ na sakkoti. Nādhimuccatīti ‘evameta’nti adhimokkhaṃ	2222	
PA_atk-abh02_a:2222_5	na paṭilabhati. Na sampasīdatīti guṇesu otaritvā nibbicikicchabhāvena pasīdituṃ anāvilo	2222	
PA_atk-abh02_a:2222_6	bhavituṃ na sakkoti.	2222	
PA_atk-abh02_a:2223_0	Dhammeti pariyattidhamme ca paṭivedhadhamme ca. Pariyattidhamme kaṅkhamāno ‘tepiṭakaṃ	2223	
PA_atk-abh02_a:2223_1	buddhavacanaṃ caturāsītidhammakkhandhasahassānīti vadanti, atthi nu kho etaṃ natthī’ti	2223	
PA_atk-abh02_a:2223_2	kaṅkhati. Paṭivedhadhamme kaṅkhamāno ‘vipassanānissando maggo nāma, magganissando	2223	
PA_atk-abh02_a:2223_3	phalaṃ nāma, sabbasaṅkhārapaṭinissaggo nibbānaṃ nāmāti vadanti, taṃ atthi nu kho natthīti kaṅkhati’.	2223	
PA_atk-abh02_a:2224_0	Saṅghe kaṅkhatīti ‘ujuppaṭipannotiādīnaṃ padānaṃ vasena evarūpaṃ paṭipadaṃ paṭipannā	2224	
PA_atk-abh02_a:2224_1	cattāro maggaṭṭhā cattāro phalaṭṭhāti aṭṭhannaṃ puggalānaṃ samūhabhūto saṅgho nāma	2224	
PA_atk-abh02_a:2224_2	atthi nu kho natthī’ti kaṅkhati. Sikkhāya kaṅkhamāno ‘adhisīlasikkhā nāma adhicittasikkhā	2224	
PA_atk-abh02_a:2224_3	nāma adhipaññā sikkhā nāmāti vadanti, sā atthi nu kho natthī’ti kaṅkhati.	2224	
PA_atk-abh02_a:2225_0	Cetasovinibandhāti cittaṃ bandhitvā muṭṭhiyaṃ katvā viya gaṇhantīti cetasovinibandhā.	2225	
PA_atk-abh02_a:2225_1	Kāmeti vatthukāmepi kilesakāmepi. Kāyeti attano kāye. Rūpeti bahiddhā rūpe. Yāvadatthanti	2225	
PA_atk-abh02_a:2225_2	yattakaṃ icchati tattakaṃ. Udarāvadehakanti udarapūraṃ. Tañhi udaraṃ avadehanato	2225	
PA_atk-abh02_a:2225_3	udarāvadehakanti vuccati. Seyyasukhanti mañcapīṭhasukhaṃ utusukhaṃ vā. Passasukhanti	2225	
PA_atk-abh02_a:2225_4	yathā samparivattakaṃ sayantassa dakkhiṇapassavāmapassānaṃ sukhaṃ hoti, evaṃ uppannasukhaṃ.	2225	
PA_atk-abh02_a:2225_5	Middhasukhanti niddāsukhaṃ. Anuyuttoti yuttapayutto viharati. Paṇidhāyāti patthayitvā.	2225	
PA_atk-abh02_a:2225_6	Sīlenātiādīsu sīlanti catupārisuddhisīlaṃ. Vatanti vatasamādānaṃ. Tapoti tapacaraṇaṃ.	2225	
PA_atk-abh02_a:2225_7	Brahmacariyanti methunavirati. Devo vā bhavissāmīti mahesakkhadevo vā bhavissāmi.	2225	
PA_atk-abh02_a:2225_8	Devaññataro vāti appesakkhadevesu vā aññataro. Kusaladhamme āvaranti nivārentīti nīvaraṇāni.	2225	
PA_atk-abh02_a:2226	Mātā jīvitā voropitā hotīti manusseneva sakajanikā manussamātā jīvitā voropitā hoti. Pitāpi manussapitāva. Arahāpi manussaarahāva. Duṭṭhena cittenāti vadhakacittena.	222	
PA_atk-abh02_a:2227_0	Saññīti saññāsamaṅgī. Arogoti nicco. Ittheke abhivadantīti itthaṃ eke abhivadanti,	2227	
PA_atk-abh02_a:2227_1	evameke abhivadantīti attho. Ettāvatā soḷasa saññīvādā kathitā. Asaññīti saññāvirahito.	2227	
PA_atk-abh02_a:2227_2	Iminā padena aṭṭha asaññīvādā kathitā. Tatiyapadena aṭṭha nevasaññīnāsaññīvādā kathitā.	2227	
PA_atk-abh02_a:2227_3	Sato vā pana sattassāti athavā pana vijjamānasseva sattassa. Ucchedanti upacchedaṃ.	2227	
PA_atk-abh02_a:2227_4	Vināsanti adassanaṃ. Vibhavanti bhāvavigamaṃ. Sabbānetāni aññamaññavevacanāneva.	2227	
PA_atk-abh02_a:2227_5	Tattha dve janā ucchedadiṭṭhiṃ gaṇhanti – lābhī ca alābhī ca. Tattha lābhī arahato	2227	
PA_atk-abh02_a:2227_6	dibbena cakkhunā cutiṃ disvā upapattiṃ apassanto, yo vā cutimattameva daṭṭhuṃ sakkoti	2227	
PA_atk-abh02_a:2227_7	na upapātaṃ, so ucchedadiṭṭhiṃ gaṇhāti. Alābhī ‘ko paralokaṃ jānātī’ti kāmasukhagiddhatāya	2227	
PA_atk-abh02_a:2227_8	vā ‘yathā rukkhato paṇṇāni patitāni na puna viruhanti, evaṃ sattā’tiādinā vitakkena	2227	
PA_atk-abh02_a:2227_9	vā ucchedaṃ gaṇhāti. Idha pana taṇhādiṭṭhīnaṃ vasena tathā ca aññathā ca vikappetvāva	2227	
PA_atk-abh02_a:2227_10	uppannā satta ucchedavādā kathitā. Tesañhi idaṃ saṅgahavacanaṃ. Diṭṭhadhammanibbānaṃ	22271	
PA_atk-abh02_a:2227_11	vā paneketi ettha diṭṭhadhammoti paccakkhadhammo vuccati. Tattha tattha paṭiladdhattabhāvassetaṃ	22271	
PA_atk-abh02_a:2227_12	adhivacanaṃ. Diṭṭhadhamme nibbānaṃ diṭṭhadhammanibbānaṃ; imasmiṃyeva attabhāve dukkhā	22271	
PA_atk-abh02_a:2227_13	vūpasammanti attho. Idaṃ pañcannaṃ diṭṭhadhammanibbānavādānaṃ saṅgahavacanaṃ.	22271	
PA_atk-abh02_a:2228_0	942. Verāti veracetanā. Byasanāti vināsā. Akkhantiyāti anadhivāsanāya. Appiyoti dassanasavanapaṭikūlatāya	2228	
PA_atk-abh02_a:2228_1	na piyāyitabbo. Cintetumpi paṭikūlattā mano etasmiṃ na appetīti amanāpo. Verabahuloti	2228	
PA_atk-abh02_a:2228_2	bahuvero. Vajjabahuloti bahudoso.	2228	
PA_atk-abh02_a:2229_0	Ājīvakabhayanti ājīvaṃ jīvitavuttiṃ paṭicca uppannaṃ bhayaṃ. Taṃ agārikassapi hoti	2229	
PA_atk-abh02_a:2229_1	anagārikassapi. Tattha agārikena tāva ājīvahetu bahuṃ akusalaṃ kataṃ hoti. Athassa	2229	
PA_atk-abh02_a:2229_2	maraṇasamaye niraye upaṭṭhahante bhayaṃ uppajjati. Anagārikenāpi bahu anesanā katā	2229	
PA_atk-abh02_a:2229_3	hoti. Athassa maraṇakāle niraye upaṭṭhahante bhayaṃ uppajjati. Idaṃ ājīvakabhayaṃ	2229	
PA_atk-abh02_a:2229_4	nāma. Asilokabhayanti garahabhayaṃ parisasārajjabhayanti katapāpassa puggalassa sannipatitaṃ	2229	
PA_atk-abh02_a:2229_5	parisaṃ upasaṅkamantassa sārajjasaṅkhātaṃ bhayaṃ uppajjati. Idaṃ parisasārajjabhayaṃ	2229	
PA_atk-abh02_a:2229_6	nāma. Itaradvayaṃ pākaṭameva.	2229	
PA_atk-abh02_a:2230_0	943. Diṭṭhadhammanibbānavāresu pañcahi kāmaguṇehīti manāpiyarūpādīhi pañcahi kāmakoṭṭhāsehi	2230	
PA_atk-abh02_a:2230_1	bandhanehi vā. Samappitoti suṭṭhu appito allīno hutvā. Samaṅgībhūtoti samannāgato.	2230	
PA_atk-abh02_a:2230_2	Paricāretīti tesu kāmaguṇesu yathāsukhaṃ indriyāni cāreti sañcāreti ito cito ca upaneti;	2230	
PA_atk-abh02_a:2230_3	atha vā pana laḷati ramati kīḷatīti. Ettha ca duvidhā kāmaguṇā – mānussakā ceva dibbā	2230	
PA_atk-abh02_a:2230_4	ca. Mānussakā mandhātukāmaguṇasadisā daṭṭhabbā; dibbā paranimmitavasavattidevarājassa	2230	
PA_atk-abh02_a:2230_5	kāmaguṇasadisāti. Evarūpe kāme upagatañhi te paramadiṭṭhadhammanibbānappatto hotīti	2230	
PA_atk-abh02_a:2230_6	vadanti. Tattha paramadiṭṭhadhammanibbānanti paramaṃ diṭṭhadhammanibbānaṃ, uttamanti attho.	2230	
PA_atk-abh02_a:2231_0	Dutiyavāre hutvā abhāvaṭṭhena aniccā; paṭipīḷanaṭṭhena dukkhā; pakatijahanaṭṭhena	2231	
PA_atk-abh02_a:2231_1	vipariṇāmadhammāti veditabbā. Tesaṃ vipariṇāmaññathābhāvāti tesaṃ kāmānaṃ vipariṇāmasaṅkhātā	2231	
PA_atk-abh02_a:2231_2	aññathābhāvā. ‘Yampi me ahosi tampi me natthī’ti vuttanayena uppajjanti sokaparidevadukkhadomanassupāyāsā.	2231	
PA_atk-abh02_a:2231_3	Tattha antonijjhāyanalakkhaṇo soko; tannissitalālappalakkhaṇo paridevo; kāyapaṭipīḷanalakkhaṇaṃ	2231	
PA_atk-abh02_a:2231_4	dukkhaṃ; manovighātalakkhaṇaṃ domanassaṃ; vighātalakkhaṇo upāyāso.	2231	
PA_atk-abh02_a:2232_0	Vitakkitanti abhiniropanavasena pavatto vitakko. Vicāritanti anumajjanavasena pavatto	2232	
PA_atk-abh02_a:2232_1	vicāro. Etena etanti etena vitakkena ca vicārena ca etaṃ paṭhamajjhānaṃ oḷārikaṃ	2232	
PA_atk-abh02_a:2232_2	sakaṇṭakaṃ viya khāyati.	2232	
PA_atk-abh02_a:2233_0	Pītigatanti pītimeva. Cetaso uppilāvitanti cittassa uppilabhāvakaraṇaṃ. Cetaso ābhogoti	2233	
PA_atk-abh02_a:2233_1	jhānā vuṭṭhāya tasmiṃ sukhe punappunaṃ cittassa ābhogo manasikāroti. Sesaṃ sabbattha uttānatthamevāti.	2233	
PA_atk-abh02_a:2234	Pañcakaniddesavaṇṇanā niṭṭhitā.	223	
PA_atk-abh02_a:2235	(6.) Chakkaniddesavaṇṇanā	223	
PA_atk-abh02_a:2236	944. Chakkaniddese yasmā kuddho vā kodhavasena, sandiṭṭhiparāmāsī vā sandiṭṭhiparāmāsitāya kalahaṃ viggahaṃ vivādaṃ āpajjati, tasmā kodhādayo ‘vivādamūlānī’ti vuttā.	223	
PA_atk-abh02_a:2237_0	Chandarāganiddese kāmagehasitattā chandarāgā gehassitā dhammāti saṅgahato vatvā puna	2237	
PA_atk-abh02_a:2237_1	pabhedato dassetuṃ manāpiyesu rūpesūtiādi vuttaṃ. Tattha manāpiyesūti manavaḍḍhanakesu	2237	
PA_atk-abh02_a:2237_2	iṭṭhesu. Virodhā eva virodhavatthūni. Amanāpiyesūti aniṭṭhesu.	2237	
PA_atk-abh02_a:2238_0	945. Agāravesu agāravoti gāravavirahito. Appatissoti appatissayo anīcavutti. Ettha	2238	
PA_atk-abh02_a:2238_1	pana yo bhikkhu satthari dharamāne tīsu kālesu upaṭṭhānaṃ na yāti, satthari anupāhane	2238	
PA_atk-abh02_a:2238_2	caṅkamante saupāhano caṅkamati, nīce caṅkame caṅkamante ucce caṅkame caṅkamati, heṭṭhā	2238	
PA_atk-abh02_a:2238_3	vasante upari vasati, satthudassanaṭṭhāne ubho aṃse pārupati, chattaṃ dhāreti, upāhanaṃ	2238	
PA_atk-abh02_a:2238_4	dhāreti, nhāyati, uccāraṃ vā passāvaṃ vā karoti, parinibbute vā pana cetiyaṃ vandituṃ	2238	
PA_atk-abh02_a:2238_5	na gacchati, cetiyassa paññāyanaṭṭhāne satthudassanaṭṭhāne vuttaṃ sabbaṃ karoti –	2238	
PA_atk-abh02_a:2238_6	ayaṃ satthari agāravo nāma. Yo pana dhammasavane saṅghuṭṭhe sakkaccaṃ na gacchati,	2238	
PA_atk-abh02_a:2238_7	sakkaccaṃ dhammaṃ na suṇāti, samullapanto nisīdati, na sakkaccaṃ gaṇhāti, na sakkaccaṃ	2238	
PA_atk-abh02_a:2238_8	vāceti – ‘ayaṃ dhamme agāravo nāma. Yo pana therena bhikkhunā anajjhiṭṭho dhammaṃ	2238	
PA_atk-abh02_a:2238_9	deseti, pañhaṃ katheti, vuḍḍhe bhikkhū ghaṭṭento gacchati, tiṭṭhati, nisīdati, dussapallatthikaṃ	2238	
PA_atk-abh02_a:2238_10	vā hatthapallatthikaṃ vā karoti, saṅghamajjhe ubho aṃse pārupati, chattupāhanaṃ dhāreti	22381	
PA_atk-abh02_a:2238_11	– ayaṃ saṅghe agāravo nāma. Ekabhikkhusmimpi hi agārave kate saṅghe agāravo katova	22381	
PA_atk-abh02_a:2238_12	hoti. Tisso sikkhā pana apūrayamānova sikkhāya agāravo nāma. Appamādalakkhaṇaṃ ananubrūhayamāno	22381	
PA_atk-abh02_a:2238_13	appamāde agāravo nāma. Duvidhaṃ paṭisanthāraṃ akaronto paṭisanthāre agāravo nāma.	22381	
PA_atk-abh02_a:2239_0	Parihāniyā dhammāti parihānakarā dhammā. Kammārāmatāti navakamme vā cīvaravicāraṇādīsu	2239	
PA_atk-abh02_a:2239_1	vā kammesu abhirati yuttapayuttatā. Bhassārāmatāti tiracchānakathāvasena bhasse yuttapayuttatā.	2239	
PA_atk-abh02_a:2239_2	Niddārāmatāti niddāya yuttapayuttatā. Saṅgaṇikārāmatāti saṅgaṇikāya yuttapayuttatā.	2239	
PA_atk-abh02_a:2239_3	Saṃsaggārāmatāti savanasaṃsagge, dassanasaṃsagge, samullāpasaṃsagge, paribhogasaṃsagge,	2239	
PA_atk-abh02_a:2239_4	kāyasaṃsaggeti pañcavidhe saṃsagge yuttapayuttatā. Papañcārāmatāti taṇhāmānadiṭṭhipapañcesu yuttapayuttatā.	2239	
PA_atk-abh02_a:2240_0	946. Somanassupavicārādīsu somanassena saddhiṃ upavicarantīti somanassupavicārā.	2240	
PA_atk-abh02_a:2240_1	Cakkhunā rūpaṃ disvāti cakkhuviññāṇena rūpaṃ passitvā. Somanassaṭṭhāniyanti somanassassa	2240	
PA_atk-abh02_a:2240_2	ārammaṇavasena kāraṇabhūtaṃ. Upavicaratīti tattha vicārappavattanena upavicarati.	2240	
PA_atk-abh02_a:2240_3	Vitakko pana taṃsampayutto vāti iminā nayena tīsupi chakkesu attho veditabbo.	2240	
PA_atk-abh02_a:2241	947. Gehasitānīti kāmaguṇanissitāni. Somanassānīti cetasikasukhāni. Domanassānīti cetasikadukkhāni. Upekkhāti aññāṇasampayuttā upekkhā vedanā, aññāṇupekkhātipi etāsaṃyeva nāmaṃ.	224	
PA_atk-abh02_a:2242_0	948. Atthi me attāti vāti sabbapadesu vā-saddo vikappattho; evaṃ vā diṭṭhi uppajjatīti	2242	
PA_atk-abh02_a:2242_1	vuttaṃ hoti. Atthi me attāti cettha sassatadiṭṭhi sabbakālesu attano atthitaṃ gaṇhāti.	2242	
PA_atk-abh02_a:2242_2	Saccato thetatoti bhūtato ca thirato ca; idaṃ saccanti suṭṭhu daḷhabhāvenāti vuttaṃ	2242	
PA_atk-abh02_a:2242_3	hoti. Natthi me attāti ayaṃ pana ucchedadiṭṭhi, sato sattassa tattha tattha vibhavaggahaṇato.	2242	
PA_atk-abh02_a:2242_4	Atha vā purimāpi tīsu kālesu atthīti gahaṇato sassatadiṭṭhi, paccuppannameva atthīti	2242	
PA_atk-abh02_a:2242_5	gaṇhantī ucchedadiṭṭhi. Pacchimāpi atītānāgatesu natthīti gahaṇato ‘bhasmantā āhutiyo’ti	2242	
PA_atk-abh02_a:2242_6	gahitadiṭṭhikānaṃ viya ucchedadiṭṭhi, atīteyeva natthīti gaṇhantī adhiccasamuppannikasseva	2242	
PA_atk-abh02_a:2242_7	sassatadiṭṭhi. Attanā vā attānaṃ sañjānāmīti saññākkhandhasīsena khandhe attāti gahetvā	2242	
PA_atk-abh02_a:2242_8	saññāya avasesakkhandhe sañjānanato ‘iminā attanā imaṃ attānaṃ sañjānāmī’ti evaṃ	2242	
PA_atk-abh02_a:2242_9	hoti. Attanā vā anattānanti saññākkhandhaṃyeva attāti gahetvā itare cattāro khandhe	2242	
PA_atk-abh02_a:2242_10	anattāti gahetvā saññāya tesaṃ jānanato evaṃ hoti. Anattanā vā attānanti saññākkhandhaṃ	22421	
PA_atk-abh02_a:2242_11	anattāti itare ca cattāro khandhe attāti gahetvā saññāya tesaṃ jānanato evaṃ hoti.	22421	
PA_atk-abh02_a:2242_12	Sabbāpi sassatucchedadiṭṭhiyova.	22421	
PA_atk-abh02_a:2243_0	Vado vedeyyoti ādayo pana sassatadiṭṭhiyā eva abhinivesākārā. Tattha vadatīti vado;	2243	
PA_atk-abh02_a:2243_1	vacīkammassa kārakoti vuttaṃ hoti. Vedayatīti vedeyyo; jānāti anubhavati cāti vuttaṃ	2243	
PA_atk-abh02_a:2243_2	hoti. Idāni yaṃ so vedeti taṃ dassetuṃ tatra tatra dīgharattaṃ kalyāṇapāpakānantiādi	2243	
PA_atk-abh02_a:2243_3	vuttaṃ. Tattha tatra tatrāti tesu tesu yonigatiṭhitinivāsanikāyesu ārammaṇesu vā.	2243	
PA_atk-abh02_a:2243_4	Dīgharattanti cirarattaṃ. Paccanubhotīti paṭisaṃvedayati. Na so jāto nāhosīti so	2243	
PA_atk-abh02_a:2243_5	attā ajātidhammato na jāto nāma; sadā vijjamāno yevāti attho. Teneva atīte nāhosi,	2243	
PA_atk-abh02_a:2243_6	anāgatepi na bhavissati. Yo hi jāto so ahosi, yo ca jāyissati so bhavissatīti. Athavā	2243	
PA_atk-abh02_a:2243_7	‘na so jāto nāhosī’ti so sadā vijjamānattā atītepi na jātu nāhosi, anāgatepi na jātu	2243	
PA_atk-abh02_a:2243_8	na bhavissati. Niccoti uppādavayarahito. Dhuvoti thiro sārabhūto. Sassatoti sabbakāliko.	2243	
PA_atk-abh02_a:2243_9	Avipariṇāmadhammoti attano pakatibhāvaṃ avijahanadhammo kakaṇṭako viya nānappakārattaṃ	2243	
PA_atk-abh02_a:2243_10	nāpajjati. Evamayaṃ sabbāsavadiṭṭhi nāma kathitā. Sesaṃ sabbattha uttānatthamevāti.	22431	
PA_atk-abh02_a:2244	Chakkaniddesavaṇṇanā.	224	
PA_atk-abh02_a:2245	(7.) Sattakaniddesavaṇṇanā	224	
PA_atk-abh02_a:2246_0	949. Sattakaniddese thāmagataṭṭhena appahīnaṭṭhena ca anusentīti anusayā. Vaṭṭasmiṃ	2246	
PA_atk-abh02_a:2246_1	satte saṃyojenti ghaṭentīti saṃyojanāni. Samudācāravasena pariyuṭṭhahantīti pariyuṭṭhānāni.	2246	
PA_atk-abh02_a:2246_2	Kāmarāgova pariyuṭṭhānaṃ kāmarāgapariyuṭṭhānaṃ. Sesesupi eseva nayo.	2246	
PA_atk-abh02_a:2247	950. Asataṃ dhammā, lāmakaṭṭhena vā asantā dhammāti asaddhammā. Rāgādīhi dosehi duṭṭhāni caritānīti duccaritāni. Tena tenākārena maññantīti mānā.	224	
PA_atk-abh02_a:2248_0	951. Diṭṭhiniddese rūpīti rūpavā. Cātumahābhūtikoti catumahābhūtamayo. Mātāpitūnaṃ	2248	
PA_atk-abh02_a:2248_1	etanti mātāpettikaṃ. Kintaṃ? Sukkasoṇitaṃ. Mātāpettike sambhūto jātoti mātāpettikasambhavo.	2248	
PA_atk-abh02_a:2248_2	Idha rūpakāyasīsena manussattabhāvaṃ attāti vadati. Dutiyo taṃ paṭikkhipitvā dibbattabhāvaṃ	2248	
PA_atk-abh02_a:2248_3	vadati. Dibboti devaloke sambhūto. Kāmāvacaroti chakāmāvacaradevapariyāpanno. Kabaḷīkāraṃ	2248	
PA_atk-abh02_a:2248_4	bhakkhayatīti kabaḷīkārabhakkho. Manomayoti jhānamanena nibbatto. Sabbaṅgapaccaṅgīti	2248	
PA_atk-abh02_a:2248_5	sabbaṅgapaccaṅgayutto. Ahīnindriyoti paripuṇṇindriyo; yāni brahmaloke atthi tesaṃ	2248	
PA_atk-abh02_a:2248_6	vasena, itaresañca saṇṭhānavasenetaṃ vuttaṃ. Ākāsānañcāyatanūpagoti ākāsānañcāyatanabhāvaṃ	2248	
PA_atk-abh02_a:2248_7	upagato. Itaresupi eseva nayo. Sesaṃ sabbattha uttānatthamevāti.	2248	
PA_atk-abh02_a:2249	Sattakaniddesavaṇṇanā.	224	
PA_atk-abh02_a:2250	(8.) Aṭṭhakaniddesavaṇṇanā	225	
PA_atk-abh02_a:2251_0	952. Aṭṭhakaniddese kilesāyeva kilesavatthūni. Kusītavatthūnīti kusītassa alasassa	2251	
PA_atk-abh02_a:2251_1	vatthūni, patiṭṭhā, kosajjakāraṇānīti attho. Kammaṃ kātabbaṃ hotīti cīvaravicāraṇādikammaṃ	2251	
PA_atk-abh02_a:2251_2	kātabbaṃ hoti. Na vīriyaṃ ārabhatīti duvidhampi vīriyaṃ nārabhati. Appattassāti jhānavipassanāmaggaphaladhammassa	2251	
PA_atk-abh02_a:2251_3	appattassa pattiyā. Anadhigatassāti tasseva anadhigatassa adhigamatthāya. Asacchikatassāti	2251	
PA_atk-abh02_a:2251_4	tasseva asacchikatassa sacchikaraṇatthāya. Idaṃ paṭhamanti ‘idaṃ handāhaṃ nipajjāmī’ti	2251	
PA_atk-abh02_a:2251_5	evaṃ osīdanaṃ paṭhamaṃ kusītavatthu. Iminā nayena sabbattha attho veditabbo.	2251	
PA_atk-abh02_a:2252	Māsācitaṃ maññeti ettha pana māsācitaṃ nāma tintamāso; yathā tintamāso garuko hoti, evaṃ garukoti adhippāyo. Gilānā vuṭṭhito hotīti gilāno hutvā pacchā vuṭṭhito hoti.	225	
PA_atk-abh02_a:2253_0	954. Aṭṭhasu lokadhammesūti ettha lokassa dhammāti lokadhammā. Etehi vimutto nāma	2253	
PA_atk-abh02_a:2253_1	natthi, buddhānampi honti eva. Tasmā ‘lokadhammā’ti vuccanti. Paṭighātoti paṭihaññanākāro.	2253	
PA_atk-abh02_a:2253_2	Lābhe sārāgoti ‘ahaṃ lābhaṃ labhāmī’ti evaṃ gehasitasomanassavasena uppanno sārāgo;	2253	
PA_atk-abh02_a:2253_3	so cittaṃ paṭihanati. Alābhe paṭivirodhoti ‘ahaṃ lābhaṃ na labhāmī’ti domanassavasena	2253	
PA_atk-abh02_a:2253_4	uppannavirodho; sopi cittaṃ paṭihanati. Tasmā ‘paṭighāto’ti vutto. Yasādīsupi ‘ahaṃ	2253	
PA_atk-abh02_a:2253_5	mahāparivāro, ahaṃ appaparivāro, ahaṃ pasaṃsappatto, ahaṃ garahappatto, ahaṃ sukhappatto,	2253	
PA_atk-abh02_a:2253_6	ahaṃ dukkhappato’ti evametesaṃ uppatti veditabbā. Anariyavohārāti anariyānaṃ vohārā.	2253	
PA_atk-abh02_a:2254_0	957. Purisadosāti purisānaṃ dosā. Na sarāmīti ‘mayā etassa kammassa kataṭṭhānaṃ na	2254	
PA_atk-abh02_a:2254_1	sarāmi na sallakkhemī’ti evaṃ assatibhāvena nibbeṭheti moceti. Codakaṃyeva paṭippharatīti	2254	
PA_atk-abh02_a:2254_2	paṭiviruddho hutvā pharati, paṭibhāṇitabhāvena tiṭṭhati. Kiṃ nu kho tuyhanti ‘tuyhaṃ	2254	
PA_atk-abh02_a:2254_3	bālassa abyattassa bhaṇitena nāma kiṃ’ yo tvaṃ neva vatthunā āpattiṃ, na codanaṃ	2254	
PA_atk-abh02_a:2254_4	jānāsī’ti dīpeti; ‘tvaṃ pi nāma evaṃ kiñci ajānanto bhaṇitabbaṃ maññissasī’ti ajjhottharati.	2254	
PA_atk-abh02_a:2254_5	Paccāropetīti ‘tvaṃ pi khosī’tiādīni vadanto paṭiāropeti. Paṭikarohīti desanāgāminiṃ	2254	
PA_atk-abh02_a:2254_6	desehi, vuṭṭhānagāminito vuṭṭhāhi tato suddhante patiṭṭhito aññaṃ codessasī’ti dīpeti.	2254	
PA_atk-abh02_a:2255_0	Aññenāññaṃ paṭicaratīti aññena kāraṇena vacanena vā aññaṃ kāraṇaṃ vacanaṃ vā paṭicchādeti.	2255	
PA_atk-abh02_a:2255_1	‘Āpattiṃ āpannosī’ti vutto ‘ko āpanno? Kiṃ āpanno? Kathaṃ āpanno? Kismiṃ āpanno?	2255	
PA_atk-abh02_a:2255_2	Kaṃ bhaṇatha? Kiṃ bhaṇathā’ti vadati. ‘Evarūpaṃ kiñci tayā diṭṭha’nti vutte ‘na suṇāmī’ti	2255	
PA_atk-abh02_a:2255_3	sotaṃ vā upaneti. Bahiddhā kathaṃ apanāmetīti ‘itthannāmaṃ āpattiṃ āpannosī’ti puṭṭho	2255	
PA_atk-abh02_a:2255_4	‘pāṭaliputtaṃ gatomhī’ti vatvā puna ‘tava pāṭaliputtagamanaṃ na pucchāmā’ti vutte	2255	
PA_atk-abh02_a:2255_5	‘tato rājagahaṃ gatomhī’ti ‘rājagahaṃ vā yāhi, brāhmaṇagehaṃ vā; āpattiṃ āpannosī’ti?	2255	
PA_atk-abh02_a:2255_6	‘Tattha me sūkaramaṃsaṃ laddha’ntiādīni vadanto kathaṃ bahiddhā vikkhipati. Kopanti	2255	
PA_atk-abh02_a:2255_7	kupitabhāvaṃ. Dosanti duṭṭhabhāvaṃ. Ubhayampetaṃ kodhasseva nāmaṃ. Appaccayanti asantuṭṭhākāraṃ;	2255	
PA_atk-abh02_a:2255_8	domanassassetaṃ nāmaṃ. Pātukarotīti dasseti pakāseti. Bāhāvikkhepakaṃ bhaṇatīti bāhā	2255	
PA_atk-abh02_a:2255_9	vikkhipitvā alajjivacanaṃ vadati. Vihesetīti viheṭheti bādhati. Anādiyitvāti cittīkārena	2255	
PA_atk-abh02_a:2255_10	aggahetvā avajānitvā; anādaro hutvāti attho.	22551	
PA_atk-abh02_a:2256_0	Atibāḷhanti atidaḷhaṃ atippamāṇaṃ. Mayi byāvaṭāti mayi byāpāraṃ āpannā. Hīnāyāvattitvāti	2256	
PA_atk-abh02_a:2256_1	hīnassa gihibhāvassa atthāya āvattitvā; gihī hutvāti attho. Attamanā hothāti tuṭṭhacittā	2256	
PA_atk-abh02_a:2256_2	hotha, ‘mayā labhitabbaṃ labhatha, mayā vasitabbaṭṭhāne vasatha, phāsuvihāro vo mayā	2256	
PA_atk-abh02_a:2256_3	kato’ti adhippāyena vadati.	2256	
PA_atk-abh02_a:2257_0	958. Asaññīti pavatto vādo asaññīvādo; so tesaṃ atthīti asaññīvādā. Rūpī attātiādīsu	2257	
PA_atk-abh02_a:2257_1	lābhino kasiṇarūpaṃ attāti gahetvā rūpīti diṭṭhi uppajjati; alābhino takkamatteneva,	2257	
PA_atk-abh02_a:2257_2	ājīvakānaṃ viya. Lābhinoyeva ca pana arūpasamāpattinimittaṃ attāti gahetvā arūpīti	2257	
PA_atk-abh02_a:2257_3	diṭṭhi uppajjati; alābhino takkamatteneva, nigaṇṭhānaṃ viya. Asaññībhāve panettha	2257	
PA_atk-abh02_a:2257_4	ekanteneva kāraṇaṃ na pariyesitabbaṃ. Diṭṭhigatiko hi ummattako viya yaṃ vā taṃ vā	2257	
PA_atk-abh02_a:2257_5	gaṇhāti. Rūpī ca arūpī cāti rūpārūpamissakagāhavasena vuttaṃ. Ayaṃ diṭṭhi rūpāvacarārūpāvacarasamāpattilābhinopi	2257	
PA_atk-abh02_a:2257_6	takkikassāpi uppajjati. Neva rūpī nārūpīti pana ekantato takkikadiṭṭhiyeva. Antavāti	2257	
PA_atk-abh02_a:2257_7	parittakasiṇaṃ attato gaṇhantassa diṭṭhi. Anantavāti appamāṇakasiṇaṃ. Antavā ca anantavā	2257	
PA_atk-abh02_a:2257_8	cāti uddhamadho sapariyantaṃ tiriyaṃ apariyantaṃ kasiṇaṃ attāti gahetvā uppannadiṭṭhi.	2257	
PA_atk-abh02_a:2257_9	Nevantavā nānantavāti takkikadiṭṭhiyeva. Sesaṃ sabbattha uttānatthamevāti.	2257	
PA_atk-abh02_a:2258	Aṭṭhakaniddesavaṇṇanā.	225	
PA_atk-abh02_a:2259	(9.) Navakaniddesavaṇṇanā	225	
PA_atk-abh02_a:2260	960. Navakaniddese nava āghātavatthūnīti sattesu uppattivaseneva kathitāni. Purisānaṃ malānīti purisamalāni. Navavidhāti navakoṭṭhāsā navappabhedā vā.	226	
PA_atk-abh02_a:2261_0	963. Taṇhaṃ paṭiccāti taṇhaṃ nissāya. Pariyesanāti rūpādiārammaṇapariyesanā. Sā hi	2261	
PA_atk-abh02_a:2261_1	taṇhāya sati hoti. Lābhoti rūpādiārammaṇapaṭilābho. So hi pariyesanāya sati hoti.	2261	
PA_atk-abh02_a:2261_2	Vinicchayo pana ñāṇataṇhādiṭṭhivitakkavasena catubbidho. Tattha “sukhavinicchayaṃ	2261	
PA_atk-abh02_a:2261_3	jaññā, sukhavinicchayaṃ ñatvā ajjhattaṃ sukhamanuyuñjeyyā”ti ayaṃ ñāṇavinicchayo.	2261	
PA_atk-abh02_a:2261_4	“Vinicchayoti dve vinicchayā – taṇhāvinicchayo ca diṭṭhivinicchayo cā”ti evaṃ āgatāni	2261	
PA_atk-abh02_a:2261_5	aṭṭhasatataṇhāvicaritāni taṇhāvinicchayo. Dvāsaṭṭhi diṭṭhiyo diṭṭhivinicchayo. “Chando	2261	
PA_atk-abh02_a:2261_6	kho, devānaminda, vitakkanidāno”ti imasmiṃ pana sutte idha vinicchayoti vutto vitakkoyeva	2261	
PA_atk-abh02_a:2261_7	āgato. Lābhaṃ labhitvā hi iṭṭhāniṭṭhaṃ sundarāsundarañca vitakkeneva vinicchināti	2261	
PA_atk-abh02_a:2261_8	– ‘ettakaṃ me rūpārammaṇatthāya bhavissati, ettakaṃ saddādiārammaṇatthāya, ettakaṃ	2261	
PA_atk-abh02_a:2261_9	mayhaṃ bhavissati, ettakaṃ parassa, ettakaṃ paribhuñjissāmi, ettakaṃ nidahissāmī’ti.	2261	
PA_atk-abh02_a:2261_10	Tena vuttaṃ “lābhaṃ paṭicca vinicchayo”ti.	22611	
PA_atk-abh02_a:2262_0	Chandarāgoti evaṃ akusalavitakkena vitakkite vatthusmiṃ dubbalarāgo ca balavarāgo	2262	
PA_atk-abh02_a:2262_1	ca uppajjati. Idañhi idha chandoti dubbalarāgassādhivacanaṃ. Ajjhosānanti ahaṃ mamanti	2262	
PA_atk-abh02_a:2262_2	balavasanniṭṭhānaṃ. Pariggahoti taṇhādiṭṭhivasena pariggahakaraṇaṃ. Macchariyanti	2262	
PA_atk-abh02_a:2262_3	parehi sādhāraṇabhāvassa asahanatā. Tenevassa porāṇā evaṃ vacanatthaṃ vadanti – “idaṃ	2262	
PA_atk-abh02_a:2262_4	acchariyaṃ mayhameva hotu, mā aññassa acchariyaṃ hotūti pavattattā macchariyanti	2262	
PA_atk-abh02_a:2262_5	vuccatī”ti. Ārakkhoti dvārapidahanamañjusagopanādivasena suṭṭhu rakkhaṇaṃ. Adhikarotīti	2262	
PA_atk-abh02_a:2262_6	adhikaraṇaṃ; kāraṇassetaṃ nāmaṃ. Ārakkhādhikaraṇanti bhāvanapuṃsakaṃ; ārakkhahetūti	2262	
PA_atk-abh02_a:2262_7	attho. Daṇḍādānādīsu paranisedhanatthaṃ daṇḍassa ādānaṃ daṇḍādānaṃ. Ekatodhārādino	2262	
PA_atk-abh02_a:2262_8	satthassa ādānaṃ satthādānaṃ. Kalahoti kāyakalahopi vācākalahopi. Purimo purimo virodho	2262	
PA_atk-abh02_a:2262_9	viggaho, pacchimo pacchimo vivādo. Tuvaṃ tuvanti agāravavacanaṃ, tvaṃ tvanti attho.	2262	
PA_atk-abh02_a:2263_0	964. Iñjitānīti iñjanāni calanāni. Asmīti iñjitametantiādīhi sabbapadehi mānova kathito.	2263	
PA_atk-abh02_a:2263_1	Ahanti pavattopi hi māno iñjitameva, ayamahanti pavattopi, nevasaññīnāsaññī bhavissanti	2263	
PA_atk-abh02_a:2263_2	pavattopi. Sesanavakehipi mānova kathito. Māno hi iñjanato iñjitaṃ, maññanato maññitaṃ,	2263	
PA_atk-abh02_a:2263_3	phandanato phanditaṃ, papañcanato papañcitaṃ. Tehi tehi kāraṇehi saṅkhatattā saṅkhatanti	2263	
PA_atk-abh02_a:2263_4	ca vuccati. Sesaṃ sabbattha uttānatthamevāti.	2263	
PA_atk-abh02_a:2264	Navakaniddesavaṇṇanā.	226	
PA_atk-abh02_a:2265	(10.) Dasakaniddesavaṇṇanā	226	
PA_atk-abh02_a:2266	966. Dasakaniddese kilesā eva kilesavatthūni. Āghātavatthūni panettha “anatthaṃ me acarī”tiādīnaṃ vasena avikopetabbe khāṇukaṇṭakādimhipi aṭṭhāne uppannāghātena saddhiṃ vuttāni.	226	
PA_atk-abh02_a:2267_0	970. Micchattesu micchāñāṇanti pāpakiriyāsu upāyacintāvasena pāpaṃ katvā ‘sukataṃ	2267	
PA_atk-abh02_a:2267_1	mayā’ti paccavekkhaṇākārena uppanno moho. Micchāvimuttīti avimuttasseva sato vimuttasaññitā.	2267	
PA_atk-abh02_a:2267_2	Sesaṃ sabbattha uttānatthamevāti.	2267	
PA_atk-abh02_a:2268	Dasakaniddesavaṇṇanā.	226	
PA_atk-abh02_a:2269	Taṇhāvicaritaniddesavaṇṇanā	226	
PA_atk-abh02_a:2270_0	973. Taṇhāvicaritaniddese taṇhāvicaritānīti taṇhāsamudācārā taṇhāpavattiyo. Ajjhattikassa	2270	
PA_atk-abh02_a:2270_1	upādāyāti ajjhattikaṃ khandhapañcakaṃ upādāya. Idañhi upayogatthe sāmivacanaṃ. Asmīti	2270	
PA_atk-abh02_a:2270_2	hotīti yadetaṃ ajjhattaṃ khandhapañcakaṃ upādāya taṇhāmānadiṭṭhivasena samūhagāhato	2270	
PA_atk-abh02_a:2270_3	‘asmī’ti hoti, tasmiṃ satīti attho. Itthasmīti hotītiādīsu pana evaṃ samūhato ‘aha’nti	2270	
PA_atk-abh02_a:2270_4	gahaṇe sati tato anupanidhāya ca upanidhāya cāti dvidhā gahaṇaṃ hoti. Tattha anupanidhāyāti	2270	
PA_atk-abh02_a:2270_5	aññaṃ ākāraṃ anupagamma sakabhāvameva ārammaṇaṃ katvā ‘itthasmī’ti hoti; khattiyādīsu	2270	
PA_atk-abh02_a:2270_6	‘idaṃpakāro aha’nti evaṃ taṇhāmānadiṭṭhivasena hotīti attho. Idaṃ tāva anupanidhāya	2270	
PA_atk-abh02_a:2270_7	gahaṇaṃ. Upanidhāya gahaṇaṃ pana duvidhaṃ hoti – samato ca asamato ca. Taṃ dassetuṃ	2270	
PA_atk-abh02_a:2270_8	evasmīti ca aññathāsmīti ca vuttaṃ. Tattha evasmīti idaṃ samato upanidhāya gahaṇaṃ;	2270	
PA_atk-abh02_a:2270_9	yathā ayaṃ khattiyo, yathā ayaṃ brāhmaṇo, evaṃ ahampīti attho. Aññathāsmīti idaṃ	2270	
PA_atk-abh02_a:2270_10	pana asamato gahaṇaṃ; yathāyaṃ khattiyo, yathāyaṃ brāhmaṇo, tato aññathā ahaṃ hīno	22701	
PA_atk-abh02_a:2270_11	vā adhiko vāti attho. Imāni tāva paccuppannavasena cattāri taṇhāvicaritāni. Bhavissantiādīni	22701	
PA_atk-abh02_a:2270_12	pana cattāri anāgatavasena vuttāni. Sesaṃ purimacatukke vuttanayeneva attho veditabbo.	22701	
PA_atk-abh02_a:2270_13	Asmīti sassato asmi. Sātasmīti asassato asmi. Asasmīti satasmīti vā pāṭho. Tattha	22701	
PA_atk-abh02_a:2270_14	atthīti asaṃ; niccassetaṃ adhivacanaṃ. Sīdatīti sataṃ; aniccassetaṃ adhivacanaṃ.	22701	
PA_atk-abh02_a:2270_15	Iti imāni dve sassatucchedavasena vuttānīti veditabbāni. Ito parāni siyantiādīni	22701	
PA_atk-abh02_a:2270_16	cattāri saṃsayaparivitakkavasena vuttāni. Tāni purimacatukke vuttanayeneva atthato	22701	
PA_atk-abh02_a:2270_17	veditabbāni. Apāhaṃ siyantiādīni pana cattāri “api nāmāhaṃ bhaveyya”nti evaṃ patthanākappanavasena	22701	
PA_atk-abh02_a:2270_18	vuttāni. Tāni purimacatukke vuttanayeneva veditabbāni. Evametesu –	22701	
PA_atk-abh02_a:2271	Dve diṭṭhisīsā cattāro, suddhasīsā sīsamūlakā;	227	
PA_atk-abh02_a:2272	Tayo tayoti etāni, aṭṭhārasa vibhāvaye.	227	
PA_atk-abh02_a:2273_0	Etesu hi sassatucchedavasena vuttā dve diṭṭhisīsā nāma. Asmīti, bhavissanti, siyanti,	2273	
PA_atk-abh02_a:2273_1	apāhaṃ siyanti ete cattāro suddhasīsāeva. Itthasmīti ādayo tayo tayoti dvādasa sīsamūlakā	2273	
PA_atk-abh02_a:2273_2	nāmāti. Evamete dve diṭṭhisīsā, cattāro suddhasīsā, dvādasa sīsamūlakāti aṭṭhārasa	2273	
PA_atk-abh02_a:2273_3	taṇhāvicaritadhammā veditabbā.	2273	
PA_atk-abh02_a:2274_0	974. Idāni paṭipāṭiyāva te dhamme bhājetvā dassetuṃ kathañca asmīti hotītiādi āraddhaṃ.	2274	
PA_atk-abh02_a:2274_1	Tattha kañci dhammaṃ anavakāriṃ karitvāti rūpavedanādīsu kañci ekadhammampi avinibbhogaṃ	2274	
PA_atk-abh02_a:2274_2	katvā, ekekato aggahetvā, samūhatova gahetvāti attho. Asmīti chandaṃ paṭilabhatīti	2274	
PA_atk-abh02_a:2274_3	pañcakkhandhe niravasesato gahetvā ‘aha’nti taṇhaṃ paṭilabhati. Mānadiṭṭhīsupi eseva	2274	
PA_atk-abh02_a:2274_4	nayo. Tattha kiñcāpi ayaṃ taṇhāvicaritaniddeso, mānadiṭṭhiyo pana na vinā taṇhāya,	2274	
PA_atk-abh02_a:2274_5	tasmā tadekaṭṭhavasena idha vuttā. Taṇhāsīsena vā papañcattayampi uddiṭṭhaṃ. Taṃ	2274	
PA_atk-abh02_a:2274_6	uddesānurūpeneva niddisitumpi mānadiṭṭhiyo gahitā. Taṇhāpapañcaṃ vā dassento teneva	2274	
PA_atk-abh02_a:2274_7	saddhiṃ sesapapañcepi dassetuṃ evamāha.	2274	
PA_atk-abh02_a:2275	Tasmiṃ sati imāni papañcitānīti tasmiṃ “asmīti chandaṃ paṭilabhatī”tiādinā nayena vutte papañcattaye sati puna imāni “itthasmīti vā”tiādīni papañcitāni hontīti attho.	227	
PA_atk-abh02_a:2276_0	Khattiyosmītiādīsu abhisekasenāmaccādinā ‘khattiyo ahaṃ’, mantajjhena porohiccādinā	2276	
PA_atk-abh02_a:2276_1	‘brāhmaṇo ahaṃ’, kasigorakkhādinā ‘vesso ahaṃ’, asitabyābhaṅgitāya ‘suddo ahaṃ’,	2276	
PA_atk-abh02_a:2276_2	gihibyañjanena ‘gahaṭṭho aha’nti iminā nayena attho veditabbo. Evaṃ itthasmīti hotīti	2276	
PA_atk-abh02_a:2276_3	evaṃ khattiyādīsu khattiyādippakāraṃ attani uppādayitvā ‘itthaṃpakāro aha’nti hoti.	2276	
PA_atk-abh02_a:2277_0	Yathā so khattiyotiādīsu ‘yathā so abhisekasenāmaccādinā khattiyo, tathā ‘ahampi	2277	
PA_atk-abh02_a:2277_1	khattiyo’ti iminā nayena attho veditabbo. Dutiyanaye ‘yathā so abhisekasenāmaccādinā	2277	
PA_atk-abh02_a:2277_2	khattiyo, nāhaṃ tathā khattiyo; ahaṃ pana tato hīno vā seṭṭho vā’ti iminā nayena	2277	
PA_atk-abh02_a:2277_3	attho veditabbo. Bhavissantiādiniddesādīsupi eseva nayo.	2277	
PA_atk-abh02_a:2278_0	975. Evaṃ ajjhattikassa upādāya taṇhāvicaritāni bhājetvā idāni bāhirassa upādāya	2278	
PA_atk-abh02_a:2278_1	taṇhāvicaritāni bhājetuṃ tattha katamānītiādimāha. Tattha bāhirassa upādāyāti bāhiraṃ	2278	
PA_atk-abh02_a:2278_2	khandhapañcakaṃ upādāya. Idampi hi upayogatthe sāmivacanaṃ. Imināti iminā rūpena	2278	
PA_atk-abh02_a:2278_3	vā…pe… viññāṇena vā. Avasesaṃ pana uddesavāre tāva vuttanayeneva veditabbaṃ.	2278	
PA_atk-abh02_a:2279_0	976. Niddesavāre pana avakāriṃ karitvāti vinibbhogaṃ katvā. Iminā asmīti chandaṃ	2279	
PA_atk-abh02_a:2279_1	paṭilabhatītiādīsu iminā rūpena vā…pe… viññāṇena vāti evaṃ pañcakkhandhe ekadesato	2279	
PA_atk-abh02_a:2279_2	gahetvā iminā ‘aha’nti chandādīni paṭilabhatīti evamattho veditabbo.	2279	
PA_atk-abh02_a:2280	Iminā khattiyosmītiādīsu ‘iminā chattena vā khaggena vā abhisekasenāmaccādinā vā khattiyo aha’nti evaṃ purimanayeneva attho veditabbo. Imināti padamattameva hettha viseso.	228	
PA_atk-abh02_a:2281_0	Yathā so khattiyotiādīsupi imināti vuttapadameva viseso. Tasmā tassa vasena yathā	2281	
PA_atk-abh02_a:2281_1	khattiyo, evaṃ ahampi iminā khaggena vā chattena vā abhisekasenāmaccādinā vā khattiyoti	2281	
PA_atk-abh02_a:2281_2	evaṃ yojetvā sabbapadesu attho veditabbo. Iminā niccosmīti pañcakkhandhe anavakāriṃ	2281	
PA_atk-abh02_a:2281_3	katvā rūpādīsu ekameva dhammaṃ ‘aha’nti gahetvā ‘iminā khaggena vā chattena vā ahaṃ	2281	
PA_atk-abh02_a:2281_4	nicco dhuvo’ti maññati. Ucchedadiṭṭhiyampi eseva nayo. Sesaṃ sabbattha vuttanayeneva veditabbaṃ.	2281	
PA_atk-abh02_a:2282_0	Iti evarūpāni atītāni chattiṃsāti ekekassa puggalassa atīte chattiṃsa. Anāgatāni	2282	
PA_atk-abh02_a:2282_1	chattiṃsāti ekekasseva anāgate chattiṃsa. Paccuppannāni chattiṃsāti ekekassa vā puggalassa	2282	
PA_atk-abh02_a:2282_2	yathālābhavasena bahunaṃ vā paccuppanne chattiṃsa. Sabbasattānaṃ pana ekaṃseneva	2282	
PA_atk-abh02_a:2282_3	atīte chattiṃsa, anāgate chattiṃsa, paccuppanne chattiṃsāti veditabbāni. Anantā hi	2282	
PA_atk-abh02_a:2282_4	asadisataṇhāmānadiṭṭhibhedā sattā. Aṭṭhataṇhāvicaritasataṃ hotīti ettha pana aṭṭhasatasaṅkhātaṃ	2282	
PA_atk-abh02_a:2282_5	taṇhāvicaritaṃ hotīti evamattho daṭṭhabbo. Sesaṃ sabbattha uttānatthamevāti.	2282	
PA_atk-abh02_a:2283	Taṇhāvicaritaniddesavaṇṇanā.	228	
PA_atk-abh02_a:2284	Diṭṭhigataniddesavaṇṇanā	228	
PA_atk-abh02_a:2285_0	977. Diṭṭhigataniddese brahmajāle veyyākaraṇeti brahmajālanāmake veyyākaraṇe, dīghanikāyassa	2285	
PA_atk-abh02_a:2285_1	paṭhamasuttante. Vuttāni bhagavatāti satthārā sayaṃ āhacca bhāsitāni. Cattāro sassatavādātiādīsu	2285	
PA_atk-abh02_a:2285_2	“te ca bhonto samaṇabrāhmaṇā kimāgamma kimārabbha sassatavādā sassataṃ attānañca	2285	
PA_atk-abh02_a:2285_3	lokañca paññāpenti catūhi vatthūhī”tiādinā brahmajāle vuttanayeneva pabhedo ca attho ca veditabboti.	2285	
PA_atk-abh02_a:2286	Sammohavinodaniyā vibhaṅgaṭṭhakathāya	228	
PA_atk-abh02_a:2287	Khuddakavatthuvibhaṅgavaṇṇanā niṭṭhitā.	228	
PA_atk-abh02_a:2288	18. Dhammahadayavibhaṅgo	228	
PA_atk-abh02_a:2289	1. Sabbasaṅgāhikavāravaṇṇanā	228	
PA_atk-abh02_a:2290_0	978. Idāni tadanantare dhammahadayavibhaṅge pāḷiparicchedo tāva evaṃ veditabbo –	2290	
PA_atk-abh02_a:2290_1	ettha hi āditova khandhādīnaṃ dvādasannaṃ koṭṭhāsānaṃ vasena sabbasaṅgāhikavāro nāma	2290	
PA_atk-abh02_a:2290_2	vutto. Dutiyo tesaṃyeva dhammānaṃ kāmadhātuādīsu uppattānuppattidassanavāro nāma.	2290	
PA_atk-abh02_a:2290_3	Tatiyo tattheva pariyāpannāpariyāpannadassanavāro nāma. Catuttho tīsu bhūmīsu uppattikkhaṇe	2290	
PA_atk-abh02_a:2290_4	vijjamānāvijjamānadhammadassanavāro nāma. Pañcamo tesaṃ dhammānaṃ bhūmantaravasena	2290	
PA_atk-abh02_a:2290_5	dassanavāro nāma. Chaṭṭho gatīsu uppādakakammaāyuppamāṇadassanavāro nāma. Sattamo	2290	
PA_atk-abh02_a:2290_6	abhiññeyyādivāro nāma. Aṭṭhamo sārammaṇānārammaṇavāro nāma. Navamo tesaṃ khandhādidhammānaṃ	2290	
PA_atk-abh02_a:2290_7	diṭṭhasutādivasena saṅgahetvā dassanavāro nāma. Dasamo kusalattikādivasena saṅgahetvā dassanavāro nāma.	2290	
PA_atk-abh02_a:2291_0	979. Evaṃ dasahi vārehi paricchinnāya pāḷiyā paṭhame tāva sabbasaṅgāhikavāre “avīcito	2291	
PA_atk-abh02_a:2291_1	yāva bhavaggaṃ etthantare kati khandhā”ti pucchite “ekoti vā…pe… cattāroti vā chāti	2291	
PA_atk-abh02_a:2291_2	vā avatvā pañcāti vattuṃ samattho añño natthī”ti attano ñāṇabalaṃ dīpento pañcakkhandhāti	2291	
PA_atk-abh02_a:2291_3	pucchānurūpaṃ vissajjanaṃ āha. Yathāpucchaṃ vissajjanañhi sabbaññubyākaraṇaṃ nāmāti	2291	
PA_atk-abh02_a:2291_4	vuccati. Dvādasāyatanānītiādīsupi eseva nayo. Rūpakkhandhādīnaṃ pabhedo khandhavibhaṅgādīsu	2291	
PA_atk-abh02_a:2291_5	vuttanayeneva veditabbo.	2291	
PA_atk-abh02_a:2292	2. Uppattānuppattivāravaṇṇanā	229	
PA_atk-abh02_a:2293_0	991. Dutiyavāre ye dhammā kāmabhave kāmadhātusambhūtānañca sattānaṃ uppajjanti –	2293	
PA_atk-abh02_a:2293_1	kāmadhātuyaṃ pariyāpannā vā apariyāpannā vā – te sabbe saṅgahetvā kāmadhātuyā pañcakkhandhātiādi	2293	
PA_atk-abh02_a:2293_2	vuttaṃ. Rūpadhātuādīsupi eseva nayo. Yasmā pana rūpadhātupariyāpannānaṃ sattānaṃ	2293	
PA_atk-abh02_a:2293_3	ghānāyatanādīnaṃ abhāvena gandhāyatanādīni āyatanādikiccaṃ na karonti, tasmā rūpadhātuyā	2293	
PA_atk-abh02_a:2293_4	cha āyatanāni, nava dhātuyotiādi vuttaṃ. Yasmā ca okāsavasena vā sattuppattivasena	2293	
PA_atk-abh02_a:2293_5	vā apariyāpannadhātu nāma natthi, tasmā apariyāpannadhātuyāti avatvā yaṃ yaṃ apariyāpannaṃ	2293	
PA_atk-abh02_a:2293_6	taṃ tadeva dassetuṃ apariyāpanne kati khandhātiādi vuttaṃ.	2293	
PA_atk-abh02_a:2294	3. Pariyāpannāpariyāpannavāravaṇṇanā	229	
PA_atk-abh02_a:2295_0	999. Tatiyavāre kāmadhātupariyāpannāti kāmadhātubhajanaṭṭhena pariyāpannā; taṃnissitā	2295	
PA_atk-abh02_a:2295_1	tadantogadhā kāmadhātutveva saṅkhaṃ gatāti attho. Sesapadesupi eseva nayo. Pariyāpannāti	2295	
PA_atk-abh02_a:2295_2	bhavavasena okāsavasena ca paricchinnā. Apariyāpannāti tathā aparicchinnā.	2295	
PA_atk-abh02_a:2296	4. Dhammadassanavāravaṇṇanā	229	
PA_atk-abh02_a:2297_0	1007. Catutthavāre ekādasāyatanānīti saddāyatanavajjāni. Tañhi ekantena paṭisandhiyaṃ	2297	
PA_atk-abh02_a:2297_1	nuppajjati. Iminā nayena sabbattha attho veditabbo. Sattake “devānaṃ asurāna”nti	2297	
PA_atk-abh02_a:2297_2	gativasena avatvā avisesena gabbhaseyyakānanti vuttaṃ. Tasmā yattha yattha gabbhaseyyakā	2297	
PA_atk-abh02_a:2297_3	sambhavanti tattha tattha tesaṃ sattāyatanāni veditabbāni. Tathā dhātuyo. Sesamettha	2297	
PA_atk-abh02_a:2297_4	uttānatthameva. Pañcamavāre yaṃ vattabbaṃ taṃ dhammasaṅgahaṭṭhakathāyaṃ vuttameva.	2297	
PA_atk-abh02_a:2298	6. Uppādakakammaāyuppamāṇavāravaṇṇanā	229	
PA_atk-abh02_a:2299	(1.) Uppādakakammaṃ	229	
PA_atk-abh02_a:2300_0	1021. Chaṭṭhavāre pañcahi kāmaguṇehi nānappakārehi vā iddhivisesehi dibbantīti devā.	2300	
PA_atk-abh02_a:2300_1	Sammutidevāti ‘devo, devī’ti evaṃ lokasammutiyā devā. Upapattidevāti devaloke uppannattā	2300	
PA_atk-abh02_a:2300_2	upapattiyā devā. Visuddhidevāti sabbesaṃ devānaṃ pūjārahā sabbakilesavisuddhiyā devā.	2300	
PA_atk-abh02_a:2300_3	Rājānoti muddhābhisittakhattiyā. Deviyoti tesaṃ mahesiyo. Kumārāti abhisittarājūnaṃ	2300	
PA_atk-abh02_a:2300_4	abhisittadeviyā kucchismiṃ uppannakumārā.	2300	
PA_atk-abh02_a:2301_0	Uposathakammaṃ katvāti cātuddasādīsu aṭṭhaṅgasamannāgataṃ uposathaṃ upavasitvā. Idāni	2301	
PA_atk-abh02_a:2301_1	yasmā parittadānādipuññakammaṃ manussasobhagyatāya paccayo, mattaso kataṃ manussasobhagyatāya	2301	
PA_atk-abh02_a:2301_2	adhimattaṃ, adhimattabhāvepi nānappakārabhedato nānappakārassa khattiyamahāsālādibhāvassa	2301	
PA_atk-abh02_a:2301_3	paccayo, tasmā tassa vasena upapattibhedaṃ dassento appekacce gahapatimahāsālānantiādimāha.	2301	
PA_atk-abh02_a:2301_4	Tattha mahāsāro etesanti mahāsārā; ra-kārassa pana la-kāraṃ katvā mahāsālāti vuttaṃ.	2301	
PA_atk-abh02_a:2301_5	Gahapatiyova mahāsālā, gahapatīsu vā mahāsālāti gahapatimahāsālā. Sesesupi eseva	2301	
PA_atk-abh02_a:2301_6	nayo. Tattha yassa gehe pacchimantena cattālīsakoṭidhanaṃ nidhānagataṃ hoti, kahāpaṇānañca	2301	
PA_atk-abh02_a:2301_7	pañca ambaṇāni divasavaḷañjo nikkhamati – ayaṃ gahapatimahāsālo nāma. Yassa pana	2301	
PA_atk-abh02_a:2301_8	gehe pacchimantena asītikoṭidhanaṃ nidhānagataṃ hoti, kahāpaṇānañca dasaambaṇāni	2301	
PA_atk-abh02_a:2301_9	divasavaḷañjo nikkhamati – ayaṃ brāhmaṇamahāsālo nāma. Yassa pana gehe pacchimantena	2301	
PA_atk-abh02_a:2301_10	koṭisatadhanaṃ nidhānagataṃ hoti, kahāpaṇānañca vīsati ambaṇāni divasavaḷañjo nikkhamati	23011	
PA_atk-abh02_a:2301_11	– ayaṃ khattiyamahāsālo nāma.	23011	
PA_atk-abh02_a:2302_0	Sahabyatanti sahabhāvaṃ; sabhāgā hutvā nibbattantīti attho. Cātumahārājikānantiādīsu	2302	
PA_atk-abh02_a:2302_1	cātumahārājikā nāma sinerupabbatassa vemajjhe honti. Tesu pabbataṭṭhakāpi atthi,	2302	
PA_atk-abh02_a:2302_2	ākāsaṭṭhāpi; tesaṃ paramparā cakkavāḷapabbataṃ pattā. Khiḍḍāpadosikā, manopadosikā,	2302	
PA_atk-abh02_a:2302_3	sītavalāhakā, uṇhavalāhakā, candimā devaputto, sūriyo devaputtoti ete sabbepi cātumahārājikadevalokaṭṭhakā eva.	2302	
PA_atk-abh02_a:2303_0	Tettiṃsa janā tattha upapannāti tāvatiṃsā. Apica tāvatiṃsāti tesaṃ devānaṃ nāmamevāti	2303	
PA_atk-abh02_a:2303_1	vuttaṃ. Tepi atthi pabbataṭṭhakā, atthi ākāsaṭṭhakā. Tesaṃ paramparā cakkavāḷapabbataṃ	2303	
PA_atk-abh02_a:2303_2	pattā. Tathā yāmādīnaṃ. Ekadevalokepi hi devānaṃ paramparā cakkavāḷapabbataṃ appattā	2303	
PA_atk-abh02_a:2303_3	nāma natthi. Tattha dibbaṃ sukhaṃ yātā payātā sampattāti yāmā. Tuṭṭhā pahaṭṭhāti	2303	
PA_atk-abh02_a:2303_4	tusitā. Pakatipaṭiyattārammaṇato atirekena ramitukāmakāle yathārucite bhoge nimminitvā	2303	
PA_atk-abh02_a:2303_5	ramantīti nimmānaratī. Cittācāraṃ ñatvā parehi nimmitesu bhogesu vasaṃ vattentīti	2303	
PA_atk-abh02_a:2303_6	paranimmitavasavattī.	2303	
PA_atk-abh02_a:2304	(2.) Āyuppamāṇaṃ	230	
PA_atk-abh02_a:2305_0	1022. Appaṃ vā bhiyyoti dutiyaṃ vassasataṃ appatvā vīsāya vā tiṃsāya vā cattālīsāya	2305	
PA_atk-abh02_a:2305_1	vā paññāsāya vā saṭṭhiyā vā vassehi adhikampi vassasatanti attho. Sabbampi hetaṃ	2305	
PA_atk-abh02_a:2305_2	dutiyaṃ vassasataṃ appattattā appanti vuttaṃ.	2305	
PA_atk-abh02_a:2306_0	1024. Brahmapārisajjādīsu mahābrahmānaṃ pārisajjā paricārikāti brahmapārisajjā. Tesaṃ	2306	
PA_atk-abh02_a:2306_1	purohitabhāve ṭhitāti brahmapurohitā. Vaṇṇavantatāya ceva dīghāyukatāya ca mahanto	2306	
PA_atk-abh02_a:2306_2	brahmāti mahābrahmā, tesaṃ mahābrahmānaṃ. Ime tayopi janā paṭhamajjhānabhūmiyaṃ ekatale	2306	
PA_atk-abh02_a:2306_3	vasanti; āyuantaraṃ pana nesaṃ nānā.	2306	
PA_atk-abh02_a:2307_0	1025. Parittā ābhā etesanti parittābhā. Appamāṇā ābhā etesanti appamāṇābhā. Daṇḍadīpikāya	2307	
PA_atk-abh02_a:2307_1	acci viya etesaṃ sarīrato ābhā chijjitvā chijjitvā patantī viya sarati visaratīti	2307	
PA_atk-abh02_a:2307_2	ābhassarā. Imepi tayo janā dutiyajjhānabhūmiyaṃ ekatale vasanti; āyuantaraṃ pana nesaṃ nānā.	2307	
PA_atk-abh02_a:2308_0	1026. Parittā subhā etesanti parittasubhā. Appamāṇā subhā etesanti appamāṇasubhā.	2308	
PA_atk-abh02_a:2308_1	Subhena okiṇṇā vikiṇṇā, subhena sarīrappabhāvaṇṇena ekagghanā, suvaṇṇamañjusāya ṭhapitasampajjalitakañcanapiṇḍasassirīkāti	2308	
PA_atk-abh02_a:2308_2	subhakiṇhā. Imepi tayo janā tatiyajjhānabhūmiyaṃ ekatale vasanti; āyuantaraṃ pana nesaṃ nānā.	2308	
PA_atk-abh02_a:2309_0	1027. Ārammaṇanānattatāti ārammaṇassa nānattabhāvo. Manasikāranānattatādīsupi eseva	2309	
PA_atk-abh02_a:2309_1	nayo. Ettha ekassa pathavīkasiṇaṃ ārammaṇaṃ hoti…pe… ekassa odātakasiṇanti idaṃ ārammaṇanānattaṃ.	2309	
PA_atk-abh02_a:2309_2	Eko pathavīkasiṇaṃ manasi karoti…pe… eko odātakasiṇanti idaṃ manasikāranānattaṃ.	2309	
PA_atk-abh02_a:2309_3	Ekassa pathavīkasiṇe chando hoti…pe… ekassa odātakasiṇeti idaṃ chandanānattaṃ. Eko	2309	
PA_atk-abh02_a:2309_4	pathavīkasiṇe patthanaṃ karoti…pe… eko odātakasiṇeti idaṃ paṇidhinānattaṃ. Eko pathavīkasiṇavasena	2309	
PA_atk-abh02_a:2309_5	adhimuccati…pe… eko odātakasiṇavasenāti idaṃ adhimokkhanānattaṃ. Eko pathavīkasiṇavasena	2309	
PA_atk-abh02_a:2309_6	cittaṃ abhinīharati…pe… eko odātakasiṇavasenāti idaṃ abhinīhāranānattaṃ. Ekassa pathavīkasiṇaparicchindanakapaññā	2309	
PA_atk-abh02_a:2309_7	hoti…pe… ekassa odātakasiṇaparicchindanakapaññāti idaṃ paññānānattaṃ. Tattha ārammaṇamanasikārā	2309	
PA_atk-abh02_a:2309_8	pubbabhāgena kathitā. Chandapaṇidhiadhimokkhābhinīhārā appanāyapi vattanti upacārepi.	2309	
PA_atk-abh02_a:2309_9	Paññā pana lokiyalokuttaramissakā kathitā.	2309	
PA_atk-abh02_a:2310_0	Asaññasattānanti saññāvirahitānaṃ sattānaṃ. Ekacce hi titthāyatane pabbajitvā ‘cittaṃ	2310	
PA_atk-abh02_a:2310_1	nissāya rajjanadussanamuyhanāni nāma hontī’ti citte dosaṃ disvā ‘acittakabhāvo nāma	2310	
PA_atk-abh02_a:2310_2	sobhano, diṭṭhadhammanibbānameta’nti saññāvirāgaṃ janetvā tatrūpagaṃ pañcamaṃ samāpattiṃ	2310	
PA_atk-abh02_a:2310_3	bhāvetvā tattha nibbattanti. Tesaṃ upapattikkhaṇe eko rūpakkhandhoyeva nibbattati.	2310	
PA_atk-abh02_a:2310_4	Ṭhatvā nibbatto ṭhitako eva hoti, nisīditvā nibbatto nisinnakova nipajjitvā nibbatto	2310	
PA_atk-abh02_a:2310_5	nipannova. Cittakammarūpakasadisā hutvā pañca kappasatāni tiṭṭhanti. Tesaṃ pariyosāne	2310	
PA_atk-abh02_a:2310_6	so rūpakāyo antaradhāyati, kāmāvacarasaññā uppajjati; tena idha saññuppādena te devā	2310	
PA_atk-abh02_a:2310_7	tamhā kāyā cutāti paññāyanti.	2310	
PA_atk-abh02_a:2311_0	Vipulā phalā etesanti vehapphalā. Attano sampattiyā na hāyanti na vihāyantīti avihā.	2311	
PA_atk-abh02_a:2311_1	Na kañci sattaṃ tappantīti atappā. Sundarā dassanā abhirūpā pāsādikāti sudassā. Suṭṭha	2311	
PA_atk-abh02_a:2311_2	passanti, sundarametesaṃ vā dassananti sudassī. Sabbehi eva guṇehi ca bhavasampattiyā	2311	
PA_atk-abh02_a:2311_3	ca jeṭṭhā, natthettha kaniṭṭhāti akaniṭṭhā.	2311	
PA_atk-abh02_a:2312_0	1028. Ākāsānañcāyatanaṃ upagatāti ākāsānañcāyatanūpagā. Itaresupi eseva nayo. Iti	2312	
PA_atk-abh02_a:2312_1	cha kāmāvacarā, nava brahmalokā, pañca suddhāvāsā, cattāro arūpā asaññasattavehapphalehi	2312	
PA_atk-abh02_a:2312_2	saddhiṃ chabbīsati devalokā; manussalokena saddhiṃ sattavīsati.	2312	
PA_atk-abh02_a:2313_0	Tattha sammāsambuddhena manussānaṃ devānañca āyuṃ paricchindamānena catūsu apāyesu	2313	
PA_atk-abh02_a:2313_1	bhummadevesu ca āyu paricchinnaṃ taṃ kasmāti? Niraye tāva kammameva pamāṇaṃ. Yāva	2313	
PA_atk-abh02_a:2313_2	kammaṃ na khīyati, na tāva cavanti. Tathā sesaapāyesu. Bhummadevānampi kammameva	2313	
PA_atk-abh02_a:2313_3	pamāṇaṃ. Tattha nibbattā hi keci sattāhamattaṃ tiṭṭhanti, keci addhamāsaṃ, keci māsaṃ,	2313	
PA_atk-abh02_a:2313_4	kappaṃ tiṭṭhamānāpi atthiyeva.	2313	
PA_atk-abh02_a:2314_0	Tattha manussesu gihibhāve ṭhitāyeva sotāpannāpi honti, sakadāgāmiphalampi anāgāmiphalampi	2314	
PA_atk-abh02_a:2314_1	arahattaphalampi pāpuṇanti. Tesu sotāpannādayo yāvajīvaṃ tiṭṭhanti. Khīṇāsavā pana	2314	
PA_atk-abh02_a:2314_2	parinibbāyanti vā pabbajanti vā. Kasmā? Arahattaṃ nāma seṭṭhaguṇo, gihiliṅgaṃ hīnaṃ,	2314	
PA_atk-abh02_a:2314_3	taṃ hīnatāya uttamaṃ guṇaṃ dhāretuṃ na sakkoti. Tasmā te parinibbātukāmā vā pabbajitukāmā vā honti.	2314	
PA_atk-abh02_a:2315_0	Bhummadevā pana arahattaṃ patvāpi yāvajīvaṃ tiṭṭhanti. Chasu kāmāvacaradevesu sotāpannasakadāgāmino	2315	
PA_atk-abh02_a:2315_1	yāvajīvaṃ tiṭṭhanti; anāgāminā rūpabhavaṃ gantuṃ vaṭṭati, khīṇāsavena parinibbātuṃ.	2315	
PA_atk-abh02_a:2315_2	Kasmā? Nilīyanokāsassa abhāvā. Rūpāvacarārūpāvacaresu sabbepi yāvajīvaṃ tiṭṭhanti.	2315	
PA_atk-abh02_a:2315_3	Tattha rūpāvacare nibbattā sotāpannasakadāgāmino na puna idhāgacchanti, tattheva	2315	
PA_atk-abh02_a:2315_4	parinibbāyanti. Ete hi jhānaanāgāmino nāma.	2315	
PA_atk-abh02_a:2316_0	Aṭṭhasamāpattilābhīnaṃ pana kiṃ niyameti? Paguṇajjhānaṃ. Yadevassa paguṇaṃ hoti,	2316	
PA_atk-abh02_a:2316_1	tena uppajjati. Sabbesu pana paguṇesu kiṃ niyameti? Patthanā. Yattha upapattiṃ pattheti	2316	
PA_atk-abh02_a:2316_2	tattheva upapajjati. Patthanāya asati kiṃ niyameti? Maraṇasamaye samāpannā samāpatti.	2316	
PA_atk-abh02_a:2316_3	Maraṇasamaye samāpannā natthi, kiṃ niyameti? Nevasaññānāsaññāyatanasamāpatti. Ekaṃsena	2316	
PA_atk-abh02_a:2316_4	hi so nevasaññānāsaññāyatane upapajjati. Navasu brahmalokesu nibbattaariyasāvakānaṃ	2316	
PA_atk-abh02_a:2316_5	tatrūpapattipi hoti uparūpapattipi na heṭṭhūpapatti. Puthujjanānaṃ pana tatrūpapattipi	2316	
PA_atk-abh02_a:2316_6	hoti uparūpapattipi heṭṭhūpapattipi. Pañcasu suddhāvāsesu catūsu ca arūpesu ariyasāvakānaṃ	2316	
PA_atk-abh02_a:2316_7	tatrūpapattipi hoti uparūpapattipi. Paṭhamajjhānabhūmiyaṃ nibbatto anāgāmī nava brahmaloke	2316	
PA_atk-abh02_a:2316_8	sodhetvā matthake ṭhito parinibbāti. Vehapphalā, akaniṭṭhā, nevasaññānāsaññāyatananti	2316	
PA_atk-abh02_a:2316_9	ime tayo devalokā seṭṭhabhavā nāma. Imesu tīsu ṭhānesu nibbattaanāgāmino neva uddhaṃ	2316	
PA_atk-abh02_a:2316_10	gacchanti, na adho, tattha tattheva parinibbāyantīti. Idamettha pakiṇṇakaṃ.	23161	
PA_atk-abh02_a:2317	7. Abhiññeyyādivāravaṇṇanā	231	
PA_atk-abh02_a:2318_0	1030. Sattamavāre salakkhaṇapariggāhikāya abhiññāya vasena abhiññeyyatā veditabbā.	2318	
PA_atk-abh02_a:2318_1	Ñātatīraṇapahānapariññānaṃ vasena pariññeyyatā. Sā ca rūpakkhandho abhiññeyyo pariññeyyo	2318	
PA_atk-abh02_a:2318_2	na pahātabbotiādīsu ñātatīraṇapariññāvaseneva veditabbā. Samudayasaccaṃ abhiññeyyaṃ	2318	
PA_atk-abh02_a:2318_3	pariññeyyaṃ pahātabbantiādīsu pahānapariññāvasena.	2318	
PA_atk-abh02_a:2319_0	Aṭṭhamavāre rūpādiārammaṇānaṃ cakkhuviññāṇādīnaṃ vasena sārammaṇānārammaṇatā veditabbā.	2319	
PA_atk-abh02_a:2319_1	Navamavāro uttānatthoyeva. Dasamavārepi yaṃ vattabbaṃ siyā taṃ sabbaṃ tattha tattha	2319	
PA_atk-abh02_a:2319_2	pañhāpucchakavāre vuttamevāti.	2319	
PA_atk-abh02_a:2320	Sammohavinodaniyā vibhaṅgaṭṭhakathāya	232	
PA_atk-abh02_a:2321	Dhammahadayavibhaṅgavaṇṇanā niṭṭhitā.	232	
PA_atk-abh02_a:2322	Nigamanakathā	232	
PA_atk-abh02_a:2323	Ettāvatā ca –	232	
PA_atk-abh02_a:2324	Abhidhammaṃ desento, dhammagaru dhammagāravayuttānaṃ;	232	
PA_atk-abh02_a:2325	Devānaṃ devapure, devagaṇasahassaparivāro.	232	
PA_atk-abh02_a:2326	Dutiyaṃ adutiyapuriso, yaṃ āha vibhaṅgapakaraṇaṃ nātho;	232	
PA_atk-abh02_a:2327	Aṭṭhārasahi vibhaṅgehi, maṇḍitamaṇḍapeyyaguṇo.	232	
PA_atk-abh02_a:2328	Atthappakāsanatthaṃ, tassāhaṃ yācito ṭhitaguṇena;	232	
PA_atk-abh02_a:2329	Yatinā adandhagatinā, subuddhinā buddhaghosena.	232	
PA_atk-abh02_a:2330	Yaṃ ārabhiṃ racayituṃ, aṭṭhakathaṃ sunipuṇesu atthesu;	233	
PA_atk-abh02_a:2331	Sammohavinodanato, sammohavinodaniṃ nāma.	233	
PA_atk-abh02_a:2332	Porāṇaṭṭhakathānaṃ, sāraṃ ādāya sā ayaṃ niṭṭhaṃ;	233	
PA_atk-abh02_a:2333	Pattā anantarāyena, pāḷiyā bhāṇavārehi.	233	
PA_atk-abh02_a:2334	Cattālīsāya yathā, ekena ca evameva sabbepi;	233	
PA_atk-abh02_a:2335	Niṭṭhaṃ vajantu vimalā, manorathā sabbasattānaṃ.	233	
PA_atk-abh02_a:2336	Saddhammassa ṭhitatthaṃ, yañca imaṃ racayatā mayā puññaṃ;	233	
PA_atk-abh02_a:2337	Pattaṃ tena samattaṃ, pāpuṇatu sadevako loko.	233	
PA_atk-abh02_a:2338	Suciraṃ tiṭṭhatu dhammo, dhammābhirato sadā bhavatu loko;	233	
PA_atk-abh02_a:2339	Niccaṃ khemasubhikkhādi-sampadā janapadā hontūti.	233	
PA_atk-abh02_a:2340_0	Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena	2340	
PA_atk-abh02_a:2340_1	sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede	2340	
PA_atk-abh02_a:2340_2	sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena	2340	
PA_atk-abh02_a:2340_3	yuttamuttavādinā vādīvarena mahākavinā pabhinnapaṭisambhidāparivāre chaḷabhiññāpaṭisambhidādippabhedaguṇapaṭimaṇḍite	2340	
PA_atk-abh02_a:2340_4	uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ	2340	
PA_atk-abh02_a:2340_5	vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena	2340	
PA_atk-abh02_a:2340_6	therena katā ayaṃ sammohavinodanī nāma vibhaṅgaṭṭhakathā.	2340	
PA_atk-abh02_a:2341	Tāva tiṭṭhatu lokasmiṃ, lokanittharaṇesinaṃ;	234	
PA_atk-abh02_a:2342	Dassentī kulaputtānaṃ, nayaṃ paññāvisuddhiyā.	234	
PA_atk-abh02_a:2343	Yāva buddhoti nāmampi, suddhacittassa tādino;	234	
PA_atk-abh02_a:2344	Lokamhi lokajeṭṭhassa, pavattati mahesinoti.	234	
PA_atk-abh02_a:2345	Sammohavinodanī nāma vibhaṅga-aṭṭhakathā niṭṭhitā.	234	
