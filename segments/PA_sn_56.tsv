segmentnr	original	folio	analyzed
PA_sn_56:1.0.1	Saṁyutta Nikāya 56.1	1	
PA_sn_56:1.0.2	1. Samādhivagga	1	
PA_sn_56:1.0.3	Samādhisutta	1	
PA_sn_56:1.1.1	Sāvatthinidānaṁ.	1	
PA_sn_56:1.1.2	…pe…	1	
PA_sn_56:1.1.3	“Samādhiṁ, bhikkhave, bhāvetha.	1	
PA_sn_56:1.1.4	Samāhito, bhikkhave, bhikkhu yathābhūtaṁ pajānāti.	1	
PA_sn_56:1.1.5	Kiñca yathābhūtaṁ pajānāti?	1	
PA_sn_56:1.1.6_0	‘Idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti yathābhūtaṁ pajānāti,	1	
PA_sn_56:1.1.6_1	‘ayaṁ dukkhanirodho’ti yathābhūtaṁ pajānāti, ‘ayaṁ dukkhanirodhagāminī paṭipadā’ti	1	
PA_sn_56:1.1.6_2	yathābhūtaṁ pajānāti.	1	
PA_sn_56:1.1.7	Samādhiṁ, bhikkhave, bhāvetha.	1	
PA_sn_56:1.1.8	Samāhito, bhikkhave, bhikkhu yathābhūtaṁ pajānāti.	1	
PA_sn_56:1.2.1_0	Tasmātiha, bhikkhave, ‘idaṁ dukkhan’ti yogo karaṇīyo, ‘ayaṁ dukkhasamudayo’ti yogo	1	
PA_sn_56:1.2.1_1	karaṇīyo, ‘ayaṁ dukkhanirodho’ti yogo karaṇīyo, ‘ayaṁ dukkhanirodhagāminī paṭipadā’ti yogo karaṇīyo”ti.	1	
PA_sn_56:1.2.2	Paṭhamaṁ.	1	
PA_sn_56:2.0.1	Saṁyutta Nikāya 56.2	2	
PA_sn_56:2.0.2	1. Samādhivagga	2	
PA_sn_56:2.0.3	Paṭisallānasutta	2	
PA_sn_56:2.1.1	“Paṭisallāne, bhikkhave, yogamāpajjatha.	2	
PA_sn_56:2.1.2	Paṭisallīno, bhikkhave, bhikkhu yathābhūtaṁ pajānāti.	2	
PA_sn_56:2.1.3	Kiñca yathābhūtaṁ pajānāti?	2	
PA_sn_56:2.1.4_0	‘Idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti yathābhūtaṁ pajānāti,	2	
PA_sn_56:2.1.4_1	‘ayaṁ dukkhanirodho’ti yathābhūtaṁ pajānāti, ‘ayaṁ dukkhanirodhagāminī paṭipadā’ti	2	
PA_sn_56:2.1.4_2	yathābhūtaṁ pajānāti.	2	
PA_sn_56:2.1.5	Paṭisallāne, bhikkhave, yogamāpajjatha.	2	
PA_sn_56:2.1.6	Paṭisallīno, bhikkhave, bhikkhu yathābhūtaṁ pajānāti.	2	
PA_sn_56:2.2.1_0	Tasmātiha, bhikkhave, ‘idaṁ dukkhan’ti yogo karaṇīyo, ‘ayaṁ dukkhasamudayo’ti yogo	2	
PA_sn_56:2.2.1_1	karaṇīyo, ‘ayaṁ dukkhanirodho’ti yogo karaṇīyo, ‘ayaṁ dukkhanirodhagāminī paṭipadā’ti yogo karaṇīyo”ti.	2	
PA_sn_56:2.2.2	Dutiyaṁ.	2	
PA_sn_56:3.0.1	Saṁyutta Nikāya 56.3	3	
PA_sn_56:3.0.2	1. Samādhivagga	3	
PA_sn_56:3.0.3	Paṭhamakulaputtasutta	3	
PA_sn_56:3.1.1	“Ye hi keci, bhikkhave, atītamaddhānaṁ kulaputtā sammā agārasmā anagāriyaṁ pabbajiṁsu, sabbe te catunnaṁ ariyasaccānaṁ yathābhūtaṁ abhisamayāya.	3	
PA_sn_56:3.1.2	Ye hi keci, bhikkhave, anāgatamaddhānaṁ kulaputtā sammā agārasmā anagāriyaṁ pabbajissanti, sabbe te catunnaṁ ariyasaccānaṁ yathābhūtaṁ abhisamayāya.	3	
PA_sn_56:3.1.3	Ye hi keci, bhikkhave, etarahi kulaputtā sammā agārasmā anagāriyaṁ pabbajanti, sabbe te catunnaṁ ariyasaccānaṁ yathābhūtaṁ abhisamayāya.	3	
PA_sn_56:3.2.1	Katamesaṁ catunnaṁ?	3	
PA_sn_56:3.2.2	Dukkhassa ariyasaccassa dukkhasamudayassa ariyasaccassa dukkhanirodhassa ariyasaccassa dukkhanirodhagāminiyā paṭipadāya ariyasaccassa.	3	
PA_sn_56:3.2.3	Ye hi keci, bhikkhave, atītamaddhānaṁ kulaputtā sammā agārasmā anagāriyaṁ pabbajiṁsu …pe…	3	
PA_sn_56:3.2.4	pabbajissanti …pe…	3	
PA_sn_56:3.2.5	pabbajanti, sabbe te imesaṁyeva catunnaṁ ariyasaccānaṁ yathābhūtaṁ abhisamayāya.	3	
PA_sn_56:3.3.1_0	Tasmātiha, bhikkhave, ‘idaṁ dukkhan’ti yogo karaṇīyo, ‘ayaṁ dukkhasamudayo’ti yogo	3	
PA_sn_56:3.3.1_1	karaṇīyo, ‘ayaṁ dukkhanirodho’ti yogo karaṇīyo, ‘ayaṁ dukkhanirodhagāminī paṭipadā’ti yogo karaṇīyo”ti.	3	
PA_sn_56:3.3.2	Tatiyaṁ.	3	
PA_sn_56:4.0.1	Saṁyutta Nikāya 56.4	4	
PA_sn_56:4.0.2	1. Samādhivagga	4	
PA_sn_56:4.0.3	Dutiyakulaputtasutta	4	
PA_sn_56:4.1.1	“Ye hi keci, bhikkhave, atītamaddhānaṁ kulaputtā sammā agārasmā anagāriyaṁ pabbajitā yathābhūtaṁ abhisamesuṁ, sabbe te cattāri ariyasaccāni yathābhūtaṁ abhisamesuṁ.	4	
PA_sn_56:4.1.2	Ye hi keci, bhikkhave, anāgatamaddhānaṁ kulaputtā sammā agārasmā anagāriyaṁ pabbajitā yathābhūtaṁ abhisamessanti, sabbe te cattāri ariyasaccāni yathābhūtaṁ abhisamessanti.	4	
PA_sn_56:4.1.3	Ye hi keci, bhikkhave, etarahi kulaputtā sammā agārasmā anagāriyaṁ pabbajitā yathābhūtaṁ abhisamenti, sabbe te cattāri ariyasaccāni yathābhūtaṁ abhisamenti.	4	
PA_sn_56:4.2.1	Katamāni cattāri?	4	
PA_sn_56:4.2.2	Dukkhaṁ ariyasaccaṁ, dukkhasamudayaṁ ariyasaccaṁ, dukkhanirodhaṁ ariyasaccaṁ, dukkhanirodhagāminī paṭipadā ariyasaccaṁ.	4	
PA_sn_56:4.2.3	Ye hi keci, bhikkhave, atītamaddhānaṁ kulaputtā sammā agārasmā anagāriyaṁ pabbajitā yathābhūtaṁ abhisamesuṁ …pe…	4	
PA_sn_56:4.2.4	abhisamessanti …pe…	4	
PA_sn_56:4.2.5	abhisamenti, sabbe te imāni cattāri ariyasaccāni yathābhūtaṁ abhisamenti.	4	
PA_sn_56:4.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	4	
PA_sn_56:4.3.2	Catutthaṁ.	4	
PA_sn_56:5.0.1	Saṁyutta Nikāya 56.5	5	
PA_sn_56:5.0.2	1. Samādhivagga	5	
PA_sn_56:5.0.3	Paṭhamasamaṇabrāhmaṇasutta	5	
PA_sn_56:5.1.1	“Ye hi keci, bhikkhave, atītamaddhānaṁ samaṇā vā brāhmaṇā vā yathābhūtaṁ abhisambojjhiṁsu, sabbe te cattāri ariyasaccāni yathābhūtaṁ abhisambojjhiṁsu.	5	
PA_sn_56:5.1.2	Ye hi keci, bhikkhave, anāgatamaddhānaṁ samaṇā vā brāhmaṇā vā yathābhūtaṁ abhisambojjhissanti, sabbe te cattāri ariyasaccāni yathābhūtaṁ abhisambojjhissanti.	5	
PA_sn_56:5.1.3	Ye hi keci, bhikkhave, etarahi samaṇā vā brāhmaṇā vā yathābhūtaṁ abhisambojjhanti, sabbe te cattāri ariyasaccāni yathābhūtaṁ abhisambojjhanti.	5	
PA_sn_56:5.2.1	Katamāni cattāri?	5	
PA_sn_56:5.2.2	Dukkhaṁ ariyasaccaṁ …pe… dukkhanirodhagāminī paṭipadā ariyasaccaṁ.	5	
PA_sn_56:5.2.3	Ye hi keci, bhikkhave, atītamaddhānaṁ samaṇā vā brāhmaṇā vā yathābhūtaṁ abhisambojjhiṁsu …pe…	5	
PA_sn_56:5.2.4	abhisambojjhissanti …pe…	5	
PA_sn_56:5.2.5	abhisambojjhanti, sabbe te imāni cattāri ariyasaccāni yathābhūtaṁ abhisambojjhanti.	5	
PA_sn_56:5.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	5	
PA_sn_56:5.3.2	Pañcamaṁ.	5	
PA_sn_56:6.0.1	Saṁyutta Nikāya 56.6	6	
PA_sn_56:6.0.2	1. Samādhivagga	6	
PA_sn_56:6.0.3	Dutiyasamaṇabrāhmaṇasutta	6	
PA_sn_56:6.1.1	“Ye hi keci, bhikkhave, atītamaddhānaṁ samaṇā vā brāhmaṇā vā yathābhūtaṁ abhisambuddhaṁ pakāsesuṁ, sabbe te cattāri ariyasaccāni yathābhūtaṁ abhisambuddhaṁ pakāsesuṁ.	6	
PA_sn_56:6.1.2	Ye hi keci, bhikkhave, anāgatamaddhānaṁ samaṇā vā brāhmaṇā vā yathābhūtaṁ abhisambuddhaṁ pakāsessanti, sabbe te cattāri ariyasaccāni yathābhūtaṁ abhisambuddhaṁ pakāsessanti.	6	
PA_sn_56:6.1.3	Ye hi keci, bhikkhave, etarahi samaṇā vā brāhmaṇā vā yathābhūtaṁ abhisambuddhaṁ pakāsenti, sabbe te cattāri ariyasaccāni yathābhūtaṁ abhisambuddhaṁ pakāsenti.	6	
PA_sn_56:6.2.1	Katamāni cattāri?	6	
PA_sn_56:6.2.2	Dukkhaṁ ariyasaccaṁ …pe… dukkhanirodhagāminī paṭipadā ariyasaccaṁ.	6	
PA_sn_56:6.2.3	Ye hi keci, bhikkhave, atītamaddhānaṁ samaṇā vā brāhmaṇā vā yathābhūtaṁ abhisambuddhaṁ pakāsesuṁ …pe…	6	
PA_sn_56:6.2.4	pakāsessanti …pe…	6	
PA_sn_56:6.2.5	pakāsenti, sabbe te imāni cattāri ariyasaccāni yathābhūtaṁ abhisambuddhaṁ pakāsenti.	6	
PA_sn_56:6.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	6	
PA_sn_56:6.3.2	Chaṭṭhaṁ.	6	
PA_sn_56:7.0.1	Saṁyutta Nikāya 56.7	7	
PA_sn_56:7.0.2	1. Samādhivagga	7	
PA_sn_56:7.0.3	Vitakkasutta	7	
PA_sn_56:7.1.1	“Mā, bhikkhave, pāpake akusale vitakke vitakkeyyātha, seyyathidaṁ—	7	
PA_sn_56:7.1.2	kāmavitakkaṁ, byāpādavitakkaṁ, vihiṁsāvitakkaṁ.	7	
PA_sn_56:7.1.3	Taṁ kissa hetu?	7	
PA_sn_56:7.1.4	Nete, bhikkhave, vitakkā atthasaṁhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattanti.	7	
PA_sn_56:7.2.1_0	Vitakkentā ca kho tumhe, bhikkhave, ‘idaṁ dukkhan’ti vitakkeyyātha, ‘ayaṁ dukkhasamudayo’ti	7	
PA_sn_56:7.2.1_1	vitakkeyyātha, ‘ayaṁ dukkhanirodho’ti vitakkeyyātha, ‘ayaṁ dukkhanirodhagāminī paṭipadā’ti vitakkeyyātha.	7	
PA_sn_56:7.2.2	Taṁ kissa hetu?	7	
PA_sn_56:7.2.3	Ete, bhikkhave, vitakkā atthasaṁhitā ete ādibrahmacariyakā ete nibbidāya virāgāya nirodhāya upasamāya abhiññāya sambodhāya nibbānāya saṁvattanti.	7	
PA_sn_56:7.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	7	
PA_sn_56:7.3.2	Sattamaṁ.	7	
PA_sn_56:8.0.1	Saṁyutta Nikāya 56.8	8	
PA_sn_56:8.0.2	1. Samādhivagga	8	
PA_sn_56:8.0.3	Cintasutta	8	
PA_sn_56:8.1.1	“Mā, bhikkhave, pāpakaṁ akusalaṁ cittaṁ cinteyyātha:	8	
PA_sn_56:8.1.2_0	‘sassato loko’ti vā ‘asassato loko’ti vā, ‘antavā loko’ti vā ‘anantavā loko’ti vā,	8	
PA_sn_56:8.1.2_1	‘taṁ jīvaṁ taṁ sarīran’ti vā ‘aññaṁ jīvaṁ aññaṁ sarīran’ti vā, ‘hoti tathāgato paraṁ	8	
PA_sn_56:8.1.2_2	maraṇā’ti vā ‘na hoti tathāgato paraṁ maraṇā’ti vā, ‘hoti ca na ca hoti tathāgato	8	
PA_sn_56:8.1.2_3	paraṁ maraṇā’ti vā, ‘neva hoti na na hoti tathāgato paraṁ maraṇā’ti vā.	8	
PA_sn_56:8.1.3	Taṁ kissa hetu?	8	
PA_sn_56:8.1.4	Nesā, bhikkhave, cintā atthasaṁhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.	8	
PA_sn_56:8.2.1_0	Cintentā ca kho tumhe, bhikkhave, ‘idaṁ dukkhan’ti cinteyyātha, ‘ayaṁ dukkhasamudayo’ti	8	
PA_sn_56:8.2.1_1	cinteyyātha, ‘ayaṁ dukkhanirodho’ti cinteyyātha, ‘ayaṁ dukkhanirodhagāminī paṭipadā’ti cinteyyātha.	8	
PA_sn_56:8.2.2	Taṁ kissa hetu?	8	
PA_sn_56:8.2.3	Esā, bhikkhave, cintā atthasaṁhitā, esā ādibrahmacariyakā, esā nibbidāya virāgāya nirodhāya upasamāya abhiññāya sambodhāya nibbānāya saṁvattati.	8	
PA_sn_56:8.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	8	
PA_sn_56:8.3.2	Aṭṭhamaṁ.	8	
PA_sn_56:9.0.1	Saṁyutta Nikāya 56.9	9	
PA_sn_56:9.0.2	1. Samādhivagga	9	
PA_sn_56:9.0.3	Viggāhikakathāsutta	9	
PA_sn_56:9.1.1	“Mā, bhikkhave, viggāhikakathaṁ katheyyātha:	9	
PA_sn_56:9.1.2_0	‘na tvaṁ imaṁ dhammavinayaṁ ājānāsi, ahaṁ imaṁ dhammavinayaṁ ājānāmi. Kiṁ tvaṁ imaṁ	9	
PA_sn_56:9.1.2_1	dhammavinayaṁ ājānissasi. Micchāpaṭipanno tvamasi, ahamasmi sammāpaṭipanno. Sahitaṁ	9	
PA_sn_56:9.1.2_2	me, asahitaṁ te. Purevacanīyaṁ pacchā avaca, pacchāvacanīyaṁ pure avaca. Adhiciṇṇaṁ	9	
PA_sn_56:9.1.2_3	te viparāvattaṁ. Āropito te vādo, cara vādappamokkhāya. Niggahitosi, nibbeṭhehi vā sace pahosī’ti.	9	
PA_sn_56:9.1.3	Taṁ kissa hetu?	9	
PA_sn_56:9.1.4	Nesā, bhikkhave, kathā atthasaṁhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.	9	
PA_sn_56:9.2.1_0	Kathentā ca kho tumhe, bhikkhave, ‘idaṁ dukkhan’ti katheyyātha, ‘ayaṁ dukkhasamudayo’ti	9	
PA_sn_56:9.2.1_1	katheyyātha, ‘ayaṁ dukkhanirodho’ti katheyyātha, ‘ayaṁ dukkhanirodhagāminī paṭipadā’ti katheyyātha …pe…	9	
PA_sn_56:9.2.2	yogo karaṇīyo”ti.	9	
PA_sn_56:9.2.3	Navamaṁ.	9	
PA_sn_56:10.0.1	Saṁyutta Nikāya 56.10	10	
PA_sn_56:10.0.2	1. Samādhivagga	10	
PA_sn_56:10.0.3	Tiracchānakathāsutta	10	
PA_sn_56:10.1.1	“Mā, bhikkhave, anekavihitaṁ tiracchānakathaṁ katheyyātha, seyyathidaṁ—	10	
PA_sn_56:10.1.2_0	rājakathaṁ corakathaṁ mahāmattakathaṁ senākathaṁ, bhayakathaṁ yuddhakathaṁ, annakathaṁ	10	
PA_sn_56:10.1.2_1	pānakathaṁ vatthakathaṁ sayanakathaṁ mālākathaṁ gandhakathaṁ, ñātikathaṁ yānakathaṁ	10	
PA_sn_56:10.1.2_2	gāmakathaṁ nigamakathaṁ nagarakathaṁ janapadakathaṁ itthikathaṁ sūrakathaṁ visikhākathaṁ	10	
PA_sn_56:10.1.2_3	kumbhaṭṭhānakathaṁ, pubbapetakathaṁ nānattakathaṁ, lokakkhāyikaṁ samuddakkhāyikaṁ	10	
PA_sn_56:10.1.2_4	itibhavābhavakathaṁ iti vā.	10	
PA_sn_56:10.1.3	Taṁ kissa hetu?	10	
PA_sn_56:10.1.4	Nesā, bhikkhave, kathā atthasaṁhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.	10	
PA_sn_56:10.2.1_0	Kathentā ca kho tumhe, bhikkhave, ‘idaṁ dukkhan’ti katheyyātha, ‘ayaṁ dukkhasamudayo’ti	10	
PA_sn_56:10.2.1_1	katheyyātha, ‘ayaṁ dukkhanirodho’ti katheyyātha, ‘ayaṁ dukkhanirodhagāminī paṭipadā’ti katheyyātha.	10	
PA_sn_56:10.2.2	Taṁ kissa hetu?	10	
PA_sn_56:10.2.3	Esā, bhikkhave, kathā atthasaṁhitā, esā ādibrahmacariyakā, esā nibbidāya virāgāya nirodhāya upasamāya abhiññāya sambodhāya nibbānāya saṁvattati.	10	
PA_sn_56:10.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	10	
PA_sn_56:10.3.2	Dasamaṁ.	10	
PA_sn_56:10.3.3	Samādhivaggo paṭhamo.	10	
PA_sn_56:10.4.0	Tassuddānaṁ	10	
PA_sn_56:10.4.1	Samādhi paṭisallānā,	10	
PA_sn_56:10.4.2	kulaputtā apare duve;	10	
PA_sn_56:10.4.3	Samaṇabrāhmaṇā vitakkaṁ,	10	
PA_sn_56:10.4.4	cintā viggāhikā kathāti.	10	
PA_sn_56:11.0.1	Saṁyutta Nikāya 56.11	11	
PA_sn_56:11.0.2	2. Dhammacakkappavattanavagga	11	
PA_sn_56:11.0.3	Dhammacakkappavattanasutta	11	
PA_sn_56:11.1.1	Ekaṁ samayaṁ bhagavā bārāṇasiyaṁ viharati isipatane migadāye.	11	
PA_sn_56:11.1.2	Tatra kho bhagavā pañcavaggiye bhikkhū āmantesi:	11	
PA_sn_56:11.2.1	“Dveme, bhikkhave, antā pabbajitena na sevitabbā.	11	
PA_sn_56:11.2.2	Katame dve?	11	
PA_sn_56:11.2.3	Yo cāyaṁ kāmesu kāmasukhallikānuyogo hīno gammo pothujjaniko anariyo anatthasaṁhito, yo cāyaṁ attakilamathānuyogo dukkho anariyo anatthasaṁhito.	11	
PA_sn_56:11.2.4	Ete kho, bhikkhave, ubho ante anupagamma majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati.	11	
PA_sn_56:11.3.1	Katamā ca sā, bhikkhave, majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati?	11	
PA_sn_56:11.3.2	Ayameva ariyo aṭṭhaṅgiko maggo, seyyathidaṁ—	11	
PA_sn_56:11.3.3	sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi.	11	
PA_sn_56:11.3.4	Ayaṁ kho sā, bhikkhave, majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati.	11	
PA_sn_56:11.4.1	Idaṁ kho pana, bhikkhave, dukkhaṁ ariyasaccaṁ—	11	
PA_sn_56:11.4.2_0	jātipi dukkhā, jarāpi dukkhā, byādhipi dukkho, maraṇampi dukkhaṁ, appiyehi sampayogo	11	
PA_sn_56:11.4.2_1	dukkho, piyehi vippayogo dukkho, yampicchaṁ na labhati tampi dukkhaṁ—saṅkhittena	11	
PA_sn_56:11.4.2_2	pañcupādānakkhandhā dukkhā.	11	
PA_sn_56:11.4.3	Idaṁ kho pana, bhikkhave, dukkhasamudayaṁ ariyasaccaṁ—	11	
PA_sn_56:11.4.4	yāyaṁ taṇhā ponobbhavikā nandirāgasahagatā tatratatrābhinandinī, seyyathidaṁ—	11	
PA_sn_56:11.4.5	kāmataṇhā, bhavataṇhā, vibhavataṇhā.	11	
PA_sn_56:11.4.6	Idaṁ kho pana, bhikkhave, dukkhanirodhaṁ ariyasaccaṁ—	11	
PA_sn_56:11.4.7	yo tassāyeva taṇhāya asesavirāganirodho cāgo paṭinissaggo mutti anālayo.	11	
PA_sn_56:11.4.8	Idaṁ kho pana, bhikkhave, dukkhanirodhagāminī paṭipadā ariyasaccaṁ—	11	
PA_sn_56:11.4.9	ayameva ariyo aṭṭhaṅgiko maggo, seyyathidaṁ—	11	
PA_sn_56:11.4.10	sammādiṭṭhi …pe… sammāsamādhi.	11	
PA_sn_56:11.5.1	‘Idaṁ dukkhaṁ ariyasaccan’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	11	
PA_sn_56:11.5.2	‘Taṁ kho panidaṁ dukkhaṁ ariyasaccaṁ pariññeyyan’ti me, bhikkhave, pubbe …pe… udapādi.	11	
PA_sn_56:11.5.3	‘Taṁ kho panidaṁ dukkhaṁ ariyasaccaṁ pariññātan’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	11	
PA_sn_56:11.6.1	‘Idaṁ dukkhasamudayaṁ ariyasaccan’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	11	
PA_sn_56:11.6.2	‘Taṁ kho panidaṁ dukkhasamudayaṁ ariyasaccaṁ pahātabban’ti me, bhikkhave, pubbe …pe… udapādi.	11	
PA_sn_56:11.6.3	‘Taṁ kho panidaṁ dukkhasamudayaṁ ariyasaccaṁ pahīnan’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	11	
PA_sn_56:11.7.1	‘Idaṁ dukkhanirodhaṁ ariyasaccan’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	11	
PA_sn_56:11.7.2	‘Taṁ kho panidaṁ dukkhanirodhaṁ ariyasaccaṁ sacchikātabban’ti me, bhikkhave, pubbe …pe… udapādi.	11	
PA_sn_56:11.7.3	‘Taṁ kho panidaṁ dukkhanirodhaṁ ariyasaccaṁ sacchikatan’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	11	
PA_sn_56:11.8.1	‘Idaṁ dukkhanirodhagāminī paṭipadā ariyasaccan’ti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	11	
PA_sn_56:11.8.2	‘Taṁ kho panidaṁ dukkhanirodhagāminī paṭipadā ariyasaccaṁ bhāvetabban’ti me, bhikkhave, pubbe …pe… udapādi.	11	
PA_sn_56:11.8.3_0	‘Taṁ kho panidaṁ dukkhanirodhagāminī paṭipadā ariyasaccaṁ bhāvitan’ti me, bhikkhave,	11	
PA_sn_56:11.8.3_1	pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā	11	
PA_sn_56:11.8.3_2	udapādi, āloko udapādi.	11	
PA_sn_56:11.9.1_0	Yāvakīvañca me, bhikkhave, imesu catūsu ariyasaccesu evaṁ tiparivaṭṭaṁ dvādasākāraṁ	11	
PA_sn_56:11.9.1_1	yathābhūtaṁ ñāṇadassanaṁ na suvisuddhaṁ ahosi, neva tāvāhaṁ, bhikkhave, sadevake	11	
PA_sn_56:11.9.1_2	loke samārake sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ	11	
PA_sn_56:11.9.1_3	abhisambuddho’ti paccaññāsiṁ.	11	
PA_sn_56:11.10.1_0	Yato ca kho me, bhikkhave, imesu catūsu ariyasaccesu evaṁ tiparivaṭṭaṁ dvādasākāraṁ	11	
PA_sn_56:11.10.1_1	yathābhūtaṁ ñāṇadassanaṁ suvisuddhaṁ ahosi, athāhaṁ, bhikkhave, sadevake loke samārake	11	
PA_sn_56:11.10.1_2	sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.	11	
PA_sn_56:11.10.2	Ñāṇañca pana me dassanaṁ udapādi:	11	
PA_sn_56:11.10.3	‘akuppā me vimutti, ayamantimā jāti, natthi dāni punabbhavo’”ti.	11	
PA_sn_56:11.10.4	Idamavoca bhagavā.	11	
PA_sn_56:11.10.5	Attamanā pañcavaggiyā bhikkhū bhagavato bhāsitaṁ abhinandunti.	11	
PA_sn_56:11.11.1	Imasmiñca pana veyyākaraṇasmiṁ bhaññamāne āyasmato koṇḍaññassa virajaṁ vītamalaṁ dhammacakkhuṁ udapādi:	11	
PA_sn_56:11.11.2	“yaṁ kiñci samudayadhammaṁ sabbaṁ taṁ nirodhadhamman”ti.	11	
PA_sn_56:11.12.1	Pavattite ca pana bhagavatā dhammacakke bhummā devā saddamanussāvesuṁ:	11	
PA_sn_56:11.12.2	“etaṁ bhagavatā bārāṇasiyaṁ isipatane migadāye anuttaraṁ dhammacakkaṁ pavattitaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.	11	
PA_sn_56:11.12.3	Bhummānaṁ devānaṁ saddaṁ sutvā cātumahārājikā devā saddamanussāvesuṁ:	11	
PA_sn_56:11.12.4	“etaṁ bhagavatā bārāṇasiyaṁ isipatane migadāye anuttaraṁ dhammacakkaṁ pavattitaṁ, appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.	11	
PA_sn_56:11.12.5	Cātumahārājikānaṁ devānaṁ saddaṁ sutvā tāvatiṁsā devā …pe…	11	
PA_sn_56:11.12.6	yāmā devā …pe…	11	
PA_sn_56:11.12.7	tusitā devā …pe…	11	
PA_sn_56:11.12.8	nimmānaratī devā …pe…	11	
PA_sn_56:11.12.9	paranimmitavasavattī devā …pe…	11	
PA_sn_56:11.12.10	brahmakāyikā devā saddamanussāvesuṁ:	11	
PA_sn_56:11.12.11	“etaṁ bhagavatā bārāṇasiyaṁ isipatane migadāye anuttaraṁ dhammacakkaṁ pavattitaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.	11	
PA_sn_56:11.13.1	Itiha tena khaṇena tena layena tena muhuttena yāva brahmalokā saddo abbhuggacchi.	11	
PA_sn_56:11.13.2	Ayañca dasasahassilokadhātu saṅkampi sampakampi sampavedhi, appamāṇo ca uḷāro obhāso loke pāturahosi atikkamma devānaṁ devānubhāvanti.	11	
PA_sn_56:11.14.1	Atha kho bhagavā imaṁ udānaṁ udānesi:	11	
PA_sn_56:11.14.2	“aññāsi vata bho, koṇḍañño, aññāsi vata bho, koṇḍañño”ti.	11	
PA_sn_56:11.14.3	Iti hidaṁ āyasmato koṇḍaññassa “aññāsikoṇḍañño” tveva nāmaṁ ahosīti.	11	
PA_sn_56:11.14.4	Paṭhamaṁ.	11	
PA_sn_56:12.0.1	Saṁyutta Nikāya 56.12	12	
PA_sn_56:12.0.2	2. Dhammacakkappavattanavagga	12	
PA_sn_56:12.0.3	Tathāgatasutta	12	
PA_sn_56:12.1.1	“‘Idaṁ dukkhaṁ ariyasaccan’ti, bhikkhave, tathāgatānaṁ pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	12	
PA_sn_56:12.1.2	‘Taṁ kho panidaṁ dukkhaṁ ariyasaccaṁ pariññeyyan’ti, bhikkhave, tathāgatānaṁ pubbe …pe… udapādi.	12	
PA_sn_56:12.1.3	‘Taṁ kho panidaṁ dukkhaṁ ariyasaccaṁ pariññātan’ti, bhikkhave, tathāgatānaṁ pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	12	
PA_sn_56:12.2.1	‘Idaṁ dukkhasamudayaṁ ariyasaccan’ti bhikkhave, tathāgatānaṁ pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	12	
PA_sn_56:12.2.2	‘Taṁ kho panidaṁ dukkhasamudayaṁ ariyasaccaṁ pahātabban’ti, bhikkhave, tathāgatānaṁ pubbe …pe… udapādi.	12	
PA_sn_56:12.2.3_0	‘Taṁ kho panidaṁ dukkhasamudayaṁ ariyasaccaṁ pahīnan’ti, bhikkhave, tathāgatānaṁ	12	
PA_sn_56:12.2.3_1	pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā	12	
PA_sn_56:12.2.3_2	udapādi, āloko udapādi.	12	
PA_sn_56:12.3.1	‘Idaṁ dukkhanirodhaṁ ariyasaccan’ti, bhikkhave, tathāgatānaṁ pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	12	
PA_sn_56:12.3.2	‘Taṁ kho panidaṁ dukkhanirodhaṁ ariyasaccaṁ sacchikātabban’ti, bhikkhave, tathāgatānaṁ pubbe …pe… udapādi.	12	
PA_sn_56:12.3.3_0	‘Taṁ kho panidaṁ dukkhanirodhaṁ ariyasaccaṁ sacchikatan’ti, bhikkhave, tathāgatānaṁ	12	
PA_sn_56:12.3.3_1	pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā	12	
PA_sn_56:12.3.3_2	udapādi, āloko udapādi.	12	
PA_sn_56:12.4.1	‘Idaṁ dukkhanirodhagāminī paṭipadā ariyasaccan’ti, bhikkhave, tathāgatānaṁ pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	12	
PA_sn_56:12.4.2	‘Taṁ kho panidaṁ dukkhanirodhagāminī paṭipadā ariyasaccaṁ bhāvetabban’ti, bhikkhave, tathāgatānaṁ pubbe …pe… udapādi.	12	
PA_sn_56:12.4.3_0	‘Taṁ kho panidaṁ dukkhanirodhagāminī paṭipadā ariyasaccaṁ bhāvitan’ti, bhikkhave,	12	
PA_sn_56:12.4.3_1	tathāgatānaṁ pubbe ananussutesu dhammesu cakkhuṁ udapādi, ñāṇaṁ udapādi, paññā udapādi,	12	
PA_sn_56:12.4.3_2	vijjā udapādi, āloko udapādī”ti.	12	
PA_sn_56:12.4.4	Dutiyaṁ.	12	
PA_sn_56:13.0.1	Saṁyutta Nikāya 56.13	13	
PA_sn_56:13.0.2	2. Dhammacakkappavattanavagga	13	
PA_sn_56:13.0.3	Khandhasutta	13	
PA_sn_56:13.1.1	“Cattārimāni, bhikkhave, ariyasaccāni.	13	
PA_sn_56:13.1.2	Katamāni cattāri?	13	
PA_sn_56:13.1.3	Dukkhaṁ ariyasaccaṁ, dukkhasamudayaṁ ariyasaccaṁ, dukkhanirodhaṁ ariyasaccaṁ dukkhanirodhagāminī paṭipadā ariyasaccaṁ.	13	
PA_sn_56:13.2.1	Katamañca, bhikkhave, dukkhaṁ ariyasaccaṁ?	13	
PA_sn_56:13.2.2	‘Pañcupādānakkhandhā’ tissa vacanīyaṁ, seyyathidaṁ—	13	
PA_sn_56:13.2.3	rūpupādānakkhandho …pe… viññāṇupādānakkhandho.	13	
PA_sn_56:13.2.4	Idaṁ vuccati, bhikkhave, dukkhaṁ ariyasaccaṁ.	13	
PA_sn_56:13.3.1	Katamañca, bhikkhave, dukkhasamudayaṁ ariyasaccaṁ?	13	
PA_sn_56:13.3.2	Yāyaṁ taṇhā ponobbhavikā nandirāgasahagatā tatratatrābhinandinī, seyyathidaṁ—	13	
PA_sn_56:13.3.3	kāmataṇhā, bhavataṇhā, vibhavataṇhā.	13	
PA_sn_56:13.3.4	Idaṁ vuccati, bhikkhave, dukkhasamudayaṁ ariyasaccaṁ.	13	
PA_sn_56:13.4.1	Katamañca, bhikkhave, dukkhanirodhaṁ ariyasaccaṁ?	13	
PA_sn_56:13.4.2	Yo tassāyeva taṇhāya asesavirāganirodho cāgo paṭinissaggo mutti anālayo—	13	
PA_sn_56:13.4.3	idaṁ vuccati, bhikkhave, dukkhanirodhaṁ ariyasaccaṁ.	13	
PA_sn_56:13.5.1	Katamañca, bhikkhave, dukkhanirodhagāminī paṭipadā ariyasaccaṁ?	13	
PA_sn_56:13.5.2	Ayameva ariyo aṭṭhaṅgiko maggo, seyyathidaṁ—	13	
PA_sn_56:13.5.3	sammādiṭṭhi …pe… sammāsamādhi—	13	
PA_sn_56:13.5.4	idaṁ vuccati, bhikkhave, dukkhanirodhagāminī paṭipadā ariyasaccaṁ.	13	
PA_sn_56:13.5.5	Imāni kho, bhikkhave, cattāri ariyasaccāni.	13	
PA_sn_56:13.6.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	13	
PA_sn_56:13.6.2	Tatiyaṁ.	13	
PA_sn_56:14.0.1	Saṁyutta Nikāya 56.14	14	
PA_sn_56:14.0.2	2. Dhammacakkappavattanavagga	14	
PA_sn_56:14.0.3	Ajjhattikāyatanasutta	14	
PA_sn_56:14.1.1	“Cattārimāni, bhikkhave, ariyasaccāni.	14	
PA_sn_56:14.1.2	Katamāni cattāri?	14	
PA_sn_56:14.1.3	Dukkhaṁ ariyasaccaṁ, dukkhasamudayaṁ ariyasaccaṁ, dukkhanirodhaṁ ariyasaccaṁ, dukkhanirodhagāminī paṭipadā ariyasaccaṁ.	14	
PA_sn_56:14.2.1	Katamañca, bhikkhave, dukkhaṁ ariyasaccaṁ?	14	
PA_sn_56:14.2.2	‘Cha ajjhattikāni āyatanānī’tissa vacanīyaṁ.	14	
PA_sn_56:14.2.3	Katamāni cha?	14	
PA_sn_56:14.2.4	Cakkhāyatanaṁ …pe… manāyatanaṁ—	14	
PA_sn_56:14.2.5	idaṁ vuccati, bhikkhave, dukkhaṁ ariyasaccaṁ.	14	
PA_sn_56:14.3.1	Katamañca, bhikkhave, dukkhasamudayaṁ ariyasaccaṁ?	14	
PA_sn_56:14.3.2	Yāyaṁ taṇhā ponobbhavikā nandirāgasahagatā tatratatrābhinandinī, seyyathidaṁ—kāmataṇhā, bhavataṇhā, vibhavataṇhā—	14	
PA_sn_56:14.3.3	idaṁ vuccati, bhikkhave, dukkhasamudayaṁ ariyasaccaṁ.	14	
PA_sn_56:14.4.1	Katamañca, bhikkhave, dukkhanirodhaṁ ariyasaccaṁ?	14	
PA_sn_56:14.4.2	Yo tassāyeva taṇhāya asesavirāganirodho cāgo paṭinissaggo mutti anālayo—	14	
PA_sn_56:14.4.3	idaṁ vuccati, bhikkhave, dukkhanirodhaṁ ariyasaccaṁ.	14	
PA_sn_56:14.5.1	Katamañca, bhikkhave, dukkhanirodhagāminī paṭipadā ariyasaccaṁ?	14	
PA_sn_56:14.5.2	Ayameva ariyo aṭṭhaṅgiko maggo, seyyathidaṁ—	14	
PA_sn_56:14.5.3	sammādiṭṭhi …pe… sammāsamādhi—	14	
PA_sn_56:14.5.4	idaṁ vuccati, bhikkhave, dukkhanirodhagāminī paṭipadā ariyasaccaṁ.	14	
PA_sn_56:14.5.5	Imāni kho, bhikkhave, cattāri ariyasaccāni.	14	
PA_sn_56:14.6.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	14	
PA_sn_56:14.6.2	Catutthaṁ.	14	
PA_sn_56:15.0.1	Saṁyutta Nikāya 56.15	15	
PA_sn_56:15.0.2	2. Dhammacakkappavattanavagga	15	
PA_sn_56:15.0.3	Paṭhamadhāraṇasutta	15	
PA_sn_56:15.1.1	“Dhāretha no tumhe, bhikkhave, mayā cattāri ariyasaccāni desitānī”ti?	15	
PA_sn_56:15.1.2	Evaṁ vutte, aññataro bhikkhu bhagavantaṁ etadavoca:	15	
PA_sn_56:15.1.3	“ahaṁ kho, bhante, dhāremi bhagavatā cattāri ariyasaccāni desitānī”ti.	15	
PA_sn_56:15.1.4	“Yathā kathaṁ pana tvaṁ, bhikkhu, dhāresi mayā cattāri ariyasaccāni desitānī”ti?	15	
PA_sn_56:15.1.5	“Dukkhaṁ khvāhaṁ, bhante, bhagavatā paṭhamaṁ ariyasaccaṁ desitaṁ dhāremi;	15	
PA_sn_56:15.1.6	dukkhasamudayaṁ khvāhaṁ, bhante, bhagavatā dutiyaṁ ariyasaccaṁ desitaṁ dhāremi;	15	
PA_sn_56:15.1.7	dukkhanirodhaṁ khvāhaṁ, bhante, bhagavatā tatiyaṁ ariyasaccaṁ desitaṁ dhāremi;	15	
PA_sn_56:15.1.8	dukkhanirodhagāminiṁ paṭipadaṁ khvāhaṁ, bhante, bhagavatā catutthaṁ ariyasaccaṁ desitaṁ dhāremi.	15	
PA_sn_56:15.1.9	Evaṁ khvāhaṁ, bhante, dhāremi bhagavatā cattāri ariyasaccāni desitānī”ti.	15	
PA_sn_56:15.2.1	“Sādhu sādhu, bhikkhu.	15	
PA_sn_56:15.2.2	Sādhu kho tvaṁ, bhikkhu, dhāresi mayā cattāri ariyasaccāni desitānīti.	15	
PA_sn_56:15.2.3	Dukkhaṁ kho, bhikkhu, mayā paṭhamaṁ ariyasaccaṁ desitaṁ, tathā naṁ dhārehi;	15	
PA_sn_56:15.2.4	dukkhasamudayaṁ kho, bhikkhu, mayā dutiyaṁ ariyasaccaṁ desitaṁ, tathā naṁ dhārehi;	15	
PA_sn_56:15.2.5	dukkhanirodhaṁ kho, bhikkhu, mayā tatiyaṁ ariyasaccaṁ desitaṁ, tathā naṁ dhārehi;	15	
PA_sn_56:15.2.6	dukkhanirodhagāminī paṭipadā kho, bhikkhu, mayā catutthaṁ ariyasaccaṁ desitaṁ, tathā naṁ dhārehi.	15	
PA_sn_56:15.2.7	Evaṁ kho, bhikkhu, dhārehi mayā cattāri ariyasaccāni desitānīti.	15	
PA_sn_56:15.3.1	Tasmātiha, bhikkhu, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	15	
PA_sn_56:15.3.2	Pañcamaṁ.	15	
PA_sn_56:16.0.1	Saṁyutta Nikāya 56.16	16	
PA_sn_56:16.0.2	2. Dhammacakkappavattanavagga	16	
PA_sn_56:16.0.3	Dutiyadhāraṇasutta	16	
PA_sn_56:16.1.1	“Dhāretha no tumhe, bhikkhave, mayā cattāri ariyasaccāni desitānī”ti?	16	
PA_sn_56:16.1.2	Evaṁ vutte, aññataro bhikkhu bhagavantaṁ etadavoca:	16	
PA_sn_56:16.1.3	“ahaṁ kho, bhante, dhāremi bhagavatā cattāri ariyasaccāni desitānī”ti.	16	
PA_sn_56:16.2.1	“Yathā kathaṁ pana tvaṁ, bhikkhu, dhāresi mayā cattāri ariyasaccāni desitānī”ti?	16	
PA_sn_56:16.2.2	“Dukkhaṁ khvāhaṁ, bhante, bhagavatā paṭhamaṁ ariyasaccaṁ desitaṁ dhāremi.	16	
PA_sn_56:16.2.3	Yo hi koci, bhante, samaṇo vā brāhmaṇo vā evaṁ vadeyya:	16	
PA_sn_56:16.2.4	‘netaṁ dukkhaṁ paṭhamaṁ ariyasaccaṁ yaṁ samaṇena gotamena desitaṁ.	16	
PA_sn_56:16.2.5	Ahametaṁ dukkhaṁ paṭhamaṁ ariyasaccaṁ paccakkhāya aññaṁ dukkhaṁ paṭhamaṁ ariyasaccaṁ paññapessāmī’ti—	16	
PA_sn_56:16.2.6	netaṁ ṭhānaṁ vijjati.	16	
PA_sn_56:16.2.7	Dukkhasamudayaṁ khvāhaṁ, bhante, bhagavatā …pe…	16	
PA_sn_56:16.2.8	dukkhanirodhagāminiṁ paṭipadaṁ khvāhaṁ, bhante, bhagavatā catutthaṁ ariyasaccaṁ desitaṁ dhāremi.	16	
PA_sn_56:16.2.9	Yo hi koci, bhante, samaṇo vā brāhmaṇo vā evaṁ vadeyya:	16	
PA_sn_56:16.2.10	‘netaṁ dukkhanirodhagāminī paṭipadā catutthaṁ ariyasaccaṁ yaṁ samaṇena gotamena desitaṁ.	16	
PA_sn_56:16.2.11	Ahametaṁ dukkhanirodhagāminiṁ paṭipadaṁ catutthaṁ ariyasaccaṁ paccakkhāya aññaṁ dukkhanirodhagāminiṁ paṭipadaṁ catutthaṁ ariyasaccaṁ paññapessāmī’ti—	16	
PA_sn_56:16.2.12	netaṁ ṭhānaṁ vijjati.	16	
PA_sn_56:16.2.13	Evaṁ khvāhaṁ, bhante, dhāremi bhagavatā cattāri ariyasaccāni desitānī”ti.	16	
PA_sn_56:16.3.1	“Sādhu sādhu, bhikkhu.	16	
PA_sn_56:16.3.2	Sādhu kho tvaṁ, bhikkhu, dhāresi mayā cattāri ariyasaccāni desitānīti.	16	
PA_sn_56:16.3.3	Dukkhaṁ kho, bhikkhu, mayā paṭhamaṁ ariyasaccaṁ desitaṁ, tathā naṁ dhārehi.	16	
PA_sn_56:16.3.4	Yo hi koci, bhikkhu, samaṇo vā brāhmaṇo vā evaṁ vadeyya:	16	
PA_sn_56:16.3.5	‘netaṁ dukkhaṁ paṭhamaṁ ariyasaccaṁ yaṁ samaṇena gotamena desitaṁ.	16	
PA_sn_56:16.3.6	Ahametaṁ dukkhaṁ paṭhamaṁ ariyasaccaṁ paccakkhāya aññaṁ dukkhaṁ paṭhamaṁ ariyasaccaṁ paññapessāmī’ti—	16	
PA_sn_56:16.3.7	netaṁ ṭhānaṁ vijjati.	16	
PA_sn_56:16.3.8	Dukkhasamudayaṁ kho, bhikkhu …pe…	16	
PA_sn_56:16.3.9	dukkhanirodhaṁ kho, bhikkhu …pe…	16	
PA_sn_56:16.3.10	dukkhanirodhagāminī paṭipadā kho, bhikkhu, mayā catutthaṁ ariyasaccaṁ desitaṁ, tathā naṁ dhārehi.	16	
PA_sn_56:16.3.11	Yo hi koci, bhikkhu, samaṇo vā brāhmaṇo vā evaṁ vadeyya:	16	
PA_sn_56:16.3.12	‘netaṁ dukkhanirodhagāminī paṭipadā catutthaṁ ariyasaccaṁ yaṁ samaṇena gotamena desitaṁ.	16	
PA_sn_56:16.3.13	Ahametaṁ dukkhanirodhagāminiṁ paṭipadaṁ catutthaṁ ariyasaccaṁ paccakkhāya aññaṁ dukkhanirodhagāminiṁ paṭipadaṁ catutthaṁ ariyasaccaṁ paññapessāmī’ti—	16	
PA_sn_56:16.3.14	netaṁ ṭhānaṁ vijjati.	16	
PA_sn_56:16.3.15	Evaṁ kho tvaṁ, bhikkhu, dhārehi mayā cattāri ariyasaccāni desitānīti.	16	
PA_sn_56:16.4.1	Tasmātiha, bhikkhu, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	16	
PA_sn_56:16.4.2	Chaṭṭhaṁ.	16	
PA_sn_56:17.0.1	Saṁyutta Nikāya 56.17	17	
PA_sn_56:17.0.2	2. Dhammacakkappavattanavagga	17	
PA_sn_56:17.0.3	Avijjāsutta	17	
PA_sn_56:17.1.1	Ekamantaṁ nisinno kho so bhikkhu bhagavantaṁ etadavoca:	17	
PA_sn_56:17.1.2	“‘avijjā, avijjā’ti, bhante, vuccati.	17	
PA_sn_56:17.1.3	Katamā nu kho, bhante, avijjā;	17	
PA_sn_56:17.1.4	kittāvatā ca avijjāgato hotī”ti?	17	
PA_sn_56:17.1.5	“Yaṁ kho, bhikkhu, dukkhe aññāṇaṁ, dukkhasamudaye aññāṇaṁ, dukkhanirodhe aññāṇaṁ, dukkhanirodhagāminiyā paṭipadāya aññāṇaṁ—	17	
PA_sn_56:17.1.6	ayaṁ vuccati, bhikkhu, avijjā;	17	
PA_sn_56:17.1.7	ettāvatā ca avijjāgato hotīti.	17	
PA_sn_56:17.2.1	Tasmātiha, bhikkhu, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	17	
PA_sn_56:17.2.2	Sattamaṁ.	17	
PA_sn_56:18.0.1	Saṁyutta Nikāya 56.18	18	
PA_sn_56:18.0.2	2. Dhammacakkappavattanavagga	18	
PA_sn_56:18.0.3	Vijjāsutta	18	
PA_sn_56:18.1.1	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	18	
PA_sn_56:18.1.2	“‘vijjā, vijjā’ti, bhante, vuccati.	18	
PA_sn_56:18.1.3	Katamā nu kho, bhante, vijjā;	18	
PA_sn_56:18.1.4	kittāvatā ca vijjāgato hotī”ti?	18	
PA_sn_56:18.1.5	“Yaṁ kho, bhikkhu, dukkhe ñāṇaṁ, dukkhasamudaye ñāṇaṁ, dukkhanirodhe ñāṇaṁ, dukkhanirodhagāminiyā paṭipadāya ñāṇaṁ—	18	
PA_sn_56:18.1.6	ayaṁ vuccati, bhikkhu, vijjā;	18	
PA_sn_56:18.1.7	ettāvatā ca vijjāgato hotīti.	18	
PA_sn_56:18.2.1	Tasmātiha, bhikkhu, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	18	
PA_sn_56:18.2.2	Aṭṭhamaṁ.	18	
PA_sn_56:19.0.1	Saṁyutta Nikāya 56.19	19	
PA_sn_56:19.0.2	2. Dhammacakkappavattanavagga	19	
PA_sn_56:19.0.3	Saṅkāsanasutta	19	
PA_sn_56:19.1.1	“‘Idaṁ dukkhaṁ ariyasaccan’ti, bhikkhave, mayā paññattaṁ.	19	
PA_sn_56:19.1.2	Tattha aparimāṇā vaṇṇā aparimāṇā byañjanā aparimāṇā saṅkāsanā:	19	
PA_sn_56:19.1.3	‘itipidaṁ dukkhaṁ ariyasaccan’ti;	19	
PA_sn_56:19.1.4	idaṁ dukkhasamudayaṁ …pe…	19	
PA_sn_56:19.1.5	idaṁ dukkhanirodhaṁ …pe…	19	
PA_sn_56:19.1.6	‘idaṁ dukkhanirodhagāminī paṭipadā ariyasaccan’ti, bhikkhave, mayā paññattaṁ.	19	
PA_sn_56:19.1.7	Tattha aparimāṇā vaṇṇā aparimāṇā byañjanā aparimāṇā saṅkāsanā:	19	
PA_sn_56:19.1.8	‘itipidaṁ dukkhanirodhagāminī paṭipadā ariyasaccan’ti.	19	
PA_sn_56:19.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	19	
PA_sn_56:19.2.2	Navamaṁ.	19	
PA_sn_56:20.0.1	Saṁyutta Nikāya 56.20	20	
PA_sn_56:20.0.2	2. Dhammacakkappavattanavagga	20	
PA_sn_56:20.0.3	Tathasutta	20	
PA_sn_56:20.1.1	“Cattārimāni, bhikkhave, tathāni avitathāni anaññathāni.	20	
PA_sn_56:20.1.2	Katamāni cattāri?	20	
PA_sn_56:20.1.3	‘Idaṁ dukkhan’ti, bhikkhave, tathametaṁ avitathametaṁ anaññathametaṁ;	20	
PA_sn_56:20.1.4	‘ayaṁ dukkhasamudayo’ti tathametaṁ avitathametaṁ anaññathametaṁ;	20	
PA_sn_56:20.1.5	‘ayaṁ dukkhanirodho’ti tathametaṁ avitathametaṁ anaññathametaṁ;	20	
PA_sn_56:20.1.6	‘ayaṁ dukkhanirodhagāminī paṭipadā’ti tathametaṁ avitathametaṁ anaññathametaṁ—	20	
PA_sn_56:20.1.7	imāni kho, bhikkhave, cattāri tathāni avitathāni anaññathāni.	20	
PA_sn_56:20.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	20	
PA_sn_56:20.2.2	Dasamaṁ.	20	
PA_sn_56:20.2.3	Dhammacakkappavattanavaggo dutiyo.	20	
PA_sn_56:20.3.0	Tassuddānaṁ	20	
PA_sn_56:20.3.1	Dhammacakkaṁ tathāgataṁ,	20	
PA_sn_56:20.3.2	khandhā āyatanena ca;	20	
PA_sn_56:20.3.3	Dhāraṇā ca dve avijjā,	20	
PA_sn_56:20.3.4	vijjā saṅkāsanā tathāti.	20	
PA_sn_56:21.0.1	Saṁyutta Nikāya 56.21	21	
PA_sn_56:21.0.2	3. Koṭigāmavagga	21	
PA_sn_56:21.0.3	Paṭhamakoṭigāmasutta	21	
PA_sn_56:21.1.1	Ekaṁ samayaṁ bhagavā vajjīsu viharati koṭigāme.	21	
PA_sn_56:21.1.2	Tatra kho bhagavā bhikkhū āmantesi:	21	
PA_sn_56:21.1.3	“catunnaṁ, bhikkhave, ariyasaccānaṁ ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.	21	
PA_sn_56:21.2.1	Katamesaṁ catunnaṁ?	21	
PA_sn_56:21.2.2	Dukkhassa, bhikkhave, ariyasaccassa ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.	21	
PA_sn_56:21.2.3	Dukkhasamudayassa ariyasaccassa …pe…	21	
PA_sn_56:21.2.4	dukkhanirodhassa ariyasaccassa …pe…	21	
PA_sn_56:21.2.5	dukkhanirodhagāminiyā paṭipadāya ariyasaccassa ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.	21	
PA_sn_56:21.2.6_0	Tayidaṁ, bhikkhave, dukkhaṁ ariyasaccaṁ anubuddhaṁ paṭividdhaṁ, dukkhasamudayaṁ ariyasaccaṁ	21	
PA_sn_56:21.2.6_1	anubuddhaṁ paṭividdhaṁ, dukkhanirodhaṁ ariyasaccaṁ anubuddhaṁ paṭividdhaṁ, dukkhanirodhagāminī	21	
PA_sn_56:21.2.6_2	paṭipadā ariyasaccaṁ anubuddhaṁ paṭividdhaṁ; ucchinnā bhavataṇhā, khīṇā bhavanetti;	21	
PA_sn_56:21.2.6_3	natthi dāni punabbhavo”ti.	21	
PA_sn_56:21.3.1	Idamavoca bhagavā.	21	
PA_sn_56:21.3.2	Idaṁ vatvāna sugato athāparaṁ etadavoca satthā:	21	
PA_sn_56:21.4.1	“Catunnaṁ ariyasaccānaṁ,	21	
PA_sn_56:21.4.2	Yathābhūtaṁ adassanā;	21	
PA_sn_56:21.4.3	Saṁsitaṁ dīghamaddhānaṁ,	21	
PA_sn_56:21.4.4	Tāsu tāsveva jātisu.	21	
PA_sn_56:21.5.1	Tāni etāni diṭṭhāni,	21	
PA_sn_56:21.5.2	bhavanetti samūhatā;	21	
PA_sn_56:21.5.3	Ucchinnaṁ mūlaṁ dukkhassa,	21	
PA_sn_56:21.5.4	natthi dāni punabbhavo”ti.	21	
PA_sn_56:21.5.5	Paṭhamaṁ.	21	
PA_sn_56:22.0.1	Saṁyutta Nikāya 56.22	22	
PA_sn_56:22.0.2	3. Koṭigāmavagga	22	
PA_sn_56:22.0.3	Dutiyakoṭigāmasutta	22	
PA_sn_56:22.1.1_0	“Ye hi keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ nappajānanti,	22	
PA_sn_56:22.1.1_1	‘ayaṁ dukkhasamudayo’ti yathābhūtaṁ nappajānanti, ‘ayaṁ dukkhanirodho’ti yathābhūtaṁ	22	
PA_sn_56:22.1.1_2	nappajānanti, ‘ayaṁ dukkhanirodhagāminī paṭipadā’ti yathābhūtaṁ nappajānanti,	22	
PA_sn_56:22.1.2_0	na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	22	
PA_sn_56:22.1.2_1	brāhmaṇasammatā, na ca pana te āyasmanto sāmaññatthaṁ vā brahmaññatthaṁ vā diṭṭheva	22	
PA_sn_56:22.1.2_2	dhamme sayaṁ abhiññā sacchikatvā upasampajja viharanti.	22	
PA_sn_56:22.2.1_0	Ye ca kho keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ pajānanti,	22	
PA_sn_56:22.2.1_1	‘ayaṁ dukkhasamudayo’ti yathābhūtaṁ pajānanti, ‘ayaṁ dukkhanirodho’ti yathābhūtaṁ	22	
PA_sn_56:22.2.1_2	pajānanti, ‘ayaṁ dukkhanirodhagāminī paṭipadā’ti yathābhūtaṁ pajānanti,	22	
PA_sn_56:22.2.2_0	te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu	22	
PA_sn_56:22.2.2_1	ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme	22	
PA_sn_56:22.2.2_2	sayaṁ abhiññā sacchikatvā upasampajja viharantī”ti.	22	
PA_sn_56:22.3.1	Idamavoca bhagavā.	22	
PA_sn_56:22.3.2	Idaṁ vatvāna sugato athāparaṁ etadavoca satthā:	22	
PA_sn_56:22.4.1	“Ye dukkhaṁ nappajānanti,	22	
PA_sn_56:22.4.2	atho dukkhassa sambhavaṁ;	22	
PA_sn_56:22.4.3	Yattha ca sabbaso dukkhaṁ,	22	
PA_sn_56:22.4.4	asesaṁ uparujjhati.	22	
PA_sn_56:22.5.1	Tañca maggaṁ na jānanti,	22	
PA_sn_56:22.5.2	Dukkhūpasamagāminaṁ;	22	
PA_sn_56:22.5.3	Cetovimuttihīnā te,	22	
PA_sn_56:22.5.4	Atho paññāvimuttiyā;	22	
PA_sn_56:22.5.5	Abhabbā te antakiriyāya,	22	
PA_sn_56:22.5.6	Te ve jātijarūpagā.	22	
PA_sn_56:22.6.1	Ye ca dukkhaṁ pajānanti,	22	
PA_sn_56:22.6.2	atho dukkhassa sambhavaṁ;	22	
PA_sn_56:22.6.3	Yattha ca sabbaso dukkhaṁ,	22	
PA_sn_56:22.6.4	asesaṁ uparujjhati.	22	
PA_sn_56:22.7.1	Tañca maggaṁ pajānanti,	22	
PA_sn_56:22.7.2	dukkhūpasamagāminaṁ;	22	
PA_sn_56:22.7.3	Cetovimuttisampannā,	22	
PA_sn_56:22.7.4	atho paññāvimuttiyā;	22	
PA_sn_56:22.7.5	Bhabbā te antakiriyāya,	22	
PA_sn_56:22.7.6	na te jātijarūpagā”ti.	22	
PA_sn_56:22.7.7	Dutiyaṁ.	22	
PA_sn_56:23.0.1	Saṁyutta Nikāya 56.23	23	
PA_sn_56:23.0.2	3. Koṭigāmavagga	23	
PA_sn_56:23.0.3	Sammāsambuddhasutta	23	
PA_sn_56:23.1.1	Sāvatthinidānaṁ.	23	
PA_sn_56:23.1.2	Cattārimāni, bhikkhave, ariyasaccāni.	23	
PA_sn_56:23.1.3	Katamāni cattāri?	23	
PA_sn_56:23.1.4	Dukkhaṁ ariyasaccaṁ …pe… dukkhanirodhagāminī paṭipadā ariyasaccaṁ—	23	
PA_sn_56:23.1.5	imāni kho, bhikkhave, cattāri ariyasaccāni.	23	
PA_sn_56:23.1.6	Imesaṁ kho, bhikkhave, catunnaṁ ariyasaccānaṁ yathābhūtaṁ abhisambuddhattā tathāgato ‘arahaṁ sammāsambuddho’ti vuccati.	23	
PA_sn_56:23.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	23	
PA_sn_56:23.2.2	Tatiyaṁ.	23	
PA_sn_56:24.0.1	Saṁyutta Nikāya 56.24	24	
PA_sn_56:24.0.2	3. Koṭigāmavagga	24	
PA_sn_56:24.0.3	Arahantasutta	24	
PA_sn_56:24.1.1	Sāvatthinidānaṁ.	24	
PA_sn_56:24.1.2	“Ye hi keci, bhikkhave, atītamaddhānaṁ arahanto sammāsambuddhā yathābhūtaṁ abhisambujjhiṁsu, sabbe te cattāri ariyasaccāni yathābhūtaṁ abhisambujjhiṁsu.	24	
PA_sn_56:24.1.3	Ye hi keci, bhikkhave, anāgatamaddhānaṁ arahanto sammāsambuddhā yathābhūtaṁ abhisambujjhissanti, sabbe te cattāri ariyasaccāni yathābhūtaṁ abhisambujjhissanti.	24	
PA_sn_56:24.1.4	Ye hi keci, bhikkhave, etarahi arahanto sammāsambuddhā yathābhūtaṁ abhisambujjhanti, sabbe te cattāri ariyasaccāni yathābhūtaṁ abhisambujjhanti.	24	
PA_sn_56:24.2.1	Katamāni cattāri?	24	
PA_sn_56:24.2.2	Dukkhaṁ ariyasaccaṁ, dukkhasamudayaṁ ariyasaccaṁ, dukkhanirodhaṁ ariyasaccaṁ, dukkhanirodhagāminī paṭipadā ariyasaccaṁ.	24	
PA_sn_56:24.2.3	Ye hi, keci, bhikkhave, atītamaddhānaṁ arahanto sammāsambuddhā yathābhūtaṁ abhisambujjhiṁsu …pe…	24	
PA_sn_56:24.2.4	abhisambujjhissanti …	24	
PA_sn_56:24.2.5	abhisambujjhanti, sabbe te imāni cattāri ariyasaccāni yathābhūtaṁ abhisambujjhanti.	24	
PA_sn_56:24.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	24	
PA_sn_56:24.3.2	Catutthaṁ.	24	
PA_sn_56:25.0.1	Saṁyutta Nikāya 56.25	25	
PA_sn_56:25.0.2	3. Koṭigāmavagga	25	
PA_sn_56:25.0.3	Āsavakkhayasutta	25	
PA_sn_56:25.1.1	“Jānatohaṁ, bhikkhave, passato āsavānaṁ khayaṁ vadāmi, no ajānato apassato.	25	
PA_sn_56:25.1.2	Kiñca, bhikkhave, jānato passato āsavānaṁ khayo hoti?	25	
PA_sn_56:25.1.3_0	‘Idaṁ dukkhan’ti, bhikkhave, jānato passato āsavānaṁ khayo hoti, ‘ayaṁ dukkhasamudayo’ti	25	
PA_sn_56:25.1.3_1	jānato passato āsavānaṁ khayo hoti, ‘ayaṁ dukkhanirodho’ti jānato passato āsavānaṁ	25	
PA_sn_56:25.1.3_2	khayo hoti, ‘ayaṁ dukkhanirodhagāminī paṭipadā’ti jānato passato āsavānaṁ khayo hoti.	25	
PA_sn_56:25.1.4	Evaṁ kho, bhikkhave, jānato evaṁ passato āsavānaṁ khayo hoti.	25	
PA_sn_56:25.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	25	
PA_sn_56:25.2.2	Pañcamaṁ.	25	
PA_sn_56:26.0.1	Saṁyutta Nikāya 56.26	26	
PA_sn_56:26.0.2	3. Koṭigāmavagga	26	
PA_sn_56:26.0.3	Mittasutta	26	
PA_sn_56:26.1.1_0	“Ye hi keci, bhikkhave, anukampeyyātha, ye ca sotabbaṁ maññeyyuṁ—mittā vā amaccā	26	
PA_sn_56:26.1.1_1	vā ñātī vā sālohitā vā—te vo, bhikkhave, catunnaṁ ariyasaccānaṁ yathābhūtaṁ abhisamayāya	26	
PA_sn_56:26.1.1_2	samādapetabbā nivesetabbā patiṭṭhāpetabbā.	26	
PA_sn_56:26.2.1	Katamesaṁ catunnaṁ?	26	
PA_sn_56:26.2.2	Dukkhassa ariyasaccassa, dukkhasamudayassa ariyasaccassa, dukkhanirodhassa ariyasaccassa, dukkhanirodhagāminiyā paṭipadāya ariyasaccassa.	26	
PA_sn_56:26.2.3_0	Ye hi keci, bhikkhave, anukampeyyātha, ye ca sotabbaṁ maññeyyuṁ—mittā vā amaccā vā	26	
PA_sn_56:26.2.3_1	ñātī vā sālohitā vā—te vo, bhikkhave, imesaṁ catunnaṁ ariyasaccānaṁ yathābhūtaṁ abhisamayāya	26	
PA_sn_56:26.2.3_2	samādapetabbā nivesetabbā patiṭṭhāpetabbā.	26	
PA_sn_56:26.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	26	
PA_sn_56:26.3.2	Chaṭṭhaṁ.	26	
PA_sn_56:27.0.1	Saṁyutta Nikāya 56.27	27	
PA_sn_56:27.0.2	3. Koṭigāmavagga	27	
PA_sn_56:27.0.3	Tathasutta	27	
PA_sn_56:27.1.1	“Cattārimāni, bhikkhave, ariyasaccāni.	27	
PA_sn_56:27.1.2	Katamāni cattāri?	27	
PA_sn_56:27.1.3	Dukkhaṁ ariyasaccaṁ, dukkhasamudayaṁ ariyasaccaṁ, dukkhanirodhaṁ ariyasaccaṁ, dukkhanirodhagāminī paṭipadā ariyasaccaṁ—	27	
PA_sn_56:27.1.4	imāni kho, bhikkhave, cattāri ariyasaccāni tathāni avitathāni anaññathāni;	27	
PA_sn_56:27.1.5	tasmā ‘ariyasaccānī’ti vuccanti.	27	
PA_sn_56:27.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	27	
PA_sn_56:27.2.2	Sattamaṁ.	27	
PA_sn_56:28.0.1	Saṁyutta Nikāya 56.28	28	
PA_sn_56:28.0.2	3. Koṭigāmavagga	28	
PA_sn_56:28.0.3	Lokasutta	28	
PA_sn_56:28.1.1	“Cattārimāni, bhikkhave, ariyasaccāni.	28	
PA_sn_56:28.1.2	Katamāni cattāri?	28	
PA_sn_56:28.1.3	Dukkhaṁ ariyasaccaṁ, dukkhasamudayaṁ ariyasaccaṁ, dukkhanirodhaṁ ariyasaccaṁ, dukkhanirodhagāminī paṭipadā ariyasaccaṁ.	28	
PA_sn_56:28.1.4	Sadevake loke samārake sabrahmake sassamaṇabrāhmaṇiyā pajāya sadevamanussāya tathāgato ariyo;	28	
PA_sn_56:28.1.5	tasmā ‘ariyasaccānī’ti vuccanti.	28	
PA_sn_56:28.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	28	
PA_sn_56:28.2.2	Aṭṭhamaṁ.	28	
PA_sn_56:29.0.1	Saṁyutta Nikāya 56.29	29	
PA_sn_56:29.0.2	3. Koṭigāmavagga	29	
PA_sn_56:29.0.3	Pariññeyyasutta	29	
PA_sn_56:29.1.1	“Cattārimāni, bhikkhave, ariyasaccāni.	29	
PA_sn_56:29.1.2	Katamāni cattāri?	29	
PA_sn_56:29.1.3	Dukkhaṁ ariyasaccaṁ, dukkhasamudayaṁ ariyasaccaṁ, dukkhanirodhaṁ ariyasaccaṁ, dukkhanirodhagāminī paṭipadā ariyasaccaṁ—	29	
PA_sn_56:29.1.4	imāni kho, bhikkhave, cattāri ariyasaccāni.	29	
PA_sn_56:29.1.5	Imesaṁ kho, bhikkhave, catunnaṁ ariyasaccānaṁ atthi ariyasaccaṁ pariññeyyaṁ, atthi ariyasaccaṁ pahātabbaṁ, atthi ariyasaccaṁ sacchikātabbaṁ, atthi ariyasaccaṁ bhāvetabbaṁ.	29	
PA_sn_56:29.2.1	Katamañca, bhikkhave, ariyasaccaṁ pariññeyyaṁ?	29	
PA_sn_56:29.2.2_0	Dukkhaṁ, bhikkhave, ariyasaccaṁ pariññeyyaṁ, dukkhasamudayaṁ ariyasaccaṁ pahātabbaṁ,	29	
PA_sn_56:29.2.2_1	dukkhanirodhaṁ ariyasaccaṁ sacchikātabbaṁ, dukkhanirodhagāminī paṭipadā ariyasaccaṁ bhāvetabbaṁ.	29	
PA_sn_56:29.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	29	
PA_sn_56:29.3.2	Navamaṁ.	29	
PA_sn_56:30.0.1	Saṁyutta Nikāya 56.30	30	
PA_sn_56:30.0.2	3. Koṭigāmavagga	30	
PA_sn_56:30.0.3	Gavampatisutta	30	
PA_sn_56:30.1.1	Ekaṁ samayaṁ sambahulā therā bhikkhū cetesu viharanti sahañcanike.	30	
PA_sn_56:30.1.2	Tena kho pana samayena sambahulānaṁ therānaṁ bhikkhūnaṁ pacchābhattaṁ piṇḍapātapaṭikkantānaṁ maṇḍalamāḷe sannisinnānaṁ sannipatitānaṁ ayamantarākathā udapādi:	30	
PA_sn_56:30.1.3	“yo nu kho, āvuso, dukkhaṁ passati dukkhasamudayampi so passati, dukkhanirodhampi passati, dukkhanirodhagāminiṁ paṭipadampi passatī”ti.	30	
PA_sn_56:30.2.1	Evaṁ vutte, āyasmā gavampati thero bhikkhū etadavoca:	30	
PA_sn_56:30.2.2	“sammukhā metaṁ, āvuso, bhagavato sutaṁ, sammukhā paṭiggahitaṁ:	30	
PA_sn_56:30.2.3	‘yo, bhikkhave, dukkhaṁ passati dukkhasamudayampi so passati, dukkhanirodhampi passati, dukkhanirodhagāminiṁ paṭipadampi passati.	30	
PA_sn_56:30.2.4	Yo dukkhasamudayaṁ passati dukkhampi so passati, dukkhanirodhampi passati, dukkhanirodhagāminiṁ paṭipadampi passati.	30	
PA_sn_56:30.2.5	Yo dukkhanirodhaṁ passati dukkhampi so passati, dukkhasamudayampi passati, dukkhanirodhagāminiṁ paṭipadampi passati.	30	
PA_sn_56:30.2.6	Yo dukkhanirodhagāminiṁ paṭipadaṁ passati dukkhampi so passati, dukkhasamudayampi passati, dukkhanirodhampi passatī’”ti.	30	
PA_sn_56:30.2.7	Dasamaṁ.	30	
PA_sn_56:30.2.8	Koṭigāmavaggo tatiyo.	30	
PA_sn_56:30.3.0	Tassuddānaṁ	30	
PA_sn_56:30.3.1	Dve vajjī sammāsambuddho,	30	
PA_sn_56:30.3.2	arahaṁ āsavakkhayo;	30	
PA_sn_56:30.3.3	Mittaṁ tathā ca loko ca,	30	
PA_sn_56:30.3.4	pariññeyyaṁ gavampatīti.	30	
PA_sn_56:31.0.1	Saṁyutta Nikāya 56.31	31	
PA_sn_56:31.0.2	4. Sīsapāvanavagga	31	
PA_sn_56:31.0.3	Sīsapāvanasutta	31	
PA_sn_56:31.1.1	Ekaṁ samayaṁ bhagavā kosambiyaṁ viharati sīsapāvane.	31	
PA_sn_56:31.1.2	Atha kho bhagavā parittāni sīsapāpaṇṇāni pāṇinā gahetvā bhikkhū āmantesi:	31	
PA_sn_56:31.1.3	“Taṁ kiṁ maññatha, bhikkhave,	31	
PA_sn_56:31.1.4	katamaṁ nu kho bahutaraṁ—	31	
PA_sn_56:31.1.5	yāni vā mayā parittāni sīsapāpaṇṇāni pāṇinā gahitāni yadidaṁ upari sīsapāvane”ti?	31	
PA_sn_56:31.1.6	“Appamattakāni, bhante, bhagavatā parittāni sīsapāpaṇṇāni pāṇinā gahitāni;	31	
PA_sn_56:31.1.7	atha kho etāneva bahutarāni yadidaṁ upari sīsapāvane”ti.	31	
PA_sn_56:31.1.8	“Evameva kho, bhikkhave, etadeva bahutaraṁ yaṁ vo mayā abhiññāya anakkhātaṁ.	31	
PA_sn_56:31.1.9	Kasmā cetaṁ, bhikkhave, mayā anakkhātaṁ?	31	
PA_sn_56:31.1.10	Na hetaṁ, bhikkhave, atthasaṁhitaṁ nādibrahmacariyakaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati;	31	
PA_sn_56:31.1.11	tasmā taṁ mayā anakkhātaṁ.	31	
PA_sn_56:31.2.1	Kiñca, bhikkhave, mayā akkhātaṁ?	31	
PA_sn_56:31.2.2	‘Idaṁ dukkhan’ti, bhikkhave, mayā akkhātaṁ, ‘ayaṁ dukkhasamudayo’ti mayā akkhātaṁ, ‘ayaṁ dukkhanirodho’ti mayā akkhātaṁ, ‘ayaṁ dukkhanirodhagāminī paṭipadā’ti mayā akkhātaṁ.	31	
PA_sn_56:31.3.1	Kasmā cetaṁ, bhikkhave, mayā akkhātaṁ?	31	
PA_sn_56:31.3.2	Etañhi, bhikkhave, atthasaṁhitaṁ etaṁ ādibrahmacariyakaṁ etaṁ nibbidāya virāgāya nirodhāya upasamāya abhiññāya sambodhāya nibbānāya saṁvattati;	31	
PA_sn_56:31.3.3	tasmā taṁ mayā akkhātaṁ.	31	
PA_sn_56:31.4.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	31	
PA_sn_56:31.4.2	Paṭhamaṁ.	31	
PA_sn_56:32.0.1	Saṁyutta Nikāya 56.32	32	
PA_sn_56:32.0.2	4. Sīsapāvanavagga	32	
PA_sn_56:32.0.3	Khadirapattasutta	32	
PA_sn_56:32.1.1	“Yo, bhikkhave, evaṁ vadeyya:	32	
PA_sn_56:32.1.2_0	‘ahaṁ dukkhaṁ ariyasaccaṁ yathābhūtaṁ anabhisamecca, dukkhasamudayaṁ ariyasaccaṁ	32	
PA_sn_56:32.1.2_1	yathābhūtaṁ anabhisamecca, dukkhanirodhaṁ ariyasaccaṁ yathābhūtaṁ anabhisamecca,	32	
PA_sn_56:32.1.2_2	dukkhanirodhagāminiṁ paṭipadaṁ ariyasaccaṁ yathābhūtaṁ anabhisamecca sammā dukkhassantaṁ karissāmī’ti—	32	
PA_sn_56:32.1.3	netaṁ ṭhānaṁ vijjati.	32	
PA_sn_56:32.2.1	Seyyathāpi, bhikkhave, yo evaṁ vadeyya:	32	
PA_sn_56:32.2.2	‘ahaṁ khadirapattānaṁ vā saralapattānaṁ vā āmalakapattānaṁ vā puṭaṁ karitvā udakaṁ vā tālapattaṁ vā āharissāmī’ti—	32	
PA_sn_56:32.2.3	netaṁ ṭhānaṁ vijjati;	32	
PA_sn_56:32.2.4	evameva kho, bhikkhave, yo evaṁ vadeyya:	32	
PA_sn_56:32.2.5	‘ahaṁ dukkhaṁ ariyasaccaṁ yathābhūtaṁ anabhisamecca …pe… dukkhanirodhagāminiṁ paṭipadaṁ ariyasaccaṁ yathābhūtaṁ anabhisamecca sammā dukkhassantaṁ karissāmī’ti—	32	
PA_sn_56:32.2.6	netaṁ ṭhānaṁ vijjati.	32	
PA_sn_56:32.3.1	Yo ca kho, bhikkhave, evaṁ vadeyya:	32	
PA_sn_56:32.3.2_0	‘ahaṁ dukkhaṁ ariyasaccaṁ yathābhūtaṁ abhisamecca, dukkhasamudayaṁ ariyasaccaṁ yathābhūtaṁ	32	
PA_sn_56:32.3.2_1	abhisamecca, dukkhanirodhaṁ ariyasaccaṁ yathābhūtaṁ abhisamecca, dukkhanirodhagāminiṁ	32	
PA_sn_56:32.3.2_2	paṭipadaṁ ariyasaccaṁ yathābhūtaṁ abhisamecca sammā dukkhassantaṁ karissāmī’ti—	32	
PA_sn_56:32.3.3	ṭhānametaṁ vijjati.	32	
PA_sn_56:32.4.1	Seyyathāpi, bhikkhave, yo evaṁ vadeyya:	32	
PA_sn_56:32.4.2	‘ahaṁ padumapattānaṁ vā palāsapattānaṁ vā māluvapattānaṁ vā puṭaṁ karitvā udakaṁ vā tālapattaṁ vā āharissāmī’ti—	32	
PA_sn_56:32.4.3	ṭhānametaṁ vijjati;	32	
PA_sn_56:32.4.4	evameva kho, bhikkhave, yo evaṁ vadeyya:	32	
PA_sn_56:32.4.5	‘ahaṁ dukkhaṁ ariyasaccaṁ yathābhūtaṁ abhisamecca …pe… dukkhanirodhagāminiṁ paṭipadaṁ ariyasaccaṁ yathābhūtaṁ abhisamecca sammā dukkhassantaṁ karissāmī’ti—	32	
PA_sn_56:32.4.6	ṭhānametaṁ vijjati.	32	
PA_sn_56:32.5.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	32	
PA_sn_56:32.5.2	Dutiyaṁ.	32	
PA_sn_56:33.0.1	Saṁyutta Nikāya 56.33	33	
PA_sn_56:33.0.2	4. Sīsapāvanavagga	33	
PA_sn_56:33.0.3	Daṇḍasutta	33	
PA_sn_56:33.1.1	“Seyyathāpi, bhikkhave, daṇḍo uparivehāsaṁ khitto sakimpi mūlena nipatati, sakimpi aggena nipatati;	33	
PA_sn_56:33.1.2	evameva kho, bhikkhave, avijjānīvaraṇā sattā taṇhāsaṁyojanā sandhāvantā saṁsarantā sakimpi asmā lokā paraṁ lokaṁ gacchanti, sakimpi parasmā lokā imaṁ lokaṁ āgacchanti.	33	
PA_sn_56:33.1.3	Taṁ kissa hetu?	33	
PA_sn_56:33.1.4	Adiṭṭhattā, bhikkhave, catunnaṁ ariyasaccānaṁ.	33	
PA_sn_56:33.1.5	Katamesaṁ catunnaṁ?	33	
PA_sn_56:33.1.6	Dukkhassa ariyasaccassa …pe… dukkhanirodhagāminiyā paṭipadāya ariyasaccassa.	33	
PA_sn_56:33.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	33	
PA_sn_56:33.2.2	Tatiyaṁ.	33	
PA_sn_56:34.0.1	Saṁyutta Nikāya 56.34	34	
PA_sn_56:34.0.2	4. Sīsapāvanavagga	34	
PA_sn_56:34.0.3	Celasutta	34	
PA_sn_56:34.1.1	“Āditte, bhikkhave, cele vā sīse vā kimassa karaṇīyan”ti?	34	
PA_sn_56:34.1.2	“Āditte, bhante, cele vā sīse vā, tasseva celassa vā sīsassa vā nibbāpanāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyan”ti.	34	
PA_sn_56:34.2.1_0	“Ādittaṁ, bhikkhave, celaṁ vā sīsaṁ vā ajjhupekkhitvā amanasikaritvā anabhisametānaṁ	34	
PA_sn_56:34.2.1_1	catunnaṁ ariyasaccānaṁ yathābhūtaṁ abhisamayāya adhimatto chando ca vāyāmo ca ussāho	34	
PA_sn_56:34.2.1_2	ca ussoḷhī ca appaṭivānī ca sati ca sampajaññañca karaṇīyaṁ.	34	
PA_sn_56:34.2.2	Katamesaṁ catunnaṁ?	34	
PA_sn_56:34.2.3	Dukkhassa ariyasaccassa …pe… dukkhanirodhagāminiyā paṭipadāya ariyasaccassa.	34	
PA_sn_56:34.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	34	
PA_sn_56:34.3.2	Catutthaṁ.	34	
PA_sn_56:35.0.1	Saṁyutta Nikāya 56.35	35	
PA_sn_56:35.0.2	4. Sīsapāvanavagga	35	
PA_sn_56:35.0.3	Sattisatasutta	35	
PA_sn_56:35.1.1	“Seyyathāpi, bhikkhave, puriso vassasatāyuko vassasatajīvī.	35	
PA_sn_56:35.1.2	Tamenaṁ evaṁ vadeyya:	35	
PA_sn_56:35.1.3	‘ehambho purisa, pubbaṇhasamayaṁ taṁ sattisatena hanissanti, majjhanhikasamayaṁ sattisatena hanissanti, sāyanhasamayaṁ sattisatena hanissanti.	35	
PA_sn_56:35.1.4	So kho tvaṁ, ambho purisa, divase divase tīhi tīhi sattisatehi haññamāno vassasatāyuko vassasatajīvī vassasatassa accayena anabhisametāni cattāri ariyasaccāni abhisamessasī’ti.	35	
PA_sn_56:35.2.1	Atthavasikena, bhikkhave, kulaputtena alaṁ upagantuṁ.	35	
PA_sn_56:35.2.2	Taṁ kissa hetu?	35	
PA_sn_56:35.2.3	Anamataggoyaṁ, bhikkhave, saṁsāro;	35	
PA_sn_56:35.2.4	pubbā koṭi nappaññāyati sattippahārānaṁ asippahārānaṁ usuppahārānaṁ pharasuppahārānaṁ.	35	
PA_sn_56:35.2.5	Evañcetaṁ, bhikkhave, assa.	35	
PA_sn_56:35.2.6	Na kho panāhaṁ, bhikkhave, saha dukkhena, saha domanassena catunnaṁ ariyasaccānaṁ abhisamayaṁ vadāmi;	35	
PA_sn_56:35.2.7	api cāhaṁ, bhikkhave, sahāva sukhena, sahāva somanassena catunnaṁ ariyasaccānaṁ abhisamayaṁ vadāmi.	35	
PA_sn_56:35.2.8	Katamesaṁ catunnaṁ?	35	
PA_sn_56:35.2.9	Dukkhassa ariyasaccassa …pe… dukkhanirodhagāminiyā paṭipadāya ariyasaccassa.	35	
PA_sn_56:35.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	35	
PA_sn_56:35.3.2	Pañcamaṁ.	35	
PA_sn_56:36.0.1	Saṁyutta Nikāya 56.36	36	
PA_sn_56:36.0.2	4. Sīsapāvanavagga	36	
PA_sn_56:36.0.3	Pāṇasutta	36	
PA_sn_56:36.1.1	“Seyyathāpi, bhikkhave, puriso yaṁ imasmiṁ jambudīpe tiṇakaṭṭhasākhāpalāsaṁ tacchetvā ekajjhaṁ saṁhareyya;	36	
PA_sn_56:36.1.2	ekajjhaṁ saṁharitvā sūlaṁ kareyya.	36	
PA_sn_56:36.1.3_0	Sūlaṁ karitvā ye mahāsamudde mahantakā pāṇā te mahantakesu sūlesu āvuneyya, ye mahāsamudde	36	
PA_sn_56:36.1.3_1	majjhimakā pāṇā te majjhimakesu sūlesu āvuneyya, ye mahāsamudde sukhumakā pāṇā te	36	
PA_sn_56:36.1.3_2	sukhumakesu sūlesu āvuneyya.	36	
PA_sn_56:36.1.4	Apariyādinnā ca, bhikkhave, mahāsamudde oḷārikā pāṇā assu.	36	
PA_sn_56:36.2.1	Atha imasmiṁ jambudīpe tiṇakaṭṭhasākhāpalāsaṁ parikkhayaṁ pariyādānaṁ gaccheyya.	36	
PA_sn_56:36.2.2	Ito bahutarā kho, bhikkhave, mahāsamudde sukhumakā pāṇā, ye na sukarā sūlesu āvunituṁ.	36	
PA_sn_56:36.2.3	Taṁ kissa hetu?	36	
PA_sn_56:36.2.4	Sukhumattā, bhikkhave, attabhāvassa.	36	
PA_sn_56:36.2.5	Evaṁ mahā kho, bhikkhave, apāyo.	36	
PA_sn_56:36.2.6	Evaṁ mahantasmā kho, bhikkhave, apāyasmā parimutto diṭṭhisampanno puggalo ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	36	
PA_sn_56:36.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	36	
PA_sn_56:36.3.2	Chaṭṭhaṁ.	36	
PA_sn_56:37.0.1	Saṁyutta Nikāya 56.37	37	
PA_sn_56:37.0.2	4. Sīsapāvanavagga	37	
PA_sn_56:37.0.3	Paṭhamasūriyasutta	37	
PA_sn_56:37.1.1	“Sūriyassa, bhikkhave, udayato etaṁ pubbaṅgamaṁ etaṁ pubbanimittaṁ, yadidaṁ—aruṇuggaṁ.	37	
PA_sn_56:37.1.2	Evameva kho, bhikkhave, bhikkhuno catunnaṁ ariyasaccānaṁ yathābhūtaṁ abhisamayāya etaṁ pubbaṅgamaṁ etaṁ pubbanimittaṁ, yadidaṁ—sammādiṭṭhi.	37	
PA_sn_56:37.1.3	Tassetaṁ, bhikkhave, bhikkhuno pāṭikaṅkhaṁ:	37	
PA_sn_56:37.1.4	‘idaṁ dukkhan’ti yathābhūtaṁ pajānissati …pe… ‘ayaṁ dukkhanirodhagāminī paṭipadā’ti yathābhūtaṁ pajānissati.	37	
PA_sn_56:37.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	37	
PA_sn_56:37.2.2	Sattamaṁ.	37	
PA_sn_56:38.0.1	Saṁyutta Nikāya 56.38	38	
PA_sn_56:38.0.2	4. Sīsapāvanavagga	38	
PA_sn_56:38.0.3	Dutiyasūriyasutta	38	
PA_sn_56:38.1.1	“Yāvakīvañca, bhikkhave, candimasūriyā loke nuppajjanti, neva tāva mahato ālokassa pātubhāvo hoti mahato obhāsassa.	38	
PA_sn_56:38.1.2	Andhatamaṁ tadā hoti andhakāratimisā.	38	
PA_sn_56:38.1.3	Neva tāva rattindivā paññāyanti, na māsaddhamāsā paññāyanti, na utusaṁvaccharā paññāyanti.	38	
PA_sn_56:38.2.1	Yato ca kho, bhikkhave, candimasūriyā loke uppajjanti, atha mahato ālokassa pātubhāvo hoti mahato obhāsassa.	38	
PA_sn_56:38.2.2	Neva andhakāratamaṁ tadā hoti na andhakāratimisā.	38	
PA_sn_56:38.2.3	Atha rattindivā paññāyanti, māsaddhamāsā paññāyanti, utusaṁvaccharā paññāyanti.	38	
PA_sn_56:38.2.4	Evameva kho, bhikkhave, yāvakīvañca tathāgato loke nuppajjati arahaṁ sammāsambuddho, neva tāva mahato ālokassa pātubhāvo hoti mahato obhāsassa.	38	
PA_sn_56:38.2.5	Andhatamaṁ tadā hoti andhakāratimisā.	38	
PA_sn_56:38.2.6	Neva tāva catunnaṁ ariyasaccānaṁ ācikkhaṇā hoti desanā paññāpanā paṭṭhapanā vivaraṇā vibhajanā uttānīkammaṁ.	38	
PA_sn_56:38.3.1	Yato ca kho, bhikkhave, tathāgato loke uppajjati arahaṁ sammāsambuddho, atha mahato ālokassa pātubhāvo hoti mahato obhāsassa.	38	
PA_sn_56:38.3.2	Neva andhatamaṁ tadā hoti na andhakāratimisā.	38	
PA_sn_56:38.3.3	Atha kho catunnaṁ ariyasaccānaṁ ācikkhaṇā hoti desanā paññāpanā paṭṭhapanā vivaraṇā vibhajanā uttānīkammaṁ.	38	
PA_sn_56:38.3.4	Katamesaṁ catunnaṁ?	38	
PA_sn_56:38.3.5	Dukkhassa ariyasaccassa …pe… dukkhanirodhagāminiyā paṭipadāya ariyasaccassa.	38	
PA_sn_56:38.4.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	38	
PA_sn_56:38.4.2	Aṭṭhamaṁ.	38	
PA_sn_56:39.0.1	Saṁyutta Nikāya 56.39	39	
PA_sn_56:39.0.2	4. Sīsapāvanavagga	39	
PA_sn_56:39.0.3	Indakhīlasutta	39	
PA_sn_56:39.1.1	“Ye hi keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ nappajānanti …pe…	39	
PA_sn_56:39.1.2	‘ayaṁ dukkhanirodhagāminī paṭipadā’ti yathābhūtaṁ nappajānanti, te aññassa samaṇassa vā brāhmaṇassa vā mukhaṁ ullokenti:	39	
PA_sn_56:39.1.3	‘ayaṁ nūna bhavaṁ jānaṁ jānāti, passaṁ passatī’ti.	39	
PA_sn_56:39.2.1	Seyyathāpi, bhikkhave, tūlapicu vā kappāsapicu vā lahuko vātūpādāno same bhūmibhāge nikkhitto.	39	
PA_sn_56:39.2.2	Tamenaṁ puratthimo vāto pacchimena saṁhareyya, pacchimo vāto puratthimena saṁhareyya, uttaro vāto dakkhiṇena saṁhareyya, dakkhiṇo vāto uttarena saṁhareyya.	39	
PA_sn_56:39.2.3	Taṁ kissa hetu?	39	
PA_sn_56:39.2.4	Lahukattā, bhikkhave, kappāsapicuno.	39	
PA_sn_56:39.2.5	Evameva kho, bhikkhave, ye hi keci samaṇā vā brāhmaṇā vā ‘idaṁ dukkhan’ti yathābhūtaṁ nappajānanti …pe…	39	
PA_sn_56:39.2.6	‘ayaṁ dukkhanirodhagāminī paṭipadā’ti yathābhūtaṁ nappajānanti, te aññassa samaṇassa vā brāhmaṇassa vā mukhaṁ ullokenti:	39	
PA_sn_56:39.2.7	‘ayaṁ nūna bhavaṁ jānaṁ jānāti, passaṁ passatī’ti.	39	
PA_sn_56:39.2.8	Taṁ kissa hetu?	39	
PA_sn_56:39.2.9	Adiṭṭhattā, bhikkhave, catunnaṁ ariyasaccānaṁ.	39	
PA_sn_56:39.3.1	Ye ca kho keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ pajānanti …pe…	39	
PA_sn_56:39.3.2	‘ayaṁ dukkhanirodhagāminī paṭipadā’ti yathābhūtaṁ pajānanti, te na aññassa samaṇassa vā brāhmaṇassa vā mukhaṁ ullokenti:	39	
PA_sn_56:39.3.3	‘ayaṁ nūna bhavaṁ jānaṁ jānāti, passaṁ passatī’ti.	39	
PA_sn_56:39.4.1	Seyyathāpi, bhikkhave, ayokhīlo vā indakhīlo vā gambhīranemo sunikhāto acalo asampakampī.	39	
PA_sn_56:39.4.2_0	Puratthimāya cepi disāya āgaccheyya bhusā vātavuṭṭhi, neva saṅkampeyya na sampakampeyya	39	
PA_sn_56:39.4.2_1	na sampacāleyya; pacchimāya cepi disāya …pe… uttarāya cepi disāya …pe… dakkhiṇāya	39	
PA_sn_56:39.4.2_2	cepi disāya āgaccheyya bhusā vātavuṭṭhi, neva saṅkampeyya na sampakampeyya na sampacāleyya.	39	
PA_sn_56:39.4.3	Taṁ kissa hetu?	39	
PA_sn_56:39.4.4	Gambhīrattā, bhikkhave, nemassa sunikhātattā indakhīlassa.	39	
PA_sn_56:39.4.5	Evameva kho, bhikkhave, ye ca kho keci samaṇā vā brāhmaṇā vā ‘idaṁ dukkhan’ti yathābhūtaṁ pajānanti …pe…	39	
PA_sn_56:39.4.6	ayaṁ dukkhanirodhagāminī paṭipadā’ti yathābhūtaṁ pajānanti, te na aññassa samaṇassa vā brāhmaṇassa vā mukhaṁ ullokenti:	39	
PA_sn_56:39.4.7	‘ayaṁ nūna bhavaṁ jānaṁ jānāti, passaṁ passatī’ti.	39	
PA_sn_56:39.4.8	Taṁ kissa hetu?	39	
PA_sn_56:39.4.9	Sudiṭṭhattā, bhikkhave, catunnaṁ ariyasaccānaṁ.	39	
PA_sn_56:39.4.10	Katamesaṁ catunnaṁ?	39	
PA_sn_56:39.4.11	Dukkhassa ariyasaccassa …pe… dukkhanirodhagāminiyā paṭipadāya ariyasaccassa.	39	
PA_sn_56:39.5.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	39	
PA_sn_56:39.5.2	Navamaṁ.	39	
PA_sn_56:40.0.1	Saṁyutta Nikāya 56.40	40	
PA_sn_56:40.0.2	4. Sīsapāvanavagga	40	
PA_sn_56:40.0.3	Vādatthikasutta	40	
PA_sn_56:40.1.1	“Yo hi koci, bhikkhave, bhikkhu ‘idaṁ dukkhan’ti yathābhūtaṁ pajānāti …pe…	40	
PA_sn_56:40.1.2	‘ayaṁ dukkhanirodhagāminī paṭipadā’ti yathābhūtaṁ pajānāti, puratthimāya cepi disāya āgaccheyya samaṇo vā brāhmaṇo vā vādatthiko vādagavesī:	40	
PA_sn_56:40.1.3	‘vādamassa āropessāmī’ti, taṁ vata sahadhammena saṅkampessati vā sampakampessati vā sampacālessati vāti—netaṁ ṭhānaṁ vijjati.	40	
PA_sn_56:40.1.4	Pacchimāya cepi disāya …pe…	40	
PA_sn_56:40.1.5	uttarāya cepi disāya …pe…	40	
PA_sn_56:40.1.6	dakkhiṇāya cepi disāya āgaccheyya samaṇo vā brāhmaṇo vā vādatthiko vādagavesī:	40	
PA_sn_56:40.1.7	‘vādamassa āropessāmī’ti, taṁ vata sahadhammena saṅkampessati vā sampakampessati vā sampacālessati vāti—netaṁ ṭhānaṁ vijjati.	40	
PA_sn_56:40.2.1	Seyyathāpi, bhikkhave, silāyūpo soḷasa kukkuko.	40	
PA_sn_56:40.2.2	Tassassu aṭṭha kukku heṭṭhā nemaṅgamā, aṭṭha kukku uparinemassa.	40	
PA_sn_56:40.2.3_0	Puratthimāya cepi disāya āgaccheyya bhusā vātavuṭṭhi, neva saṅkampeyya na sampakampeyya	40	
PA_sn_56:40.2.3_1	na sampacāleyya; pacchimāya cepi disāya …pe… uttarāya cepi disāya …pe… dakkhiṇāya	40	
PA_sn_56:40.2.3_2	cepi disāya āgaccheyya bhusā vātavuṭṭhi, neva saṅkampeyya na sampakampeyya na sampacāleyya.	40	
PA_sn_56:40.2.4	Taṁ kissa hetu?	40	
PA_sn_56:40.2.5	Gambhīrattā, bhikkhave, nemassa sunikhātattā silāyūpassa.	40	
PA_sn_56:40.2.6	Evameva kho, bhikkhave, yo hi koci bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti;	40	
PA_sn_56:40.2.7_0	puratthimāya cepi disāya āgaccheyya samaṇo vā brāhmaṇo vā vādatthiko vādagavesī ‘vādamassa	40	
PA_sn_56:40.2.7_1	āropessāmī’ti, taṁ vata sahadhammena saṅkampessati vā sampakampessati vā sampacālessati	40	
PA_sn_56:40.2.7_2	vāti—netaṁ ṭhānaṁ vijjati.	40	
PA_sn_56:40.2.8	Pacchimāya cepi disāya …pe…	40	
PA_sn_56:40.2.9	uttarāya cepi disāya …pe…	40	
PA_sn_56:40.2.10_0	dakkhiṇāya cepi disāya āgaccheyya samaṇo vā brāhmaṇo vā vādatthiko vādagavesī: ‘vādamassa	40	
PA_sn_56:40.2.10_1	āropessāmī’ti, taṁ vata sahadhammena saṅkampessati vā sampakampessati vā sampacālessati	40	
PA_sn_56:40.2.10_2	vāti—netaṁ ṭhānaṁ vijjati.	40	
PA_sn_56:40.2.11	Taṁ kissa hetu?	40	
PA_sn_56:40.2.12	Sudiṭṭhattā, bhikkhave, catunnaṁ ariyasaccānaṁ.	40	
PA_sn_56:40.2.13	Katamesaṁ catunnaṁ?	40	
PA_sn_56:40.2.14	Dukkhassa ariyasaccassa …pe… dukkhanirodhagāminiyā paṭipadāya ariyasaccassa.	40	
PA_sn_56:40.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	40	
PA_sn_56:40.3.2	Dasamaṁ.	40	
PA_sn_56:40.3.3	Sīsapāvanavaggo catuttho.	40	
PA_sn_56:40.4.0	Tassuddānaṁ	40	
PA_sn_56:40.4.1	Sīsapā khadiro daṇḍo,	40	
PA_sn_56:40.4.2	celā sattisatena ca;	40	
PA_sn_56:40.4.3	Pāṇā sūriyūpamā dvedhā,	40	
PA_sn_56:40.4.4	indakhīlo ca vādinoti.	40	
PA_sn_56:41.0.1	Saṁyutta Nikāya 56.41	41	
PA_sn_56:41.0.2	5. Papātavagga	41	
PA_sn_56:41.0.3	Lokacintāsutta	41	
PA_sn_56:41.1.1	Ekaṁ samayaṁ bhagavā rājagahe viharati veḷuvane kalandakanivāpe.	41	
PA_sn_56:41.1.2	Tatra kho bhagavā bhikkhū āmantesi:	41	
PA_sn_56:41.1.3_0	“bhūtapubbaṁ, bhikkhave, aññataro puriso rājagahā nikkhamitvā ‘lokacintaṁ cintessāmī’ti	41	
PA_sn_56:41.1.3_1	yena sumāgadhā pokkharaṇī tenupasaṅkami; upasaṅkamitvā sumāgadhāya pokkharaṇiyā tīre	41	
PA_sn_56:41.1.3_2	nisīdi lokacintaṁ cintento.	41	
PA_sn_56:41.1.4	Addasā kho, bhikkhave, so puriso sumāgadhāya pokkharaṇiyā tīre caturaṅginiṁ senaṁ bhisamuḷālaṁ pavisantaṁ.	41	
PA_sn_56:41.1.5	Disvānassa etadahosi:	41	
PA_sn_56:41.1.6	‘ummattosmi nāmāhaṁ, vicetosmi nāmāhaṁ.	41	
PA_sn_56:41.1.7	Yaṁ loke natthi taṁ mayā diṭṭhan’ti.	41	
PA_sn_56:41.2.1	Atha kho so, bhikkhave, puriso nagaraṁ pavisitvā mahājanakāyassa ārocesi:	41	
PA_sn_56:41.2.2	‘ummattosmi nāmāhaṁ, bhante, vicetosmi nāmāhaṁ, bhante.	41	
PA_sn_56:41.2.3	Yaṁ loke natthi taṁ mayā diṭṭhan’ti.	41	
PA_sn_56:41.2.4	‘Kathaṁ pana tvaṁ, ambho purisa, ummatto kathaṁ viceto?	41	
PA_sn_56:41.2.5	Kiñca loke natthi yaṁ tayā diṭṭhan’ti?	41	
PA_sn_56:41.2.6	‘Idhāhaṁ, bhante, rājagahā nikkhamitvā “lokacintaṁ cintessāmī”ti yena sumāgadhā pokkharaṇī tenupasaṅkamiṁ; upasaṅkamitvā sumāgadhāya pokkharaṇiyā tīre nisīdiṁ lokacintaṁ cintento.	41	
PA_sn_56:41.2.7	Addasaṁ khvāhaṁ, bhante, sumāgadhāya pokkharaṇiyā tīre caturaṅginiṁ senaṁ bhisamuḷālaṁ pavisantaṁ.	41	
PA_sn_56:41.2.8	Evaṁ khvāhaṁ, bhante, ummatto evaṁ viceto.	41	
PA_sn_56:41.2.9	Idañca loke natthi yaṁ mayā diṭṭhan’ti.	41	
PA_sn_56:41.2.10	‘Taggha tvaṁ, ambho purisa, ummatto taggha viceto.	41	
PA_sn_56:41.2.11	Idañca loke natthi yaṁ tayā diṭṭhan’ti.	41	
PA_sn_56:41.3.1	Taṁ kho pana, bhikkhave, so puriso bhūtaṁyeva addasa, no abhūtaṁ.	41	
PA_sn_56:41.3.2	Bhūtapubbaṁ, bhikkhave, devāsurasaṅgāmo samupabyūḷho ahosi.	41	
PA_sn_56:41.3.3	Tasmiṁ kho pana, bhikkhave, saṅgāme devā jiniṁsu, asurā parājiniṁsu.	41	
PA_sn_56:41.3.4	Parājitā ca kho, bhikkhave, asurā bhītā bhisamuḷālena asurapuraṁ pavisiṁsu devānaṁyeva mohayamānā.	41	
PA_sn_56:41.4.1	Tasmātiha, bhikkhave, mā lokacintaṁ cintetha:	41	
PA_sn_56:41.4.2_0	‘sassato loko’ti vā ‘asassato loko’ti vā, ‘antavā loko’ti vā ‘anantavā loko’ti vā,	41	
PA_sn_56:41.4.2_1	‘taṁ jīvaṁ taṁ sarīran’ti vā ‘aññaṁ jīvaṁ aññaṁ sarīran’ti vā, ‘hoti tathāgato paraṁ	41	
PA_sn_56:41.4.2_2	maraṇā’ti vā ‘na hoti tathāgato paraṁ maraṇā’ti vā, ‘hoti ca na ca hoti tathāgato	41	
PA_sn_56:41.4.2_3	paraṁ maraṇā’ti vā, ‘neva hoti na na hoti tathāgato paraṁ maraṇā’ti vā.	41	
PA_sn_56:41.4.3	Taṁ kissa hetu?	41	
PA_sn_56:41.4.4	Nesā, bhikkhave, cintā atthasaṁhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.	41	
PA_sn_56:41.5.1	Cintentā kho tumhe, bhikkhave, ‘idaṁ dukkhan’ti cinteyyātha …pe… ‘ayaṁ dukkhanirodhagāminī paṭipadā’ti cinteyyātha.	41	
PA_sn_56:41.5.2	Taṁ kissa hetu?	41	
PA_sn_56:41.5.3	Esā, bhikkhave, cintā atthasaṁhitā esā ādibrahmacariyakā esā nibbidāya virāgāya nirodhāya upasamāya abhiññāya sambodhāya nibbānāya saṁvattati.	41	
PA_sn_56:41.6.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	41	
PA_sn_56:41.6.2	Paṭhamaṁ.	41	
PA_sn_56:42.0.1	Saṁyutta Nikāya 56.42	42	
PA_sn_56:42.0.2	5. Papātavagga	42	
PA_sn_56:42.0.3	Papātasutta	42	
PA_sn_56:42.1.1	Ekaṁ samayaṁ bhagavā rājagahe viharati gijjhakūṭe pabbate.	42	
PA_sn_56:42.1.2	Atha kho bhagavā bhikkhū āmantesi:	42	
PA_sn_56:42.1.3	“āyāma, bhikkhave, yena paṭibhānakūṭo tenupasaṅkamissāma divāvihārāyā”ti.	42	
PA_sn_56:42.1.4	“Evaṁ, bhante”ti kho te bhikkhū bhagavato paccassosuṁ.	42	
PA_sn_56:42.1.5	Atha kho bhagavā sambahulehi bhikkhūhi saddhiṁ yena paṭibhānakūṭo tenupasaṅkami.	42	
PA_sn_56:42.1.6	Addasā kho aññataro bhikkhu paṭibhānakūṭe mahantaṁ papātaṁ.	42	
PA_sn_56:42.1.7	Disvāna bhagavantaṁ etadavoca:	42	
PA_sn_56:42.1.8	“mahā vatāyaṁ, bhante, papāto subhayānako, bhante, papāto.	42	
PA_sn_56:42.1.9	Atthi nu kho, bhante, imamhā papātā añño papāto mahantataro ca bhayānakataro cā”ti?	42	
PA_sn_56:42.1.10	“Atthi kho, bhikkhu, imamhā papātā añño papāto mahantataro ca bhayānakataro cā”ti.	42	
PA_sn_56:42.2.1	“Katamo pana, bhante, imamhā papātā añño papāto mahantataro ca bhayānakataro cā”ti?	42	
PA_sn_56:42.2.2_0	“Ye hi keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ nappajānanti,	42	
PA_sn_56:42.2.2_1	‘ayaṁ dukkhasamudayo’ti yathābhūtaṁ nappajānanti, ‘ayaṁ dukkhanirodho’ti yathābhūtaṁ	42	
PA_sn_56:42.2.2_2	nappajānanti, ‘ayaṁ dukkhanirodhagāminī paṭipadā’ti yathābhūtaṁ nappajānanti,	42	
PA_sn_56:42.2.3_0	te jātisaṁvattanikesu saṅkhāresu abhiramanti, jarāsaṁvattanikesu saṅkhāresu abhiramanti,	42	
PA_sn_56:42.2.3_1	maraṇasaṁvattanikesu saṅkhāresu abhiramanti, sokaparidevadukkhadomanassupāyāsasaṁvattanikesu	42	
PA_sn_56:42.2.3_2	saṅkhāresu abhiramanti.	42	
PA_sn_56:42.2.4_0	Te jātisaṁvattanikesu saṅkhāresu abhiratā jarāsaṁvattanikesu saṅkhāresu abhiratā	42	
PA_sn_56:42.2.4_1	maraṇasaṁvattanikesu saṅkhāresu abhiratā sokaparidevadukkhadomanassupāyāsasaṁvattanikesu	42	
PA_sn_56:42.2.4_2	saṅkhāresu abhiratā jātisaṁvattanikepi saṅkhāre abhisaṅkharonti, jarāsaṁvattanikepi	42	
PA_sn_56:42.2.4_3	saṅkhāre abhisaṅkharonti, maraṇasaṁvattanikepi saṅkhāre abhisaṅkharonti, sokaparidevadukkhadomanassupāyāsasaṁvattanikepi	42	
PA_sn_56:42.2.4_4	saṅkhāre abhisaṅkharonti.	42	
PA_sn_56:42.2.5_0	Te jātisaṁvattanikepi saṅkhāre abhisaṅkharitvā jarāsaṁvattanikepi saṅkhāre abhisaṅkharitvā	42	
PA_sn_56:42.2.5_1	maraṇasaṁvattanikepi saṅkhāre abhisaṅkharitvā sokaparidevadukkhadomanassupāyāsasaṁvattanikepi	42	
PA_sn_56:42.2.5_2	saṅkhāre abhisaṅkharitvā jātipapātampi papatanti, jarāpapātampi papatanti, maraṇapapātampi	42	
PA_sn_56:42.2.5_3	papatanti, sokaparidevadukkhadomanassupāyāsapapātampi papatanti.	42	
PA_sn_56:42.2.6	Te na parimuccanti jātiyā jarāya maraṇena sokehi paridevehi dukkhehi domanassehi upāyāsehi.	42	
PA_sn_56:42.2.7	‘Na parimuccanti dukkhasmā’ti vadāmi.	42	
PA_sn_56:42.3.1	Ye ca kho keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ pajānanti …pe…	42	
PA_sn_56:42.3.2_0	‘ayaṁ dukkhanirodhagāminī paṭipadā’ti yathābhūtaṁ pajānanti, te jātisaṁvattanikesu	42	
PA_sn_56:42.3.2_1	saṅkhāresu nābhiramanti, jarāsaṁvattanikesu saṅkhāresu nābhiramanti, maraṇasaṁvattanikesu	42	
PA_sn_56:42.3.2_2	saṅkhāresu nābhiramanti, sokaparidevadukkhadomanassupāyāsasaṁvattanikesu saṅkhāresu nābhiramanti.	42	
PA_sn_56:42.3.3_0	Te jātisaṁvattanikesu saṅkhāresu anabhiratā, jarāsaṁvattanikesu saṅkhāresu anabhiratā,	42	
PA_sn_56:42.3.3_1	maraṇasaṁvattanikesu saṅkhāresu anabhiratā, sokaparidevadukkhadomanassupāyāsasaṁvattanikesu	42	
PA_sn_56:42.3.3_2	saṅkhāresu anabhiratā, jātisaṁvattanikepi saṅkhāre nābhisaṅkharonti, jarāsaṁvattanikepi	42	
PA_sn_56:42.3.3_3	saṅkhāre nābhisaṅkharonti, maraṇasaṁvattanikepi saṅkhāre nābhisaṅkharonti, sokaparidevadukkhadomanassupāyāsasaṁvattanikepi	42	
PA_sn_56:42.3.3_4	saṅkhāre nābhisaṅkharonti.	42	
PA_sn_56:42.3.4_0	Te jātisaṁvattanikepi saṅkhāre anabhisaṅkharitvā, jarāsaṁvattanikepi saṅkhāre anabhisaṅkharitvā,	42	
PA_sn_56:42.3.4_1	maraṇasaṁvattanikepi saṅkhāre anabhisaṅkharitvā, sokaparidevadukkhadomanassupāyāsasaṁvattanikepi	42	
PA_sn_56:42.3.4_2	saṅkhāre anabhisaṅkharitvā, jātipapātampi nappapatanti, jarāpapātampi nappapatanti,	42	
PA_sn_56:42.3.4_3	maraṇapapātampi nappapatanti, sokaparidevadukkhadomanassupāyāsapapātampi nappapatanti.	42	
PA_sn_56:42.3.5	Te parimuccanti jātiyā jarāya maraṇena sokehi paridevehi dukkhehi domanassehi upāyāsehi.	42	
PA_sn_56:42.3.6	‘Parimuccanti dukkhasmā’ti vadāmi.	42	
PA_sn_56:42.4.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	42	
PA_sn_56:42.4.2	Dutiyaṁ.	42	
PA_sn_56:43.0.1	Saṁyutta Nikāya 56.43	43	
PA_sn_56:43.0.2	5. Papātavagga	43	
PA_sn_56:43.0.3	Mahāpariḷāhasutta	43	
PA_sn_56:43.1.1	“Atthi, bhikkhave, mahāpariḷāho nāma nirayo.	43	
PA_sn_56:43.1.2	Tattha yaṁ kiñci cakkhunā rūpaṁ passati, aniṭṭharūpaññeva passati no iṭṭharūpaṁ; akantarūpaññeva passati no kantarūpaṁ; amanāparūpaññeva passati no manāparūpaṁ.	43	
PA_sn_56:43.1.3	Yaṁ kiñci sotena saddaṁ suṇāti …pe…	43	
PA_sn_56:43.1.4	yaṁ kiñci kāyena phoṭṭhabbaṁ phusati …pe…	43	
PA_sn_56:43.1.5	yaṁ kiñci manasā dhammaṁ vijānāti, aniṭṭharūpaññeva vijānāti no iṭṭharūpaṁ; akantarūpaññeva vijānāti no kantarūpaṁ; amanāparūpaññeva vijānāti no manāparūpan”ti.	43	
PA_sn_56:43.2.1	Evaṁ vutte, aññataro bhikkhu bhagavantaṁ etadavoca:	43	
PA_sn_56:43.2.2	“mahā vata so, bhante, pariḷāho, sumahā vata so, bhante, pariḷāho.	43	
PA_sn_56:43.2.3	Atthi nu kho, bhante, etamhā pariḷāhā añño pariḷāho mahantataro ceva bhayānakataro cā”ti?	43	
PA_sn_56:43.2.4	“Atthi kho, bhikkhu, etamhā pariḷāhā añño pariḷāho mahantataro ca bhayānakataro cā”ti.	43	
PA_sn_56:43.3.1	“Katamo pana, bhante, etamhā pariḷāhā añño pariḷāho mahantataro ca bhayānakataro cā”ti?	43	
PA_sn_56:43.3.2	“Ye hi keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ nappajānanti …pe…	43	
PA_sn_56:43.3.3	‘ayaṁ dukkhanirodhagāminī paṭipadā’ti yathābhūtaṁ nappajānanti, te jātisaṁvattanikesu saṅkhāresu abhiramanti …pe…	43	
PA_sn_56:43.3.4	abhiratā …pe… abhisaṅkharonti …pe…	43	
PA_sn_56:43.3.5	abhisaṅkharitvā jātipariḷāhenapi pariḍayhanti, jarāpariḷāhenapi pariḍayhanti, maraṇapariḷāhenapi pariḍayhanti, sokaparidevadukkhadomanassupāyāsapariḷāhenapi pariḍayhanti.	43	
PA_sn_56:43.3.6	Te na parimuccanti jātiyā jarāya maraṇena sokehi paridevehi dukkhehi domanassehi upāyāsehi.	43	
PA_sn_56:43.3.7	‘Na parimuccanti dukkhasmā’ti vadāmi.	43	
PA_sn_56:43.4.1	Ye ca kho keci, bhikkhave, samaṇā vā brāhmaṇā vā ‘idaṁ dukkhan’ti yathābhūtaṁ pajānanti …pe… ‘ayaṁ dukkhanirodhagāminī paṭipadā’ti yathābhūtaṁ pajānanti.	43	
PA_sn_56:43.4.2	Te jātisaṁvattanikesu saṅkhāresu nābhiramanti …pe…	43	
PA_sn_56:43.4.3	anabhiratā …pe… nābhisaṅkharonti …pe…	43	
PA_sn_56:43.4.4_0	anabhisaṅkharitvā jātipariḷāhenapi na pariḍayhanti, jarāpariḷāhenapi na pariḍayhanti,	43	
PA_sn_56:43.4.4_1	maraṇapariḷāhenapi na pariḍayhanti, sokaparidevadukkhadomanassupāyāsapariḷāhenapi na pariḍayhanti.	43	
PA_sn_56:43.4.5	Te parimuccanti jātiyā jarāya maraṇena sokehi paridevehi dukkhehi domanassehi upāyāsehi.	43	
PA_sn_56:43.4.6	‘Parimuccanti dukkhasmā’ti vadāmi.	43	
PA_sn_56:43.5.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	43	
PA_sn_56:43.5.2	Tatiyaṁ.	43	
PA_sn_56:44.0.1	Saṁyutta Nikāya 56.44	44	
PA_sn_56:44.0.2	5. Papātavagga	44	
PA_sn_56:44.0.3	Kūṭāgārasutta	44	
PA_sn_56:44.1.1	“Yo hi, bhikkhave, evaṁ vadeyya:	44	
PA_sn_56:44.1.2	‘ahaṁ dukkhaṁ ariyasaccaṁ yathābhūtaṁ anabhisamecca …pe… dukkhanirodhagāminiṁ paṭipadaṁ ariyasaccaṁ yathābhūtaṁ anabhisamecca sammā dukkhassantaṁ karissāmī’ti—	44	
PA_sn_56:44.1.3	netaṁ ṭhānaṁ vijjati.	44	
PA_sn_56:44.2.1	Seyyathāpi, bhikkhave, yo evaṁ vadeyya:	44	
PA_sn_56:44.2.2	‘ahaṁ kūṭāgārassa heṭṭhimaṁ gharaṁ akaritvā uparimaṁ gharaṁ āropessāmī’ti—	44	
PA_sn_56:44.2.3	netaṁ ṭhānaṁ vijjati;	44	
PA_sn_56:44.2.4	evameva kho, bhikkhave, yo evaṁ vadeyya:	44	
PA_sn_56:44.2.5	‘ahaṁ dukkhaṁ ariyasaccaṁ yathābhūtaṁ anabhisamecca …pe… dukkhanirodhagāminiṁ paṭipadaṁ ariyasaccaṁ yathābhūtaṁ anabhisamecca sammā dukkhassantaṁ karissāmī’ti—	44	
PA_sn_56:44.2.6	netaṁ ṭhānaṁ vijjati.	44	
PA_sn_56:44.3.1	Yo ca kho, bhikkhave, evaṁ vadeyya:	44	
PA_sn_56:44.3.2	‘ahaṁ dukkhaṁ ariyasaccaṁ yathābhūtaṁ abhisamecca …pe… dukkhanirodhagāminiṁ paṭipadaṁ ariyasaccaṁ yathābhūtaṁ abhisamecca sammā dukkhassantaṁ karissāmī’ti—	44	
PA_sn_56:44.3.3	ṭhānametaṁ vijjati.	44	
PA_sn_56:44.4.1	Seyyathāpi, bhikkhave, yo evaṁ vadeyya:	44	
PA_sn_56:44.4.2	‘ahaṁ kūṭāgārassa heṭṭhimaṁ gharaṁ karitvā uparimaṁ gharaṁ āropessāmī’ti—	44	
PA_sn_56:44.4.3	ṭhānametaṁ vijjati;	44	
PA_sn_56:44.4.4	evameva kho, bhikkhave, yo evaṁ vadeyya:	44	
PA_sn_56:44.4.5	‘ahaṁ dukkhaṁ ariyasaccaṁ yathābhūtaṁ abhisamecca …pe… dukkhanirodhagāminiṁ paṭipadaṁ ariyasaccaṁ yathābhūtaṁ abhisamecca sammā dukkhassantaṁ karissāmī’ti—	44	
PA_sn_56:44.4.6	ṭhānametaṁ vijjati.	44	
PA_sn_56:44.5.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	44	
PA_sn_56:44.5.2	Catutthaṁ.	44	
PA_sn_56:45.0.1	Saṁyutta Nikāya 56.45	45	
PA_sn_56:45.0.2	5. Papātavagga	45	
PA_sn_56:45.0.3	Vālasutta	45	
PA_sn_56:45.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	45	
PA_sn_56:45.1.2	Atha kho āyasmā ānando pubbaṇhasamayaṁ nivāsetvā pattacīvaramādāya vesāliṁ piṇḍāya pāvisi.	45	
PA_sn_56:45.1.3	Addasā kho āyasmā ānando sambahule licchavikumārake santhāgāre upāsanaṁ karonte, dūratova sukhumena tāḷacchiggaḷena asanaṁ atipātente, poṅkhānupoṅkhaṁ avirādhitaṁ.	45	
PA_sn_56:45.1.4	Disvānassa etadahosi:	45	
PA_sn_56:45.1.5	“sikkhitā vatime licchavikumārakā, susikkhitā vatime licchavikumārakā;	45	
PA_sn_56:45.1.6	yatra hi nāma dūratova sukhumena tāḷacchiggaḷena asanaṁ atipātessanti poṅkhānupoṅkhaṁ avirādhitan”ti.	45	
PA_sn_56:45.2.1_0	Atha kho āyasmā ānando vesāliṁ piṇḍāya caritvā pacchābhattaṁ piṇḍapātapaṭikkanto	45	
PA_sn_56:45.2.1_1	yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	45	
PA_sn_56:45.2.1_2	Ekamantaṁ nisinno kho āyasmā ānando bhagavantaṁ etadavoca:	45	
PA_sn_56:45.2.2	“idhāhaṁ, bhante, pubbaṇhasamayaṁ nivāsetvā pattacīvaramādāya vesāliṁ piṇḍāya pāvisiṁ.	45	
PA_sn_56:45.2.3	Addasaṁ khvāhaṁ, bhante, sambahule licchavikumārake santhāgāre upāsanaṁ karonte dūratova sukhumena tāḷacchiggaḷena asanaṁ atipātente poṅkhānupoṅkhaṁ avirādhitaṁ.	45	
PA_sn_56:45.2.4	Disvāna me etadahosi:	45	
PA_sn_56:45.2.5	‘sikkhitā vatime licchavikumārakā, susikkhitā vatime licchavikumārakā;	45	
PA_sn_56:45.2.6	yatra hi nāma dūratova sukhumena tāḷacchiggaḷena asanaṁ atipātessanti poṅkhānupoṅkhaṁ avirādhitan’”ti.	45	
PA_sn_56:45.3.1	“Taṁ kiṁ maññasi, ānanda,	45	
PA_sn_56:45.3.2	katamaṁ nu kho dukkarataraṁ vā durabhisambhavataraṁ vā—	45	
PA_sn_56:45.3.3	yo dūratova sukhumena tāḷacchiggaḷena asanaṁ atipāteyya poṅkhānupoṅkhaṁ avirādhitaṁ, yo vā sattadhā bhinnassa vālassa koṭiyā koṭiṁ paṭivijjheyyā”ti?	45	
PA_sn_56:45.3.4	“Etadeva, bhante, dukkaratarañceva durabhisambhavatarañca yo vā sattadhā bhinnassa vālassa koṭiyā koṭiṁ paṭivijjheyyā”ti.	45	
PA_sn_56:45.3.5	“Atha kho, ānanda, duppaṭivijjhataraṁ paṭivijjhanti, ye ‘idaṁ dukkhan’ti yathābhūtaṁ paṭivijjhanti …pe… ‘ayaṁ dukkhanirodhagāminī paṭipadā’ti yathābhūtaṁ paṭivijjhanti.	45	
PA_sn_56:45.4.1	Tasmātihānanda, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	45	
PA_sn_56:45.4.2	Pañcamaṁ.	45	
PA_sn_56:46.0.1	Saṁyutta Nikāya 56.46	46	
PA_sn_56:46.0.2	5. Papātavagga	46	
PA_sn_56:46.0.3	Andhakārasutta	46	
PA_sn_56:46.1.1	“Atthi, bhikkhave, lokantarikā aghā asaṁvutā andhakārā andhakāratimisā, yatthamimesaṁ candimasūriyānaṁ evaṁmahiddhikānaṁ evaṁ mahānubhāvānaṁ ābhāya nānubhontī”ti.	46	
PA_sn_56:46.2.1	Evaṁ vutte, aññataro bhikkhu bhagavantaṁ etadavoca:	46	
PA_sn_56:46.2.2	“mahā vata so, bhante, andhakāro, sumahā vata so, bhante, andhakāro.	46	
PA_sn_56:46.2.3	Atthi nu kho, bhante, etamhā andhakārā añño andhakāro mahantataro ca bhayānakataro cā”ti?	46	
PA_sn_56:46.2.4	“Atthi kho, bhikkhu, etamhā andhakārā añño andhakāro mahantataro ca bhayānakataro cā”ti.	46	
PA_sn_56:46.3.1	“Katamo pana, bhante, etamhā andhakārā añño andhakāro mahantataro ca bhayānakataro cā”ti?	46	
PA_sn_56:46.3.2	“Ye hi keci, bhikkhu, samaṇā vā brāhmaṇā vā ‘idaṁ dukkhan’ti yathābhūtaṁ nappajānanti …pe… ‘ayaṁ dukkhanirodhagāminī paṭipadā’ti yathābhūtaṁ nappajānanti,	46	
PA_sn_56:46.3.3	te jātisaṁvattanikesu saṅkhāresu abhiramanti …pe…	46	
PA_sn_56:46.3.4	abhiratā …pe… abhisaṅkharonti …pe…	46	
PA_sn_56:46.3.5	abhisaṅkharitvā jātandhakārampi papatanti, jarandhakārampi papatanti, maraṇandhakārampi papatanti, sokaparidevadukkhadomanassupāyāsandhakārampi papatanti.	46	
PA_sn_56:46.3.6	Te na parimuccanti jātiyā jarāya maraṇena sokehi paridevehi dukkhehi domanassehi upāyāsehi.	46	
PA_sn_56:46.3.7	‘Na parimuccanti dukkhasmā’ti vadāmi.	46	
PA_sn_56:46.4.1	Ye ca kho keci, bhikkhu, samaṇā vā brāhmaṇā vā ‘idaṁ dukkhan’ti yathābhūtaṁ pajānanti …pe… ‘ayaṁ dukkhanirodhagāminī paṭipadā’ti yathābhūtaṁ pajānanti,	46	
PA_sn_56:46.4.2	te jātisaṁvattanikesu saṅkhāresu nābhiramanti …pe…	46	
PA_sn_56:46.4.3	anabhiratā …pe… nābhisaṅkharonti …pe…	46	
PA_sn_56:46.4.4	anabhisaṅkharitvā jātandhakārampi nappapatanti, jarandhakārampi nappapatanti, maraṇandhakārampi nappapatanti, sokaparidevadukkhadomanassupāyāsandhakārampi nappapatanti.	46	
PA_sn_56:46.4.5	Te parimuccanti jātiyā jarāya maraṇena sokehi paridevehi dukkhehi domanassehi upāyāsehi.	46	
PA_sn_56:46.4.6	‘Parimuccanti dukkhasmā’ti vadāmi.	46	
PA_sn_56:46.5.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	46	
PA_sn_56:46.5.2	Chaṭṭhaṁ.	46	
PA_sn_56:47.0.1	Saṁyutta Nikāya 56.47	47	
PA_sn_56:47.0.2	5. Papātavagga	47	
PA_sn_56:47.0.3	Paṭhamachiggaḷayugasutta	47	
PA_sn_56:47.1.1	“Seyyathāpi, bhikkhave, puriso mahāsamudde ekacchiggaḷaṁ yugaṁ pakkhipeyya. Tatrāpissa kāṇo kacchapo. So vassasatassa vassasatassa accayena sakiṁ sakiṁ ummujjeyya.	47	
PA_sn_56:47.1.2	Taṁ kiṁ maññatha, bhikkhave,	47	
PA_sn_56:47.1.3	api nu kho kāṇo kacchapo vassasatassa vassasatassa accayena sakiṁ sakiṁ ummujjanto amusmiṁ ekacchiggaḷe yuge gīvaṁ paveseyyā”ti?	47	
PA_sn_56:47.1.4	“Yadi nūna, bhante, kadāci karahaci dīghassa addhuno accayenā”ti.	47	
PA_sn_56:47.2.1_0	“Khippataraṁ kho so, bhikkhave, kāṇo kacchapo vassasatassa vassasatassa accayena	47	
PA_sn_56:47.2.1_1	sakiṁ sakiṁ ummujjanto amusmiṁ ekacchiggaḷe yuge gīvaṁ paveseyya, na tvevāhaṁ, bhikkhave,	47	
PA_sn_56:47.2.1_2	sakiṁ vinipātagatena bālena manussattaṁ vadāmi.	47	
PA_sn_56:47.3.1	Taṁ kissa hetu?	47	
PA_sn_56:47.3.2	Na hettha, bhikkhave, atthi dhammacariyā, samacariyā, kusalakiriyā, puññakiriyā.	47	
PA_sn_56:47.3.3	Aññamaññakhādikā ettha, bhikkhave, vattati dubbalakhādikā.	47	
PA_sn_56:47.3.4	Taṁ kissa hetu?	47	
PA_sn_56:47.3.5	Adiṭṭhattā, bhikkhave, catunnaṁ ariyasaccānaṁ.	47	
PA_sn_56:47.3.6	Katamesaṁ catunnaṁ?	47	
PA_sn_56:47.3.7	Dukkhassa ariyasaccassa …pe… dukkhanirodhagāminiyā paṭipadāya ariyasaccassa.	47	
PA_sn_56:47.4.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	47	
PA_sn_56:47.4.2	Sattamaṁ.	47	
PA_sn_56:48.0.1	Saṁyutta Nikāya 56.48	48	
PA_sn_56:48.0.2	5. Papātavagga	48	
PA_sn_56:48.0.3	Dutiyachiggaḷayugasutta	48	
PA_sn_56:48.1.1	“Seyyathāpi, bhikkhave, ayaṁ mahāpathavī ekodakā assa.	48	
PA_sn_56:48.1.2	Tatra puriso ekacchiggaḷaṁ yugaṁ pakkhipeyya.	48	
PA_sn_56:48.1.3	Tamenaṁ puratthimo vāto pacchimena saṁhareyya, pacchimo vāto puratthimena saṁhareyya, uttaro vāto dakkhiṇena saṁhareyya, dakkhiṇo vāto uttarena saṁhareyya.	48	
PA_sn_56:48.1.4	Tatrassa kāṇo kacchapo. So vassasatassa vassasatassa accayena sakiṁ sakiṁ ummujjeyya.	48	
PA_sn_56:48.1.5	Taṁ kiṁ maññatha, bhikkhave,	48	
PA_sn_56:48.1.6	api nu kho kāṇo kacchapo vassasatassa vassasatassa accayena sakiṁ sakiṁ ummujjanto amusmiṁ ekacchiggaḷe yuge gīvaṁ paveseyyā”ti?	48	
PA_sn_56:48.1.7	“Adhiccamidaṁ, bhante, yaṁ so kāṇo kacchapo vassasatassa vassasatassa accayena sakiṁ sakiṁ ummujjanto amusmiṁ ekacchiggaḷe yuge gīvaṁ paveseyyā”ti.	48	
PA_sn_56:48.2.1	“Evaṁ adhiccamidaṁ, bhikkhave, yaṁ manussattaṁ labhati.	48	
PA_sn_56:48.2.2	Evaṁ adhiccamidaṁ, bhikkhave, yaṁ tathāgato loke uppajjati arahaṁ sammāsambuddho.	48	
PA_sn_56:48.2.3	Evaṁ adhiccamidaṁ, bhikkhave, yaṁ tathāgatappavedito dhammavinayo loke dibbati.	48	
PA_sn_56:48.2.4	Tassidaṁ, bhikkhave, manussattaṁ laddhaṁ, tathāgato loke uppanno arahaṁ sammāsambuddho, tathāgatappavedito ca dhammavinayo loke dibbati.	48	
PA_sn_56:48.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	48	
PA_sn_56:48.3.2	Aṭṭhamaṁ.	48	
PA_sn_56:49.0.1	Saṁyutta Nikāya 56.49	49	
PA_sn_56:49.0.2	5. Papātavagga	49	
PA_sn_56:49.0.3	Paṭhamasinerupabbatarājasutta	49	
PA_sn_56:49.1.1	“Seyyathāpi, bhikkhave, puriso sinerussa pabbatarājassa satta muggamattiyo pāsāṇasakkharā upanikkhipeyya.	49	
PA_sn_56:49.1.2	Taṁ kiṁ maññatha, bhikkhave,	49	
PA_sn_56:49.1.3	katamaṁ nu kho bahutaraṁ—yā vā satta muggamattiyo pāsāṇasakkharā upanikkhittā, yo vā sinerupabbatarājā”ti?	49	
PA_sn_56:49.1.4	“Etadeva, bhante, bahutaraṁ, yadidaṁ—sinerupabbatarājā;	49	
PA_sn_56:49.1.5	appamattikā satta muggamattiyo pāsāṇasakkharā upanikkhittā.	49	
PA_sn_56:49.1.6	Saṅkhampi na upenti, upanidhampi na upenti, kalabhāgampi na upenti sinerupabbatarājānaṁ upanidhāya satta muggamattiyo pāsāṇasakkharā upanikkhittā”ti.	49	
PA_sn_56:49.1.7	“Evameva kho, bhikkhave, ariyasāvakassa diṭṭhisampannassa puggalassa abhisametāvino etadeva bahutaraṁ dukkhaṁ yadidaṁ parikkhīṇaṁ pariyādinnaṁ; appamattakaṁ avasiṭṭhaṁ.	49	
PA_sn_56:49.1.8	Saṅkhampi na upeti, upanidhampi na upeti, kalabhāgampi na upeti, purimaṁ dukkhakkhandhaṁ parikkhīṇaṁ pariyādinnaṁ upanidhāya yadidaṁ sattakkhattuparamatā;	49	
PA_sn_56:49.1.9	yo ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	49	
PA_sn_56:49.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	49	
PA_sn_56:49.2.2	Navamaṁ.	49	
PA_sn_56:50.0.1	Saṁyutta Nikāya 56.50	50	
PA_sn_56:50.0.2	5. Papātavagga	50	
PA_sn_56:50.0.3	Dutiyasinerupabbatarājasutta	50	
PA_sn_56:50.1.1	“Seyyathāpi, bhikkhave, sinerupabbatarājāyaṁ parikkhayaṁ pariyādānaṁ gaccheyya, ṭhapetvā satta muggamattiyo pāsāṇasakkharā.	50	
PA_sn_56:50.1.2	Taṁ kiṁ maññatha, bhikkhave,	50	
PA_sn_56:50.1.3	katamaṁ nu kho bahutaraṁ—yaṁ vā sinerussa pabbatarājassa parikkhīṇaṁ pariyādinnaṁ, yā vā satta muggamattiyo pāsāṇasakkharā avasiṭṭhā”ti?	50	
PA_sn_56:50.1.4	“Etadeva, bhante, bahutaraṁ sinerussa pabbatarājassa yadidaṁ parikkhīṇaṁ pariyādinnaṁ;	50	
PA_sn_56:50.1.5	appamattikā satta muggamattiyo pāsāṇasakkharā avasiṭṭhā.	50	
PA_sn_56:50.1.6	Saṅkhampi na upenti, upanidhampi na upenti, kalabhāgampi na upenti sinerussa pabbatarājassa parikkhīṇaṁ pariyādinnaṁ upanidhāya satta muggamattiyo pāsāṇasakkharā avasiṭṭhā”ti.	50	
PA_sn_56:50.1.7	“Evameva kho, bhikkhave, ariyasāvakassa diṭṭhisampannassa puggalassa abhisametāvino etadeva bahutaraṁ dukkhaṁ yadidaṁ parikkhīṇaṁ pariyādinnaṁ; appamattakaṁ avasiṭṭhaṁ.	50	
PA_sn_56:50.1.8	Saṅkhampi na upeti, upanidhampi na upeti, kalabhāgampi na upeti, purimaṁ dukkhakkhandhaṁ parikkhīṇaṁ pariyādinnaṁ upanidhāya yadidaṁ sattakkhattuparamatā;	50	
PA_sn_56:50.1.9	yo ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	50	
PA_sn_56:50.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	50	
PA_sn_56:50.2.2	Dasamaṁ.	50	
PA_sn_56:50.2.3	Papātavaggo pañcamo.	50	
PA_sn_56:50.3.0	Tassuddānaṁ	50	
PA_sn_56:50.3.1	Cintā papāto pariḷāho,	50	
PA_sn_56:50.3.2	kūṭaṁ vālandhakāro ca;	50	
PA_sn_56:50.3.3	Chiggaḷena ca dve vuttā,	50	
PA_sn_56:50.3.4	sineru apare duveti.	50	
PA_sn_56:51.0.1	Saṁyutta Nikāya 56.51	51	
PA_sn_56:51.0.2	6. Abhisamayavagga	51	
PA_sn_56:51.0.3	Nakhasikhāsutta	51	
PA_sn_56:51.1.1	Atha kho bhagavā parittaṁ nakhasikhāyaṁ paṁsuṁ āropetvā bhikkhū āmantesi:	51	
PA_sn_56:51.1.2	“Taṁ kiṁ maññatha, bhikkhave,	51	
PA_sn_56:51.1.3	katamaṁ nu kho bahutaraṁ—yo vāyaṁ mayā paritto nakhasikhāyaṁ paṁsu āropito, ayaṁ vā mahāpathavī”ti?	51	
PA_sn_56:51.1.4	“Etadeva, bhante, bahutaraṁ yadidaṁ—mahāpathavī; appamattakāyaṁ bhagavatā paritto nakhasikhāyaṁ paṁsu āropito.	51	
PA_sn_56:51.1.5	Saṅkhampi na upeti, upanidhampi na upeti, kalabhāgampi na upeti mahāpathaviṁ upanidhāya bhagavatā paritto nakhasikhāyaṁ paṁsu āropito”ti.	51	
PA_sn_56:51.1.6	“Evameva kho, bhikkhave, ariyasāvakassa diṭṭhisampannassa puggalassa abhisametāvino etadeva bahutaraṁ dukkhaṁ yadidaṁ parikkhīṇaṁ pariyādinnaṁ; appamattakaṁ avasiṭṭhaṁ.	51	
PA_sn_56:51.1.7	Saṅkhampi na upeti, upanidhampi na upeti, kalabhāgampi na upeti purimaṁ dukkhakkhandhaṁ parikkhīṇaṁ pariyādinnaṁ upanidhāya yadidaṁ sattakkhattuparamatā;	51	
PA_sn_56:51.1.8	yo ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	51	
PA_sn_56:51.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	51	
PA_sn_56:51.2.2	Paṭhamaṁ.	51	
PA_sn_56:52.0.1	Saṁyutta Nikāya 56.52	52	
PA_sn_56:52.0.2	6. Abhisamayavagga	52	
PA_sn_56:52.0.3	Pokkharaṇīsutta	52	
PA_sn_56:52.1.1	“Seyyathāpi, bhikkhave, pokkharaṇī paññāsayojanāni āyāmena, paññāsayojanāni vitthārena, paññāsayojanāni ubbedhena, puṇṇā udakassa samatittikā kākapeyyā.	52	
PA_sn_56:52.1.2	Tato puriso kusaggena udakaṁ uddhareyya.	52	
PA_sn_56:52.1.3	Taṁ kiṁ maññatha, bhikkhave,	52	
PA_sn_56:52.1.4	katamaṁ nu kho bahutaraṁ—yaṁ vā kusaggena ubbhataṁ, yaṁ vā pokkharaṇiyā udakan”ti?	52	
PA_sn_56:52.1.5	“Etadeva, bhante, bahutaraṁ, yadidaṁ—pokkharaṇiyā udakaṁ; appamattakaṁ kusaggena udakaṁ ubbhataṁ.	52	
PA_sn_56:52.1.6	Saṅkhampi na upeti, upanidhampi na upeti, kalabhāgampi na upeti pokkharaṇiyā udakaṁ upanidhāya kusaggena udakaṁ ubbhatan”ti.	52	
PA_sn_56:52.1.7	“Evameva kho, bhikkhave, ariyasāvakassa …pe…	52	
PA_sn_56:52.1.8	yogo karaṇīyo”ti.	52	
PA_sn_56:52.1.9	Dutiyaṁ.	52	
PA_sn_56:53.0.1	Saṁyutta Nikāya 56.53	53	
PA_sn_56:53.0.2	6. Abhisamayavagga	53	
PA_sn_56:53.0.3	Paṭhamasambhejjasutta	53	
PA_sn_56:53.1.1	“Seyyathāpi, bhikkhave, yatthimā mahānadiyo saṁsandanti samenti, seyyathidaṁ—	53	
PA_sn_56:53.1.2	gaṅgā, yamunā, aciravatī, sarabhū, mahī, tato puriso dve vā tīṇi vā udakaphusitāni uddhareyya.	53	
PA_sn_56:53.1.3	Taṁ kiṁ maññatha, bhikkhave,	53	
PA_sn_56:53.1.4	katamaṁ nu kho bahutaraṁ—yāni dve vā tīṇi vā udakaphusitāni ubbhatāni, yaṁ vā sambhejjaudakan”ti?	53	
PA_sn_56:53.1.5	“Etadeva, bhante, bahutaraṁ, yadidaṁ—saṁbhejjaudakaṁ; appamattakāni dve vā tīṇi vā udakaphusitāni ubbhatāni.	53	
PA_sn_56:53.1.6	Saṅkhampi na upenti, upanidhampi na upenti, kalabhāgampi na upenti saṁbhejjaudakaṁ upanidhāya dve vā tīṇi vā udakaphusitāni ubbhatānī”ti.	53	
PA_sn_56:53.1.7	“Evameva kho, bhikkhave, ariyasāvakassa …pe…	53	
PA_sn_56:53.1.8	yogo karaṇīyo”ti.	53	
PA_sn_56:53.1.9	Tatiyaṁ.	53	
PA_sn_56:54.0.1	Saṁyutta Nikāya 56.54	54	
PA_sn_56:54.0.2	6. Abhisamayavagga	54	
PA_sn_56:54.0.3	Dutiyasambhejjasutta	54	
PA_sn_56:54.1.1	“Seyyathāpi, bhikkhave, yatthimā mahānadiyo saṁsandanti samenti, seyyathidaṁ—	54	
PA_sn_56:54.1.2	gaṅgā, yamunā, aciravatī, sarabhū, mahī, taṁ udakaṁ parikkhayaṁ pariyādānaṁ gaccheyya, ṭhapetvā dve vā tīṇi vā udakaphusitāni.	54	
PA_sn_56:54.1.3	Taṁ kiṁ maññatha, bhikkhave,	54	
PA_sn_56:54.1.4	katamaṁ nu kho bahutaraṁ—yaṁ vā saṁbhejjaudakaṁ parikkhīṇaṁ pariyādinnaṁ, yāni dve vā tīṇi vā udakaphusitāni avasiṭṭhānī”ti?	54	
PA_sn_56:54.1.5	“Etadeva, bhante, bahutaraṁ saṁbhejjaudakaṁ yadidaṁ parikkhīṇaṁ pariyādinnaṁ; appamattakāni dve vā tīṇi vā udakaphusitāni avasiṭṭhāni.	54	
PA_sn_56:54.1.6	Saṅkhampi na upenti, upanidhampi na upenti, kalabhāgampi na upenti saṁbhejjaudakaṁ parikkhīṇaṁ pariyādinnaṁ upanidhāya dve vā tīṇi vā udakaphusitāni avasiṭṭhānī”ti.	54	
PA_sn_56:54.1.7	“Evameva kho, bhikkhave, ariyasāvakassa …pe…	54	
PA_sn_56:54.1.8	yogo karaṇīyo”ti.	54	
PA_sn_56:54.1.9	Catutthaṁ.	54	
PA_sn_56:55.0.1	Saṁyutta Nikāya 56.55	55	
PA_sn_56:55.0.2	6. Abhisamayavagga	55	
PA_sn_56:55.0.3	Paṭhamamahāpathavīsutta	55	
PA_sn_56:55.1.1	“Seyyathāpi, bhikkhave, puriso mahāpathaviyā satta kolaṭṭhimattiyo guḷikā upanikkhipeyya.	55	
PA_sn_56:55.1.2	Taṁ kiṁ maññatha, bhikkhave,	55	
PA_sn_56:55.1.3	katamaṁ nu kho bahutaraṁ—yā vā satta kolaṭṭhimattiyo guḷikā upanikkhittā, ayaṁ vā mahāpathavī”ti?	55	
PA_sn_56:55.1.4	“Etadeva, bhante, bahutaraṁ, yadidaṁ—mahāpathavī; appamattikā satta kolaṭṭhimattiyo guḷikā upanikkhittā.	55	
PA_sn_56:55.1.5	Saṅkhampi na upenti, upanidhampi na upenti, kalabhāgampi na upenti mahāpathaviṁ upanidhāya satta kolaṭṭhimattiyo guḷikā upanikkhittā”ti.	55	
PA_sn_56:55.1.6	“Evameva kho, bhikkhave, ariyasāvakassa …pe…	55	
PA_sn_56:55.1.7	yogo karaṇīyo”ti.	55	
PA_sn_56:55.1.8	Pañcamaṁ.	55	
PA_sn_56:56.0.1	Saṁyutta Nikāya 56.56	56	
PA_sn_56:56.0.2	6. Abhisamayavagga	56	
PA_sn_56:56.0.3	Dutiyamahāpathavīsutta	56	
PA_sn_56:56.1.1	“Seyyathāpi, bhikkhave, mahāpathavī parikkhayaṁ pariyādānaṁ gaccheyya ṭhapetvā satta kolaṭṭhimattiyo guḷikā.	56	
PA_sn_56:56.1.2	Taṁ kiṁ maññatha, bhikkhave,	56	
PA_sn_56:56.1.3	katamaṁ nu kho bahutaraṁ—yaṁ vā mahāpathaviyā parikkhīṇaṁ pariyādinnaṁ, yā vā satta kolaṭṭhimattiyo guḷikā avasiṭṭhā”ti?	56	
PA_sn_56:56.1.4	“Etadeva, bhante, bahutaraṁ mahāpathaviyā yadidaṁ parikkhīṇaṁ pariyādinnaṁ; appamattikā satta kolaṭṭhimattiyo guḷikā avasiṭṭhā.	56	
PA_sn_56:56.1.5	Saṅkhampi na upenti, upanidhampi na upenti, kalabhāgampi na upenti mahāpathaviyā parikkhīṇaṁ pariyādinnaṁ upanidhāya satta kolaṭṭhimattiyo guḷikā avasiṭṭhā”ti.	56	
PA_sn_56:56.1.6	“Evameva kho, bhikkhave, ariyasāvakassa …pe…	56	
PA_sn_56:56.1.7	yogo karaṇīyo”ti.	56	
PA_sn_56:56.1.8	Chaṭṭhaṁ.	56	
PA_sn_56:57.0.1	Saṁyutta Nikāya 56.57	57	
PA_sn_56:57.0.2	6. Abhisamayavagga	57	
PA_sn_56:57.0.3	Paṭhamamahāsamuddasutta	57	
PA_sn_56:57.1.1	“Seyyathāpi, bhikkhave, puriso mahāsamuddato dve vā tīṇi vā udakaphusitāni uddharitāni.	57	
PA_sn_56:57.1.2	Taṁ kiṁ maññatha, bhikkhave,	57	
PA_sn_56:57.1.3	katamaṁ nu kho bahutaraṁ—yāni dve vā tīṇi vā udakaphusitāni ubbhatāni, yaṁ vā mahāsamudde udakan”ti?	57	
PA_sn_56:57.1.4	“Etadeva, bhante, bahutaraṁ, yadidaṁ—mahāsamudde udakaṁ; appamattakāni dve vā tīṇi vā udakaphusitāni ubbhatāni.	57	
PA_sn_56:57.1.5	Saṅkhampi na upenti, upanidhampi na upenti, kalabhāgampi na upenti mahāsamudde udakaṁ upanidhāya dve vā tīṇi vā udakaphusitāni ubbhatānī”ti.	57	
PA_sn_56:57.1.6	“Evameva kho, bhikkhave, ariyasāvakassa …pe…	57	
PA_sn_56:57.1.7	yogo karaṇīyo”ti.	57	
PA_sn_56:57.1.8	Sattamaṁ.	57	
PA_sn_56:58.0.1	Saṁyutta Nikāya 56.58	58	
PA_sn_56:58.0.2	6. Abhisamayavagga	58	
PA_sn_56:58.0.3	Dutiyamahāsamuddasutta	58	
PA_sn_56:58.1.1	“Seyyathāpi, bhikkhave, mahāsamudde udakaṁ parikkhayaṁ pariyādānaṁ gaccheyya ṭhapetvā dve vā tīṇi vā udakaphusitāni.	58	
PA_sn_56:58.1.2	Taṁ kiṁ maññatha, bhikkhave,	58	
PA_sn_56:58.1.3	katamaṁ nu kho bahutaraṁ—yaṁ vā mahāsamudde udakaṁ parikkhīṇaṁ pariyādinnaṁ, yāni dve vā tīṇi vā udakaphusitāni avasiṭṭhānī”ti?	58	
PA_sn_56:58.1.4	“Etadeva, bhante, bahutaraṁ mahāsamudde udakaṁ yadidaṁ parikkhīṇaṁ pariyādinnaṁ; appamattakāni dve vā tīṇi vā udakaphusitāni avasiṭṭhāni.	58	
PA_sn_56:58.1.5	Saṅkhampi na upenti, upanidhampi na upenti, kalabhāgampi na upenti mahāsamudde udakaṁ parikkhīṇaṁ pariyādinnaṁ upanidhāya dve vā tīṇi vā udakaphusitāni avasiṭṭhānī”ti.	58	
PA_sn_56:58.1.6	“Evameva kho, bhikkhave, ariyasāvakassa …pe…	58	
PA_sn_56:58.1.7	yogo karaṇīyo”ti.	58	
PA_sn_56:58.1.8	Aṭṭhamaṁ.	58	
PA_sn_56:59.0.1	Saṁyutta Nikāya 56.59	59	
PA_sn_56:59.0.2	6. Abhisamayavagga	59	
PA_sn_56:59.0.3	Paṭhamapabbatūpamasutta	59	
PA_sn_56:59.1.1	“Seyyathāpi, bhikkhave, puriso himavato pabbatarājassa satta sāsapamattiyo pāsāṇasakkharā upanikkhipeyya.	59	
PA_sn_56:59.1.2	Taṁ kiṁ maññatha, bhikkhave,	59	
PA_sn_56:59.1.3	katamaṁ nu kho bahutaraṁ—yā vā satta sāsapamattiyo pāsāṇasakkharā upanikkhittā, ayaṁ vā himavā pabbatarājā”ti?	59	
PA_sn_56:59.1.4	“Etadeva, bhante, bahutaraṁ, yadidaṁ—himavā pabbatarājā; appamattikā satta sāsapamattiyo pāsāṇasakkharā upanikkhittā.	59	
PA_sn_56:59.1.5	Saṅkhampi na upenti, upanidhampi na upenti, kalabhāgampi na upenti himavantaṁ pabbatarājānaṁ upanidhāya satta sāsapamattiyo pāsāṇasakkharā upanikkhittā”ti.	59	
PA_sn_56:59.1.6	“Evameva kho, bhikkhave, ariyasāvakassa …pe…	59	
PA_sn_56:59.1.7	yogo karaṇīyo”ti.	59	
PA_sn_56:59.1.8	Navamaṁ.	59	
PA_sn_56:60.0.1	Saṁyutta Nikāya 56.60	60	
PA_sn_56:60.0.2	6. Abhisamayavagga	60	
PA_sn_56:60.0.3	Dutiyapabbatūpamasutta	60	
PA_sn_56:60.1.1	“Seyyathāpi, bhikkhave, himavā pabbatarājā parikkhayaṁ pariyādānaṁ gaccheyya, ṭhapetvā satta sāsapamattiyo pāsāṇasakkharā.	60	
PA_sn_56:60.1.2	Taṁ kiṁ maññatha, bhikkhave,	60	
PA_sn_56:60.1.3	katamaṁ nu kho bahutaraṁ—yaṁ vā himavato pabbatarājassa parikkhīṇaṁ pariyādinnaṁ, yā vā satta sāsapamattiyo pāsāṇasakkharā avasiṭṭhā”ti?	60	
PA_sn_56:60.1.4	“Etadeva, bhante, bahutaraṁ himavato pabbatarājassa yadidaṁ parikkhīṇaṁ pariyādinnaṁ; appamattikā satta sāsapamattiyo pāsāṇasakkharā avasiṭṭhā.	60	
PA_sn_56:60.1.5	Saṅkhampi na upenti, upanidhampi na upenti, kalabhāgampi na upenti himavato pabbatarājassa parikkhīṇaṁ pariyādinnaṁ upanidhāya satta sāsapamattiyo pāsāṇasakkharā avasiṭṭhā”ti.	60	
PA_sn_56:60.1.6	“Evameva kho, bhikkhave, ariyasāvakassa diṭṭhisampannassa puggalassa abhisametāvino etadeva bahutaraṁ dukkhaṁ yadidaṁ parikkhīṇaṁ pariyādinnaṁ; appamattakaṁ avasiṭṭhaṁ.	60	
PA_sn_56:60.1.7	Saṅkhampi na upeti, upanidhampi na upeti, kalabhāgampi na upeti, purimaṁ dukkhakkhandhaṁ parikkhīṇaṁ pariyādinnaṁ upanidhāya yadidaṁ sattakkhattuparamatā;	60	
PA_sn_56:60.1.8	yo ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	60	
PA_sn_56:60.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	60	
PA_sn_56:60.2.2	Dasamaṁ.	60	
PA_sn_56:60.2.3	Abhisamayavaggo chaṭṭho.	60	
PA_sn_56:60.3.0	Tassuddānaṁ	60	
PA_sn_56:60.3.1	Nakhasikhā pokkharaṇī,	60	
PA_sn_56:60.3.2	sambhejja apare duve;	60	
PA_sn_56:60.3.3	Pathavī dve samuddā dve,	60	
PA_sn_56:60.3.4	dvemā ca pabbatūpamāti.	60	
PA_sn_56:61.0.1	Saṁyutta Nikāya 56.61	61	
PA_sn_56:61.0.2	7. Paṭhamaāmakadhaññapeyyālavagga	61	
PA_sn_56:61.0.3	Aññatrasutta	61	
PA_sn_56:61.1.1	Atha kho bhagavā parittaṁ nakhasikhāyaṁ paṁsuṁ āropetvā bhikkhū āmantesi:	61	
PA_sn_56:61.1.2	“Taṁ kiṁ maññatha, bhikkhave,	61	
PA_sn_56:61.1.3	katamaṁ nu kho bahutaraṁ—yo vāyaṁ mayā paritto nakhasikhāyaṁ paṁsu āropito, ayaṁ vā mahāpathavī”ti?	61	
PA_sn_56:61.1.4	“Etadeva, bhante, bahutaraṁ, yadidaṁ—mahāpathavī; appamattakāyaṁ bhagavatā paritto nakhasikhāyaṁ paṁsu āropito.	61	
PA_sn_56:61.1.5	Saṅkhampi na upeti, upanidhampi na upeti, kalabhāgampi na upeti mahāpathaviṁ upanidhāya bhagavatā paritto nakhasikhāyaṁ paṁsu āropito”ti.	61	
PA_sn_56:61.2.1	“Evameva kho, bhikkhave, appamattakā te sattā ye manussesu paccājāyanti; atha kho eteva bahutarā sattā ye aññatra manussehi paccājāyanti.	61	
PA_sn_56:61.2.2	Taṁ kissa hetu?	61	
PA_sn_56:61.2.3	Adiṭṭhattā, bhikkhave, catunnaṁ ariyasaccānaṁ.	61	
PA_sn_56:61.2.4	Katamesaṁ catunnaṁ?	61	
PA_sn_56:61.2.5	Dukkhassa ariyasaccassa …pe… dukkhanirodhagāminiyā paṭipadāya ariyasaccassa.	61	
PA_sn_56:61.3.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	61	
PA_sn_56:61.3.2	Paṭhamaṁ.	61	
PA_sn_56:62.0.1	Saṁyutta Nikāya 56.62	62	
PA_sn_56:62.0.2	7. Paṭhamaāmakadhaññapeyyālavagga	62	
PA_sn_56:62.0.3	Paccantasutta	62	
PA_sn_56:62.1.1	Atha kho bhagavā parittaṁ nakhasikhāyaṁ paṁsuṁ āropetvā bhikkhū āmantesi:	62	
PA_sn_56:62.1.2	“Taṁ kiṁ maññatha, bhikkhave,	62	
PA_sn_56:62.1.3	katamaṁ nu kho bahutaraṁ—yo vāyaṁ mayā paritto nakhasikhāyaṁ paṁsu āropito, ayaṁ vā mahāpathavī”ti?	62	
PA_sn_56:62.1.4	“Etadeva, bhante, bahutaraṁ, yadidaṁ—mahāpathavī; appamattakāyaṁ bhagavatā paritto nakhasikhāyaṁ paṁsu āropito.	62	
PA_sn_56:62.1.5	Saṅkhampi na upeti, upanidhampi na upeti, kalabhāgampi na upeti mahāpathaviṁ upanidhāya bhagavatā paritto nakhasikhāyaṁ paṁsu āropito”ti.	62	
PA_sn_56:62.2.1_0	“Evameva kho, bhikkhave, appamattakā te sattā ye majjhimesu janapadesu paccājāyanti;	62	
PA_sn_56:62.2.1_1	atha kho eteva bahutarā sattā ye paccantimesu janapadesu paccājāyanti aviññātāresu milakkhesu …pe….	62	
PA_sn_56:62.2.2	Dutiyaṁ.	62	
PA_sn_56:63.0.1	Saṁyutta Nikāya 56.63	63	
PA_sn_56:63.0.2	7. Paṭhamaāmakadhaññapeyyālavagga	63	
PA_sn_56:63.0.3	Paññāsutta	63	
PA_sn_56:63.1.1	… “Evameva kho, bhikkhave, appakā te sattā ye pana ariyena paññācakkhunā samannāgatā; atha kho eteva bahutarā sattā ye avijjāgatā sammuḷhā …pe….	63	
PA_sn_56:63.1.2	Tatiyaṁ.	63	
PA_sn_56:64.0.1	Saṁyutta Nikāya 56.64	64	
PA_sn_56:64.0.2	7. Paṭhamaāmakadhaññapeyyālavagga	64	
PA_sn_56:64.0.3	Surāmerayasutta	64	
PA_sn_56:64.1.1	… “Evameva kho, bhikkhave, appakā te sattā ye surāmerayamajjappamādaṭṭhānā paṭiviratā; atha kho eteva bahutarā sattā ye surāmerayamajjappamādaṭṭhānā apaṭiviratā …pe….	64	
PA_sn_56:64.1.2	Catutthaṁ.	64	
PA_sn_56:65.0.1	Saṁyutta Nikāya 56.65	65	
PA_sn_56:65.0.2	7. Paṭhamaāmakadhaññapeyyālavagga	65	
PA_sn_56:65.0.3	Odakasutta	65	
PA_sn_56:65.1.1	… “Evameva kho, bhikkhave, appakā te sattā ye thalajā; atha kho eteva bahutarā sattā ye udakajā. Taṁ kissa hetu …pe….	65	
PA_sn_56:65.1.2	Pañcamaṁ.	65	
PA_sn_56:66.0.1	Saṁyutta Nikāya 56.66	66	
PA_sn_56:66.0.2	7. Paṭhamaāmakadhaññapeyyālavagga	66	
PA_sn_56:66.0.3	Matteyyasutta	66	
PA_sn_56:66.1.1	… “Evameva kho, bhikkhave, appakā te sattā ye matteyyā; atha kho eteva bahutarā sattā ye amatteyyā …pe….	66	
PA_sn_56:66.1.2	Chaṭṭhaṁ.	66	
PA_sn_56:67.0.1	Saṁyutta Nikāya 56.67	67	
PA_sn_56:67.0.2	7. Paṭhamaāmakadhaññapeyyālavagga	67	
PA_sn_56:67.0.3	Petteyyasutta	67	
PA_sn_56:67.1.1	… “Evameva kho, bhikkhave, appakā te sattā ye petteyyā; atha kho eteva bahutarā sattā ye apetteyyā …pe….	67	
PA_sn_56:67.1.2	Sattamaṁ.	67	
PA_sn_56:68.0.1	Saṁyutta Nikāya 56.68	68	
PA_sn_56:68.0.2	7. Paṭhamaāmakadhaññapeyyālavagga	68	
PA_sn_56:68.0.3	Sāmaññasutta	68	
PA_sn_56:68.1.1	… “Evameva kho, bhikkhave, appakā te sattā ye sāmaññā; atha kho eteva bahutarā sattā ye asāmaññā …pe….	68	
PA_sn_56:68.1.2	Aṭṭhamaṁ.	68	
PA_sn_56:69.0.1	Saṁyutta Nikāya 56.69	69	
PA_sn_56:69.0.2	7. Paṭhamaāmakadhaññapeyyālavagga	69	
PA_sn_56:69.0.3	Brahmaññasutta	69	
PA_sn_56:69.1.1	… “Evameva kho, bhikkhave, appakā te sattā ye brahmaññā; atha kho eteva bahutarā sattā ye abrahmaññā …pe….	69	
PA_sn_56:69.1.2	Navamaṁ.	69	
PA_sn_56:70.0.1	Saṁyutta Nikāya 56.70	70	
PA_sn_56:70.0.2	7. Paṭhamaāmakadhaññapeyyālavagga	70	
PA_sn_56:70.0.3	Pacāyikasutta	70	
PA_sn_56:70.1.1	… “Evameva kho, bhikkhave, appakā te sattā ye kule jeṭṭhāpacāyino; atha kho eteva bahutarā sattā ye kule ajeṭṭhāpacāyinoti …pe….	70	
PA_sn_56:70.1.2	Dasamaṁ.	70	
PA_sn_56:70.1.3	Paṭhamaāmakadhaññapeyyālavaggo sattamo.	70	
PA_sn_56:70.2.0	Tassuddānaṁ	70	
PA_sn_56:70.2.1	Aññatra paccantaṁ paññā,	70	
PA_sn_56:70.2.2	Surāmerayaodakā;	70	
PA_sn_56:70.2.3	Matteyya petteyyā cāpi,	70	
PA_sn_56:70.2.4	Sāmaññaṁ brahmapacāyikanti.	70	
PA_sn_56:71.0.1	Saṁyutta Nikāya 56.71	71	
PA_sn_56:71.0.2	8. Dutiyaāmakadhaññapeyyālavagga	71	
PA_sn_56:71.0.3	Pāṇātipātasutta	71	
PA_sn_56:71.1.1	… “Evameva kho, bhikkhave, appakā te sattā ye pāṇātipātā paṭiviratā; atha kho eteva bahutarā sattā ye pāṇātipātā appaṭiviratā.	71	
PA_sn_56:71.1.2	Taṁ kissa hetu? …pe….	71	
PA_sn_56:71.1.3	Paṭhamaṁ.	71	
PA_sn_56:72.0.1	Saṁyutta Nikāya 56.72	72	
PA_sn_56:72.0.2	8. Dutiyaāmakadhaññapeyyālavagga	72	
PA_sn_56:72.0.3	Adinnādānasutta	72	
PA_sn_56:72.1.1	… “Evameva kho, bhikkhave, appakā te sattā ye adinnādānā paṭiviratā; atha kho eteva bahutarā sattā ye adinnādānā appaṭiviratā …pe….	72	
PA_sn_56:72.1.2	Dutiyaṁ.	72	
PA_sn_56:73.0.1	Saṁyutta Nikāya 56.73	73	
PA_sn_56:73.0.2	8. Dutiyaāmakadhaññapeyyālavagga	73	
PA_sn_56:73.0.3	Kāmesumicchācārasutta	73	
PA_sn_56:73.1.1	… “Evameva kho, bhikkhave, appakā te sattā ye kāmesumicchācārā paṭiviratā; atha kho eteva bahutarā sattā ye kāmesumicchācārā appaṭiviratā …pe….	73	
PA_sn_56:73.1.2	Tatiyaṁ.	73	
PA_sn_56:74.0.1	Saṁyutta Nikāya 56.74	74	
PA_sn_56:74.0.2	8. Dutiyaāmakadhaññapeyyālavagga	74	
PA_sn_56:74.0.3	Musāvādasutta	74	
PA_sn_56:74.1.1	… “Evameva kho, bhikkhave, appakā te sattā ye musāvādā paṭiviratā; atha kho eteva bahutarā sattā ye musāvādā appaṭiviratā …pe….	74	
PA_sn_56:74.1.2	Catutthaṁ.	74	
PA_sn_56:75.0.1	Saṁyutta Nikāya 56.75	75	
PA_sn_56:75.0.2	8. Dutiyaāmakadhaññapeyyālavagga	75	
PA_sn_56:75.0.3	Pesuññasutta	75	
PA_sn_56:75.1.1	… “Evameva kho, bhikkhave, appakā te sattā ye pisuṇāya vācāya paṭiviratā; atha kho eteva bahutarā sattā ye pisuṇāya vācāya appaṭiviratā …pe….	75	
PA_sn_56:75.1.2	Pañcamaṁ.	75	
PA_sn_56:76.0.1	Saṁyutta Nikāya 56.76	76	
PA_sn_56:76.0.2	8. Dutiyaāmakadhaññapeyyālavagga	76	
PA_sn_56:76.0.3	Pharusavācāsutta	76	
PA_sn_56:76.1.1	… “Evameva kho, bhikkhave, appakā te sattā ye pharusāya vācāya paṭiviratā; atha kho eteva bahutarā sattā ye pharusāya vācāya appaṭiviratā …pe….	76	
PA_sn_56:76.1.2	Chaṭṭhaṁ.	76	
PA_sn_56:77.0.1	Saṁyutta Nikāya 56.77	77	
PA_sn_56:77.0.2	8. Dutiyaāmakadhaññapeyyālavagga	77	
PA_sn_56:77.0.3	Samphappalāpasutta	77	
PA_sn_56:77.1.1	… “Evameva kho, bhikkhave, appakā te sattā ye samphappalāpā paṭiviratā; atha kho eteva bahutarā sattā ye samphappalāpā appaṭiviratā …pe….	77	
PA_sn_56:77.1.2	Sattamaṁ.	77	
PA_sn_56:78.0.1	Saṁyutta Nikāya 56.78	78	
PA_sn_56:78.0.2	8. Dutiyaāmakadhaññapeyyālavagga	78	
PA_sn_56:78.0.3	Bījagāmasutta	78	
PA_sn_56:78.1.1	… “Evameva kho, bhikkhave, appakā te sattā ye bījagāmabhūtagāmasamārambhā paṭiviratā; atha kho eteva bahutarā sattā ye bījagāmabhūtagāmasamārambhā appaṭiviratā …pe….	78	
PA_sn_56:78.1.2	Aṭṭhamaṁ.	78	
PA_sn_56:79.0.1	Saṁyutta Nikāya 56.79	79	
PA_sn_56:79.0.2	8. Dutiyaāmakadhaññapeyyālavagga	79	
PA_sn_56:79.0.3	Vikālabhojanasutta	79	
PA_sn_56:79.1.1	… “Evameva kho, bhikkhave, appakā te sattā ye vikālabhojanā paṭiviratā; atha kho eteva bahutarā sattā ye vikālabhojanā appaṭiviratā …pe….	79	
PA_sn_56:79.1.2	Navamaṁ.	79	
PA_sn_56:80.0.1	Saṁyutta Nikāya 56.80	80	
PA_sn_56:80.0.2	8. Dutiyaāmakadhaññapeyyālavagga	80	
PA_sn_56:80.0.3	Gandhavilepanasutta	80	
PA_sn_56:80.1.1_0	… “Evameva kho, bhikkhave, appakā te sattā ye mālāgandhavilepanadhāraṇamaṇḍanavibhūsanaṭṭhānā	80	
PA_sn_56:80.1.1_1	paṭiviratā; atha kho eteva bahutarā sattā ye mālāgandhavilepanadhāraṇamaṇḍanavibhūsanaṭṭhānā appaṭiviratā …pe….	80	
PA_sn_56:80.1.2	Dasamaṁ.	80	
PA_sn_56:80.1.3	Dutiyaāmakadhaññapeyyālavaggo aṭṭhamo.	80	
PA_sn_56:80.2.0	Tassuddānaṁ	80	
PA_sn_56:80.2.1	Pāṇaṁ adinnaṁ kāmesu,	80	
PA_sn_56:80.2.2	musāvādañca pesuññaṁ;	80	
PA_sn_56:80.2.3	Pharusaṁ samphappalāpaṁ,	80	
PA_sn_56:80.2.4	bījañca vikālaṁ gandhanti.	80	
PA_sn_56:81.0.1	Saṁyutta Nikāya 56.81	81	
PA_sn_56:81.0.2	9. Tatiyaāmakadhaññapeyyālavagga	81	
PA_sn_56:81.0.3	Naccagītasutta	81	
PA_sn_56:81.1.2_0	“Evameva kho, bhikkhave, appakā te sattā ye naccagītavāditavisūkadassanā paṭiviratā;	81	
PA_sn_56:81.1.2_1	atha kho eteva bahutarā sattā ye naccagītavāditavisūkadassanā appaṭiviratā. Taṁ kissa hetu …pe….	81	
PA_sn_56:81.1.3	Paṭhamaṁ.	81	
PA_sn_56:82.0.1	Saṁyutta Nikāya 56.82	82	
PA_sn_56:82.0.2	9. Tatiyaāmakadhaññapeyyālavagga	82	
PA_sn_56:82.0.3	Uccāsayanasutta	82	
PA_sn_56:82.1.1	… “Evameva kho, bhikkhave, appakā te sattā ye uccāsayanamahāsayanā paṭiviratā; atha kho eteva bahutarā sattā ye uccāsayanamahāsayanā appaṭiviratā …pe….	82	
PA_sn_56:82.1.2	Dutiyaṁ.	82	
PA_sn_56:83.0.1	Saṁyutta Nikāya 56.83	83	
PA_sn_56:83.0.2	9. Tatiyaāmakadhaññapeyyālavagga	83	
PA_sn_56:83.0.3	Jātarūparajatasutta	83	
PA_sn_56:83.1.1	… “Evameva kho, bhikkhave, appakā te sattā ye jātarūparajatapaṭiggahaṇā paṭiviratā; atha kho eteva bahutarā sattā ye jātarūparajatapaṭiggahaṇā appaṭiviratā …pe….	83	
PA_sn_56:83.1.2	Tatiyaṁ.	83	
PA_sn_56:84.0.1	Saṁyutta Nikāya 56.84	84	
PA_sn_56:84.0.2	9. Tatiyaāmakadhaññapeyyālavagga	84	
PA_sn_56:84.0.3	Āmakadhaññasutta	84	
PA_sn_56:84.1.1	… “Evameva kho, bhikkhave, appakā te sattā ye āmakadhaññapaṭiggahaṇā paṭiviratā; atha kho eteva bahutarā sattā ye āmakadhaññapaṭiggahaṇā appaṭiviratā …pe….	84	
PA_sn_56:84.1.2	Catutthaṁ.	84	
PA_sn_56:85.0.1	Saṁyutta Nikāya 56.85	85	
PA_sn_56:85.0.2	9. Tatiyaāmakadhaññapeyyālavagga	85	
PA_sn_56:85.0.3	Āmakamaṁsasutta	85	
PA_sn_56:85.1.1	… “Evameva kho, bhikkhave, appakā te sattā ye āmakamaṁsapaṭiggahaṇā paṭiviratā; atha kho eteva bahutarā sattā ye āmakamaṁsapaṭiggahaṇā appaṭiviratā …pe….	85	
PA_sn_56:85.1.2	Pañcamaṁ.	85	
PA_sn_56:86.0.1	Saṁyutta Nikāya 56.86	86	
PA_sn_56:86.0.2	9. Tatiyaāmakadhaññapeyyālavagga	86	
PA_sn_56:86.0.3	Kumārikasutta	86	
PA_sn_56:86.1.1	… “Evameva kho, bhikkhave, appakā te sattā ye itthikumārikapaṭiggahaṇā paṭiviratā; atha kho eteva bahutarā sattā ye itthikumārikapaṭiggahaṇā appaṭiviratā …pe….	86	
PA_sn_56:86.1.2	Chaṭṭhaṁ.	86	
PA_sn_56:87.0.1	Saṁyutta Nikāya 56.87	87	
PA_sn_56:87.0.2	9. Tatiyaāmakadhaññapeyyālavagga	87	
PA_sn_56:87.0.3	Dāsidāsasutta	87	
PA_sn_56:87.1.1	… “Evameva kho, bhikkhave, appakā te sattā ye dāsidāsapaṭiggahaṇā paṭiviratā; atha kho eteva bahutarā sattā ye dāsidāsapaṭiggahaṇā appaṭiviratā …pe….	87	
PA_sn_56:87.1.2	Sattamaṁ.	87	
PA_sn_56:88.0.1	Saṁyutta Nikāya 56.88	88	
PA_sn_56:88.0.2	9. Tatiyaāmakadhaññapeyyālavagga	88	
PA_sn_56:88.0.3	Ajeḷakasutta	88	
PA_sn_56:88.1.1	… “Evameva kho, bhikkhave, appakā te sattā ye ajeḷakapaṭiggahaṇā paṭiviratā; atha kho eteva bahutarā sattā ye ajeḷakapaṭiggahaṇā appaṭiviratā …pe….	88	
PA_sn_56:88.1.2	Aṭṭhamaṁ.	88	
PA_sn_56:89.0.1	Saṁyutta Nikāya 56.89	89	
PA_sn_56:89.0.2	9. Tatiyaāmakadhaññapeyyālavagga	89	
PA_sn_56:89.0.3	Kukkuṭasūkarasutta	89	
PA_sn_56:89.1.1	… “Evameva kho, bhikkhave, appakā te sattā ye kukkuṭasūkarapaṭiggahaṇā paṭiviratā; atha kho eteva bahutarā sattā ye kukkuṭasūkarapaṭiggahaṇā appaṭiviratā …pe….	89	
PA_sn_56:89.1.2	Navamaṁ.	89	
PA_sn_56:90.0.1	Saṁyutta Nikāya 56.90	90	
PA_sn_56:90.0.2	9. Tatiyaāmakadhaññapeyyālavagga	90	
PA_sn_56:90.0.3	Hatthigavassasutta	90	
PA_sn_56:90.1.1	… “Evameva kho, bhikkhave, appakā te sattā ye hatthigavassavaḷavapaṭiggahaṇā paṭiviratā; atha kho eteva bahutarā sattā ye hatthigavassavaḷavapaṭiggahaṇā appaṭiviratā …pe….	90	
PA_sn_56:90.1.2	Dasamaṁ.	90	
PA_sn_56:90.1.3	Tatiyaāmakadhaññapeyyālavaggo navamo.	90	
PA_sn_56:90.2.0	Tassuddānaṁ	90	
PA_sn_56:90.2.1	Naccaṁ sayanaṁ rajataṁ,	90	
PA_sn_56:90.2.2	dhaññaṁ maṁsaṁ kumārikā;	90	
PA_sn_56:90.2.3	Dāsī ajeḷakañceva,	90	
PA_sn_56:90.2.4	kukkuṭasūkarahatthīti.	90	
PA_sn_56:91.0.1	Saṁyutta Nikāya 56.91	91	
PA_sn_56:91.0.2	10. Catutthaāmakadhaññapeyyālavagga	91	
PA_sn_56:91.0.3	Khettavatthusutta	91	
PA_sn_56:91.1.1	… “Evameva kho, bhikkhave, appakā te sattā ye khettavatthupaṭiggahaṇā paṭiviratā; atha kho eteva bahutarā sattā ye khettavatthupaṭiggahaṇā appaṭiviratā …pe….	91	
PA_sn_56:91.1.2	Paṭhamaṁ.	91	
PA_sn_56:92.0.1	Saṁyutta Nikāya 56.92	92	
PA_sn_56:92.0.2	10. Catutthaāmakadhaññapeyyālavagga	92	
PA_sn_56:92.0.3	Kayavikkayasutta	92	
PA_sn_56:92.1.1	… “Evameva kho, bhikkhave, appakā te sattā ye kayavikkayā paṭiviratā; atha kho eteva bahutarā sattā ye kayavikkayā appaṭiviratā …pe….	92	
PA_sn_56:92.1.2	Dutiyaṁ.	92	
PA_sn_56:93.0.1	Saṁyutta Nikāya 56.93	93	
PA_sn_56:93.0.2	10. Catutthaāmakadhaññapeyyālavagga	93	
PA_sn_56:93.0.3	Dūteyyasutta	93	
PA_sn_56:93.1.1	… “Evameva kho, bhikkhave, appakā te sattā ye dūteyyapahiṇagamanānuyogā paṭiviratā; atha kho eteva bahutarā sattā ye dūteyyapahiṇagamanānuyogā appaṭiviratā …pe….	93	
PA_sn_56:93.1.2	Tatiyaṁ.	93	
PA_sn_56:94.0.1	Saṁyutta Nikāya 56.94	94	
PA_sn_56:94.0.2	10. Catutthaāmakadhaññapeyyālavagga	94	
PA_sn_56:94.0.3	Tulākūṭasutta	94	
PA_sn_56:94.1.1	… “Evameva kho, bhikkhave, appakā te sattā ye tulākūṭakaṁsakūṭamānakūṭā paṭiviratā; atha kho eteva bahutarā sattā ye tulākūṭakaṁsakūṭamānakūṭā appaṭiviratā …pe….	94	
PA_sn_56:94.1.2	Catutthaṁ.	94	
PA_sn_56:95.0.1	Saṁyutta Nikāya 56.95	95	
PA_sn_56:95.0.2	10. Catutthaāmakadhaññapeyyālavagga	95	
PA_sn_56:95.0.3	Ukkoṭanasutta	95	
PA_sn_56:95.1.1	… “Evameva kho, bhikkhave, appakā te sattā ye ukkoṭanavañcananikatisāciyogā paṭiviratā; atha kho eteva bahutarā sattā ye ukkoṭanavañcananikatisāciyogā appaṭiviratā …pe….	95	
PA_sn_56:95.1.2	Pañcamaṁ.	95	
PA_sn_56:96-101.0.1	Saṁyutta Nikāya 56.96–101	96-101	
PA_sn_56:96-101.0.2	10. Catutthaāmakadhaññapeyyālavagga	96-101	
PA_sn_56:96-101.0.3	Chedanādisutta	96-101	
PA_sn_56:96-101.1.1_0	… “Evameva kho, bhikkhave, appakā te sattā ye chedanavadhabandhanaviparāmosaālopasahasākārā	96-101	
PA_sn_56:96-101.1.1_1	paṭiviratā; atha kho eteva bahutarā sattā ye chedanavadhabandhanaviparāmosaālopasahasākārā appaṭiviratā.	96-101	
PA_sn_56:96-101.1.2	Taṁ kissa hetu?	96-101	
PA_sn_56:96-101.1.3	Adiṭṭhattā bhikkhave, catunnaṁ ariyasaccānaṁ.	96-101	
PA_sn_56:96-101.1.4	Katamesaṁ catunnaṁ?	96-101	
PA_sn_56:96-101.1.5	Dukkhassa ariyasaccassa …pe… dukkhanirodhagāminiyā paṭipadāya ariyasaccassa.	96-101	
PA_sn_56:96-101.2.1	Tasmātiha, bhikkhave, ‘idaṁ dukkhan’ti yogo karaṇīyo …pe… ‘ayaṁ dukkhanirodhagāminī paṭipadā’ti yogo karaṇīyo”ti.	96-101	
PA_sn_56:96-101.2.2	Ekādasamaṁ.	96-101	
PA_sn_56:96-101.2.3	Catutthaāmakadhaññapeyyālavaggo dasamo.	96-101	
PA_sn_56:96-101.3.0	Tassuddānaṁ	96-101	
PA_sn_56:96-101.3.1	Khettaṁ kāyaṁ dūteyyañca,	96-101	
PA_sn_56:96-101.3.2	tulākūṭaṁ ukkoṭanaṁ;	96-101	
PA_sn_56:96-101.3.3	Chedanaṁ vadhabandhanaṁ,	96-101	
PA_sn_56:96-101.3.4	viparālopaṁ sāhasanti.	96-101	
PA_sn_56:102.0.1	Saṁyutta Nikāya 56.102	102	
PA_sn_56:102.0.2	11. Pañcagatipeyyālavagga	102	
PA_sn_56:102.0.3	Manussacutinirayasutta	102	
PA_sn_56:102.1.1	Atha kho bhagavā parittaṁ nakhasikhāyaṁ paṁsuṁ āropetvā bhikkhū āmantesi:	102	
PA_sn_56:102.1.2	“taṁ kiṁ maññatha, bhikkhave, katamaṁ nu kho bahutaraṁ—	102	
PA_sn_56:102.1.3	yo vāyaṁ mayā paritto nakhasikhāyaṁ paṁsu āropito, ayaṁ vā mahāpathavī”ti?	102	
PA_sn_56:102.1.4	“Etadeva, bhante, bahutaraṁ, yadidaṁ—	102	
PA_sn_56:102.1.5	mahāpathavī;	102	
PA_sn_56:102.1.6	appamattakāyaṁ bhagavatā paritto nakhasikhāyaṁ paṁsu āropito.	102	
PA_sn_56:102.1.7	Saṅkhampi na upeti, upanidhampi na upeti, kalabhāgampi na upeti mahāpathaviṁ upanidhāya bhagavatā paritto nakhasikhāyaṁ paṁsu āropito”ti.	102	
PA_sn_56:102.1.8	“Evameva kho, bhikkhave, appakā te sattā ye manussā cutā manussesu paccājāyanti; atha kho eteva bahutarā sattā ye manussā cutā niraye paccājāyanti …pe….	102	
PA_sn_56:102.1.9	Paṭhamaṁ.	102	
PA_sn_56:103.0.1	Saṁyutta Nikāya 56.103	103	
PA_sn_56:103.0.2	11. Pañcagatipeyyālavagga	103	
PA_sn_56:103.0.3	Manussacutitiracchānasutta	103	
PA_sn_56:103.1.1	… “Evameva kho, bhikkhave, appakā te sattā ye manussā cutā manussesu paccājāyanti; atha kho eteva bahutarā sattā ye manussā cutā tiracchānayoniyā paccājāyanti …pe….	103	
PA_sn_56:103.1.2	Dutiyaṁ.	103	
PA_sn_56:104.0.1	Saṁyutta Nikāya 56.104	104	
PA_sn_56:104.0.2	11. Pañcagatipeyyālavagga	104	
PA_sn_56:104.0.3	Manussacutipettivisayasutta	104	
PA_sn_56:104.1.1	… “Evameva kho, bhikkhave, appakā te sattā ye manussā cutā manussesu paccājāyanti; atha kho eteva bahutarā sattā ye manussā cutā pettivisaye paccājāyanti …pe….	104	
PA_sn_56:104.1.2	Tatiyaṁ.	104	
PA_sn_56:105-107.0.1	Saṁyutta Nikāya 56.105–107	105-107	
PA_sn_56:105-107.0.2	11. Pañcagatipeyyālavagga	105-107	
PA_sn_56:105-107.0.3	Manussacutidevanirayādisutta	105-107	
PA_sn_56:105-107.1.1_0	… “Evameva kho, bhikkhave, appakā te sattā ye manussā cutā devesu paccājāyanti; atha	105-107	
PA_sn_56:105-107.1.1_1	kho eteva bahutarā sattā ye manussā cutā niraye paccājāyanti …pe… tiracchānayoniyā	105-107	
PA_sn_56:105-107.1.1_2	paccājāyanti …pe… pettivisaye paccājāyanti …pe….	105-107	
PA_sn_56:105-107.1.2	Chaṭṭhaṁ.	105-107	
PA_sn_56:108-110.0.1	Saṁyutta Nikāya 56.108–110	108-110	
PA_sn_56:108-110.0.2	11. Pañcagatipeyyālavagga	108-110	
PA_sn_56:108-110.0.3	Devacutinirayādisutta	108-110	
PA_sn_56:108-110.1.1_0	… “Evameva kho, bhikkhave, appakā te sattā ye devā cutā devesu paccājāyanti; atha	108-110	
PA_sn_56:108-110.1.1_1	kho eteva bahutarā sattā ye devā cutā niraye paccājāyanti …pe… tiracchānayoniyā paccājāyanti	108-110	
PA_sn_56:108-110.1.1_2	…pe… pettivisaye paccājāyanti …pe….	108-110	
PA_sn_56:108-110.1.2	Navamaṁ.	108-110	
PA_sn_56:111-113.0.1	Saṁyutta Nikāya 56.111–113	111-113	
PA_sn_56:111-113.0.2	11. Pañcagatipeyyālavagga	111-113	
PA_sn_56:111-113.0.3	Devamanussanirayādisutta	111-113	
PA_sn_56:111-113.1.1_0	… “Evameva kho, bhikkhave, appakā te sattā ye devā cutā manussesu paccājāyanti; atha	111-113	
PA_sn_56:111-113.1.1_1	kho eteva bahutarā sattā ye devā cutā niraye paccājāyanti …pe… tiracchānayoniyā paccājāyanti	111-113	
PA_sn_56:111-113.1.1_2	…pe… pettivisaye paccājāyanti …pe….	111-113	
PA_sn_56:111-113.1.2	Dvādasamaṁ.	111-113	
PA_sn_56:114-116.0.1	Saṁyutta Nikāya 56.114–116	114-116	
PA_sn_56:114-116.0.2	11. Pañcagatipeyyālavagga	114-116	
PA_sn_56:114-116.0.3	Nirayamanussanirayādisutta	114-116	
PA_sn_56:114-116.1.1_0	… “Evameva kho, bhikkhave, appakā te sattā ye nirayā cutā manussesu paccājāyanti;	114-116	
PA_sn_56:114-116.1.1_1	atha kho eteva bahutarā sattā ye nirayā cutā niraye paccājāyanti …pe… tiracchānayoniyā	114-116	
PA_sn_56:114-116.1.1_2	paccājāyanti …pe… pettivisaye paccājāyanti …pe….	114-116	
PA_sn_56:114-116.1.2	Pannarasamaṁ.	114-116	
PA_sn_56:117-119.0.1	Saṁyutta Nikāya 56.117–119	117-119	
PA_sn_56:117-119.0.2	11. Pañcagatipeyyālavagga	117-119	
PA_sn_56:117-119.0.3	Nirayadevanirayādisutta	117-119	
PA_sn_56:117-119.1.1_0	… “Evameva kho, bhikkhave, appakā te sattā ye nirayā cutā devesu paccājāyanti; atha	117-119	
PA_sn_56:117-119.1.1_1	kho eteva bahutarā sattā ye nirayā cutā niraye paccājāyanti …pe… tiracchānayoniyā	117-119	
PA_sn_56:117-119.1.1_2	paccājāyanti …pe… pettivisaye paccājāyanti …pe….	117-119	
PA_sn_56:117-119.1.2	Aṭṭhārasamaṁ.	117-119	
PA_sn_56:120-122.0.1	Saṁyutta Nikāya 56.120–122	120-122	
PA_sn_56:120-122.0.2	11. Pañcagatipeyyālavagga	120-122	
PA_sn_56:120-122.0.3	Tiracchānamanussanirayādisutta	120-122	
PA_sn_56:120-122.1.1_0	… “Evameva kho, bhikkhave, appakā te sattā ye tiracchānayoniyā cutā manussesu paccājāyanti;	120-122	
PA_sn_56:120-122.1.1_1	atha kho eteva bahutarā sattā ye tiracchānayoniyā cutā niraye paccājāyanti …pe… tiracchānayoniyā	120-122	
PA_sn_56:120-122.1.1_2	paccājāyanti …pe… pettivisaye paccājāyanti …pe….	120-122	
PA_sn_56:120-122.1.2	Ekavīsatimaṁ.	120-122	
PA_sn_56:123-125.0.1	Saṁyutta Nikāya 56.123–125	123-125	
PA_sn_56:123-125.0.2	11. Pañcagatipeyyālavagga	123-125	
PA_sn_56:123-125.0.3	Tiracchānadevanirayādisutta	123-125	
PA_sn_56:123-125.1.1_0	… “Evameva kho, bhikkhave, appakā te sattā ye tiracchānayoniyā cutā devesu paccājāyanti;	123-125	
PA_sn_56:123-125.1.1_1	atha kho eteva bahutarā sattā ye tiracchānayoniyā cutā niraye paccājāyanti …pe… tiracchānayoniyā	123-125	
PA_sn_56:123-125.1.1_2	paccājāyanti …pe… pettivisaye paccājāyanti …pe….	123-125	
PA_sn_56:123-125.1.2	Catuvīsatimaṁ.	123-125	
PA_sn_56:126-128.0.1	Saṁyutta Nikāya 56.126–128	126-128	
PA_sn_56:126-128.0.2	11. Pañcagatipeyyālavagga	126-128	
PA_sn_56:126-128.0.3	Pettimanussanirayādisutta	126-128	
PA_sn_56:126-128.1.1_0	… “Evameva kho, bhikkhave, appakā te sattā ye pettivisayā cutā manussesu paccājāyanti;	126-128	
PA_sn_56:126-128.1.1_1	atha kho eteva bahutarā sattā ye pettivisayā cutā niraye paccājāyanti …pe… tiracchānayoniyā	126-128	
PA_sn_56:126-128.1.1_2	paccājāyanti …pe… pettivisaye paccājāyanti …pe….	126-128	
PA_sn_56:126-128.1.2	Sattavīsatimaṁ.	126-128	
PA_sn_56:129-130.0.1	Saṁyutta Nikāya 56.129–130	129-130	
PA_sn_56:129-130.0.2	11. Pañcagatipeyyālavagga	129-130	
PA_sn_56:129-130.0.3	Pettidevanirayādisutta	129-130	
PA_sn_56:129-130.1.1	… “Evameva kho, bhikkhave, appakā te sattā ye pettivisayā cutā devesu paccājāyanti; atha kho eteva bahutarā sattā ye pettivisayā cutā niraye paccājāyanti …pe…	129-130	
PA_sn_56:129-130.1.2	evameva kho, bhikkhave, appakā te sattā ye pettivisayā cutā devesu paccājāyanti; atha kho eteva bahutarā sattā ye pettivisayā cutā tiracchānayoniyā paccājāyanti …pe….	129-130	
PA_sn_56:129-130.1.3	Ekūnatiṁsatimaṁ.	129-130	
PA_sn_56:131.0.1	Saṁyutta Nikāya 56.131	131	
PA_sn_56:131.0.2	11. Pañcagatipeyyālavagga	131	
PA_sn_56:131.0.3	Pettidevapettivisayasutta	131	
PA_sn_56:131.1.1	… “Evameva kho, bhikkhave, appakā te sattā ye pettivisayā cutā devesu paccājāyanti; atha kho eteva bahutarā sattā ye pettivisayā cutā pettivisaye paccājāyanti.	131	
PA_sn_56:131.1.2	Taṁ kissa hetu?	131	
PA_sn_56:131.1.3	Adiṭṭhattā, bhikkhave, catunnaṁ ariyasaccānaṁ.	131	
PA_sn_56:131.1.4	Katamesaṁ catunnaṁ?	131	
PA_sn_56:131.1.5	Dukkhassa ariyasaccassa, dukkhasamudayassa ariyasaccassa, dukkhanirodhassa ariyasaccassa, dukkhanirodhagāminiyā paṭipadāya ariyasaccassa.	131	
PA_sn_56:131.2.1_0	Tasmātiha, bhikkhave, ‘idaṁ dukkhan’ti yogo karaṇīyo, ‘ayaṁ dukkhasamudayo’ti yogo	131	
PA_sn_56:131.2.1_1	karaṇīyo, ‘ayaṁ dukkhanirodho’ti yogo karaṇīyo, ‘ayaṁ dukkhanirodhagāminī paṭipadā’ti yogo karaṇīyo”ti.	131	
PA_sn_56:131.3.1	Idamavoca bhagavā.	131	
PA_sn_56:131.3.2	Attamanā te bhikkhū bhagavato bhāsitaṁ abhinandunti.	131	
PA_sn_56:131.3.3	Tiṁsatimaṁ.	131	
PA_sn_56:131.3.4	Pañcagatipeyyālavaggo ekādasamo.	131	
PA_sn_56:131.4.0	Tassuddānaṁ	131	
PA_sn_56:131.4.1	Manussato cutā chāpi,	131	
PA_sn_56:131.4.2	devā cutā nirayato;	131	
PA_sn_56:131.4.3	Tiracchānapettivisayā,	131	
PA_sn_56:131.4.4	tiṁsamatto gativaggoti.	131	
PA_sn_56:131.4.5	Saccasaṁyuttaṁ dvādasamaṁ.	131	
PA_sn_56:131.4.6	Mahāvaggo pañcamo.	131	
PA_sn_56:131.5.0	Tassuddānaṁ	131	
PA_sn_56:131.5.1	Maggabojjhaṅgaṁ satiyā,	131	
PA_sn_56:131.5.2	indriyaṁ sammappadhānaṁ;	131	
PA_sn_56:131.5.3	Baliddhipādānuruddhā,	131	
PA_sn_56:131.5.4	jhānānāpānasaṁyutaṁ;	131	
PA_sn_56:131.5.5	Sotāpatti saccañcāti,	131	
PA_sn_56:131.5.6	mahāvaggoti vuccatīti.	131	
PA_sn_56:131.5.7	Mahāvaggasaṁyuttapāḷi niṭṭhitā.	131	
PA_sn_56:131.5.8	Saṁyuttanikāyo samatto.	131	
