segmentnr	original	folio	analyzed
PA_atk-s05_14a1:0	Namo tassa bhagavato arahato sammāsambuddhassa	0	
PA_atk-s05_14a1:1	17. Cattālīsanipāto	0	
PA_atk-s05_14a1:3	[521] 1. Tesakuṇajātakavaṇṇanā	0	
PA_atk-s05_14a1:4_0	Vessantaraṃ taṃ pucchāmīti idaṃ satthā jetavane viharanto kosalarañño ovādavasena	4	
PA_atk-s05_14a1:4_1	kathesi. Tañhi rājānaṃ dhammassavanatthāya āgataṃ satthā āmantetvā “mahārāja, raññā	4	
PA_atk-s05_14a1:4_2	nāma dhammena rajjaṃ kāretabbaṃ, yasmiñhi samaye rājāno adhammikā honti, rājayuttāpi	4	
PA_atk-s05_14a1:4_3	tasmiṃ samaye adhammikā hontī”ti catukkanipāte āgatasuttanayena ovaditvā agatigamane	4	
PA_atk-s05_14a1:4_4	agatiagamane ca ādīnavañca ānisaṃsañca kathetvā “supinakūpamā kāmā”tiādinā nayena	4	
PA_atk-s05_14a1:4_5	kāmesu ādīnavaṃ vitthāretvā, “mahārāja, imesañhi sattānaṃ –	4	
PA_atk-s05_14a1:5	‘Maccunā saṅgaro natthi, lañjaggāho na vijjati;	0	
PA_atk-s05_14a1:6	Yuddhaṃ natthi jayo natthi, sabbe maccuparāyaṇā’.	0	
PA_atk-s05_14a1:7_0	Tesaṃ paralokaṃ gacchantānaṃ ṭhapetvā attanā kataṃ kalyāṇakammaṃ aññā patiṭṭhā nāma	7	
PA_atk-s05_14a1:7_1	natthi. Evaṃ ittarapaccupaṭṭhānaṃ avassaṃ pahātabbaṃ, na yasaṃ nissāya pamādaṃ kātuṃ	7	
PA_atk-s05_14a1:7_2	vaṭṭati, appamatteneva hutvā dhammena rajjaṃ kāretuṃ vaṭṭati. Porāṇakarājāno anuppannepi	7	
PA_atk-s05_14a1:7_3	buddhe paṇḍitānaṃ ovāde ṭhatvā dhammena rajjaṃ kāretvā devanagaraṃ pūrayamānā gamiṃsū”ti	7	
PA_atk-s05_14a1:7_4	vatvā tena yācito atītaṃ āhari.	7	
PA_atk-s05_14a1:8_0	Atīte bārāṇasiyaṃ brahmadatto rajjaṃ kārento aputtako ahosi, patthentopi puttaṃ vā	8	
PA_atk-s05_14a1:8_1	dhītaraṃ vā na labhi. So ekadivasaṃ mahantena parivārena uyyānaṃ gantvā divasabhāgaṃ	8	
PA_atk-s05_14a1:8_2	uyyāne kīḷitvā maṅgalasālarukkhamūle sayanaṃ attharāpetvā thokaṃ niddāyitvā pabuddho	8	
PA_atk-s05_14a1:8_3	sālarukkhaṃ oloketvā tattha sakuṇakulāvakaṃ passi, saha dassanenevassa sineho uppajji.	8	
PA_atk-s05_14a1:8_4	So ekaṃ purisaṃ pakkosāpetvā “imaṃ rukkhaṃ abhiruhitvā etasmiṃ kulāvake kassaci atthitaṃ	8	
PA_atk-s05_14a1:8_5	vā natthitaṃ vā jānāhī”ti āha. So “sādhu, devā”ti vatvā abhiruhitvā tattha tīṇi aṇḍakāni	8	
PA_atk-s05_14a1:8_6	disvā rañño ārocesi. Rājā “tena hi etesaṃ upari nāsavātaṃ mā vissajjesī”ti vatvā	8	
PA_atk-s05_14a1:8_7	“caṅkoṭake kappāsapicuṃ attharitvā tattheva tāni aṇḍakāni ṭhapetvā saṇikaṃ otarāhī”ti	8	
PA_atk-s05_14a1:8_8	otārāpetvā caṅkoṭakaṃ hatthena gahetvā “katarasakuṇaṇḍakāni nāmetānī”ti amacce pucchi.	8	
PA_atk-s05_14a1:8_9	Te “mayaṃ na jānāma, nesādā jānissantī”ti vadiṃsu. Rājā nesāde pakkosāpetvā pucchi.	8	
PA_atk-s05_14a1:8_10	Nesādā, “mahārāja, tesu ekaṃ ulūkaaṇḍaṃ, ekaṃ sālikāaṇḍaṃ, ekaṃ suvakaaṇḍa”nti kathayiṃsu.	81	
PA_atk-s05_14a1:8_11	Kiṃ pana ekasmiṃ kulāvake tiṇṇaṃ sakuṇikānaṃ aṇḍāni hontīti. Āma, deva, paripanthe	81	
PA_atk-s05_14a1:8_12	asati sunikkhittāni na nassantīti. Rājā tussitvā “ime mama puttā bhavissantī”ti tāni	81	
PA_atk-s05_14a1:8_13	tīṇi aṇḍāni tayo amacce paṭicchāpetvā “ime mayhaṃ puttā bhavissanti, tumhe sādhukaṃ	81	
PA_atk-s05_14a1:8_14	paṭijaggitvā aṇḍakosato nikkhantakāle mamāroceyyāthā”ti āha. Te tāni sādhukaṃ rakkhiṃsu.	81	
PA_atk-s05_14a1:9_0	Tesu paṭhamaṃ ulūkaaṇḍaṃ bhijji. Amacco ekaṃ nesādaṃ pakkosāpetvā “tvaṃ itthibhāvaṃ	9	
PA_atk-s05_14a1:9_1	vā purisabhāvaṃ vā jānāhī”ti vatvā tena taṃ vīmaṃsitvā “puriso”ti vutte rājānaṃ upasaṅkamitvā	9	
PA_atk-s05_14a1:9_2	“putto te, deva, jāto”ti āha. Rājā tuṭṭho tassa bahuṃ dhanaṃ datvā “puttakaṃ me sādhukaṃ	9	
PA_atk-s05_14a1:9_3	paṭijagga, ‘vessantaro’ti cassa nāmaṃ karohī”ti vatvā uyyojesi. So tathā akāsi. Tato	9	
PA_atk-s05_14a1:9_4	katipāhaccayena sālikāaṇḍaṃ bhijji. Sopi amacco taṃ nesādena vīmaṃsāpetvā “itthī”ti	9	
PA_atk-s05_14a1:9_5	sutvā rañño santikaṃ gantvā “dhītā te, deva, jātā”ti āha. Rājā tuṭṭho tassapi bahuṃ	9	
PA_atk-s05_14a1:9_6	dhanaṃ datvā “dhītaraṃ me sādhukaṃ paṭijagga, ‘kuṇḍalinī’ti cassā nāmaṃ karohī”ti	9	
PA_atk-s05_14a1:9_7	vatvā uyyojesi. Sopi tathā akāsi. Puna katipāhaccayena suvakaaṇḍaṃ bhijji. Sopi amacco	9	
PA_atk-s05_14a1:9_8	nesādena taṃ vīmaṃsitvā “puriso”ti vutte rañño santikaṃ gantvā “putto te, deva, jāto”ti	9	
PA_atk-s05_14a1:9_9	āha. Rājā tuṭṭho tassapi bahuṃ dhanaṃ datvā “puttassa me mahantena parivārena maṅgalaṃ	9	
PA_atk-s05_14a1:9_10	katvā ‘jambuko’tissa nāmaṃ karohī”ti vatvā uyyojesi. Sopi tathā akāsi. Te tayopi	91	
PA_atk-s05_14a1:9_11	sakuṇā tiṇṇaṃ amaccānaṃ gehesu rājakumāraparihāreneva vaḍḍhanti. Rājā “mama putto,	91	
PA_atk-s05_14a1:9_12	mama dhītā”ti voharati. Athassa amaccā aññamaññaṃ avahasanti “passatha, bho, rañño	91	
PA_atk-s05_14a1:9_13	kiriyaṃ, tiracchānagatepi ‘putto me, dhītā me’ti vadanto vicaratī”ti.	91	
PA_atk-s05_14a1:10_0	Taṃ sutvā rājā cintesi – “ime amaccā etesaṃ mama puttānaṃ paññāsampadaṃ na jānanti,	10	
PA_atk-s05_14a1:10_1	pākaṭaṃ nesaṃ karissāmī”ti. Athekaṃ amaccaṃ vessantarassa santikaṃ pesesi – “tumhākaṃ	10	
PA_atk-s05_14a1:10_2	pitā pañhaṃ pucchitukāmo, kadā kira āgantvā pucchatū”ti. So amacco gantvā vessantaraṃ	10	
PA_atk-s05_14a1:10_3	vanditvā taṃ sāsanaṃ ārocesi. Taṃ sutvā vessantaro attano paṭijaggakaṃ amaccaṃ pakkositvā	10	
PA_atk-s05_14a1:10_4	“mayhaṃ kira pitā maṃ pañhaṃ pucchitukāmo, tassa idhāgatassa sakkāraṃ kātuṃ vaṭṭati,	10	
PA_atk-s05_14a1:10_5	kadā āgacchatū”ti pucchi. Amacco “ito sattame divase tava pitā āgacchatū”ti āha.	10	
PA_atk-s05_14a1:10_6	Taṃ sutvā vessantaro “pitā me ito sattame divase āgacchatū”ti vatvā uyyojesi. So	10	
PA_atk-s05_14a1:10_7	āgantvā rañño ācikkhi. Rājā sattame divase nagare bheriṃ carāpetvā puttassa nivesanaṃ	10	
PA_atk-s05_14a1:10_8	agamāsi. Vessantaro rañño mahantaṃ sakkāraṃ kāresi, antamaso dāsakammakārānampi sakkāraṃ	10	
PA_atk-s05_14a1:10_9	kāresi. Rājā vessantarasakuṇassa gehe bhuñjitvā mahantaṃ yasaṃ anubhavitvā sakaṃ	10	
PA_atk-s05_14a1:10_10	nivesanaṃ āgantvā rājaṅgaṇe mahantaṃ maṇḍapaṃ kārāpetvā nagare bheriṃ carāpetvā alaṅkatamaṇḍapamajjhe	101	
PA_atk-s05_14a1:10_11	mahājanaparivāro nisīditvā “vessantaraṃ ānetū”ti amaccassa santikaṃ pesesi. Amacco	101	
PA_atk-s05_14a1:10_12	vessantaraṃ suvaṇṇapīṭhe nisīdāpetvā ānesi. Vessantarasakuṇo pitu aṅke nisīditvā	101	
PA_atk-s05_14a1:10_13	pitarā saha kīḷitvā gantvā tattheva suvaṇṇapīṭhe nisīdi. Atha naṃ rājā mahājanamajjhe	101	
PA_atk-s05_14a1:10_14	rājadhammaṃ pucchanto paṭhamaṃ gāthamāha –	101	
PA_atk-s05_14a1:12	“Vessantaraṃ taṃ pucchāmi, sakuṇa bhaddamatthu te;	1	
PA_atk-s05_14a1:13	Rajjaṃ kāretukāmena, kiṃ su kiccaṃ kataṃ vara”nti.	1	
PA_atk-s05_14a1:14	Tattha sakuṇāti taṃ ālapati. Kiṃ sūti kataraṃ kiccaṃ kataṃ varaṃ uttamaṃ hoti, kathehi me, tāta, sakalaṃ rājadhammanti evaṃ kira taṃ so pucchi.	1	
PA_atk-s05_14a1:15	Taṃ sutvā vessantaro pañhaṃ akathetvāva rājānaṃ tāva pamādena codento dutiyaṃ gāthamāha –	1	
PA_atk-s05_14a1:17	“Cirassaṃ vata maṃ tāto, kaṃso bārāṇasiggaho;	1	
PA_atk-s05_14a1:18	Pamatto appamattaṃ maṃ, pitā puttaṃ acodayī”ti.	1	
PA_atk-s05_14a1:19_0	Tattha tātoti pitā. Kaṃsoti idaṃ tassa nāmaṃ. Bārāṇasiggahoti catūhi saṅgahavatthūhi	19	
PA_atk-s05_14a1:19_1	bārāṇasiṃ saṅgahetvā vattanto. Pamattoti evarūpānaṃ paṇḍitānaṃ santike vasanto pañhassa	19	
PA_atk-s05_14a1:19_2	apucchanena pamatto. Appamattaṃ manti sīlādiguṇayogena maṃ appamattaṃ. Pitāti posakapitā.	19	
PA_atk-s05_14a1:19_3	Acodayīti amaccehi “tiracchānagate putte katvā voharatī”ti avahasiyamāno pamādaṃ	19	
PA_atk-s05_14a1:19_4	āpajjitvā cirassaṃ ajja codesi, pañhaṃ pucchīti vadati.	19	
PA_atk-s05_14a1:20	Evaṃ so imāya gāthāya codetvā “mahārāja, raññā nāma tīsu dhammesu ṭhatvā dhammena rajjaṃ kāretabba”nti vatvā rājadhammaṃ kathento imā gāthāyo āha –	2	
PA_atk-s05_14a1:22	“Paṭhameneva vitathaṃ, kodhaṃ hāsaṃ nivāraye;	2	
PA_atk-s05_14a1:23	Tato kiccāni kāreyya, taṃ vataṃ āhu khattiya.	2	
PA_atk-s05_14a1:25	“Yaṃ tvaṃ tāta tapokammaṃ, pubbe katamasaṃsayaṃ;	2	
PA_atk-s05_14a1:26	Ratto duṭṭho ca yaṃ kayirā, na taṃ kayirā tato puna.	2	
PA_atk-s05_14a1:28	“Khattiyassa pamattassa, raṭṭhasmiṃ raṭṭhavaḍḍhana;	2	
PA_atk-s05_14a1:29	Sabbe bhogā vinassanti, rañño taṃ vuccate aghaṃ.	2	
PA_atk-s05_14a1:31	“Sirī tāta alakkhī ca, pucchitā etadabravuṃ;	3	
PA_atk-s05_14a1:32	Uṭṭhānavīriye pose, ramāhaṃ anusūyake.	3	
PA_atk-s05_14a1:34	“Usūyake duhadaye, purise kammadussake;	3	
PA_atk-s05_14a1:35	Kāḷakaṇṇī mahārāja, ramati cakkabhañjanī.	3	
PA_atk-s05_14a1:37	“So tvaṃ sabbe suhadayo, sabbesaṃ rakkhito bhava;	3	
PA_atk-s05_14a1:38	Alakkhiṃ nuda mahārāja, lakkhyā bhava nivesanaṃ.	3	
PA_atk-s05_14a1:40	“Sa lakkhīdhitisampanno, puriso hi mahaggato;	4	
PA_atk-s05_14a1:41	Amittānaṃ kāsipati, mūlaṃ aggañca chindati.	4	
PA_atk-s05_14a1:43	“Sakkopi hi bhūtapati, uṭṭhāne nappamajjati;	4	
PA_atk-s05_14a1:44	Sa kalyāṇe dhitiṃ katvā, uṭṭhāne kurute mano.	4	
PA_atk-s05_14a1:46	“Gandhabbā pitaro devā, sājīvā honti tādino;	4	
PA_atk-s05_14a1:47	Uṭṭhāhato appamajjato, anutiṭṭhanti devatā.	4	
PA_atk-s05_14a1:49	“So appamatto akkuddho, tāta kiccāni kāraya;	4	
PA_atk-s05_14a1:50	Vāyamassu ca kiccesu, nālaso vindate sukhaṃ.	5	
PA_atk-s05_14a1:52	“Tattheva te vattapadā, esāva anusāsanī;	5	
PA_atk-s05_14a1:53	Alaṃ mitte sukhāpetuṃ, amittānaṃ dukhāya cā”ti.	5	
PA_atk-s05_14a1:54_0	Tattha paṭhameneva vitathanti, tāta, rājā nāma āditova musāvādaṃ nivāraye. Musāvādino	54	
PA_atk-s05_14a1:54_1	hi rañño raṭṭhaṃ nirojaṃ hoti, pathaviyā ojā kammakaraṇaṭṭhānato sattaratanamattaṃ	54	
PA_atk-s05_14a1:54_2	heṭṭhā bhassati, tato āhāre vā telamadhuphāṇitādīsu vā osadhesu ojā na hoti. Nirojāhārabhojanā	54	
PA_atk-s05_14a1:54_3	manussā bahvābādhā honti, raṭṭhe thalajalapathesu āyo nuppajjati, tasmiṃ anuppajjante	54	
PA_atk-s05_14a1:54_4	rājāno duggatā honti. Te sevake saṅgaṇhituṃ na sakkonti, asaṅgahitā sevakā rājānaṃ	54	
PA_atk-s05_14a1:54_5	garucittena na olokenti. Evaṃ, tāta, musāvādo nāmesa nirojo, na so jīvitahetupi kātabbo,	54	
PA_atk-s05_14a1:54_6	saccaṃ pana sādutaraṃ rasānanti tadeva paṭiggahetabbaṃ. Apica musāvādo nāma guṇaparidhaṃsako	54	
PA_atk-s05_14a1:54_7	vipattipariyosāno, dutiyacittavāre avīciparāyaṇaṃ karoti. Imasmiṃ panatthe “dhammo	54	
PA_atk-s05_14a1:54_8	have hato hantī”ti cetiyajātakaṃ kathetabbaṃ.	54	
PA_atk-s05_14a1:55_0	Kodhanti, tāta, rājā nāma paṭhamameva kujjhanalakkhaṇaṃ kodhampi nivāreyya. Tāta,	55	
PA_atk-s05_14a1:55_1	aññesañhi kodho khippaṃ matthakaṃ na pāpuṇāti, rājūnaṃ pāpuṇāti. Rājāno nāma vācāvudhā	55	
PA_atk-s05_14a1:55_2	kujjhitvā olokitamattenāpi paraṃ vināsenti, tasmā raññā aññehi manussehi atirekataraṃ	55	
PA_atk-s05_14a1:55_3	nikkodhena bhavitabbaṃ, khantimettānuddayāsampannena attano piyaputtaṃ viya lokaṃ	55	
PA_atk-s05_14a1:55_4	volokentena bhavitabbaṃ. Tāta, atikodhano nāma rājā uppannaṃ yasaṃ rakkhituṃ na sakkoti.	55	
PA_atk-s05_14a1:55_5	Imassa panatthassa dīpanatthaṃ khantivādijātaka- cūḷadhammapālajātakāni kathetabbāni.	55	
PA_atk-s05_14a1:55_6	Cūḷadhammapālajātakasmiñhi mahāpatāpano nāma rājā puttaṃ ghātetvā puttasokena hadayena	55	
PA_atk-s05_14a1:55_7	phalitena matāya deviyā sayampi deviṃ anusocanto hadayena phaliteneva mari. Atha	55	
PA_atk-s05_14a1:55_8	te tayopi ekaāḷāhaneva jhāpesuṃ. Tasmā raññā paṭhamameva musāvādaṃ vajjetvā dutiyaṃ kodho vajjetabbo.	55	
PA_atk-s05_14a1:56_0	Hāsanti hassaṃ, ayameva vā pāṭho. Tesu tesu kiccesu uppilāvitacittatāya keḷisīlataṃ	56	
PA_atk-s05_14a1:56_1	parihāsaṃ nivāreyya. Tāta, raññā nāma keḷisīlena na bhavitabbaṃ, aparapattiyena hutvā	56	
PA_atk-s05_14a1:56_2	sabbāni kiccāni attapaccakkheneva kātabbāni. Uppilāvitacitto hi rājā atuletvā kammāni	56	
PA_atk-s05_14a1:56_3	karonto laddhaṃ yasaṃ vināseti. Imasmiṃ panatthe sarabhaṅgajātake purohitassa vacanaṃ	56	
PA_atk-s05_14a1:56_4	gahetvā daṇḍakirañño kisavacche aparajjhitvā saha raṭṭhena ucchijjitvā kukkuḷaniraye	56	
PA_atk-s05_14a1:56_5	nibbattabhāvo ca mātaṅgajātake majjharañño brāhmaṇānaṃ kathaṃ gahetvā mātaṅgatāpase	56	
PA_atk-s05_14a1:56_6	aparajjhitvā saha raṭṭhena ucchijjitvā niraye nibbattabhāvo ca ghaṭapaṇḍitajātake	56	
PA_atk-s05_14a1:56_7	dasabhātikarājadārakānaṃ mohamūḷhānaṃ vacanaṃ gahetvā kaṇhadīpāyane aparajjhitvā	56	
PA_atk-s05_14a1:56_8	vāsudevakulassa nāsitabhāvo ca kathetabbo.	56	
PA_atk-s05_14a1:57_0	Tato kiccāni kāreyyāti evaṃ, tāta, paṭhamaṃ musāvādaṃ dutiyaṃ kodhaṃ tatiyaṃ adhammahāsaṃ	57	
PA_atk-s05_14a1:57_1	vajjetvā tato pacchā rājā raṭṭhavāsīnaṃ kattabbakiccāni kāreyya. Taṃ vataṃ āhu khattiyāti,	57	
PA_atk-s05_14a1:57_2	khattiyamahārāja, yaṃ mayā vuttaṃ, etaṃ rañño vatasamādānanti porāṇakapaṇḍitā kathayiṃsu.	57	
PA_atk-s05_14a1:58_0	Na taṃ kayirāti yaṃ tayā rāgādivasena pacchā tāpakaraṃ kammaṃ kataṃ hoti, tato pubbe	58	
PA_atk-s05_14a1:58_1	katato puna tādisaṃ kammaṃ na kayirā, mā kareyyāsi, tātāti. Vuccateti taṃ rañño aghanti	58	
PA_atk-s05_14a1:58_2	vuccati, evaṃ porāṇakapaṇḍitā kathayiṃsu. Sirīti idaṃ vessantarasakuṇo pubbe bārāṇasiyaṃ	58	
PA_atk-s05_14a1:58_3	pavattitakāraṇaṃ āharitvā dassento āha. Tattha abravunti suciparivāraseṭṭhinā pucchitā	58	
PA_atk-s05_14a1:58_4	kathayiṃsu. Uṭṭhānavīriyeti yo poso uṭṭhāne vīriye ca patiṭṭhito, na ca paresaṃ sampattiṃ	58	
PA_atk-s05_14a1:58_5	disvā usūyati, tasmiṃ ahaṃ abhiramāmīti āha. Evaṃ tāva tāta sirī kathesi. Usūyaketi	58	
PA_atk-s05_14a1:58_6	alakkhī pana, tāta, pucchitā ahaṃ parasampattiusūyake duhadaye ducitte kalyāṇakammadūsake	58	
PA_atk-s05_14a1:58_7	yo kalyāṇakammaṃ dussanto appiyāyanto aṭṭīyanto na karoti, tasmiṃ abhiramāmīti āha.	58	
PA_atk-s05_14a1:58_8	Evaṃ sā kāḷakaṇṇī, mahārāja, ramati patirūpadesavāsādino kusalacakkassa bhañjanī.	58	
PA_atk-s05_14a1:59_0	Suhadayoti sundaracitto hitacittako. Nudāti nīhara. Nivesananti lakkhiyā pana nivesanaṃ	59	
PA_atk-s05_14a1:59_1	bhava patiṭṭhā hohi. Sa lakkhīdhitisampannoti, mahārāja, kāsipati so puriso paññāya	59	
PA_atk-s05_14a1:59_2	ceva vīriyena ca sampanno. Mahaggatoti mahajjhāsayo corānaṃ paccayabhūte gaṇhanto	59	
PA_atk-s05_14a1:59_3	amittānaṃ mūlaṃ core gaṇhanto amittānaṃ aggaṃ chindatīti vadati. Sakkoti indo. Bhūtapatīti	59	
PA_atk-s05_14a1:59_4	rājānaṃ ālapati. Uṭṭhāneti uṭṭhānavīriye. Nappamajjatīti na pamajjati, sabbakiccāni	59	
PA_atk-s05_14a1:59_5	karoti. Sa kalyāṇeti so devarājā uṭṭhānavīriye manaṃ karonto pāpakammaṃ akatvā kalyāṇe	59	
PA_atk-s05_14a1:59_6	puññakammasmiññeva dhitiṃ katvā appamatto uṭṭhāne manaṃ karoti, tassa pana kalyāṇakamme	59	
PA_atk-s05_14a1:59_7	vīriyakaraṇabhāvadassanatthaṃ sarabhaṅgajātake dvīsu devalokesu devatāhi saddhiṃ	59	
PA_atk-s05_14a1:59_8	kapiṭṭhārāmaṃ āgantvā pañhaṃ pucchitvā dhammassa sutabhāvo, mahākaṇhajātake attano	59	
PA_atk-s05_14a1:59_9	ānubhāvena janaṃ tāsetvā osakkantassa sāsanassa pavattitabhāvo cāti evamādīni vatthūni kathetabbāni.	59	
PA_atk-s05_14a1:60_0	Gandhabbāti cātumahārājikānaṃ heṭṭhā catuyonikā devā, catuyonikattāyeva kira te gandhabbā	60	
PA_atk-s05_14a1:60_1	nāma jātā. Pitaroti brahmāno. Devāti upapattidevavasena cha kāmāvacaradevā. Tādinoti	60	
PA_atk-s05_14a1:60_2	tathāvidhassa kusalābhiratassa rañño. Sājīvā hontīti samānajīvikā upajīvitabbā. Tādisā	60	
PA_atk-s05_14a1:60_3	hi rājāno dānādīni puññāni karontā devatānaṃ pattiṃ denti, tā taṃ pattiṃ anumoditvā	60	
PA_atk-s05_14a1:60_4	sampaṭicchitvā dibbayasena vaḍḍhanti. Anutiṭṭhantīti tādisassa rañño vīriyaṃ karontassa	60	
PA_atk-s05_14a1:60_5	appamādaṃ āpajjantassa devatā anutiṭṭhanti anugacchanti, dhammikaṃ rakkhaṃ saṃvidahantīti attho.	60	
PA_atk-s05_14a1:61_0	Soti so tvaṃ. Vāyamassūti tāni raṭṭhakiccāni karonto tulanavasena tīraṇavasena paccakkhakammavasena	61	
PA_atk-s05_14a1:61_1	tesu tesu kiccesu vīriyaṃ karassu. Tattheva te vattapadāti, tāta, yaṃ maṃ tvaṃ kiṃsu	61	
PA_atk-s05_14a1:61_2	kiccaṃ kataṃ varanti pucchi, tattha tava pañheyeva ete mayā “paṭhameneva vitatha”ntiādayo	61	
PA_atk-s05_14a1:61_3	vuttā, ete vattapadā vattakoṭṭhāsā, evaṃ tattha vattassu. Esāti yā te mayā kathitā,	61	
PA_atk-s05_14a1:61_4	esāva tava anusāsanī. Alanti evaṃ vattamāno hi rājā attano mitte sukhāpetuṃ, amittānañca	61	
PA_atk-s05_14a1:61_5	dukkhāya alaṃ pariyatto samatthoti.	61	
PA_atk-s05_14a1:62_0	Evaṃ vessantarasakuṇena ekāya gāthāya rañño pamādaṃ codetvā ekādasahi gāthāhi dhamme	62	
PA_atk-s05_14a1:62_1	kathite “buddhalīḷāya pañho kathito”ti mahājano acchariyabbhutacittajāto sādhukārasatāni	62	
PA_atk-s05_14a1:62_2	pavattesi. Rājā somanassappatto amacce āmantetvā pucchi – “bhonto! Amaccā mama puttena	62	
PA_atk-s05_14a1:62_3	vessantarena evaṃ kathentena kena kattabbaṃ kiccaṃ kata”nti. Mahāsenaguttena, devāti.	62	
PA_atk-s05_14a1:62_4	“Tena hissa mahāsenaguttaṭṭhānaṃ dammī”ti vessantaraṃ ṭhānantare ṭhapesi. So tato	62	
PA_atk-s05_14a1:62_5	paṭṭhāya mahāsenaguttaṭṭhāne ṭhito pitu kammaṃ akāsīti.	62	
PA_atk-s05_14a1:63	Vessantarapañho niṭṭhito.	6	
PA_atk-s05_14a1:64_0	Puna rājā katipāhaccayena purimanayeneva kuṇḍaliniyā santikaṃ dūtaṃ pesetvā sattame	64	
PA_atk-s05_14a1:64_1	divase tattha gantvā paccāgantvā tattheva maṇḍapamajjhe nisīditvā kuṇḍaliniṃ āharāpetvā	64	
PA_atk-s05_14a1:64_2	suvaṇṇapīṭhe nisinnaṃ rājadhammaṃ pucchanto gāthamāha –	64	
PA_atk-s05_14a1:66	“Sakkhisi tvaṃ kuṇḍalini, maññasi khattabandhuni;	6	
PA_atk-s05_14a1:67	Rajjaṃ kāretukāmena, kiṃ su kiccaṃ kataṃ vara”nti.	6	
PA_atk-s05_14a1:68_0	Tattha sakkhisīti mayā puṭṭhapañhaṃ kathetuṃ sakkhissasīti pucchati. Kuṇḍalinīti	68	
PA_atk-s05_14a1:68_1	tassā saliṅgato āgatanāmenālapati. Tassā kira dvīsu kaṇṇapiṭṭhesu kuṇḍalasaṇṭhānā	68	
PA_atk-s05_14a1:68_2	dve lekhā ahesuṃ, tenassā “kuṇḍalinī”ti nāmaṃ kāresi. Maññasīti jānissasi mayā puṭṭhapañhassa	68	
PA_atk-s05_14a1:68_3	atthanti. Khattabandhunīti khattassa mahāsenaguttassa bhaginibhāvena naṃ evaṃ ālapati.	68	
PA_atk-s05_14a1:68_4	Kasmā panesa vessantarasakuṇaṃ evaṃ apucchitvā imameva pucchatīti? Itthibhāvena.	68	
PA_atk-s05_14a1:68_5	Itthiyo hi parittapaññā, tasmā “sace sakkoti, pucchissāmi, no ce, na pucchissāmī”ti	68	
PA_atk-s05_14a1:68_6	vīmaṃsanavasena evaṃ pucchitvā taññeva pañhaṃ pucchi.	68	
PA_atk-s05_14a1:69	Sā evaṃ raññā rājadhamme pucchite, “tāta, tvaṃ maṃ ‘itthikā nāma kiṃ kathessatī’ti vīmaṃsasi maññe, sakalaṃ te rājadhammaṃ dvīsuyeva padesu pakkhipitvā kathessāmī”ti vatvā āha –	6	
PA_atk-s05_14a1:71	“Dveva tāta padakāni, yattha sabbaṃ patiṭṭhitaṃ;	7	
PA_atk-s05_14a1:72	Aladdhassa ca yo lābho, laddhassa cānurakkhaṇā.	7	
PA_atk-s05_14a1:74	“Amacce tāta jānāhi, dhīre atthassa kovide;	7	
PA_atk-s05_14a1:75	Anakkhākitave tāta, asoṇḍe avināsake.	7	
PA_atk-s05_14a1:77	“Yo ca taṃ tāta rakkheyya, dhanaṃ yañceva te siyā;	7	
PA_atk-s05_14a1:78	Sūtova rathaṃ saṅgaṇhe, so te kiccāni kāraye.	7	
PA_atk-s05_14a1:80	“Susaṅgahitantajano, sayaṃ vittaṃ avekkhiya;	8	
PA_atk-s05_14a1:81	Nidhiñca iṇadānañca, na kare parapattiyā.	8	
PA_atk-s05_14a1:83	“Sayaṃ āyaṃ vayaṃ jaññā, sayaṃ jaññā katākataṃ;	8	
PA_atk-s05_14a1:84	Niggaṇhe niggahārahaṃ, paggaṇhe paggahārahaṃ.	8	
PA_atk-s05_14a1:86	“Sayaṃ jānapadaṃ atthaṃ, anusāsa rathesabha;	8	
PA_atk-s05_14a1:87	Mā te adhammikā yuttā, dhanaṃ raṭṭhañca nāsayuṃ.	8	
PA_atk-s05_14a1:89	“Mā ca vegena kiccāni, karosi kārayesi vā;	8	
PA_atk-s05_14a1:90	Vegasā hi kataṃ kammaṃ, mando pacchānutappati.	9	
PA_atk-s05_14a1:92	“Mā te adhisare muñca, subāḷhamadhikopitaṃ;	9	
PA_atk-s05_14a1:93	Kodhasā hi bahū phītā, kulā akulataṃ gatā.	9	
PA_atk-s05_14a1:95	“‘Mā tāta issaromhī’ti, anatthāya patārayi;	9	
PA_atk-s05_14a1:96	Itthīnaṃ purisānañca, mā te āsi dukhudrayo.	9	
PA_atk-s05_14a1:98	“Apetalomahaṃsassa, rañño kāmānusārino;	9	
PA_atk-s05_14a1:99	Sabbe bhogā vinassanti, rañño taṃ vuccate aghaṃ.	9	
PA_atk-s05_14a1:101	“Tattheva te vattapadā, esāva anusāsanī;	10	
PA_atk-s05_14a1:102	Dakkhassudāni puññakaro, asoṇḍo avināsako;	10	
PA_atk-s05_14a1:103	Sīlavāssu mahārāja, dussīlo vinipātiko”ti.	10	
PA_atk-s05_14a1:104_0	Tattha padakānīti kāraṇapadāni. Yatthāti yesu dvīsu padesu sabbaṃ atthajātaṃ hitasukhaṃ	104	
PA_atk-s05_14a1:104_1	patiṭṭhitaṃ. Aladdhassāti yo ca pubbe aladdhassa lābhassa lābho, yā ca laddhassa	104	
PA_atk-s05_14a1:104_2	anurakkhaṇā. Tāta, anuppannassa hi lābhassa uppādanaṃ nāma na bhāro, uppannassa pana	104	
PA_atk-s05_14a1:104_3	anurakkhaṇameva bhāro. Ekacco hi yasaṃ uppādetvāpi yase pamatto pamādaṃ uppādetvā	104	
PA_atk-s05_14a1:104_4	pāṇātipātādīni karoti, mahācoro hutvā raṭṭhaṃ vilumpamāno carati. Atha naṃ rājāno	104	
PA_atk-s05_14a1:104_5	gāhāpetvā mahāvināsaṃ pāpenti. Atha vā uppannarūpādīsu kāmaguṇesu pamatto ayoniso	104	
PA_atk-s05_14a1:104_6	dhanaṃ nāsento sabbasāpateyye khīṇe kapaṇo hutvā cīrakavasano kapālamādāya carati.	104	
PA_atk-s05_14a1:104_7	Pabbajito vā pana ganthadhurādivasena lābhasakkāraṃ nibbattetvā pamatto hīnāyāvattati.	104	
PA_atk-s05_14a1:104_8	Aparo paṭhamajhānādīni nibbattetvāpi muṭṭhassatitāya tathārūpe ārammaṇe bajjhitvā	104	
PA_atk-s05_14a1:104_9	jhānā parihāyati. Evaṃ uppannassa yasassa vā jhānādilābhassa vā rakkhaṇameva dukkaraṃ.	104	
PA_atk-s05_14a1:104_10	Tadatthadīpanatthaṃ pana devadattassa vatthu ca, mudulakkhaṇa- lomasakassapa- haritacajātaka-	1041	
PA_atk-s05_14a1:104_11	saṅkappajātakādīni ca kathetabbāni. Eko pana lābhasakkāraṃ uppādetvā appamāde ṭhatvā	1041	
PA_atk-s05_14a1:104_12	kalyāṇakammaṃ karoti, tassa so yaso sukkapakkhe cando viya vaḍḍhati, tasmā tvaṃ,	1041	
PA_atk-s05_14a1:104_13	mahārāja, appamatto payogasampattiyā ṭhatvā dhammena rajjaṃ kārento tava uppannaṃ	1041	
PA_atk-s05_14a1:104_14	yasaṃ anurakkhāhīti.	1041	
PA_atk-s05_14a1:105_0	Jānāhīti bhaṇḍāgārikakammādīnaṃ karaṇatthaṃ upadhārehi. Anakkhākitaveti anakkhe akitave	105	
PA_atk-s05_14a1:105_1	ajutakare ceva akerāṭike ca. Asoṇḍeti pūvasurāgandhamālāsoṇḍabhāvarahite. Avināsaketi	105	
PA_atk-s05_14a1:105_2	tava santakānaṃ dhanadhaññādīnaṃ avināsake. Yoti yo amacco. Yañcevāti yañca te ghare	105	
PA_atk-s05_14a1:105_3	dhanaṃ siyā, taṃ rakkheyya. Sūtovāti rathasārathi viya. Yathā sārathi visamamagganivāraṇatthaṃ	105	
PA_atk-s05_14a1:105_4	asse saṅgaṇhanto rathaṃ saṅgaṇheyya, evaṃ yo saha bhogehi taṃ rakkhituṃ sakkoti,	105	
PA_atk-s05_14a1:105_5	so te amacco nāma tādisaṃ saṅgahetvā bhaṇḍāgārikādikiccāni kāraye.	105	
PA_atk-s05_14a1:106_0	Susaṅgahitantajanoti, tāta, yassa hi rañño attano antojano attano valañjanakaparijano	106	
PA_atk-s05_14a1:106_1	ca dānādīhi asaṅgahito hoti, tassa antonivesane suvaṇṇahiraññādīni tesaṃ asaṅgahitamanussānaṃ	106	
PA_atk-s05_14a1:106_2	vasena nassanti, antojanā bahi gacchanti, tasmā tvaṃ suṭṭhusaṅgahitaantojano hutvā	106	
PA_atk-s05_14a1:106_3	“ettakaṃ nāma me vitta”nti sayaṃ attano dhanaṃ avekkhitvā “asukaṭṭhāne nāma nidhiṃ	106	
PA_atk-s05_14a1:106_4	nidhema, asukassa iṇaṃ demā”ti idaṃ ubhayampi na kare parapattiyā, parapattiyāpi	106	
PA_atk-s05_14a1:106_5	tvaṃ mā kari, sabbaṃ attapaccakkhameva kareyyāsīti vadati.	106	
PA_atk-s05_14a1:107_0	Āyaṃ vayanti tato uppajjanakaṃ āyañca tesaṃ tesaṃ dātabbaṃ vayañca sayameva jāneyyāsīti.	107	
PA_atk-s05_14a1:107_1	Katākatanti saṅgāme vā navakamme vā aññesu vā kiccesu “iminā idaṃ nāma mayhaṃ kataṃ,	107	
PA_atk-s05_14a1:107_2	iminā na kata”nti etampi sayameva jāneyyāsi, mā parapattiyo hohi. Niggaṇheti, tāta,	107	
PA_atk-s05_14a1:107_3	rājā nāma sandhicchedādikārakaṃ niggahārahaṃ ānetvā dassitaṃ upaparikkhitvā sodhetvā	107	
PA_atk-s05_14a1:107_4	porāṇakarājūhi ṭhapitadaṇḍaṃ oloketvā dosānurūpaṃ niggaṇheyya. Paggaṇheti yo pana	107	
PA_atk-s05_14a1:107_5	paggahāraho hoti, abhinnassa vā parabalassa bhedetā, bhinnassa vā sakabalassa ārādhako,	107	
PA_atk-s05_14a1:107_6	aladdhassa vā rajjassa āharako, laddhassa vā thāvarakārako, yena vā pana jīvitaṃ	107	
PA_atk-s05_14a1:107_7	dinnaṃ hoti, evarūpaṃ paggahārahaṃ paggahetvā mahantaṃ sakkārasammānaṃ kareyya. Evaṃ	107	
PA_atk-s05_14a1:107_8	hissa kiccesu aññepi uraṃ datvā kattabbaṃ karissanti.	107	
PA_atk-s05_14a1:108_0	Jānapadanti janapadavāsīnaṃ atthaṃ sayaṃ attapaccakkheneva anusāsa. Adhammikā yuttāti	108	
PA_atk-s05_14a1:108_1	adhammikā tattha tattha niyuttā āyuttakā lañjaṃ gahetvā vinicchayaṃ bhindantā tava	108	
PA_atk-s05_14a1:108_2	dhanañca raṭṭhañca mā nāsayuṃ. Iminā kāraṇena appamatto hutvā sayameva anusāsa. Vegenāti	108	
PA_atk-s05_14a1:108_3	sahasā atuletvā atīretvā. Vegasāti atuletvā atīretvā chandādivasena sahasā kataṃ	108	
PA_atk-s05_14a1:108_4	kammañhi na sādhu na sundaraṃ. Kiṃkāraṇā? Tādisañhi katvā mando pacchā vippaṭisāravasena	108	
PA_atk-s05_14a1:108_5	idha loke apāyadukkhaṃ anubhavanto paraloke ca anutappati. Ayaṃ panettha attho “isīnamantaraṃ	108	
PA_atk-s05_14a1:108_6	katvā, bharurājāti me suta”nti bharujātakena dīpetabbo.	108	
PA_atk-s05_14a1:109_0	Mā te adhisare muñca, subāḷhamadhikopitanti, tāta, tava hadayaṃ kusalaṃ adhisaritvā	109	
PA_atk-s05_14a1:109_1	atikkamitvā pavatte paresaṃ akusalakamme suṭṭhu bāḷhaṃ adhikopitaṃ kujjhāpitaṃ hutvā	109	
PA_atk-s05_14a1:109_2	mā muñca, mā patiṭṭhāyatūti attho. Idaṃ vuttaṃ hoti – tāta, yadā te vinicchaye ṭhitassa	109	
PA_atk-s05_14a1:109_3	iminā puriso vā hato sandhi vā chinnoti coraṃ dassenti, tadā te paresaṃ vacanehi	109	
PA_atk-s05_14a1:109_4	suṭṭhu kopitampi hadayaṃ kodhavasena mā muñca, apariggahetvā mā daṇḍaṃ paṇehi. Kiṃkāraṇā?	109	
PA_atk-s05_14a1:109_5	Acorampi hi “coro”ti gahetvā ānenti, tasmā akujjhitvā ubhinnaṃ attapaccatthikānaṃ	109	
PA_atk-s05_14a1:109_6	kathaṃ sutvā suṭṭhu sodhetvā attapaccakkhena tassa corabhāvaṃ ñatvā paveṇiyā ṭhapitadaṇḍavasena	109	
PA_atk-s05_14a1:109_7	kattabbaṃ karohi. Raññā hi uppannepi kodhe hadayaṃ sītalaṃ akatvā kammaṃ na kātabbaṃ.	109	
PA_atk-s05_14a1:109_8	Yadā panassa hadayaṃ nibbutaṃ hoti mudukaṃ, tadā vinicchayakammaṃ kātabbaṃ. Pharuse	109	
PA_atk-s05_14a1:109_9	hi citte pakkuthite udake mukhanimittaṃ viya kāraṇaṃ na paññāyati. Kodhasā hīti,	109	
PA_atk-s05_14a1:109_10	tāta, kodhena hi bahūni phītāni rājakulāni akulabhāvaṃ gatāni mahāvināsameva pattānīti.	1091	
PA_atk-s05_14a1:109_11	Imassa panatthassa dīpanatthaṃ khantivādijātaka- nāḷikerarājavatthusahassabāhuajjunavatthuādīni kathetabbāni.	1091	
PA_atk-s05_14a1:110_0	Mā, tāta, issaromhīti, anatthāya patārayīti, tāta, “ahaṃ pathavissaro”ti mā mahājanaṃ	110	
PA_atk-s05_14a1:110_1	kāyaduccaritādianatthāya patārayi mā otārayi, yathā taṃ anatthaṃ samādāya vattati,	110	
PA_atk-s05_14a1:110_2	mā evamakāsīti attho. Mā te āsīti, tāta, tava vijite manussajātikānaṃ vā tiracchānajātikānaṃ	110	
PA_atk-s05_14a1:110_3	vā itthipurisānaṃ dukhudrayo dukkhuppatti mā āsi. Yathā hi adhammikarājūnaṃ vijite	110	
PA_atk-s05_14a1:110_4	manussā kāyaduccaritādīni katvā niraye uppajjanti, tava raṭṭhavāsīnaṃ taṃ dukkhaṃ	110	
PA_atk-s05_14a1:110_5	yathā na hoti, tathā karohīti attho.	110	
PA_atk-s05_14a1:111_0	Apetalomahaṃsassāti attānuvādādibhayehi nibbhayassa. Iminā imaṃ dasseti – tāta, yo	111	
PA_atk-s05_14a1:111_1	rājā kismiñci āsaṅkaṃ akatvā attano kāmameva anussarati, chandavasena yaṃ yaṃ icchati,	111	
PA_atk-s05_14a1:111_2	taṃ taṃ karoti, vissaṭṭhayaṭṭhi viya andho niraṅkuso viya ca caṇḍahatthī hoti, tassa	111	
PA_atk-s05_14a1:111_3	sabbe bhogā vinassanti, tassa taṃ bhogabyasanaṃ aghaṃ dukkhanti vuccati.	111	
PA_atk-s05_14a1:112_0	Tattheva te vattapadāti purimanayeneva yojetabbaṃ. Dakkhassudānīti, tāta, tvaṃ imaṃ	112	
PA_atk-s05_14a1:112_1	anusāsaniṃ sutvā idāni dakkho analaso puññānaṃ karaṇena puññakaro surādipariharaṇena.	112	
PA_atk-s05_14a1:112_2	Asoṇḍo diṭṭhadhammikasamparāyikassa atthassa avināsanena avināsako bhaveyyāsīti.	112	
PA_atk-s05_14a1:112_3	Sīlavāssūti sīlavā ācārasampanno bhava, dasasu rājadhammesu patiṭṭhāya rajjaṃ kārehi.	112	
PA_atk-s05_14a1:112_4	Dussīlo vinipātikoti dussīlo hi, mahārāja, attānaṃ niraye vinipātento vinipātiko nāma hotīti.	112	
PA_atk-s05_14a1:113_0	Evaṃ kuṇḍalinīpi ekādasahi gāthāhi dhammaṃ desesi. Rājā tuṭṭho amacce āmantetvā pucchi	113	
PA_atk-s05_14a1:113_1	– “bhonto! Amaccā mama dhītāya kuṇḍaliniyā evaṃ kathayamānāya kena kattabbaṃ kiccaṃ	113	
PA_atk-s05_14a1:113_2	kata”nti. Bhaṇḍāgārikena, devāti. “Tena hissā bhaṇḍāgārikaṭṭhānaṃ dammī”ti kuṇḍaliniṃ	113	
PA_atk-s05_14a1:113_3	ṭhānantare ṭhapesi. Sā tato paṭṭhāya bhaṇḍāgārikaṭṭhāne ṭhatvā pitu kammaṃ akāsīti.	113	
PA_atk-s05_14a1:114	Kuṇḍalinipañho niṭṭhito.	11	
PA_atk-s05_14a1:115_0	Puna rājā katipāhaccayena purimanayeneva jambukapaṇḍitassa santikaṃ dūtaṃ pesetvā	115	
PA_atk-s05_14a1:115_1	sattame divase tattha gantvā sampattiṃ anubhavitvā paccāgato tattheva maṇḍapamajjhe	115	
PA_atk-s05_14a1:115_2	nisīdi. Amacco jambukapaṇḍitaṃ kañcanabhaddapīṭhe nisīdāpetvā pīṭhaṃ sīsenādāya āgacchi.	115	
PA_atk-s05_14a1:115_3	Paṇḍito pitu aṅke nisīditvā kīḷitvā gantvā kañcanapīṭheyeva nisīdi. Atha naṃ rājā	115	
PA_atk-s05_14a1:115_4	pañhaṃ pucchanto gāthamāha –	115	
PA_atk-s05_14a1:117	“Apucchimha kosiyagottaṃ, kuṇḍaliniṃ tatheva ca;	11	
PA_atk-s05_14a1:118	Tvaṃ dāni vadehi jambuka, balānaṃ balamuttama”nti.	11	
PA_atk-s05_14a1:119_0	Tassattho – tāta, jambuka, ahaṃ tava bhātaraṃ kosiyagottaṃ vessantaraṃ bhaginiñca	119	
PA_atk-s05_14a1:119_1	te kuṇḍaliniṃ rājadhammaṃ apucchiṃ, te attano balena kathesuṃ, yathā pana te pucchiṃ,	119	
PA_atk-s05_14a1:119_2	tatheva idāni, putta jambuka, taṃ pucchāmi, tvaṃ me rājadhammañca balānaṃ uttamaṃ balañca kathehīti.	119	
PA_atk-s05_14a1:120_0	Evaṃ rājā mahāsattaṃ pañhaṃ pucchanto aññesaṃ pucchitaniyāmena apucchitvā visesetvā	120	
PA_atk-s05_14a1:120_1	pucchi. Athassa paṇḍito “tena hi, mahārāja, ohitasoto suṇāhi, sabbaṃ te kathessāmī”ti	120	
PA_atk-s05_14a1:120_2	pasāritahatthe sahassatthavikaṃ ṭhapento viya dhammadesanaṃ ārabhi –	120	
PA_atk-s05_14a1:122	“Balaṃ pañcavidhaṃ loke, purisasmiṃ mahaggate;	12	
PA_atk-s05_14a1:123	Tattha bāhubalaṃ nāma, carimaṃ vuccate balaṃ.	12	
PA_atk-s05_14a1:125	“Bhogabalañca dīghāvu, dutiyaṃ vuccate balaṃ;	12	
PA_atk-s05_14a1:126	Amaccabalañca dīghāvu, tatiyaṃ vuccate balaṃ.	12	
PA_atk-s05_14a1:128	“Abhijaccabalañceva, taṃ catutthaṃ asaṃsayaṃ;	12	
PA_atk-s05_14a1:129	Yāni cetāni sabbāni, adhigaṇhāti paṇḍito.	12	
PA_atk-s05_14a1:131	“Taṃ balānaṃ balaṃ seṭṭhaṃ, aggaṃ paññābalaṃ balaṃ;	13	
PA_atk-s05_14a1:132	Paññābalenupatthaddho, atthaṃ vindati paṇḍito.	13	
PA_atk-s05_14a1:134	“Api ce labhati mando, phītaṃ dharaṇimuttamaṃ;	13	
PA_atk-s05_14a1:135	Akāmassa pasayhaṃ vā, añño taṃ paṭipajjati.	13	
PA_atk-s05_14a1:137	“Abhijātopi ce hoti, rajjaṃ laddhāna khattiyo;	13	
PA_atk-s05_14a1:138	Duppañño hi kāsipati, sabbenapi na jīvati.	13	
PA_atk-s05_14a1:140	“Paññāva sutaṃ vinicchinī, paññā kittisilokavaḍḍhanī;	14	
PA_atk-s05_14a1:141	Paññāsahito naro idha, api dukkhe sukhāni vindati.	14	
PA_atk-s05_14a1:143	“Paññañca kho asussūsaṃ, na koci adhigacchati;	14	
PA_atk-s05_14a1:144	Bahussutaṃ anāgamma, dhammaṭṭhaṃ avinibbhujaṃ.	14	
PA_atk-s05_14a1:146	“Yo ca dhammavibhaṅgaññū, kāluṭṭhāyī atandito;	14	
PA_atk-s05_14a1:147	Anuṭṭhahati kālena, kammaphalaṃ tassijjhati.	14	
PA_atk-s05_14a1:149	“Anāyatanasīlassa, anāyatanasevino;	14	
PA_atk-s05_14a1:150	Na nibbindiyakārissa, sammadattho vipaccati.	15	
PA_atk-s05_14a1:152	“Ajjhattañca payuttassa, tathāyatanasevino;	15	
PA_atk-s05_14a1:153	Anibbindiyakārissa, sammadattho vipaccati.	15	
PA_atk-s05_14a1:155	“Yogappayogasaṅkhātaṃ, sambhatassānurakkhaṇaṃ;	15	
PA_atk-s05_14a1:156	Tāni tvaṃ tāta sevassu, mā akammāya randhayi;	15	
PA_atk-s05_14a1:157	Akammunā hi dummedho, naḷāgāraṃva sīdatī”ti.	15	
PA_atk-s05_14a1:158_0	Tattha mahaggateti, mahārāja, imasmiṃ sattaloke mahajjhāsaye purise pañcavidhaṃ balaṃ	158	
PA_atk-s05_14a1:158_1	hoti. Bāhubalanti kāyabalaṃ. Carimanti taṃ atimahantampi samānaṃ lāmakameva. Kiṃkāraṇā?	158	
PA_atk-s05_14a1:158_2	Andhabālabhāvena. Sace hi kāyabalaṃ mahantaṃ nāma bhaveyya, vāraṇabalato laṭukikāya	158	
PA_atk-s05_14a1:158_3	balaṃ khuddakaṃ bhaveyya, vāraṇabalaṃ pana andhabālabhāvena maraṇassa paccayaṃ jātaṃ,	158	
PA_atk-s05_14a1:158_4	laṭukikā attano ñāṇakusalatāya vāraṇaṃ jīvitakkhayaṃ pāpesi. Imasmiṃ panatthe “na	158	
PA_atk-s05_14a1:158_5	heva sabbattha balena kiccaṃ, balañhi bālassa vadhāya hotī”ti suttaṃ āharitabbaṃ.	158	
PA_atk-s05_14a1:159_0	Bhogabalanti upatthambhanavasena sabbaṃ hiraññasuvaṇṇādi upabhogajātaṃ bhogabalaṃ	159	
PA_atk-s05_14a1:159_1	nāma, taṃ kāyabalato mahantataraṃ. Amaccabalanti abhejjamantassa sūrassa suhadayassa	159	
PA_atk-s05_14a1:159_2	amaccamaṇḍalassa atthitā, taṃ balaṃ saṅgāmasūratāya purimehi balehi mahantataraṃ.	159	
PA_atk-s05_14a1:159_3	Abhijaccabalanti tīṇi kulāni atikkamitvā khattiyakulavasena jātisampatti, taṃ itarehi	159	
PA_atk-s05_14a1:159_4	balehi mahantataraṃ. Jātisampannā eva hi sujjhanti, na itareti. Yāni cetānīti yāni	159	
PA_atk-s05_14a1:159_5	ca etāni cattāripi balāni paṇḍito paññānubhāvena adhigaṇhāti abhibhavati, taṃ sabbabalānaṃ	159	
PA_atk-s05_14a1:159_6	paññābalaṃ seṭṭhanti ca agganti ca vuccati. Kiṃkāraṇā? Tena hi balena upatthaddho	159	
PA_atk-s05_14a1:159_7	paṇḍito atthaṃ vindati, vuḍḍhiṃ pāpuṇāti. Tadatthajotanatthaṃ “puṇṇaṃ nadiṃ yena	159	
PA_atk-s05_14a1:159_8	ca peyyamāhū”ti puṇṇanadījātakañca sirīkāḷakaṇṇipañhaṃ pañcapaṇḍitapañhañca sattubhastajātaka-	159	
PA_atk-s05_14a1:159_9	sambhavajātaka- sarabhaṅgajātakādīni ca kathetabbāni.	159	
PA_atk-s05_14a1:160_0	Mandoti mandapañño bālo. Phītanti, tāta, mandapañño puggalo sattaratanapuṇṇaṃ cepi	160	
PA_atk-s05_14a1:160_1	uttamaṃ dharaṇiṃ labhati, tassa anicchamānasseva pasayhakāraṃ vā pana katvā añño	160	
PA_atk-s05_14a1:160_2	paññāsampanno taṃ paṭipajjati. Mando hi laddhaṃ yasaṃ rakkhituṃ kulasantakaṃ vā pana	160	
PA_atk-s05_14a1:160_3	paveṇiāgatampi rajjaṃ adhigantuṃ na sakkoti. Tadatthajotanatthaṃ “addhā pādañjalī	160	
PA_atk-s05_14a1:160_4	sabbe, paññāya atirocatī”ti pādañjalījātakaṃ kathetabbaṃ. Laddhānāti jātisampattiṃ	160	
PA_atk-s05_14a1:160_5	nissāya kulasantakaṃ rajjaṃ labhitvāpi. Sabbenapīti tena sakalenapi rajjena na jīvati,	160	
PA_atk-s05_14a1:160_6	anupāyakusalatāya duggatova hotīti.	160	
PA_atk-s05_14a1:161_0	Evaṃ mahāsatto ettakena ṭhānena apaṇḍitassa aguṇaṃ kathetvā idāni paññaṃ pasaṃsanto	161	
PA_atk-s05_14a1:161_1	“paññā”tiādimāha. Tattha sutanti sutapariyatti. Tañhi paññāva vinicchinati. Kittisilokavaḍḍhanīti	161	
PA_atk-s05_14a1:161_2	kittighosassa ca lābhasakkārassa ca vaḍḍhanī. Dukkhe sukhāni vindatīti dukkhe uppannepi	161	
PA_atk-s05_14a1:161_3	nibbhayo hutvā upāyakusalatāya sukhaṃ paṭilabhati. Tadatthadīpanatthaṃ –	161	
PA_atk-s05_14a1:162	“Yassete caturo dhammā, vānarinda yathā tava”. ;	16	
PA_atk-s05_14a1:163	Alametehi ambehi, jambūhi panasehi cā”ti. –	16	
PA_atk-s05_14a1:164	Ādīni jātakāni kathetabbāni.	16	
PA_atk-s05_14a1:165_0	Asussūsanti paṇḍitapuggale apayirupāsanto assuṇanto. Dhammaṭṭhanti sabhāvakāraṇe	165	
PA_atk-s05_14a1:165_1	ṭhitaṃ bahussutaṃ anāgamma taṃ asaddahanto. Avinibbhujanti atthānatthaṃ kāraṇākāraṇaṃ	165	
PA_atk-s05_14a1:165_2	anogāhanto atīrento na koci paññaṃ adhigacchati, tātāti.	165	
PA_atk-s05_14a1:166_0	Dhammavibhaṅgaññūti dasakusalakammapathavibhaṅgakusalo. Kāluṭṭhāyīti vīriyaṃ kātuṃ	166	
PA_atk-s05_14a1:166_1	yuttakāle vīriyassa kārako. Anuṭṭhahatīti tasmiṃ tasmiṃ kāle taṃ taṃ kiccaṃ karoti.	166	
PA_atk-s05_14a1:166_2	Tassāti tassa puggalassa kammaphalaṃ samijjhati nipphajjati. Anāyatanasīlassāti anāyatanaṃ	166	
PA_atk-s05_14a1:166_3	vuccati lābhayasasukhānaṃ anākaro dussīlyakammaṃ, taṃsīlassa tena dussīlyakammena	166	
PA_atk-s05_14a1:166_4	samannāgatassa, anāyatanabhūtameva dussīlapuggalaṃ sevantassa, kusalassa kammassa	166	
PA_atk-s05_14a1:166_5	karaṇakāle nibbindiyakārissa nibbinditvā ukkaṇṭhitvā karontassa evarūpassa, tāta,	166	
PA_atk-s05_14a1:166_6	puggalassa kammānaṃ attho sammā na vipaccati na sampajjati, tīṇi kulaggāni ca cha	166	
PA_atk-s05_14a1:166_7	kāmasaggāni ca na upanetīti attho. Ajjhattañcāti attano niyakajjhattaṃ aniccabhāvanādivasena	166	
PA_atk-s05_14a1:166_8	payuttassa. Tathāyatanasevinoti tatheva sīlavante puggale sevamānassa. Vipaccatīti	166	
PA_atk-s05_14a1:166_9	sampajjati mahantaṃ yasaṃ deti.	166	
PA_atk-s05_14a1:167_0	Yogappayogasaṅkhātanti yoge yuñjitabbayuttake kāraṇe payogakoṭṭhāsabhūtaṃ paññaṃ.	167	
PA_atk-s05_14a1:167_1	Sambhatassāti rāsikatassa dhanassa anurakkhaṇaṃ. Tāni tvanti etāni ca dve purimāni	167	
PA_atk-s05_14a1:167_2	ca mayā vuttakāraṇāni sabbāni, tāta, tvaṃ sevassu, mayā vuttaṃ ovādaṃ hadaye katvā	167	
PA_atk-s05_14a1:167_3	attano ghare dhanaṃ rakkha. Mā akammāya randhayīti ayuttena akāraṇena mā randhayi,	167	
PA_atk-s05_14a1:167_4	taṃ dhanaṃ mā jhāpayi mā nāsayi. Kiṃkāraṇā? Akammunā hīti ayuttakammakaraṇena dummedho	167	
PA_atk-s05_14a1:167_5	puggalo sakaṃ dhanaṃ nāsetvā pacchā duggato. Naḷāgāraṃva sīdatīti yathā naḷāgāraṃ	167	
PA_atk-s05_14a1:167_6	mūlato paṭṭhāya jīramānaṃ appatiṭṭhaṃ patati, evaṃ akāraṇena dhanaṃ nāsetvā apāyesu nibbattatīti.	167	
PA_atk-s05_14a1:168	Evampi bodhisatto ettakena ṭhānena pañca balāni vaṇṇetvā paññābalaṃ ukkhipitvā candamaṇḍalaṃ nīharanto viya kathetvā idāni dasahi gāthāhi rañño ovādaṃ dento āha –	16	
PA_atk-s05_14a1:170	“Dhammaṃ cara mahārāja, mātāpitūsu khattiya;	17	
PA_atk-s05_14a1:171	Idha dhammaṃ caritvāna, rāja saggaṃ gamissasi.	17	
PA_atk-s05_14a1:173	“Dhammaṃ cara mahārāja, puttadāresu khattiya;	17	
PA_atk-s05_14a1:174	Idha dhammaṃ caritvāna, rāja saggaṃ gamissasi.	17	
PA_atk-s05_14a1:176	“Dhammaṃ cara mahārāja, mittāmaccesu khattiya;	17	
PA_atk-s05_14a1:177	Idha dhammaṃ caritvāna, rāja saggaṃ gamissasi.	17	
PA_atk-s05_14a1:179	“Dhammaṃ cara mahārāja, vāhanesu balesu ca;	17	
PA_atk-s05_14a1:180	Idha dhammaṃ caritvāna, rāja saggaṃ gamissasi.	18	
PA_atk-s05_14a1:182	“Dhammaṃ cara mahārāja, gāmesu nigamesu ca;	18	
PA_atk-s05_14a1:183	Idha dhammaṃ caritvāna, rāja saggaṃ gamissasi.	18	
PA_atk-s05_14a1:185	“Dhammaṃ cara mahārāja, raṭṭhe janapadesu ca;	18	
PA_atk-s05_14a1:186	Idha dhammaṃ caritvāna, rāja saggaṃ gamissasi.	18	
PA_atk-s05_14a1:188	“Dhammaṃ cara mahārāja, samaṇe brāhmaṇesu ca;	18	
PA_atk-s05_14a1:189	Idha dhammaṃ caritvāna, rāja saggaṃ gamissasi.	18	
PA_atk-s05_14a1:191	“Dhammaṃ cara mahārāja, migapakkhīsu khattiya;	19	
PA_atk-s05_14a1:192	Idha dhammaṃ caritvāna, rāja saggaṃ gamissasi.	19	
PA_atk-s05_14a1:194	“Dhammaṃ cara mahārāja, dhammo ciṇṇo sukhāvaho;	19	
PA_atk-s05_14a1:195	Idha dhammaṃ caritvāna, rāja saggaṃ gamissasi.	19	
PA_atk-s05_14a1:197	“Dhammaṃ cara mahārāja, saindā devā sabrahmakā;	19	
PA_atk-s05_14a1:198	Suciṇṇena divaṃ pattā, mā dhammaṃ rāja pāmado”ti.	19	
PA_atk-s05_14a1:199_0	Tattha paṭhamagāthāya tāva idha dhammanti mātāpitupaṭṭhānadhammaṃ. Taṃ kālasseva	199	
PA_atk-s05_14a1:199_1	vuṭṭhāya mātāpitūnaṃ mukhodakadantakaṭṭhadānamādiṃ katvā sabbasarīrakiccapariharaṇaṃ	199	
PA_atk-s05_14a1:199_2	karontova pūrehīti vadati. Puttadāresūti puttadhītaro tāva pāpā nivāretvā kalyāṇe	199	
PA_atk-s05_14a1:199_3	nivesento sippaṃ uggaṇhāpento vayappattakāle patirūpakulavaṃsena āvāhavivāhaṃ karonto	199	
PA_atk-s05_14a1:199_4	samaye dhanaṃ dento puttesu dhammaṃ carati nāma, bhariyaṃ sammānento anavamānento	199	
PA_atk-s05_14a1:199_5	anaticaranto issariyaṃ vossajjento alaṅkāraṃ anuppadento dāresu dhammaṃ carati nāma.	199	
PA_atk-s05_14a1:199_6	Mittāmaccesūti mittāmacce catūhi saṅgahavatthūhi saṅgaṇhanto avisaṃvādento etesu	199	
PA_atk-s05_14a1:199_7	dhammaṃ carati nāma. Vāhanesu balesu cāti hatthiassādīnaṃ vāhanānaṃ balakāyassa ca	199	
PA_atk-s05_14a1:199_8	dātabbayuttakaṃ dento sakkāraṃ karonto hatthiassādayo mahallakakāle kammesu ayojento	199	
PA_atk-s05_14a1:199_9	tesu dhammaṃ carati nāma.	199	
PA_atk-s05_14a1:200_0	Gāmesu nigamesu cāti gāmanigamavāsino daṇḍabalīhi apīḷentova tesu dhammaṃ carati	200	
PA_atk-s05_14a1:200_1	nāma. Raṭṭhe janapadesu cāti raṭṭhañca janapadañca akāraṇena kilamento hitacittaṃ	200	
PA_atk-s05_14a1:200_2	apaccupaṭṭhapento tattha adhammaṃ carati nāma, apīḷento pana hitacittena pharanto	200	
PA_atk-s05_14a1:200_3	tattha dhammaṃ carati nāma. Samaṇe brāhmaṇesu cāti tesaṃ cattāro paccaye dentova	200	
PA_atk-s05_14a1:200_4	tesu dhammaṃ carati nāma. Migapakkhīsūti sabbacatuppadasakuṇānaṃ abhayaṃ dento tesu	200	
PA_atk-s05_14a1:200_5	dhammaṃ carati nāma. Dhammo ciṇṇoti sucaritadhammo ciṇṇo. Sukhāvahoti tīsu kulasampadāsu	200	
PA_atk-s05_14a1:200_6	chasu kāmasaggesu sukhaṃ āvahati. Suciṇṇenāti idha ciṇṇena kāyasucaritādinā suciṇṇena.	200	
PA_atk-s05_14a1:200_7	Divaṃ pattāti devalokabrahmalokasaṅkhātaṃ divaṃ gatā, tattha dibbasampattilābhino	200	
PA_atk-s05_14a1:200_8	jātā. Mā dhammaṃ rāja pāmadoti tasmā tvaṃ, mahārāja, jīvitaṃ jahantopi dhammaṃ mā pamajjīti.	200	
PA_atk-s05_14a1:201	Evaṃ dasa dhammacariyagāthāyo vatvā uttaripi ovadanto osānagāthamāha –	20	
PA_atk-s05_14a1:203	“Tattheva te vattapadā, esāva anusāsanī;	20	
PA_atk-s05_14a1:204	Sappaññasevī kalyāṇī, samattaṃ sāma taṃ vidū”ti.	20	
PA_atk-s05_14a1:205_0	Tattha tattheva te vattapadāti idaṃ purimanayeneva yojetabbaṃ. Sappaññasevī kalyāṇī,	205	
PA_atk-s05_14a1:205_1	samattaṃ sāma taṃ vidūti, mahārāja, taṃ mayā vuttaṃ ovādaṃ tvaṃ niccakālaṃ sappaññapuggalasevī	205	
PA_atk-s05_14a1:205_2	kalyāṇaguṇasamannāgato hutvā samattaṃ paripuṇṇaṃ sāmaṃ vidū attapaccakkhatova jānitvā	205	
PA_atk-s05_14a1:205_3	yathānusiṭṭhaṃ paṭipajjāti.	205	
PA_atk-s05_14a1:206_0	Evaṃ mahāsatto ākāsagaṅgaṃ otārento viya buddhalīḷāya dhammaṃ desesi. Mahājano mahāsakkāraṃ	206	
PA_atk-s05_14a1:206_1	akāsi, sādhukārasahassāni adāsi. Rājā tuṭṭho amacce āmantetvā pucchi – “bhonto! Amaccā	206	
PA_atk-s05_14a1:206_2	mama puttena taruṇajambuphalasamānatuṇḍena jambukapaṇḍitena evaṃ kathentena kena	206	
PA_atk-s05_14a1:206_3	kattabbaṃ kiccaṃ kata”nti. Senāpatinā, devāti. “Tena hissa senāpatiṭṭhānaṃ dammī”ti	206	
PA_atk-s05_14a1:206_4	jambukaṃ ṭhānantare ṭhapesi. So tato paṭṭhāya senāpatiṭṭhāne ṭhatvā pitu kammāni	206	
PA_atk-s05_14a1:206_5	akāsi. Tiṇṇaṃ sakuṇānaṃ mahanto sakkāro ahosi. Tayopi janā rañño atthañca dhammañca	206	
PA_atk-s05_14a1:206_6	anusāsiṃsu. Mahāsattassovāde ṭhatvā rājā dānādīni puññāni katvā saggaparāyaṇo ahosi.	206	
PA_atk-s05_14a1:206_7	Amaccā rañño sarīrakiccaṃ katvā sakuṇānaṃ ārocetvā “sāmi, jambukasakuṇa rājā tumhākaṃ	206	
PA_atk-s05_14a1:206_8	chattaṃ ussāpetabbaṃ akāsī”ti vadiṃsu. Mahāsatto “na mayhaṃ rajjenattho, tumhe appamattā	206	
PA_atk-s05_14a1:206_9	rajjaṃ kārethā”ti mahājanaṃ sīlesu patiṭṭhāpetvā “evaṃ vinicchayaṃ pavatteyyāthā”ti	206	
PA_atk-s05_14a1:206_10	vinicchayadhammaṃ suvaṇṇapaṭṭe likhāpetvā araññaṃ pāvisi. Tassovādo cattālīsa vassasahassāni pavattati.	2061	
PA_atk-s05_14a1:207	Satthā rañño ovādavasena imaṃ dhammadesanaṃ desetvā jātakaṃ samodhānesi “tadā rājā ānando ahosi, kuṇḍalinī uppalavaṇṇā, vessantaro sāriputto, jambukasakuṇo pana ahameva ahosi”nti.	20	
PA_atk-s05_14a1:208	Tesakuṇajātakavaṇṇanā paṭhamā.	20	
PA_atk-s05_14a1:210	[522] 2. Sarabhaṅgajātakavaṇṇanā	21	
PA_atk-s05_14a1:211_0	Alaṅkatā kuṇḍalino suvatthāti idaṃ satthā veḷuvane viharanto mahāmoggallānattherassa	211	
PA_atk-s05_14a1:211_1	parinibbānaṃ ārabbha kathesi. Sāriputtatthero tathāgataṃ jetavane viharantaṃ attano	211	
PA_atk-s05_14a1:211_2	parinibbānaṃ anujānāpetvā gantvā nāḷakagāmake jātovarake parinibbāyi. Tassa parinibbutabhāvaṃ	211	
PA_atk-s05_14a1:211_3	sutvā satthā rājagahaṃ gantvā veḷuvane vihāsi. Tadā mahāmoggallānatthero isigilipasse	211	
PA_atk-s05_14a1:211_4	kāḷasilāyaṃ viharati. So pana iddhibalena koṭippattabhāvena devalokacārikañca ussadanirayacārikañca	211	
PA_atk-s05_14a1:211_5	gacchati. Devaloke buddhasāvakānaṃ mahantaṃ issariyaṃ disvā ussadanirayesu ca titthiyasāvakānaṃ	211	
PA_atk-s05_14a1:211_6	mahantaṃ dukkhaṃ disvā manussalokaṃ āgantvā “asuko upāsako asukā ca upāsikā asukasmiṃ	211	
PA_atk-s05_14a1:211_7	nāma devaloke nibbattitvā mahāsampattiṃ anubhavanti, titthiyasāvakesu asuko ca asukā	211	
PA_atk-s05_14a1:211_8	ca nirayādīsu asukaapāye nāma nibbattā”ti manussānaṃ kathesi. Manussā sāsane pasīdanti,	211	
PA_atk-s05_14a1:211_9	titthiye parivajjenti. Buddhasāvakānaṃ sakkāro mahanto ahosi, titthiyānaṃ parihāyati.	211	
PA_atk-s05_14a1:212_0	Te there āghātaṃ bandhitvā “imasmiṃ jīvante amhākaṃ upaṭṭhākā bhijjanti, sakkāro	212	
PA_atk-s05_14a1:212_1	ca parihāyati, mārāpessāma na”nti therassa māraṇatthaṃ samaṇaguttakassa nāma corassa	212	
PA_atk-s05_14a1:212_2	sahassaṃ adaṃsu. So “theraṃ māressāmī”ti mahantena parivārena saddhiṃ kāḷasilaṃ agamāsi.	212	
PA_atk-s05_14a1:212_3	Thero taṃ āgacchantaṃ disvāva iddhiyā uppatitvā pakkāmi. Coro taṃ divasaṃ theraṃ	212	
PA_atk-s05_14a1:212_4	adisvā nivattitvā punadivasepīti cha divase agamāsi. Theropi tatheva iddhiyā pakkāmi.	212	
PA_atk-s05_14a1:212_5	Sattame pana divase therassa pubbe kataṃ aparāpariyavedanīyakammaṃ okāsaṃ labhi.	212	
PA_atk-s05_14a1:212_6	So kira pubbe bhariyāya vacanaṃ gahetvā mātāpitaro māretukāmo yānakena araññaṃ netvā	212	
PA_atk-s05_14a1:212_7	corānaṃ uṭṭhitākāraṃ katvā mātāpitaro pothesi pahari. Te cakkhudubbalatāya rūpadassanarahitā	212	
PA_atk-s05_14a1:212_8	taṃ attano puttaṃ asañjānantā “corā eva ete”ti saññāya, “tāta, asukā nāma corā no	212	
PA_atk-s05_14a1:212_9	ghātenti, tvaṃ paṭikkamāhī”ti tassevatthāya parideviṃsu. So cintesi – “ime mayā pothiyamānāpi	212	
PA_atk-s05_14a1:212_10	mayhaṃ yevatthāya paridevanti, ayuttaṃ kammaṃ karomī”ti. Atha ne assāsetvā corānaṃ	2121	
PA_atk-s05_14a1:212_11	palāyanākāraṃ dassetvā tesaṃ hatthapāde sambāhitvā “amma, tātā, mā bhāyittha, corā	2121	
PA_atk-s05_14a1:212_12	palātā”ti vatvā puna attano gehameva ānesi. Taṃ kammaṃ ettakaṃ kālaṃ okāsaṃ alabhitvā	2121	
PA_atk-s05_14a1:212_13	bhasmapaṭicchanno aṅgārarāsi viya ṭhatvā imaṃ antimasarīraṃ upadhāvitvā gaṇhi. Yathā	2121	
PA_atk-s05_14a1:212_14	hi pana sunakhaluddakena migaṃ disvā sunakho vissajjito migaṃ anubandhitvā yasmiṃ	2121	
PA_atk-s05_14a1:212_15	ṭhāne pāpuṇāti, tasmiṃyeva gaṇhāti, evaṃ idaṃ kammaṃ yasmiṃ ṭhāne okāsaṃ labhati,	2121	
PA_atk-s05_14a1:212_16	tasmiṃ vipākaṃ deti, tena mutto nāma natthi.	2121	
PA_atk-s05_14a1:213_0	Thero attanā katakammassa ākaḍḍhitabhāvaṃ ñatvā na apagacchi. Thero tassa nissandena	213	
PA_atk-s05_14a1:213_1	ākāse uppatituṃ nāsakkhi. Nandopanandadamanasamatthavejayantakampanasamatthāpissa	213	
PA_atk-s05_14a1:213_2	iddhi kammabalena dubbalataṃ pattā. Coro theraṃ gahetvā therassa aṭṭhīni taṇḍulakaṇamattāni	213	
PA_atk-s05_14a1:213_3	karonto bhinditvā sañcuṇṇetvā palālapiṭṭhikakaraṇaṃ nāma katvā “mato”ti saññāya ekasmiṃ	213	
PA_atk-s05_14a1:213_4	gumbapiṭṭhe khipitvā saparivāro pakkāmi. Thero satiṃ paṭilabhitvā “satthāraṃ passitvā	213	
PA_atk-s05_14a1:213_5	parinibbāyissāmī”ti cintetvā sarīraṃ jhānaveṭhanena veṭhetvā thiraṃ katvā ākāsaṃ	213	
PA_atk-s05_14a1:213_6	uppatitvā ākāsena satthu santikaṃ gantvā satthāraṃ vanditvā “bhante, āyusaṅkhāro	213	
PA_atk-s05_14a1:213_7	me ossaṭṭho, parinibbāyissāmī”ti āha. “Parinibbāyissasi, moggallāna”āti. “Āma, bhante”ti.	213	
PA_atk-s05_14a1:213_8	“Kattha gantvā parinibbāyissasī”ti. “Kāḷasilāpaṭṭe, bhante”ti. Tena hi, moggallāna,	213	
PA_atk-s05_14a1:213_9	dhammaṃ mayhaṃ kathetvā yāhi, tādisassa sāvakassa idāni dassanaṃ natthīti. So “evaṃ	213	
PA_atk-s05_14a1:213_10	karissāmi, bhante”ti satthāraṃ vanditvā tālappamāṇaṃ ākāse uppatitvā parinibbānadivase	2131	
PA_atk-s05_14a1:213_11	sāriputtatthero viya nānappakārā iddhiyo katvā dhammaṃ kathetvā satthāraṃ vanditvā	2131	
PA_atk-s05_14a1:213_12	kāḷasilāyaṃ aṭaviyaṃ parinibbāyi.	2131	
PA_atk-s05_14a1:214_0	Taṅkhaṇaññeva cha devalokā ekakolāhalā ahesuṃ, “amhākaṃ kira ācariyo parinibbuto”ti	214	
PA_atk-s05_14a1:214_1	dibbagandhamālāvāsadhūmacandanacuṇṇāni ceva nānādārūni ca gahetvā āgamiṃsu, ekūnasataratanacandanacitakā	214	
PA_atk-s05_14a1:214_2	ahosi. Satthā therassa santike ṭhatvā sarīranikkhepaṃ kāresi. Āḷāhanassa samantato	214	
PA_atk-s05_14a1:214_3	yojanamatte padese pupphavassaṃ vassi. Devānaṃ antare manussā, manussānaṃ antare	214	
PA_atk-s05_14a1:214_4	devā ahesuṃ. Yathākkamena devānaṃ antare yakkhā tiṭṭhanti, yakkhānaṃ antare gandhabbā	214	
PA_atk-s05_14a1:214_5	tiṭṭhanti, gandhabbānaṃ antare nāgā tiṭṭhanti, nāgānaṃ antare venateyyā tiṭṭhanti,	214	
PA_atk-s05_14a1:214_6	venateyyānaṃ antare kinnarā tiṭṭhanti, kinnarānaṃ antare chattā tiṭṭhanti, chattānaṃ	214	
PA_atk-s05_14a1:214_7	antare suvaṇṇacāmarā tiṭṭhanti, tesaṃ antare dhajā tiṭṭhanti, tesaṃ antare paṭākā	214	
PA_atk-s05_14a1:214_8	tiṭṭhanti. Satta divasāni sādhukīḷaṃ kīḷiṃsu. Satthā therassa dhātuṃ gāhāpetvā veḷuvanadvārakoṭṭhake	214	
PA_atk-s05_14a1:214_9	cetiyaṃ kārāpesi. Tadā bhikkhū dhammasabhāyaṃ kathaṃ samuṭṭhāpesuṃ “āvuso, sāriputtatthero	214	
PA_atk-s05_14a1:214_10	tathāgatassa santike aparinibbutattā buddhānaṃ santikā mahantaṃ sammānaṃ na labhi,	2141	
PA_atk-s05_14a1:214_11	moggallānatthero pana buddhānaṃ samīpe parinibbutattā mahāsammānaṃ labhī”ti. Satthā	2141	
PA_atk-s05_14a1:214_12	āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti	2141	
PA_atk-s05_14a1:214_13	vutte “na, bhikkhave, idāneva moggallāno mama santikā sammānaṃ labhati, pubbepi labhiyevā”ti vatvā atītaṃ āhari.	2141	
PA_atk-s05_14a1:215_0	Atīte bārāṇasiyaṃ brahmadatte rajjaṃ kārente bodhisatto purohitassa brāhmaṇiyā kucchimhi	215	
PA_atk-s05_14a1:215_1	paṭisandhiṃ gaṇhitvā dasamāsaccayena paccūsasamaye mātukucchito nikkhami. Tasmiṃ	215	
PA_atk-s05_14a1:215_2	khaṇe dvādasayojanike bārāṇasinagare sabbāvudhāni pajjaliṃsu. Purohito puttassa jātakkhaṇe	215	
PA_atk-s05_14a1:215_3	bahi nikkhamitvā ākāsaṃ olokento nakkhattayogaṃ disvā “iminā nakkhattena jātattā	215	
PA_atk-s05_14a1:215_4	eso kumāro sakalajambudīpe dhanuggahānaṃ aggo bhavissatī”ti ñatvā kālasseva rājakulaṃ	215	
PA_atk-s05_14a1:215_5	gantvā rājānaṃ sukhasayitabhāvaṃ pucchi. “Kuto me, ācariya, sukhaṃ, ajja sakalanivesane	215	
PA_atk-s05_14a1:215_6	āvudhāni pajjalitānī”ti vutte “mā bhāyi, deva, na tumhākaṃ nivesaneyeva, sakalanagarepi	215	
PA_atk-s05_14a1:215_7	pajjaliṃsuyeva, ajja amhākaṃ gehe kumārassa jātattā evaṃ ahosī”ti. “Ācariya, evaṃ	215	
PA_atk-s05_14a1:215_8	jātakumārassa pana kiṃ bhavissatī”ti? “Na kiñci, mahārāja, so pana sakalajambudīpe	215	
PA_atk-s05_14a1:215_9	dhanuggahānaṃ aggo bhavissatī”ti. “Sādhu, ācariya, tena hi naṃ paṭijaggitvā vayappattakāle	215	
PA_atk-s05_14a1:215_10	amhākaṃ dasseyyāsī”ti vatvā khīramūlaṃ tāva sahassaṃ dāpesi. Purohito taṃ gahetvā	2151	
PA_atk-s05_14a1:215_11	nivesanaṃ gantvā brāhmaṇiyā datvā puttassa nāmaggahaṇadivase jātakkhaṇe āvudhānaṃ	2151	
PA_atk-s05_14a1:215_12	pajjalitattā “jotipālo”tissa nāmaṃ akāsi.	2151	
PA_atk-s05_14a1:216_0	So mahantena parivārena vaḍḍhamāno soḷasavassakāle uttamarūpadharo ahosi. Athassa	216	
PA_atk-s05_14a1:216_1	pitā sarīrasampattiṃ oloketvā sahassaṃ datvā, “tāta, takkasilaṃ gantvā disāpāmokkhassa	216	
PA_atk-s05_14a1:216_2	ācariyassa santike sippaṃ uppaṇhāhī”ti āha. So “sādhū”ti sampaṭicchitvā ācariyabhāgaṃ	216	
PA_atk-s05_14a1:216_3	gahetvā mātāpitaro vanditvā tattha gantvā sahassaṃ datvā sippaṃ paṭṭhapetvā sattāheneva	216	
PA_atk-s05_14a1:216_4	nipphattiṃ pāpuṇi. Athassa ācariyo tussitvā attano santakaṃ khaggaratanaṃ sandhiyuttaṃ	216	
PA_atk-s05_14a1:216_5	meṇḍakasiṅgadhanuṃ sandhiyuttaṃ tūṇīraṃ attano sannāhakañcukaṃ uṇhīsañca datvā “tāta	216	
PA_atk-s05_14a1:216_6	jotipola, ahaṃ mahallako, idāni tvaṃ ime māṇavake sikkhāpehī”ti pañcasatamāṇavakepi	216	
PA_atk-s05_14a1:216_7	tasseva niyyādesi. Bodhisatto sabbaṃ upakaraṇaṃ gahetvā ācariyaṃ vanditvā bārāṇasimeva	216	
PA_atk-s05_14a1:216_8	āgantvā mātāpitaro vanditvā aṭṭhāsi. Atha naṃ vanditvā ṭhitaṃ pitā avoca “uggahitaṃ	216	
PA_atk-s05_14a1:216_9	te, tāta, sippa”nti. “Āma, tātā”ti. So tassa vacanaṃ sutvā rājakulaṃ gantvā “putto	216	
PA_atk-s05_14a1:216_10	me, deva, sippaṃ sikkhitvā āgato, kiṃ karotū”ti āha. “Ācariya, amhe upaṭṭhahatū”ti.	2161	
PA_atk-s05_14a1:216_11	“Paribbayamassa jānātha, devā”ti. “So devasikaṃ sahassaṃ labhatū”ti. So “sādhū”ti	2161	
PA_atk-s05_14a1:216_12	sampaṭicchitvā gehaṃ gantvā kumāraṃ pakkosāpetvā “tāta, rājānaṃ upaṭṭhahā”ti āha.	2161	
PA_atk-s05_14a1:216_13	So tato paṭṭhāya devasikaṃ sahassaṃ labhitvā rājānaṃ upaṭṭhahi.	2161	
PA_atk-s05_14a1:217_0	Rājapādamūlikā ujjhāyiṃsu – “mayaṃ jotipālena katakammaṃ na passāma, devasikaṃ sahassaṃ	217	
PA_atk-s05_14a1:217_1	gaṇhāti, mayamassa sippaṃ passitukāmā”ti. Rājā tesaṃ vacanaṃ sutvā purohitassa kathesi.	217	
PA_atk-s05_14a1:217_2	Purohito “sādhu, devā”ti puttassārocesi. So “sādhu, tāta, ito sattame divase dassessāmi	217	
PA_atk-s05_14a1:217_3	sippaṃ, apica rājā attano vijite dhanuggahe sannipātāpetū”ti āha. Purohito gantvā	217	
PA_atk-s05_14a1:217_4	rañño tamatthaṃ ārocesi. Rājā nagare bheriṃ carāpetvā dhanuggahe sannipātāpesi. Saṭṭhisahassā	217	
PA_atk-s05_14a1:217_5	dhanuggahā sannipatiṃsu. Rājā tesaṃ sannipatitabhāvaṃ ñatvā “nagaravāsino jotipālassa	217	
PA_atk-s05_14a1:217_6	sippaṃ passantū”ti nagare bheriṃ carāpetvā rājaṅgaṇaṃ sajjāpetvā mahājanaparivuto	217	
PA_atk-s05_14a1:217_7	pallaṅkavare nisīditvā dhanuggahe pakkosāpetvā “jotipālo āgacchatū”ti pesesi. So	217	
PA_atk-s05_14a1:217_8	ācariyena dinnāni dhanutūṇīrasannāhakañcukauṇhīsāni nivāsanantare ṭhapetvā khaggaṃ	217	
PA_atk-s05_14a1:217_9	gāhāpetvā pakativesena rañño santikaṃ gantvā ekamantaṃ aṭṭhāsi.	217	
PA_atk-s05_14a1:218_0	Dhanuggahā “jotipālo kira dhanusippaṃ dassetuṃ āgato, dhanuṃ aggahetvā pana āgatattā	218	
PA_atk-s05_14a1:218_1	amhākaṃ hatthato dhanuṃ gahetukāmo bhavissati, nāssa dassāmā”ti katikaṃ kariṃsu.	218	
PA_atk-s05_14a1:218_2	Rājā jotipālaṃ āmantetvā “sippaṃ dassehī”ti āha. So sāṇiṃ parikkhipāpetvā antosāṇiyaṃ	218	
PA_atk-s05_14a1:218_3	ṭhito sāṭakaṃ apanetvā sannāhakañcukaṃ pavesetvā uṇhīsaṃ sīse paṭimuñcitvā meṇḍakasiṅgadhanumhi	218	
PA_atk-s05_14a1:218_4	pavālavaṇṇaṃ jiyaṃ āropetvā tūṇīraṃ piṭṭhe bandhitvā khaggaṃ vāmato katvā vajiraggaṃ	218	
PA_atk-s05_14a1:218_5	nārācaṃ nakhapiṭṭhena parivattetvā sāṇiṃ vivaritvā pathaviṃ bhinditvā alaṅkatanāgakumāro	218	
PA_atk-s05_14a1:218_6	viya nikkhamitvā gantvā rañño apacitiṃ dassetvā aṭṭhāsi. Taṃ disvā mahājanā vagganti	218	
PA_atk-s05_14a1:218_7	nadanti apphoṭenti seḷenti. Rājā “dassehi, jotipāla, sippa”nti āha. Deva, tumhākaṃ	218	
PA_atk-s05_14a1:218_8	dhanuggahesu akkhaṇavedhivālavedhisaravedhisaddavedhino cattāro dhanuggahe pakkosāpehīti.	218	
PA_atk-s05_14a1:218_9	Atha rājā pakkosāpesi.	218	
PA_atk-s05_14a1:219_0	Mahāsatto rājaṅgaṇe caturassaparicchedabbhantare maṇḍalaṃ katvā catūsu kaṇṇesu cattāro	219	
PA_atk-s05_14a1:219_1	dhanuggahe ṭhapetvā ekekassa tiṃsa tiṃsa kaṇḍasahassāni dāpetvā ekekassa santike	219	
PA_atk-s05_14a1:219_2	ekekaṃ kaṇḍadāyakaṃ ṭhapetvā sayaṃ vajiraggaṃ nārācaṃ gahetvā maṇḍalamajjhe ṭhatvā	219	
PA_atk-s05_14a1:219_3	“mahārāja, ime cattāro dhanuggahā ekappahāreneva sare khipitvā maṃ vijjhantu, ahaṃ	219	
PA_atk-s05_14a1:219_4	etehi khittakaṇḍāni nivāressāmī”ti āha. Rājā “evaṃ karothā”ti āṇāpesi. Dhanuggahā	219	
PA_atk-s05_14a1:219_5	āhaṃsu, “mahārāja, mayaṃ akkhaṇavedhivālavedhisaravedhisaddavedhino, jotipālo taruṇadārako,	219	
PA_atk-s05_14a1:219_6	na mayaṃ vijjhissāmā”ti. Mahāsatto “sace sakkotha, vijjhatha ma”nti āha. Te “sādhū”ti	219	
PA_atk-s05_14a1:219_7	sampaṭicchitvā ekappahāreneva kaṇḍāni khipiṃsu. Mahāsatto tāni nārācena paharitvā	219	
PA_atk-s05_14a1:219_8	yathā vā tathā vā na pātesi, bodhikoṭṭhakaṃ pana parikkhipanto viya tālena tālaṃ,	219	
PA_atk-s05_14a1:219_9	vālena vālaṃ, daṇḍakena daṇḍakaṃ, vājena vājaṃ anatikkamanto khipitvā saragabbhaṃ	219	
PA_atk-s05_14a1:219_10	akāsi. Dhanuggahānaṃ kaṇḍāni khīṇāni. So tesaṃ kaṇḍakhīṇabhāvaṃ ñatvā saragabbhaṃ	2191	
PA_atk-s05_14a1:219_11	avināsentova uppatitvā gantvā rañño santike aṭṭhāsi. Mahājano unnādento vagganto	2191	
PA_atk-s05_14a1:219_12	apphoṭento seḷento accharaṃ paharanto mahākolāhalaṃ katvā vatthābharaṇādīni khipi.	2191	
PA_atk-s05_14a1:219_13	Evaṃ ekarāsibhūtaṃ aṭṭhārasakoṭisaṅkhyaṃ dhanaṃ ahosi.	2191	
PA_atk-s05_14a1:220_0	Atha naṃ rājā pucchi – “kiṃ sippaṃ nāmetaṃ jotipālā”ti? Sarapaṭibāhanaṃ nāma, devāti.	220	
PA_atk-s05_14a1:220_1	Aññe etaṃ jānantā atthīti. Sakalajambudīpe maṃ ṭhapetvā añño natthi, devāti. Aparaṃ	220	
PA_atk-s05_14a1:220_2	dassehi, tātāti. Deva, ete tāva catūsu kaṇṇesu ṭhatvā cattāropi janā maṃ vijjhituṃ	220	
PA_atk-s05_14a1:220_3	na sakkhiṃsu, ahaṃ panete catūsu kaṇṇesu ṭhite ekeneva sarena vijjhissāmīti. Dhanuggahā	220	
PA_atk-s05_14a1:220_4	ṭhātuṃ na ussahiṃsu. Mahāsatto catūsu kaṇṇesu catasso kadaliyo ṭhapāpetvā nārācapuṅkhe	220	
PA_atk-s05_14a1:220_5	rattasuttakaṃ bandhitvā ekaṃ kadaliṃ sandhāya khipi. Nārāco taṃ kadaliṃ vijjhitvā	220	
PA_atk-s05_14a1:220_6	tato dutiyaṃ, tato tatiyaṃ, tato catutthaṃ, tato paṭhamaṃ viddhameva vijjhitvā puna	220	
PA_atk-s05_14a1:220_7	tassa hattheyeva patiṭṭhahi. Kadaliyo suttaparikkhittā aṭṭhaṃsu. Mahājano unnādasahassāni	220	
PA_atk-s05_14a1:220_8	pavattesi. Rājā “kiṃ sippaṃ nāmetaṃ, tātā”ti? Cakkaviddhaṃ nāma, devāti. Aparampi	220	
PA_atk-s05_14a1:220_9	dassehi, tātāti. Mahāsatto saralaṭṭhiṃ nāma, sararajjuṃ nāma, saravedhiṃ nāma dassesi,	220	
PA_atk-s05_14a1:220_10	sarapāsādaṃ nāma, sarasopānaṃ nāma, saramaṇḍapaṃ nāma, sarapākāraṃ nāma, sarapokkharaṇiṃ	2201	
PA_atk-s05_14a1:220_11	nāma akāsi, sarapadumaṃ nāma pupphāpesi, saravassaṃ nāma vassāpesi. Iti aññehi asādhāraṇāni	2201	
PA_atk-s05_14a1:220_12	imāni dvādasa sippāni dassetvā puna aññehi asādhāraṇeyeva satta mahākāye padālesi,	2201	
PA_atk-s05_14a1:220_13	aṭṭhaṅgulabahalaṃ udumbarapadaraṃ vijjhi, caturaṅgulabahalaṃ asanapadaraṃ, dvaṅgulabahalaṃ	2201	
PA_atk-s05_14a1:220_14	tambapaṭṭaṃ, ekaṅgulabahalaṃ ayapaṭṭaṃ, ekābaddhaṃ phalakasataṃ vinivijjhitvā palālasakaṭavālukasakaṭapadarasakaṭānaṃ	2201	
PA_atk-s05_14a1:220_15	purimabhāgena saraṃ khipitvā pacchābhāgena nikkhamāpesi, pacchābhāgena saraṃ khipitvā	2201	
PA_atk-s05_14a1:220_16	purimabhāgena nikkhamāpesi, udake catuusabhaṃ, thale aṭṭhausabhaṭṭhānaṃ kaṇḍaṃ pesesi.	2201	
PA_atk-s05_14a1:220_17	Vātiṅgaṇasaññāya usabhamattake vālaṃ vijjhi. Bodhisatto sare khipitvā ākāse sarapāsādādīni	2201	
PA_atk-s05_14a1:220_18	katvā puna ekena sarena te sare pātento bhaṅgavibhaṅge akāsīti “sarabhaṅgo”ti nāma	2201	
PA_atk-s05_14a1:220_19	paññāto. Tassa ettakāni sippāni dassentasseva sūriyo atthaṅgato.	2201	
PA_atk-s05_14a1:221_0	Athassa rājā senāpatiṭṭhānaṃ paṭijānitvā “jotipāla, ajja vikālo, sve tvaṃ senāpatiṭṭhānaṃ	221	
PA_atk-s05_14a1:221_1	sakkāraṃ gaṇhissasi, kesamassuṃ kāretvā nhatvā ehī”ti taṃ divasaṃ paribbayatthāya	221	
PA_atk-s05_14a1:221_2	satasahassaṃ adāsi. Mahāsatto “iminā mayhaṃ attho natthī”ti aṭṭhārasakoṭisaṅkhyaṃ	221	
PA_atk-s05_14a1:221_3	dhanaṃ sāmikānaññeva datvā mahantena parivārena nhāyituṃ nadiṃ gantvā kesamassuṃ	221	
PA_atk-s05_14a1:221_4	kāretvā nhatvā sabbālaṅkārappaṭimaṇḍito anopamāya siriyā nivesanaṃ pavisitvā nānaggarasabhojanaṃ	221	
PA_atk-s05_14a1:221_5	bhuñjitvā sirisayanaṃ abhiruyha nipanno dve yāme sayitvā pacchimayāme pabuddho uṭṭhāya	221	
PA_atk-s05_14a1:221_6	pallaṅkaṃ ābhujitvā sayanapiṭṭhe nisinnova attano sippassa ādimajjhapariyosānaṃ olokento	221	
PA_atk-s05_14a1:221_7	“mama sippassa āditova paramāraṇaṃ paññāyati, majjhe kilesaparibhogo, pariyosāne	221	
PA_atk-s05_14a1:221_8	nirayamhi paṭisandhi, pāṇātipāto kilesaparibhogesu ca adhimattappamādo niraye paṭisandhiṃ	221	
PA_atk-s05_14a1:221_9	deti, raññā mayhaṃ mahantaṃ senāpatiṭṭhānaṃ dinnaṃ, mahantaṃ me issariyaṃ bhavissati,	221	
PA_atk-s05_14a1:221_10	bhariyā ca puttadhītaro ca bahū bhavissanti. Kilesavatthu kho pana vepullagataṃ duccajaṃ	2211	
PA_atk-s05_14a1:221_11	hoti, idāneva nikkhamitvā ekakova araññaṃ pavisitvā isipabbajjaṃ pabbajituṃ yuttaṃ	2211	
PA_atk-s05_14a1:221_12	mayha”nti mahāsayanato uṭṭhāya kañci ajānāpento pāsādā oruyha aggadvārena nikkhamitvā	2211	
PA_atk-s05_14a1:221_13	ekakova araññaṃ pavisitvā godhāvarinadītīre tiyojanikaṃ kapiṭṭhavanaṃ sandhāya pāyāsi.	2211	
PA_atk-s05_14a1:222_0	Tassa nikkhantabhāvaṃ ñatvā sakko vissakammaṃ pakkosāpetvā “tāta, jātipālo abhinikkhamanaṃ	222	
PA_atk-s05_14a1:222_1	nikkhanto, mahāsamāgamo bhavissati, godhāvarinadītīre kapiṭṭhavane assamaṃ māpetvā	222	
PA_atk-s05_14a1:222_2	pabbajitaparikkhāre paṭiyādehī”ti āha. So tathā akāsi. Mahāsatto taṃ ṭhānaṃ patvā	222	
PA_atk-s05_14a1:222_3	ekapadikamaggaṃ disvā “pabbajitānaṃ vasanaṭṭhānena bhavitabba”nti tena maggena tattha	222	
PA_atk-s05_14a1:222_4	gantvā kañci apassanto paṇṇasālaṃ pavisitvā pabbajitaparikkhāre disvā “sakko devarājā	222	
PA_atk-s05_14a1:222_5	mama nikkhantabhāvaṃ aññāsi maññe”ti cintetvā sāṭakaṃ apanetvā rattavākaciraṃ nivāsetvā	222	
PA_atk-s05_14a1:222_6	ca pārupitvā ca ajinacammaṃ ekaṃsagataṃ akāsi, jaṭāmaṇḍalaṃ bandhitvā khārikājaṃ	222	
PA_atk-s05_14a1:222_7	aṃse katvā kattaradaṇḍaṃ gahetvā paṇṇasālato nikkhamitvā caṅkamaṃ āruyha katipayavāre	222	
PA_atk-s05_14a1:222_8	aparāparaṃ caṅkamitvā pabbajjāsiriyā vanaṃ upasobhayamāno kasiṇaparikammaṃ katvā	222	
PA_atk-s05_14a1:222_9	pabbajitato sattame divase aṭṭha samāpattiyo pañca abhiññāyo ca nibbattetvā uñchācariyāya	222	
PA_atk-s05_14a1:222_10	vanamūlaphalāhāro ekakova vihāsi. Mātāpitaro mittasuhajjādayo ñātivaggāpissa taṃ	2221	
PA_atk-s05_14a1:222_11	apassantā rodantā paridevantā vicaranti.	2221	
PA_atk-s05_14a1:223_0	Atheko vanacarako araññaṃ pavisitvā kapiṭṭhakaassamapade nisinnaṃ mahāsattaṃ disvā	223	
PA_atk-s05_14a1:223_1	sañjānitvā gantvā tena saddhiṃ paṭisanthāraṃ katvā nagaraṃ gantvā tassa mātāpitūnaṃ	223	
PA_atk-s05_14a1:223_2	ārocesi. Te rañño ārocayiṃsu. Rājā “etha naṃ passissāmā”ti tassa mātāpitaro gahetvā	223	
PA_atk-s05_14a1:223_3	mahājanaparivuto vanacarakena desitena maggena godhāvarinadītīraṃ pāpuṇi. Bodhisatto	223	
PA_atk-s05_14a1:223_4	nadītīraṃ āgantvā ākāse nisinno dhammaṃ desetvā te sabbe assamapadaṃ pavesetvā tatrapi	223	
PA_atk-s05_14a1:223_5	tesaṃ ākāse nisinnova kāmesu ādīnavaṃ pakāsetvā dhammaṃ desesi. Rājānaṃ ādiṃ katvā	223	
PA_atk-s05_14a1:223_6	sabbeva pabbajiṃsu. Bodhisatto isigaṇaparivuto tattheva vasi. Athassa tattha vasanabhāvo	223	
PA_atk-s05_14a1:223_7	sakalajambudīpe pākaṭo ahosi. Aññepi rājāno raṭṭhavāsīhi saddhiṃ āgantvā tassa santike	223	
PA_atk-s05_14a1:223_8	pabbajiṃsu, samāgamo mahā ahosi. Anupubbena anekasatasahassaparisā ahesuṃ. Yo kāmavitakkaṃ	223	
PA_atk-s05_14a1:223_9	vā byāpādavitakkaṃ vā vihiṃsāvitakkaṃ vā vitakketi, mahāsatto gantvā tassa purato	223	
PA_atk-s05_14a1:223_10	ākāse nisīditvā dhammaṃ deseti, kasiṇaparikammaṃ ācikkhati. Tassovāde ṭhatvā aṭṭha	2231	
PA_atk-s05_14a1:223_11	samāpattiyo uppādetvā jhānanipphattiṃ pattā sālissaro meṇḍissaro pabbato kāḷadevilo	2231	
PA_atk-s05_14a1:223_12	kisavaccho anusisso nāradoti satta jeṭṭhantevāsino ahesuṃ. Aparabhāge kapiṭṭhakaassamo	2231	
PA_atk-s05_14a1:223_13	paripūri. Isigaṇassa vasanokāso nappahoti.	2231	
PA_atk-s05_14a1:224_0	Atha mahāsatto sālissaraṃ āmantetvā “sālissara, ayaṃ assamo isigaṇassa nappahoti,	224	
PA_atk-s05_14a1:224_1	tvaṃ imaṃ isigaṇaṃ gahetvā majjharañño vijite kalappacullakanigamaṃ upanissāya vasāhī”ti	224	
PA_atk-s05_14a1:224_2	āha. So “sādhū”ti tassa vacanaṃ sampaṭicchitvā anekasahassaṃ isigaṇaṃ gahetvā gantvā	224	
PA_atk-s05_14a1:224_3	tattha vāsaṃ kappesi. Manussesu āgantvā pabbajantesu puna assamo paripūri. Bodhisatto	224	
PA_atk-s05_14a1:224_4	meṇḍissaraṃ āmantetvā, “meṇḍissara, tvaṃ imaṃ isigaṇaṃ ādāya suraṭṭhajanapadassa	224	
PA_atk-s05_14a1:224_5	sīmantare sātodikā nāma nadī atthi, tassā tīre vasāhī”ti uyyojesi, puna kapiṭṭhakaassamo	224	
PA_atk-s05_14a1:224_6	paripūri. Etenupāyena tatiyavāre pabbataṃ āmantetvā “pabbata, tvaṃ mahāaṭaviyaṃ añjanapabbato	224	
PA_atk-s05_14a1:224_7	nāma atthi, taṃ upanissāya vasāhī”ti pesesi. Catutthavāre kāḷadevilaṃ āmantetvā “kāḷadevila,	224	
PA_atk-s05_14a1:224_8	tvaṃ dakkhiṇapathe avantiraṭṭhe ghanaselapabbato nāma atthi, taṃ upanissāya vasāhī”ti	224	
PA_atk-s05_14a1:224_9	pesesi. Puna kapiṭṭhakaassamo paripūri, pañcasu ṭhānesu anekasatasahassaisigaṇo ahosi.	224	
PA_atk-s05_14a1:224_10	Kisavaccho pana mahāsattaṃ āpucchitvā daṇḍakirañño vijite kumbhavatinagaraṃ nāma	2241	
PA_atk-s05_14a1:224_11	atthi, taṃ upanissāya uyyāne vihāsi. Nārado majjhimadese añjanagirināmake pabbatajālantare	2241	
PA_atk-s05_14a1:224_12	vihāsi. Anusisso pana mahāsattassa santikeva ahosi.	2241	
PA_atk-s05_14a1:225_0	Tasmiṃ kāle daṇḍakirājā ekaṃ laddhasakkāraṃ gaṇikaṃ ṭhānā cāvesi. Sā attano dhammatāya	225	
PA_atk-s05_14a1:225_1	vicarantī uyyānaṃ gantvā kisavacchatāpasaṃ disvā “ayaṃ kāḷakaṇṇī bhavissati, imassa	225	
PA_atk-s05_14a1:225_2	sarīre kaliṃ pavāhetvā nhatvā gamissāmī”ti dantakaṭṭhaṃ khāditvā sabbapaṭhamaṃ tassūpari	225	
PA_atk-s05_14a1:225_3	bahalakheḷaṃ niṭṭhubhantī kisavacchatāpasassa jaṭantare niṭṭhubhitvā dantakaṭṭhampissa	225	
PA_atk-s05_14a1:225_4	sīseyeva khipitvā sayaṃ sīsaṃ nhāyitvā gatā. Rājāpi taṃ saritvā puna pākatikameva	225	
PA_atk-s05_14a1:225_5	akāsi. Sā mohamūḷhā hutvā “kāḷakaṇṇisarīre kaliṃ pavāhetvā mampi rājā puna ṭhāne	225	
PA_atk-s05_14a1:225_6	ṭhapeti mayā yaso laddho”ti saññamakāsi. Tato nacirasseva rājā purohitaṃ ṭhānato	225	
PA_atk-s05_14a1:225_7	cāvesi. So tassā santikaṃ gantvā “tvaṃ kena kāraṇena puna ṭhānaṃ labhasī”ti pucchi.	225	
PA_atk-s05_14a1:225_8	Athassa sā “rājuyyāne kāḷakaṇṇisarīre kalissa pavāhitattā”ti ārocesi. Purohito gantvā	225	
PA_atk-s05_14a1:225_9	tatheva tassa sarīre kaliṃ pavāhesi, tampi rājā puna ṭhāne ṭhapesi. Athassa aparabhāge	225	
PA_atk-s05_14a1:225_10	paccanto kuppi. So senaṅgaparivuto yuddhāya nikkhami. Atha naṃ mohamūḷho purohito,	2251	
PA_atk-s05_14a1:225_11	“mahārāja, kiṃ tumhe jayaṃ icchatha, udāhu parājaya”nti pucchitvā “jaya”nti vutte	2251	
PA_atk-s05_14a1:225_12	– “tena hi rājuyyāne kāḷakaṇṇī vasati, tassa sarīre kaliṃ pavāhetvā yāhī”ti āha.	2251	
PA_atk-s05_14a1:225_13	So tassa kathaṃ gahetvā “ye mayā saddhiṃ āgacchanti, te uyyāne kāḷakaṇṇisarīre kaliṃ	2251	
PA_atk-s05_14a1:225_14	pavāhentū”ti vatvā uyyānaṃ pavisitvā dantakaṭṭhaṃ khāditvā sabbapaṭhamaṃ sayameva	2251	
PA_atk-s05_14a1:225_15	tassa jaṭantare kheḷaṃ niṭṭhubhitvā dantakaṭṭhañca khipitvā sīsaṃ nhāyi. Balakāyopissa tathā akāsi.	2251	
PA_atk-s05_14a1:226_0	Tasmiṃ pakkante senāpati gantvā tāpasaṃ disvā dantakaṭṭhādīni nīharitvā sādhukaṃ	226	
PA_atk-s05_14a1:226_1	nhāpetvā “bhante, rañño kiṃ bhavissatī”ti pucchi. Āvusā mayhaṃ manopadoso natthi,	226	
PA_atk-s05_14a1:226_2	devatā pana kupitā ito sattame divase sakalaraṭṭhaṃ araṭṭhaṃ karissanti, tvaṃ puttadāraṃ	226	
PA_atk-s05_14a1:226_3	gahetvā sīghaṃ palāyitvā aññattha yāhīti. So bhītatasito gantvā rañño ārocesi, rājā	226	
PA_atk-s05_14a1:226_4	tassa vacanaṃ na gaṇhi. So nivattitvā attano gehaṃ gantvā puttadāraṃ ādāya palāyitvā	226	
PA_atk-s05_14a1:226_5	aññaṃ raṭṭhaṃ agamāsi. Sarabhaṅgasatthā taṃ kāraṇaṃ ñatvā dve taruṇatāpase pesetvā	226	
PA_atk-s05_14a1:226_6	“kisavacchaṃ mañcasivikāya ānethā”ti ākāsena āṇāpesi. Rājā yujjhitvā core gahetvā	226	
PA_atk-s05_14a1:226_7	nagarameva paccāgami. Tasmiṃ āgate devatā paṭhamaṃ devaṃ vassāpesuṃ, vassoghena sabbakuṇapesu	226	
PA_atk-s05_14a1:226_8	avahaṭesu suddhavālukavassaṃ vassi, suddhavālukamatthake dibbapupphavassaṃ vassi,	226	
PA_atk-s05_14a1:226_9	dibbapupphamatthake māsakavassaṃ, māsakamatthake kahāpaṇavassaṃ, kahāpaṇamatthake	226	
PA_atk-s05_14a1:226_10	dibbābharaṇavassaṃ vassi, manussā somanassappattā hiraññasuvaṇṇābharaṇāni gaṇhituṃ	2261	
PA_atk-s05_14a1:226_11	ārabhiṃsu. Atha nesaṃ sarīre sampajjalitaṃ nānappakāraṃ āvudhavassaṃ vassi, manussā	2261	
PA_atk-s05_14a1:226_12	khaṇḍākhaṇḍikaṃ chijjiṃsu. Atha nesaṃ upari mahantamahantā vītaccitaṅgārā patiṃsu,	2261	
PA_atk-s05_14a1:226_13	tesaṃ upari mahantamahantāni pajjalitapabbatakūṭāni patiṃsu, tesaṃ upari saṭṭhihatthaṭṭhānaṃ	2261	
PA_atk-s05_14a1:226_14	pūrayantaṃ sukhumavālukavassaṃ vassi. Evaṃ saṭṭhiyojanaṭṭhānaṃ araṭṭhaṃ ahosi, tassa	2261	
PA_atk-s05_14a1:226_15	evaṃ araṭṭhabhāvo sakalajambudīpe paññāyi.	2261	
PA_atk-s05_14a1:227_0	Atha tassa raṭṭhassa anantararaṭṭhādhipatino kāliṅgo, aṭṭhako, bhīmarathoti tayo	227	
PA_atk-s05_14a1:227_1	rājāno cintayiṃsu – “pubbe bārāṇasiyaṃ kalābukāsikarājā khantivāditāpase aparajjhitvā	227	
PA_atk-s05_14a1:227_2	pathaviṃ paviṭṭhoti sūyati, tathā “nāḷikerarājā tāpase sunakhehi khādāpetvā, sahassabāhu	227	
PA_atk-s05_14a1:227_3	ajjuno ca aṅgīrase aparajjhitvā, idāni daṇḍakirājā kisavacche aparajjhitvā saha raṭṭhena	227	
PA_atk-s05_14a1:227_4	vināsaṃ patto”ti sūyati. Imesaṃ pana catunnaṃ rājūnaṃ nibbattaṭṭhānaṃ mayaṃ na jānāma,	227	
PA_atk-s05_14a1:227_5	taṃ no ṭhapetvā sarabhaṅgasatthāraṃ añño kathetuṃ samattho nāma natthi, taṃ upasaṅkamitvā	227	
PA_atk-s05_14a1:227_6	ime pañhe pucchissāmā”ti. Te tayopi mahantena parivārena pañhapucchanatthāya nikkhamiṃsu.	227	
PA_atk-s05_14a1:227_7	Te pana “asukopi nikkhanto”ti na jānanti, ekeko “ahameva gacchāmī”ti maññati, tesaṃ	227	
PA_atk-s05_14a1:227_8	godhāvarinadito avidūre samāgamo ahosi. Te rathehi otaritvā tayopi ekameva rathaṃ	227	
PA_atk-s05_14a1:227_9	abhiruyha godhāvarinadītīraṃ sampāpuṇiṃsu.	227	
PA_atk-s05_14a1:228_0	Tasmiṃ khaṇe sakko paṇḍukambalasilāsane nisinno satta pañhe cintetvā “ime pañhe ṭhapetvā	228	
PA_atk-s05_14a1:228_1	sarabhaṅgasatthāraṃ añño sadevake loke kathetuṃ samattho nāma natthi, taṃ ime pañhe	228	
PA_atk-s05_14a1:228_2	pucchissāmi, imepi tayo rājāno sarabhaṅgasatthāraṃ pañhaṃ pucchituṃ godhāvarinadītīraṃ	228	
PA_atk-s05_14a1:228_3	pattā, etesaṃ pañhepi ahameva pucchissāmī”ti dvīsu devalokesu devatāhi parivuto devalokato	228	
PA_atk-s05_14a1:228_4	otari. Taṃ divasameva kisavaccho kālamakāsi. Tassa sarīrakiccaṃ kāretuṃ catūsu ṭhānesu	228	
PA_atk-s05_14a1:228_5	anekasahassā isayo tattheva gantvā pañcasu ṭhānesu maṇḍapañca kāretvā anekasahassā	228	
PA_atk-s05_14a1:228_6	isigaṇā kisavacchassa tāpasassa candanacitakaṃ katvā sarīraṃ jhāpesuṃ. Āḷāhanassa	228	
PA_atk-s05_14a1:228_7	samantā aḍḍhayojanamatte ṭhāne dibbakusumavassaṃ vassi. Mahāsatto tassa sarīranikkhepaṃ	228	
PA_atk-s05_14a1:228_8	kārāpetvā assamaṃ pavisitvā tehi isigaṇehi parivuto nisīdi. Tesampi rājūnaṃ nadītīraṃ	228	
PA_atk-s05_14a1:228_9	āgatakāle mahāsenāvāhanatūriyasaddo ahosi. Mahāsatto taṃ sutvā anusissaṃ tāpasaṃ	228	
PA_atk-s05_14a1:228_10	āmantetvā “tāta, tvaṃ gantvā tāva jānāhi, kiṃ saddo nāmeso”ti āha. So pānīyaghaṭaṃ	2281	
PA_atk-s05_14a1:228_11	ādāya tattha gantvā te rājāno disvā pucchanavasena paṭhamaṃ gāthamāha –	2281	
PA_atk-s05_14a1:230	“Alaṅkatā kuṇḍalino suvatthā, veḷuriyamuttātharukhaggabandhā;	23	
PA_atk-s05_14a1:231	Rathesabhā tiṭṭhatha ke nu tumhe, kathaṃ vo jānanti manussaloke”ti.	23	
PA_atk-s05_14a1:232_0	Tattha veḷuriyamuttātharukhaggabandhāti veḷuriyamaṇīhi ceva muttālambakehi ca alaṅkatatharūhi	232	
PA_atk-s05_14a1:232_1	khaggaratanehi samannāgatā. Tiṭṭhathāti ekasmiṃ rathe tiṭṭhatha. Ke nūti ke nāma	232	
PA_atk-s05_14a1:232_2	tumhe, kathaṃ vo sañjānantīti?	232	
PA_atk-s05_14a1:233	Te tassa vacanaṃ sutvā rathā otaritvā vanditvā aṭṭhaṃsu. Tesu aṭṭhakarājā tena saddhiṃ sallapanto dutiyaṃ gāthamāha –	23	
PA_atk-s05_14a1:235	“Ahamaṭṭhako bhīmaratho panāyaṃ, kāliṅgarājā pana uggatoyaṃ;	23	
PA_atk-s05_14a1:236	Susaññatānaṃ isīnaṃ dassanāya, idhāgatā pucchitāyemha pañhe”ti.	23	
PA_atk-s05_14a1:237_0	Tattha uggatoti cando viya sūriyo viya ca pākaṭo paññāto. Susaññatānaṃ isīnanti,	237	
PA_atk-s05_14a1:237_1	bhante, na mayaṃ vanakīḷādīnaṃ atthāya āgatā, atha kho kāyādīhi susaññatānaṃ sīlasampannānaṃ	237	
PA_atk-s05_14a1:237_2	isīnaṃ dassanatthāya idhāgatā. Pucchitāyemha pañheti sarabhaṅgasatthāraṃ pañhe pucchituṃ	237	
PA_atk-s05_14a1:237_3	emha, āgatāmhāti attho. Ya-kāro byañjanasandhikaroti veditabbo.	237	
PA_atk-s05_14a1:238_0	Atha ne tāpaso “sādhu mahārājā, āgantabbaṭṭhānaññeva āgatāttha, tena hi nhatvā vissamitvā	238	
PA_atk-s05_14a1:238_1	assamapadaṃ pavisitvā isigaṇaṃ vanditvā sarabhaṅgasatthārameva pañhaṃ pucchathā”ti	238	
PA_atk-s05_14a1:238_2	tehi saddhiṃ paṭisanthāraṃ katvā pānīyaghaṭaṃ ukkhipitvā udakatheve puñchanto ākāsaṃ	238	
PA_atk-s05_14a1:238_3	olokento sakkaṃ devarājānaṃ devagaṇaparivutaṃ erāvaṇakkhandhavaragataṃ otarantaṃ	238	
PA_atk-s05_14a1:238_4	disvā tena saddhiṃ sallapanto tatiyaṃ gāthamāha –	238	
PA_atk-s05_14a1:240	“Vehāyasaṃ tiṭṭhasi antalikkhe, pathaddhuno pannaraseva cando;	24	
PA_atk-s05_14a1:241	Pucchāmi taṃ yakkha mahānubhāva, kataṃ taṃ jānanti manussaloke”ti.	24	
PA_atk-s05_14a1:242	Tattha vehāyasanti abbhuggantvā antalikkhe ākāse tiṭṭhasi. Pathaddhunoti pathaddhagato, addhapathe gaganamajjhe ṭhitoti attho.	24	
PA_atk-s05_14a1:243	Taṃ sutvā sakko catutthaṃ gāthamāha –	24	
PA_atk-s05_14a1:245	“Yamāhu devesu ‘sujampatī’ti, ‘maghavā’ti taṃ āhu manussaloke;	24	
PA_atk-s05_14a1:246	Sa devarājā idamajja patto, susaññatānaṃ isīnaṃ dassanāyā”ti.	24	
PA_atk-s05_14a1:247	Tattha sa devarājāti so ahaṃ sakko devarājā. Idamajja pattoti idaṃ ṭhānaṃ ajja āgato. Dassanāyāti dassanatthāya vandanatthāya sarabhaṅgasatthārañca pañhaṃ pucchanatthāyāti āha.	24	
PA_atk-s05_14a1:248_0	Atha naṃ anusisso “sādhu, mahārāja, tumhe pacchā āgacchathā”ti vatvā pānīyaghaṭaṃ	248	
PA_atk-s05_14a1:248_1	ādāya assamapadaṃ pavisitvā pānīyaghaṭaṃ paṭisāmetvā tiṇṇaṃ rājūnaṃ devarājassa ca	248	
PA_atk-s05_14a1:248_2	pañhapucchanatthāya āgatabhāvaṃ mahāsattassa ārocesi. So isigaṇaparivuto mahāvisālamāḷake	248	
PA_atk-s05_14a1:248_3	nisīdi. Tayo rājāno āgantvā isigaṇaṃ vanditvā ekamantaṃ nisīdiṃsu. Sakkopi otaritvā	248	
PA_atk-s05_14a1:248_4	isigaṇaṃ upasaṅkamitvā añjaliṃ paggayha ṭhito isigaṇaṃ vaṇṇetvā vandamāno pañcamaṃ gāthamāha –	248	
PA_atk-s05_14a1:250	“Dūre sutā no isayo samāgatā, mahiddhikā iddhiguṇūpapannā;	25	
PA_atk-s05_14a1:251	Vandāmi te ayire pasannacitto, ye jīvalokettha manussaseṭṭhā”ti.	25	
PA_atk-s05_14a1:252_0	Tattha dūre sutā noti, bhante, amhehi tumhe dūre devaloke ṭhitehiyeva sutāti mamāyanto	252	
PA_atk-s05_14a1:252_1	evamāha. Idaṃ vuttaṃ hoti – ime idha samāgatā amhākaṃ isayo dūre sutā yāva brahmalokā	252	
PA_atk-s05_14a1:252_2	vissutā pākaṭāti. Mahiddhikāti mahānubhāvā. Iddhiguṇūpapannāti pañcavidhena iddhiguṇena	252	
PA_atk-s05_14a1:252_3	samannāgatā. Ayireti, ayye. Yeti ye tumhe imasmiṃ jīvaloke manussesu seṭṭhāti.	252	
PA_atk-s05_14a1:253	Evaṃ isigaṇaṃ vaṇṇetvā sakko cha nisajjadose pariharanto ekamantaṃ nisīdi. Atha naṃ isīnaṃ adhovāte nisinnaṃ disvā anusisso chaṭṭhaṃ gāthamāha –	25	
PA_atk-s05_14a1:255	“Gandho isīnaṃ ciradikkhitānaṃ, kāyā cuto gacchati mālutena;	25	
PA_atk-s05_14a1:256	Ito paṭikkamma sahassanetta, gandho isīnaṃ asuci devarājā”ti.	25	
PA_atk-s05_14a1:257_0	Tattha ciradikkhitānanti cirapabbajitānaṃ. Paṭikkammāti paṭikkama apehi. Sahassanettāti	257	
PA_atk-s05_14a1:257_1	ālapanametaṃ. Sakko hi amaccasahassehi cintitaṃ atthaṃ ekakova passati, tasmā “sahassanetto”ti	257	
PA_atk-s05_14a1:257_2	vuccati. Atha vā sahassanettānaṃ pana devānaṃ dassanūpacārātikkamanasamatthoti sahassanettā.	257	
PA_atk-s05_14a1:257_3	Asucīti sedamalādīhi paribhāvitattā duggandho, tumhe ca sucikāmā, tena vo esa gandho bādhatīti.	257	
PA_atk-s05_14a1:258	Taṃ sutvā sakko itaraṃ gāthamāha –	25	
PA_atk-s05_14a1:260	“Gandho isīnaṃ ciradikkhitānaṃ, kāyā cuto gacchatu mālutena;	26	
PA_atk-s05_14a1:261	Vicittapupphaṃ surabhiṃva mālaṃ, gandhañca etaṃ pāṭikaṅkhāma bhante;	26	
PA_atk-s05_14a1:262	Na hettha devā paṭikkūlasaññino”ti.	26	
PA_atk-s05_14a1:263_0	Tattha gacchatūti yathāsukhaṃ pavattatu, nāsapuṭaṃ no paharatūti attho. Pāṭikaṅkhāmāti	263	
PA_atk-s05_14a1:263_1	icchāma patthema. Etthāti etasmiṃ gandhe devā jigucchasaññino na honti. Dussīleyeva	263	
PA_atk-s05_14a1:263_2	hi devā jigucchanti, na sīlavanteti.	263	
PA_atk-s05_14a1:264_0	Evañca pana vatvā “bhante, anusissa ahaṃ mahantena ussāhena pañhaṃ pucchituṃ āgato,	264	
PA_atk-s05_14a1:264_1	okāsaṃ me karohī”ti āha. So tassa vacanaṃ sutvā uṭṭhāyāsanā isigaṇaṃ okāsaṃ karonto gāthādvayamāha –	264	
PA_atk-s05_14a1:266	“Purindado bhūtapatī yasassī, devānamindo sakko maghavā sujampati;	26	
PA_atk-s05_14a1:267	Sa devarājā asuragaṇappamaddano, okāsamākaṅkhati pañha pucchituṃ.	26	
PA_atk-s05_14a1:269	“Ko nevimesaṃ idha paṇḍitānaṃ, pañhe puṭṭho nipuṇe byākarissati;	26	
PA_atk-s05_14a1:270	Tiṇañca raññaṃ manujādhipānaṃ, devānamindassa ca vāsavassā”ti.	27	
PA_atk-s05_14a1:271_0	Tattha “purindado”tiādīni sakkasseva guṇanāmāni. So hi pure dānaṃ dinnattā purindado,	271	
PA_atk-s05_14a1:271_1	bhūtesu jeṭṭhakattā bhūtapati, parivārasampadāya yasassī, paramissaratāya devānamindo,	271	
PA_atk-s05_14a1:271_2	sattannaṃ vattapadānaṃ suṭṭhu katattā sakko, purimajātivasena maghavā, sujāya asurakaññāya	271	
PA_atk-s05_14a1:271_3	patibhāvena sujampati, devānaṃ rañjanatāya devarājā. Ko nevāti ko nu eva. Nipuṇeti	271	
PA_atk-s05_14a1:271_4	saṇhasukhume pañhe. Raññanti rājūnaṃ. Imesaṃ catunnaṃ rājūnaṃ manaṃ gahetvā ko imesaṃ	271	
PA_atk-s05_14a1:271_5	paṇḍitānaṃ isīnaṃ pañhe kathessati, pañhaṃ nesaṃ kathetuṃ samatthaṃ jānāthāti vadati.	271	
PA_atk-s05_14a1:272_0	Taṃ sutvā isigaṇo, “mārisa, anusissa tvaṃ pathaviyaṃ ṭhatvā pathaviṃ apassanto viya	272	
PA_atk-s05_14a1:272_1	kathesi, ṭhapetvā sarabhaṅgasatthāraṃ ko añño etesaṃ pañhaṃ kathetuṃ samattho”ti vatvā gāthamāha –	272	
PA_atk-s05_14a1:274	“Ayaṃ isi sarabhaṅgo tapassī, yato jāto virato methunasmā;	27	
PA_atk-s05_14a1:275	Āceraputto suvinītarūpo, so nesaṃ pañhāni viyākarissatī”ti.	27	
PA_atk-s05_14a1:276_0	Tattha sarabhaṅgoti sare khipitvā ākāse sarapāsādādīni katvā puna ekena sarena te	276	
PA_atk-s05_14a1:276_1	sare pātento bhaṅgavibhaṅge akāsīti sarabhaṅgo. Methunasmāti methunadhammato. So	276	
PA_atk-s05_14a1:276_2	kira methunaṃ asevitvā pabbajito. Āceraputtoti rañño ācariyassa purohitassa putto.	276	
PA_atk-s05_14a1:277_0	Evañca pana vatvā isigaṇo anusissaṃ āha – “mārisa, tvameva satthāraṃ vanditvā isigaṇassa	277	
PA_atk-s05_14a1:277_1	vacanena sakkena pucchitapañhakathanāya okāsaṃ kārehī”ti. So “sādhū”ti sampaṭicchitvā	277	
PA_atk-s05_14a1:277_2	satthāraṃ vanditvā okāsaṃ kārento anantaraṃ gāthamāha –	277	
PA_atk-s05_14a1:279	“Koṇḍañña pañhāni viyākarohi, yācanti taṃ isayo sādhurūpā;	27	
PA_atk-s05_14a1:280	Koṇḍañña eso manujesu dhammo, yaṃ vuddhamāgacchati esa bhāro”ti.	28	
PA_atk-s05_14a1:281_0	Tattha koṇḍaññāti taṃ gottenālapati. Dhammoti sabhāvo. Yaṃ vuddhanti yaṃ paññāya	281	
PA_atk-s05_14a1:281_1	vuddhaṃ purisaṃ esa pañhānaṃ vissajjanabhāro nāma āgacchati, eso manujesu sabhāvo,	281	
PA_atk-s05_14a1:281_2	tasmā candimasūriyasahassaṃ uṭṭhāpento viya pākaṭaṃ katvā devarañño pañhe kathehīti.	281	
PA_atk-s05_14a1:282	Tato mahāpuriso okāsaṃ karonto anantaraṃ gāthamāha –	28	
PA_atk-s05_14a1:284	“Katāvakāsā pucchantu bhonto, yaṃ kiñci pañhaṃ manasābhipatthitaṃ;	28	
PA_atk-s05_14a1:285	Ahañhi taṃ taṃ vo viyākarissaṃ, ñatvā sayaṃ lokamimaṃ parañcā”ti.	28	
PA_atk-s05_14a1:286_0	Tattha yaṃ kiñcīti na kevalaṃ tumhākaṃyeva, atha kho sadevakassapi lokassa yaṃ manasābhipatthitaṃ,	286	
PA_atk-s05_14a1:286_1	taṃ maṃ bhavanto pucchantu. Ahañhi vo idhalokanissitaṃ vā paralokanissitaṃ vā sabbaṃ	286	
PA_atk-s05_14a1:286_2	pañhaṃ imañca parañca lokaṃ sayaṃ paññāya sacchikatvā kathessāmīti sabbaññupavāraṇaṃ sampavāresi.	286	
PA_atk-s05_14a1:287	Evaṃ tena okāse kate sakko attanā abhisaṅkhataṃ pañhaṃ pucchi. Tamatthaṃ pakāsento satthā āha –	28	
PA_atk-s05_14a1:289	“Tato ca maghavā sakko, atthadassī purindado;	28	
PA_atk-s05_14a1:290	Apucchi paṭhamaṃ pañhaṃ, yañcāsi abhipatthitaṃ.	29	
PA_atk-s05_14a1:292	“Kiṃ sū vadhitvā na kadāci socati, kissappahānaṃ isayo vaṇṇayanti;	29	
PA_atk-s05_14a1:293	Kassīdha vuttaṃ pharusaṃ khametha, akkhāhi me koṇḍañña etamattha”nti.	29	
PA_atk-s05_14a1:294	Tattha yañcāsīti yaṃ tassa manasā abhipatthitaṃ āsi, taṃ pucchīti attho. Etanti etaṃ mayā pucchitamatthaṃ akkhāhi meti ekagāthāya tayo pañhe pucchi.	29	
PA_atk-s05_14a1:295	Tato paraṃ byākaronto āha –	29	
PA_atk-s05_14a1:297	“Kodhaṃ vadhitvā na kadāci socati, makkhappahānaṃ isayo vaṇṇayanti;	29	
PA_atk-s05_14a1:298	Sabbesaṃ vuttaṃ pharusaṃ khametha, etaṃ khantiṃ uttamamāhu santo”ti.	29	
PA_atk-s05_14a1:299_0	Tattha kodhaṃ vadhitvāti kodhaṃ māretvā chaḍḍetvā. Socanto hi paṭighacitteneva socati,	299	
PA_atk-s05_14a1:299_1	kodhābhāvā kuto soko. Tena vuttaṃ “na kadāci socatī”ti. Makkhappahānanti parehi attano	299	
PA_atk-s05_14a1:299_2	kataguṇamakkhanalakkhaṇassa akataññubhāvasaṅkhātassa makkhassa pahānaṃ isayo vaṇṇayanti.	299	
PA_atk-s05_14a1:299_3	Sabbesanti hīnamajjhimukkaṭṭhānaṃ sabbesampi pharusaṃ vacanaṃ khametha. Santoti porāṇakā	299	
PA_atk-s05_14a1:299_4	paṇḍitā evaṃ kathenti.	299	
PA_atk-s05_14a1:300	Sakko āha –	30	
PA_atk-s05_14a1:302	“Sakkā ubhinnaṃ vacanaṃ titikkhituṃ, sadisassa vā seṭṭhatarassa vāpi;	30	
PA_atk-s05_14a1:303	Kathaṃ nu hīnassa vaco khametha, akkhāhi me koṇḍañña etamattha”nti.	30	
PA_atk-s05_14a1:304	Sarabhaṅgo āha –	30	
PA_atk-s05_14a1:306	“Bhayā hi seṭṭhassa vaco khametha, sārambhahetū pana sādisassa;	30	
PA_atk-s05_14a1:307	Yo cīdha hīnassa vaco khametha, etaṃ khantiṃ uttamamāhu santo”ti. –	30	
PA_atk-s05_14a1:308	Evamādīnaṃ gāthānaṃ vacanappaṭivacanavasena sambandho veditabbo.	30	
PA_atk-s05_14a1:309_0	Tattha akkhāhi meti, bhante koṇḍañña, tumhehi dve pañhā sukathitā, eko me cittaṃ	309	
PA_atk-s05_14a1:309_1	na gaṇhāti, kathaṃ sakkā attano hīnatarassa vacanaṃ adhivāsetuṃ, taṃ mama akkhāhīti	309	
PA_atk-s05_14a1:309_2	pucchanto evamāha. Etaṃ khantinti yadetaṃ jātigottādihīnassa vacanaṃ khamanaṃ, etaṃ	309	
PA_atk-s05_14a1:309_3	khantiṃ uttamanti porāṇakapaṇḍitā vadanti. Yaṃ panetaṃ jātiādīhi seṭṭhassa bhayena,	309	
PA_atk-s05_14a1:309_4	sadisassa karaṇuttariyalakkhaṇe sārambhe ādīnavadassanena khamanaṃ, nesā adhivāsanakhanti nāmāti attho.	309	
PA_atk-s05_14a1:310_0	Evaṃ vutte sakko mahāsattaṃ āha – “bhante, paṭhamaṃ tumhe ‘sabbesaṃ vuttaṃ pharusaṃ	310	
PA_atk-s05_14a1:310_1	khametha, etaṃ khantiṃ uttamamāhu santo’ti vatvā idāni ‘yo cīdha hīnassa vaco khametha,	310	
PA_atk-s05_14a1:310_2	etaṃ khantiṃ uttamamāhu santo’ti vadatha, na vo purimena pacchimaṃ sametī”ti. Atha	310	
PA_atk-s05_14a1:310_3	naṃ mahāsatto, “sakka, pacchimaṃ mayā ‘ayaṃ hīno’ti ñatvā pharusavacanaṃ adhivāsentassa	310	
PA_atk-s05_14a1:310_4	vasena vuttaṃ, yasmā pana na sakkā rūpadassanamattena sattānaṃ seṭṭhādibhāvo ñātuṃ,	310	
PA_atk-s05_14a1:310_5	tasmā purimaṃ vutta”nti vatvā sattānaṃ aññatra saṃvāsā rūpadassanamattena seṭṭhādibhāvassa	310	
PA_atk-s05_14a1:310_6	duviññeyyataṃ pakāsento gāthamāha –	310	
PA_atk-s05_14a1:312	“Kathaṃ vijaññā catupattharūpaṃ, seṭṭhaṃ sarikkhaṃ athavāpi hīnaṃ;	31	
PA_atk-s05_14a1:313	Virūparūpena caranti santo, tasmā hi sabbesaṃ vaco khamethā”ti.	31	
PA_atk-s05_14a1:314_0	Tattha catupattharūpanti catūhi iriyāpathehi paṭicchannasabhāvaṃ. Virūparūpenāti	314	
PA_atk-s05_14a1:314_1	virūpānaṃ lāmakapuggalānaṃ rūpena uttamaguṇā santopi vicaranti. Imasmiṃ panatthe	314	
PA_atk-s05_14a1:314_2	majjhantikattherassa vatthu kathetabbaṃ.	314	
PA_atk-s05_14a1:315	Taṃ sutvā sakko nikkaṅkho hutvā, “bhante, etāya no khantiyā ānisaṃsaṃ kathehī”ti yāci. Athassa mahāsatto gāthamāha –	31	
PA_atk-s05_14a1:317	“Na hetamatthaṃ mahatīpi senā, sarājikā yujjhamānā labhetha;	31	
PA_atk-s05_14a1:318	Yaṃ khantimā sappuriso labhetha, khantībalassūpasamanti verā”ti.	31	
PA_atk-s05_14a1:319	Tattha etamatthanti etaṃ veravūpasamanippaṭighasabhāvasaṅkhātaṃ atthaṃ.	31	
PA_atk-s05_14a1:320_0	Evaṃ mahāsattena khantiguṇe kathite te rājāno cintayiṃsu – “sakko attanova pañhe	320	
PA_atk-s05_14a1:320_1	pucchati, amhākaṃ pucchanokāsaṃ na dassatī”ti. Atha nesaṃ ajjhāsayaṃ viditvā sakko	320	
PA_atk-s05_14a1:320_2	attanā abhisaṅkhate cattāro pañhe ṭhapetvāva tesaṃ kaṅkhaṃ pucchanto gāthamāha –	320	
PA_atk-s05_14a1:322	“Subhāsitaṃ te anumodiyāna, aññaṃ taṃ pucchāmi tadiṅgha brūhi;	32	
PA_atk-s05_14a1:323	Yathā ahuṃ daṇḍakī nāḷikero, athajjuno kalābu cāpi rājā;	32	
PA_atk-s05_14a1:324	Tesaṃ gatiṃ brūhi supāpakamminaṃ, katthūpapannā isīnaṃ viheṭhakā”ti.	32	
PA_atk-s05_14a1:325_0	Tattha anumodiyānāti idaṃ mayā puṭṭhānaṃ tiṇṇaṃ pañhānaṃ vissajjanasaṅkhātaṃ tava	325	
PA_atk-s05_14a1:325_1	subhāsitaṃ anumoditvā. Yathā ahunti yathā cattāro janā ahesuṃ. Kalābu cāti kalāburājā	325	
PA_atk-s05_14a1:325_2	ca. Athajjunoti atha ajjunarājā.	325	
PA_atk-s05_14a1:326	Athassa vissajjento mahāsatto pañca gāthāyo abhāsi –	32	
PA_atk-s05_14a1:328	“Kisañhi vacchaṃ avakiriya daṇḍakī, ucchinnamūlo sajano saraṭṭho;	32	
PA_atk-s05_14a1:329	Kukkuḷanāme nirayamhi paccati, tassa phuliṅgāni patanti kāye.	32	
PA_atk-s05_14a1:331	“Yo saññate pabbajite aheṭhayi, dhammaṃ bhaṇante samaṇe adūsake;	33	
PA_atk-s05_14a1:332	Taṃ nāḷikeraṃ sunakhā parattha, saṅgamma khādanti viphandamānaṃ.	33	
PA_atk-s05_14a1:334	“Athajjuno niraye sattisūle, avaṃsiro patito uddhaṃpādo;	33	
PA_atk-s05_14a1:335	Aṅgīrasaṃ gotamaṃ heṭhayitvā, khantiṃ tapassiṃ cirabrahmacāriṃ.	33	
PA_atk-s05_14a1:337	“Yo khaṇḍaso pabbajitaṃ achedayi, khantiṃ vadantaṃ samaṇaṃ adūsakaṃ;	33	
PA_atk-s05_14a1:338	Kalābuvīciṃ upapajja paccati, mahāpatāpaṃ kaṭukaṃ bhayānakaṃ.	33	
PA_atk-s05_14a1:340	“Etāni sutvā nirayāni paṇḍito, aññāni pāpiṭṭhatarāni cettha;	34	
PA_atk-s05_14a1:341	Dhammaṃ care samaṇabrāhmaṇesu, evaṃkaro saggamupeti ṭhāna”nti.	34	
PA_atk-s05_14a1:342_0	Tattha kisanti appamaṃsalohitattā kisasarīraṃ. Avakiriyāti avakiritvā niṭṭhubhanadantakaṭṭhapātanena	342	
PA_atk-s05_14a1:342_1	tassa sarīre kaliṃ pavāhetvā. Ucchinnamūloti ucchinnamūlo hutvā. Sajanoti sapariso.	342	
PA_atk-s05_14a1:342_2	Kukkuḷanāme nirayamhīti yojanasatappamāṇe kappasaṇṭhite uṇhachārikaniraye. Phuliṅgānīti	342	
PA_atk-s05_14a1:342_3	vītaccitaṅgārā. Tassa kira tattha uṇhakukkuḷe nimuggassa navahi vaṇamukhehi uṇhā	342	
PA_atk-s05_14a1:342_4	chārikā pavisanti, sīse mahantamahantā aṅgārā patanti. Tesaṃ pana patanakāle sakalasarīraṃ	342	
PA_atk-s05_14a1:342_5	dīparukkho viya jalati, balavavedanā vattanti. So adhivāsetuṃ asakkonto mahāviravaṃ	342	
PA_atk-s05_14a1:342_6	ravati. Sarabhaṅgasatthā pathaviṃ bhinditvā taṃ tattha tathāpaccamānaṃ dassesi, mahājano	342	
PA_atk-s05_14a1:342_7	bhayasantāsamāpajji. Tassa ativiya bhītabhāvaṃ ñatvā mahāsatto taṃ nirayaṃ antaradhāpesi.	342	
PA_atk-s05_14a1:343_0	Dhammaṃ bhaṇanteti dasakusalakammapathadhammaṃ bhāsante. Samaṇeti samitapāpe. Adūsaketi	343	
PA_atk-s05_14a1:343_1	niraparādhe. Nāḷikeranti evaṃnāmakaṃ rājānaṃ. Paratthāti paraloke niraye nibbattaṃ.	343	
PA_atk-s05_14a1:343_2	Saṅgammāti ito cito ca samāgantvā chinditvā mahantamahantā sunakhā khādanti. Tasmiṃ	343	
PA_atk-s05_14a1:343_3	kira kaliṅgaraṭṭhe dantapuranagare nāḷikere nāma raññe rajjaṃ kārayamāne eko mahātāpaso	343	
PA_atk-s05_14a1:343_4	pañcasatatāpasaparivuto himavantā āgamma rājuyyāne vāsaṃ kappetvā mahājanassa dhammaṃ	343	
PA_atk-s05_14a1:343_5	desesi. “Dhammikatāpaso uyyāne vasatī”ti raññopi ārocayiṃsu. Rājā pana adhammiko	343	
PA_atk-s05_14a1:343_6	adhammena rajjaṃ kāresi. So amaccesu tāpasaṃ pasaṃsantesu “ahampi dhammaṃ suṇissāmī”ti	343	
PA_atk-s05_14a1:343_7	uyyānaṃ gantvā tāpasaṃ vanditvā nisīdi. Tāpaso raññā saddhiṃ paṭisanthāraṃ karonto	343	
PA_atk-s05_14a1:343_8	“kiṃ, mahārāja, dhammena rajjaṃ kāresi, janaṃ na pīḷesī”ti āha. So tassa kujjhitvā	343	
PA_atk-s05_14a1:343_9	“ayaṃ kūṭajaṭilo ettakaṃ kālaṃ nāgarānaṃ santike mamaññeva aguṇaṃ kathesi maññe,	343	
PA_atk-s05_14a1:343_10	hotu jānissāmī”ti cintetvā “sve amhākaṃ gharadvāraṃ āgaccheyyāthā”ti nimantetvā punadivase	3431	
PA_atk-s05_14a1:343_11	purāṇagūthassa cāṭiyo paripūrāpetvā tāpasesu āgatesu tesaṃ bhikkhābhājanāni gūthassa	3431	
PA_atk-s05_14a1:343_12	pūrāpetvā dvāraṃ pidahāpetvā musalāni ca lohadaṇḍe ca gāhāpetvā isīnaṃ sīsāni bhindāpetvā	3431	
PA_atk-s05_14a1:343_13	jaṭāsu gāhāpetvā kaḍḍhāpetvā sunakhehi khādāpetvā tattheva bhinnaṃ pathaviṃ pavisitvā	3431	
PA_atk-s05_14a1:343_14	sunakhamahāniraye nibbattati, tatrassa tigāvutappamāṇasarīraṃ ahosi. Atha naṃ mahantamahantā	3431	
PA_atk-s05_14a1:343_15	mahāhatthippamāṇā pañcavaṇṇā sunakhā anubandhitvā ḍaṃsitvā navayojanāya jalitaayapathaviyā	3431	
PA_atk-s05_14a1:343_16	pātetvā mukhapūraṃ luñcantā vipphandamānaṃ khādiṃsu. Mahāsatto pathaviṃ dvidhā bhinditvā	3431	
PA_atk-s05_14a1:343_17	taṃ nirayaṃ dassetvā mahājanassa bhītabhāvaṃ ñatvā antaradhāpesi.	3431	
PA_atk-s05_14a1:344_0	Athajjunoti sahassabāhurājā. Aṅgīrasanti aṅgehi raṃsīnaṃ niccharaṇato evaṃladdhanāmaṃ.	344	
PA_atk-s05_14a1:344_1	Heṭhayitvāti viheṭhetvā visapītakaṇḍena vijjhitvā jīvitakkhayaṃ pāpetvā. So kira	344	
PA_atk-s05_14a1:344_2	ajjuno nāma rājā mahisakaraṭṭhe ketakarājadhāniyaṃ rajjaṃ kārento migavaṃ gantvā	344	
PA_atk-s05_14a1:344_3	mige vadhitvā aṅgārapakkamaṃsaṃ khādanto vicari. Athekadivasaṃ migānaṃ āgamanaṭṭhāne	344	
PA_atk-s05_14a1:344_4	koṭṭhakaṃ katvā mige olokayamāno aṭṭhāsi. Tadā so tāpaso tassa rañño avidūre ekaṃ	344	
PA_atk-s05_14a1:344_5	kārarukkhaṃ abhiruhitvā phalāni ocinanto ocinitaphalasākhaṃ muñci. Tassā vissaṭṭhāya	344	
PA_atk-s05_14a1:344_6	saddena taṃṭhānaṃ pattā migā palāyiṃsu. Rājā kujjhitvā tāpasaṃ visamissitena sallena	344	
PA_atk-s05_14a1:344_7	vijjhi. So parigalitvā patanto matthakena khadirakhāṇukaṃ āsādetvā sūlaggeyeva kālamakāsi.	344	
PA_atk-s05_14a1:344_8	Rājā taṅkhaṇeyeva dvidhā bhinnaṃ pathaviṃ pavisitvā sattisūlaniraye nibbatti, tigāvutappamāṇaṃ	344	
PA_atk-s05_14a1:344_9	sarīraṃ ahosi. Tatra taṃ nirayapālā jalitehi āvudhehi koṭṭetvā jalitaṃ ayapabbataṃ	344	
PA_atk-s05_14a1:344_10	āropenti. Pabbatamatthake ṭhitakāle vāto paharati, so vātappahārena parigalitvā patati.	3441	
PA_atk-s05_14a1:344_11	Tasmiṃ khaṇe heṭṭhā navayojanāya jalitaayapathaviyā mahātālakkhandhappamāṇaṃ jalitaṃ	3441	
PA_atk-s05_14a1:344_12	ayasūlaṃ uṭṭhahati. So sūlaggamatthakeyeva āsādetvā sūlāvuto tiṭṭhati. Tasmiṃ khaṇe	3441	
PA_atk-s05_14a1:344_13	pathavī jalati, sūlaṃ jalati, tassa sarīraṃ jalati. So tattha mahāravaṃ ravanto paccati.	3441	
PA_atk-s05_14a1:344_14	Mahāsatto pathaviṃ dvidhā katvā taṃ nirayaṃ dassetvā mahājanassa bhītabhāvaṃ ñatvā antaradhāpesi.	3441	
PA_atk-s05_14a1:345_0	Khaṇḍasoti cattāro hatthapāde kaṇṇanāsañca khaṇḍākhaṇḍaṃ katvā. Adūsakanti niraparādhaṃ.	345	
PA_atk-s05_14a1:345_1	Tathā chedāpetvā dvīhi kasāhi pahārasahassehi tāḷāpetvā jaṭāsu gahetvā ākaḍḍhāpetvā	345	
PA_atk-s05_14a1:345_2	paṭikujjaṃ nipajjāpetvā piṭṭhiyaṃ paṇhiyā paharitvā mahādukkhasamappitaṃ akāsi. Kalābuvīcinti	345	
PA_atk-s05_14a1:345_3	kalābu avīciṃ. Kaṭukanti tikhiṇavedanaṃ, evarūpaṃ nirayaṃ upapajjitvā channaṃ jālānaṃ	345	
PA_atk-s05_14a1:345_4	antare paccati. Vitthārato pana kalāburañño vatthu khantivādijātake kathitameva.	345	
PA_atk-s05_14a1:345_5	Aññāni pāpiṭṭhatarāni cetthāti etehi nirayehi pāpiṭṭhatarāni ca aññāni nirayāni sutvā.	345	
PA_atk-s05_14a1:345_6	Dhammaṃ careti, sakka devarāja, paṇḍito kulaputto na kevalaṃ eteyeva cattāro nirayā,	345	
PA_atk-s05_14a1:345_7	eteyeva ca rājāno nerayikā, atha kho aññepi nirayā, aññepi ca rājāno nirayesu uppannāti	345	
PA_atk-s05_14a1:345_8	viditvā catupaccayadānadhammikārakkhāvaraṇasaṃvidhānasaṅkhātaṃ samaṇabrāhmaṇesu dhammaṃ careyyāti.	345	
PA_atk-s05_14a1:346	Evaṃ mahāsattena catunnaṃ rājūnaṃ nibbattaṭṭhāne dassite tayo rājāno nikkaṅkhā ahesuṃ. Tato sakko avasese cattāro pañhe pucchanto gāthamāha –	34	
PA_atk-s05_14a1:348	“Subhāsitaṃ te anumodiyāna, aññaṃ taṃ pucchāmi tadiṅgha brūhi;	34	
PA_atk-s05_14a1:349	Kathaṃvidhaṃ sīlavantaṃ vadanti, kathaṃvidhaṃ paññavantaṃ vadanti;	34	
PA_atk-s05_14a1:350	Kathaṃvidhaṃ sappurisaṃ vadanti, kathaṃvidhaṃ no siri no jahātī”ti.	35	
PA_atk-s05_14a1:351	Tattha kathaṃvidhaṃ no siri no jahātīti kathaṃvidhaṃ nu purisaṃ paṭiladdhasirī na jahātīti.	35	
PA_atk-s05_14a1:352	Athassa vissajjento mahāsatto catasso gāthāyo abhāsi –	35	
PA_atk-s05_14a1:354	“Kāyena vācāya ca yodha saññato, manasā ca kiñci na karoti pāpaṃ;	35	
PA_atk-s05_14a1:355	Na attahetū alikaṃ bhaṇeti, tathāvidhaṃ sīlavantaṃ vadanti.	35	
PA_atk-s05_14a1:357	“Gambhīrapañhaṃ manasābhicintayaṃ, nāccāhitaṃ kamma karoti luddaṃ;	35	
PA_atk-s05_14a1:358	Kālāgataṃ atthapadaṃ na riñcati, tathāvidhaṃ paññavantaṃ vadanti.	35	
PA_atk-s05_14a1:360	“Yo ve kataññū katavedi dhīro, kalyāṇamitto daḷhabhatti ca hoti;	36	
PA_atk-s05_14a1:361	Dukhitassa sakkacca karoti kiccaṃ, tathāvidhaṃ sappurisaṃ vadanti.	36	
PA_atk-s05_14a1:363	“Etehi sabbehi guṇehupeto, saddho mudū saṃvibhāgī vadaññū;	36	
PA_atk-s05_14a1:364	Saṅgāhakaṃ sakhilaṃ saṇhavācaṃ, tathāvidhaṃ no siri no jahātī”ti.	36	
PA_atk-s05_14a1:365_0	Tattha “kāyenā”tiādīni padāni tividhasucaritadvāravasena vuttāni. Na attahetūti desanāsīsamevetaṃ,	365	
PA_atk-s05_14a1:365_1	attahetu vā parahetu vā yasahetu vā dhanahetu vā lābhahetu vā āmisakiñcikkhahetu	365	
PA_atk-s05_14a1:365_2	vā alikaṃ na kathetīti attho. Kāmañcesa attho “vācāya saññato”ti imināva siddho,	365	
PA_atk-s05_14a1:365_3	musāvādino pana akattabbaṃ pāpaṃ nāma natthīti garubhāvadīpanatthaṃ puna evamāhāti	365	
PA_atk-s05_14a1:365_4	veditabbo. Taṃ puggalaṃ sīlavantaṃ vadanti.	365	
PA_atk-s05_14a1:366_0	Gambhīrapañhanti atthato ca pāḷito ca gambhīraṃ guḷhaṃ paṭicchannaṃ sattubhastajātaka-	366	
PA_atk-s05_14a1:366_1	sambhavajātaka- mahāumaṅgajātakesu āgatasadisaṃ pañhaṃ. Manasābhicintayanti manasā	366	
PA_atk-s05_14a1:366_2	abhicintento atthaṃ paṭivijjhitvā candasahassaṃ sūriyasahassaṃ uṭṭhāpento viya pākaṭaṃ	366	
PA_atk-s05_14a1:366_3	katvā yo kathetuṃ sakkotīti attho. Nāccāhitanti na atiahitaṃ, hitātikkantaṃ luddaṃ	366	
PA_atk-s05_14a1:366_4	pharusaṃ sāhasikakammañca yo na karotīti attho. Imassa panatthassa āvibhāvatthaṃ –	366	
PA_atk-s05_14a1:367	“Na paṇḍitā attasukhassa hetu, pāpāni kammāni samācaranti;	36	
PA_atk-s05_14a1:368	Dukkhena phuṭṭhā piḷitāpi santā, chandā dosā ca na jahanti dhamma”nti. –	36	
PA_atk-s05_14a1:369	Bhūripañho kathetabbo.	36	
PA_atk-s05_14a1:370_0	Kālāgatanti ettha dānaṃ dātabbakāle, sīlaṃ rakkhaṇakāle, uposathaṃ upavāsakāle, saraṇesu	370	
PA_atk-s05_14a1:370_1	patiṭṭhānakāle, pabbajitakāle, samaṇadhammakaraṇakāle, vipassanācārasmiṃ yuñjanakāle	370	
PA_atk-s05_14a1:370_2	cāti imāni dānādīni sampādento kālāgataṃ atthapadaṃ na riñcati na hāpeti na gaḷāpeti	370	
PA_atk-s05_14a1:370_3	nāma. Tathāvidhanti sakka sabbaññubuddhā ca paccekabuddhā ca bodhisattā ca paññavantaṃ	370	
PA_atk-s05_14a1:370_4	kathentā evarūpaṃ puggalaṃ kathenti.	370	
PA_atk-s05_14a1:371_0	“Yo ve”ti gāthāya parena attano kataguṇaṃ jānātīti kataññū. Evaṃ ñatvā pana yenassa	371	
PA_atk-s05_14a1:371_1	guṇo kato, tassa guṇaṃ paṭikaronto katavedī nāma. Dukhitassāti attano sahāyassa dukkhappattassa	371	
PA_atk-s05_14a1:371_2	dukkhaṃ attani āropetvā yo tassa uppannakiccaṃ sahatthena sakkaccaṃ karoti, buddhādayo	371	
PA_atk-s05_14a1:371_3	evarūpaṃ sappurisaṃ nāma kathenti. Apica sappurisā nāma kataññū katavedino hontīti	371	
PA_atk-s05_14a1:371_4	satapattajātaka- cūḷahaṃsajātaka- mahāhaṃsajātakādīni kathetabbāni. Etehi sabbehīti	371	
PA_atk-s05_14a1:371_5	sakka yo etehi heṭṭhā vuttehi sīlādīhi sabbehipi guṇehi upeto. Saddhoti okappanasaddhāya	371	
PA_atk-s05_14a1:371_6	samannāgato. Mudūti piyabhāṇī. Saṃvibhāgīti sīlasaṃvibhāgadānasaṃvibhāgābhiratattā	371	
PA_atk-s05_14a1:371_7	saṃvibhāgī. Yācakānaṃ vacanaṃ ñatvā dānavasena vadaññū. Catūhi saṅgahavatthūhi tesaṃ	371	
PA_atk-s05_14a1:371_8	tesaṃ saṅgaṇhanato saṅgāhakaṃ, madhuravacanatāya sakhilaṃ, maṭṭhavacanatāya saṇhavācaṃ	371	
PA_atk-s05_14a1:371_9	tathāvidhaṃ nu puggalaṃ adhigatayasasobhaggasaṅkhātā sirī no jahāti, nāssa sirī vinassatīti.	371	
PA_atk-s05_14a1:372	Evaṃ mahāsatto gaganatale puṇṇacandaṃ uṭṭhāpento viya cattāro pañhe vissajjesi. Tato paraṃ sesapañhānaṃ pucchā ca vissajjanañca hoti –	37	
PA_atk-s05_14a1:374	“Subhāsitaṃ te anumodiyāna, aññaṃ taṃ pucchāmi tadiṅgha brūhi;	37	
PA_atk-s05_14a1:375	Sīlaṃ siriñcāpi satañca dhammaṃ, paññañca kaṃ seṭṭhataraṃ vadanti.	37	
PA_atk-s05_14a1:377	“Paññā hi seṭṭhā kusalā vadanti, nakkhattarājāriva tārakānaṃ;	37	
PA_atk-s05_14a1:378	Sīlaṃ sirī cāpi satañca dhammo, anvāyikā paññavato bhavanti.	37	
PA_atk-s05_14a1:380	“Subhāsitaṃ te anumodiyāna, aññaṃ taṃ pucchāmi tadiṅgha brūhi;	38	
PA_atk-s05_14a1:381	Kathaṃkaro kintikaro kimācaraṃ, kiṃ sevamāno labhatīdha paññaṃ;	38	
PA_atk-s05_14a1:382	Paññāya dānippaṭipadaṃ vadehi, kathaṃkaro paññavā hoti macco.	38	
PA_atk-s05_14a1:384	“Sevetha vuddhe nipuṇe bahussute, uggāhako ca paripucchako siyā;	38	
PA_atk-s05_14a1:385	Suṇeyya sakkacca subhāsitāni, evaṃkaro paññavā hoti macco.	38	
PA_atk-s05_14a1:387	“Sa paññavā kāmaguṇe avekkhati, aniccato dukkhato rogato ca;	38	
PA_atk-s05_14a1:388	Evaṃ vipassī pajahāti chandaṃ, dukkhesu kāmesu mahabbhayesu.	38	
PA_atk-s05_14a1:390	“Sa vītarāgo pavineyya dosaṃ, mettaṃ cittaṃ bhāvaye appamāṇaṃ;	39	
PA_atk-s05_14a1:391	Sabbesu bhūtesu nidhāya daṇḍaṃ, anindito brahmamupeti ṭhāna”nti.	39	
PA_atk-s05_14a1:392_0	Tattha sīlanti ācārasīlaṃ. Sirinti issariyasiriṃ. Satañca dhammanti sappurisadhammaṃ.	392	
PA_atk-s05_14a1:392_1	Paññanti supaññaṃ. Evaṃ imesaṃ catunnaṃ dhammānaṃ kataraṃ dhammaṃ seṭṭhataraṃ vadantīti	392	
PA_atk-s05_14a1:392_2	pucchati. Paññā hīti, sakka, etesu catūsu dhammesu yā esā paññā nāma, sāva seṭṭhā,	392	
PA_atk-s05_14a1:392_3	iti buddhādayo kusalā vadanti. Yathā hi tārakagaṇā candaṃ parivārenti, candova tesaṃ	392	
PA_atk-s05_14a1:392_4	uttamo. Evaṃ sīlañca sirī cāpi satañca dhammoti ete tayopi anvāyikā paññavato bhavanti	392	
PA_atk-s05_14a1:392_5	paññavantameva anugacchanti, paññāya eva parivārā hontīti attho.	392	
PA_atk-s05_14a1:393_0	“Kathaṃkaro”tiādīni aññamaññavevacanāneva. Kathaṃkaroti kiṃ nāma kammaṃ karonto kiṃ	393	
PA_atk-s05_14a1:393_1	ācaranto kiṃ sevamāno bhajamāno payirupāsamāno idhaloke paññaṃ labhati, paññāyameva	393	
PA_atk-s05_14a1:393_2	paṭipadaṃ vadehi, jānitukāmomhi, kathaṃkaro macco paññavā nāma hotīti pucchati. Vuddheti	393	
PA_atk-s05_14a1:393_3	paññāvuddhippatte paṇḍite. Nipuṇeti sukhumakāraṇajānanasamatthe. Evaṃkaroti yo puggalo	393	
PA_atk-s05_14a1:393_4	evaṃ vuttappakāre puggale sevati bhajati payirupāsati, pāḷiṃ uggaṇhāti, punappunaṃ	393	
PA_atk-s05_14a1:393_5	atthaṃ pucchati, pāsāṇe lekhaṃ khaṇanto viya kañcananāḷiyā sīhavasaṃ sampaṭicchanto	393	
PA_atk-s05_14a1:393_6	viya ohitasoto sakkaccaṃ subhāsitāni suṇāti, ayaṃ evaṃkaro macco paññavā hotīti.	393	
PA_atk-s05_14a1:394_0	Evaṃ mahāsatto pācīnalokadhātuto sūriyaṃ uṭṭhāpento viya paññāya paṭipadaṃ kathetvā	394	
PA_atk-s05_14a1:394_1	idāni tassā paññāya guṇaṃ kathento “sa paññavā”tiādimāha. Tattha kāmaguṇeti kāmakoṭṭhāse	394	
PA_atk-s05_14a1:394_2	hutvā abhāvaṭṭhena aniccato, diṭṭhadhammikasamparāyikānaṃ dukkhānaṃ vatthubhāvena	394	
PA_atk-s05_14a1:394_3	dukkhato, aṭṭhanavutiyā rogamukhānaṃ kāme nissāya uppattisambhavena rogato ca avekkhati	394	
PA_atk-s05_14a1:394_4	oloketi, so evaṃ vipassī etehi kāraṇehi kāmānaṃ aniccāditaṃ passanto “kāme nissāya	394	
PA_atk-s05_14a1:394_5	uppajjanakadukkhānaṃ anto natthi, kāmānaṃ pahānameva sukha”nti viditvā dukkhesu kāmesu	394	
PA_atk-s05_14a1:394_6	mahabbhayesu chandaṃ pajahāti. Sa vītarāgoti, “sakka, so puggalo evaṃ vītarāgo navāghātavatthuvasena	394	
PA_atk-s05_14a1:394_7	uppajjanakasabhāvadosaṃ vinetvā mettacittaṃ bhāveyya, appamāṇasattārammaṇattā appamāṇaṃ	394	
PA_atk-s05_14a1:394_8	taṃ bhāvetvā aparihīnajjhāno agarahito brahmaloke uppajjatī”ti.	394	
PA_atk-s05_14a1:395	Evaṃ mahāsatte kāmānaṃ dosaṃ kathenteyeva tesaṃ tiṇṇampi rājūnaṃ sabalakāyānaṃ tadaṅgappahānena pañcakāmaguṇarāgo pahīno. Taṃ ñatvā mahāsatto tesaṃ pahaṃsanavasena gāthamāha –	39	
PA_atk-s05_14a1:397	“Mahatthiyaṃ āgamanaṃ ahosi, tavamaṭṭhakā bhīmarathassa cāpi;	39	
PA_atk-s05_14a1:398	Kāliṅgarājassa ca uggatassa, sabbesa vo kāmarāgo pahīno”ti.	39	
PA_atk-s05_14a1:399	Tattha mahatthiyanti mahatthaṃ mahāvipphāraṃ mahājutikaṃ. Tavamaṭṭhakāti tava aṭṭhakā. Pahīnoti tadaṅgappahānena pahīno.	39	
PA_atk-s05_14a1:400	Taṃ sutvā rājāno mahāsattassa thutiṃ karontā gāthamāhaṃsu –	40	
PA_atk-s05_14a1:402	“Evametaṃ paracittavedi, sabbesa no kāmarāgo pahīno;	40	
PA_atk-s05_14a1:403	Karohi okāsamanuggahāya, yathā gatiṃ te abhisambhavemā”ti.	40	
PA_atk-s05_14a1:404	Tattha anuggahāyāti pabbajjatthāya okāsaṃ no karohi. Yathā mayaṃ pabbajitvā tava gatiṃ nipphattiṃ abhisambhavema pāpuṇeyyāma, tayā paṭividdhaguṇaṃ paṭivijjheyyāmāti vadiṃsu.	40	
PA_atk-s05_14a1:405	Atha nesaṃ okāsaṃ karonto mahāsatto itaraṃ gāthamāha –	40	
PA_atk-s05_14a1:407	“Karomi okāsamanuggahāya, tathā hi vo kāmarāgo pahīno;	40	
PA_atk-s05_14a1:408	Pharātha kāyaṃ vipulāya pītiyā, yathā gatiṃ me abhisambhavethā”ti.	40	
PA_atk-s05_14a1:409	Tattha pharātha kāyanti jhānapītiyā vipulāya kāyaṃ pharathāti.	40	
PA_atk-s05_14a1:410	Taṃ sutvā te sampaṭicchantā gāthamāhaṃsu –	41	
PA_atk-s05_14a1:412	“Sabbaṃ karissāma tavānusāsaniṃ, yaṃ yaṃ tuvaṃ vakkhasi bhūripañña;	41	
PA_atk-s05_14a1:413	Pharāma kāyaṃ vipulāya pītiyā, yathā gatiṃ te abhisambhavemā”ti.	41	
PA_atk-s05_14a1:414	Atha nesaṃ sabalakāyānaṃ mahāsatto pabbajjaṃ dāpetvā isigaṇaṃ uyyojento gāthamāha –	41	
PA_atk-s05_14a1:416	“Katāya vacchassa kisassa pūjā, gacchantu bhonto isayo sādhurūpā;	41	
PA_atk-s05_14a1:417	Jhāne ratā hotha sadā samāhitā, esā ratī pabbajitassa seṭṭhā”ti.	41	
PA_atk-s05_14a1:418	Tattha gacchantūti attano attano vasanaṭṭhānāni gacchantu.	41	
PA_atk-s05_14a1:419_0	Isayo tassa sarabhaṅgasatthuno vacanaṃ sirasā sampaṭicchitvā vanditvā ākāsaṃ uppatitvā	419	
PA_atk-s05_14a1:419_1	sakāni vasanaṭṭhānāni gamiṃsu. Sakkopi uṭṭhāyāsanā mahāsattassa thutiṃ katvā añjaliṃ	419	
PA_atk-s05_14a1:419_2	paggayha sūriyaṃ namassanto viya mahāsattaṃ namassamāno sapariso pakkāmi. Etamatthaṃ	419	
PA_atk-s05_14a1:419_3	viditvā satthā imā gāthāyo abhāsi –	419	
PA_atk-s05_14a1:421	“Sutvāna gāthā paramatthasaṃhitā, subhāsitā isinā paṇḍitena;	42	
PA_atk-s05_14a1:422	Te vedajātā anumodamānā, pakkāmu devā devapuraṃ yasassino.	42	
PA_atk-s05_14a1:424	“Gāthā imā atthavatī subyañjanā, subhāsitā isinā paṇḍitena;	42	
PA_atk-s05_14a1:425	Yo kocimā aṭṭhikatvā suṇeyya, labhetha pubbāpariyaṃ visesaṃ;	42	
PA_atk-s05_14a1:426	Laddhāna pubbāpariyaṃ visesaṃ, adassanaṃ maccurājassa gacche”ti.	42	
PA_atk-s05_14a1:427_0	Tattha paramatthasaṃhitāti aniccādidīpanena nibbānanissitā. Gāthā imāti idaṃ satthā	427	
PA_atk-s05_14a1:427_1	sarabhaṅgasatthuno nibbānadāyakaṃ subhāsitaṃ vaṇṇento āha. Tattha atthavatīti nibbānadāyakaṭṭhena	427	
PA_atk-s05_14a1:427_2	paramatthanissitā. Subyañjanāti parisuddhabyañjanā. Subhāsitāti sukathitā. Aṭṭhikatvāti	427	
PA_atk-s05_14a1:427_3	attano atthikabhāvaṃ katvā atthiko hutvā sakkaccaṃ suṇeyya. Pubbāpariyanti paṭhamajjhānaṃ	427	
PA_atk-s05_14a1:427_4	pubbaviseso, dutiyajjhānaṃ aparaviseso. Dutiyajjhānaṃ pubbaviseso, tatiyajjhānaṃ	427	
PA_atk-s05_14a1:427_5	aparavisesoti evaṃ aṭṭhasamāpatticatumaggavasena pubbāparabhāvena ṭhitaṃ visesaṃ.	427	
PA_atk-s05_14a1:427_6	Adassananti pariyosāne aparavisesaṃ arahattaṃ labhitvā nibbānaṃ pāpuṇeyya. Nibbānappatto	427	
PA_atk-s05_14a1:427_7	hi puggalo maccurājassa adassanaṃ gato nāma hotīti.	427	
PA_atk-s05_14a1:428	Evaṃ satthā arahattena desanāya kūṭaṃ gaṇhitvā “na, bhikkhave, idāneva, pubbepi moggallānassa āḷāhane pupphavassaṃ vassī”ti vatvā saccāni pakāsetvā jātakaṃ samodhānento āha –	42	
PA_atk-s05_14a1:430	“Sālissaro sāriputto, meṇḍissaro ca kassapo;	43	
PA_atk-s05_14a1:431	Pabbato anuruddho ca, kaccāyano ca devalo;	43	
PA_atk-s05_14a1:433	“Anusisso ca ānando, kisavaccho ca kolito;	43	
PA_atk-s05_14a1:434	Nārado udāyitthero, parisā buddhaparisā;	43	
PA_atk-s05_14a1:435	Sarabhaṅgo lokanātho, evaṃ dhāretha jātaka”nti.	43	
PA_atk-s05_14a1:436	Sarabhaṅgajātakavaṇṇanā dutiyā.	43	
PA_atk-s05_14a1:438	[523] 3. Alambusājātakavaṇṇanā	43	
PA_atk-s05_14a1:439_0	Athabravīti idaṃ satthā jetavane viharanto purāṇadutiyikāpalobhanaṃ ārabbha kathesi.	439	
PA_atk-s05_14a1:439_1	Vatthu indriyajātake vitthāritameva. Satthā pana taṃ bhikkhuṃ “saccaṃ kira tvaṃ,	439	
PA_atk-s05_14a1:439_2	bhikkhu, ukkaṇṭhitosī”ti pucchitvā “saccaṃ, bhante”ti vutte “kena ukkaṇṭhāpitosī”ti	439	
PA_atk-s05_14a1:439_3	vatvā “purāṇadutiyikāyā”ti vutte “bhikkhu esā itthī tuyhaṃ anatthakārikā, tvaṃ etaṃ	439	
PA_atk-s05_14a1:439_4	nissāya jhānaṃ nāsetvā tīṇi saṃvaccharāni mūḷho visaññī nipajjitvā uppannāya saññāya	439	
PA_atk-s05_14a1:439_5	mahāparidevaṃ paridevī”ti vatvā atītaṃ āhari.	439	
PA_atk-s05_14a1:440_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā	440	
PA_atk-s05_14a1:440_1	vayappatto sabbasippesu nipphattiṃ patvā isipabbajjaṃ pabbajitvā araññāyatane vanamūlaphalāhāro	440	
PA_atk-s05_14a1:440_2	yāpesi. Athekā migī tassa passāvaṭṭhāne sambhavamissakaṃ tiṇaṃ khāditvā udakaṃ pivi.	440	
PA_atk-s05_14a1:440_3	Ettakeneva ca tasmiṃ paṭibaddhacittā gabbhaṃ paṭilabhitvā tato paṭṭhāya katthaci	440	
PA_atk-s05_14a1:440_4	agantvā tattheva tiṇaṃ khāditvā assamassa sāmanteyeva vicarati. Mahāsatto pariggaṇhanto	440	
PA_atk-s05_14a1:440_5	taṃ kāraṇaṃ aññāsi. Sā aparabhāge manussadārakaṃ vijāyi. Mahāsatto taṃ puttasinehena	440	
PA_atk-s05_14a1:440_6	paṭijaggi, “isisiṅgo”tissa nāmaṃ akāsi. Atha naṃ mahāsatto viññutappattaṃ pabbājetvā	440	
PA_atk-s05_14a1:440_7	attano mahallakakāle taṃ ādāya nārivanaṃ nāma gantvā, “tāta, imasmiṃ himavante imehi	440	
PA_atk-s05_14a1:440_8	pupphehi sadisā itthiyo nāma honti, tā attano vasaṃ gate mahāvināsaṃ pāpenti, na	440	
PA_atk-s05_14a1:440_9	tāsaṃ vasaṃ nāma gantuṃ vaṭṭatī”ti ovaditvā aparabhāge brahmalokaparāyaṇo ahosi.	440	
PA_atk-s05_14a1:441_0	Isisiṅgopi jhānakīḷaṃ kīḷanto himavantappadese vāsaṃ kappesi. Ghoratapo paramadhitindriyo	441	
PA_atk-s05_14a1:441_1	ahosi. Athassa sīlatejena sakkassa bhavanaṃ kampi, sakko āvajjento taṃ kāraṇaṃ ñatvā	441	
PA_atk-s05_14a1:441_2	“ayaṃ maṃ sakkattā cāveyya, ekaṃ accharaṃ pesetvā sīlamassa bhindāpessāmī”ti sakaladevalokaṃ	441	
PA_atk-s05_14a1:441_3	upaparikkhanto attano aḍḍhateyyakoṭisaṅkhānaṃ paricārikānaṃ majjhe ekaṃ alambusaṃ	441	
PA_atk-s05_14a1:441_4	nāma accharaṃ ṭhapetvā aññaṃ tassa sīlaṃ bhindituṃ samatthaṃ adisvā taṃ pakkosāpetvā	441	
PA_atk-s05_14a1:441_5	tassa sīlabhedaṃ kātuṃ āṇāpesi. Tamatthaṃ āvikaronto satthā paṭhamaṃ gāthamāha –	441	
PA_atk-s05_14a1:443	“Athabravi brahā indo, vatrabhū jayataṃ pitā;	44	
PA_atk-s05_14a1:444	Devakaññaṃ parābhetvā, sudhammāyaṃ alambusa”nti.	44	
PA_atk-s05_14a1:445_0	Tattha brahāti mahā. Vatrabhūti vatrassa nāma asurassa abhibhavitā. Jayataṃ pitāti	445	
PA_atk-s05_14a1:445_1	jayantānaṃ jayappattānaṃ sesānaṃ tettiṃsāya devaputtānaṃ pitukiccasādhanena pitā.	445	
PA_atk-s05_14a1:445_2	Parābhetvāti hadayaṃ bhinditvā olokento viya taṃ “paṭibalā aya”nti ñatvāti attho.	445	
PA_atk-s05_14a1:445_3	Sudhammāyanti sudhammāyaṃ devasabhāyaṃ.	445	
PA_atk-s05_14a1:446	Paṇḍukambalasilāsane nisinno taṃ alambusaṃ pakkosāpetvā idamāha –	44	
PA_atk-s05_14a1:448	“Misse devā taṃ yācanti, tāvatiṃsā saindakā;	44	
PA_atk-s05_14a1:449	Isippalobhane gaccha, isisiṅgaṃ alambuse”ti.	44	
PA_atk-s05_14a1:450_0	Tattha misseti taṃ ālapati, idañca tassā nāmaṃ, sabbā panitthiyo purise kilesamissanena	450	
PA_atk-s05_14a1:450_1	missanato “missā”ti vuccanti, tena sādhāraṇena guṇanāmenālapanto evamāha. Isippalobhaneti	450	
PA_atk-s05_14a1:450_2	isīnaṃ palobhanasamatthe. Isisiṅganti tassa kira matthake migasiṅgākārena dve cūḷā	450	
PA_atk-s05_14a1:450_3	uṭṭhahiṃsu, tasmā evaṃ vuccati.	450	
PA_atk-s05_14a1:451	Iti sakko “gaccha isisiṅgaṃ upasaṅkamitvā attano vasaṃ ānetvā sīlamassa bhindā”ti alambusaṃ āṇāpesi.	45	
PA_atk-s05_14a1:453	“Purāyaṃ amhe acceti, vattavā brahmacariyavā;	45	
PA_atk-s05_14a1:454	Nibbānābhirato vuddho, tassa maggāni āvarā”ti. – vacanaṃ āha;	45	
PA_atk-s05_14a1:455_0	Tattha purāyanti ayaṃ tāpaso vattasampanno ca brahmacariyavā ca, so panesa dīghāyukatāya	455	
PA_atk-s05_14a1:455_1	nibbānasaṅkhāte magge abhirato guṇavuddhiyā ca vuddho. Tasmā yāva esa amhe nātikkamati,	455	
PA_atk-s05_14a1:455_2	na abhibhavitvā imamhā ṭhānā cāveti, tāvadeva tvaṃ gantvā tassa devalokagamanāni	455	
PA_atk-s05_14a1:455_3	maggāni āvara, yathā idha nāgacchati, evaṃ karohīti attho.	455	
PA_atk-s05_14a1:456	Taṃ sutvā alambusā gāthādvayamāha –	45	
PA_atk-s05_14a1:458	“Devarāja kimeva tvaṃ, mameva tuvaṃ sikkhasi;	45	
PA_atk-s05_14a1:459	Isippalobhane gaccha, santi aññāpi accharā.	45	
PA_atk-s05_14a1:461	“Mādisiyo pavarā ceva, asoke nandane vane;	46	
PA_atk-s05_14a1:462	Tāsampi hotu pariyāyo, tāpi yantu palobhanā”ti.	46	
PA_atk-s05_14a1:463_0	Tattha kimeva tvanti kiṃ nāmetaṃ tvaṃ karosīti dīpeti. Mameva tuvaṃ sikkhasīti imasmiṃ	463	
PA_atk-s05_14a1:463_1	sakaladevaloke mameva tuvaṃ ikkhasi, aññaṃ na passasīti adhippāyena vadati. Sa-kāro	463	
PA_atk-s05_14a1:463_2	panettha byañjanasandhikaro. Isippalobhane gacchāti kiṃkāraṇā maññeva evaṃ vadesīti	463	
PA_atk-s05_14a1:463_3	adhippāyo. Pavarā cevāti mayā uttaritarā ceva. Asoketi sokarahite. Nandaneti nandijanake.	463	
PA_atk-s05_14a1:463_4	Pariyāyoti gamanavāro.	463	
PA_atk-s05_14a1:464	Tato sakko tisso gāthāyo abhāsi –	46	
PA_atk-s05_14a1:466	“Addhā hi saccaṃ bhaṇasi, santi aññāpi accharā;	46	
PA_atk-s05_14a1:467	Tādisiyo pavarā ceva, asoke nandane vane.	46	
PA_atk-s05_14a1:469	“Na tā evaṃ pajānanti, pāricariyaṃ pumaṃ gatā;	46	
PA_atk-s05_14a1:470	Yādisaṃ tvaṃ pajānāsi, nāri sabbaṅgasobhane.	47	
PA_atk-s05_14a1:472	“Tvameva gaccha kalyāṇi, itthīnaṃ pavarā casi;	47	
PA_atk-s05_14a1:473	Taveva vaṇṇarūpena, savasamānayissasī”ti.	47	
PA_atk-s05_14a1:474_0	Tattha pumaṃ gatāti purisaṃ upasaṅkamantā samānā purisapalobhinipāricariyaṃ na jānanti.	474	
PA_atk-s05_14a1:474_1	Vaṇṇarūpenāti sarīravaṇṇena ceva rūpasampattiyā ca. Savasamānayissasīti taṃ tāpasaṃ	474	
PA_atk-s05_14a1:474_2	attano vasaṃ ānessasīti.	474	
PA_atk-s05_14a1:475	Taṃ sutvā alambusā dve gāthā abhāsi –	47	
PA_atk-s05_14a1:477	“Na vāhaṃ na gamissāmi, devarājena pesitā;	47	
PA_atk-s05_14a1:478	Vibhemi cetaṃ āsāduṃ, uggatejo hi brāhmaṇo.	47	
PA_atk-s05_14a1:480	“Aneke nirayaṃ pattā, isimāsādiyā janā;	48	
PA_atk-s05_14a1:481	Āpannā mohasaṃsāraṃ, tasmā lomāni haṃsaye”ti.	48	
PA_atk-s05_14a1:482_0	Tattha na vāhanti na ve ahaṃ. Vibhemīti bhāyāmi. Āsādunti āsādituṃ. Idaṃ vuttaṃ hoti	482	
PA_atk-s05_14a1:482_1	– nāhaṃ, deva, tayā pesitā na gamissāmi, apicāhaṃ taṃ isiṃ sīlabhedanatthāya allīyituṃ	482	
PA_atk-s05_14a1:482_2	bhāyāmi, uggatejo hi soti. Āsādiyāti āsādetvā. Mohasaṃsāranti mohena saṃsāraṃ, mohena	482	
PA_atk-s05_14a1:482_3	isiṃ palobhetvā saṃsāraṃ āpannā vaṭṭadukkhe patiṭṭhitā sattā gaṇanapathaṃ atikkantā.	482	
PA_atk-s05_14a1:482_4	Tasmāti tena kāraṇena. Lomāni haṃsayeti ahaṃ lomāni uṭṭhapemi, “tassa kirāhaṃ sīlaṃ	482	
PA_atk-s05_14a1:482_5	bhindissāmī”ti cintayamānāya me lomāni pahaṃsantīti vadati.	482	
PA_atk-s05_14a1:484	“Idaṃ vatvāna pakkāmi, accharā kāmavaṇṇinī;	48	
PA_atk-s05_14a1:485	Missā missitumicchantī, isisiṅgaṃ alambusā.	48	
PA_atk-s05_14a1:487	“Sā ca taṃ vanamogayha, isisiṅgena rakkhitaṃ;	48	
PA_atk-s05_14a1:488	Bimbijālakasañchannaṃ, samantā addhayojanaṃ.	48	
PA_atk-s05_14a1:490	“Pātova pātarāsamhi, udaṇhasamayaṃ pati;	49	
PA_atk-s05_14a1:491	Aggiṭṭhaṃ parimajjantaṃ, isisiṅgaṃ upāgamī”ti. – imā abhisambuddhagāthā;	49	
PA_atk-s05_14a1:492_0	Tattha pakkāmīti tena hi, devarāja, āvajjeyyāsi manti attano sayanagabbhaṃ pavisitvā	492	
PA_atk-s05_14a1:492_1	alaṅkaritvā isisiṅgaṃ kilesena missituṃ icchantī pakkāmi, bhikkhave, sā accharā tassa	492	
PA_atk-s05_14a1:492_2	assamaṃ gatāti. Bimbijālakasañchannanti rattaṅkuravanena sañchannaṃ. Pātova pātarāsamhīti,	492	
PA_atk-s05_14a1:492_3	bhikkhave, pātarāsavelāya pātova pageyeva atipageva. Udaṇhasamayaṃ patīti sūriyuggamanavelāyameva.	492	
PA_atk-s05_14a1:492_4	Aggiṭṭhanti aggisālaṃ. Rattiṃ padhānamanuyuñjitvā pātova nhatvā udakakiccaṃ katvā	492	
PA_atk-s05_14a1:492_5	paṇṇasālāyaṃ thokaṃ jhānasukhena vītināmetvā nikkhamitvā aggisālaṃ sammajjantaṃ taṃ	492	
PA_atk-s05_14a1:492_6	isisiṅgaṃ sā upāgami, itthivilāsaṃ dassentī tassa purato aṭṭhāsi.	492	
PA_atk-s05_14a1:493	Atha naṃ tāpaso pucchanto āha –	49	
PA_atk-s05_14a1:495	“Kā nu vijjurivābhāsi, osadhī viya tārakā;	49	
PA_atk-s05_14a1:496	Vicittahatthābharaṇā, āmuttamaṇikuṇḍalā.	49	
PA_atk-s05_14a1:498	“Ādiccavaṇṇasaṅkāsā, hemacandanagandhinī;	49	
PA_atk-s05_14a1:499	Saññatūrū mahāmāyā, kumārī cārudassanā.	49	
PA_atk-s05_14a1:501	“Vilaggā mudukā suddhā, pādā te suppatiṭṭhitā;	50	
PA_atk-s05_14a1:502	Gamanā kāmanīyā te, harantiyeva me mano.	50	
PA_atk-s05_14a1:504	“Anupubbā ca te ūrū, nāganāsasamūpamā;	50	
PA_atk-s05_14a1:505	Vimaṭṭhā tuyhaṃ sussoṇī, akkhassa phalakaṃ yathā.	50	
PA_atk-s05_14a1:507	“Uppalasseva kiñjakkhā, nābhi te sādhusaṇṭhitā;	50	
PA_atk-s05_14a1:508	Purā kaṇhañjanasseva, dūrato patidissati.	50	
PA_atk-s05_14a1:510	“Duvidhā jātā urajā, avaṇṭā sādhupaccudā;	51	
PA_atk-s05_14a1:511	Payodharā apatitā, aḍḍhalābusamā thanā.	51	
PA_atk-s05_14a1:513	“Dīghā kambutalābhāsā, gīvā eṇeyyakā yathā;	51	
PA_atk-s05_14a1:514	Paṇḍarāvaraṇā vaggu, catutthamanasannibhā.	51	
PA_atk-s05_14a1:516	“Uddhaggā ca adhaggā ca, dumaggaparimajjitā;	51	
PA_atk-s05_14a1:517	Duvijā nelasambhūtā, dantā tava sudassanā.	51	
PA_atk-s05_14a1:519	“Apaṇḍarā lohitantā, jiñjūkaphalasannibhā;	51	
PA_atk-s05_14a1:520	Āyatā ca visālā ca, nettā tava sudassanā.	52	
PA_atk-s05_14a1:522	“Nātidīghā susammaṭṭhā, kanakabyāsamocitā;	52	
PA_atk-s05_14a1:523	Uttamaṅgaruhā tuyhaṃ, kesā candanagandhikā.	52	
PA_atk-s05_14a1:525	“Yāvatā kasigorakkhā, vāṇijānañca yā gati;	52	
PA_atk-s05_14a1:526	Isīnañca parakkantaṃ, saññatānaṃ tapassinaṃ.	52	
PA_atk-s05_14a1:528	“Na te samasamaṃ passe, asmiṃ pathavimaṇḍale;	52	
PA_atk-s05_14a1:529	Ko vā tvaṃ kassa vā putto, kathaṃ jānemu taṃ maya”nti.	52	
PA_atk-s05_14a1:530_0	Tattha vicittahatthābharaṇāti vicittehi hatthābharaṇehi samannāgatā. Hemacandanagandhinīti	530	
PA_atk-s05_14a1:530_1	suvaṇṇavaṇṇacandanagandhavilepanā. Saññatūrūti suvaṭṭitaghanaūru sampannaūrulakkhaṇā.	530	
PA_atk-s05_14a1:530_2	Vilaggāti saṃkhittamajjhā. Mudukāti mudu sukhumālā. Suddhāti nimmalā. Suppatiṭṭhitāti	530	
PA_atk-s05_14a1:530_3	samaṃ pathaviṃ phusantā suṭṭhu patiṭṭhitā. Gamanāti gacchamānā. Kāmanīyāti kantā	530	
PA_atk-s05_14a1:530_4	kāmitabbayuttakā. Harantiyeva me manoti ete evarūpena paramena itthivilāsena caṅkamantiyā	530	
PA_atk-s05_14a1:530_5	tava pādā mama cittaṃ harantiyeva. Vimaṭṭhāti visālā. Sussoṇīti sundarasoṇī. Akkhassāti	530	
PA_atk-s05_14a1:530_6	sundaravaṇṇassa akkhassa suvaṇṇaphalakaṃ viya visālā te soṇīti vadati. Uppalasseva	530	
PA_atk-s05_14a1:530_7	kiñjakkhāti nīluppalakaṇṇikā viya. Kaṇhañjanassevāti sukhumakaṇhalomacittattā evamāha.	530	
PA_atk-s05_14a1:531_0	“Duvidhā”tigāthaṃ thane vaṇṇayanto āha. Te hi dve hutvā ure jātā vaṇṭassa abhāvā	531	
PA_atk-s05_14a1:531_1	avaṇṭā, ure laggā eva hutvā suṭṭhu nikkhantattā sādhupaccudā, payassa dhāraṇato payodharā,	531	
PA_atk-s05_14a1:531_2	apatitāti na patitā, amilātatāya vā alambanatāya vā na anto paviṭṭhāti apatitā, suvaṇṇaphalake	531	
PA_atk-s05_14a1:531_3	ṭhapitasuvaṇṇamayavaṭṭaalābuno aḍḍhena sadisatāya aḍḍhalābusamā thanā. Eṇeyyakā yathāti	531	
PA_atk-s05_14a1:531_4	eṇīmigassa hi dīghā ca vaṭṭā ca gīvā sobhati yathā, evaṃ tava gīvā thokaṃ dīghā.	531	
PA_atk-s05_14a1:531_5	Kambutalābhāsāti suvaṇṇāliṅgatalasannibhā gīvāti attho. Paṇḍarāvaraṇāti dantāvaraṇā.	531	
PA_atk-s05_14a1:531_6	Catutthamanasannibhāti catutthamano vuccati catutthamanavatthubhūtā jivhā. Abhirattabhāvena	531	
PA_atk-s05_14a1:531_7	jivhāsadisaṃ te oṭṭhapariyosānanti vadati. Uddhaggāti heṭṭhimadantā. Adhaggāti uparimadantā.	531	
PA_atk-s05_14a1:531_8	Dumaggaparimajjitāti dantakaṭṭhaparimajjitā parisuddhā. Duvijāti dvijā. Nelasambhūtāti	531	
PA_atk-s05_14a1:531_9	niddosesu hanumaṃsapariyosānesu sambhūtā.	531	
PA_atk-s05_14a1:532_0	Apaṇḍarāti kaṇhā. Lohitantāti rattapariyantā. Jiñjūkaphalasannibhāti rattaṭṭhāne	532	
PA_atk-s05_14a1:532_1	jiñjukaphalasadisā. Sudassanāti passantānaṃ atittikarā pañcapasādasamannāgatā. Nātidīghāti	532	
PA_atk-s05_14a1:532_2	pamāṇayuttā. Susammaṭṭhāti suṭṭhu sammaṭṭhā. Kanakabyāsamocitāti kanakabyā vuccati	532	
PA_atk-s05_14a1:532_3	suvaṇṇaphaṇikā, tāya gandhatelaṃ ādāya paharitā suracitā. Kasigorakkhāti iminā kasiñca	532	
PA_atk-s05_14a1:532_4	gorakkhañca nissāya jīvanakasatte dasseti. Yā gatīti yattakā nipphatti. Parakkantanti	532	
PA_atk-s05_14a1:532_5	yattakaṃ isīnaṃ parakkantaṃ, vitthārīkatā imasmiṃ himavante yattakā isayo vasantīti	532	
PA_atk-s05_14a1:532_6	attho. Na te samasamanti tesu sabbesu ekampi rūpalīḷāvilāsādisamatāya tayā samānaṃ	532	
PA_atk-s05_14a1:532_7	na passāmi. Ko vā tvanti idaṃ tassā itthibhāvaṃ jānanto purisavohāravasena pucchati.	532	
PA_atk-s05_14a1:533	Evaṃ pādato paṭṭhāya yāva kesā attano vaṇṇaṃ bhāsante tāpase alambusā tuṇhī hutvā tassā kathāya yathānusandhiṃ gatāya tassa sammūḷhabhāvaṃ ñatvā gāthamāha –	53	
PA_atk-s05_14a1:535	“Na pañhakālo bhaddante, kassapevaṃ gate sati;	53	
PA_atk-s05_14a1:536	Ehi samma ramissāma, ubho asmākamassame;	53	
PA_atk-s05_14a1:537	Ehi taṃ upagūhissaṃ, ratīnaṃ kusalo bhavā”ti.	53	
PA_atk-s05_14a1:538	Tattha kassapevaṃ gate satīti kassapagotta evaṃ tava citte pavatte sati pañhakālo na hoti. Sammāti vayassa, piyavacanālapanametaṃ. Ratīnanti pañcakāmaguṇaratīnaṃ.	53	
PA_atk-s05_14a1:539_0	Evaṃ vatvā alambusā cintesi – “nāyaṃ mayi ṭhitāya hatthapāsaṃ āgamissati, gacchantī	539	
PA_atk-s05_14a1:539_1	viya bhavissāmī”ti. Sā itthimāyākusalatāya tāpasaṃ anupasaṅkamitvā āgatamaggābhimukhī	539	
PA_atk-s05_14a1:539_2	pāyāsi. Tamatthaṃ pakāsento satthā āha –	539	
PA_atk-s05_14a1:541	“Idaṃ vatvāna pakkāmi, accharā kāmavaṇṇinī;	54	
PA_atk-s05_14a1:542	Missā missitumicchantī, isisiṅgaṃ alambusā”ti.	54	
PA_atk-s05_14a1:543	Atha naṃ tāpaso gacchantiṃ disvā “ayaṃ gacchatī”ti attano dandhaparakkamaṃ mandagamanaṃ chinditvā vegena dhāvitvā kesesu hatthena parāmasi. Tamatthaṃ pakāsento satthā āha –	54	
PA_atk-s05_14a1:545	“So ca vegena nikkhamma, chetvā dandhaparakkamaṃ;	54	
PA_atk-s05_14a1:546	Tamuttamāsu veṇīsu, ajjhappatto parāmasi.	54	
PA_atk-s05_14a1:548	“Tamudāvatta kalyāṇī, palissaji susobhanā;	54	
PA_atk-s05_14a1:549	Cavitamhi brahmacariyā, yathā taṃ atha tositā.	54	
PA_atk-s05_14a1:551	“Manasā agamā indaṃ, vasantaṃ nandane vane;	55	
PA_atk-s05_14a1:552	Tassā saṅkappamaññāya, maghavā devakuñjaro.	55	
PA_atk-s05_14a1:554	“Pallaṅkaṃ pahiṇī khippaṃ, sovaṇṇaṃ sopavāhanaṃ;	55	
PA_atk-s05_14a1:555	Sauttaracchadapaññāsaṃ, sahassapaṭiyatthataṃ.	55	
PA_atk-s05_14a1:557	“Tamenaṃ tattha dhāresi, ure katvāna sobhanā;	55	
PA_atk-s05_14a1:558	Yathā ekamuhuttaṃva, tīṇi vassāni dhārayi.	55	
PA_atk-s05_14a1:560	“Vimado tīhi vassehi, pabujjhitvāna brāhmaṇo;	56	
PA_atk-s05_14a1:561	Addasāsi haritarukkhe, samantā aggiyāyanaṃ.	56	
PA_atk-s05_14a1:563	“Navapattavanaṃ phullaṃ, kokilaggaṇaghositaṃ;	56	
PA_atk-s05_14a1:564	Samantā paviloketvā, rudaṃ assūni vattayi.	56	
PA_atk-s05_14a1:566	“Na juhe na jape mante, aggihuttaṃ pahāpitaṃ;	56	
PA_atk-s05_14a1:567	Ko nu me pāricariyāya, pubbe cittaṃ palobhayi.	56	
PA_atk-s05_14a1:569	“Araññe me viharato, yo me tejā ha sambhutaṃ;	56	
PA_atk-s05_14a1:570	Nānāratanaparipūraṃ, nāvaṃva gaṇhi aṇṇave”ti.	57	
PA_atk-s05_14a1:571_0	Tattha ajjhappattoti sampatto. Tamudāvatta kalyāṇīti taṃ kese parāmasitvā ṭhitaṃ	571	
PA_atk-s05_14a1:571_1	isiṃ udāvattitvā nivattitvā kalyāṇadassanā sā suṭṭhu sobhanā. Palissajīti āliṅgi.	571	
PA_atk-s05_14a1:571_2	Cavitamhi brahmacariyā, yathā taṃ atha tositāti, bhikkhave, tassa isino tāvadeva	571	
PA_atk-s05_14a1:571_3	jhānaṃ antaradhāyi. Tasmiṃ tamhā jhānā brahmacariyā cavite yathā taṃ sakkena patthitaṃ,	571	
PA_atk-s05_14a1:571_4	tatheva ahosi. Atha sakkassa patthanāya samiddhabhāvaṃ viditvā sā devakaññā tositā,	571	
PA_atk-s05_14a1:571_5	tassa tena brahmacariyavināsena sañjanitapītipāmojjāti attho.	571	
PA_atk-s05_14a1:572_0	Manasā agamāti sā taṃ āliṅgitvā ṭhitā “aho vata sakko pallaṅkaṃ me peseyyā”ti evaṃ	572	
PA_atk-s05_14a1:572_1	pavattena manasā indaṃ agamā. Nandane vaneti nandijananasamatthatāya nandanavanasaṅkhāte	572	
PA_atk-s05_14a1:572_2	tāvatiṃsabhavane vasantaṃ. Devakuñjaroti devaseṭṭho. Pahiṇīti pesesi. “Pāhiṇī”tipi	572	
PA_atk-s05_14a1:572_3	pāṭho. Sopavāhananti saparivāraṃ. Sauttaracchadapaññāsanti paññāsāya uttaracchadehi	572	
PA_atk-s05_14a1:572_4	paṭicchāditaṃ. Sahassapaṭiyatthatanti sahassadibbakojavatthataṃ. Tamenaṃ tatthāti	572	
PA_atk-s05_14a1:572_5	taṃ isisiṅgaṃ tattha dibbapallaṅke nisinnā sā ure katvā dhāresi. Tīṇi vassānīti ekamuhuttaṃ	572	
PA_atk-s05_14a1:572_6	viya manussagaṇanāya tīṇi vassāni taṃ ure nipajjāpetvā tattha nisinnā dhāresi.	572	
PA_atk-s05_14a1:573_0	Vimadoti nimmado vigatasaññabhāvo. So hi tīṇi saṃvaccharāni visañño sayitvā pacchā	573	
PA_atk-s05_14a1:573_1	paṭiladdhasañño pabujjhi. Tasmiṃ pabujjhamāne hatthādiphandanaṃ disvāva alambusā	573	
PA_atk-s05_14a1:573_2	tassa pabujjhanabhāvaṃ ñatvā pallaṅkaṃ antaradhāpetvā sayampi antarahitā aṭṭhāsi.	573	
PA_atk-s05_14a1:573_3	Addasāsīti so assamapadaṃ olokento “kena nu khomhi sīlavināsaṃ pāpito”ti cintetvā	573	
PA_atk-s05_14a1:573_4	mahantena saddena paridevamāno addasāsi. Haritarukkheti aggiyāyanasaṅkhātaṃ aggisālaṃ	573	
PA_atk-s05_14a1:573_5	samantā parivāretvā ṭhite haritapattarukkhe. Navapattavananti taruṇehi navapattehi	573	
PA_atk-s05_14a1:573_6	sañchannaṃ vanaṃ. Rudanti paridevanto.	573	
PA_atk-s05_14a1:574_0	Na juhe na jape manteti ayamassa paridevanagāthā. Pahāpitanti hāpitaṃ, pa-kāro upasaggamattaṃ.	574	
PA_atk-s05_14a1:574_1	Pāricariyāyāti ko nu kilesapāricariyāya ito pubbe mama cittaṃ palobhayīti paridevati.	574	
PA_atk-s05_14a1:574_2	Yo me tejā ha sambhutanti ha-kāro nipātamattaṃ. Yo mama samaṇatejena sambhūtaṃ jhānaguṇaṃ	574	
PA_atk-s05_14a1:574_3	nānāratanaparipuṇṇaṃ mahantaṃ mahaṇṇave nāvaṃ viya gaṇhi, vināsaṃ pāpesi, ko nāmesoti paridevatīti.	574	
PA_atk-s05_14a1:575	Taṃ sutvā alambusā cintesi – “sacāhaṃ na kathessāmi, ayaṃ me abhisapissati, handassa kathessāmī”ti. Sā dissamānena kāyena ṭhatvā gāthamāha –	57	
PA_atk-s05_14a1:577	“Ahaṃ te pāricariyāya, devarājena pesitā;	57	
PA_atk-s05_14a1:578	Avadhiṃ cittaṃ cittena, pamādo tvaṃ na bujjhasī”ti.	57	
PA_atk-s05_14a1:579	So tassā kathaṃ sutvā pitarā dinnaovādaṃ saritvā “pitu vacanaṃ akatvā mahāvināsaṃ pattomhī”ti paridevanto catasso gāthāyo abhāsi –	57	
PA_atk-s05_14a1:581	“Imāni kira maṃ tāto, kassapo anusāsati;	58	
PA_atk-s05_14a1:582	Kamalāsadisitthiyo, tāyo bujjhesi māṇava.	58	
PA_atk-s05_14a1:584	“Uregaṇḍāyo bujjhesi, tāyo bujjhesi māṇava;	58	
PA_atk-s05_14a1:585	Iccānusāsi maṃ tāto, yathā maṃ anukampako.	58	
PA_atk-s05_14a1:587	“Tassāhaṃ vacanaṃ nākaṃ, pitu vuddhassa sāsanaṃ;	58	
PA_atk-s05_14a1:588	Araññe nimmanussamhi, svajja jhāyāmi ekako.	58	
PA_atk-s05_14a1:590	“Sohaṃ tathā karissāmi, dhiratthu jīvitena me;	59	
PA_atk-s05_14a1:591	Puna vā tādiso hessaṃ, maraṇaṃ me bhavissatī”ti.	59	
PA_atk-s05_14a1:592_0	Tattha imānīti imāni vacanāni. Kamalāsadisitthiyoti kamalā vuccati nāripupphalatā,	592	
PA_atk-s05_14a1:592_1	tāsaṃ pupphasadisā itthiyo. Tāyo bujjhesi māṇavāti māṇava tvaṃ tāyo jāneyyāsi, ñatvā	592	
PA_atk-s05_14a1:592_2	dassanapathaṃ agantvā palāpeyyāsīti yāni evarūpāni vacanāni tadā maṃ tāto anusāsati,	592	
PA_atk-s05_14a1:592_3	imāni kira tānīti. Uregaṇḍāyoti uramhi dvīhi gaṇḍehi samannāgatā. Tāyo bujjhesi,	592	
PA_atk-s05_14a1:592_4	māṇavāti, māṇava, tāyo attano vasaṃ gate vināsaṃ pāpentīti tvaṃ jāneyyāsi. Nākanti	592	
PA_atk-s05_14a1:592_5	nākariṃ. Jhāyāmīti pajjhāyāmi paridevāmi. Dhiratthu jīvitena meti dhiratthu garahitaṃ	592	
PA_atk-s05_14a1:592_6	mama jīvitaṃ, jīvitena me ko attho. Puna vāti tathā karissāmi, yathā puna vā tādiso	592	
PA_atk-s05_14a1:592_7	bhavissāmi, naṭṭhaṃ jhānaṃ uppādetvā vītarāgo bhavissāmi, maraṇaṃ vā me bhavissatīti.	592	
PA_atk-s05_14a1:593	So kāmarāgaṃ pahāya puna jhānaṃ uppādesi. Athassa samaṇatejaṃ disvā jhānassa ca uppāditabhāvaṃ ñatvā alambusā bhītā khamāpesi. Tamatthaṃ pakāsento satthā dve gāthāyo abhāsi –	59	
PA_atk-s05_14a1:595	“Tassa tejaṃ vīriyañca, dhitiṃ ñatvā avaṭṭhitaṃ;	59	
PA_atk-s05_14a1:596	Sirasā aggahī pāde, isisiṅgaṃ alambusā.	59	
PA_atk-s05_14a1:598	“Mā me kujjha mahāvīra, mā me kujjha mahāise;	59	
PA_atk-s05_14a1:599	Mahā attho mayā ciṇṇo, tidasānaṃ yasassinaṃ;	59	
PA_atk-s05_14a1:600	Tayā pakampitaṃ āsi, sabbaṃ devapuraṃ tadā”ti.	60	
PA_atk-s05_14a1:601	Atha naṃ so “khamāmi te, bhadde, yathāsukhaṃ gacchā”ti vissajjento gāthamāha –	60	
PA_atk-s05_14a1:603	“Tāvatiṃsā ca ye devā, tidasānañca vāsavo;	60	
PA_atk-s05_14a1:604	Tvañca bhadde sukhī hohi, gaccha kaññe yathāsukha”nti.	60	
PA_atk-s05_14a1:605	Sā taṃ vanditvā teneva suvaṇṇapallaṅkena devapuraṃ gatā. Tamatthaṃ pakāsento satthā tisso gāthāyo abhāsi –	60	
PA_atk-s05_14a1:607	“Tassa pāde gahetvāna, katvā ca naṃ padakkhiṇaṃ;	60	
PA_atk-s05_14a1:608	Añjaliṃ paggahetvāna, tamhā ṭhānā apakkami.	60	
PA_atk-s05_14a1:610	“Yo ca tassāsi pallaṅko, sovaṇṇo sopavāhano;	61	
PA_atk-s05_14a1:611	Sauttaracchadapaññāso, sahassapaṭiyatthato;	61	
PA_atk-s05_14a1:612	Tameva pallaṅkamāruyha, agā devāna santike.	61	
PA_atk-s05_14a1:614	“Tamokkamiva āyantiṃ, jalantiṃ vijjutaṃ yathā;	61	
PA_atk-s05_14a1:615	Patīto sumano vitto, devindo adadā vara”nti.	61	
PA_atk-s05_14a1:616	Tattha okkamivāti dīpakaṃ viya. “Patīto”tiādīhi tuṭṭhākārova dassito adadā varanti āgantvā vanditvā ṭhitāya tuṭṭho varaṃ adāsi.	61	
PA_atk-s05_14a1:617	Sā tassa santike varaṃ gaṇhantī osānagāthamāha –	61	
PA_atk-s05_14a1:619	“Varañce me ado sakka, sabbabhūtānamissara;	61	
PA_atk-s05_14a1:620	Nisippalobhikā gacche, etaṃ sakka varaṃ vare”ti.	62	
PA_atk-s05_14a1:621	Tassattho – “sakka devarāja, sace me tvaṃ varaṃ ado, puna isipalobhikāya na gaccheyyaṃ, mā maṃ etadatthāya pahiṇeyyāsi, etaṃ varaṃ vare yācāmī”ti.	62	
PA_atk-s05_14a1:622_0	Satthā tassa bhikkhuno imaṃ dhammadesanaṃ āharitvā saccāni pakāsetvā jātakaṃ samodhānesi,	622	
PA_atk-s05_14a1:622_1	saccapariyosāne so bhikkhu sotāpattiphale patiṭṭhahi. Tadā alambusā purāṇadutiyikā	622	
PA_atk-s05_14a1:622_2	ahosi, isisiṅgo ukkaṇṭhitabhikkhu, pitā mahāisi pana ahameva ahosinti.	622	
PA_atk-s05_14a1:623	Alambusājātakavaṇṇanā tatiyā.	62	
PA_atk-s05_14a1:625	[524] 4. Saṅkhapālajātakavaṇṇanā	62	
PA_atk-s05_14a1:626_0	Ariyāvakāsosīti idaṃ satthā jetavane viharanto uposathakammaṃ ārabbha kathesi. Tadā	626	
PA_atk-s05_14a1:626_1	hi satthā uposathike upāsake sampahaṃsetvā “porāṇakapaṇḍitā mahatiṃ nāgasampattiṃ	626	
PA_atk-s05_14a1:626_2	pahāya uposathavāsaṃ upavasiṃsuyevā”ti vatvā tehi yācito atītaṃ āhari.	626	
PA_atk-s05_14a1:627_0	Atīte rājagahe magadharājā nāma rajjaṃ kāresi. Tadā bodhisatto tassa rañño aggamahesiyā	627	
PA_atk-s05_14a1:627_1	kucchimhi nibbatti, “duyyodhano”tissa nāmaṃ kariṃsu. So vayappatto takkasilāyaṃ sabbasippāni	627	
PA_atk-s05_14a1:627_2	uggaṇhitvā āgantvā pitu sippaṃ dassesi. Atha naṃ pitā rajje abhisiñcitvā isipabbajjaṃ	627	
PA_atk-s05_14a1:627_3	pabbajitvā uyyāne vasi. Bodhisatto divasassa tikkhattuṃ pitu santikaṃ agamāsi. Tassa	627	
PA_atk-s05_14a1:627_4	mahālābhasakkāro udapādi. So teneva palibodhena kasiṇaparikammamattampi kātuṃ asakkonto	627	
PA_atk-s05_14a1:627_5	cintesi – “mahā me lābhasakkāro, na sakkā mayā idha vasantena imaṃ jaṭaṃ chindituṃ,	627	
PA_atk-s05_14a1:627_6	puttassa me anārocetvāva aññattha gamissāmī”ti. So kañci ajānāpetvā uyyānā nikkhamitvā	627	
PA_atk-s05_14a1:627_7	magadharaṭṭhaṃ atikkamitvā mahisakaraṭṭhe saṅkhapāladahato nāma nikkhantāya kaṇṇaveṇṇāya	627	
PA_atk-s05_14a1:627_8	nadiyā nivattane candakapabbataṃ upanissāya paṇṇasālaṃ katvā tattha vasanto kasiṇaparikammaṃ	627	
PA_atk-s05_14a1:627_9	katvā jhānābhiññā nibbattetvā uñchācariyāya yāpesi. Tamenaṃ saṅkhapālo nāma nāgarājā	627	
PA_atk-s05_14a1:627_10	mahantena parivārena kaṇṇaveṇṇanadito nikkhamitvā antarantarā upasaṅkamati. So tassa	6271	
PA_atk-s05_14a1:627_11	dhammaṃ desesi. Athassa putto pitaraṃ daṭṭhukāmo gataṭṭhānaṃ ajānanto anuvicārāpetvā	6271	
PA_atk-s05_14a1:627_12	“asukaṭṭhāne nāma vasatī”ti ñatvā tassa dassanatthāya mahantena parivārena tattha	6271	
PA_atk-s05_14a1:627_13	gantvā ekamante khandhavāraṃ nivāsetvā katipayehi amaccehi saddhiṃ assamapadābhimukho pāyāsi.	6271	
PA_atk-s05_14a1:628_0	Tasmiṃ khaṇe saṅkhapālo mahantena parivārena dhammaṃ suṇanto nisīdi. So taṃ rājānaṃ	628	
PA_atk-s05_14a1:628_1	āgacchantaṃ disvā isiṃ vanditvā uṭṭhāyāsanā pakkāmi. Rājā pitaraṃ vanditvā paṭisanthāraṃ	628	
PA_atk-s05_14a1:628_2	katvā nisīditvā pucchi – “bhante, katararājā nāmesa tumhākaṃ santikaṃ āgato”ti. Tāta,	628	
PA_atk-s05_14a1:628_3	saṅkhapālanāgarājā nāmesoti. So tassa sampattiṃ nissāya nāgabhavane lobhaṃ katvā	628	
PA_atk-s05_14a1:628_4	katipāhaṃ vasitvā pitu bhikkhāhāraṃ nibaddhaṃ dāpetvā attano nagarameva gantvā catūsu	628	
PA_atk-s05_14a1:628_5	dvāresu dānasālāyo kāretvā sakalajambudīpaṃ saṅkhobhento dānaṃ datvā sīlaṃ rakkhitvā	628	
PA_atk-s05_14a1:628_6	uposathakammaṃ katvā nāgabhavanaṃ patthetvā āyupariyosāne nāgabhavane nibbattitvā	628	
PA_atk-s05_14a1:628_7	saṅkhapālanāgarājā ahosi. So gacchante kāle tāya sampattiyā vippaṭisārī hutvā tato	628	
PA_atk-s05_14a1:628_8	paṭṭhāya manussayoniṃ patthento uposathavāsaṃ vasi. Athassa nāgabhavane vasantassa	628	
PA_atk-s05_14a1:628_9	uposathavāso na sampajjati, sīlavināsaṃ pāpuṇāti. So tato paṭṭhāya nāgabhavanā nikkhamitvā	628	
PA_atk-s05_14a1:628_10	kaṇṇaveṇṇāya nadiyā avidūre mahāmaggassa ca ekapadikamaggassa ca antare ekaṃ vammikaṃ	6281	
PA_atk-s05_14a1:628_11	parikkhipitvā uposathaṃ adhiṭṭhāya samādinnasīlo “mama cammamaṃsādīhi atthikā cammamaṃsādīni	6281	
PA_atk-s05_14a1:628_12	harantū”ti attānaṃ dānamukhe vissajjetvā vammikamatthake nipanno samaṇadhammaṃ karonto	6281	
PA_atk-s05_14a1:628_13	cātuddase pannarase vasitvā pāṭipade nāgabhavanaṃ gacchati.	6281	
PA_atk-s05_14a1:629_0	Tasmiṃ ekadivasaṃ evaṃ sīlaṃ samādiyitvā nipanne paccantagāmavāsino soḷasa janā “maṃsaṃ	629	
PA_atk-s05_14a1:629_1	āharissāmā”ti āvudhahatthā araññe vicarantā kiñci alabhitvā nikkhantā taṃ vammikamatthake	629	
PA_atk-s05_14a1:629_2	nipannaṃ disvā “mayaṃ ajja godhāpotakampi na labhimhā, imaṃ nāgarājānaṃ vadhitvā	629	
PA_atk-s05_14a1:629_3	khādissāmā”ti cintetvā “mahā kho panesa gayhamāno palāyeyya, yathānipannameva taṃ	629	
PA_atk-s05_14a1:629_4	bhogesu sūlehi vijjhitvā dubbalaṃ katvā gaṇhissāmā”ti sūlāni ādāya upasaṅkamiṃsu.	629	
PA_atk-s05_14a1:629_5	Bodhisattassa sarīraṃ mahantaṃ ekadoṇikanāvappamāṇaṃ vaṭṭetvā ṭhapitasumanapupphadāmaṃ	629	
PA_atk-s05_14a1:629_6	viya jiñjukaphalasannibhehi akkhīhi jayasumanapupphasadisena ca sīsena samannāgataṃ	629	
PA_atk-s05_14a1:629_7	ativiya sobhati. So tesaṃ soḷasannaṃ janānaṃ padasaddena bhogantarato sīsaṃ nīharitvā	629	
PA_atk-s05_14a1:629_8	rattakkhīni ummīletvā te sūlahatthe āgacchante disvā cintesi – “ajja mayhaṃ manoratho	629	
PA_atk-s05_14a1:629_9	matthakaṃ pāpuṇissati, ahaṃ attānaṃ dānamukhe niyyādetvā vīriyaṃ adhiṭṭhahitvā nipanno,	629	
PA_atk-s05_14a1:629_10	ime mama sarīraṃ sattīhi koṭṭetvā chiddāvachiddaṃ karonte kodhavasena akkhīni ummīletvā	6291	
PA_atk-s05_14a1:629_11	na olokessāmī”ti attano sīlabhedabhayena daḷhaṃ adhiṭṭhāya sīsaṃ bhogantareyeva pavesetvā	6291	
PA_atk-s05_14a1:629_12	nipajji. Atha naṃ te upagantvā naṅguṭṭhe gahetvā kaḍḍhantā bhūmiyaṃ pothetvā tikhiṇasūlehi	6291	
PA_atk-s05_14a1:629_13	aṭṭhasu ṭhānesu vijjhitvā sakaṇṭakakāḷavettayaṭṭhiyo pahāramukhehi pavesetvā aṭṭhasu	6291	
PA_atk-s05_14a1:629_14	ṭhānesu kājenādāya mahāmaggaṃ paṭipajjiṃsu, mahāsatto sūlehi vijjhanato paṭṭhāya	6291	
PA_atk-s05_14a1:629_15	ekaṭṭhānepi kodhavasena akkhīni ummīletvā te na olokesi. Tassa aṭṭhahi kājehi ādāya	6291	
PA_atk-s05_14a1:629_16	nīyamānassa sīsaṃ olambetvā bhūmiyaṃ pahari. Atha naṃ “sīsamassa olambatī”ti mahāmagge	6291	
PA_atk-s05_14a1:629_17	nipajjāpetvā taruṇasūlena nāsāpuṭaṃ vijjhitvā rajjukaṃ pavesetvā sīsaṃ ukkhipitvā	6291	
PA_atk-s05_14a1:629_18	kājakoṭiyaṃ laggitvā punapi ukkhipitvā maggaṃ paṭipajjiṃsu.	6291	
PA_atk-s05_14a1:630_0	Tasmiṃ khaṇe videharaṭṭhe mithilanagaravāsī āḷāro nāma kuṭumbiko pañca sakaṭasatāni	630	
PA_atk-s05_14a1:630_1	ādāya sukhayānake nisīditvā gacchanto te bhojaputte bodhisattaṃ tathā gaṇhitvā gacchante	630	
PA_atk-s05_14a1:630_2	disvā tesaṃ soḷasannampi soḷasahi vāhagoṇehi saddhiṃ pasataṃ pasataṃ suvaṇṇamāsake	630	
PA_atk-s05_14a1:630_3	sabbesaṃ nivāsanapārupanāni bhariyānampi nesaṃ vatthābharaṇāni datvā vissajjāpesi.	630	
PA_atk-s05_14a1:630_4	Atha so nāgabhavanaṃ gantvā tattha papañcaṃ akatvā mahantena parivārena nikkhamitvā	630	
PA_atk-s05_14a1:630_5	āḷāraṃ upasaṅkamitvā nāgabhavanassa vaṇṇaṃ kathetvā taṃ ādāya nāgabhavanaṃ gantvā	630	
PA_atk-s05_14a1:630_6	tīhi nāgakaññāsatehi saddhiṃ mahantamassa yasaṃ datvā dibbehi kāmehi santappesi.	630	
PA_atk-s05_14a1:630_7	Āḷāro nāgabhavane ekavassaṃ vasitvā dibbakāme paribhuñjitvā “icchāmahaṃ, samma, pabbajitu”nti	630	
PA_atk-s05_14a1:630_8	nāgarājassa kathetvā pabbajitaparikkhāre gahetvā nāgabhavanato himavantappadesaṃ	630	
PA_atk-s05_14a1:630_9	gantvā pabbajitvā tattha ciraṃ vasitvā aparabhāge cārikaṃ caranto bārāṇasiṃ patvā	630	
PA_atk-s05_14a1:630_10	rājuyyāne vasitvā punadivase bhikkhāya nagaraṃ pavisitvā rājadvāraṃ agamāsi. Atha	6301	
PA_atk-s05_14a1:630_11	naṃ bārāṇasirājā disvā iriyāpathe pasīditvā pakkosāpetvā paññattāsane nisīdāpetvā	6301	
PA_atk-s05_14a1:630_12	nānaggarasabhojanaṃ bhojetvā aññatarasmiṃ nīce āsane nisinno vanditvā tena saddhiṃ	6301	
PA_atk-s05_14a1:630_13	sallapanto paṭhamaṃ gāthamāha –	6301	
PA_atk-s05_14a1:632	“Ariyāvakāsosi pasannanetto, maññe bhavaṃ pabbajito kulamhā;	63	
PA_atk-s05_14a1:633	Kathaṃ nu vittāni pahāya bhoge, pabbaji nikkhamma gharā sapaññā”ti.	63	
PA_atk-s05_14a1:634_0	Tattha ariyāvakāsosīti niddosasundarasarīrāvakāsosi, abhirūposīti attho. Pasannanettoti	634	
PA_atk-s05_14a1:634_1	pañcahi pasādehi yuttanetto. Kulamhāti khattiyakulā vā brāhmaṇakulā vā seṭṭhikulā	634	
PA_atk-s05_14a1:634_2	vā pabbajitosīti maññāmi. Kathaṃ nūti kena kāraṇena kiṃ ārammaṇaṃ katvā dhanañca	634	
PA_atk-s05_14a1:634_3	upabhoge ca pahāya gharā nikkhamitvā pabbajitosi sapañña paṇḍitapurisāti pucchati.	634	
PA_atk-s05_14a1:635	Tato paraṃ tāpasassa ca rañño ca vacanappaṭivacanavasena gāthānaṃ sambandho veditabbo –	63	
PA_atk-s05_14a1:637	“Sayaṃ vimānaṃ naradeva disvā, mahānubhāvassa mahoragassa;	63	
PA_atk-s05_14a1:638	Disvāna puññāna mahāvipākaṃ, saddhāyahaṃ pabbajitomhi rāja.	63	
PA_atk-s05_14a1:640	“Na kāmakāmā na bhayā na dosā, vācaṃ musā pabbajitā bhaṇanti;	64	
PA_atk-s05_14a1:641	Akkhāhi me pucchito etamatthaṃ, sutvāna me jāyihitippasādo.	64	
PA_atk-s05_14a1:643	“Vāṇijja raṭṭhādhipa gacchamāno, pathe addasāsimhi bhojaputte;	64	
PA_atk-s05_14a1:644	Pavaḍḍhakāyaṃ uragaṃ mahantaṃ, ādāya gacchante pamodamāne.	64	
PA_atk-s05_14a1:646	“Sohaṃ samāgamma janinda tehi, pahaṭṭhalomo avacamhi bhīto;	64	
PA_atk-s05_14a1:647	Kuhiṃ ayaṃ nīyati bhīmakāyo, nāgena kiṃ kāhatha bhojaputtā.	64	
PA_atk-s05_14a1:649	“Nāgo ayaṃ nīyati bhojanatthā, pavaḍḍhakāyo urago mahanto;	64	
PA_atk-s05_14a1:650	Sāduñca thūlañca muduñca maṃsaṃ, na tvaṃ rasaññāsi videhaputta.	65	
PA_atk-s05_14a1:652	“Ito mayaṃ gantvā sakaṃ niketaṃ, ādāya satthāni vikopayitvā;	65	
PA_atk-s05_14a1:653	Maṃsāni bhokkhāma pamodamānā, mayañhi ve sattavo pannagānaṃ.	65	
PA_atk-s05_14a1:655	“Sace ayaṃ nīyati bhojanatthā, pavaḍḍhakāyo urago mahanto;	65	
PA_atk-s05_14a1:656	Dadāmi vo balibaddāni soḷasa, nāgaṃ imaṃ muñcatha bandhanasmā.	65	
PA_atk-s05_14a1:658	“Addhā hi no bhakkho ayaṃ manāpo, bahū ca no uragā bhuttapubbā;	65	
PA_atk-s05_14a1:659	Karoma te taṃ vacanaṃ aḷāra, mittañca no hohi videhaputta.	65	
PA_atk-s05_14a1:661	“Tadāssu te bandhanā mocayiṃsu, yaṃ natthuto paṭimokkassa pāse;	66	
PA_atk-s05_14a1:662	Mutto ca so bandhanā nāgarājā, pakkāmi pācīnamukho muhuttaṃ.	66	
PA_atk-s05_14a1:664	“Gantvāna pācīnamukho muhuttaṃ, puṇṇehi nettehi palokayī maṃ;	66	
PA_atk-s05_14a1:665	Tadāssahaṃ piṭṭhito anvagacchiṃ, dasaṅguliṃ añjaliṃ paggahetvā.	66	
PA_atk-s05_14a1:667	“Gaccheva kho tvaṃ taramānarūpo, mā taṃ amittā punaraggahesuṃ;	66	
PA_atk-s05_14a1:668	Dukkho hi luddehi punā samāgamo, adassanaṃ bhojaputtāna gaccha.	66	
PA_atk-s05_14a1:670	“Agamāsi so rahadaṃ vippasannaṃ, nīlobhāsaṃ ramaṇīyaṃ sutitthaṃ;	67	
PA_atk-s05_14a1:671	Samotataṃ jambuhi vetasāhi, pāvekkhi nittiṇṇabhayo patīto.	67	
PA_atk-s05_14a1:673	“So taṃ pavissa nacirassa nāgo, dibbena me pāturahū janinda;	67	
PA_atk-s05_14a1:674	Upaṭṭhahī maṃ pitaraṃva putto, hadayaṅgamaṃ kaṇṇasukhaṃ bhaṇanto.	67	
PA_atk-s05_14a1:676	“Tvaṃ mesi mātā ca pitā aḷāra, abbhantaro pāṇadado sahāyo;	67	
PA_atk-s05_14a1:677	Sakañca iddhiṃ paṭilābhakosmi, aḷāra passa me nivesanāni;	67	
PA_atk-s05_14a1:678	Pahūtabhakkhaṃ bahuannapānaṃ, masakkasāraṃ viya vāsavassā”ti.	67	
PA_atk-s05_14a1:679_0	Tattha vimānanti saṅkhapālanāgarañño anekasatanāṭakasampattisampannaṃ kañcanamaṇivimānaṃ.	679	
PA_atk-s05_14a1:679_1	Puññānanti tena katapuññānaṃ mahantaṃ vipākaṃ disvā kammañca phalañca paralokañca	679	
PA_atk-s05_14a1:679_2	saddahitvā pavattāya saddhāya ahaṃ pabbajito. Na kāmakāmāti na vatthukāmenapi bhayenapi	679	
PA_atk-s05_14a1:679_3	dosenapi musā bhaṇanti. Jāyihitīti, bhante, tumhākaṃ vacanaṃ sutvā mayhampi pasādo	679	
PA_atk-s05_14a1:679_4	somanassaṃ jāyissati. Vāṇijjanti vāṇijjakammaṃ karissāmīti gacchanto. Pathe addasāsimhīti	679	
PA_atk-s05_14a1:679_5	pañcannaṃ sakaṭasatānaṃ purato sukhayānake nisīditvā gacchanto mahāmagge janapadamanusse	679	
PA_atk-s05_14a1:679_6	addasaṃ. Pavaḍḍhakāyanti vaḍḍhitakāyaṃ. Ādāyāti aṭṭhahi kājehi gahetvā. Avacamhīti	679	
PA_atk-s05_14a1:679_7	abhāsiṃ. Bhīmakāyoti bhayajanakakāyo. Bhojaputtāti luddaputtake piyasamudācārenālapati.	679	
PA_atk-s05_14a1:679_8	Videhaputtāti videharaṭṭhavāsitāya āḷāraṃ ālapiṃsu. Vikopayitvāti chinditvā. Mayañhi	679	
PA_atk-s05_14a1:679_9	vo sattavoti mayaṃ pana nāgānaṃ verino nāma. Bhojanatthāti bhojanatthāya. Mittañca	679	
PA_atk-s05_14a1:679_10	no hohīti tvaṃ amhākaṃ mitto hohi, kataguṇaṃ jāna.	6791	
PA_atk-s05_14a1:680_0	Tadāssu teti, mahārāja, tehi bhojaputtehi evaṃ vutte ahaṃ tesaṃ soḷasa vāhagoṇe nivāsanapārupanāni	680	
PA_atk-s05_14a1:680_1	pasataṃ pasataṃ suvaṇṇamāsake bhariyānañca nesaṃ vatthālaṅkāraṃ adāsiṃ, atha te saṅkhapālanāgarājānaṃ	680	
PA_atk-s05_14a1:680_2	bhūmiyaṃ nipajjāpetvā attano kakkhaḷatāya sakaṇṭakakāḷavettalatāya koṭiyaṃ gahetvā	680	
PA_atk-s05_14a1:680_3	ākaḍḍhituṃ ārabhiṃsu. Athāhaṃ nāgarājānaṃ kilamantaṃ disvā akilamentova asinā tā	680	
PA_atk-s05_14a1:680_4	latā chinditvā dārakānaṃ kaṇṇavedhato vaṭṭinīharaṇaniyāmena adukkhāpento saṇikaṃ	680	
PA_atk-s05_14a1:680_5	nīhariṃ, tasmiṃ kāle te bhojaputtā yaṃ bandhanaṃ assa natthuto pavesetvā pāse paṭimokkaṃ,	680	
PA_atk-s05_14a1:680_6	tasmā bandhanā taṃ uragaṃ mocayiṃsu. Tassa nāsato saha pāsena taṃ rajjukaṃ nīhariṃsūti	680	
PA_atk-s05_14a1:680_7	dīpeti. Iti te uragaṃ vissajjetvā thokaṃ gantvā “ayaṃ urago dubbalo, matakāle naṃ	680	
PA_atk-s05_14a1:680_8	gahetvā gamissāmā”ti nilīyiṃsu.	680	
PA_atk-s05_14a1:681_0	Puṇṇehīti sopi muhuttaṃ pācīnābhimukho gantvā assupuṇṇehi nettehi maṃ palokayi. Tadāssahanti	681	
PA_atk-s05_14a1:681_1	tadā assa ahaṃ. Gacchevāti evaṃ taṃ avacanti vadati. Rahadanti kaṇṇaveṇṇadahaṃ. Samotatanti	681	
PA_atk-s05_14a1:681_2	ubhayatīresu jamburukkhavetasarukkhehi otataṃ vitataṃ. Nittiṇṇabhayo patītoti so	681	
PA_atk-s05_14a1:681_3	kira taṃ dahaṃ pavisanto āḷārassa nipaccakāraṃ dassetvā yāva naṅguṭṭhā otari, udake	681	
PA_atk-s05_14a1:681_4	paviṭṭhaṭṭhānamevassa nibbhayaṃ ahosi, tasmā nittiṇṇabhayo patīto haṭṭhatuṭṭho pāvekkhīti.	681	
PA_atk-s05_14a1:681_5	Pavissāti pavisitvā. Dibbena meti nāgabhavane pamādaṃ anāpajjitvā mayi kaṇṇaveṇṇatīraṃ	681	
PA_atk-s05_14a1:681_6	anatikkanteyeva dibbena parivārena mama purato pāturahosi. Upaṭṭhahīti upāgami. Abbhantaroti	681	
PA_atk-s05_14a1:681_7	hadayamaṃsasadiso. Tvaṃ mama bahupakāro, sakkāraṃ te karissāmi. Passa me nivesanānīti	681	
PA_atk-s05_14a1:681_8	mama nāgabhavanaṃ passa. Masakkasāraṃ viyāti masakkasāro vuccati osakkanaparisakkanābhāvena	681	
PA_atk-s05_14a1:681_9	ghanasāratāya ca sinerupabbatarājā. Ayaṃ tattha māpitaṃ tāvatiṃsabhavanaṃ sandhāyevamāha.	681	
PA_atk-s05_14a1:682	Mahārāja! Evaṃ vatvā so nāgarājā uttari attano nāgabhavanaṃ vaṇṇento gāthādvayamāha –	68	
PA_atk-s05_14a1:684	“Taṃ bhūmibhāgehi upetarūpaṃ, asakkharā ceva mudū subhā ca;	68	
PA_atk-s05_14a1:685	Nīcattiṇā apparajā ca bhūmi, pāsādikā yattha jahanti sokaṃ.	68	
PA_atk-s05_14a1:687	“Anāvakulā veḷuriyūpanīlā, catuddisaṃ ambavanaṃ surammaṃ;	68	
PA_atk-s05_14a1:688	Pakkā ca pesī ca phalā suphullā, niccotukā dhārayantī phalānī”ti.	68	
PA_atk-s05_14a1:689_0	Tattha asakkharāti yā tattha bhūmi pāsāṇasakkhararahitā mudu subhā kañcanarajatamaṇimayā	689	
PA_atk-s05_14a1:689_1	sattaratanavālukākiṇṇā. Nīcattiṇāti indagopakapiṭṭhisadisavaṇṇehi nīcatiṇehi samannāgatā.	689	
PA_atk-s05_14a1:689_2	Apparajāti paṃsurahitā. Yattha jahanti sokanti yattha paviṭṭhamattāva nissokā honti.	689	
PA_atk-s05_14a1:689_3	Anāvakulāti na avakulā akhāṇumā upari ukkulavikulabhāvarahitā vā samasaṇṭhitā. Veḷuriyūpanīlāti	689	
PA_atk-s05_14a1:689_4	veḷuriyena upanīlā, tasmiṃ nāgabhavane veḷuriyamayā pasannasalilā nīlobhāsā anekavaṇṇakamaluppalasañchannā	689	
PA_atk-s05_14a1:689_5	pokkharaṇīti attho. Catuddisanti tassā pokkharaṇiyā catūsu disāsu. Pakkā cāti tasmiṃ	689	
PA_atk-s05_14a1:689_6	ambavane ambarukkhā pakkaphalā ca aḍḍhapakkaphalā ca taruṇaphalā ca phullitāyevāti	689	
PA_atk-s05_14a1:689_7	attho. Niccotukāti channampi utūnaṃ anurūpehi pupphaphalehi samannāgatāti.	689	
PA_atk-s05_14a1:691	Tesaṃ vanānaṃ naradeva majjhe, nivesanaṃ bhassarasannikāsaṃ;	69	
PA_atk-s05_14a1:692	Rajataggaḷaṃ sovaṇṇamayaṃ uḷāraṃ, obhāsatī vijjurivantalikkhe.	69	
PA_atk-s05_14a1:694	“Maṇīmayā soṇṇamayā uḷārā, anekacittā satataṃ sunimmitā;	69	
PA_atk-s05_14a1:695	Paripūrā kaññāhi alaṅkatāhi, suvaṇṇakāyūradharāhi rāja.	69	
PA_atk-s05_14a1:697	“So saṅkhapālo taramānarūpo, pāsādamāruyha anomavaṇṇo;	69	
PA_atk-s05_14a1:698	Sahassathambhaṃ atulānubhāvaṃ, yatthassa bhariyā mahesī ahosi.	69	
PA_atk-s05_14a1:700	“Ekā ca nārī taramānarūpā, ādāya veḷuriyamayaṃ mahagghaṃ;	70	
PA_atk-s05_14a1:701	Subhaṃ maṇiṃ jātimantūpapannaṃ, acoditā āsanamabbhihāsi.	70	
PA_atk-s05_14a1:703	“Tato maṃ urago hatthe gahetvā, nisīdayī pāmukhaāsanasmiṃ;	70	
PA_atk-s05_14a1:704	Idamāsanaṃ atra bhavaṃ nisīdatu, bhavañhi me aññataro garūnaṃ.	70	
PA_atk-s05_14a1:706	“Aññā ca nārī taramānarūpā, ādāya vāriṃ upasaṅkamitvā;	70	
PA_atk-s05_14a1:707	Pādāni pakkhālayī me janinda, bhariyāva bhattū patino piyassa.	70	
PA_atk-s05_14a1:709	“Aparā ca nārī taramānarūpā, paggayha sovaṇṇamayāya pātiyā;	70	
PA_atk-s05_14a1:710	Anekasūpaṃ vividhaṃ viyañjanaṃ, upanāmayī bhatta manuññarūpaṃ.	71	
PA_atk-s05_14a1:712	“Turiyehi maṃ bhārata bhuttavantaṃ, upaṭṭhahuṃ bhattu mano viditvā;	71	
PA_atk-s05_14a1:713	Tatuttariṃ maṃ nipatī mahantaṃ, dibbehi kāmehi anappakehī”ti.	71	
PA_atk-s05_14a1:714_0	Tattha nivesananti pāsādo. Bhassarasannikāsanti pabhassaradassanaṃ. Rajataggaḷanti	714	
PA_atk-s05_14a1:714_1	rajatadvārakavāṭaṃ. Maṇīmayāti evarūpā tattha kūṭāgārā ca gabbhā ca. Paripūrāti sampuṇṇā.	714	
PA_atk-s05_14a1:714_2	So saṅkhapāloti, mahārāja, ahaṃ evaṃ tasmiṃ nāgabhavanaṃ vaṇṇente taṃ daṭṭhukāmo	714	
PA_atk-s05_14a1:714_3	ahosiṃ, atha maṃ tattha netvā so saṅkhapālo hatthe gahetvā taramāno veḷuriyathambhehi	714	
PA_atk-s05_14a1:714_4	sahassathambhaṃ pāsādaṃ āruyha yasmiṃ ṭhāne assa mahesī ahosi, taṃ ṭhānaṃ netīti	714	
PA_atk-s05_14a1:714_5	dīpeti. Ekā cāti mayi pāsādaṃ abhiruḷhe ekā itthī aññehi maṇīhi jātimahantehi upetaṃ	714	
PA_atk-s05_14a1:714_6	subhaṃ veḷuriyāsanaṃ tena nāgarājena avuttāva. Abbhihāsīti abhihari, attharīti vuttaṃ hoti.	714	
PA_atk-s05_14a1:715_0	Pāmukhaāsanasminti pamukhāsanasmiṃ, uttamāsane nisīdāpesīti attho. Garūnanti mātāpitūnaṃ	715	
PA_atk-s05_14a1:715_1	me tvaṃ aññataroti evaṃ vatvā nisīdāpesi. Vividhaṃ viyañjananti vividhaṃ byañjanaṃ.	715	
PA_atk-s05_14a1:715_2	Bhatta manuññarūpanti bhattaṃ manuññarūpaṃ. Bhāratāti rājānaṃ ālapati. Bhuttavantanti	715	
PA_atk-s05_14a1:715_3	bhuttāviṃ katabhattakiccaṃ. Upaṭṭhahunti anekasatehi turiyehi gandhabbaṃ kurumānā	715	
PA_atk-s05_14a1:715_4	upaṭṭhahiṃsu. Bhattu mano viditvāti attano patino cittaṃ jānitvā. Tatuttarinti tato	715	
PA_atk-s05_14a1:715_5	gandhabbakaraṇato uttariṃ. Maṃ nipatīti so nāgarājā maṃ upasaṅkami. Mahantaṃ dibbehīti	715	
PA_atk-s05_14a1:715_6	mahantehi uḷārehi dibbehi kāmehi tehi ca anappakehi.	715	
PA_atk-s05_14a1:716	Evaṃ upasaṅkamitvā ca pana gāthamāha –	71	
PA_atk-s05_14a1:718	“Bhariyā mametā tisatā aḷāra, sabbattamajjhā padumuttarābhā;	71	
PA_atk-s05_14a1:719	Aḷāra etāssu te kāmakārā, dadāmi te tā paricārayassū”ti.	71	
PA_atk-s05_14a1:720_0	Tattha sabbattamajjhāti sabbā attamajjhā, pāṇinā gahitappamāṇamajjhāti attho. Aṭṭhakathāyaṃ	720	
PA_atk-s05_14a1:720_1	pana “sumajjhā”ti pāṭho. Padumuttarābhāti padumavaṇṇauttarābhā, padumavaṇṇauttaracchaviyoti	720	
PA_atk-s05_14a1:720_2	attho. Paricārayassūti tā attano pādaparicārikā karohīti vatvā tīhi itthisatehi saddhiṃ	720	
PA_atk-s05_14a1:720_3	mahāsampattiṃ mayhaṃ adāsi.	720	
PA_atk-s05_14a1:721	So āha –	72	
PA_atk-s05_14a1:723	“Saṃvaccharaṃ dibbarasānubhutvā, tadāssuhaṃ uttarimajjhabhāsiṃ;	72	
PA_atk-s05_14a1:724	Nāgassidaṃ kinti kathañca laddhaṃ, kathajjhagamāsi vimānaseṭṭhaṃ.	72	
PA_atk-s05_14a1:726	“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;	72	
PA_atk-s05_14a1:727	Pucchāmi taṃ nāgarājetamatthaṃ, kathajjhagamāsi vimānaseṭṭha”nti.	72	
PA_atk-s05_14a1:728_0	Tattha dibbarasānubhutvāti dibbe kāmaguṇarase anubhavitvā. Tadāssuhanti tadā assu	728	
PA_atk-s05_14a1:728_1	ahaṃ. Nāgassidanti bhadramukhassa saṅkhapālanāgarājassa idaṃ sampattijātaṃ kinti	728	
PA_atk-s05_14a1:728_2	kiṃ nāma kammaṃ katvā kathañca katvā laddhaṃ, kathametaṃ vimānaseṭṭhaṃ tvaṃ ajjhagamāsi,	728	
PA_atk-s05_14a1:728_3	iti naṃ ahaṃ pucchiṃ. Adhiccaladdhanti ahetunā laddhaṃ. Pariṇāmajaṃ teti kenaci tava	728	
PA_atk-s05_14a1:728_4	atthāya pariṇāmitattā pariṇāmato jātaṃ. Sayaṃkatanti kārake pakkosāpetvā ratanāni datvā kāritanti.	728	
PA_atk-s05_14a1:729	Tato parā dvinnampi vacanappaṭivacanagāthāva –	72	
PA_atk-s05_14a1:731	“Nādhiccaladdhaṃ na pariṇāmajaṃ me, na sayaṃkataṃ nāpi devehi dinnaṃ;	73	
PA_atk-s05_14a1:732	Sakehi kammehi apāpakehi, puññehi me laddhamidaṃ vimānaṃ.	73	
PA_atk-s05_14a1:734	“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;	73	
PA_atk-s05_14a1:735	Akkhāhi me nāgarājetamatthaṃ, kathaṃ nu te laddhamidaṃ vimānaṃ.	73	
PA_atk-s05_14a1:737	“Rājā ahosiṃ magadhānamissaro, duyyodhano nāma mahānubhāvo;	73	
PA_atk-s05_14a1:738	So ittaraṃ jīvitaṃ saṃviditvā, asassataṃ vipariṇāmadhammaṃ.	73	
PA_atk-s05_14a1:740	“Annañca pānañca pasannacitto, sakkacca dānaṃ vipulaṃ adāsiṃ;	74	
PA_atk-s05_14a1:741	Opānabhūtaṃ me gharaṃ tadāsi, santappitā samaṇabrāhmaṇā ca.	74	
PA_atk-s05_14a1:743	“Mālañca gandhañca vilepanañca, padīpiyaṃ yānamupassayañca;	74	
PA_atk-s05_14a1:744	Acchādanaṃ sayanamathannapānaṃ, sakkacca dānāni adamha tattha.	74	
PA_atk-s05_14a1:746	“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;	74	
PA_atk-s05_14a1:747	Teneva me laddhamidaṃ vimānaṃ, pahūtabhakkhaṃ bahuannapānaṃ;	74	
PA_atk-s05_14a1:748	Naccehi gītehi cupetarūpaṃ, ciraṭṭhitikaṃ na ca sassatāyaṃ.	74	
PA_atk-s05_14a1:750	“Appānubhāvā taṃ mahānubhāvaṃ, tejassinaṃ hanti atejavanto;	75	
PA_atk-s05_14a1:751	Kimeva dāṭhāvudha kiṃ paṭicca, hatthattamāgacchi vanibbakānaṃ.	75	
PA_atk-s05_14a1:753	“Bhayaṃ nu te anvagataṃ mahantaṃ, tejo nu te nānvagaṃ dantamūlaṃ;	75	
PA_atk-s05_14a1:754	Kimeva dāṭhāvudha kiṃ paṭicca, kilesamāpajji vanibbakānaṃ.	75	
PA_atk-s05_14a1:756	“Na me bhayaṃ anvagataṃ mahantaṃ, tejo na sakkā mama tehi hantuṃ;	75	
PA_atk-s05_14a1:757	Satañca dhammāni sukittitāni, samuddavelāva duraccayāni.	75	
PA_atk-s05_14a1:759	“Cātuddasiṃ pañcadasiṃ aḷāra, uposathaṃ niccamupāvasāmi;	75	
PA_atk-s05_14a1:760	Athāgamuṃ soḷasa bhojaputtā, rajjuṃ gahetvāna daḷhañca pāsaṃ.	76	
PA_atk-s05_14a1:762	“Bhetvāna nāsaṃ atikassa rajjuṃ, nayiṃsu maṃ samparigayha luddā;	76	
PA_atk-s05_14a1:763	Etādisaṃ dukkhamahaṃ titikkhaṃ, uposathaṃ appaṭikopayanto.	76	
PA_atk-s05_14a1:765	“Ekāyane taṃ pathe addasaṃsu, balena vaṇṇena cupetarūpaṃ;	76	
PA_atk-s05_14a1:766	Siriyā paññāya ca bhāvitosi, kiṃ patthayaṃ nāga tapo karosi.	76	
PA_atk-s05_14a1:768	“Na puttahetū na dhanassa hetū, na āyuno cāpi aḷāra hetu;	76	
PA_atk-s05_14a1:769	Manussayoniṃ abhipatthayāno, tasmā parakkama tapo karomi.	76	
PA_atk-s05_14a1:771	“Tvaṃ lohitakkho vihatantaraṃso, alaṅkato kappitakesamassu;	77	
PA_atk-s05_14a1:772	Surosito lohitacandanena, gandhabbarājāva disā pabhāsasi.	77	
PA_atk-s05_14a1:774	“Deviddhipattosi mahānubhāvo, sabbehi kāmehi samaṅgibhūto;	77	
PA_atk-s05_14a1:775	Pucchāmi taṃ nāgarājetamatthaṃ, seyyo ito kena manussaloko.	77	
PA_atk-s05_14a1:777	“Aḷāra nāññatra manussalokā, suddhīva saṃvijjati saṃyamo vā;	77	
PA_atk-s05_14a1:778	Ahañca laddhāna manussayoniṃ, kāhāmi jātimaraṇassa antaṃ.	77	
PA_atk-s05_14a1:780	“Saṃvaccharo me vasato tavantike, annena pānena upaṭṭhitosmi;	78	
PA_atk-s05_14a1:781	Āmantayitvāna palemi nāga, cirappavuṭṭhosmi ahaṃ janinda.	78	
PA_atk-s05_14a1:783	“Puttā ca dārā anujīvino ca, niccānusiṭṭhā upatiṭṭhathetaṃ;	78	
PA_atk-s05_14a1:784	Kaccinnu taṃ nābhisapittha koci, piyañhi me dassanaṃ tuyhaṃ aḷāra.	78	
PA_atk-s05_14a1:786	“Yathāpi mātū ca pitū agāre, putto piyo paṭivihito vaseyya;	78	
PA_atk-s05_14a1:787	Tatopi mayhaṃ idhameva seyyo, cittañhi te nāga mayī pasannaṃ.	78	
PA_atk-s05_14a1:789	“Maṇī mamaṃ vijjati lohitaṅko, dhanāharo maṇiratanaṃ uḷāraṃ;	78	
PA_atk-s05_14a1:790	Ādāya tvaṃ gaccha sakaṃ niketaṃ, laddhā dhanaṃ taṃ maṇimossajassū”ti.	79	
PA_atk-s05_14a1:791_0	Tattha kiṃ te vatanti kiṃ tava vatasamādānaṃ. Brahmacariyanti seṭṭhacariyaṃ. Opānabhūtanti	791	
PA_atk-s05_14a1:791_1	catumahāpathe khatapokkharaṇī viya dhammikasamaṇabrāhmaṇānaṃ yathāsukhaṃ paribhuñjitabbavibhavaṃ.	791	
PA_atk-s05_14a1:791_2	Na ca sassatāyanti ciraṭṭhitikaṃ samānampi ce taṃ mayhaṃ sassataṃ na hotīti me katheti.	791	
PA_atk-s05_14a1:792_0	Appānubhāvāti bhojaputte sandhāyāha. Hantīti aṭṭhasu ṭhānesu sūlehi vijjhantā kiṃkāraṇā	792	
PA_atk-s05_14a1:792_1	haniṃsu. Kiṃ paṭiccāti kiṃ sandhāya tvaṃ tadā tesaṃ hatthattaṃ āgacchi vasaṃ upagato.	792	
PA_atk-s05_14a1:792_2	Vanibbakānanti bhojaputtā idha “vanibbakā”ti vuttā. Tejo nu te nānvagaṃ dantamūlanti	792	
PA_atk-s05_14a1:792_3	kiṃ nu tava tejo bhojaputte disvā tadā bhayaṃ mahantaṃ anvagataṃ, udāhu visaṃ dantamūlaṃ	792	
PA_atk-s05_14a1:792_4	na anvagataṃ. Kilesanti dukkhaṃ. Vanibbakānanti bhojaputtānaṃ santike, bhojaputte nissāyāti attho.	792	
PA_atk-s05_14a1:793_0	Tejo na sakkā mama tehi hantunti mama visatejo aññassa tejena abhihantumpi na sakkā.	793	
PA_atk-s05_14a1:793_1	Satanti buddhādīnaṃ. Dhammānīti sīlasamādhipaññākhantianuddayamettābhāvanāsaṅkhātāni	793	
PA_atk-s05_14a1:793_2	dhammāni. Sukittitānīti suvaṇṇitāni sukathitāni. Kinti katvā? Samuddavelāva duraccayānīti	793	
PA_atk-s05_14a1:793_3	tehi samuddavelā viya sappurisehi jīvitatthampi duraccayānīti vaṇṇitāni, tasmā ahaṃ	793	
PA_atk-s05_14a1:793_4	sīlabhedabhayena khantimettādisamannāgato hutvā mama kopassa sīlavelantaṃ atikkamituṃ na adāsinti āha.	793	
PA_atk-s05_14a1:794_0	“Imissā pana saṅkhapāladhammadesanāya dasapi pāramiyo labbhanti. Tadā hi mahāsattena	794	
PA_atk-s05_14a1:794_1	sarīrassa pariccattabhāvo dānapāramī nāma hoti, tathārūpenāpi visatejena sīlassa	794	
PA_atk-s05_14a1:794_2	abhinnatā sīlapāramī, nāgabhavanato nikkhamitvā samaṇadhammakaraṇaṃ nekkhammapāramī,	794	
PA_atk-s05_14a1:794_3	‘idañcidañca kātuṃ vaṭṭatī’ti saṃvidahanaṃ paññāpāramī, adhivāsanavīriyaṃ vīriyapāramī,	794	
PA_atk-s05_14a1:794_4	adhivāsanakhanti khantipāramī, saccasamādānaṃ saccapāramī, ‘mama sīlaṃ na bhindissāmī’ti	794	
PA_atk-s05_14a1:794_5	adhiṭṭhānaṃ adhiṭṭhānapāramī, anuddayabhāvo mettāpāramī, vedanāya majjhattabhāvo upekkhāpāramī”ti.	794	
PA_atk-s05_14a1:795_0	Athāgamunti athekadivasaṃ vammikamatthake nipannaṃ disvā soḷasa bhojaputtā khararajjuñca	795	
PA_atk-s05_14a1:795_1	daḷhapāsañca sūlāni ca gahetvā mama santikaṃ āgatā. Bhetvānāti mama sarīraṃ aṭṭhasu	795	
PA_atk-s05_14a1:795_2	ṭhānesu bhinditvā sakaṇṭakakāḷavettalatā pavesetvā. Nāsaṃ atikassa rajjunti thokaṃ	795	
PA_atk-s05_14a1:795_3	gantvā sīsaṃ me olambantaṃ disvā mahāmagge nipajjāpetvā puna nāsampi me bhinditvā	795	
PA_atk-s05_14a1:795_4	vaṭṭarajjuṃ atikassa āvunitvā kājakoṭiyaṃ laggetvā samantato pariggahetvā maṃ nayiṃsu.	795	
PA_atk-s05_14a1:796_0	Addasaṃsūti, samma saṅkhapāla, te bhojaputtā ekāyane ekagamane jaṅghapadikamagge	796	
PA_atk-s05_14a1:796_1	taṃ balena ca vaṇṇena ca upetarūpaṃ passiṃsu, tvaṃ pana issariyasobhaggasiriyā ca	796	
PA_atk-s05_14a1:796_2	paññāya ca bhāvito vaḍḍhito, so tvaṃ evarūpo samānopi kimatthaṃ tapaṃ karosi, kimicchanto	796	
PA_atk-s05_14a1:796_3	uposathavāsaṃ vasasi, sīlaṃ rakkhasi. “Addasāsi”ntipi pāṭho, ahaṃ ekāyane mahāmagge	796	
PA_atk-s05_14a1:796_4	taṃ addasinti attho. Abhipatthayānoti patthento. Tasmāti yasmā manussayoniṃ patthemi,	796	
PA_atk-s05_14a1:796_5	tasmā vīriyena parakkamitvā tapokammaṃ karomi.	796	
PA_atk-s05_14a1:797_0	Surositoti suṭṭhu manulitto. Itoti imamhā nāgabhavanā manussaloko kena uttaritaro.	797	
PA_atk-s05_14a1:797_1	Suddhīti maggaphalanibbānasaṅkhātā visuddhi. Saṃyamoti sīlaṃ. Idaṃ so manussalokeyeva	797	
PA_atk-s05_14a1:797_2	buddhapaccekabuddhānaṃ uppattiṃ sandhāyāha. Kāhāmīti attano appaṭisandhikabhāvaṃ	797	
PA_atk-s05_14a1:797_3	karonto jātijarāmaraṇassantaṃ karissāmīti. Evaṃ, mahārāja, so saṅkhapālo manussalokaṃ	797	
PA_atk-s05_14a1:797_4	vaṇṇesi. Saṃvaccharo meti evaṃ, mahārāja, tasmiṃ manussalokaṃ vaṇṇente ahaṃ pabbajjāya	797	
PA_atk-s05_14a1:797_5	sinehaṃ katvā etadavocaṃ. Tattha upaṭṭhitosmīti annapānena ceva dibbehi ca kāmaguṇehi	797	
PA_atk-s05_14a1:797_6	pariciṇṇo mānito asmi. Palemīti paremi gacchāmi. Cirappavuṭṭhosmīti ahaṃ manussalokato cirappavuṭṭho asmi.	797	
PA_atk-s05_14a1:798_0	Nābhisapitthāti kacci nu kho mama puttādīsu koci taṃ na akkosi na paribhāsīti pucchati.	798	
PA_atk-s05_14a1:798_1	“Nābhisajjethā”tipi pāṭho, na kopesīti attho. Paṭivihitoti paṭijaggito. Maṇī mamanti	798	
PA_atk-s05_14a1:798_2	sace, samma āḷāra, gacchasiyeva, evaṃ sante mama lohitaṅko dhanahārako sabbakāmadado	798	
PA_atk-s05_14a1:798_3	maṇi saṃvijjati, taṃ uḷāraṃ maṇiratanaṃ ādāya tava gehaṃ gaccha, tattha imassānubhāvena	798	
PA_atk-s05_14a1:798_4	yāvadicchakaṃ dhanaṃ laddhā puna imaṃ maṇiṃ ossajassu, ossajanto ca aññattha anossajitvā	798	
PA_atk-s05_14a1:798_5	attano udakacāṭiyaṃ ossajeyyāsīti vatvā mayhaṃ maṇiratanaṃ upanesīti vadati.	798	
PA_atk-s05_14a1:799_0	Evaṃ vatvā āḷāro “athāhaṃ, mahārāja, nāgarājānaṃ etadavocaṃ – ‘samma, nāhaṃ dhanenatthiko,	799	
PA_atk-s05_14a1:799_1	pabbajituṃ pana icchāmī’ti pabbajitaparikkhāraṃ yācitvā teneva saddhiṃ nāgabhavanā	799	
PA_atk-s05_14a1:799_2	nikkhamitvā taṃ nivattetvā himavantaṃ pavisitvā pabbajitomhī”ti vatvā rañño dhammakathaṃ	799	
PA_atk-s05_14a1:799_3	kathento gāthādvayamāha –	799	
PA_atk-s05_14a1:801	“Diṭṭhā mayā mānusakāpi kāmā, asassatā vipariṇāmadhammā;	80	
PA_atk-s05_14a1:802	Ādīnavaṃ kāmaguṇesu disvā, saddhāyahaṃ pabbajitomhi rāja.	80	
PA_atk-s05_14a1:804	“Dumapphalānīva patanti māṇavā, daharā ca vuddhā ca sarīrabhedā;	80	
PA_atk-s05_14a1:805	Etampi disvā pabbajitomhi rāja, apaṇṇakaṃ sāmaññameva seyyo”ti.	80	
PA_atk-s05_14a1:806_0	Tattha saddhāyāti kammañca phalañca nibbānañca saddahitvā. Dumapphalānīva patantīti	806	
PA_atk-s05_14a1:806_1	yathā rukkhaphalāni pakkānipi apakkānipi patanti, tathā māṇavā daharā ca vuddhā ca	806	
PA_atk-s05_14a1:806_2	patanti. Apaṇṇakanti aviraddhaṃ niyyānikaṃ. Sāmaññameva seyyoti pabbajjāva uttamāti	806	
PA_atk-s05_14a1:806_3	pabbajjāya guṇaṃ disvā pabbajitomhi, mahārājāti.	806	
PA_atk-s05_14a1:807	Taṃ sutvā rājā anantaraṃ gāthamāha –	80	
PA_atk-s05_14a1:809	“Addhā have sevitabbā sapaññā, bahussutā ye bahuṭhānacintino;	80	
PA_atk-s05_14a1:810	Nāgañca sutvāna tavañcaḷāra, kāhāmi puññāni anappakānī”ti.	81	
PA_atk-s05_14a1:811	Tattha ye bahuṭhānacintinoti ye bahūni kāraṇāni jānanti. Nāgañcāti tathā appamādavihārinaṃ nāgarājānañca tava ca vacanaṃ sutvā.	81	
PA_atk-s05_14a1:812	Athassa ussāhaṃ janento tāpaso osānagāthamāha –	81	
PA_atk-s05_14a1:814	“Addhā have sevitabbā sapaññā, bahussutā ye bahuṭhānacintino;	81	
PA_atk-s05_14a1:815	Nāgañca sutvāna mamañca rāja, karohi puññāni anappakānī”ti.	81	
PA_atk-s05_14a1:816_0	Evaṃ so rañño dhammaṃ desetvā tattheva cattāro vassānamāse vasitvā puna himavantaṃ	816	
PA_atk-s05_14a1:816_1	gantvā yāvajīvaṃ cattāro brahmavihāre bhāvetvā brahmalokūpago ahosi. Saṅkhapālopi	816	
PA_atk-s05_14a1:816_2	yāvajīvaṃ uposathavāsaṃ vasitvā rājā ca dānādīni puññāni karitvā yathākammaṃ gatā.	816	
PA_atk-s05_14a1:817	Satthā imaṃ dhammadesanaṃ āharitvā jātakaṃ samodhānesi – “tadā pitā tāpaso kassapo ahosi, bārāṇasirājā ānando, āḷāro sāriputto, saṅkhapālanāgarājā pana ahameva ahosi”nti.	81	
PA_atk-s05_14a1:818	Saṅkhapālajātakavaṇṇanā catutthā.	81	
PA_atk-s05_14a1:820	[525] 5. Cūḷasutasomajātakavaṇṇanā	82	
PA_atk-s05_14a1:821_0	Āmantayāmi nigamanti idaṃ satthā jetavane viharanto nekkhammapāramiṃ ārabbha kathesi.	821	
PA_atk-s05_14a1:821_1	Paccuppannavatthu mahānāradakassapajātakasadisameva. Atīte pana bārāṇasī sudassanaṃ	821	
PA_atk-s05_14a1:821_2	nāma nagaraṃ ahosi, tattha brahmadatto nāma rājā ajjhāvasi. Bodhisatto tassa aggamahesiyā	821	
PA_atk-s05_14a1:821_3	kucchimhi nibbatti, dasamāsaccayena mātukucchito nikkhami. Tassa pana puṇṇacandasassirikaṃ	821	
PA_atk-s05_14a1:821_4	mukhaṃ ahosi, tenassa “somakumāro”ti nāmaṃ kariṃsu. So viññutaṃ patto sutavittako	821	
PA_atk-s05_14a1:821_5	savanasīlo ahosi, tena naṃ “sutasomo”ti sañjāniṃsu. So vayappatto takkasilāyaṃ sabbasippāni	821	
PA_atk-s05_14a1:821_6	uggahetvā āgato pitu santakaṃ setacchattaṃ labhitvā dhammena rajjaṃ kāresi, mahantaṃ	821	
PA_atk-s05_14a1:821_7	issariyaṃ ahosi. Tassa candādevippamukhāni soḷasa itthisahassāni ahesuṃ. So aparabhāge	821	
PA_atk-s05_14a1:821_8	puttadhītāhi vaḍḍhanto gharāvāse anabhirato araññaṃ pavisitvā pabbajitukāmo ahosi.	821	
PA_atk-s05_14a1:822_0	So ekadivasaṃ kappakaṃ āmantetvā “yadā me, samma, sirasmiṃ palitaṃ passeyyāsi, tadā	822	
PA_atk-s05_14a1:822_1	me āroceyyāsī”ti āha. Kappako tassa vacanaṃ sampaṭicchitvā aparabhāge palitaṃ disvā	822	
PA_atk-s05_14a1:822_2	ārocetvā “tena hi naṃ, samma kappaka, uddharitvā mama hatthe patiṭṭhapehī”ti vutte	822	
PA_atk-s05_14a1:822_3	suvaṇṇasaṇḍāsena uddharitvā rañño hatthe ṭhapesi. Taṃ disvā mahāsatto “jarāya me	822	
PA_atk-s05_14a1:822_4	sarīraṃ abhibhūta”nti bhīto taṃ palitaṃ gahetvāva pāsādā otaritvā mahājanassa dassanaṭṭhāne	822	
PA_atk-s05_14a1:822_5	paññatte rājapallaṅke nisīditvā senāpatippamukhāni asītiamaccasahassāni purohitappamukhāni	822	
PA_atk-s05_14a1:822_6	saṭṭhibrāhmaṇasahassāni aññe ca raṭṭhikajānapadanegamādayo bahū jane pakkosāpetvā	822	
PA_atk-s05_14a1:822_7	“sirasmiṃ me palitaṃ jātaṃ, ahaṃ mahallakosmi, mama pabbajitabhāvaṃ jānāthā”ti vatvā	822	
PA_atk-s05_14a1:822_8	paṭhamaṃ gāthamāha –	822	
PA_atk-s05_14a1:824	“Āmantayāmi nigamaṃ, mittāmacce parissaje;	82	
PA_atk-s05_14a1:825	Sirasmiṃ palitaṃ jātaṃ, pabbajjaṃ dāni rocaha”nti.	82	
PA_atk-s05_14a1:826	Tattha āmantayāmīti jānāpemi. Rocahanti “rocemi ahaṃ, tassa me, bhonto! Pabbajitabhāvaṃ jānāthā”ti.	82	
PA_atk-s05_14a1:827	Taṃ sutvā tesu eko visāradappatto hutvā gāthamāha –	82	
PA_atk-s05_14a1:829	“Abhuṃ me kathaṃ nu bhaṇasi, sallaṃ me deva urasi kappesi;	82	
PA_atk-s05_14a1:830	Sattasatā te bhariyā, kathaṃ nu te tā bhavissantī”ti.	83	
PA_atk-s05_14a1:831_0	Tattha abhunti avaḍḍhiṃ. Urasi kappesīti urasmiṃ sunisitadhotasattiṃ cāresi. Sattasatāti	831	
PA_atk-s05_14a1:831_1	samajātikā khattiyakaññā sandhāyetaṃ vuttaṃ. Kathaṃ nu te tā bhavissantīti tā tava	831	
PA_atk-s05_14a1:831_2	bhariyā tayi pabbajite anāthā nippaccayā kathaṃ bhavissanti, etā anāthā katvā tumhākaṃ	831	
PA_atk-s05_14a1:831_3	pabbajjā nāma na yuttāti.	831	
PA_atk-s05_14a1:832	Tato mahāsatto tatiyaṃ gāthamāha –	83	
PA_atk-s05_14a1:834	“Paññāyihinti etā, daharā aññampi tā gamissanti;	83	
PA_atk-s05_14a1:835	Saggañca patthayāno, tena ahaṃ pabbajissāmī”ti.	83	
PA_atk-s05_14a1:836	Tattha paññāyihintīti attano kammena paññāyissanti. Ahaṃ etāsaṃ kiṃ homi, sabbāpetā daharā, yo añño rājā bhavissati, taṃ etā gamissantīti.	83	
PA_atk-s05_14a1:837_0	Amaccādayo bodhisattassa paṭivacanaṃ dātuṃ asakkontā tassa mātu santikaṃ gantvā tamatthaṃ	837	
PA_atk-s05_14a1:837_1	ārocesuṃ. Sā turitaturitā āgantvā “saccaṃ kira tvaṃ, tāta, pabbajitukāmosī”ti vatvā	837	
PA_atk-s05_14a1:837_2	dve gāthāyo abhāsi –	837	
PA_atk-s05_14a1:839	“Dulladdhaṃ me āsi sutasoma, yassa te homahaṃ mātā;	83	
PA_atk-s05_14a1:840	Yaṃ me vilapantiyā, anapekkho pabbajasi deva.	84	
PA_atk-s05_14a1:842	“Dulladdhaṃ me āsi sutasoma, yaṃ taṃ ahaṃ vijāyissaṃ;	84	
PA_atk-s05_14a1:843	Yaṃ me vilapantiyā, anapekkho pabbajasi devā”ti.	84	
PA_atk-s05_14a1:844_0	Tattha dulladdhanti yaṃ etaṃ mayā labhantiyā puttaṃ jammaṃ laddhaṃ dulladdhaṃ. Yaṃ	844	
PA_atk-s05_14a1:844_1	meti yena kāraṇena mayi nānappakārakaṃ vipalantiyā tvaṃ pabbajituṃ icchasi, tena	844	
PA_atk-s05_14a1:844_2	kāraṇena tādisassa puttassa labhanaṃ mama dulladdhaṃ nāmāti.	844	
PA_atk-s05_14a1:845	Bodhisatto evaṃ paridevamānāyapi mātarā saddhiṃ kiñci na kathesi. Sā roditvā kanditvā sayameva ekamantaṃ aṭṭhāsi. Athassa pitu ārocesuṃ. So āgantvā ekaṃ tāva gāthamāha –	84	
PA_atk-s05_14a1:847	“Ko nāmeso dhammo, sutasoma kā ca nāma pabbajjā;	84	
PA_atk-s05_14a1:848	Yaṃ no amhe jiṇṇe, anapekkho pabbajasi devā”ti.	84	
PA_atk-s05_14a1:849_0	Tattha yaṃ no amheti yaṃ tvaṃ amhākaṃ putto samāno amhe jiṇṇe paṭijaggitabbakāle	849	
PA_atk-s05_14a1:849_1	appaṭijaggitvā papāte silaṃ pavaṭṭento viya chaḍḍetvā anapekkho pabbajasi, tena taṃ	849	
PA_atk-s05_14a1:849_2	vadāmi ko nāmeso tava dhammoti adhippāyo.	849	
PA_atk-s05_14a1:850_0	Taṃ sutvā mahāsatto tuṇhī ahosi. Atha naṃ pitā, “tāta sutasoma, sacepi te mātāpitūsu	850	
PA_atk-s05_14a1:850_1	sineho natthi, puttadhītaro te bahū taruṇā, tayā vinā vattituṃ na sakkhissanti, tesaṃ	850	
PA_atk-s05_14a1:850_2	vuḍḍhippattakāle pabbajissasī”ti vatvā sattamaṃ gāthamāha –	850	
PA_atk-s05_14a1:852	“Puttāpi tuyhaṃ bahavo, daharā appattayobbanā;	85	
PA_atk-s05_14a1:853	Mañjū tepitaṃ apassantā, maññe dukkhaṃ nigacchantī”ti.	85	
PA_atk-s05_14a1:854	Tattha mañjūti madhuravacanā. Nigacchantīti nigacchissanti kāyikacetasikadukkhaṃ paṭilabhissantīti maññāmi.	85	
PA_atk-s05_14a1:855	Taṃ sutvā mahāsatto gāthamāha –	85	
PA_atk-s05_14a1:857	“Puttehi ca me etehi, daharehi appattayobbanehi;	85	
PA_atk-s05_14a1:858	Mañjūhi sabbehipi tumhehi, cirampi ṭhatvā vināsabhāvo”ti.	85	
PA_atk-s05_14a1:859_0	Tattha sabbehipi tumhehīti, tāta, na kevalaṃ putteheva, atha kho tumhehipi aññehipi	859	
PA_atk-s05_14a1:859_1	sabbasaṅkhārehi ciraṃ ṭhatvāpi dīghamaddhānaṃ ṭhatvāpi vināsabhāvova niyato. Sakalasmimpi	859	
PA_atk-s05_14a1:859_2	hi lokasannivāse ekasaṅkhāropi nicco nāma natthīti.	859	
PA_atk-s05_14a1:860_0	Evaṃ mahāsatto pitu dhammakathaṃ kathesi. So tassa dhammakathaṃ sutvā tuṇhī ahosi.	860	
PA_atk-s05_14a1:860_1	Athassa sattasatānaṃ bhariyānaṃ ārocayiṃsu. Tā ca pāsādā oruyha tassa santikaṃ gantvā	860	
PA_atk-s05_14a1:860_2	gopphakesu gahetvā paridevamānā gāthamāhaṃsu –	860	
PA_atk-s05_14a1:862	“Chinnaṃ nu tuyhaṃ hadayaṃ, adu te karuṇā ca natthi amhesu;	86	
PA_atk-s05_14a1:863	Yaṃ no vikandantiyo, anapekkho pabbajasi devā”ti.	86	
PA_atk-s05_14a1:864_0	Tassattho – sāmi sutasoma, amhe vidhavā katvā gacchantassa appamattakassapi sinehassa	864	
PA_atk-s05_14a1:864_1	abhāvena tava hadayaṃ amhesu chinnaṃ nu, udāhu karuṇāya abhāvena kāruññaṃ vā natthi,	864	
PA_atk-s05_14a1:864_2	yaṃ no evaṃ vikandantiyo pahāya pabbajasīti.	864	
PA_atk-s05_14a1:865	Mahāsatto tāsaṃ pādamūle parivattitvā paridevamānānaṃ paridevanasaddaṃ sutvā anantaraṃ gāthamāha –	86	
PA_atk-s05_14a1:867	“Na ca mayhaṃ chinnaṃ hadayaṃ, atthi karuṇāpi mayhaṃ tumhesu;	86	
PA_atk-s05_14a1:868	Saggañca patthayāno, tena ahaṃ pabbajissāmī”ti.	86	
PA_atk-s05_14a1:869	Tattha saggañcāti ahaṃ saggañca patthayanto yasmā ayaṃ pabbajjā nāma buddhādīhi vaṇṇitā, tasmā pabbajissāmi, tumhe mā cintayitthāti tā assāsesi.	86	
PA_atk-s05_14a1:870	Athassa aggamahesiyā ārocesuṃ. Sā garubhārā paripuṇṇagabbhāpi samānā āgantvā mahāsattaṃ vanditvā ekamantaṃ ṭhitā tisso gāthāyo abhāsi –	87	
PA_atk-s05_14a1:872	“Dulladdhaṃ me āsi sutasoma, yassa te ahaṃ bhariyā;	87	
PA_atk-s05_14a1:873	Yaṃ me vilapantiyā, anapekkho pabbajasi deva.	87	
PA_atk-s05_14a1:875	“Dulladdhaṃ me āsi sutasoma, yassa te ahaṃ bhariyā;	87	
PA_atk-s05_14a1:876	Yaṃ me kucchipaṭisandhiṃ, anapekkho pabbajasi deva.	87	
PA_atk-s05_14a1:878	“Paripakko me gabbho, kucchigato yāva naṃ vijāyāmi;	87	
PA_atk-s05_14a1:879	Māhaṃ ekā vidhavā, pacchā dukkhāni addakkhi”nti.	87	
PA_atk-s05_14a1:880_0	Tattha yaṃ meti yasmā mama vilapantiyā tvaṃ anapekkho pabbajasi, tasmā yaṃ mayā tava	880	
PA_atk-s05_14a1:880_1	santikā aggamahesiṭṭhānaṃ laddhaṃ, taṃ dulladdhameva āsi. Dutiyagāthāya yasmā maṃ	880	
PA_atk-s05_14a1:880_2	tvaṃ kucchipaṭisandhiṃ pahāya anapekkho pabbajasi, tasmā yaṃ mayā tava bhariyattaṃ	880	
PA_atk-s05_14a1:880_3	laddhaṃ, taṃ dulladdhaṃ meti attho. Yāva nanti yāvāhaṃ taṃ gabbhaṃ vijāyāmi, tāva adhivāsehīti.	880	
PA_atk-s05_14a1:881	Tato mahāsatto gāthamāha –	88	
PA_atk-s05_14a1:883	“Paripakko te gabbho, kucchigato iṅgha tvaṃ vijāyassu;	88	
PA_atk-s05_14a1:884	Puttaṃ anomavaṇṇaṃ, taṃ hitvā pabbajissāmī”ti.	88	
PA_atk-s05_14a1:885_0	Tattha puttanti, bhadde, tava gabbho paripakkoti jānāmi, tvaṃ pana vijāyamānā puttaṃ	885	
PA_atk-s05_14a1:885_1	vijāyissasi, na dhītaraṃ, sā tvaṃ sotthinā vijāyassu puttaṃ, ahaṃ pana saddhiṃ tayā	885	
PA_atk-s05_14a1:885_2	taṃ puttaṃ hitvā pabbajissāmiyevāti.	885	
PA_atk-s05_14a1:886_0	Sā tassa vacanaṃ sutvā sokaṃ sandhāretuṃ asakkontī “ito dāni paṭṭhāya, deva, amhākaṃ	886	
PA_atk-s05_14a1:886_1	sirī nāma natthī”ti ubhohi hatthehi hadayaṃ dhārayamānā assūni muñcantī mahāsaddena	886	
PA_atk-s05_14a1:886_2	paridevi. Atha naṃ samassāsento mahāsatto gāthamāha –	886	
PA_atk-s05_14a1:888	“Mā tvaṃ cande rudi, mā soci vanatimiramattakkhi;	88	
PA_atk-s05_14a1:889	Āroha varapāsādaṃ, anapekkho ahaṃ gamissāmī”ti.	88	
PA_atk-s05_14a1:890_0	Tattha mā tvaṃ cande rudīti, bhadde candādevi, tvaṃ mā rodi mā soci. Vanatimiramattakkhīti	890	
PA_atk-s05_14a1:890_1	girikaṇṇikapupphasamānanette. Pāḷiyaṃ pana “koviḷāratambakkhī”ti likhitaṃ, tassā	890	
PA_atk-s05_14a1:890_2	koviḷārapupphaṃ viya tambanetteti attho.	890	
PA_atk-s05_14a1:891	Sā tassa vacanaṃ sutvā ṭhātuṃ asakkontī pāsādaṃ āruyha rodamānā nisīdi. Atha naṃ bodhisattassa jeṭṭhaputto disvā “kiṃ nu kho me mātā rodantī nisinnā”ti taṃ pucchanto gāthamāha –	89	
PA_atk-s05_14a1:893	“Ko taṃ amma kopesi, kiṃ rodasi pekkhasi ca maṃ bāḷhaṃ;	89	
PA_atk-s05_14a1:894	Kaṃ avajjhaṃ ghātemi, ñātīnaṃ udikkhamānāna”nti.	89	
PA_atk-s05_14a1:895_0	Tattha kopesīti, amma! Ko nāma taṃ kopesi, ko te appiyaṃ akāsi. Pekkhasi cāti maṃ	895	
PA_atk-s05_14a1:895_1	bāḷhaṃ pekkhantī kiṃkāraṇā rodasīti adhippāyo. Kaṃ avajjhaṃ ghātemīti aghātetabbampi	895	
PA_atk-s05_14a1:895_2	kaṃ ghātemi attano ñātīnaṃ udikkhamānānaññeva, akkhāhi meti pucchati.	895	
PA_atk-s05_14a1:896	Tato devī gāthamāha –	89	
PA_atk-s05_14a1:898	“Na hi so sakkā hantuṃ, vijitāvī yo maṃ tāta kopesi;	89	
PA_atk-s05_14a1:899	Pitā te maṃ tāta avaca, anapekkho ahaṃ gamissāmī”ti.	89	
PA_atk-s05_14a1:900_0	Tattha vijitāvīti, tāta, yo maṃ imissā pathaviyā vijitāvī kopesi, appiyasamudācārena	900	
PA_atk-s05_14a1:900_1	me hadaye kopañca sokañca pavesesi, so tayā hantuṃ na sakkā, mañhi, tāta, tava pitā	900	
PA_atk-s05_14a1:900_2	“ahaṃ rajjasiriñca tañca pahāya araññaṃ pavisitvā pabbajissāmī”ti avaca, idaṃ me rodanakāraṇanti.	900	
PA_atk-s05_14a1:901	So tassā vacanaṃ sutvā “amma! Kiṃ nāma tvaṃ kathesi, nanu evaṃ sante mayaṃ anāthā nāma bhavissāmā”ti paridevanto gāthamāha –	90	
PA_atk-s05_14a1:903	“Yohaṃ pubbe niyyāmi, uyyānaṃ mattakuñjare ca yodhemi;	90	
PA_atk-s05_14a1:904	Sutasome pabbajite, kathaṃ nu dāni karissāmī”ti.	90	
PA_atk-s05_14a1:905_0	Tassattho – yo ahaṃ pubbe catuājaññayuttaṃ sabbālaṅkārapaṭimaṇḍitaṃ rathaṃ abhiruyha	905	
PA_atk-s05_14a1:905_1	uyyānaṃ gacchāmi, mattakuñjare ca yodhemi, aññehi ca assakīḷādīhi kīḷāmi, svāhaṃ	905	
PA_atk-s05_14a1:905_2	idāni sutasome pabbajite kathaṃ karissāmīti?	905	
PA_atk-s05_14a1:906_0	Athassa kaniṭṭhabhātā sattavassiko te ubhopi rodante disvā mātaraṃ upasaṅkamitvā,	906	
PA_atk-s05_14a1:906_1	“amma! Kiṃkāraṇā tumhe rodathā”ti pucchitvā tamatthaṃ sutvā “tena hi mā rodatha,	906	
PA_atk-s05_14a1:906_2	ahaṃ tātassa pabbajituṃ na dassāmī”ti ubhopi te assāsetvā dhātiyā saddhiṃ pāsādā	906	
PA_atk-s05_14a1:906_3	oruyha pitu santikaṃ gantvā, “tāta, tvaṃ kira amhe akāmake pahāya ‘pabbajāmī’ti vadasi,	906	
PA_atk-s05_14a1:906_4	ahaṃ te pabbajituṃ na dassāmī”ti pitaraṃ gīvāya daḷhaṃ gahetvā gāthamāha –	906	
PA_atk-s05_14a1:908	“Mātucca me rudantyā, jeṭṭhassa ca bhātuno akāmassa;	90	
PA_atk-s05_14a1:909	Hatthepi te gahessaṃ, na hi gacchasi no akāmāna”nti.	90	
PA_atk-s05_14a1:910_0	Mahāsatto cintesi – “ayaṃ me paripanthaṃ karoti, kena nu kho naṃ upāyena paṭikkamāpeyya”nti.	910	
PA_atk-s05_14a1:910_1	Tato dhātiṃ oloketvā, “amma! Dhāti handimaṃ maṇikkhandhapiḷandhanaṃ, taveso hotu	910	
PA_atk-s05_14a1:910_2	hatthe, puttaṃ apanehi, mā me antarāyaṃ karī”ti sayaṃ puttaṃ hatthe gahetvā apanetuṃ	910	
PA_atk-s05_14a1:910_3	asakkonto tassā lañjaṃ paṭijānetvā gāthamāha –	910	
PA_atk-s05_14a1:912	“Uṭṭhehi tvaṃ dhāti, imaṃ kumāraṃ ramehi aññattha;	91	
PA_atk-s05_14a1:913	Mā me paripanthamakāsi, saggaṃ mama patthayānassā”ti.	91	
PA_atk-s05_14a1:914	Tattha imaṃ kumāranti, amma! Dhāti tvaṃ uṭṭhehi, imaṃ kumāraṃ apanetvā āgantvā imaṃ maṇiṃ gahetvā aññattha naṃ abhiramehīti.	91	
PA_atk-s05_14a1:915	Sā lañjaṃ labhitvā kumāraṃ saññāpetvā ādāya aññattha gantvā paridevamānā gāthamāha –	91	
PA_atk-s05_14a1:917	“Yaṃ nūnimaṃ dadeyyaṃ pabhaṅkaraṃ, ko nu me imināttho;	91	
PA_atk-s05_14a1:918	Sutasome pabbajite, kiṃ nu menaṃ karissāmī”ti.	91	
PA_atk-s05_14a1:919_0	Tassattho – yaṃ nūna ahaṃ imaṃ lañjatthāya gahitaṃ pabhaṅkaraṃ suppabhāsaṃ maṇiṃ	919	
PA_atk-s05_14a1:919_1	dadeyyaṃ, ko nu mayhaṃ sutasomanarinde pabbajite iminā attho, kiṃ nu menaṃ karissāmi,	919	
PA_atk-s05_14a1:919_2	ahaṃ tasmiṃ pabbajite imaṃ labhissāmi, labhantīpi ca kiṃ nu kho etaṃ karissāmi, passatha me kammanti.	919	
PA_atk-s05_14a1:920	Tato mahāsenagutto cintesi – “ayaṃ rājā “gehe me dhanaṃ manda’nti saññaṃ karoti maññe, bahubhāvamassa kathessāmī”ti. So uṭṭhāya vanditvā gāthamāha –	92	
PA_atk-s05_14a1:922	“Koso ca tuyhaṃ vipulo, koṭṭhāgārañca tuyhaṃ paripūraṃ;	92	
PA_atk-s05_14a1:923	Pathavī ca tuyhaṃ vijitā, ramassu mā pabbaji devā”ti.	92	
PA_atk-s05_14a1:924	Taṃ sutvā mahāsatto gāthamāha –	92	
PA_atk-s05_14a1:926	“Koso ca mayhaṃ vipulo, koṭṭhāgārañca mayhaṃ paripūraṃ;	92	
PA_atk-s05_14a1:927	Pathavī ca mayhaṃ vijitā, taṃ hitvā pabbajissāmī”ti.	92	
PA_atk-s05_14a1:928	Taṃ sutvā tasmiṃ apagate kulavaḍḍhanaseṭṭhi nāma uṭṭhāya vanditvā gāthamāha –	92	
PA_atk-s05_14a1:930	“Mayhampi dhanaṃ pahūtaṃ, saṅkhyātuṃ nopi deva sakkomi;	93	
PA_atk-s05_14a1:931	Taṃ te dadāmi sabbampi, ramassu mā pabbaji devā”ti.	93	
PA_atk-s05_14a1:932	Taṃ sutvā mahāsatto gāthamāha –	93	
PA_atk-s05_14a1:934	“Jānāmi dhanaṃ pahūtaṃ, kulavaḍḍhana pūjito tayā casmi;	93	
PA_atk-s05_14a1:935	Saggañca patthayāno, tena ahaṃ pabbajissāmī”ti.	93	
PA_atk-s05_14a1:936_0	Taṃ sutvā kulavaḍḍhane apagate mahāsatto somadattaṃ kaniṭṭhabhātaraṃ āmantetvā, “tāta,	936	
PA_atk-s05_14a1:936_1	ahaṃ pañjarapakkhitto vanakukkuṭo viya ukkaṇṭhito, maṃ gharāvāse anabhirati abhibhavati,	936	
PA_atk-s05_14a1:936_2	ajjeva pabbajissāmi, tvaṃ imaṃ rajjaṃ paṭipajjā”ti rajjaṃ niyyādento gāthamāha –	936	
PA_atk-s05_14a1:938	“Ukkaṇṭhitosmi bāḷhaṃ, arati maṃ somadatta āvisati;	93	
PA_atk-s05_14a1:939	Bahukāpi me antarāyā, ajjevāhaṃ pabbajissāmī”ti.	93	
PA_atk-s05_14a1:940	Taṃ sutvā sopi pabbajitukāmo taṃ dīpento itaraṃ gāthamāha –	94	
PA_atk-s05_14a1:942	“Idañca tuyhaṃ rucitaṃ, sutasoma ajjeva dāni tvaṃ pabbaja;	94	
PA_atk-s05_14a1:943	Ahampi pabbajissāmi, na ussahe tayā vinā ahaṃ ṭhātu”nti.	94	
PA_atk-s05_14a1:944	Atha naṃ so paṭikkhipitvā upaḍḍhaṃ gāthamāha –	94	
PA_atk-s05_14a1:946	“Na hi sakkā pabbajituṃ, nagare na hi paccati janapade cā”ti.	94	
PA_atk-s05_14a1:947_0	Tattha na hi paccatīti idāneva tāva mama pabbajjādhippāyaṃ sutvāva imasmiṃ dvādasayojanike	947	
PA_atk-s05_14a1:947_1	sudassananagare ca sakalajanapade ca na paccati, koci uddhane aggiṃ na jāleti, amhesu	947	
PA_atk-s05_14a1:947_2	pana dvīsu pabbajitesu anāthāva raṭṭhavāsino bhavissanti, tasmā na hi sakkā tayā	947	
PA_atk-s05_14a1:947_3	pabbajituṃ, ahameva pabbajissāmīti.	947	
PA_atk-s05_14a1:948	Taṃ sutvā mahājano mahāsattassa pādamūle parivattitvā paridevanto upaḍḍhagāthamāha –	94	
PA_atk-s05_14a1:949	“Sutasome pabbajite, kathaṃ nu dāni karissāmā”ti.	94	
PA_atk-s05_14a1:950	Tato mahāsatto “alaṃ mā socayittha, ahaṃ cirampi ṭhatvā tumhehi vinā bhavissāmi, uppannasaṅkhāro hi nicco nāma natthī”ti mahājanassa dhammaṃ kathento āha –	95	
PA_atk-s05_14a1:952	“Upanīyatidaṃ maññe, parittaṃ udakaṃva caṅkavāramhi;	95	
PA_atk-s05_14a1:953	Evaṃ suparittake jīvite, na ca pamajjituṃ kālo.	95	
PA_atk-s05_14a1:955	“Upanīyatidaṃ maññe, parittaṃ udakaṃva caṅkavāramhi;	95	
PA_atk-s05_14a1:956	Evaṃ suparittake jīvite, andhabālā pamajjanti.	95	
PA_atk-s05_14a1:958	“Te vaḍḍhayanti nirayaṃ, tiracchānayoniñca pettivisayañca;	95	
PA_atk-s05_14a1:959	Taṇhāya bandhanabaddhā, vaḍḍhenti asurakāya”nti.	95	
PA_atk-s05_14a1:960_0	Tattha upanīyatidaṃ maññeti, tāta, “idaṃ jīvitaṃ upanīyatī”ti ahaṃ maññāmi. Aññesu	960	
PA_atk-s05_14a1:960_1	suttesu upasaṃharaṇattho upaniyyanattho, idha pana pariyādānattho. Tasmā yathā parittaṃ	960	
PA_atk-s05_14a1:960_2	udakaṃ rajakānaṃ khāracaṅkavāre pakkhittaṃ sīghaṃ pariyādiyati, tathā jīvitampi.	960	
PA_atk-s05_14a1:960_3	Evaṃ suparittake jīvite taṃ parittakaṃ āyusaṅkhāraṃ gahetvā vicarantānaṃ sattānaṃ	960	
PA_atk-s05_14a1:960_4	na puññakiriyāya pamajjituṃ kālo, appamādova kātuṃ vaṭṭatīti ayamettha attho. Andhabālā	960	
PA_atk-s05_14a1:960_5	pamajjantīti ajarāmarā viya hutvā gūthakalale sūkarā viya hutvā kāmapaṅke nimujjantā	960	
PA_atk-s05_14a1:960_6	pamajjanti. Asurakāyanti kāḷakañjikaasurayoniñca vaḍḍhentīti attho.	960	
PA_atk-s05_14a1:961_0	Evaṃ mahāsatto mahājanassa dhammaṃ desetvā pubbakaṃ nāma pāsādaṃ āruyha sattamāya	961	
PA_atk-s05_14a1:961_1	bhūmiyā ṭhito khaggena cūḷaṃ chinditvā “ahaṃ tumhākaṃ kiñci na homi, attano rājānaṃ	961	
PA_atk-s05_14a1:961_2	gaṇhathā”ti saveṭhanaṃ cūḷaṃ mahājanassa antare khipi. Taṃ gahetvā mahājano bhūmiyaṃ	961	
PA_atk-s05_14a1:961_3	parivaṭṭento parivaṭṭento paridevi. Tasmiṃ ṭhāne mahantaṃ rajaggaṃ uṭṭhahi. Paṭikkamitvā	961	
PA_atk-s05_14a1:961_4	ṭhitajano taṃ oloketvā “raññā cūḷaṃ chinditvā saveṭhanā cūḷā mahājanassa antare khittā	961	
PA_atk-s05_14a1:961_5	bhavissati, tenāyaṃ pāsādassa avidūre rajavaṭṭi uggatā”ti paridevanto gāthamāha –	961	
PA_atk-s05_14a1:963	“Ūhaññate rajaggaṃ avidūre, pubbakamhi ca pāsāde;	96	
PA_atk-s05_14a1:964	Maññe no kesā chinnā, yasassino dhammarājassā”ti.	96	
PA_atk-s05_14a1:965_0	Tattha ūhaññateti uṭṭhahati. Rajagganti rajakkhandho. Avidūreti ito amhākaṃ ṭhitaṭṭhānato	965	
PA_atk-s05_14a1:965_1	avidūre. Pubbakamhīti pubbakapāsādassa samīpe. Maññe noti amhākaṃ dhammarājassa kesā	965	
PA_atk-s05_14a1:965_2	chinnā bhavissantīti maññāma.	965	
PA_atk-s05_14a1:966_0	Mahāsatto paricārikaṃ pesetvā pabbajitaparikkhāre āharāpetvā kappakena kesamassuṃ	966	
PA_atk-s05_14a1:966_1	ohārāpetvā alaṅkāraṃ sayanapiṭṭhe pātetvā rattapaṭānaṃ dasāni chinditvā tāni kāsāyāni	966	
PA_atk-s05_14a1:966_2	nivāsetvā mattikāpattaṃ vāmaaṃsakūṭe laggetvā kattaradaṇḍaṃ ādāya mahātale aparāparaṃ	966	
PA_atk-s05_14a1:966_3	caṅkamitvā pāsādā otaritvā antaravīthiṃ paṭipajji. Gacchantaṃ pana naṃ na koci sañjāni.	966	
PA_atk-s05_14a1:966_4	Athassa sattasatā khattiyakaññā pāsādaṃ abhiruhitvā taṃ adisvā ābharaṇabhaṇḍameva	966	
PA_atk-s05_14a1:966_5	disvā otaritvā avasesānaṃ soḷasasahassānaṃ itthīnaṃ santikaṃ gantvā “amhākaṃ piyasāmiko	966	
PA_atk-s05_14a1:966_6	sutasomamahissaro pabbajito”ti mahāsaddena paridevamānāva bahi nikkhamiṃsu. Tasmiṃ	966	
PA_atk-s05_14a1:966_7	khaṇe mahājano tassa pabbajitabhāvaṃ aññāsi, sakalanagaraṃ saṅkhubhitvā “rājā kira	966	
PA_atk-s05_14a1:966_8	no pabbajito”ti rājadvāre sannipati, mahājano “idha rājā bhavissati, ettha bhavissatī”ti	966	
PA_atk-s05_14a1:966_9	pāsādādīni rañño paribhogaṭṭhānāni gantvā rājānaṃ adisvā –	966	
PA_atk-s05_14a1:968	“Ayamassa pāsādo, sovaṇṇapupphamālyavītikiṇṇo;	96	
PA_atk-s05_14a1:969	Yahimanuvicari rājā, parikiṇṇo itthāgārehi.	96	
PA_atk-s05_14a1:971	“Ayamassa pāsādo, sovaṇṇapupphamālyavītikiṇṇo;	97	
PA_atk-s05_14a1:972	Yahimanuvicari rājā, parikiṇṇo ñātisaṅghena.	97	
PA_atk-s05_14a1:974	“Idamassa kūṭāgāraṃ, sovaṇṇapupphamālyavītikiṇṇaṃ;	97	
PA_atk-s05_14a1:975	Yahimanuvicari rājā, parikiṇṇo itthāgārehi.	97	
PA_atk-s05_14a1:977	“Idamassa kūṭāgāraṃ, sovaṇṇapupphamālyavītikiṇṇaṃ;	97	
PA_atk-s05_14a1:978	Yahimanuvicari rājā, parikiṇṇo ñātisaṅghena.	97	
PA_atk-s05_14a1:980	“Ayamassa asokavanikā, supupphitā sabbakālikā rammā;	98	
PA_atk-s05_14a1:981	Yahimanuvicari rājā, parikiṇṇo itthāgārehi.	98	
PA_atk-s05_14a1:983	“Ayamassa asokavanikā, supupphitā sabbakālikā rammā;	98	
PA_atk-s05_14a1:984	Yahimanuvicari rājā, parikiṇṇo ñātisaṅghena.	98	
PA_atk-s05_14a1:986	“Idamassa uyyānaṃ, supupphitaṃ sabbakālikaṃ rammaṃ;	98	
PA_atk-s05_14a1:987	Yahimanuvicari rājā, parikiṇṇo itthāgārehi.	98	
PA_atk-s05_14a1:989	“Idamassa uyyānaṃ, supupphitaṃ sabbakālikaṃ rammaṃ;	98	
PA_atk-s05_14a1:990	Yahimanuvicari rājā, parikiṇṇo ñātisaṅghena.	99	
PA_atk-s05_14a1:992	“Idamassa kaṇikāravanaṃ, supupphitaṃ sabbakālikaṃ rammaṃ;	99	
PA_atk-s05_14a1:993	Yahimanuvicari rājā, parikiṇṇo itthāgārehi.	99	
PA_atk-s05_14a1:995	“Idamassa kaṇikāravanaṃ, supupphitaṃ sabbakālikaṃ rammaṃ;	99	
PA_atk-s05_14a1:996	Yahimanuvicari rājā, parikiṇṇo ñātisaṅghena.	99	
PA_atk-s05_14a1:998	“Idamassa pāṭalivanaṃ, supupphitaṃ sabbakālikaṃ rammaṃ;	99	
PA_atk-s05_14a1:999	Yahimanuvicari rājā, parikiṇṇo itthāgārehi.	99	
PA_atk-s05_14a1:1001	“Idamassa pāṭalivanaṃ, supupphitaṃ sabbakālikaṃ rammaṃ;	100	
PA_atk-s05_14a1:1002	Yahimanuvicari rājā, parikiṇṇo ñātisaṅghena.	100	
PA_atk-s05_14a1:1004	“Idamassa ambavanaṃ, supupphitaṃ sabbakālikaṃ rammaṃ;	100	
PA_atk-s05_14a1:1005	Yahimanuvicari rājā, parikiṇṇo itthāgārehi.	100	
PA_atk-s05_14a1:1007	“Idamassa ambavanaṃ, supupphitaṃ sabbakālikaṃ rammaṃ;	100	
PA_atk-s05_14a1:1008	Yahimanuvicari rājā, parikiṇṇo ñātisaṅghena.	100	
PA_atk-s05_14a1:1010	“Ayamassa pokkharaṇī, sañchannā aṇḍajehi vītikiṇṇā;	101	
PA_atk-s05_14a1:1011	Yahimanuvicari rājā, parikiṇṇo itthāgārehi.	101	
PA_atk-s05_14a1:1013	“Ayamassa pokkharaṇī, sañchannā aṇḍajehi vītikiṇṇā;	101	
PA_atk-s05_14a1:1014	Yahimanuvicari rājā, parikiṇṇo ñātisaṅghenā”ti. –	101	
PA_atk-s05_14a1:1015	Imāhi gāthāhi paridevanto vicari.	101	
PA_atk-s05_14a1:1016_0	Tattha vītikiṇṇoti sovaṇṇapupphehi ca nānāmālyehi ca samokiṇṇo. Parikiṇṇoti parivārito.	1016	
PA_atk-s05_14a1:1016_1	Itthāgārehīti dāsiyo upādāya itthiyo itthāgārā nāma. Ñātisaṅghenāti amaccāpi idha	1016	
PA_atk-s05_14a1:1016_2	ñātayo eva. Kūṭāgāranti sattaratanavicitto sayanakūṭāgāragabbho. Asokavanikāti asokavanabhūmi.	1016	
PA_atk-s05_14a1:1016_3	Sabbakālikāti sabbakālaparibhogakkhamā niccapupphitā vā. Uyyānanti nandanavanacittalatāvanasadisaṃ	1016	
PA_atk-s05_14a1:1016_4	uyyānaṃ. Sabbakālikanti chasupi utūsu uppajjanakapupphaphalasañchannaṃ. Kaṇikāravanādīsu	1016	
PA_atk-s05_14a1:1016_5	sabbakālikanti sabbakāle supupphitaphalitameva. Sañchannāti nānāvidhehi jalajathalajakusumehi	1016	
PA_atk-s05_14a1:1016_6	suṭṭhu sañchannā. Aṇḍajehi vītikiṇṇāti sakuṇasaṅghehi okiṇṇā.	1016	
PA_atk-s05_14a1:1017	Evaṃ tesu tesu ṭhānesu paridevitvā mahājano puna rājaṅgaṇaṃ āgantvā –	101	
PA_atk-s05_14a1:1019	“Rājā vo kho pabbajito, sutasomo rajjaṃ imaṃ pahatvāna;	101	
PA_atk-s05_14a1:1020	Kāsāyavatthavasano, nāgova ekako caratī”ti. –	102	
PA_atk-s05_14a1:1021_0	Gāthaṃ vatvā attano ghare vibhavaṃ pahāya puttadhītaro hatthesu gahetvā nikkhamitvā	1021	
PA_atk-s05_14a1:1021_1	bodhisattasseva santikaṃ agamāsi, tathā mātāpitaro puttadārā soḷasasahassā ca nāṭakitthiyo.	1021	
PA_atk-s05_14a1:1021_2	Sakalanagaraṃ tucchaṃ viya ahosi, janapadavāsinopi tesaṃ pacchato pacchato gamiṃsu.	1021	
PA_atk-s05_14a1:1021_3	Bodhisatto dvādasayojanikaṃ parisaṃ gahetvā himavantābhimukho pāyāsi. Athassa abhinikkhamanaṃ	1021	
PA_atk-s05_14a1:1021_4	ñatvā sakko vissakammaṃ āmantetvā, “tāta vissakamma, sutasomamahārājā abhinikkhamanaṃ	1021	
PA_atk-s05_14a1:1021_5	nikkhanto, vasanaṭṭhānaṃ laddhuṃ vaṭṭati, samāgamo ca mahā bhavissati, gaccha himavantapadese	1021	
PA_atk-s05_14a1:1021_6	gaṅgātīre tiṃsayojanāyāmaṃ pañcadasayojanavitthataṃ assamapadaṃ māpehī”ti pesesi.	1021	
PA_atk-s05_14a1:1021_7	So tathā katvā tasmiṃ assamapade pabbajitaparikkhāre paṭiyādetvā ekapadikamaggaṃ	1021	
PA_atk-s05_14a1:1021_8	māpetvā devalokameva gato.	1021	
PA_atk-s05_14a1:1022_0	Mahāsatto tena maggena gantvā taṃ assamapadaṃ pavisitvā paṭhamaṃ sayaṃ pabbajitvā	1022	
PA_atk-s05_14a1:1022_1	pacchā sese pabbājesi, aparabhāge bahū pabbajiṃsu. Tiṃsayojanikaṃ ṭhānaṃ paripūri.	1022	
PA_atk-s05_14a1:1022_2	Vissakammena pana assamamāpitaniyāmo ca bahūnaṃ pabbajitaniyāmo ca bodhisattassa	1022	
PA_atk-s05_14a1:1022_3	assamapadasaṃvidahitaniyāmo ca hatthipālajātake āgatanayeneva veditabbo. Tattha mahāsatto	1022	
PA_atk-s05_14a1:1022_4	yassa yasseva kāmavitakkādi micchāvitakko uppajjati, taṃ taṃ ākāsena upasaṅkamitvā	1022	
PA_atk-s05_14a1:1022_5	ākāse pallaṅkena nisīditvā ovadanto gāthādvayamāha –	1022	
PA_atk-s05_14a1:1024	“Māssu pubbe ratikīḷitāni, hasitāni ca anussarittha;	102	
PA_atk-s05_14a1:1025	Mā vo kāmā haniṃsu, rammañhi sudassanaṃ nagaraṃ.	102	
PA_atk-s05_14a1:1027	“Mettacittañca bhāvetha, appamāṇaṃ divā ca ratto ca;	102	
PA_atk-s05_14a1:1028	Agacchittha devapuraṃ, āvāsaṃ puññakammina”nti.	102	
PA_atk-s05_14a1:1029_0	Tattha ratikīḷitānīti kāmaratiyo ca kāyavācākhiḍḍāvasena pavattakīḷitāni ca. Mā vo	1029	
PA_atk-s05_14a1:1029_1	kāmā haniṃsūti mā tumhe vatthukāmakilesakāmā haniṃsu. Rammaṃ hīti sudassananagaraṃ	1029	
PA_atk-s05_14a1:1029_2	nāma ramaṇīyaṃ, taṃ mā anussarittha. Mettacittanti idaṃ desanāmattameva, so pana	1029	
PA_atk-s05_14a1:1029_3	cattāropi brahmavihāre ācikkhi. Appamāṇanti appamāṇasattārammaṇaṃ. Agacchitthāti	1029	
PA_atk-s05_14a1:1029_4	gamissatha. Devapuranti brahmalokaṃ.	1029	
PA_atk-s05_14a1:1030	Sopi isigaṇo tassovāde ṭhatvā brahmalokaparāyaṇo ahosīti sabbaṃ hatthipālajātake āgatanayeneva kathetabbaṃ.	103	
PA_atk-s05_14a1:1031_0	Satthā imaṃ dhammadesanaṃ āharitvā “na, bhikkhave, idāneva, pubbepi tathāgato mahābhinikkhamanaṃ	1031	
PA_atk-s05_14a1:1031_1	nikkhantoyevā”ti vatvā jātakaṃ samodhānesi “tadā mātāpitaro mahārājakulāni ahesuṃ,	1031	
PA_atk-s05_14a1:1031_2	candādevī rāhulamātā, jeṭṭhaputto sāriputto, kaniṭṭhaputto rāhulo, dhāti khujjuttarā,	1031	
PA_atk-s05_14a1:1031_3	kulavaḍḍhanaseṭṭhi kassapo, mahāsenagutto moggallāno, somadattakumāro ānando, sesaparisā	1031	
PA_atk-s05_14a1:1031_4	buddhaparisā, sutasomarājā pana ahameva ahosi”nti.	1031	
PA_atk-s05_14a1:1032	Cūḷasutasomajātakavaṇṇanā pañcamā.	103	
PA_atk-s05_14a1:1033	Jātakuddānaṃ –	103	
PA_atk-s05_14a1:1034	Suvapaṇḍitajambukakuṇḍalino, varakaññamalambusajātakañca;	103	
PA_atk-s05_14a1:1035	Pavaruttamasaṅkhasirīvhayako, sutasomaarindamarājavaro.	103	
PA_atk-s05_14a1:1036	Cattālīsanipātavaṇṇanā niṭṭhitā.	103	
PA_atk-s05_14a1:1037	18. Paṇṇāsanipāto	103	
PA_atk-s05_14a1:1039	[526] 1. Niḷinikājātakavaṇṇanā	103	
PA_atk-s05_14a1:1040_0	Uddayhate janapadoti idaṃ satthā jetavane viharanto purāṇadutiyikāpalobhanaṃ ārabba	1040	
PA_atk-s05_14a1:1040_1	kathesi. Kathento ca taṃ bhikkhuṃ “kena ukkaṇṭhāpitosī”ti pucchitvā “purāṇadutiyikāyā”ti	1040	
PA_atk-s05_14a1:1040_2	vutte “na esā kho, bhikkhu, idāneva tava anatthakārikā, pubbepi tvaṃ etaṃ nissāya	1040	
PA_atk-s05_14a1:1040_3	jhānā parihāyitvā mahāvināsaṃ patto”ti vatvā atītaṃ āhari.	1040	
PA_atk-s05_14a1:1041_0	Atīte bārāṇasiyaṃ brahmadatte rajjaṃ kārente bodhisatto udiccabrāhmaṇamahāsālakule	1041	
PA_atk-s05_14a1:1041_1	nibbattitvā vayappatto uggahitasippo isipabbajjaṃ pabbijitvā jhānābhiññā nibbattetvā	1041	
PA_atk-s05_14a1:1041_2	himavantapadese vāsaṃ kappesi. Alambusājātake vuttanayeneva taṃ paṭicca ekā migī	1041	
PA_atk-s05_14a1:1041_3	gabbhaṃ paṭilabhitvā puttaṃ vijāyi, “isisiṅgo”tvevassa nāmaṃ ahosi. Atha naṃ pitā	1041	
PA_atk-s05_14a1:1041_4	vayappattaṃ pabbājetvā kasiṇaparikammaṃ uggaṇhāpesi. So nacirasseva jhānābhiññā uppādetvā	1041	
PA_atk-s05_14a1:1041_5	jhānasukhena kīḷi, ghoratapo paramadhitindriyo ahosi. Tassa sīlatejena sakkassa bhavanaṃ	1041	
PA_atk-s05_14a1:1041_6	kampi. Sakko āvajjento taṃ kāraṇaṃ ñatvā “upāyenassa sīlaṃ bhindissāmī”ti tīṇi saṃvaccharāni	1041	
PA_atk-s05_14a1:1041_7	sakalakāsiraṭṭhe vuṭṭhiṃ nivāresi, raṭṭhaṃ aggidaḍḍhaṃ viya ahosi. Sasse asampajjamāne	1041	
PA_atk-s05_14a1:1041_8	dubbhikkhapīḷitā manussā sannipatitvā rājaṅgaṇe upakkosiṃsu. Atha ne rājā vātapāne	1041	
PA_atk-s05_14a1:1041_9	ṭhito “kiṃ eta”nti pucchi. “Mahārāja, tīṇi saṃvaccharāni devassa avassantattā sakalaraṭṭhaṃ	1041	
PA_atk-s05_14a1:1041_10	uddayhati, manussā dukkhitā, devaṃ vassāpehi, devā”ti. Rājā sīlaṃ samādiyitvā uposathaṃ	10411	
PA_atk-s05_14a1:1041_11	upavasantopi vassaṃ vassāpetuṃ nāsakkhi.	10411	
PA_atk-s05_14a1:1042_0	Tasmiṃ kāle sakko aḍḍharattasamaye tassa sirigabbhaṃ pavisitvā ekobhāsaṃ katvā vehāse	1042	
PA_atk-s05_14a1:1042_1	aṭṭhāsi. Rājā taṃ disvā “kosi tva”nti pucchi. “Sakkohamasmī”ti. “Kenatthenāgatosī”ti?	1042	
PA_atk-s05_14a1:1042_2	“Vassati te, mahārāja, raṭṭhe devo”ti? “Na vassatī”ti. “Jānāsi panassa avassanakāraṇa”nti?	1042	
PA_atk-s05_14a1:1042_3	“Na jānāmi, sakkā”ti. “Mahārāja, himavantapadese isisiṅgo nāma tāpaso paṭivasati	1042	
PA_atk-s05_14a1:1042_4	ghoratapo paramadhitindriyo. So nibaddhaṃ deve vassante kujjhitvā ākāsaṃ olokesi,	1042	
PA_atk-s05_14a1:1042_5	tasmā devo na vassatī”ti. “Idāni panettha kiṃ kātabba”nti? “Tassa tape bhinne devo	1042	
PA_atk-s05_14a1:1042_6	vassissatī”ti. “Ko panassa tapaṃ bhindituṃ samattho”ti? “Dhītā te, mahārāja, niḷinikā	1042	
PA_atk-s05_14a1:1042_7	samatthā, taṃ pakkosāpetvā ‘asukaṭṭhānaṃ nāma gantvā tāpasassa tapaṃ bhindāhī’ti	1042	
PA_atk-s05_14a1:1042_8	pesehī”ti. Evaṃ so rājānaṃ anusāsitvā sakaṭṭhānameva agamāsi. Rājā punadivase amaccehi	1042	
PA_atk-s05_14a1:1042_9	saddhiṃ mantetvā dhītaraṃ pakkosāpetvā paṭhamaṃ gāthamāha –	1042	
PA_atk-s05_14a1:1044	“Uddayhate janapado, raṭṭhañcāpi vinassati;	104	
PA_atk-s05_14a1:1045	Ehi niḷinike gaccha, taṃ me brāhmaṇamānayā”ti.	104	
PA_atk-s05_14a1:1046	Tattha taṃ meti taṃ mama anatthakāriṃ brāhmaṇaṃ attano vasaṃ ānehi, kilesarativasenassa sīlaṃ bhindāhīti.	104	
PA_atk-s05_14a1:1047	Taṃ sutvā sā dutiyaṃ gāthamāha –	104	
PA_atk-s05_14a1:1049	“Nāhaṃ dukkhakkhamā rāja, nāhaṃ addhānakovidā;	104	
PA_atk-s05_14a1:1050	Kathaṃ ahaṃ gamissāmi, vanaṃ kuñjarasevita”nti.	105	
PA_atk-s05_14a1:1051	Tattha dukkhakkhamāti ahaṃ, mahārāja, dukkhassa khamā na homi, addhānampi na jānāmi, sāhaṃ kathaṃ gamissāmīti.	105	
PA_atk-s05_14a1:1052	Tato rājā dve gāthāyo abhāsi –	105	
PA_atk-s05_14a1:1054	“Phītaṃ janapadaṃ gantvā, hatthinā ca rathena ca;	105	
PA_atk-s05_14a1:1055	Dārusaṅghāṭayānena, evaṃ gaccha niḷinike.	105	
PA_atk-s05_14a1:1057	“Hatthiassarathe pattī, gacchevādāya khattiye;	105	
PA_atk-s05_14a1:1058	Taveva vaṇṇarūpena, vasaṃ tamānayissasī”ti.	105	
PA_atk-s05_14a1:1059_0	Tattha dārusaṅghāṭayānenāti, amma, niḷinike na tvaṃ padasā gamissasi, phītaṃ pana	1059	
PA_atk-s05_14a1:1059_1	subhikkhaṃ khemaṃ attano janapadaṃ hatthivāhanehi ca rathavāhanehi ca gantvā tato	1059	
PA_atk-s05_14a1:1059_2	parampi ajjhokāse paṭicchannena vayhādinā udakaṭṭhāne nāvāsaṅkhātena dārusaṅghāṭayānena	1059	
PA_atk-s05_14a1:1059_3	gaccha. Vaṇṇarūpenāti evaṃ akilamamānā gantvā tava vaṇṇena ceva rūpasampadāya ca	1059	
PA_atk-s05_14a1:1059_4	taṃ brāhmaṇaṃ attano vasaṃ ānayissasīti.	1059	
PA_atk-s05_14a1:1060_0	Evaṃ so dhītarā saddhiṃ akathetabbampi raṭṭhaparipālanaṃ nissāya kathesi. Sāpi “sādhū”ti	1060	
PA_atk-s05_14a1:1060_1	sampaṭicchi. Athassā sabbaṃ dātabbayuttakaṃ datvā amaccehi saddhiṃ uyyojesi. Amaccā	1060	
PA_atk-s05_14a1:1060_2	taṃ ādāya paccantaṃ patvā tattha khandhāvāraṃ nivāsāpetvā rājadhītaraṃ ukkhipāpetvā	1060	
PA_atk-s05_14a1:1060_3	vanacarakena desitena maggena himavantaṃ pavisitvā pubbaṇhasamaye tassa assamapadassa	1060	
PA_atk-s05_14a1:1060_4	samīpaṃ pāpuṇiṃsu. Tasmiṃ khaṇe bodhisatto puttaṃ assamapade nivāsāpetvā sayaṃ phalāphalatthāya	1060	
PA_atk-s05_14a1:1060_5	araññaṃ paviṭṭho hoti. Vanacarako sayaṃ assamaṃ agantvā tassa pana dassanaṭṭhāne	1060	
PA_atk-s05_14a1:1060_6	ṭhatvā niḷinikāya taṃ dassento dve gāthā abhāsi –	1060	
PA_atk-s05_14a1:1062	“Kadalīdhajapaññāṇo, ābhujīparivārito;	106	
PA_atk-s05_14a1:1063	Eso padissati rammo, isisiṅgassa assamo.	106	
PA_atk-s05_14a1:1065	“Eso aggissa saṅkhāto, eso dhūmo padissati;	106	
PA_atk-s05_14a1:1066	Maññe no aggiṃ hāpeti, isisiṅgo mahiddhiko”ti.	106	
PA_atk-s05_14a1:1067_0	Tattha kadalīsaṅkhātā dhajā paññāṇaṃ assāti kadalīdhajapaññāṇo. Ābhujīparivāritoti	1067	
PA_atk-s05_14a1:1067_1	bhujapattavanaparikkhitto. Saṅkhātoti eso aggi assa isisiṅgassa jhānena saṅkhāto	1067	
PA_atk-s05_14a1:1067_2	paccakkhagato jalati. Maññe no agginti aggiṃ no hāpeti juhati paricaratīti maññāmi.	1067	
PA_atk-s05_14a1:1068_0	Amaccāpi bodhisattassa araññaṃ paviṭṭhavelāya assamaṃ parivāretvā ārakkhaṃ ṭhapetvā	1068	
PA_atk-s05_14a1:1068_1	rājadhītaraṃ isivesaṃ gāhāpetvā suvaṇṇacīrakena nivāsanapārupanaṃ katvā sabbālaṅkārehi	1068	
PA_atk-s05_14a1:1068_2	alaṅkaritvā tantubaddhaṃ cittageṇḍukaṃ gāhāpetvā assamapadaṃ pesetvā sayaṃ bahi rakkhantā	1068	
PA_atk-s05_14a1:1068_3	aṭṭhaṃsu. Sā tena geṇḍukena kīḷantī caṅkamakoṭiyaṃ otari. Tasmiṃ khaṇe isisiṅgo paṇṇasāladvāre	1068	
PA_atk-s05_14a1:1068_4	pāsāṇaphalake nisinno hoti. So taṃ āgacchantiṃ disvā bhītatasito uṭṭhāya paṇṇasālaṃ	1068	
PA_atk-s05_14a1:1068_5	pavisitvā aṭṭhāsi. Sāpissa paṇṇasāladvāraṃ gantvā kīḷiyeva. Satthā tañca tato uttari	1068	
PA_atk-s05_14a1:1068_6	ca atthaṃ pakāsento tisso gāthā abhāsi –	1068	
PA_atk-s05_14a1:1070	“Tañca disvāna āyantiṃ, āmuttamaṇikuṇḍalaṃ;	107	
PA_atk-s05_14a1:1071	Isisiṅgo pāvisi bhīto, assamaṃ paṇṇachādanaṃ.	107	
PA_atk-s05_14a1:1073	“Assamassa ca sā dvāre, geṇḍukenassa kīḷati;	107	
PA_atk-s05_14a1:1074	Vidaṃsayantī aṅgāni, guyhaṃ pakāsitāni ca.	107	
PA_atk-s05_14a1:1076	“Tañca disvāna kīḷantiṃ, paṇṇasālagato jaṭī;	107	
PA_atk-s05_14a1:1077	Assamā nikkhamitvāna, idaṃ vacanamabravī”ti.	107	
PA_atk-s05_14a1:1078_0	Tattha geṇḍukenassāti assa isisiṅgassa assamadvāre geṇḍukena kīḷati. Vidaṃsayantīti	1078	
PA_atk-s05_14a1:1078_1	dassentī. Guyhaṃ pakāsitāni cāti guyhañca rahassaṅgaṃ pakāsitāni ca pākaṭāni mukhahatthādīni.	1078	
PA_atk-s05_14a1:1078_2	Abravīti so kira paṇṇasālāya ṭhatvā cintesi – “sacāyaṃ yakkho bhaveyya, paṇṇasālaṃ	1078	
PA_atk-s05_14a1:1078_3	pavisitvā maṃ murumurāpetvā khādeyya, nāyaṃ yakkho, tāpaso bhavissatī”ti assamā nikkhamitvā	1078	
PA_atk-s05_14a1:1078_4	pucchanto gāthamāha –	1078	
PA_atk-s05_14a1:1080	“Ambho ko nāma so rukkho, yassa tevaṃgataṃ phalaṃ;	108	
PA_atk-s05_14a1:1081	Dūrepi khittaṃ pacceti, na taṃ ohāya gacchatī”ti.	108	
PA_atk-s05_14a1:1082_0	Tattha yassa tevaṃgataṃ phalanti yassa tava rukkhassa evaṃgatikaṃ manoramaṃ phalaṃ.	1082	
PA_atk-s05_14a1:1082_1	Ko nāma so rukkhoti citrageṇḍukassa adiṭṭhapubbattā “rukkhaphalena tena bhavitabba”nti	1082	
PA_atk-s05_14a1:1082_2	maññamāno evaṃ pucchati.	1082	
PA_atk-s05_14a1:1083	Athassa sā rukkhaṃ ācikkhantī gāthamāha –	108	
PA_atk-s05_14a1:1085	“Assamassa mama brahme, samīpe gandhamādane;	108	
PA_atk-s05_14a1:1086	Bahavo tādisā rukkhā, yassa tevaṃgataṃ phalaṃ;	108	
PA_atk-s05_14a1:1087	Dūrepi khittaṃ pacceti, na maṃ ohāya gacchatī”ti.	108	
PA_atk-s05_14a1:1088	Tattha samīpe gandhamādaneti gandhamādanapabbate mama assamassa samīpe. Yassa tevaṃgatanti yassa evaṃgataṃ, ta-kāro byañjanasandhikaroti.	108	
PA_atk-s05_14a1:1089	Iti sā musāvādaṃ abhāsi. Itaropi saddahitvā “tāpaso eso”ti saññāya paṭisanthāraṃ karonto gāthamāha –	108	
PA_atk-s05_14a1:1091	“Etū bhavaṃ assamimaṃ adetu, pajjañca bhakkhañca paṭiccha dammi;	109	
PA_atk-s05_14a1:1092	Idamāsanaṃ atra bhavaṃ nisīdatu, ito bhavaṃ mūlaphalāni bhuñjatū”ti.	109	
PA_atk-s05_14a1:1093_0	Tattha assamimanti assamaṃ imaṃ bhavaṃ pavisatu. Adetūti yathāsannihitaṃ āhāraṃ paribhuñjatu.	1093	
PA_atk-s05_14a1:1093_1	Pajjanti pādabbhañjanaṃ. Bhakkhanti madhuraphalāphalaṃ. Paṭicchāti paṭiggaṇha. Idamāsananti	1093	
PA_atk-s05_14a1:1093_2	paviṭṭhakāle evamāha.	1093	
PA_atk-s05_14a1:1094_0	Tassā paṇṇasālaṃ pavisitvā kaṭṭhattharaṇe nisīdantiyā suvaṇṇacīrake dvidhā gate sarīraṃ	1094	
PA_atk-s05_14a1:1094_1	appaṭicchannaṃ ahosi. Tāpaso mātugāmasarīrassa adiṭṭhapubbattā taṃ disvā “vaṇṇo eso”ti saññāya evamāha –	1094	
PA_atk-s05_14a1:1096	“Kiṃ te idaṃ ūrūnamantarasmiṃ, supicchitaṃ kaṇharivappakāsati;	109	
PA_atk-s05_14a1:1097	Akkhāhi me pucchito etamatthaṃ, kose nu te uttamaṅgaṃ paviṭṭha”nti.	109	
PA_atk-s05_14a1:1098_0	Tattha supicchitanti dvinnaṃ ūrūnaṃ samāgamakāle suphusitaṃ sippipuṭamukhasaṇṭhānaṃ.	1098	
PA_atk-s05_14a1:1098_1	Subhalakkhaṇena hi asamannāgatāya taṃ ṭhānaṃ āvāṭadhātukaṃ hoti, samannāgatāya abbhunnataṃ	1098	
PA_atk-s05_14a1:1098_2	sippipuṭamukhasaṇṭhānaṃ. Kaṇharivappakāsatīti ubhosu passesu kāḷakaṃ viya khāyati.	1098	
PA_atk-s05_14a1:1098_3	Kose nu te uttamaṅgaṃ paviṭṭhanti tava uttamaṅgaṃ liṅgasaṇṭhānaṃ na paññāyati, kiṃ	1098	
PA_atk-s05_14a1:1098_4	nu taṃ tava sarīrasaṅkhāte kose paviṭṭhanti pucchati.	1098	
PA_atk-s05_14a1:1099	Atha naṃ sā vañcayantī gāthādvayamāha –	109	
PA_atk-s05_14a1:1101	“Ahaṃ vane mūlaphalesanaṃ caraṃ, āsādayiṃ acchaṃ sughorarūpaṃ;	110	
PA_atk-s05_14a1:1102	So maṃ patitvā sahasājjhapatto, panujja maṃ abbahi uttamaṅgaṃ.	110	
PA_atk-s05_14a1:1104	“Svāyaṃ vaṇo khajjati kaṇḍuvāyati, sabbañca kālaṃ na labhāmi sātaṃ;	110	
PA_atk-s05_14a1:1105	Paho bhavaṃ kaṇḍumimaṃ vinetuṃ, kurutaṃ bhavaṃ yācito brāhmaṇattha”nti.	110	
PA_atk-s05_14a1:1106_0	Tattha āsādayinti ghaṭṭesiṃ, āgacchantaṃ disvā leḍḍunā paharinti attho. Patitvāti	1106	
PA_atk-s05_14a1:1106_1	upadhāvitvā. Sahasājjhappattoti mamaṃ sahasā ajjhappatto sampatto. Panujjāti atha	1106	
PA_atk-s05_14a1:1106_2	maṃ potetvā. Abbahīti mukhena mama uttamaṅgaṃ luñcitvā pakkāmi, tato paṭṭhāya imasmiṃ	1106	
PA_atk-s05_14a1:1106_3	ṭhāne vaṇo jāto. Svāyanti so ayaṃ tato paṭṭhāya mayhaṃ vaṇo khajjati ceva kaṇḍuvañca	1106	
PA_atk-s05_14a1:1106_4	karoti, tappaccayā sāhaṃ sabbakālaṃ kāyikacetasikasukhaṃ na labhāmi. Pahoti pahu	1106	
PA_atk-s05_14a1:1106_5	samattho. Brāhmaṇatthanti bhavaṃ mayā yācito imaṃ brāhmaṇassa atthaṃ karotu, idaṃ	1106	
PA_atk-s05_14a1:1106_6	me dukkhaṃ harāhīti vadati.	1106	
PA_atk-s05_14a1:1107	So tassā musāvādaṃ “sabhāvo”ti saddahitvā “sace te evaṃ sukhaṃ hoti, karissāmī”ti taṃ padesaṃ oloketvā anantaraṃ gāthamāha –	110	
PA_atk-s05_14a1:1109	“Gambhīrarūpo te vaṇo salohito, apūtiko vaṇagandho mahā ca;	110	
PA_atk-s05_14a1:1110	Karomi te kiñci kasāyayogaṃ, yathā bhavaṃ paramasukhī bhaveyyā”ti.	111	
PA_atk-s05_14a1:1111	Tattha salohitoti rattobhāso. Apūtikoti pūtimaṃsarahito. Vaṇagandhoti thokaṃ duggandho. Kasāyayoganti ahaṃ keci rukkhakasāye gahetvā tava ekaṃ kasāyayogaṃ karomīti.	111	
PA_atk-s05_14a1:1112	Tato niḷinikā gāthamāha	111	
PA_atk-s05_14a1:1114	“Na mantayogā na kasāyayogā, na osadhā brahmacāri kamanti;	111	
PA_atk-s05_14a1:1115	Yaṃ te mudu tena vinehi kaṇḍuṃ, yathā ahaṃ paramasukhī bhaveyya”nti.	111	
PA_atk-s05_14a1:1116_0	Tattha kamantīti, bho brahmacāri, imasmiṃ mama vaṇe neva mantayogā, na kasāyayogā,	1116	
PA_atk-s05_14a1:1116_1	na pupphaphalādīni osadhāni kamanti, anekavāraṃ katehipi tehi etassa phāsukabhāvo	1116	
PA_atk-s05_14a1:1116_2	na bhūtapubbo. Yaṃ pana te etaṃ mudu aṅgajātaṃ, tena ghaṭṭiyamānasseva tassa kaṇḍu	1116	
PA_atk-s05_14a1:1116_3	na hoti, tasmā tena vinehi kaṇḍunti.	1116	
PA_atk-s05_14a1:1117_0	So “saccaṃ eso bhaṇatī”ti sallakkhetvā “methunasaṃsaggena sīlaṃ bhijjati, jhānaṃ	1117	
PA_atk-s05_14a1:1117_1	antaradhāyatī”ti ajānanto mātugāmassa adiṭṭhapubbattā methunadhammassa ca ajānanabhāvena	1117	
PA_atk-s05_14a1:1117_2	“bhesajja”nti vadantiyā tāya methunaṃ paṭisevi. Tāvadevassa sīlaṃ bhijji, jhānaṃ	1117	
PA_atk-s05_14a1:1117_3	parihāyi. So dve tayo vāre saṃsaggaṃ katvā kilanto hutvā nikkhamitvā saraṃ oruyha	1117	
PA_atk-s05_14a1:1117_4	nhatvā paṭippassaddhadaratho āgantvā paṇṇasālāyaṃ nisīditvā punapi taṃ “tāpaso”ti	1117	
PA_atk-s05_14a1:1117_5	maññamāno vasanaṭṭhānaṃ pucchanto gāthamāha –	1117	
PA_atk-s05_14a1:1119	“Ito nu bhoto katamena assamo, kacci bhavaṃ abhiramasi araññe;	111	
PA_atk-s05_14a1:1120	Kacci nu te mūlaphalaṃ pahūtaṃ, kacci bhavantaṃ na vihiṃsanti vāḷā”ti.	112	
PA_atk-s05_14a1:1121	Tattha katamenāti ito katamena disābhāgena bhoto assamo. Bhavanti ālapanametaṃ.	112	
PA_atk-s05_14a1:1122	Tato niḷinikā catasso gāthāyo abhāsi –	112	
PA_atk-s05_14a1:1124	“Ito ujuṃ uttarāyaṃ disāyaṃ, khemā nadī himavatā pabhāvī;	112	
PA_atk-s05_14a1:1125	Tassā tīre assamo mayha rammo, aho bhavaṃ assamaṃ mayhaṃ passe.	112	
PA_atk-s05_14a1:1127	“Ambā ca sālā tilakā ca jambuyo, uddālakā pāṭaliyo ca phullā;	112	
PA_atk-s05_14a1:1128	Samantato kimpurisābhigītaṃ, aho bhavaṃ assamaṃ mayhaṃ passe.	112	
PA_atk-s05_14a1:1130	“Tālā ca mūlā ca phalā ca mettha, vaṇṇena gandhena upetarūpaṃ;	113	
PA_atk-s05_14a1:1131	Taṃ bhūmibhāgehi upetarūpaṃ, aho bhavaṃ assamaṃ mayhaṃ passe.	113	
PA_atk-s05_14a1:1133	“Phalā ca mūlā ca pahūtamettha, vaṇṇena gandhena rasenupetā;	113	
PA_atk-s05_14a1:1134	Āyanti ca luddakā taṃ padesaṃ, mā me tato mūlaphalaṃ ahāsu”nti.	113	
PA_atk-s05_14a1:1135_0	Tattha uttarāyanti uttarāya. Khemāti evaṃnāmikā nadī. Himavatā pabhāvīti himavantato	1135	
PA_atk-s05_14a1:1135_1	pavattati. Ahoti patthanatthe nipāto. Uddālakāti vātaghātakā. Kimpurisābhigītanti	1135	
PA_atk-s05_14a1:1135_2	samantato parivāretvā madhurasaddena gāyantehi kimpurisehi abhigītaṃ. Tālā ca mūlā	1135	
PA_atk-s05_14a1:1135_3	ca phalā ca metthāti ettha mama assame pāsādikā tālarukkhā ca tesaññeva vaṇṇagandhādisampannā	1135	
PA_atk-s05_14a1:1135_4	kandasaṅkhātā mūlā ca phalā ca. Pahūtametthāti nānārukkhaphalā ca rukkhavallimūlā	1135	
PA_atk-s05_14a1:1135_5	ca pahūtā ettha. Mā me tatoti taṃ mama assamapadaṃ sambahulā luddakā āgacchanti,	1135	
PA_atk-s05_14a1:1135_6	mayā cettha āharitvā ṭhapitaṃ bahu madhurasamūlaphalāphalaṃ atthi, te mayi cirāyante	1135	
PA_atk-s05_14a1:1135_7	mūlaphalāphalaṃ hareyyuṃ. Te tato mama mūlaphalāphalaṃ mā hariṃsu, tasmā sacepi mayā	1135	
PA_atk-s05_14a1:1135_8	saddhiṃ āgantukāmo, ehi, no ce, ahaṃ gamissāmīti āha.	1135	
PA_atk-s05_14a1:1136	Taṃ sutvā tāpaso yāva pitu āgamanā adhivāsāpetuṃ gāthamāha –	113	
PA_atk-s05_14a1:1138	“Pitā mamaṃ mūlaphalesanaṃ gato, idāni āgacchati sāyakāle;	113	
PA_atk-s05_14a1:1139	Ubhova gacchāmase assamaṃ taṃ, yāva pitā mūlaphalato etū”ti.	113	
PA_atk-s05_14a1:1140	Tattha ubhova gacchāmaseti mama pitu ārocetvā ubhova gamissāma.	114	
PA_atk-s05_14a1:1141_0	Tato sā cintesi – “ayaṃ tāva araññeva vaḍḍhitabhāvena mama itthibhāvaṃ na jānāti,	1141	
PA_atk-s05_14a1:1141_1	pitā panassa maṃ disvāva jānitvā ‘tvaṃ idha kiṃ karosī’ti kājakoṭiyā paharitvā sīsampi	1141	
PA_atk-s05_14a1:1141_2	me bhindeyya, tasmiṃ anāgateyeva mayā gantuṃ vaṭṭati, āgamanakammampi me niṭṭhita”nti.	1141	
PA_atk-s05_14a1:1141_3	Sā tassa āgamanūpāyaṃ ācikkhantī itaraṃ gāthamāha –	1141	
PA_atk-s05_14a1:1143	“Aññe bahū isayo sādhurūpā, rājīsayo anumagge vasanti;	114	
PA_atk-s05_14a1:1144	Teyeva pucchesi mamassamaṃ taṃ, te taṃ nayissanti mamaṃ sakāse”ti.	114	
PA_atk-s05_14a1:1145_0	Tattha rājīsayoti, samma, mayā na sakkā cirāyituṃ, aññe pana sādhusabhāvā rājisayo	1145	
PA_atk-s05_14a1:1145_1	ca brāhmaṇisayo ca anumagge mama assamamaggapasse vasanti, ahaṃ tesaṃ ācikkhitvā	1145	
PA_atk-s05_14a1:1145_2	gamissāmi, tvaṃ te puccheyyāsi, te taṃ mama santikaṃ nayissantīti.	1145	
PA_atk-s05_14a1:1146_0	Evaṃ sā attano palāyanūpāyaṃ katvā paṇṇasālato nikkhamitvā taṃ olokentameva “tvaṃ	1146	
PA_atk-s05_14a1:1146_1	nivattā”ti vatvā āgamanamaggeneva amaccānaṃ santikaṃ agamāsi. Te taṃ gahetvā khandhāvāraṃ	1146	
PA_atk-s05_14a1:1146_2	gantvā anupubbena bārāṇasiṃ pāpuṇiṃsu. Sakkopi taṃ divasameva tussitvā sakalaraṭṭhe	1146	
PA_atk-s05_14a1:1146_3	devaṃ vassāpesi, tato subhikkhaṃ janapadaṃ ahosi. Isisiṅgatāpasassapi tāya pakkantamattāya	1146	
PA_atk-s05_14a1:1146_4	eva kāye ḍāho uppajji. So kampanto paṇṇasālaṃ pavisitvā vākacīraṃ pārupitvā socanto	1146	
PA_atk-s05_14a1:1146_5	nipajji. Bodhisatto sāyaṃ āgantvā puttaṃ apassanto “kahaṃ nu kho gato”ti kājaṃ otāretvā	1146	
PA_atk-s05_14a1:1146_6	paṇṇasālaṃ pavisitvā taṃ nipannakaṃ disvā “tāta, kiṃ karosī”ti piṭṭhiṃ parimajjanto	1146	
PA_atk-s05_14a1:1146_7	tisso gāthā abhāsi –	1146	
PA_atk-s05_14a1:1148	“Na te kaṭṭhāni bhinnāni, na te udakamābhataṃ;	114	
PA_atk-s05_14a1:1149	Aggīpi te na hāpito, kiṃ nu mandova jhāyasi.	114	
PA_atk-s05_14a1:1151	“Bhinnāni kaṭṭhāni huto ca aggi, tapanīpi te samitā brahmacārī;	115	
PA_atk-s05_14a1:1152	Pīṭhañca mayhaṃ udakañca hoti, ramasi tuvaṃ brahmabhūto puratthā.	115	
PA_atk-s05_14a1:1154	“Abhinnakaṭṭhosi anābhatodako, ahāpitaggīsi asiddhabhojano;	115	
PA_atk-s05_14a1:1155	Na me tuvaṃ ālapasī mamajja, naṭṭhaṃ nu kiṃ cetasikañca dukkha”nti.	115	
PA_atk-s05_14a1:1156_0	Tattha bhinnānīti araññato uddhaṭāni. Na hāpitoti na jalito. Bhinnānīti pubbe tayā	1156	
PA_atk-s05_14a1:1156_1	mamāgamanavelāya kaṭṭhāni uddhaṭāneva honti. Huto ca aggīti aggi ca huto hoti. Tapanīti	1156	
PA_atk-s05_14a1:1156_2	visibbanaaggisaṅkhātā tapanīpi te samitāva sayameva saṃvidahitāva hoti. Pīṭhanti	1156	
PA_atk-s05_14a1:1156_3	mama āsanatthāya pīṭhañca paññattameva hoti. Udakañcāti pādadhovanaudakampi upaṭṭhāpitameva	1156	
PA_atk-s05_14a1:1156_4	hoti. Brahmabhūtoti tuvampi ito puratthā seṭṭhabhūto imasmiṃ assame abhiramasi. Abhinnakaṭṭhosīti	1156	
PA_atk-s05_14a1:1156_5	so dāni ajja anuddhaṭakaṭṭhosi. Asiddhabhojanoti na te kiñci amhākaṃ kandamūlaṃ vā	1156	
PA_atk-s05_14a1:1156_6	paṇṇaṃ vā seditaṃ. Mamajjāti, mama putta, ajja na me tvaṃ ālapasi. Naṭṭhaṃ nu kinti	1156	
PA_atk-s05_14a1:1156_7	kiṃ nu te naṭṭhaṃ vā, kiṃ cetasikaṃ vā dukkhaṃ, akkhāhi me nipannakāraṇanti pucchati.	1156	
PA_atk-s05_14a1:1157	So pitu vacanaṃ sutvā taṃ kāraṇaṃ kathento āha –	115	
PA_atk-s05_14a1:1159	“Idhāgamā jaṭilo brahmacārī, sudassaneyyo sutanū vineti;	115	
PA_atk-s05_14a1:1160	Nevātidīgho na panātirasso, sukaṇhakaṇhacchadanehi bhoto.	116	
PA_atk-s05_14a1:1162	“Amassujāto apurāṇavaṇṇī, ādhārarūpañca panassa kaṇṭhe;	116	
PA_atk-s05_14a1:1163	Dve yamā gaṇḍā ure sujātā, suvaṇṇatindukanibhā pabhassarā.	116	
PA_atk-s05_14a1:1165	“Mukhañca tassa bhusadassaneyyaṃ, kaṇṇesu lambanti ca kuñcitaggā;	116	
PA_atk-s05_14a1:1166	Te jotare carato māṇavassa, suttañca yaṃ saṃyamanaṃ jaṭānaṃ.	116	
PA_atk-s05_14a1:1168	“Aññā ca tassa saṃyamāni catasso, nīlā pītā lohitikā ca setā;	116	
PA_atk-s05_14a1:1169	Tā piṃsare carato māṇavassa, tiriṭisaṅghāriva pāvusamhi.	116	
PA_atk-s05_14a1:1171	“Na mikhalaṃ muñjamayaṃ dhāreti, na santhare no pana pabbajassa;	117	
PA_atk-s05_14a1:1172	Tā jotare jaghanantare vilaggā, sateratā vijjurivantalikkhe.	117	
PA_atk-s05_14a1:1174	“Akhīlakāni ca avaṇṭakāni, heṭṭhā nabhyā kaṭisamohitāni;	117	
PA_atk-s05_14a1:1175	Aghaṭṭitā niccakīḷaṃ karonti, haṃ tāta kiṃrukkhaphalāni tāni.	117	
PA_atk-s05_14a1:1177	“Jaṭā ca tassa bhusadassaneyyā, parosataṃ vellitaggā sugandhā;	117	
PA_atk-s05_14a1:1178	Dvedhā siro sādhu vibhattarūpo, aho nu kho mayha tathā jaṭāssu.	117	
PA_atk-s05_14a1:1180	“Yadā ca so pakirati tā jaṭāyo, vaṇṇena gandhena upetarūpā;	118	
PA_atk-s05_14a1:1181	Nīluppalaṃ vātasameritaṃva, tatheva saṃvāti panassamo ayaṃ.	118	
PA_atk-s05_14a1:1183	“Paṅko ca tassa bhusadassaneyyo, netādiso yādiso mayhaṃ kāye;	118	
PA_atk-s05_14a1:1184	So vāyati erito mālutena, vanaṃ yathā aggagimhe suphullaṃ.	118	
PA_atk-s05_14a1:1186	“Nihanti so rukkhaphalaṃ pathabyā, sucittarūpaṃ ruciraṃ dassaneyyaṃ;	118	
PA_atk-s05_14a1:1187	Khittañca tassa punarehi hatthaṃ, haṃ tāta kiṃrukkhaphalaṃ nu kho taṃ.	118	
PA_atk-s05_14a1:1189	“Dantā ca tassa bhusadassaneyyā, suddhā samā saṅkhavarūpapannā;	118	
PA_atk-s05_14a1:1190	Mano pasādenti vivariyamānā, na hi nūna so sākamakhādi tehi.	119	
PA_atk-s05_14a1:1192	“Akakkasaṃ aggaḷitaṃ muhuṃ muduṃ, ujuṃ anuddhataṃ acapalamassa bhāsitaṃ;	119	
PA_atk-s05_14a1:1193	Rudaṃ manuññaṃ karavīkasussaraṃ, hadayaṅgamaṃ rañjayateva me mano.	119	
PA_atk-s05_14a1:1195	“Bindussaro nātivisaṭṭhavākyo, na nūna sajjhāyamatippayutto;	119	
PA_atk-s05_14a1:1196	Icchāmi bho taṃ punadeva daṭṭhuṃ, mitto hi me māṇavohu puratthā.	119	
PA_atk-s05_14a1:1198	“Susandhi sabbattha vimaṭṭhimaṃ vaṇaṃ, puthū sujātaṃ kharapattasannibhaṃ;	119	
PA_atk-s05_14a1:1199	Teneva maṃ uttariyāna māṇavo, vivaritaṃ ūruṃ jaghanena piḷayi.	119	
PA_atk-s05_14a1:1201	“Tapanti ābhanti virocare ca, sateratā vijjurivantalikkhe;	120	
PA_atk-s05_14a1:1202	Bāhā mudū añjanalomasādisā, vicitravaṭṭaṅgulikāssa sobhare.	120	
PA_atk-s05_14a1:1204	“Akakkasaṅgo na ca dīghalomo, nakhāssa dīghā api lohitaggā;	120	
PA_atk-s05_14a1:1205	Mudūhi bāhāhi palissajanto, kalyāṇarūpo ramayaṃ upaṭṭhahi.	120	
PA_atk-s05_14a1:1207	“Dumassa tūlūpanibhā pabhassarā, suvaṇṇakambutalavaṭṭasucchavi;	120	
PA_atk-s05_14a1:1208	Hatthā mudū tehi maṃ samphusitvā, ito gato tena maṃ dahanti tāta.	120	
PA_atk-s05_14a1:1210	“Na nūna so khārividhaṃ ahāsi, na nūna so kaṭṭhāni sayaṃ abhañji;	121	
PA_atk-s05_14a1:1211	Na nūna so hanti dume kuṭhāriyā, na hissa hatthesu khilāni atthi.	121	
PA_atk-s05_14a1:1213	“Accho ca kho tassa vaṇaṃ akāsi, so maṃbravi ‘sukhitaṃ maṃ karohi’;	121	
PA_atk-s05_14a1:1214	Tāhaṃ kariṃ tena mamāsi sokhyaṃ, so cabravi ‘sukhitosmī’ti brahme.	121	
PA_atk-s05_14a1:1216	“Ayañca te māluvapaṇṇasanthatā, vikiṇṇarūpāva mayā ca tena ca;	121	
PA_atk-s05_14a1:1217	Kilantarūpā udake ramitvā, punappunaṃ paṇṇakuṭiṃ vajāma.	121	
PA_atk-s05_14a1:1219	“Na majja mantā paṭibhanti tāta, na aggihuttaṃ napi yaññatantaṃ;	121	
PA_atk-s05_14a1:1220	Na cāpi te mūlaphalāni bhuñje, yāva na passāmi taṃ brahmacāriṃ.	122	
PA_atk-s05_14a1:1222	“Addhā pajānāsi tuvampi tāta, yassaṃ disaṃ vasate brahmacārī;	122	
PA_atk-s05_14a1:1223	Taṃ maṃ disaṃ pāpaya tāta khippaṃ, mā te ahaṃ amarimassamamhi.	122	
PA_atk-s05_14a1:1225	“Vicitraphullañhi vanaṃ sutaṃ mayā, dijābhighuṭṭhaṃ dijasaṅghasevitaṃ;	122	
PA_atk-s05_14a1:1226	Taṃ maṃ vanaṃ pāpaya tāta khippaṃ, purā te pāṇaṃ vijahāmi assame”ti.	122	
PA_atk-s05_14a1:1227_0	Tattha idhāgamāti, tāta, imaṃ assamapadaṃ āgato. Sudassaneyyoti suṭṭhu dassaneyyo.	1227	
PA_atk-s05_14a1:1227_1	Sutanūti suṭṭhu tanuko nātikiso nātithūlo. Vinetīti attano sarīrappabhāya assamapadaṃ	1227	
PA_atk-s05_14a1:1227_2	ekobhāsaṃ viya vineti pūreti. Sukaṇhakaṇhacchadanehi bhototi, tāta, tassa bhoto sukaṇhehi	1227	
PA_atk-s05_14a1:1227_3	kaṇhacchadanehi bhamaravaṇṇehi kesehi sukaṇhasīsaṃ sumajjitamaṇimayaṃ viya khāyati.	1227	
PA_atk-s05_14a1:1227_4	Amassūjātoti na tāvassa massu jāyati, taruṇoyeva. Apurāṇavaṇṇīti acirapabbajito.	1227	
PA_atk-s05_14a1:1227_5	Ādhārarūpañca panassa kaṇṭheti kaṇṭhe ca panassa amhākaṃ bhikkhābhājanaṭṭhapanaṃ	1227	
PA_atk-s05_14a1:1227_6	pattādhārasadisaṃ piḷandhanaṃ atthīti muttāhāraṃ sandhāya vadati. Gaṇḍāti thane sandhāyāha.	1227	
PA_atk-s05_14a1:1227_7	Ure sujātāti uramhi sujātā. “Urato”tipi pāṭho. Pabhassarāti pabhāsampannā. “Pabhāsare”tipi	1227	
PA_atk-s05_14a1:1227_8	pāṭho, obhāsantīti attho.	1227	
PA_atk-s05_14a1:1228_0	Bhusadassaneyyanti ativiya dassanīyaṃ. Kuñcitaggāti sīhakuṇḍalaṃ sandhāya vadati.	1228	
PA_atk-s05_14a1:1228_1	Suttañcāti yaṃ tassa jaṭābandhanasuttaṃ, tampi jotati pabhaṃ muñcati. “Saṃyamāni	1228	
PA_atk-s05_14a1:1228_2	catasso”ti iminā maṇisuvaṇṇapavāḷarajatamayāni cattāri piḷandhanāni dasseti. Tā piṃsareti	1228	
PA_atk-s05_14a1:1228_3	tāni piḷandhanāni pāvusamhi pavuṭṭhe deve tiriṭisaṅghā viya viravanti. Mikhalanti	1228	
PA_atk-s05_14a1:1228_4	mekhalaṃ, ayameva vā pāṭho. Idaṃ nivatthakañcanacīrakaṃ sandhāyāha. Na santhareti	1228	
PA_atk-s05_14a1:1228_5	na vāke. Idaṃ vuttaṃ hoti – tāta, yathā mayaṃ tiṇamayaṃ vā vākamayaṃ vā cīrakaṃ dhārema,	1228	
PA_atk-s05_14a1:1228_6	na tathā so, so pana suvaṇṇacīrakaṃ dhāretīti. Akhīlakānīti atacāni nippaṇṇāni. Kaṭisamohitānīti	1228	
PA_atk-s05_14a1:1228_7	kaṭiyaṃ baddhāni. Niccakīḷaṃ karontīti aghaṭṭitānipi niccakālaṃ kīḷāyanti. Haṃ, tātāti	1228	
PA_atk-s05_14a1:1228_8	hambho, tāta. Kiṃ rukkhaphalāni tānīti tāni tassa māṇavassa suttāruḷhāni kaṭiyaṃ	1228	
PA_atk-s05_14a1:1228_9	baddhāni katararukkhaphalāni nāmāti maṇisaṅghāṭiṃ sandhāyāha.	1228	
PA_atk-s05_14a1:1229_0	Jaṭāti jaṭāmaṇḍalākārena baddharatanamissakakesavaṭṭiyo sandhāyāha. Vellitaggāti	1229	
PA_atk-s05_14a1:1229_1	kuñcitaggā. Dvedhāsiroti tassa sīsaṃ dvedhā katvā baddhānaṃ jaṭānaṃ vasena suṭṭhu	1229	
PA_atk-s05_14a1:1229_2	vibhattarūpaṃ. Tathāti yathā tassa māṇavassa jaṭā, tathā tumhehi mama na baddhā,	1229	
PA_atk-s05_14a1:1229_3	aho vata mamapi tathā assūti patthento āha. Upetarūpāti upetasabhāvā. Vātasameritaṃvāti	1229	
PA_atk-s05_14a1:1229_4	yathā nāma nīluppalaṃ vātena samīritaṃ, tatheva ayaṃ imasmiṃ vanasaṇḍe assamo saṃvāti.	1229	
PA_atk-s05_14a1:1229_5	Netādisoti, tāta, yādiso mama kāye paṅko, netādiso tassa sarīre. So hi dassanīyo	1229	
PA_atk-s05_14a1:1229_6	ceva sugandho ca. Aggagimheti vasantasamaye.	1229	
PA_atk-s05_14a1:1230_0	Nihantīti paharati. Kiṃ rukkhaphalaṃ nu kho tanti katararukkhassa nu kho taṃ phalaṃ.	1230	
PA_atk-s05_14a1:1230_1	Saṅkhavarūpapannāti sudhotasaṅkhapaṭibhāgā. Na hi nūna so sākamakhādi tehīti na nūna	1230	
PA_atk-s05_14a1:1230_2	so māṇavo mayaṃ viya tehi dantehi rukkhapaṇṇāni ceva mūlaphalāphalāni ca khādi. Amhākañhi	1230	
PA_atk-s05_14a1:1230_3	tāni khādantānaṃ sabalā paṇṇavaṇṇā dantāti dīpeti.	1230	
PA_atk-s05_14a1:1231_0	Akakkasanti, tāta, tassa bhāsitaṃ apharusaṃ agaḷitaṃ, punappunaṃ vadantassāpi madhuratāya	1231	
PA_atk-s05_14a1:1231_1	muhuṃ muduṃ, apamussatāya ujuṃ, avikkhittatāya anuddhaṭaṃ, patiṭṭhitatāya acapalaṃ.	1231	
PA_atk-s05_14a1:1231_2	Rudanti bhāsamānassa sarasaṅkhātaṃ rudampi manoharaṃ karavīkassa viya sussaraṃ sumadhuraṃ.	1231	
PA_atk-s05_14a1:1231_3	Rañjayatevāti mama mano rañjatiyeva. Bindussaroti piṇḍitassaro. Māṇavohūti so hi	1231	
PA_atk-s05_14a1:1231_4	māṇavo puratthā mama mitto ahu.	1231	
PA_atk-s05_14a1:1232_0	Susandhi sabbattha vimaṭṭhimaṃ vaṇanti tāta tassa māṇavassa ūrūnaṃ antare ekaṃ vaṇaṃ	1232	
PA_atk-s05_14a1:1232_1	atthi, taṃ susandhi suphusitaṃ sippipuṭamukhasadisaṃ, sabbattha vimaṭṭhaṃ samantato	1232	
PA_atk-s05_14a1:1232_2	maṭṭhaṃ. Puthūti mahantaṃ. Sujātanti susaṇṭhitaṃ. Kharapattasannibhanti supupphitapadumamakuḷasannibhaṃ.	1232	
PA_atk-s05_14a1:1232_3	Uttariyānāti uttaritvā avattharitvā. Piḷayīti pīḷesi. Tapantīti tassa māṇavassa sarīrato	1232	
PA_atk-s05_14a1:1232_4	niccharantā suvaṇṇavaṇṇaraṃsiyo jalanti obhāsanti virocanti ca. Bāhāti bāhāpissa	1232	
PA_atk-s05_14a1:1232_5	mudū. Añjanalomasādisāti añjanasadisehi lomehi samannāgatā. Vicitravaṭṭaṅgulikāssa	1232	
PA_atk-s05_14a1:1232_6	sobhareti hatthāpissa varalakkhaṇavicitrāhi pavālaṅkurasadisāhi vaṭṭaṅgulīhi samannāgatā sobhanti.	1232	
PA_atk-s05_14a1:1233_0	Akakkasaṅgoti kacchupīḷakādirahitaaṅgapaccaṅgo. Ramayaṃ upaṭṭhahīti maṃ ramayanto	1233	
PA_atk-s05_14a1:1233_1	upaṭṭhahi paricari. Tūlūpanibhāti mudubhāvassa upamā. Suvaṇṇakambutalavaṭṭasucchavīti	1233	
PA_atk-s05_14a1:1233_2	suvaṇṇamayaṃ ādāsatalaṃ viya vaṭṭā ca succhavi ca, parimaṇḍalatalā ceva sundaracchavi	1233	
PA_atk-s05_14a1:1233_3	cāti attho. Samphusitvāti suṭṭhu phusitvā attano hatthasamphassaṃ mama sarīre pharāpetvā.	1233	
PA_atk-s05_14a1:1233_4	Ito gatoti mama olokentasseva ito gato. Tena maṃ dahantīti tena tassa hatthasamphassena	1233	
PA_atk-s05_14a1:1233_5	idāni maṃ dahanti. Tathā hi tassa gatakālato paṭṭhāya mama sarīre ḍāho uṭṭhito, tenamhi	1233	
PA_atk-s05_14a1:1233_6	domanassappatto nipannoti.	1233	
PA_atk-s05_14a1:1234_0	Na nūna so khārividhanti, tāta, nūna so māṇavo na khāribhāraṃ ukkhipitvā vicari.	1234	
PA_atk-s05_14a1:1234_1	Khilānīti kilāni, “ayameva vā pāṭho. Sokhyanti sukhaṃ. Māluvapaṇṇasanthatā vikiṇṇarūpāvāti,	1234	
PA_atk-s05_14a1:1234_2	tāta, ayaṃ tava māluvapaṇṇasanthatā ajja mayā ca tena ca aññamaññaṃ parāmasanāliṅganavasena	1234	
PA_atk-s05_14a1:1234_3	parivattantehi vikiṇṇā viya ākulabyākulā jātā. Punappunaṃ paṇṇakuṭiṃ vajāmāti, tāta,	1234	
PA_atk-s05_14a1:1234_4	ahañca so ca abhiramitvā kilantarūpā paṇṇasālato nikkhamitvā udakaṃ pavisitvā ramitvā	1234	
PA_atk-s05_14a1:1234_5	vigatadarathā punappunaṃ imameva kuṭiṃ pavisāmāti vadati.	1234	
PA_atk-s05_14a1:1235_0	Na majja mantāti ajja mama tassa gatakālato paṭṭhāya neva mantā paṭibhanti na upaṭṭhahanti	1235	
PA_atk-s05_14a1:1235_1	na ruccanti. Na aggihuttaṃ napi yaññatantanti mahābrahmuno ārādhanatthāya kattabbahomavidhūpanādiyaññakiriyāpi	1235	
PA_atk-s05_14a1:1235_2	me na paṭibhāti na upaṭṭhāti na ruccati. Na cāpi teti tayā ābhatamūlaphalāphalānipi	1235	
PA_atk-s05_14a1:1235_3	na bhuñjāmi. Yassaṃ disanti yassaṃ disāyaṃ. Vananti tassa māṇavassa assamaṃ parivāretvā ṭhitavananti.	1235	
PA_atk-s05_14a1:1236	Tassevaṃ vilapantassa taṃ vilāpaṃ sutvā mahāsatto “ekāya itthiyā imassa sīlaṃ bhinnaṃ bhavissatī”ti ñatvā taṃ ovadanto cha gāthāyo abhāsi –	123	
PA_atk-s05_14a1:1238	“Imasmāhaṃ jotirase vanamhi, gandhabbadevaccharasaṅghasevite;	123	
PA_atk-s05_14a1:1239	Isīnamāvāse sanantanamhi, netādisaṃ aratiṃ pāpuṇetha.	123	
PA_atk-s05_14a1:1241	“Bhavanti mittāni atho na honti, ñātīsu mittesu karonti pemaṃ;	124	
PA_atk-s05_14a1:1242	Ayañca jammo kissa vā niviṭṭho, yo neva jānāti ‘kutomhi āgato’.	124	
PA_atk-s05_14a1:1244	“Saṃvāsena hi mittāni, sandhīyanti punappunaṃ;	124	
PA_atk-s05_14a1:1245	Sveva mitto asaṃgantu, asaṃvāsena jīrati.	124	
PA_atk-s05_14a1:1247	“Sace tuvaṃ dakkhasi brahmacāriṃ, sace tuvaṃ sallape brahmacārinā;	124	
PA_atk-s05_14a1:1248	Sampannasassaṃva mahodakena, tapoguṇaṃ khippamimaṃ pahissasi.	124	
PA_atk-s05_14a1:1250	“Punapi ce dakkhasi brahmacāriṃ, punapi ce sallape brahmacārinā;	125	
PA_atk-s05_14a1:1251	Sampannasassaṃva mahodakena, usmāgataṃ khippamimaṃ pahissasi.	125	
PA_atk-s05_14a1:1253	“Bhūtāni hetāni caranti tāta, virūparūpena manussaloke;	125	
PA_atk-s05_14a1:1254	Na tāni sevetha naro sapañño, āsajja naṃ nassati brahmacārī”ti.	125	
PA_atk-s05_14a1:1255_0	Tattha imasmāti imasmiṃ. Hanti nipātamattaṃ. Jotiraseti hūyamānassa jotino raṃsiobhāsite.	1255	
PA_atk-s05_14a1:1255_1	Sanantanamhīti porāṇake. Pāpuṇethāti pāpuṇeyya. Idaṃ vuttaṃ hoti – tāta, evarūpe	1255	
PA_atk-s05_14a1:1255_2	vane vasanto yaṃ aratiṃ tvaṃ patto, etādisaṃ na pāpuṇeyya paṇḍito kulaputto, pattuṃ nārahatīti attho.	1255	
PA_atk-s05_14a1:1256_0	“Bhavantī”ti imaṃ gāthaṃ mahāsatto antogatameva bhāsati. Ayamettha adhippāyo – loke	1256	
PA_atk-s05_14a1:1256_1	sattānaṃ mittāni nāma hontipi na hontipi tattha yesaṃ honti, te attano ñātīsu ca	1256	
PA_atk-s05_14a1:1256_2	mittesu ca pemaṃ karonti. Ayañca jammoti migasiṅgo lāmako. Kissa vā niviṭṭhoti kena	1256	
PA_atk-s05_14a1:1256_3	nāma kāraṇena tasmiṃ mātugāme mittasaññāya niviṭṭho, so migiyā kucchismiṃ nibbattitvā	1256	
PA_atk-s05_14a1:1256_4	araññe vaḍḍhitattā “kutomhi āgato”ti attano āgataṭṭhānamattampi na jānāti, pageva ñātimitteti.	1256	
PA_atk-s05_14a1:1257_0	Punappunanti, tāta, mittāni nāma punappunaṃ saṃvāsena saṃsevanena sandhīyanti ghaṭīyanti.	1257	
PA_atk-s05_14a1:1257_1	Sveva mittoti so eva mitto asaṃgantu asamāgacchantassa purisassa tena asamāgamasaṅkhātena	1257	
PA_atk-s05_14a1:1257_2	asaṃvāsena jīrati vinassati. Saceti tasmā, tāta, sace tvaṃ punapi taṃ dakkhasi, tena	1257	
PA_atk-s05_14a1:1257_3	vā sallapissasi, atha yathā nāma nipphannasassaṃ mahoghena harīyati, evaṃ imaṃ attano	1257	
PA_atk-s05_14a1:1257_4	tapoguṇaṃ pahissasi hāressasīti attho. Usmāgatanti samaṇatejaṃ.	1257	
PA_atk-s05_14a1:1258_0	Virūparūpenāti vividharūpena. Idaṃ vuttaṃ hoti – tāta, manussalokasmiñhi etāni yakkhinisaṅkhātāni	1258	
PA_atk-s05_14a1:1258_1	bhūtāni vividharūpapaṭicchannena attano rūpena attano vasaṃ gate khādituṃ caranti,	1258	
PA_atk-s05_14a1:1258_2	tāni sapañño naro na sevetha. Tādisañhi bhūtaṃ āsajja naṃ patvā nassati brahmacārī,	1258	
PA_atk-s05_14a1:1258_3	diṭṭhosi tāya yakkhiniyā na khāditoti puttaṃ ovadi.	1258	
PA_atk-s05_14a1:1259_0	So pitu kathaṃ sutvā “yakkhinī kira sā”ti bhīto cittaṃ nivattetvā “tāta, etto na	1259	
PA_atk-s05_14a1:1259_1	gamissāmi, khamatha me”ti khamāpesi. Sopi naṃ samassāsetvā “ehi tvaṃ, māṇava, mettaṃ	1259	
PA_atk-s05_14a1:1259_2	bhāvehi, karuṇaṃ, muditaṃ, upekkha”nti brahmavihārabhāvanaṃ ācikkhi. So tathā paṭipajjitvā	1259	
PA_atk-s05_14a1:1259_3	puna jhānābhiññā nibbattesi.	1259	
PA_atk-s05_14a1:1260_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1260	
PA_atk-s05_14a1:1260_1	ukkaṇṭhitabhikkhu sotāpattiphale patiṭṭhahi. Tadā niḷinikā purāṇadutiyikā ahosi,	1260	
PA_atk-s05_14a1:1260_2	isisiṅgo ukkaṇṭhitabhikkhu, pitā pana ahameva ahosinti.	1260	
PA_atk-s05_14a1:1261	Niḷinikājātakavaṇṇanā paṭhamā.	126	
PA_atk-s05_14a1:1263	[527] 2. Ummādantījātakavaṇṇanā	126	
PA_atk-s05_14a1:1264_0	Nivesanaṃ kassanudaṃ sunandāti idaṃ satthā jetavane viharanto ukkaṇṭhitabhikkhuṃ	1264	
PA_atk-s05_14a1:1264_1	ārabbha kathesi. So kirekadivasaṃ sāvatthiyaṃ piṇḍāya caranto ekaṃ alaṅkatapaṭiyattaṃ	1264	
PA_atk-s05_14a1:1264_2	uttamarūpadharaṃ itthiṃ oloketvā paṭibaddhacitto hutvā cittaṃ nivattetuṃ asakkonto	1264	
PA_atk-s05_14a1:1264_3	vihārameva āgantvā tato paṭṭhāya sallaviddho viya rāgāturo bhantamigapaṭibhāgo kiso	1264	
PA_atk-s05_14a1:1264_4	dhamanīsanthatagatto uppaṇḍuppaṇḍukajāto anabhirato ekiriyāpathepi cittassādaṃ alabhanto	1264	
PA_atk-s05_14a1:1264_5	ācariyavattādīni pahāya uddesaparipucchākammaṭṭhānānuyogarahito vihāsi. So sahāyabhikkhūhi	1264	
PA_atk-s05_14a1:1264_6	“pubbe tvaṃ, āvuso, santindriyo vippasannamukhavaṇṇo, idāni no tathā, kiṃ nu kho	1264	
PA_atk-s05_14a1:1264_7	kāraṇa”nti puṭṭho, “āvuso, anabhiratomhī”ti āha. Atha naṃ te “abhiramāvuso, sāsane,	1264	
PA_atk-s05_14a1:1264_8	buddhuppādo nāma dullabho, tathā saddhammassavanaṃ manussapaṭilābho ca, so tvaṃ manussapaṭilābhaṃ	1264	
PA_atk-s05_14a1:1264_9	paṭilabhitvā dukkhassantakiriyaṃ patthayamāno assumukhaṃ ñātijanaṃ pahāya saddhāya	1264	
PA_atk-s05_14a1:1264_10	pabbajitvā kiṃkāraṇā kilesavasaṃ yāsi, kilesā nāmete gaṇḍuppādakapāṇakaṃ upādāya	12641	
PA_atk-s05_14a1:1264_11	sabbabālajanasādhāraṇā, ye tesaṃ vatthubhūtā, tepi appassādā kāmā bahudukkhā bahupāyāsā,	12641	
PA_atk-s05_14a1:1264_12	ādīnavo ettha bhiyyo. Aṭṭhikaṅkalūpamā kāmā, maṃsapesūpamā kāmā, tiṇukkūpamā kāmā,	12641	
PA_atk-s05_14a1:1264_13	aṅgārakāsūpamā kāmā, supinakūpamā kāmā, yācitakūpamā kāmā, rukkhaphalūpamā kāmā,	12641	
PA_atk-s05_14a1:1264_14	asisūnūpamā kāmā, sattisūlūpamā kāmā, sappasirūpamā kāmā, aggikkhandhūpamā kāmā,	12641	
PA_atk-s05_14a1:1264_15	tvaṃ nāma evarūpe buddhasāsane pabbajitvā evaṃ anatthakārakānaṃ kilesānaṃ vasaṃ gatosī”ti	12641	
PA_atk-s05_14a1:1264_16	ovaditvā attano kathaṃ gāhāpetuṃ asakkontā satthu santikaṃ dhammasabhaṃ netvā “kiṃ,	12641	
PA_atk-s05_14a1:1264_17	bhikkhave, anicchamānakaṃ bhikkhuṃ ānayitthā”ti vutte, “bhante, ayaṃ kira bhikkhu	12641	
PA_atk-s05_14a1:1264_18	ukkaṇṭhito”ti āhaṃsu. Satthā “saccaṃ kirā”ti pucchitvā “saccaṃ, bhante”ti vutte “bhikkhu	12641	
PA_atk-s05_14a1:1264_19	porāṇakapaṇḍitā rajjaṃ anusāsantāpi kilese uppanne tassa vasaṃ agantvā cittaṃ nivāretvā	12641	
PA_atk-s05_14a1:1264_20	na ayuttakaṃ kariṃsū”ti vatvā atītaṃ āhari.	12642	
PA_atk-s05_14a1:1265_0	Atīte siviraṭṭhe ariṭṭhapuranagare sivi nāma rājā rajjaṃ kāresi. Bodhisatto tassa	1265	
PA_atk-s05_14a1:1265_1	aggamahesiyā kucchismiṃ nibbatti, “sivikumāro”tvevassa nāmaṃ kariṃsu. Senāpatissapi	1265	
PA_atk-s05_14a1:1265_2	putto jāyi, “abhipārako”tissa nāmaṃ kariṃsu. Te ubhopi sahāyā hutvā abhivaḍḍhantā	1265	
PA_atk-s05_14a1:1265_3	soḷasavassikā hutvā takkasilaṃ gantvā sippaṃ uggaṇhitvā āgamiṃsu. Rājā puttassa rajjaṃ	1265	
PA_atk-s05_14a1:1265_4	adāsi. Sopi abhipārakaṃ senāpatiṭṭhāne ṭhapetvā dhammena rajjaṃ kāresi. Tasmiṃyeva	1265	
PA_atk-s05_14a1:1265_5	nagare tiriṭivacchassa nāma asītikoṭivibhavassa seṭṭhino dhītā nibbatti uttamarūpadharā	1265	
PA_atk-s05_14a1:1265_6	sobhaggappattā subhalakkhaṇena samannāgatā, tassā nāmaggahaṇadivase “ummādantī”ti	1265	
PA_atk-s05_14a1:1265_7	nāmaṃ kariṃsu. Sā soḷasavassikakāle atikkantamānusavaṇṇā devaccharā viya abhirūpā	1265	
PA_atk-s05_14a1:1265_8	dassanīyā pāsādikā paramāya vaṇṇapokkharatāya samannāgatā ahosi. Ye ye puthujjanā	1265	
PA_atk-s05_14a1:1265_9	taṃ passanti, te te sakabhāvena saṇṭhātuṃ asakkontā surāpānamadamattā viya kilesamadena	1265	
PA_atk-s05_14a1:1265_10	mattā hutvā satiṃ paccupaṭṭhāpetuṃ samatthā nāma nāhesuṃ.	12651	
PA_atk-s05_14a1:1266_0	Athassā pitā tiriṭivaccho rājānaṃ upasaṅkamitvā “deva, mama gehe itthiratanaṃ uppannaṃ,	1266	
PA_atk-s05_14a1:1266_1	raññova anucchavikaṃ, lakkhaṇapāṭhake brāhmaṇe pesetvā taṃ vīmaṃsāpetvā yathāruci	1266	
PA_atk-s05_14a1:1266_2	karohī”ti āha. Rājā “sādhū”ti vatvā brāhmaṇe pesesi. Te seṭṭhigehaṃ gantvā katasakkārasammānā	1266	
PA_atk-s05_14a1:1266_3	pāyāsaṃ paribhuñjiṃsu. Tasmiṃ khaṇe ummādantī sabbālaṅkārapaṭimaṇḍitā tesaṃ santikaṃ	1266	
PA_atk-s05_14a1:1266_4	agamāsi. Te taṃ disvā satiṃ paccupaṭṭhāpetuṃ asakkontā kilesamadamattā hutvā attano	1266	
PA_atk-s05_14a1:1266_5	vippakatabhojanabhāvaṃ na jāniṃsu. Ekacce ālopaṃ gahetvā “bhuñjissāmā”ti saññāya	1266	
PA_atk-s05_14a1:1266_6	sīse ṭhapesuṃ, ekacce upakacchantare khipiṃsu, ekacce bhittiṃ pahariṃsu, sabbeva	1266	
PA_atk-s05_14a1:1266_7	ummattakā ahesuṃ. Sā te disvā “ime kira mama lakkhaṇaṃ vīmaṃsissanti, gīvāyaṃ ne	1266	
PA_atk-s05_14a1:1266_8	gahetvā nīharathā”ti nīharāpesi. Te maṅkubhūtā rājanivesanaṃ gantvā ummādantiyā kuddhā	1266	
PA_atk-s05_14a1:1266_9	“deva, sā itthī kāḷakaṇṇī, na tumhākaṃ anucchavikā”ti vadiṃsu. Rājā “kāḷakaṇṇī kirā”ti	1266	
PA_atk-s05_14a1:1266_10	na taṃ āṇāpesi. Sā taṃ pavattiṃ sutvā “ahaṃ kira kāḷakaṇṇīti raññā na gahitā, kāḷakaṇṇiyo	12661	
PA_atk-s05_14a1:1266_11	nāma na evarūpā hontī”ti vatvā “hotu, sace pana taṃ rājānaṃ passissāmi, jānissāmī”ti	12661	
PA_atk-s05_14a1:1266_12	tasmiṃ āghātaṃ bandhi. Atha naṃ pitā abhipārakassa adāsi, sā tassa piyā ahosi manāpā.	12661	
PA_atk-s05_14a1:1267_0	Kassa pana kammassa nissandena sā evaṃ abhirūpā ahosīti? Rattavatthadānassa nissandenāti.	1267	
PA_atk-s05_14a1:1267_1	Sā kira atīte bārāṇasiyaṃ daliddakule nibbattitvā ussavadivase puññasampannā itthiyo	1267	
PA_atk-s05_14a1:1267_2	kusumbharattavatthaṃ nivāsetvā alaṅkatā kīḷantiyo disvā tādisaṃ vatthaṃ nivāsetvā	1267	
PA_atk-s05_14a1:1267_3	kīḷitukāmā hutvā mātāpitūnaṃ ārocetvā tehi, “amma, mayaṃ daliddā, kuto no evarūpaṃ	1267	
PA_atk-s05_14a1:1267_4	vattha”nti vutte “tena hi maṃ ekasmiṃ aḍḍhakule bhatiṃ kātuṃ anujānātha, te mama	1267	
PA_atk-s05_14a1:1267_5	guṇaṃ ñatvā dassantī”ti vatvā tehi anuññātā ekaṃ kulaṃ upasaṅkamitvā “kusumbharattavatthena	1267	
PA_atk-s05_14a1:1267_6	bhatiṃ karomī”ti āha. Atha naṃ te “tīṇi saṃvaccharāni kamme kate tava guṇaṃ ñatvā	1267	
PA_atk-s05_14a1:1267_7	dassāmā”ti vadiṃsu. Sā “sādhū”ti paṭissuṇitvā kammaṃ paṭipajji. Te tassā guṇaṃ ñatvā	1267	
PA_atk-s05_14a1:1267_8	aparipuṇṇesuyeva tīsu saṃvaccharesu tassā ghanakusumbharattavatthena saddhiṃ aññampi	1267	
PA_atk-s05_14a1:1267_9	vatthaṃ datvā “tava sahāyikāhi saddhiṃ gantvā nhatvā nivāsehī”ti taṃ pesayiṃsu. Sā	1267	
PA_atk-s05_14a1:1267_10	sahāyikā ādāya gantvā rattavatthaṃ nadītīre ṭhapetvā nhāyi.	12671	
PA_atk-s05_14a1:1268_0	Tasmiṃ khaṇe eko kassapadasabalassa sāvako acchinnacīvaro sākhābhaṅgaṃ nivāsetvā	1268	
PA_atk-s05_14a1:1268_1	ca pārupitvā ca taṃ padesaṃ pāpuṇi. Sā taṃ disvā “ayaṃ bhadanto acchinnacīvaro bhavissati,	1268	
PA_atk-s05_14a1:1268_2	pubbepi adinnabhāvena me nivāsanaṃ dullabhaṃ jāta”nti taṃ vatthaṃ dvidhā phāletvā	1268	
PA_atk-s05_14a1:1268_3	“ekaṃ koṭṭhāsaṃ ayyassa dassāmī”ti cintetvā uttaritvā attano nivāsanaṃ nivāsetvā	1268	
PA_atk-s05_14a1:1268_4	“tiṭṭhatha, bhante”ti vatvā theraṃ vanditvā rattavatthaṃ majjhe phāletvā tassekaṃ	1268	
PA_atk-s05_14a1:1268_5	koṭṭhāsaṃ adāsi. So ekamante paṭicchanne ṭhatvā sākhābhaṅgaṃ chaḍḍetvā tassekaṃ kaṇṇaṃ	1268	
PA_atk-s05_14a1:1268_6	nivāsetvā ekaṃ pārupitvā nikkhami. Athassa vatthobhāsena sakalasarīraṃ taruṇasūriyo	1268	
PA_atk-s05_14a1:1268_7	viya ekobhāsaṃ ahosi. Sā taṃ disvā “mayhaṃ ayyo paṭhamaṃ na sobhati, idāni taruṇasūriyo	1268	
PA_atk-s05_14a1:1268_8	viya virocati, idampi etasseva dassāmī”ti dutiyampi koṭṭhāsaṃ datvā “bhante, ahaṃ	1268	
PA_atk-s05_14a1:1268_9	bhave bhave vicarantī uttamarūpadharā bhaveyyaṃ, maṃ disvā koci puriso sakabhāvena	1268	
PA_atk-s05_14a1:1268_10	saṇṭhātuṃ mā asakkhi, mayā abhirūpatarā nāma aññā mā hotū”ti patthanaṃ paṭṭhapesi.	12681	
PA_atk-s05_14a1:1268_11	Theropi anumodanaṃ katvā pakkāmi.	12681	
PA_atk-s05_14a1:1269_0	Sā devaloke saṃsarantī tasmiṃ kāle ariṭṭhapure nibbattitvā tathā abhirūpā ahosi.	1269	
PA_atk-s05_14a1:1269_1	Atha tasmiṃ nagare kattikachaṇaṃ ghosayiṃsu, kattikapuṇṇamāyaṃ nagaraṃ sajjayiṃsu.	1269	
PA_atk-s05_14a1:1269_2	Abhipārako attano ārakkhaṭṭhānaṃ gacchanto taṃ āmantetvā “bhadde, ummādanti ajja	1269	
PA_atk-s05_14a1:1269_3	kattikarattivāro chaṇo, rājā nagaraṃ padakkhiṇaṃ karonto paṭhamaṃ imaṃ gehadvāraṃ	1269	
PA_atk-s05_14a1:1269_4	āgamissati, mā kho tassa attānaṃ dassesi, sopi taṃ disvā satiṃ upaṭṭhāpetuṃ na sakkhissatī”ti	1269	
PA_atk-s05_14a1:1269_5	āha. Sā “gaccha tvaṃ, sāmi, ahaṃ jānissāmī”ti sampaṭicchitvā tasmiṃ gate dāsiṃ āṇāpesi	1269	
PA_atk-s05_14a1:1269_6	“rañño imaṃ gehadvāraṃ āgatakāle mayhaṃ āroceyyāsī”ti. Atha sūriye atthaṅgate uggahe	1269	
PA_atk-s05_14a1:1269_7	puṇṇacande devanagare viya nagare alaṅkate sabbadisāsu dīpesu jalitesu rājā sabbālaṅkārapaṭimaṇḍito	1269	
PA_atk-s05_14a1:1269_8	ājaññarathavaragato amaccagaṇaparivuto mahantena yasena nagaraṃ padakkhiṇaṃ karonto	1269	
PA_atk-s05_14a1:1269_9	paṭhamameva abhipārakassa gehadvāraṃ agamāsi. Taṃ pana gehaṃ manosilāvaṇṇapākāraparikkhittaṃ	1269	
PA_atk-s05_14a1:1269_10	alaṅkatadvāraṭṭālakaṃ sobhaggappattaṃ pāsādikaṃ. Tasmiṃ khaṇe dāsī ummādantiyā ārocesi.	12691	
PA_atk-s05_14a1:1269_11	Sā pupphasamuggaṃ gāhāpetvā kinnarilīḷāya vātapānaṃ nissāya ṭhitā rañño pupphāni	12691	
PA_atk-s05_14a1:1269_12	khipi. So taṃ ulloketvā kilesamadamatto satiṃ upaṭṭhāpetuṃ asakkonto “abhipārakassetaṃ	12691	
PA_atk-s05_14a1:1269_13	geha”nti sañjānitumpi nāsakkhi, atha sārathiṃ āmantetvā pucchanto dve gāthā abhāsi –	12691	
PA_atk-s05_14a1:1271	“Nivesanaṃ kassa nudaṃ sunanda, pākārena paṇḍumayena guttaṃ;	127	
PA_atk-s05_14a1:1272	Kā dissati aggisikhāva dūre, vehāyasaṃ pabbataggeva acci.	127	
PA_atk-s05_14a1:1274	“Dhītā nvayaṃ kassa sunanda hoti, suṇisā nvayaṃ kassa athopi bhariyā;	127	
PA_atk-s05_14a1:1275	Akkhāhi me khippamidheva puṭṭho, avāvaṭā yadi vā atthi bhattā”ti.	127	
PA_atk-s05_14a1:1276_0	Tattha kassa nudanti kassa nu idaṃ. Paṇḍumayenāti rattiṭṭhakamayena. Dissatīti vātapāne	1276	
PA_atk-s05_14a1:1276_1	ṭhitā paññāyati. Accīti analajālakkhandho. Dhītā nvayanti dhītā nu ayaṃ. Avāvaṭāti	1276	
PA_atk-s05_14a1:1276_2	apetāvaraṇā apariggahā. Bhattāti yadi vā assā sāmiko atthi, etaṃ me akkhāhīti.	1276	
PA_atk-s05_14a1:1277	Athassa so ācikkhanto dve gāthā abhāsi –	127	
PA_atk-s05_14a1:1279	“Ahañhi jānāmi janinda etaṃ, matyā ca petyā ca athopi assā;	127	
PA_atk-s05_14a1:1280	Taveva so puriso bhūmipāla, rattindivaṃ appamatto tavatthe.	128	
PA_atk-s05_14a1:1282	“Iddho ca phīto ca suvaḍḍhito ca, amacco ca te aññataro janinda;	128	
PA_atk-s05_14a1:1283	Tassesā bhariyābhipārakassa, ummādantī nāmadheyyena rājā”ti.	128	
PA_atk-s05_14a1:1284_0	Tattha matyā ca petyā cāti mātito ca pitito cetaṃ jānāmi. Athopi assāti atha sāmikampi	1284	
PA_atk-s05_14a1:1284_1	assā jānāmīti vadati. Iddhoti samiddho. Phītoti vatthālaṅkārehi supupphito. Suvaḍḍhitoti	1284	
PA_atk-s05_14a1:1284_2	suṭṭhu vuddho. Nāmadheyyenāti nāmena. Ayañhi yo naṃ passati, taṃ ummādeti, satimassa	1284	
PA_atk-s05_14a1:1284_3	paccupaṭṭhāpetuṃ na deti, tasmā ummādantīti vuccati.	1284	
PA_atk-s05_14a1:1285	Taṃ sutvā rājā nāmamassā thomento anantaraṃ gāthamāha –	128	
PA_atk-s05_14a1:1287	“Ambho ambho nāmamidaṃ imissā, matyā ca petyā ca kataṃ susādhu;	128	
PA_atk-s05_14a1:1288	Tadā hi mayhaṃ avalokayantī, ummattakaṃ ummadantī akāsī”ti.	128	
PA_atk-s05_14a1:1289	Tattha matyā ca petyā cāti mātarā ca pitarā ca. Mayhanti upayogatthe sampadānavacanaṃ. Avalokayantīti mayā avalokitā sayampi maṃ avalokayantī maṃ ummattakaṃ akāsīti attho.	128	
PA_atk-s05_14a1:1290_0	Sā tassa kampitabhāvaṃ ñatvā vātapānaṃ thaketvā sirigabbhameva agamāsi. Raññopi tassā	1290	
PA_atk-s05_14a1:1290_1	diṭṭhakālato paṭṭhāya nagaraṃ padakkhiṇakaraṇe cittameva nāhosi. So sārathiṃ āmantetvā,	1290	
PA_atk-s05_14a1:1290_2	“samma sunanda, rathaṃ nivattehi, ayaṃ chaṇo amhākaṃ nānucchaviko, abhipārakassa	1290	
PA_atk-s05_14a1:1290_3	senāpatissevānucchaviko, rajjampi tassevānucchavika”nti rathaṃ nivattāpetvā pāsādaṃ	1290	
PA_atk-s05_14a1:1290_4	abhiruyha sirisayane nipajjitvā vippalapanto āha –	1290	
PA_atk-s05_14a1:1292	“Yā puṇṇamāse migamandalocanā, upāvisi puṇḍarīkattacaṅgī;	129	
PA_atk-s05_14a1:1293	Dve puṇṇamāyo tadahū amaññahaṃ, disvāna pārāvatarattavāsiniṃ.	129	
PA_atk-s05_14a1:1295	“Aḷārapamhehi subhehi vaggubhi, palobhayantī maṃ yadā udikkhati;	129	
PA_atk-s05_14a1:1296	Vijambhamānā harateva me mano, jātā vane kimpurisīva pabbate.	129	
PA_atk-s05_14a1:1298	“Tadā hi brahatī sāmā, āmuttamaṇikuṇḍalā;	129	
PA_atk-s05_14a1:1299	Ekaccavasanā nārī, migī bhantāvudikkhati.	129	
PA_atk-s05_14a1:1301	“Kadāssu maṃ tambanakhā sulomā, bāhā mudū candanasāralittā;	130	
PA_atk-s05_14a1:1302	Vaṭṭaṅgulī sannatadhīrakuttiyā, nārī upaññissati sīsato subhā.	130	
PA_atk-s05_14a1:1304	“Kadāssu maṃ kañcanajāluracchadā, dhītā tirīṭissa vilaggamajjhā;	130	
PA_atk-s05_14a1:1305	Mudūhi bāhāhi palissajissati, brahāvane jātadumaṃva māluvā.	130	
PA_atk-s05_14a1:1307	“Kadāssu lākhārasarattasucchavī, bindutthanī puṇḍarīkattacaṅgī;	130	
PA_atk-s05_14a1:1308	Mukhaṃ mukhena upanāmayissati, soṇḍova soṇḍassa surāya thālaṃ.	130	
PA_atk-s05_14a1:1310	“Yadāddasaṃ taṃ tiṭṭhantiṃ, sabbabhaddaṃ manoramaṃ;	131	
PA_atk-s05_14a1:1311	Tato sakassa cittassa, nāvabodhāmi kañcinaṃ.	131	
PA_atk-s05_14a1:1313	“Ummādantimahaṃ daṭṭhā, āmuttamaṇikuṇḍalaṃ;	131	
PA_atk-s05_14a1:1314	Na supāmi divārattiṃ, sahassaṃva parājito.	131	
PA_atk-s05_14a1:1316	“Sakko ce me varaṃ dajjā, so ca labbhetha me varo;	131	
PA_atk-s05_14a1:1317	Ekarattaṃ dirattaṃ vā, bhaveyyaṃ abhipārako;	131	
PA_atk-s05_14a1:1318	Ummādantyā ramitvāna, sivirājā tato siya”nti.	131	
PA_atk-s05_14a1:1319_0	Tattha puṇṇamāseti puṇṇacandāya rattiyā. Migamandalocanāti kaṇḍasantāsena palāyitvā	1319	
PA_atk-s05_14a1:1319_1	vanantare ṭhatvā luddaṃ olokentiyā migiyā viya mandāni locanāni assāti migamandalocanā.	1319	
PA_atk-s05_14a1:1319_2	Upāvisīti padumavaṇṇena karatalena pupphāni khipitvā maṃ olokentī vātapāne nisīdi.	1319	
PA_atk-s05_14a1:1319_3	Puṇḍarīkattacaṅgīti rattapadumavaṇṇasarīrā. Dve puṇṇamāyoti ahaṃ tadahu tasmiṃ chaṇadivase	1319	
PA_atk-s05_14a1:1319_4	taṃ pārāvatapādasamānavaṇṇarattavatthanivatthaṃ disvā tassā mukhasobhaṃ olokento	1319	
PA_atk-s05_14a1:1319_5	ekassa pācīnalokadhātuto ekassa abhipārakassa senāpatino nivesaneti dvinnaṃ puṇṇacandānaṃ	1319	
PA_atk-s05_14a1:1319_6	uggatattā dve puṇṇamāyo amaññiṃ. Aḷārapamhehīti visālapakhumehi. Subhehīti parisuddhehi.	1319	
PA_atk-s05_14a1:1319_7	Vaggubhīti madhurākārehi. Udikkhatīti evarūpehi nettehi yasmiṃ khaṇe oloketi. Pabbateti	1319	
PA_atk-s05_14a1:1319_8	yathā himavantapabbate supupphitavane vīṇaṃ ādāya tantissarena attano saraṃ saṃsandantī	1319	
PA_atk-s05_14a1:1319_9	kimpurisī kimpurisassa manaṃ harati, evaṃ harateva me manoti vippalapati.	1319	
PA_atk-s05_14a1:1320_0	Brahatīti uḷārā. Sāmāti suvaṇṇavaṇṇasāmā. Ekaccavasanāti ekaccikavasanā, ekavatthanivatthāti	1320	
PA_atk-s05_14a1:1320_1	attho. Bhantāvudikkhatīti saṇhakesā puthunalāṭā āyatabhamū visālakkhī tuṅganāsā rattoṭṭhā	1320	
PA_atk-s05_14a1:1320_2	setadantā tikhiṇadāṭhā suvaṭṭitagīvā sutanubāhu susaṇṭhitapayodharā karamitamajjhā	1320	
PA_atk-s05_14a1:1320_3	visālasoṇī suvaṇṇakadalisamānoru sā uttamitthī tasmiṃ khaṇe maṃ udikkhantī bhayena	1320	
PA_atk-s05_14a1:1320_4	vanaṃ pavisitvā puna nivattitvā luddaṃ udikkhantī bhantā migīva maṃ udikkhatīti vadati.	1320	
PA_atk-s05_14a1:1320_5	Bāhāmudūti mudubāhā. Sannatadhīrakuttiyāti suphusitachekakaraṇā. Upaññissati manti	1320	
PA_atk-s05_14a1:1320_6	sā subhā nārī kadā nu maṃ tehi tambanakhehi sīsato paṭṭhāya sannatena dhīrena karaṇena	1320	
PA_atk-s05_14a1:1320_7	paritosessatīti patthento vilapati.	1320	
PA_atk-s05_14a1:1321_0	Kañcanajāluracchadāti kañcanamayauracchadālaṅkārā. Vilaggamajjhāti vilaggasarīrā	1321	
PA_atk-s05_14a1:1321_1	tanumajjhimā. Brahāvaneti mahāvane. Lākhārasarattasucchavīti hatthapādatalaagganakhaoṭṭhamaṃsesu	1321	
PA_atk-s05_14a1:1321_2	lākhārasarattamaṇipavālavaṇṇā. Bindutthanīti udakapupphuḷaparimaṇḍalatthanī. Tatoti	1321	
PA_atk-s05_14a1:1321_3	yadā taṃ tiṭṭhantiṃ addasaṃ, tato paṭṭhāya. Sakassa cittassāti attano cittassa anissaro	1321	
PA_atk-s05_14a1:1321_4	jātomhīti adhippāyo. Kañcinanti kañci “ayaṃ asuko nāmā”ti na jānāmi, ummattako jātomhīti	1321	
PA_atk-s05_14a1:1321_5	vadati. Daṭṭhāti disvā. Na supāmīti neva rattiṃ, na divā niddaṃ labhāmi. So ca labbhethāti	1321	
PA_atk-s05_14a1:1321_6	yaṃ me sakko varaṃ dadeyya, so ca me varo labbhetha, labheyyāhaṃ taṃ varanti attho.	1321	
PA_atk-s05_14a1:1322_0	Atha te amaccā abhipārakassapi ārocayiṃsu – “sāmi rājā, nagaraṃ padakkhiṇaṃ karonto	1322	
PA_atk-s05_14a1:1322_1	tumhākaṃ gharadvāraṃ patvā nivattitvā pāsādaṃ abhiruhī”ti. So attano gehaṃ gantvā	1322	
PA_atk-s05_14a1:1322_2	ummādantiṃ āmantetvā “bhadde, kacci rañño attānaṃ dassesī”ti pucchi. “Sāmi, eko mahodaro	1322	
PA_atk-s05_14a1:1322_3	mahādāṭhiko rathe ṭhatvā āgato puriso atthi, ahaṃ taṃ rājā vā arājā vāti na jānāmi,	1322	
PA_atk-s05_14a1:1322_4	eko issaroti pana vutte vātapāne ṭhatvā pupphāni khipiṃ, so tāvadeva nivattitvā gato”ti.	1322	
PA_atk-s05_14a1:1322_5	So taṃ sutvā “nāsitomhi tayā”ti punadivase pātova rājanivesanaṃ āruyha sirigabbhadvāre	1322	
PA_atk-s05_14a1:1322_6	ṭhatvā rañño ummādantiṃ nissāya vippalāpaṃ sutvā “ayaṃ ummādantiyā paṭibaddhacitto	1322	
PA_atk-s05_14a1:1322_7	jāto, taṃ alabhanto marissati, rañño ca mama ca aguṇaṃ mocetvā imassa mayā jīvitaṃ	1322	
PA_atk-s05_14a1:1322_8	dātuṃ vaṭṭatī”ti attano nivesanaṃ gantvā ekaṃ daḷhamantaṃ upaṭṭhākaṃ pakkosāpetvā,	1322	
PA_atk-s05_14a1:1322_9	“tāta, asukaṭṭhāne susiracetiyarukkho atthi, tvaṃ kañci ajānāpetvā atthaṅgate sūriye	1322	
PA_atk-s05_14a1:1322_10	tattha gantvā antorukkhe nisīda, ahaṃ tattha balikammaṃ karonto taṃ ṭhānaṃ patvā	13221	
PA_atk-s05_14a1:1322_11	devatā namassanto, ‘sāmi devarāja, amhākaṃ rājā nagaramhi chaṇe vattamāne akīḷitvā	13221	
PA_atk-s05_14a1:1322_12	sirigabbhaṃ pavisitvā vippalapantova nipanno, mayaṃ tattha kāraṇaṃ na jānāma, rājā	13221	
PA_atk-s05_14a1:1322_13	devatānaṃ bahūpakāro, anusaṃvaccharaṃ sahassaṃ vissajjetvā balikammaṃ karoti, idaṃ	13221	
PA_atk-s05_14a1:1322_14	nāma nissāya rājā vippalapatīti ācikkhatha, rañño no jīvitadānaṃ dethā’ti yācissāmi,	13221	
PA_atk-s05_14a1:1322_15	tvaṃ tasmiṃ khaṇe saddaṃ parivattitvā, ‘senāpati, tumhākaṃ rañño byādhi nāma natthi,	13221	
PA_atk-s05_14a1:1322_16	so pana tava bhariyāya ummādantiyā paṭibaddhacitto. Sace naṃ labhissati, jīvissati,	13221	
PA_atk-s05_14a1:1322_17	no ce, marissati. Sace tassa jīvitaṃ icchasi, ummādantimassa dehī’ti vadeyyāsī”ti	13221	
PA_atk-s05_14a1:1322_18	evaṃ taṃ uggaṇhāpetvā uyyojesi.	13221	
PA_atk-s05_14a1:1323_0	So gantvā tasmiṃ rukkhe nisīditvā punadivase senāpatinā amaccagaṇaparivutena taṃ	1323	
PA_atk-s05_14a1:1323_1	ṭhānaṃ gantvā yācito tathā abhāsi. Senāpati “sādhū”ti vatvā devataṃ vanditvā amacce	1323	
PA_atk-s05_14a1:1323_2	jānāpetvā nagaraṃ pavisitvā rājanivesanaṃ āruyha sirigabbhadvāraṃ ākoṭesi. Rājā satiṃ	1323	
PA_atk-s05_14a1:1323_3	upaṭṭhapetvā “ko eso”ti pucchi. Ahaṃ, deva, abhipārakoti. Athassa rājā dvāraṃ vivari.	1323	
PA_atk-s05_14a1:1323_4	So pavisitvā rājānaṃ vanditvā gāthamāha –	1323	
PA_atk-s05_14a1:1325	“Bhūtāni me bhūtapatī namassato, āgamma yakkho idametadabravi;	132	
PA_atk-s05_14a1:1326	Rañño mano ummadantyā niviṭṭho, dadāmi te taṃ paricārayassū”ti.	132	
PA_atk-s05_14a1:1327	Tattha namassatoti tumhākaṃ vippalāpakāraṇajānanatthaṃ balikammaṃ katvā namassantassa. Tanti ahaṃ taṃ ummādantiṃ tumhākaṃ paricārikaṃ katvā dadāmīti.	132	
PA_atk-s05_14a1:1328_0	Atha naṃ rājā, “samma abhipāraka, mama ummādantiyā paṭibaddhacittatāya vippalapitabhāvaṃ	1328	
PA_atk-s05_14a1:1328_1	yakkhāpi jānantī”ti pucchi. Āma, devāti. So “sabbalokena kira me lāmakabhāvo ñāto”ti	1328	
PA_atk-s05_14a1:1328_2	lajjidhamme patiṭṭhāya anantaraṃ gāthamāha –	1328	
PA_atk-s05_14a1:1330	“Puññā ca dhaṃse amaro na camhi, jano ca me pāpamidañca jaññā;	133	
PA_atk-s05_14a1:1331	Bhuso ca tyassa manaso vighāto, datvā piyaṃ ummadantiṃ adaṭṭhā”ti.	133	
PA_atk-s05_14a1:1332_0	Tattha dhaṃseti, samma abhipāraka, ahaṃ tāya saddhiṃ kilesavasena paricārento puññato	1332	
PA_atk-s05_14a1:1332_1	ca dhaṃseyyaṃ, tāya saddhiṃ paricāritamattena amaro ca na homi, mahājano ca me imaṃ	1332	
PA_atk-s05_14a1:1332_2	lāmakabhāvaṃ jāneyya, tato “ayuttaṃ raññā kata”nti garaheyya, tañca mama datvā pacchā	1332	
PA_atk-s05_14a1:1332_3	piyabhariyaṃ adaṭṭhā tava manaso vighāto cassāti attho.	1332	
PA_atk-s05_14a1:1333	Sesā ubhinnampi vacanapaṭivacanagāthā honti –	133	
PA_atk-s05_14a1:1335	“Janinda nāññatra tayā mayā vā, sabbāpi kammassa katassa jaññā;	133	
PA_atk-s05_14a1:1336	Yaṃ te mayā ummadantī padinnā, bhusehi rājā vanathaṃ sajāhi.	133	
PA_atk-s05_14a1:1338	“Yo pāpakaṃ kammakaraṃ manusso, so maññati māyida maññiṃsu aññe;	133	
PA_atk-s05_14a1:1339	Passanti bhūtāni karontametaṃ, yuttā ca ye honti narā pathabyā.	133	
PA_atk-s05_14a1:1341	“Añño nu te koci naro pathabyā, saddheyya lokasmi na me piyāti;	134	
PA_atk-s05_14a1:1342	Bhuso ca tyassa manuso vighāto, datvā piyaṃ ummadantiṃ adaṭṭhā.	134	
PA_atk-s05_14a1:1344	“Addhā piyā mayha janinda esā, na sā mamaṃ appiyā bhūmipāla;	134	
PA_atk-s05_14a1:1345	Gaccheva tvaṃ ummadantiṃ bhadante, sīhova selassa guhaṃ upeti.	134	
PA_atk-s05_14a1:1347	“Na pīḷitā attadukhena dhīrā, sukhapphalaṃ kamma pariccajanti;	134	
PA_atk-s05_14a1:1348	Sammohitā vāpi sukhena mattā, na pāpakammañca samācaranti.	134	
PA_atk-s05_14a1:1350	“Tuvañhi mātā ca pitā ca mayhaṃ, bhattā patī posako devatā ca;	135	
PA_atk-s05_14a1:1351	Dāso ahaṃ tuyha saputtadāro, yathāsukhaṃ sāmi karohi kāmaṃ.	135	
PA_atk-s05_14a1:1353	“Yo ‘issaromhī’ti karoti pāpaṃ, katvā ca so nuttasate paresaṃ;	135	
PA_atk-s05_14a1:1354	Na tena so jīvati dīghamāyu, devāpi pāpena samekkhare naṃ.	135	
PA_atk-s05_14a1:1356	“Aññātakaṃ sāmikehī padinnaṃ, dhamme ṭhitā ye paṭicchanti dānaṃ;	135	
PA_atk-s05_14a1:1357	Paṭicchakā dāyakā cāpi tattha, sukhapphalaññeva karonti kammaṃ.	135	
PA_atk-s05_14a1:1359	“Añño nu te koci naro pathabyā, saddheyya lokasmi na me piyāti;	135	
PA_atk-s05_14a1:1360	Bhuso ca tyassa manaso vighāto, datvā piyaṃ ummadantiṃ adaṭṭhā.	136	
PA_atk-s05_14a1:1362	“Addhā piyā mayha janinda esā, na sā mamaṃ appiyā bhūmipāla;	136	
PA_atk-s05_14a1:1363	Yaṃ te mayā ummadantī padinnā, bhusehi rājā vanathaṃ sajāhi.	136	
PA_atk-s05_14a1:1365	“Yo attadukkhena parassa dukkhaṃ, sukhena vā attasukhaṃ dahāti;	136	
PA_atk-s05_14a1:1366	Yathevidaṃ mayha tathā paresaṃ, yo evaṃ jānāti sa vedi dhammaṃ.	136	
PA_atk-s05_14a1:1368	“Añño nu te koci naro pathabyā, saddheyya lokasmi na me piyāti;	136	
PA_atk-s05_14a1:1369	Bhuso ca tyassa manaso vighāto, datvā piyaṃ ummadantiṃ adaṭṭhā.	136	
PA_atk-s05_14a1:1371	“Janinda jānāsi piyā mamesā, na sā mamaṃ appiyā bhūmipāla;	137	
PA_atk-s05_14a1:1372	Piyena te dammi piyaṃ janinda, piyadāyino deva piyaṃ labhanti.	137	
PA_atk-s05_14a1:1374	“So nūnāhaṃ vadhissāmi, attānaṃ kāmahetukaṃ;	137	
PA_atk-s05_14a1:1375	Na hi dhammaṃ adhammena, ahaṃ vadhitumussahe.	137	
PA_atk-s05_14a1:1377	“Sace tuvaṃ mayha satiṃ janinda, na kāmayāsi naravīra seṭṭha;	137	
PA_atk-s05_14a1:1378	Cajāmi naṃ sabbajanassa sibyā, mayā pamuttaṃ tato avhayesi naṃ.	137	
PA_atk-s05_14a1:1380	“Adūsiyaṃ ce abhipāraka tvaṃ, cajāsi katte ahitāya tyassa;	138	
PA_atk-s05_14a1:1381	Mahā ca te upavādopi assa, na cāpi tyassa nagaramhi pakkho.	138	
PA_atk-s05_14a1:1383	“Ahaṃ sahissaṃ upavādametaṃ, nindaṃ pasaṃsaṃ garahañca sabbaṃ;	138	
PA_atk-s05_14a1:1384	Mametamāgacchatu bhūmipāla, yathāsukhaṃ sivi karohi kāmaṃ.	138	
PA_atk-s05_14a1:1386	“Yo neva nindaṃ na panappasaṃsaṃ, ādiyati garahaṃ nopi pūjaṃ;	138	
PA_atk-s05_14a1:1387	Sirī ca lakkhī ca apeti tamhā, āpo suvuṭṭhīva yathā thalamhā.	138	
PA_atk-s05_14a1:1389	“Yaṃ kiñci dukkhañca sukhañca etto, dhammātisārañca manovighātaṃ;	138	
PA_atk-s05_14a1:1390	Urasā ahaṃ paccuttarissāmi sabbaṃ, pathavī yathā thāvarānaṃ tasānaṃ.	139	
PA_atk-s05_14a1:1392	“Dhammātisārañca manovighātaṃ, dukkhañca nicchāmi ahaṃ paresaṃ;	139	
PA_atk-s05_14a1:1393	Ekovimaṃ hārayissāmi bhāraṃ, dhamme ṭhito kiñci ahāpayanto.	139	
PA_atk-s05_14a1:1395	“Saggūpagaṃ puññakammaṃ janinda, mā me tuvaṃ antarāyaṃ akāsi;	139	
PA_atk-s05_14a1:1396	Dadāmi te ummadantiṃ pasanno, rājāva yaññe dhanaṃ brāhmaṇānaṃ.	139	
PA_atk-s05_14a1:1398	“Addhā tuvaṃ katte hitesi mayhaṃ, sakhā mamaṃ ummadantī tuvañca;	139	
PA_atk-s05_14a1:1399	Nindeyyu devā pitaro ca sabbe, pāpañca passaṃ abhisamparāyaṃ.	139	
PA_atk-s05_14a1:1401	“Na hetadhammaṃ sivirāja vajjuṃ, sanegamā jānapadā ca sabbe;	140	
PA_atk-s05_14a1:1402	Yaṃ te mayā ummadantī padinnā, bhusehi rājā vanathaṃ sajāhi.	140	
PA_atk-s05_14a1:1404	“Addhā tuvaṃ katte hitesi mayhaṃ, sakhā mamaṃ ummadantī tuvañca;	140	
PA_atk-s05_14a1:1405	Satañca dhammāni sukittitāni, samuddavelāva duraccayāni.	140	
PA_atk-s05_14a1:1407	“Āhuneyyo mesi hitānukampī, dhātā vidhātā casi kāmapālo;	140	
PA_atk-s05_14a1:1408	Tayī hutā rāja mahapphalā hi, kāmena me ummadantiṃ paṭiccha.	140	
PA_atk-s05_14a1:1410	“Addhā hi sabbaṃ abhipāraka tvaṃ, dhammaṃ acārī mama kattuputta;	141	
PA_atk-s05_14a1:1411	Añño nu te ko idha sotthikattā, dvipado naro aruṇe jīvaloke.	141	
PA_atk-s05_14a1:1413	“Tuvaṃ nu seṭṭho tvamanuttarosi, tvaṃ dhammagutto dhammavidū sumedho;	141	
PA_atk-s05_14a1:1414	So dhammagutto cirameva jīva, dhammañca me desaya dhammapāla.	141	
PA_atk-s05_14a1:1416	“Tadiṅgha abhipāraka, suṇohi vacanaṃ mama;	141	
PA_atk-s05_14a1:1417	Dhammaṃ te desayissāmi, sataṃ āsevitaṃ ahaṃ.	141	
PA_atk-s05_14a1:1419	“Sādhu dhammarucī rājā, sādhu paññāṇavā naro;	141	
PA_atk-s05_14a1:1420	Sādhu mittānamaddubbho, pāpassākaraṇaṃ sukhaṃ.	142	
PA_atk-s05_14a1:1422	“Akkodhanassa vijite, ṭhitadhammassa rājino;	142	
PA_atk-s05_14a1:1423	Sukhaṃ manussā āsetha, sītacchāyāya saṅghare.	142	
PA_atk-s05_14a1:1425	“Na cāhametaṃ abhirocayāmi, kammaṃ asamekkhakataṃ asādhu;	142	
PA_atk-s05_14a1:1426	Ye vāpi ñatvāna sayaṃ karonti, upamā imā mayhaṃ tuvaṃ suṇohi.	142	
PA_atk-s05_14a1:1428	“Gavaṃ ce taramānānaṃ, jimhaṃ gacchati puṅgavo;	142	
PA_atk-s05_14a1:1429	Sabbā tā jimhaṃ gacchanti, nette jimhaṃ gate sati.	142	
PA_atk-s05_14a1:1431	“Evameva manussesu, yo hoti seṭṭhasammato;	143	
PA_atk-s05_14a1:1432	So ce adhammaṃ carati, pageva itarā pajā;	143	
PA_atk-s05_14a1:1433	Sabbaṃ raṭṭhaṃ dukhaṃ seti, rājā ce hoti adhammiko.	143	
PA_atk-s05_14a1:1435	“Gavaṃ ce taramānānaṃ, ujuṃ gacchati puṅgavo;	143	
PA_atk-s05_14a1:1436	Sabbā gāvī ujuṃ yanti, nette ujuṃ gate sati.	143	
PA_atk-s05_14a1:1438	“Evameva manussesu, yo hoti seṭṭhasammato;	143	
PA_atk-s05_14a1:1439	So sace dhammaṃ carati, pageva itarā pajā;	143	
PA_atk-s05_14a1:1440	Sabbaṃ raṭṭhaṃ sukhaṃ seti, rājā ce hoti dhammiko.	144	
PA_atk-s05_14a1:1442	“Na cāpāhaṃ adhammena, amarattamabhipatthaye;	144	
PA_atk-s05_14a1:1443	Imaṃ vā pathaviṃ sabbaṃ, vijetuṃ abhipāraka.	144	
PA_atk-s05_14a1:1445	“Yañhi kiñci manussesu, ratanaṃ idha vijjati;	144	
PA_atk-s05_14a1:1446	Gāvo dāso hiraññañca, vatthiyaṃ haricandanaṃ.	144	
PA_atk-s05_14a1:1448	“Assitthiyo ratanaṃ maṇikañca, yañcāpi me candimasūriyā abhipālayanti;	144	
PA_atk-s05_14a1:1449	Na tassa hetu visamaṃ careyyaṃ, majjhe sivīnaṃ usabhomhi jāto.	144	
PA_atk-s05_14a1:1451	“Netā hitā uggato raṭṭhapālo, dhammaṃ sivīnaṃ apacāyamāno;	145	
PA_atk-s05_14a1:1452	So dhammamevānuvicintayanto, tasmā sake cittavase na vatto.	145	
PA_atk-s05_14a1:1454	“Addhā tuvaṃ mahārāja, niccaṃ abyasanaṃ sivaṃ;	145	
PA_atk-s05_14a1:1455	Karissasi ciraṃ rajjaṃ, paññā hi tava tādisī.	145	
PA_atk-s05_14a1:1457	“Etaṃ te anumodāma, yaṃ dhammaṃ nappamajjasi;	145	
PA_atk-s05_14a1:1458	Dhammaṃ pamajja khattiyo, raṭṭhā cavati issaro.	145	
PA_atk-s05_14a1:1460	“Dhammaṃ cara mahārāja, mātāpitūsu khattiya;	146	
PA_atk-s05_14a1:1461	Idha dhammaṃ caritvāna, rāja saggaṃ gamissasi.	146	
PA_atk-s05_14a1:1463	“Dhammaṃ cara mahārāja, puttadāresu khattiya;	146	
PA_atk-s05_14a1:1464	Idha dhammaṃ caritvāna, rāja saggaṃ gamissasi.	146	
PA_atk-s05_14a1:1466	“Dhammaṃ cara mahārāja, mittāmaccesu khattiya;	146	
PA_atk-s05_14a1:1467	Idha dhammaṃ caritvāna, rāja saggaṃ gamissasi.	146	
PA_atk-s05_14a1:1469	“Dhammaṃ cara mahārāja, vāhanesu balesu ca;	146	
PA_atk-s05_14a1:1470	Idha dhammaṃ caritvāna, rāja saggaṃ gamissasi.	147	
PA_atk-s05_14a1:1472	“Dhammaṃ cara mahārāja, gāmesu nigamesu ca;	147	
PA_atk-s05_14a1:1473	Idha dhammaṃ caritvāna, rāja saggaṃ gamissasi.	147	
PA_atk-s05_14a1:1475	“Dhammaṃ cara mahārāja, raṭṭhesu janapadesu ca;	147	
PA_atk-s05_14a1:1476	Idha dhammaṃ caritvāna, rāja saggaṃ gamissasi.	147	
PA_atk-s05_14a1:1478	“Dhammaṃ cara mahārāja, samaṇabrāhmaṇesu ca;	147	
PA_atk-s05_14a1:1479	Idha dhammaṃ caritvāna, rāja saggaṃ gamissasi.	147	
PA_atk-s05_14a1:1481	“Dhammaṃ cara mahārāja, migapakkhīsu khattiya;	148	
PA_atk-s05_14a1:1482	Idha dhammaṃ caritvāna, rāja saggaṃ gamissasi.	148	
PA_atk-s05_14a1:1484	“Dhammaṃ cara mahārāja, dhammo ciṇṇo sukhāvaho;	148	
PA_atk-s05_14a1:1485	Idha dhammaṃ caritvāna, rāja saggaṃ gamissasi.	148	
PA_atk-s05_14a1:1487	“Dhammaṃ cara mahārāja, saindā devā sabrahmakā;	148	
PA_atk-s05_14a1:1488	Suciṇṇena divaṃ pattā, mā dhammaṃ rāja pāmado”ti.	148	
PA_atk-s05_14a1:1489_0	Tattha sabbāpīti, janinda, ahametaṃ ekakova paṭicchādetvā ānessāmi, tasmā ṭhapetvā	1489	
PA_atk-s05_14a1:1489_1	mamañca tuvañca aññā sabbāpi pajā imassa katassa ākāramattampi na jaññā na jānissanti.	1489	
PA_atk-s05_14a1:1489_2	Bhusehīti tāya saddhiṃ abhiramanto attano taṇhāvanathaṃ bhusaṃ karohi vaḍḍhehi manorathaṃ	1489	
PA_atk-s05_14a1:1489_3	pūrehi. Sajāhīti manorathaṃ pana pūretvā sace te na ruccati, atha naṃ sajāhi mayhameva	1489	
PA_atk-s05_14a1:1489_4	paṭidehi. Kammakaranti, samma abhipāraka, yo manusso pāpakaṃ kammaṃ karonto, so pacchā	1489	
PA_atk-s05_14a1:1489_5	mā idha aññe idaṃ pāpakammaṃ maññiṃsu mā jānantūti maññati cinteti, ducintitametaṃ	1489	
PA_atk-s05_14a1:1489_6	tassa. Kiṃkāraṇā? Passanti bhūtāni karontametanti ye ca buddhā paccekabuddhā buddhaputtā	1489	
PA_atk-s05_14a1:1489_7	iddhiyā yuttā, te ca naṃ passantiyeva. Na me piyāti, samma abhipāraka, añño nu te	1489	
PA_atk-s05_14a1:1489_8	koci “idha lokasmiṃ sakalāyapi pathaviyā na me ummādantī piyā”ti evaṃ saddaheyya.	1489	
PA_atk-s05_14a1:1490_0	Sīhova selassa guhanti, mahārāja, sace tvaṃ taṃ idha na ānesi, atha yathā sīho kilesapariḷāhe	1490	
PA_atk-s05_14a1:1490_1	uppanne sīhapotikāya vasanaṭṭhānaṃ maṇiguhaṃ upeti, evaṃ tassā vasanaṭṭhānaṃ gaccha,	1490	
PA_atk-s05_14a1:1490_2	tattha attano patthanaṃ pūrehīti. Sukhapphalanti, samma abhipāraka, paṇḍitā attano	1490	
PA_atk-s05_14a1:1490_3	dukkhena phuṭṭhā samānā na sukhavipākadāyakakammaṃ pariccajanti, sammohitā vāpi hutvā	1490	
PA_atk-s05_14a1:1490_4	mohena mūḷhā sukhena mattā pāpakammaṃ nāma na samācaranti. Yathāsukhaṃ, sāmi, karohi	1490	
PA_atk-s05_14a1:1490_5	kāmanti, sāmi sivirāja, attano dāsiṃ paricārentassa garahā nāma natthi, tvaṃ yathāsukhaṃ	1490	
PA_atk-s05_14a1:1490_6	yathājjhāsayaṃ kāmaṃ karohi, attano icchaṃ pūrehīti. Na tena so jīvatīti, samma abhipāraka,	1490	
PA_atk-s05_14a1:1490_7	yo “issaromhī”ti pāpaṃ karoti, katvā ca kiṃ maṃ devamanussā vakkhantīti na uttasati	1490	
PA_atk-s05_14a1:1490_8	na ottappati, so tena kammena na ca dīghakālaṃ jīvati, khippameva marati, devatāpi	1490	
PA_atk-s05_14a1:1490_9	pana “kiṃ imassa pāparañño rajjena, varamassa vāḷukaghaṭaṃ gale bandhitvā maraṇa”nti	1490	
PA_atk-s05_14a1:1490_10	lāmakena cakkhunā olokenti.	14901	
PA_atk-s05_14a1:1491_0	Aññātakanti, mahārāja, aññesaṃ santakaṃ tehi sāmikehi padinnaṃ dānaṃ ye attano dhamme	1491	
PA_atk-s05_14a1:1491_1	ṭhitā paṭicchanti, te tattha paṭicchakā ca dāyakā ca sabbepi sukhapphalameva kammaṃ	1491	
PA_atk-s05_14a1:1491_2	karonti. Paṭiggāhake hi paṭiggaṇhante taṃ dānaṃ dāyakassa mahantaṃ vipākaṃ detīti.	1491	
PA_atk-s05_14a1:1491_3	Yo attadukkhenāti, samma abhipāraka, yo attano dukkhena pīḷito taṃ parassa dahati,	1491	
PA_atk-s05_14a1:1491_4	attano sarīrato apanetvā parassa sarīre khipati, parassa vā sukhena attano sukhaṃ	1491	
PA_atk-s05_14a1:1491_5	dahati, parassa sukhaṃ gahetvā attani pakkhipati, “attano dukkhaṃ harissāmī”ti paraṃ	1491	
PA_atk-s05_14a1:1491_6	dukkhitaṃ karoti, “attānaṃ sukhessāmī”ti paraṃ dukkhitaṃ karoti, “attānaṃ sukhessāmī”ti	1491	
PA_atk-s05_14a1:1491_7	parassa sukhaṃ nāseti, na so dhammaṃ jānāti. Yo pana evaṃ jānāti “yathevidaṃ mayhaṃ	1491	
PA_atk-s05_14a1:1491_8	sukhadukkhaṃ, tathā paresa”nti, sa vedi dhammaṃ jānāti nāmāti ayametissā gāthāya attho.	1491	
PA_atk-s05_14a1:1492_0	Piyena te dammīti piyena kāraṇabhūtena piyaṃ phalaṃ patthento dammīti attho. Piyaṃ	1492	
PA_atk-s05_14a1:1492_1	labhantīti saṃsāre saṃsarantā piyameva labhanti. Kāmahetukanti, samma abhipāraka,	1492	
PA_atk-s05_14a1:1492_2	kāmahetukaṃ ayuttaṃ katvā “attānaṃ vadhissāmī”ti me parivitakko uppajjati. Mayha	1492	
PA_atk-s05_14a1:1492_3	satinti mama santakaṃ. “Mayha satī”tipi pāṭho, mama santakāti evaṃ maññamāno sace	1492	
PA_atk-s05_14a1:1492_4	tvaṃ taṃ na kāmesīti attho. Sabbajanassāti sabbā seniyo sannipātāpetvā tassa sabbajanassa	1492	
PA_atk-s05_14a1:1492_5	ayaṃ mayhaṃ ahitāti pariccajissāmi. Tato avhayesīti tato taṃ apariggahitattā āneyyāsi.	1492	
PA_atk-s05_14a1:1492_6	Adūsiyanti anaparādhaṃ. Katteti tameva aparena nāmena ālapati. So hi rañño hitaṃ	1492	
PA_atk-s05_14a1:1492_7	karoti, tasmā “kattā”ti vuccati. Na cāpi tyassāti evaṃ akiccakārīti nagare tava koci	1492	
PA_atk-s05_14a1:1492_8	pakkhopi na bhaveyya.	1492	
PA_atk-s05_14a1:1493_0	Nindanti na kevalaṃ upavādameva, sacepi maṃ koci sammukhā nindissati vā pasaṃsissati	1493	
PA_atk-s05_14a1:1493_1	vā, dosaṃ vā pana āropento garahissati, tampāhaṃ nindaṃ pasaṃsaṃ garahañca sabbaṃ	1493	
PA_atk-s05_14a1:1493_2	sahissāmi, sabbametaṃ mama āgacchatūti vadati. Tamhāti yo ete nindādayo na gaṇhāti,	1493	
PA_atk-s05_14a1:1493_3	tamhā purisā issariyasaṅkhātā sirī ca paññāsaṅkhātā lakkhī ca thalaṭṭhānato suvuṭṭhisaṅkhāto	1493	
PA_atk-s05_14a1:1493_4	āpo viya apeti na patiṭṭhātīti. Ettoti ito mama tassā pariccattakāraṇā. Dhammātisārañcāti	1493	
PA_atk-s05_14a1:1493_5	dhammaṃ atikkamitvā pavattaṃ akusalaṃ vā yaṃ kiñci hoti. Paccuttarissāmīti sampaṭicchissāmi	1493	
PA_atk-s05_14a1:1493_6	dhārayissāmi. Thāvarānaṃ tasānanti yathā mahāpathavī khīṇāsavānañca puthujjanānañca	1493	
PA_atk-s05_14a1:1493_7	kiñci sampaṭicchati sabbaṃ adhivāseti, tathevāhampi sabbametaṃ sampaṭicchissāmi adhivāsessāmīti	1493	
PA_atk-s05_14a1:1493_8	dīpeti. Ekovimanti ahaṃ ekova imampi attano dukkhabhāraṃ hārayissāmi dhārayissāmi	1493	
PA_atk-s05_14a1:1493_9	vahissāmi. Dhamme ṭhitoti vinicchayadhamme paveṇidhamme tividhasucaritadhamme ca ṭhito hutvā.	1493	
PA_atk-s05_14a1:1494_0	Saggūpaganti, deva, puññakammaṃ nāmetaṃ saggūpagaṃ hoti. Yaññe dhananti yaññadhanaṃ,	1494	
PA_atk-s05_14a1:1494_1	ayameva vā pāṭho. Sakhāti ummādantīpi mama sahāyikā, tvampi sahāyako. Pitaroti brahmāno.	1494	
PA_atk-s05_14a1:1494_2	Sabbeti na kevalaṃ devabrahmānova, sabbe raṭṭhavāsinopi maṃ passatha, “bho, sahāyakassa	1494	
PA_atk-s05_14a1:1494_3	bhariyā sahāyikā iminā gehe katā”ti nindeyyuṃ. Na hetadhammanti na hi etaṃ adhammikaṃ.	1494	
PA_atk-s05_14a1:1494_4	Yaṃ te mayāti yasmā mayā sā tuyhaṃ dinnā, tasmā etaṃ adhammoti na vadissanti. Satanti	1494	
PA_atk-s05_14a1:1494_5	santānaṃ buddhādīnaṃ khantimettābhāvanāsīlācārasaṅkhātāni dhammāni suvaṇṇitāni samuddavelāva	1494	
PA_atk-s05_14a1:1494_6	duraccayāni, tasmā yathā samuddo velaṃ nātikkamati, evamahampi sīlavelaṃ nātikkamissāmīti vadati.	1494	
PA_atk-s05_14a1:1495_0	Āhuneyyo mesīti, mahārāja, tvaṃ mama āhunapāhunasakkārassānucchaviko. Dhātā vidhātā	1495	
PA_atk-s05_14a1:1495_1	casi kāmapāloti tvaṃ mama, deva, dhāraṇato dhātā issariyasukhassa vidahanato vidhātā	1495	
PA_atk-s05_14a1:1495_2	icchitapatthitānaṃ kāmānaṃ pālanato kāmapālo. Tayī hutāti tuyhaṃ dinnā. Kāmena meti	1495	
PA_atk-s05_14a1:1495_3	mama kāmena mama patthanāya ummādantiṃ paṭicchāti evaṃ abhipārako rañño deti. Rājā	1495	
PA_atk-s05_14a1:1495_4	“na mayhaṃ attho”ti paṭikkhipati. Bhūmiyaṃ patitaṃ sākuṇikapacchiṃ piṭṭhipādena paharitvā	1495	
PA_atk-s05_14a1:1495_5	aṭaviyaṃ khipantā viya ubhopi naṃ jahanteva. Idāni rājā puna akathanatthāya taṃ santajjento	1495	
PA_atk-s05_14a1:1495_6	“addhā hī”ti gāthamāha. Tattha kattuputtāti pitāpissa kattāva, tena naṃ evaṃ ālapati.	1495	
PA_atk-s05_14a1:1495_7	Idaṃ vuttaṃ hoti – addhā tvaṃ ito pubbe mayhaṃ sabbadhammaṃ acari, hitameva vuḍḍhimeva	1495	
PA_atk-s05_14a1:1495_8	akāsi, idāni pana paṭipakkho hutvā bahuṃ kathesi, “mā evaṃ vippalapasi, añño nu te	1495	
PA_atk-s05_14a1:1495_9	dvipado naro, ko idha jīvaloke aruṇeyeva sotthikattā, sace hi ahaṃ viya añño rājā	1495	
PA_atk-s05_14a1:1495_10	tava bhariyāya paṭibaddhacitto abhavissa, antoaruṇeyeva tava sīsaṃ chindāpetvā taṃ	14951	
PA_atk-s05_14a1:1495_11	attano ghare kareyya, ahaṃ pana akusalabhayeneva na karomi, tuṇhī hohi, na me etāya	14951	
PA_atk-s05_14a1:1495_12	attho”ti taṃ santajjesi.	14951	
PA_atk-s05_14a1:1496_0	So taṃ sutvā puna kiñci vattuṃ asakkonto rañño thutivasena “tuvaṃ nū”ti gāthamāha.	1496	
PA_atk-s05_14a1:1496_1	Tassattho – mahārāja, tvaññeva sakalajambudīpe sabbesaṃ narindānaṃ seṭṭho, tvaṃ anuttaro,	1496	
PA_atk-s05_14a1:1496_2	tvaṃ vinicchayadhammapaveṇidhammasucaritadhammānaṃ gopāyanena dhammagutto, tesaṃ	1496	
PA_atk-s05_14a1:1496_3	viditattā dhammavidū tvaṃ sumedho, so tvaṃ yaṃ dhammaṃ gopesi, teneva gutto cīraṃ	1496	
PA_atk-s05_14a1:1496_4	jīva, dhammañca me desehi dhammapālaka, dhammagopaka, rājavarāti.	1496	
PA_atk-s05_14a1:1497_0	Atha rājā dhammaṃ desento “tadiṅghā”tiādimāha. Tattha iṅghāti codanatthe nipāto,	1497	
PA_atk-s05_14a1:1497_1	yasmā maṃ tvaṃ codesi, tasmāti attho. Satanti buddhādīhi sappurisehi āsevitaṃ. Sādhūti	1497	
PA_atk-s05_14a1:1497_2	sundaro pasattho. Vinicchayapaveṇisucaritadhamme rocetīti dhammaruci. Tādiso hi jīvitaṃ	1497	
PA_atk-s05_14a1:1497_3	jahantopi akiccaṃ na karoti, tasmā sādhu. Paññāṇavāti ñāṇasampanno. Mittānamaddubbhoti	1497	
PA_atk-s05_14a1:1497_4	mittassa adussanabhāvo. Ṭhitadhammassāti patiṭṭhitatividhadhammassa. Āsethāti āseyyuṃ	1497	
PA_atk-s05_14a1:1497_5	nisīdeyyuṃ. Desanāsīsameva cetaṃ, cattāropi iriyāpathe sukhaṃ kappeyyunti ayaṃ panettha	1497	
PA_atk-s05_14a1:1497_6	attho. Sītacchāyāyāti puttadārañātimittānaṃ sītalāya chāyāya. Saṅghareti sakaghare,	1497	
PA_atk-s05_14a1:1497_7	attano geheti attho. Adhammabalidaṇḍādīhi anupaddutā sukhaṃ vaseyyunti dasseti. Na	1497	
PA_atk-s05_14a1:1497_8	cāhametanti, samma abhipāraka, yametaṃ asamekkhitvā kataṃ asādhukammaṃ, etaṃ ahaṃ	1497	
PA_atk-s05_14a1:1497_9	na rocayāmi. Ye vāpi ñatvānāti ye vā pana rājāno ñatvā tuletvā tīretvā sayaṃ karonti,	1497	
PA_atk-s05_14a1:1497_10	tesāhaṃ kammaṃ rocemīti adhippāyo. Upamā imāti imasmiṃ panatthe tvaṃ mayhaṃ imā dve upamā suṇohi.	14971	
PA_atk-s05_14a1:1498_0	Jimhanti vaṅkaṃ. Netteti yo gāviyo neti, tasmiṃ jeṭṭhakausabhe. Pagevāti tasmiṃ adhammaṃ	1498	
PA_atk-s05_14a1:1498_1	carante itarā pajā pageva carati, ativiya karotīti attho. Dhammikoti cattāri agatigamanāni	1498	
PA_atk-s05_14a1:1498_2	pahāya dhammena rajjaṃ kārento. Amarattanti devattaṃ. Ratananti saviññāṇakāviññāṇakaratanaṃ.	1498	
PA_atk-s05_14a1:1498_3	Vatthiyanti kāsikavatthameva. Assitthiyoti vātasamagatiassepi uttamarūpadharā itthiyopi.	1498	
PA_atk-s05_14a1:1498_4	Ratanaṃ maṇikañcāti sattavidharatanañca mahagghabhaṇḍakañca. Abhipālayantīti ālokaṃ	1498	
PA_atk-s05_14a1:1498_5	karontā rakkhanti. Na tassāti tassa cakkavattirajjassapi hetu na visamaṃ careyyaṃ.	1498	
PA_atk-s05_14a1:1498_6	Usabhomhīti yasmā ahaṃ sivīnaṃ majjhe jeṭṭhakarājā hutvā jāto, tasmā cakkavattirajjakāraṇampi	1498	
PA_atk-s05_14a1:1498_7	na visamaṃ carāmīti attho. Netāti mahājanaṃ kusale patiṭṭhāpetvā devanagaraṃ netā,	1498	
PA_atk-s05_14a1:1498_8	hitakaraṇena tassa hitā, “sivirājā kira dhammacārī”ti sakalajambudīpe ñātattā uggato,	1498	
PA_atk-s05_14a1:1498_9	samena raṭṭhapālanato raṭṭhapālo. Apacāyamānoti sivīnaṃ porāṇakarājūnaṃ paveṇidhammaṃ	1498	
PA_atk-s05_14a1:1498_10	apacāyamāno. Soti so ahaṃ tameva dhammaṃ anuvicintayanto tasmā tena kāraṇena attano	14981	
PA_atk-s05_14a1:1498_11	cittassa vase na vattāmi.	14981	
PA_atk-s05_14a1:1499_0	Evaṃ mahāsattassa dhammakathaṃ sutvā abhipārako thutiṃ karonto “addhā”tiādimāha.	1499	
PA_atk-s05_14a1:1499_1	Nappamajjasīti attanā kathitadhammaṃ nappamajjasi tattheva vattesi. Dhammaṃ pamajjāti	1499	
PA_atk-s05_14a1:1499_2	dhammaṃ pamussitvā agativasena gantvā. Evaṃ so tassa thutiṃ katvā “dhammaṃ carā”ti	1499	
PA_atk-s05_14a1:1499_3	dhammacariyāya niyyojento uttaripi dasa ovādagāthā abhāsi. Tāsamattho heṭṭhā tesakuṇajātake vaṇṇitova.	1499	
PA_atk-s05_14a1:1500	Evaṃ abhipārakasenāpatinā rañño dhamme desite rājā ummādantiyā paṭibaddhacittaṃ vinodesi.	150	
PA_atk-s05_14a1:1501_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1501	
PA_atk-s05_14a1:1501_1	so bhikkhu sotāpattiphale patiṭṭhāsi. Tadā sunandasārathi ānando ahosi, abhipārako	1501	
PA_atk-s05_14a1:1501_2	sāriputto, ummādantī uppalavaṇṇā, sesaparisā buddhaparisā, sivirājā ahameva ahosinti.	1501	
PA_atk-s05_14a1:1502	Ummādantījātakavaṇṇanā dutiyā.	150	
PA_atk-s05_14a1:1504	[528] 3. Mahābodhijātakavaṇṇanā	150	
PA_atk-s05_14a1:1505_0	Kiṃ nu daṇḍaṃ kimajinanti idaṃ satthā jetavane viharanto paññāpāramiṃ ārabbha kathesi.	1505	
PA_atk-s05_14a1:1505_1	Vatthu mahāumaṅgajātake āvi bhavissati. Tadā pana satthā “na, bhikkhave, idāneva,	1505	
PA_atk-s05_14a1:1505_2	pubbepi tathāgato paññavā parappavādappamaddanoyevā”ti vatvā atītaṃ āhari.	1505	
PA_atk-s05_14a1:1506_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe asītikoṭivibhavassa	1506	
PA_atk-s05_14a1:1506_1	udiccabrāhmaṇamahāsālassa kule nibbatti, “bodhikumāro”tissa nāmaṃ kariṃsu. So vayappatto	1506	
PA_atk-s05_14a1:1506_2	takkasilāyaṃ uggahitasippo paccāgantvā agāramajjhe vasanto aparabhāge kāme pahāya	1506	
PA_atk-s05_14a1:1506_3	himavantapadesaṃ pavisitvā paribbājakapabbajjaṃ pabbajitvā tattheva vanamūlaphalāhāro	1506	
PA_atk-s05_14a1:1506_4	ciraṃ vasitvā vassārattasamaye himavantā oruyha cārikaṃ caranto anupubbena bārāṇasiṃ	1506	
PA_atk-s05_14a1:1506_5	patvā rājuyyāne vasitvā punadivase paribbājakasāruppena nagare bhikkhāya caranto	1506	
PA_atk-s05_14a1:1506_6	rājadvāraṃ pāpuṇi tamenaṃ sīhapañjare ṭhito rājā disvā tassa upasame pasīditvā taṃ	1506	
PA_atk-s05_14a1:1506_7	attano bhavanaṃ pavesetvā rājapallaṅke nisīdāpetvā katapaṭisanthāro thokaṃ dhammakathaṃ	1506	
PA_atk-s05_14a1:1506_8	sutvā nānaggarasabhojanaṃ dāpesi. Mahāsatto bhattaṃ gahetvā cintesi – “idaṃ rājakulaṃ	1506	
PA_atk-s05_14a1:1506_9	nāma bahudosaṃ bahupaccāmittaṃ hoti, ko nu kho mama uppannaṃ bhayaṃ nittharissatī”ti.	1506	
PA_atk-s05_14a1:1506_10	So avidūre ṭhitaṃ rājavallabhaṃ ekaṃ piṅgalasunakhaṃ disvā mahantaṃ bhattapiṇḍaṃ	15061	
PA_atk-s05_14a1:1506_11	gahetvā tassa dātukāmatākāraṃ dassesi. Rājā ñatvā sunakhassa bhājanaṃ āharāpetvā	15061	
PA_atk-s05_14a1:1506_12	bhattaṃ gāhāpetvā dāpesi. Mahāsattopi tassa datvā bhattakiccaṃ niṭṭhapesi. Rājāpissa	15061	
PA_atk-s05_14a1:1506_13	paṭiññaṃ gahetvā antonagare rājuyyāne paṇṇasālaṃ kāretvā pabbajitaparikkhāre datvā	15061	
PA_atk-s05_14a1:1506_14	taṃ tattha vāsāpesi, devasikañcassa dve tayo vāre upaṭṭhānaṃ agamāsi. Bhojanakāle	15061	
PA_atk-s05_14a1:1506_15	pana mahāsatto niccaṃ rājapallaṅkeyeva nisīditvā rājabhojanameva bhuñjati. Evaṃ dvādasa	15061	
PA_atk-s05_14a1:1506_16	saṃvaccharāni atītāni.	15061	
PA_atk-s05_14a1:1507_0	Tassa pana rañño pañca amaccā atthañca dhammañca anusāsanti. Tesu eko ahetukavādī,	1507	
PA_atk-s05_14a1:1507_1	eko issarakatavādī, eko pubbekatavādī, eko ucchedavādī, eko khattavijjavādī. Tesu	1507	
PA_atk-s05_14a1:1507_2	ahetukavādī “ime sattā saṃsārasuddhikā”ti mahājanaṃ uggaṇhāpesi. Issarakatavādī “ayaṃ	1507	
PA_atk-s05_14a1:1507_3	loko issaranimmito”ti mahājanaṃ uggaṇhāpesi. Pubbekatavādī “imesaṃ sattānaṃ sukhaṃ	1507	
PA_atk-s05_14a1:1507_4	vā dukkhaṃ vā uppajjamānaṃ pubbekateneva uppajjatī”ti mahājanaṃ uggaṇhāpesi. Ucchedavādī	1507	
PA_atk-s05_14a1:1507_5	“ito paralokaṃ gato nāma natthi, ayaṃ loko ucchijjatī”ti mahājanaṃ uggaṇhāpesi. Khattavijjavādī	1507	
PA_atk-s05_14a1:1507_6	“mātāpitaropi māretvā attanova attho kātabbo”ti mahājanaṃ uggaṇhāpesi. Te rañño vinicchaye	1507	
PA_atk-s05_14a1:1507_7	niyuttā lañjakhādakā hutvā assāmikaṃ sāmikaṃ, sāmikaṃ assāmikaṃ karonti.	1507	
PA_atk-s05_14a1:1508_0	Athekadivasaṃ eko puriso kūṭaṭṭaparājito mahāsattaṃ bhikkhāya carantaṃ rājagehaṃ	1508	
PA_atk-s05_14a1:1508_1	pavisantaṃ disvā vanditvā, “bhante, tumhe rājagehe bhuñjamānā vinicchayāmacce lañjaṃ	1508	
PA_atk-s05_14a1:1508_2	gahetvā lokaṃ vināsente kasmā ajjhupekkhatha, idāni pañcahi amaccehi kūṭaṭṭakārakassa	1508	
PA_atk-s05_14a1:1508_3	hatthato lañjaṃ gahetvā sāmikova samāno assāmiko kato”ti paridevi. So tasmiṃ kāruññavasena	1508	
PA_atk-s05_14a1:1508_4	vinicchayaṃ gantvā dhammena vinicchinitvā sāmikaññeva sāmikaṃ akāsi. Mahājano ekappahāreneva	1508	
PA_atk-s05_14a1:1508_5	mahāsaddena sādhukāraṃ adāsi. Rājā taṃ saddaṃ sutvā “kiṃsaddo nāmāya”nti pucchitvā	1508	
PA_atk-s05_14a1:1508_6	tamatthaṃ sutvā katabhattakiccaṃ mahāsattaṃ upanisīditvā pucchi – “bhante, ajja kira	1508	
PA_atk-s05_14a1:1508_7	vo aṭṭo vinicchito”ti. “Āma, mahārājā”ti. “Bhante, tumhesu vinicchinantesu mahājanassa	1508	
PA_atk-s05_14a1:1508_8	vuḍḍhi bhavissati, ito paṭṭhāya tumheva vinicchinathā”ti. “Mahārāja, mayaṃ pabbajitā	1508	
PA_atk-s05_14a1:1508_9	nāma, netaṃ kammaṃ amhākaṃ kamma”nti. “Bhante, mahājane kāruññena kātuṃ vaṭṭati,	1508	
PA_atk-s05_14a1:1508_10	tumhe sakaladivasaṃ mā vinicchinatha, uyyānato pana idhāgacchantā vinicchayaṭṭhānaṃ	15081	
PA_atk-s05_14a1:1508_11	gantvā pātova cattāro aṭṭe vinicchinatha, bhutvā uyyānaṃ gacchantā cattāro, evaṃ	15081	
PA_atk-s05_14a1:1508_12	mahājanassa vuḍḍhi bhavissatī”ti. So tena punappunaṃ yāciyamāno “sādhū”ti sampaṭicchitvā	15081	
PA_atk-s05_14a1:1508_13	tato paṭṭhāya tathā akāsi.	15081	
PA_atk-s05_14a1:1509_0	Kūṭaṭṭakārakā okāsaṃ na labhiṃsu. Tepi amaccā lañjaṃ alabhantā duggatā hutvā cintayiṃsu	1509	
PA_atk-s05_14a1:1509_1	– “bodhiparibbājakassa vinicchinanakālato paṭṭhāya mayaṃ kiñci na labhāma, handa	1509	
PA_atk-s05_14a1:1509_2	naṃ ‘rājaveriko’ti vatvā rañño antare paribhinditvā mārāpessāmā”ti. Te rājānaṃ upasaṅkamitvā,	1509	
PA_atk-s05_14a1:1509_3	“mahārāja, bodhiparibbājako tumhākaṃ anatthakāmo”ti vatvā asaddahantena raññā “sīlavā	1509	
PA_atk-s05_14a1:1509_4	esa ñāṇasampanno, na evaṃ karissatī”ti vutte, “mahārāja, tena sakalanagaravāsino	1509	
PA_atk-s05_14a1:1509_5	attano hatthe katvā kevalaṃ amheyeva pañca jane kātuṃ na sakkā, sace amhākaṃ vacanaṃ	1509	
PA_atk-s05_14a1:1509_6	na saddahatha, tassa idhāgamanakāle parisaṃ olokethā”ti āhaṃsu. Rājā “sādhū”ti sīhapañjare	1509	
PA_atk-s05_14a1:1509_7	ṭhito taṃ āgacchantaṃ olokento parivāraṃ disvā attano aññāṇena aṭṭakārakamanusse	1509	
PA_atk-s05_14a1:1509_8	“tassa parivārā”ti maññamāno bhijjitvā te amacce pakkosāpetvā “kinti karomā”ti pucchi.	1509	
PA_atk-s05_14a1:1509_9	“Gaṇhāpetha naṃ, devā”ti. “Oḷārikaṃ aparādhaṃ apassantā kathaṃ gaṇhāmā”ti. “Tena	1509	
PA_atk-s05_14a1:1509_10	hi, mahārāja, pakatiparihāramassa hāpetha, taṃ parihāyantaṃ disvā paṇḍito paribbājako	15091	
PA_atk-s05_14a1:1509_11	kassaci anārocetvā sayameva palāyissatī”ti.	15091	
PA_atk-s05_14a1:1510_0	Rājā “sādhū”ti vatvā anupubbena tassa parihāraṃ parihāpesi. Paṭhamadivasaṃ tāva naṃ	1510	
PA_atk-s05_14a1:1510_1	tucchapallaṅkeyeva nisīdāpesuṃ. So tucchapallaṅkaṃ disvāva rañño paribhinnabhāvaṃ	1510	
PA_atk-s05_14a1:1510_2	ñatvā sayameva uyyānaṃ gantvā taṃ divasameva pakkamitukāmo hutvāpi “ekantena ñatvā	1510	
PA_atk-s05_14a1:1510_3	pakkamissāmī”ti na pakkāmi. Athassa punadivase tucchapallaṅke nisinnassa raññopakatibhattañca	1510	
PA_atk-s05_14a1:1510_4	aññañca gahetvā missakabhattaṃ adaṃsu. Tatiyadivase mahātalaṃ pavisituṃ adatvā sopānasīseyeva	1510	
PA_atk-s05_14a1:1510_5	ṭhapetvā missakabhattaṃ adaṃsu. So tampi ādāya uyyānaṃ gantvā bhattakiccaṃ akāsi.	1510	
PA_atk-s05_14a1:1510_6	Catutthadivase heṭṭhāpāsāde ṭhapetvā kaṇājakabhattaṃ adaṃsu. So tampi gahetvā uyyānaṃ	1510	
PA_atk-s05_14a1:1510_7	gantvā bhattakiccaṃ akāsi. Rājā amacce pucchi – “bodhiparibbājako sakkāre parihāpitepi	1510	
PA_atk-s05_14a1:1510_8	na pakkamati, kinti naṃ karomā”ti? “Deva, na so bhattatthāya carati, chattatthāya	1510	
PA_atk-s05_14a1:1510_9	pana carati. Sace bhattatthāya careyya, paṭhamadivasaṃyeva palāyeyyā”ti. “Idāni kiṃ	1510	
PA_atk-s05_14a1:1510_10	karomā”ti? “Sve ghātāpetha naṃ, mahārājā”ti. So “sādhū”ti tesaññeva hatthe khagge	15101	
PA_atk-s05_14a1:1510_11	ṭhapetvā “sve antaradvāre ṭhatvā pavisantassevassa sīsaṃ chinditvā khaṇḍākhaṇḍikaṃ	15101	
PA_atk-s05_14a1:1510_12	katvā kañci ajānāpetvā vaccakuṭiyaṃ pakkhipitvā nhatvā āgaccheyyāthā”ti āha. Te “sādhū”ti	15101	
PA_atk-s05_14a1:1510_13	sampaṭicchitvā “sve āgantvā evaṃ karissāmā”ti aññamaññaṃ vicāretvā evaṃ attano nivesanaṃ agamaṃsu.	15101	
PA_atk-s05_14a1:1511_0	Rājāpi sāyaṃ bhuttabhojano sirisayane nipajjitvā mahāsattassa guṇe anussari. Athassa	1511	
PA_atk-s05_14a1:1511_1	tāvadeva soko uppajji, sarīrato sedā mucciṃsu, sayane assāsaṃ alabhanto aparāparaṃ	1511	
PA_atk-s05_14a1:1511_2	parivatti. Athassa aggamahesī upanipajji, so tāya saddhiṃ sallāpamattampi na kari.	1511	
PA_atk-s05_14a1:1511_3	Atha naṃ sā “kiṃ nu kho, mahārāja, sallāpamattampi na karotha, api nu kho me koci	1511	
PA_atk-s05_14a1:1511_4	aparādho atthī”ti pucchi. “Natthi devi, apica kho bodhiparibbājako kira amhākaṃ paccatthiko	1511	
PA_atk-s05_14a1:1511_5	jātoti tassa sve ghātanatthāya pañca amacce āṇāpesiṃ, te pana naṃ māretvā khaṇḍākhaṇḍikaṃ	1511	
PA_atk-s05_14a1:1511_6	katvā vaccakūpe pakkhipissanti, so pana amhākaṃ dvādasa saṃvaccharāni bahuṃ dhammaṃ	1511	
PA_atk-s05_14a1:1511_7	desesi, ekāparādhopissa mayā paccakkhato na diṭṭhapubbo, parapattiyena hutvā tassa	1511	
PA_atk-s05_14a1:1511_8	mayā vadho āṇatto, tena kāraṇena socāmī”ti. Atha naṃ sā “sace te deva so paccatthiko	1511	
PA_atk-s05_14a1:1511_9	jāto, taṃ ghātento kiṃ socasi, paccatthikaṃ nāma puttampi ghātetvā attano sotthibhāvo	1511	
PA_atk-s05_14a1:1511_10	kātabbova, mā socitthā”ti assāsesi. So tassā vacanena paṭiladdhassāso niddaṃ okkami.	15111	
PA_atk-s05_14a1:1512_0	Tasmiṃ khaṇe koleyyako piṅgalasunakho taṃ kathaṃ sutvā “sve mayā attano balenassa	1512	
PA_atk-s05_14a1:1512_1	jīvitaṃ dātuṃ vaṭṭatī”ti cintetvā punadivase pātova pāsādā oruyha mahādvāraṃ āgantvā	1512	
PA_atk-s05_14a1:1512_2	ummāre sīsaṃ katvā mahāsattassa āgamanamaggaṃ olokentova nipajji. Tepi amaccā pātova	1512	
PA_atk-s05_14a1:1512_3	khaggahatthā āgantvā dvārantare aṭṭhaṃsu. Bodhisattopi velaṃ sallakkhetvā uyyānā	1512	
PA_atk-s05_14a1:1512_4	nikkhamma rājadvāraṃ āgañchi. Atha naṃ sunakho disvā mukhaṃ vivaritvā catasso dāṭhā	1512	
PA_atk-s05_14a1:1512_5	dassetvā “kiṃ tvaṃ, bhante, jambudīpatale aññattha bhikkhaṃ na labhasi, amhākaṃ rājā	1512	
PA_atk-s05_14a1:1512_6	tava māraṇatthāya pañca amacce khaggahatthe dvārantare ṭhapesi, mā tvaṃ nalāṭena	1512	
PA_atk-s05_14a1:1512_7	maccuṃ gahetvā āgami, sīghaṃ pakkamā”ti mahāsaddena viravi. So sabbarutaññutāya tamatthaṃ	1512	
PA_atk-s05_14a1:1512_8	ñatvā tatova nivattitvā uyyānaṃ gantvā pakkamanatthāya parikkhāre ādiyi. Rājā sīhapañjare	1512	
PA_atk-s05_14a1:1512_9	ṭhito taṃ āgacchantaṃ gacchantañca disvā “sace ayaṃ mama paccatthiko bhaveyya, uyyānaṃ	1512	
PA_atk-s05_14a1:1512_10	gantvā balaṃ sannipātāpetvā kammasajjo bhavissati. No ce, attano parikkhāre gahetvā	15121	
PA_atk-s05_14a1:1512_11	gamanasajjo bhavissati, jānissāmi tāvassa kiriya”nti uyyānaṃ gantvā mahāsattaṃ attano	15121	
PA_atk-s05_14a1:1512_12	parikkhāre ādāya “gamissāmī”ti paṇṇasālato nikkhantaṃ caṅkamanakoṭiyaṃ disvāva vanditvā	15121	
PA_atk-s05_14a1:1512_13	ekamantaṃ ṭhito paṭhamaṃ gāthamāha –	15121	
PA_atk-s05_14a1:1514	“Kiṃ nu daṇḍaṃ kimajinaṃ, kiṃ chattaṃ kimupāhanaṃ;	151	
PA_atk-s05_14a1:1515	Kimaṅkusañca pattañca, saṅghāṭiñcāpi brāhmaṇa;	151	
PA_atk-s05_14a1:1516	Taramānarūpohāsi, kiṃ nu patthayase disa”nti.	151	
PA_atk-s05_14a1:1517_0	Tassattho – bhante, pubbe tvaṃ amhākaṃ gharaṃ āgacchanto daṇḍādīni na gaṇhāsi, ajja	1517	
PA_atk-s05_14a1:1517_1	pana kena kāraṇena daṇḍañca ajinañca chattūpāhanañca mattikapasibbakolambanaaṅkusañca	1517	
PA_atk-s05_14a1:1517_2	mattikapattañca saṅghāṭiñcāti sabbepime parikkhāre taramānarūpo gaṇhāsi, kataraṃ	1517	
PA_atk-s05_14a1:1517_3	nu disaṃ patthesi, kattha gantukāmosīti pucchi.	1517	
PA_atk-s05_14a1:1518	Taṃ sutvā mahāsatto “ayaṃ attanā katakammaṃ na jānātīti maññati, jānāpessāmi na”nti dve gāthā abhāsi –	151	
PA_atk-s05_14a1:1520	“Dvādasetāni vassāni, vusitāni tavantike;	152	
PA_atk-s05_14a1:1521	Nābhijānāmi soṇena, piṅgalenābhikūjitaṃ.	152	
PA_atk-s05_14a1:1523	“Svāyaṃ dittova nadati, sukkadāṭhaṃ vidaṃsayaṃ;	152	
PA_atk-s05_14a1:1524	Tava sutvā sabhariyassa, vītasaddhassa maṃ patī”ti.	152	
PA_atk-s05_14a1:1525_0	Tattha abhikūjitanti etena tava sunakhena evaṃ mahāviravena viravitaṃ na jānāmi.	1525	
PA_atk-s05_14a1:1525_1	Ditto vāti dappito viya. Sabhariyassāti tava sabhariyassa mama māraṇatthāya pañcannaṃ	1525	
PA_atk-s05_14a1:1525_2	amaccānaṃ āṇattabhāvaṃ kathentassa sutvā “kiṃ tvaṃ aññattha bhikkhaṃ na labhasi,	1525	
PA_atk-s05_14a1:1525_3	raññā te vadho āṇatto, idha māgacchī”ti dittova nadati. Vītasaddhassa maṃ patīti	1525	
PA_atk-s05_14a1:1525_4	mamantare vigatasaddhassa tava vacanaṃ sutvā eva nadatīti āha.	1525	
PA_atk-s05_14a1:1526	Tato rājā attano dosaṃ sampaṭicchitvā taṃ khamāpento catutthaṃ gāthamāha –	152	
PA_atk-s05_14a1:1528	“Ahu esa kato doso, yathā bhāsasi brāhmaṇa;	152	
PA_atk-s05_14a1:1529	Esa bhiyyo pasīdāmi, vasa brāhmaṇa māgamā”ti.	152	
PA_atk-s05_14a1:1530	Tattha bhiyyoti saccaṃ mayā evaṃ āṇattaṃ, ayaṃ me doso, esa panāhaṃ idāni adhikataraṃ tayi pasīdāmi, idheva vasa, mā aññattha gamīti.	153	
PA_atk-s05_14a1:1531	Taṃ sutvā mahāsatto, “mahārāja, paṇḍitā nāma tādisena parapattiyena apaccakkhakārinā saddhiṃ na vasantī”ti vatvā tassa anācāraṃ pakāsento āha –	153	
PA_atk-s05_14a1:1533	“Sabbaseto pure āsi, tatopi sabalo ahu;	153	
PA_atk-s05_14a1:1534	Sabbalohitako dāni, kālo pakkamituṃ mama.	153	
PA_atk-s05_14a1:1536	“Abbhantaraṃ pure āsi, tato majjhe tato bahi;	153	
PA_atk-s05_14a1:1537	Purā niddhamanā hoti, sayameva vajāmahaṃ.	153	
PA_atk-s05_14a1:1539	“Vītasaddhaṃ na seveyya, upadānaṃvanodakaṃ;	153	
PA_atk-s05_14a1:1540	Sacepi naṃ anukhaṇe, vāri kaddamagandhikaṃ.	154	
PA_atk-s05_14a1:1542	“Pasannameva seveyya, appasannaṃ vivajjaye;	154	
PA_atk-s05_14a1:1543	Pasannaṃ payirupāseyya, rahadaṃvudakatthiko.	154	
PA_atk-s05_14a1:1545	“Bhaje bhajantaṃ purisaṃ, abhajantaṃ na bhajjaye;	154	
PA_atk-s05_14a1:1546	Asappurisadhammo so, yo bhajantaṃ na bhajjati.	154	
PA_atk-s05_14a1:1548	“Yo bhajantaṃ na bhajati, sevamānaṃ na sevati;	154	
PA_atk-s05_14a1:1549	Sa ve manussapāpiṭṭho, migo sākhassito yathā.	154	
PA_atk-s05_14a1:1551	“Accābhikkhaṇasaṃsaggā, asamosaraṇena ca;	155	
PA_atk-s05_14a1:1552	Etena mittā jīranti, akāle yācanāya ca.	155	
PA_atk-s05_14a1:1554	“Tasmā nābhikkhaṇaṃ gacche, na ca gacche cirāciraṃ;	155	
PA_atk-s05_14a1:1555	Kālena yācaṃ yāceyya, evaṃ mittā na jīyare.	155	
PA_atk-s05_14a1:1557	“Aticiraṃ nivāsena, piyo bhavati appiyo;	155	
PA_atk-s05_14a1:1558	Āmanta kho taṃ gacchāma, purā te homa appiyā”ti.	155	
PA_atk-s05_14a1:1559_0	Tattha sabbasetoti, mahārāja, paṭhamameva tava nivesane mama odano sabbaseto ahosi,	1559	
PA_atk-s05_14a1:1559_1	yaṃ tvaṃ bhuñjasi, tameva dāpesīti attho. Tatoti tato pacchā paribhedakānaṃ vacanaṃ	1559	
PA_atk-s05_14a1:1559_2	gahetvā tava mayi virattakāle sabalo missakodano jāto. Dānīti idāni sabbalohitako	1559	
PA_atk-s05_14a1:1559_3	jāto. Kāloti aguṇaññussa tava santikā idāni mama pakkamituṃ kālo. Abbhantaranti paṭhamaṃ	1559	
PA_atk-s05_14a1:1559_4	mama abbhantaraṃ āsanaṃ āsi, alaṅkatamahātalamhi ussitasetacchatte rājapallaṅkeyeva	1559	
PA_atk-s05_14a1:1559_5	maṃ nisīdāpesuṃ. Majjheti sopānamatthake. Purā niddhamanā hotīti yāva gīvāyaṃ gahetvā	1559	
PA_atk-s05_14a1:1559_6	nikkaḍḍhanā na hoti.	1559	
PA_atk-s05_14a1:1560_0	Anukhaṇeti sacepi anudakaṃ udapānaṃ patto puriso udakaṃ apassanto kalalaṃ viyūhitvā	1560	
PA_atk-s05_14a1:1560_1	anukhaṇeyya, tathāpi taṃ vāri kaddamagandhikaṃ bhaveyya, amanuññatāya na piveyya,	1560	
PA_atk-s05_14a1:1560_2	tatheva vītasaddhaṃ payirupāsantena laddhapaccayāpi parittā ceva lūkhā ca, amanuññā	1560	
PA_atk-s05_14a1:1560_3	aparibhogārahāti attho. Pasannanti patiṭṭhitasaddhaṃ. Rahadanti gambhīraṃ mahārahadaṃ.	1560	
PA_atk-s05_14a1:1560_4	Bhajantanti attānaṃ bhajantameva bhajeyya. Abhajantanti paccatthikaṃ. Na bhajjayeti	1560	
PA_atk-s05_14a1:1560_5	na bhajeyya. Na bhajjatīti yo puriso attānaṃ bhajantaṃ hitacittaṃ puggalaṃ na bhajati,	1560	
PA_atk-s05_14a1:1560_6	so asappurisadhammo nāmāti. Manussapāpiṭṭhoti manussalāmako patikuṭṭho sabbapacchimako.	1560	
PA_atk-s05_14a1:1560_7	Sākhassitoti makkaṭo.	1560	
PA_atk-s05_14a1:1561_0	Accābhikkhaṇasaṃsaggāti ativiya abhiṇhasaṃsaggena. Akāleti ayuttappattakāle parassa	1561	
PA_atk-s05_14a1:1561_1	piyabhaṇḍaṃ yācanāya mittā jīranti nāma, tvampi aticiraṃ nivāsena mayi mittiṃ bhindi.	1561	
PA_atk-s05_14a1:1561_2	Tasmāti yasmā accābhikkhaṇasaṃsaggena asamosaraṇena ca mittā jīranti, tasmā. Cirāciranti	1561	
PA_atk-s05_14a1:1561_3	cirakālaṃ vītināmetvā ciraṃ na gacche na upasaṅkameyya. Yācanti yācitabbaṃ bhaṇḍakaṃ	1561	
PA_atk-s05_14a1:1561_4	yuttakāle yāceyya. Na jīyareti evaṃ mittā na jīranti. Purā te homa appiyāti yāva	1561	
PA_atk-s05_14a1:1561_5	tava appiyā na homa, tāva āmantetvāva taṃ gacchāmāti.	1561	
PA_atk-s05_14a1:1562	Rājā āha –	156	
PA_atk-s05_14a1:1564	“Evaṃ ce yācamānānaṃ, añjaliṃ nāvabujjhasi;	156	
PA_atk-s05_14a1:1565	Paricārakānaṃ sataṃ, vacanaṃ na karosi no;	156	
PA_atk-s05_14a1:1566	Evaṃ taṃ abhiyācāma, puna kayirāsi pariyāya”nti.	156	
PA_atk-s05_14a1:1567	Tattha nāvabujjhasīti sace, bhante, evaṃ yācantena mayā kataṃ añjaliṃ na jānāsi, na paṭiggaṇhasīti attho. Pariyāyanti puna idhāgamanāya ekavāraṃ kareyyāsīti yācati.	156	
PA_atk-s05_14a1:1568	Bodhisatto āha –	156	
PA_atk-s05_14a1:1570	“Evaṃ ce no viharataṃ, antarāyo na hessati;	157	
PA_atk-s05_14a1:1571	Tuyhaṃ vāpi mahārāja, mayhaṃ vā raṭṭhavaddhana;	157	
PA_atk-s05_14a1:1572	Appeva nāma passema, ahorattānamaccaye”ti.	157	
PA_atk-s05_14a1:1573	Tattha evaṃ ce noti sace, mahārāja, evaṃ nānā hutvā viharantānaṃ amhākaṃ antarāyo na hessati, tuyhaṃ vā mayhaṃ vā jīvitaṃ pavattissatīti dīpeti. Passemāti api nāma passeyyāma.	157	
PA_atk-s05_14a1:1574_0	Evaṃ vatvā mahāsatto rañño dhammaṃ desetvā “appamatto hohi, mahārājā”ti vatvā uyyānā	1574	
PA_atk-s05_14a1:1574_1	nikkhamitvā ekasmiṃ sabhāgaṭṭhāne bhikkhāya caritvā bārāṇasito nikkhamma anupubbena	1574	
PA_atk-s05_14a1:1574_2	himavantokāsameva gantvā kiñci kālaṃ vasitvā puna otaritvā ekaṃ paccantagāmaṃ nissāya	1574	
PA_atk-s05_14a1:1574_3	araññe vasi. Tassa pana gatakālato paṭṭhāya te amaccā puna vinicchaye nisīditvā vilopaṃ	1574	
PA_atk-s05_14a1:1574_4	karontā cintayiṃsu – “sace mahābodhiparibbājako punāgamissati, jīvitaṃ no natthi,	1574	
PA_atk-s05_14a1:1574_5	kiṃ nu khvassa anāgamanakāraṇaṃ kareyyāmā”ti. Atha nesaṃ etadahosi – “ime sattā paṭibaddhaṭṭhānaṃ	1574	
PA_atk-s05_14a1:1574_6	nāma jahituṃ na sakkonti, kiṃ nu khvassa idha paṭibaddhaṭṭhāna”nti. Tato “rañño aggamahesī”ti	1574	
PA_atk-s05_14a1:1574_7	ñatvā “ṭhānaṃ kho panetaṃ vijjati, yaṃ so imaṃ nissāya āgaccheyya, paṭikacceva naṃ	1574	
PA_atk-s05_14a1:1574_8	mārāpessāmā”ti te rājānaṃ etadavocuṃ – “deva, imasmiṃ divase nagare ekā kathā sūyatī”ti.	1574	
PA_atk-s05_14a1:1574_9	“Kiṃ kathā nāmā”ti? “Mahābodhiparibbājako ca kira devī ca aññamaññaṃ sāsanapaṭisāsanaṃ	1574	
PA_atk-s05_14a1:1574_10	pesentī”ti. “Kinti katvā”ti? Tena kira deviyā pesitaṃ “sakkā nu kho attano balena	15741	
PA_atk-s05_14a1:1574_11	rājānaṃ mārāpetvā mama setacchattaṃ dātu”nti. Tāyapissa pesitaṃ “rañño māraṇaṃ nāma	15741	
PA_atk-s05_14a1:1574_12	mama bhāro, mahābodhiparibbājako khippaṃ āgacchatū”ti rājā tesaṃ punappunaṃ kathentānaṃ	15741	
PA_atk-s05_14a1:1574_13	saddahitvā “idāni kiṃ kattabba”nti pucchitvā “deviṃ māretuṃ vaṭṭatī”ti vutte anupaparikkhitvāva	15741	
PA_atk-s05_14a1:1574_14	“tena hi naṃ tumheva māretvā khaṇḍākhaṇḍikaṃ chinditvā vaccakūpe khipathā”ti āha.	15741	
PA_atk-s05_14a1:1574_15	Te tathā kariṃsu. Tassā māritabhāvo sakalanagare pākaṭo ahosi.	15741	
PA_atk-s05_14a1:1575_0	Athassā cattāro puttā “iminā no niraparādhā mātā māritā”ti rañño paccatthikā ahesuṃ.	1575	
PA_atk-s05_14a1:1575_1	Rājā mahābhayappatto ahosi. Mahāsatto paramparāya taṃ pavattiṃ sutvā cintesi – “ṭhapetvā	1575	
PA_atk-s05_14a1:1575_2	maṃ añño te kumāre saññāpetvā pitaraṃ khamāpetuṃ samattho nāma natthi, rañño ca jīvitaṃ	1575	
PA_atk-s05_14a1:1575_3	dassāmi, kumāre ca pāpato mocessāmī”ti. So punadivase paccantagāmaṃ pavisitvā manussehi	1575	
PA_atk-s05_14a1:1575_4	dinnaṃ makkaṭamaṃsaṃ khāditvā tassa cammaṃ yācitvā gahetvā assamapade sukkhāpetvā	1575	
PA_atk-s05_14a1:1575_5	niggandhaṃ katvā nivāsesipi pārupesipi aṃsepi ṭhapesi. Kiṃkāraṇā? “Bahūpakāro me”ti	1575	
PA_atk-s05_14a1:1575_6	vacanatthāya. So taṃ cammaṃ ādāya anupubbena bārāṇasiṃ gantvā kumāre upasaṅkamitvā	1575	
PA_atk-s05_14a1:1575_7	“pitughātakakammaṃ nāma dāruṇaṃ, taṃ vo na kātabbaṃ, ajarāmaro satto nāma natthi,	1575	
PA_atk-s05_14a1:1575_8	ahaṃ tumhe aññamaññaṃ samagge karissāmicceva āgato, tumhe mayā pahite sāsane āgaccheyyāthā”ti	1575	
PA_atk-s05_14a1:1575_9	kumāre ovaditvā antonagare uyyānaṃ pavisitvā makkaṭacammaṃ attharitvā silāpaṭṭe nisīdi.	1575	
PA_atk-s05_14a1:1576_0	Atha naṃ uyyānapālako disvā vegena gantvā rañño ārocesi. Rājā sutvāva sañjātasomanasso	1576	
PA_atk-s05_14a1:1576_1	hutvā te amacce ādāya tattha gantvā mahāsattaṃ vanditvā ekamantaṃ nisīditvā paṭisanthāraṃ	1576	
PA_atk-s05_14a1:1576_2	kātuṃ ārabhi. Mahāsatto tena saddhiṃ asammoditvā makkaṭacammameva parimajji. Atha	1576	
PA_atk-s05_14a1:1576_3	naṃ evamāha – “bhante, tumhe maṃ akathetvā makkaṭacammameva parimajjatha, kiṃ vo	1576	
PA_atk-s05_14a1:1576_4	idaṃ mayā bahūpakāratara”nti? “Āma mahārāja, bahūpakāro me esa vānaro, ahamassa piṭṭhe	1576	
PA_atk-s05_14a1:1576_5	nisīditvā vicariṃ, ayaṃ me pānīyaghaṭaṃ āhari, vasanaṭṭhānaṃ sammajji, ābhisamācārikavattapaṭivattaṃ	1576	
PA_atk-s05_14a1:1576_6	mama akāsi, ahaṃ pana attano dubbalacittatāya assa maṃsaṃ khāditvā cammaṃ sukkhāpetvā	1576	
PA_atk-s05_14a1:1576_7	attharitvā nisīdāmi ceva nipajjāmi ca, evaṃ bahūpakāro esa mayha”nti. Iti so tesaṃ	1576	
PA_atk-s05_14a1:1576_8	vāde bhindanatthāya vānaracamme vānaravohāraṃ āropetvā taṃ taṃ pariyāyaṃ sandhāya	1576	
PA_atk-s05_14a1:1576_9	imaṃ kathaṃ kathesi. So hi tassa nivutthapubbattā “piṭṭhe nisīditvā vicari”nti āha;	1576	
PA_atk-s05_14a1:1576_10	taṃ aṃse katvā pānīyaghaṭassa āhaṭapubbattā “pānīyaghaṭaṃ āharī”ti āha; tena cammena	15761	
PA_atk-s05_14a1:1576_11	bhūmiyaṃ sammaṭṭhapubbattā “vasanaṭṭhānaṃ sammajjī”ti āha; nipannakāle tena cammena	15761	
PA_atk-s05_14a1:1576_12	piṭṭhiyā, akkantakāle pādānaṃ phuṭṭhapubbattā “vattapaṭivattaṃ me akāsī”ti āha. Chātakāle	15761	
PA_atk-s05_14a1:1576_13	pana tassa maṃsaṃ labhitvā khāditattā “ahaṃ pana attano dubbalacittatāya tassa maṃsaṃ khādi”nti āha.	15761	
PA_atk-s05_14a1:1577_0	Taṃ sutvā te amaccā “pāṇātipāto tena kato”ti saññāya “passatha, bho, pabbajitassa	1577	
PA_atk-s05_14a1:1577_1	kammaṃ, makkaṭaṃ kira māretvā maṃsaṃ khāditvā cammaṃ gahetvā vicaratī”ti pāṇiṃ paharitvā	1577	
PA_atk-s05_14a1:1577_2	parihāsamakaṃsu. Mahāsatto te tathā karonte disvā “ime attano vādabhedanatthāya mama	1577	
PA_atk-s05_14a1:1577_3	cammaṃ ādāya āgatabhāvaṃ na jānanti, jānāpessāmi ne”ti ahetukavādiṃ tāva āmantetvā	1577	
PA_atk-s05_14a1:1577_4	pucchi – “āvuso, tvaṃ kasmā maṃ parihasasī”ti? “Mittadubbhikammassa ceva pāṇātipātassa	1577	
PA_atk-s05_14a1:1577_5	ca katattā”ti. Tato mahāsatto “yo pana gatiyā ceva diṭṭhiyā ca te saddahitvā evaṃ	1577	
PA_atk-s05_14a1:1577_6	kareyya, tena kiṃ dukkaṭa”nti tassa vādaṃ bhindanto āha –	1577	
PA_atk-s05_14a1:1579	“Udīraṇā ce saṃgatyā, bhāvāyamanuvattati;	157	
PA_atk-s05_14a1:1580	Akāmā akaraṇīyaṃ vā, karaṇīyaṃ vāpi kubbati;	158	
PA_atk-s05_14a1:1581	Akāmakaraṇīyamhi, kvidha pāpena lippati.	158	
PA_atk-s05_14a1:1583	“So ce attho ca dhammo ca, kalyāṇo na ca pāpako;	158	
PA_atk-s05_14a1:1584	Bhoto ce vacanaṃ saccaṃ, suhato vānaro mayā.	158	
PA_atk-s05_14a1:1586	“Attano ce hi vādassa, aparādhaṃ vijāniyā;	158	
PA_atk-s05_14a1:1587	Na maṃ tvaṃ garaheyyāsi, bhoto vādo hi tādiso”ti.	158	
PA_atk-s05_14a1:1588_0	Tattha udīraṇāti kathā. Saṃgatyāti saṃgatiyā channaṃ abhijātīnaṃ taṃ taṃ abhijātiṃ	1588	
PA_atk-s05_14a1:1588_1	upagamanena. Bhāvāyamanuvattatīti bhāvena anuvattati, karaṇatthe sampadānaṃ. Akāmāti	1588	
PA_atk-s05_14a1:1588_2	akāmena anicchāya. Akaraṇīyaṃ vā karaṇīyaṃ vāpīti akattabbaṃ pāpaṃ vā kattabbaṃ kusalaṃ	1588	
PA_atk-s05_14a1:1588_3	vā. Kubbatīti karoti. Kvidhāti ko idha. Idaṃ vuttaṃ hoti – tvaṃ ahetukavādī “natthi	1588	
PA_atk-s05_14a1:1588_4	hetu natthi paccayo sattānaṃ saṃkilesāyā”tiādidiṭṭhiko, ayaṃ loko saṃgatiyā ceva	1588	
PA_atk-s05_14a1:1588_5	sabhāvena ca anuvattati pariṇamati, tattha tattha sukhadukkhaṃ paṭisaṃvedeti. Akāmakova	1588	
PA_atk-s05_14a1:1588_6	pāpaṃ vā puññaṃ vā karotīti vadasi, ayaṃ tava udīraṇā sace tathā, evaṃ sante akāmakaraṇīyasmiṃ	1588	
PA_atk-s05_14a1:1588_7	attano dhammatāya pavattamāne pāpe ko idha satto pāpena lippati, sace hi attanā akatena	1588	
PA_atk-s05_14a1:1588_8	pāpena lippati, na koci na lippeyyāti.	1588	
PA_atk-s05_14a1:1589_0	So ceti so ahetukavādasaṅkhāto tava bhāsitattho ca atthajotako dhammo ca kalyāṇo	1589	
PA_atk-s05_14a1:1589_1	na ca pāpako. “Ahetū appaccayā sattā saṃkilissanti, sukhadukkhaṃ paṭisaṃvediyantī”ti	1589	
PA_atk-s05_14a1:1589_2	idaṃ bhoto vacanaṃ saccaṃ ce, suhato vānaro mayā, ko ettha mama dosoti attho. Vijāniyāti,	1589	
PA_atk-s05_14a1:1589_3	samma, sace hi tvaṃ attano vādassa aparādhaṃ jāneyyāsi, na maṃ garaheyyāsi. Kiṃkāraṇā?	1589	
PA_atk-s05_14a1:1589_4	Bhoto vādo hi tādiso, tasmā ayaṃ mama vādaṃ karotīti maṃ pasaṃseyyāsi, attano pana	1589	
PA_atk-s05_14a1:1589_5	vādaṃ ajānanto maṃ garahasīti.	1589	
PA_atk-s05_14a1:1590_0	Evaṃ mahāsatto taṃ niggaṇhitvā appaṭibhāṇaṃ akāsi. Sopi rājaparisati maṅkubhūto pattakkhandho	1590	
PA_atk-s05_14a1:1590_1	nisīdi. Mahāsattopi tassa vādaṃ bhinditvā issarakatavādiṃ āmantetvā “tvaṃ, āvuso,	1590	
PA_atk-s05_14a1:1590_2	maṃ kasmā parihasasi, yadi issaranimmitavādaṃ sārato paccesī”ti vatvā āha –	1590	
PA_atk-s05_14a1:1592	“Issaro sabbalokassa, sace kappeti jīvitaṃ;	159	
PA_atk-s05_14a1:1593	Iddhiṃ byasanabhāvañca, kammaṃ kalyāṇapāpakaṃ;	159	
PA_atk-s05_14a1:1594	Niddesakārī puriso, issaro tena lippati.	159	
PA_atk-s05_14a1:1596	“So ce attho ca dhammo ca, kalyāṇo na ca pāpako;	159	
PA_atk-s05_14a1:1597	Bhoto ce vacanaṃ saccaṃ, suhato vānaro mayā.	159	
PA_atk-s05_14a1:1599	“Attano ce hi vādassa, aparādhaṃ vijāniyā;	159	
PA_atk-s05_14a1:1600	Na maṃ tvaṃ garaheyyāsi, bhoto vādo hi tādiso”ti.	160	
PA_atk-s05_14a1:1601_0	Tattha kappeti jīvitanti sace brahmā vā añño vā koci issaro “tvaṃ kasiyā jīva, tvaṃ	1601	
PA_atk-s05_14a1:1601_1	gorakkhenā”ti evaṃ sabbalokassa jīvitaṃ saṃvidahati vicāreti. Iddhiṃ byasanabhāvañcāti	1601	
PA_atk-s05_14a1:1601_2	issariyādibhedā iddhiyo ca ñātivināsādikaṃ byasanabhāvañca sesañca kalyāṇapāpakaṃ	1601	
PA_atk-s05_14a1:1601_3	kammaṃ sabbaṃ yadi issarova kappeti karoti. Niddesakārīti yadi tassa niddesaṃ āṇattimeva	1601	
PA_atk-s05_14a1:1601_4	seso yo koci puriso karoti, evaṃ sante yo koci puriso pāpaṃ karoti, tassa issarena	1601	
PA_atk-s05_14a1:1601_5	katattā issarova tena pāpena lippati. Sesaṃ purimanayeneva veditabbaṃ. Yathā ca idha, evaṃ sabbattha.	1601	
PA_atk-s05_14a1:1602_0	Iti so ambatova muggaraṃ gahetvā ambaṃ pātento viya issarakaraṇeneva issarakatavādaṃ	1602	
PA_atk-s05_14a1:1602_1	bhinditvā pubbekatavādiṃ āmantetvā “tvaṃ, āvuso, maṃ kiṃ parihasasi, yadi pubbekatavādaṃ	1602	
PA_atk-s05_14a1:1602_2	saccaṃ maññasī”ti vatvā āha –	1602	
PA_atk-s05_14a1:1604	“Sace pubbekatahetu, sukhadukkhaṃ nigacchati;	160	
PA_atk-s05_14a1:1605	Porāṇakaṃ kataṃ pāpaṃ, tameso muccate iṇaṃ;	160	
PA_atk-s05_14a1:1606	Porāṇaka iṇamokkho, kvidha pāpena lippati.	160	
PA_atk-s05_14a1:1608	“So ce attho ca dhammo ca, kalyāṇo na ca pāpako;	160	
PA_atk-s05_14a1:1609	Bhoto ce vacanaṃ saccaṃ, suhato vānaro mayā.	160	
PA_atk-s05_14a1:1611	“Attano ce hi vādassa, aparādhaṃ vijāniyā;	161	
PA_atk-s05_14a1:1612	Na maṃ tvaṃ garaheyyāsi, bhoto vādo hi tādiso”ti.	161	
PA_atk-s05_14a1:1613_0	Tattha pubbekatahetūti pubbakatahetu purimabhave katakammakāraṇeneva. Tameso muccate	1613	
PA_atk-s05_14a1:1613_1	iṇanti yo vadhabandhādīhi dukkhaṃ pāpuṇāti, yadi so yaṃ tena porāṇakaṃ kataṃ pāpaṃ,	1613	
PA_atk-s05_14a1:1613_2	taṃ idāni iṇaṃ muccati, evaṃ sante mamapi esa porāṇakaiṇato mokkho, anena hi makkaṭena	1613	
PA_atk-s05_14a1:1613_3	pubbe paribbājakena hutvā ahaṃ makkaṭo samāno māretvā khādito bhavissāmi, svāyaṃ	1613	
PA_atk-s05_14a1:1613_4	idha makkaṭattaṃ patto mayā paribbājakattaṃ pattena māretvā khādito bhavissati, ko	1613	
PA_atk-s05_14a1:1613_5	idha pāpena lippatīti.	1613	
PA_atk-s05_14a1:1614_0	Iti so tassapi vādaṃ bhinditvā ucchedavādiṃ abhimukhaṃ katvā “tvaṃ, āvuso, ‘itthi	1614	
PA_atk-s05_14a1:1614_1	dinna’ntiādīni vatvā ‘idheva sattā ucchijjanti, paralokaṃ gatā nāma natthī’ti maññamāno	1614	
PA_atk-s05_14a1:1614_2	kasmā maṃ parihasasī”ti santajjetvā āha –	1614	
PA_atk-s05_14a1:1616	“Catunnaṃyevupādāya, rūpaṃ sambhoti pāṇinaṃ;	161	
PA_atk-s05_14a1:1617	Yato ca rūpaṃ sambhoti, tatthevānupagacchati;	161	
PA_atk-s05_14a1:1618	Idheva jīvati jīvo, pecca pecca vinassati.	161	
PA_atk-s05_14a1:1620	“Ucchijjati ayaṃ loko, ye bālā ye ca paṇḍitā;	162	
PA_atk-s05_14a1:1621	Ucchijjamāne lokamhi, kvidha pāpena lippati.	162	
PA_atk-s05_14a1:1623	“So ce attho ca dhammo ca, kalyāṇo na ca pāpako;	162	
PA_atk-s05_14a1:1624	Bhoto ce vacanaṃ saccaṃ, suhato vānaro mayā.	162	
PA_atk-s05_14a1:1626	“Attano ce hi vādassa, aparādhaṃ vijāniyā;	162	
PA_atk-s05_14a1:1627	Na maṃ tvaṃ garaheyyāsi, bhoto vādo hi tādiso”ti.	162	
PA_atk-s05_14a1:1628_0	Tattha catunnanti pathavīādīnaṃ bhūtānaṃ. Rūpanti rūpakkhandho. Tatthevāti yato taṃ	1628	
PA_atk-s05_14a1:1628_1	rūpaṃ sambhoti, nirujjhanakālepi tattheva anupagacchati. Iminā tassa “cātumahābhūtiko	1628	
PA_atk-s05_14a1:1628_2	ayaṃ puriso yadā kālaṃ karoti, tadā pathavī pathavīkāyaṃ anupeti anupagacchati, āpo…	1628	
PA_atk-s05_14a1:1628_3	tejo… vāyo vāyokāyaṃ anupeti anupagacchati, ākāsaṃ indriyāni saṅkamanti, āsandhipañcamā	1628	
PA_atk-s05_14a1:1628_4	purisā mataṃ ādāya gacchanti, yāva āḷāhanā padāni paññāyanti, kāpotakāni aṭṭhīni	1628	
PA_atk-s05_14a1:1628_5	bhavanti, bhasmantā āhutiyo, dattupaññattaṃ yadidaṃ dānaṃ, tesaṃ tucchā musā vilāpo,	1628	
PA_atk-s05_14a1:1628_6	ye keci atthikavādaṃ vadanti, bāle ca paṇḍite ca kāyassa bhedā ucchijjanti vinassanti,	1628	
PA_atk-s05_14a1:1628_7	na honti paraṃ maraṇā”ti imaṃ diṭṭhiṃ patiṭṭhāpesi. Idhevāti imasmiṃyeva loke jīvo	1628	
PA_atk-s05_14a1:1628_8	jīvati. Pecca pecca vinassatīti paraloke nibbatto satto gativasena idha anāgantvā	1628	
PA_atk-s05_14a1:1628_9	tattheva paraloke vinassati ucchijjati. Evaṃ ucchijjamāne lokasmiṃ ko idha pāpena lippatīti.	1628	
PA_atk-s05_14a1:1629_0	Iti so tassapi vādaṃ bhinditvā khattavijjavādiṃ āmantetvā “tvaṃ, āvuso, ‘mātāpitaropi	1629	
PA_atk-s05_14a1:1629_1	māretvā attano attho kātabbo’ti imaṃ laddhiṃ ukkhipitvā vicaranto kasmā maṃ parihasasī”ti vatvā āha –	1629	
PA_atk-s05_14a1:1631	“Āhu khattavidā loke, bālā paṇḍitamānino;	163	
PA_atk-s05_14a1:1632	Mātaraṃ pitaraṃ haññe, atho jeṭṭhampi bhātaraṃ;	163	
PA_atk-s05_14a1:1633	Haneyya puttadāre ca, attho ce tādiso siyā”ti.	163	
PA_atk-s05_14a1:1634_0	Tattha khattavidāti khattavijjā, ayameva vā pāṭho. Khattavijjācariyānaṃ etaṃ nāmaṃ.	1634	
PA_atk-s05_14a1:1634_1	Bālā paṇḍitamāninoti bālā samānāpi “paṇḍitā mayaṃ attano paṇḍitabhāvaṃ pakāsemā”ti	1634	
PA_atk-s05_14a1:1634_2	maññamānā paṇḍitamānino hutvā evamāhu. Attho ceti sace attano yathārūpo koci attho	1634	
PA_atk-s05_14a1:1634_3	siyā, na kiñci parivajjeyya, sabbaṃ haneyyevāti vadanti, tvampi nesaṃ aññataroti.	1634	
PA_atk-s05_14a1:1635	Evaṃ tassa laddhiṃ patiṭṭhapetvā attano laddhiṃ pakāsento āha –	163	
PA_atk-s05_14a1:1637	“Yassa rukkhassa chāyāya, nisīdeyya sayeyya vā;	163	
PA_atk-s05_14a1:1638	Na tassa sākhaṃ bhañjeyya, mittadubbho hi pāpako.	163	
PA_atk-s05_14a1:1640	“Atha atthe samuppanne, samūlamapi abbahe;	164	
PA_atk-s05_14a1:1641	Attho me sambalenāpi, suhato vānaro mayā.	164	
PA_atk-s05_14a1:1643	“So ce attho ca dhammo ca, kalyāṇo na ca pāpako;	164	
PA_atk-s05_14a1:1644	Bhoto ce vacanaṃ saccaṃ, suhato vānaro mayā.	164	
PA_atk-s05_14a1:1646	“Attano ce hi vādassa, aparādhaṃ vijāniyā;	164	
PA_atk-s05_14a1:1647	Na maṃ tvaṃ garaheyyāsi, bhoto vādo hi tādiso”ti.	164	
PA_atk-s05_14a1:1648_0	Tattha ambho khattavida amhākaṃ pana ācariyā evaṃ vaṇṇayanti. Attanā paribhuttacchāyassa	1648	
PA_atk-s05_14a1:1648_1	rukkhassapi sākhaṃ vā paṇṇaṃ vā na bhañjeyya. Kiṃkāraṇā? Mittadubbho hi pāpako. Tvaṃ	1648	
PA_atk-s05_14a1:1648_2	pana evaṃ vadesi – “atha atthe samuppanne samūlamapi abbahe”ti, mama ca pātheyyena	1648	
PA_atk-s05_14a1:1648_3	attho ahosi, tasmā sacepesa mayā hato, tathāpi attho me sambalenāpi, suhato vānaro mayā.	1648	
PA_atk-s05_14a1:1649_0	Evaṃ so tassapi vādaṃ bhinditvā pañcasu tesu apaṭibhānesu nisinnesu rājānaṃ āmantetvā,	1649	
PA_atk-s05_14a1:1649_1	“mahārāja, tvaṃ ime pañca raṭṭhavilopake mahācore gahetvā vicarasi, aho bālo, evarūpānañhi	1649	
PA_atk-s05_14a1:1649_2	saṃsaggena puriso diṭṭhadhammikampi samparāyikampi mahādukkhaṃ pāpuṇeyyā”ti vatvā	1649	
PA_atk-s05_14a1:1649_3	rañño dhammaṃ desento āha –	1649	
PA_atk-s05_14a1:1651	“Ahetuvādo puriso, yo ca issarakuttiko;	165	
PA_atk-s05_14a1:1652	Pubbekatī ca ucchedī, yo ca khattavido naro.	165	
PA_atk-s05_14a1:1654	“Ete asappurisā loke, bālā paṇḍitamānino;	165	
PA_atk-s05_14a1:1655	Kareyya tādiso pāpaṃ, atho aññampi kāraye;	165	
PA_atk-s05_14a1:1656	Asappurisasaṃsaggo, dukkhanto kaṭukudrayo”ti.	165	
PA_atk-s05_14a1:1657_0	Tattha tādisoti, mahārāja, yādisā ete pañca diṭṭhigatikā, tādiso puriso sayampi pāpaṃ	1657	
PA_atk-s05_14a1:1657_1	kareyya. Yvāssa vacanaṃ suṇāti, taṃ aññampi kāraye. Dukkhantoti evarūpehi asappurisehi	1657	
PA_atk-s05_14a1:1657_2	saddhiṃ saṃsaggo idhalokepi paralokepi dukkhanto kaṭukudrayova hoti. Imassa panatthassa	1657	
PA_atk-s05_14a1:1657_3	pakāsanatthaṃ “yāni kānici, bhikkhave, bhayāni uppajjanti, sabbāni tāni bālato”ti	1657	
PA_atk-s05_14a1:1657_4	suttaṃ āharitabbaṃ. Godhajātaka- sañjīvajātaka- akittijātakādīhi cāyamattho dīpetabbo.	1657	
PA_atk-s05_14a1:1658	Idānī opammadassanavasena dhammadesanaṃ vaḍḍhento āha –	165	
PA_atk-s05_14a1:1660	“Urabbharūpena vakassu pubbe, asaṃkito ajayūthaṃ upeti;	166	
PA_atk-s05_14a1:1661	Hantvā uraṇiṃ ajikaṃ ajañca, utrāsayitvā yenakāmaṃ paleti.	166	
PA_atk-s05_14a1:1663	“Tathāvidheke samaṇabrāhmaṇāse, chadanaṃ katvā vañcayanti manusse;	166	
PA_atk-s05_14a1:1664	Anāsakā thaṇḍilaseyyakā ca, rajojallaṃ ukkuṭikappadhānaṃ;	166	
PA_atk-s05_14a1:1665	Pariyāyabhattañca apānakattā, pāpācārā arahanto vadānā.	166	
PA_atk-s05_14a1:1667	“Ete asappurisā loke, bālā paṇḍitamānino;	166	
PA_atk-s05_14a1:1668	Kareyya tādiso pāpaṃ, atho aññampi kāraye;	166	
PA_atk-s05_14a1:1669	Asappurisasaṃsaggo, dukkhanto kaṭukudrayo.	166	
PA_atk-s05_14a1:1671	“Yamāhu natthi vīriyanti, ahetuñca pavadanti ye;	167	
PA_atk-s05_14a1:1672	Parakāraṃ attakārañca, ye tucchaṃ samavaṇṇayuṃ.	167	
PA_atk-s05_14a1:1674	“Ete asappurisā loke, bālā paṇḍitamānino;	167	
PA_atk-s05_14a1:1675	Kareyya tādiso pāpaṃ, atho aññampi kāraye;	167	
PA_atk-s05_14a1:1676	Asappurisasaṃsaggo, dukkhanto kaṭukudrayo.	167	
PA_atk-s05_14a1:1678	“Sace hi vīriyaṃ nāssa, kammaṃ kalyāṇapāpakaṃ;	167	
PA_atk-s05_14a1:1679	Na bhare vaḍḍhakiṃ rājā, napi yantāni kāraye.	167	
PA_atk-s05_14a1:1681	“Yasmā ca vīriyaṃ atthi, kammaṃ kalyāṇapāpakaṃ;	168	
PA_atk-s05_14a1:1682	Tasmā yantāni kāreti, rājā bharati vaḍḍhakiṃ.	168	
PA_atk-s05_14a1:1684	“Yadi vassasataṃ devo, na vasse na himaṃ pate;	168	
PA_atk-s05_14a1:1685	Ucchijjeyya ayaṃ loko, vinasseyya ayaṃ pajā.	168	
PA_atk-s05_14a1:1687	“Yasmā ca vassatī devo, himañcānuphusāyati;	168	
PA_atk-s05_14a1:1688	Tasmā sassāni paccanti, raṭṭhañca pālite ciraṃ.	168	
PA_atk-s05_14a1:1690	“Gavaṃ ce taramānānaṃ, jimhaṃ gacchati puṅgavo;	169	
PA_atk-s05_14a1:1691	Sabbā tā jimhaṃ gacchanti, nette jimhaṃ gate sati.	169	
PA_atk-s05_14a1:1693	“Evameva manussesu, yo hoti seṭṭhasammato;	169	
PA_atk-s05_14a1:1694	So ce adhammaṃ carati, pageva itarā pajā;	169	
PA_atk-s05_14a1:1695	Sabbaṃ raṭṭhaṃ dukhaṃ seti, rājā ce hoti adhammiko.	169	
PA_atk-s05_14a1:1697	“Gavaṃ ce taramānānaṃ, ujuṃ gacchati puṅgavo;	169	
PA_atk-s05_14a1:1698	Sabbā gāvī ujuṃ yanti, nette ujuṃ gate sati.	169	
PA_atk-s05_14a1:1700	“Evameva manussesu, yo hoti seṭṭhasammato;	170	
PA_atk-s05_14a1:1701	So sace dhammaṃ carati, pageva itarā pajā;	170	
PA_atk-s05_14a1:1702	Sabbaṃ raṭṭhaṃ sukhaṃ seti, rājā ce hoti dhammiko.	170	
PA_atk-s05_14a1:1704	“Mahārukkhassa phalino, āmaṃ chindati yo phalaṃ;	170	
PA_atk-s05_14a1:1705	Rasañcassa na jānāti, bījañcassa vinassati.	170	
PA_atk-s05_14a1:1707	“Mahārukkhūpamaṃ raṭṭhaṃ, adhammena pasāsati;	170	
PA_atk-s05_14a1:1708	Rasañcassa na jānāti, raṭṭhañcassa vinassati.	170	
PA_atk-s05_14a1:1710	“Mahārukkhassa phalino, pakkaṃ chindati yo phalaṃ;	171	
PA_atk-s05_14a1:1711	Rasañcassa vijānāti, bījañcassa na nassati.	171	
PA_atk-s05_14a1:1713	“Mahārukkhūpamaṃ raṭṭhaṃ, dhammena yo pasāsati;	171	
PA_atk-s05_14a1:1714	Rasañcassa vijānāti, raṭṭhañjassa na nassati.	171	
PA_atk-s05_14a1:1716	“Yo ca rājā janapadaṃ, adhammena pasāsati;	171	
PA_atk-s05_14a1:1717	Sabbosadhīhi so rājā, viruddho hoti khattiyo.	171	
PA_atk-s05_14a1:1719	“Tatheva negame hiṃsaṃ, ye yuttā kayavikkaye;	171	
PA_atk-s05_14a1:1720	Ojadānabalīkāre, sa kosena virujjhati.	172	
PA_atk-s05_14a1:1722	“Pahāravarakhettaññū, saṅgāme katanissame;	172	
PA_atk-s05_14a1:1723	Ussite hiṃsayaṃ rājā, sa balena virujjhati.	172	
PA_atk-s05_14a1:1725	“Tatheva isayo hiṃsaṃ, saññate brahmacārino;	172	
PA_atk-s05_14a1:1726	Adhammacārī khattiyo, so saggena virujjhati.	172	
PA_atk-s05_14a1:1728	“Yo ca rājā adhammaṭṭho, bhariyaṃ hanti adūsikaṃ;	172	
PA_atk-s05_14a1:1729	Luddhaṃ pasavate ṭhānaṃ, puttehi ca virujjhati.	172	
PA_atk-s05_14a1:1731	“Dhammaṃ care jānapade, negamesu balesu ca;	173	
PA_atk-s05_14a1:1732	Isayo ca na hiṃseyya, puttadāre samaṃ care.	173	
PA_atk-s05_14a1:1734	“Sa tādiso bhūmipati, raṭṭhapālo akodhano;	173	
PA_atk-s05_14a1:1735	Sapatte sampakampeti, indova asurādhipo”ti.	173	
PA_atk-s05_14a1:1736_0	Tattha vakassūti vako assu, assūti nipātamattaṃ. Idaṃ vuttaṃ hoti – mahārāja, pubbe	1736	
PA_atk-s05_14a1:1736_1	eko urabbharūpo vako ahosi, tassa naṅguṭṭhamattameva dīghaṃ, taṃ pana so antarasattimhi	1736	
PA_atk-s05_14a1:1736_2	pakkhipitvā urabbharūpena asaṃkito ajayūthaṃ upeti. Tattha uraṇikañca ajikañca ajañca	1736	
PA_atk-s05_14a1:1736_3	hantvā yenakāmaṃ paleti. Tathāvidheketi tathāvidhā eke samaṇabrāhmaṇā pabbajjāliṅgena	1736	
PA_atk-s05_14a1:1736_4	chadanaṃ katvā attānaṃ chādetvā madhuravacanādīhi hitakāmā viya hutvā lokaṃ vañcenti.	1736	
PA_atk-s05_14a1:1736_5	“Anāsakā”tiādi tesaṃ chadanassa dassanatthaṃ vuttaṃ. Ekacce hi “mayaṃ anāsakā na	1736	
PA_atk-s05_14a1:1736_6	kiñci āhāremā”ti manusse vañcenti, apare “mayaṃ thaṇḍilaseyyakā”ti. Aññesaṃ pana	1736	
PA_atk-s05_14a1:1736_7	rajojallaṃ chadanaṃ, aññesaṃ ukkuṭikappadhānaṃ, te gacchantāpi uppatitvā ukkuṭikāva	1736	
PA_atk-s05_14a1:1736_8	gacchanti. Aññesaṃ sattāhadasāhādivārabhojanasaṅkhātaṃ pariyāyabhattachadanaṃ, apare	1736	
PA_atk-s05_14a1:1736_9	apānakattā honti, “mayaṃ pānīyaṃ na pivāmā”ti vadanti. Arahanto vadānāti pāpācārā	1736	
PA_atk-s05_14a1:1736_10	hutvāpi “mayaṃ arahanto”ti vadantā vicaranti. Eteti, mahārāja, ime vā pañca janā	17361	
PA_atk-s05_14a1:1736_11	hontu aññe vā, yāvanto diṭṭhigatikā nāma, sabbepi ete asappurisā. Yamāhūti ye āhu, ye vadanti.	17361	
PA_atk-s05_14a1:1737_0	Sace hi vīriyaṃ nāssāti, mahārāja, sace ñāṇasampayuttaṃ kāyikacetasikavīriyaṃ na	1737	
PA_atk-s05_14a1:1737_1	bhaveyya. Kammanti kalyāṇapāpakaṃ kammampi yadi na bhaveyya. Na bhareti evaṃ sante	1737	
PA_atk-s05_14a1:1737_2	vaḍḍhakiṃ vā aññe vā kārake rājā na poseyya, napi yantānīti napi tehi sattabhūmikapāsādādīni	1737	
PA_atk-s05_14a1:1737_3	yantāni kāreyya. Kiṃkāraṇā? Vīriyassa ceva kammassa ca abhāvā. Ucchijjeyyāti, mahārāja,	1737	
PA_atk-s05_14a1:1737_4	yadi ettakaṃ kālaṃ neva devo vasseyya, na himaṃ pateyya, atha kappuṭṭhānakālo viya	1737	
PA_atk-s05_14a1:1737_5	ayaṃ loko ucchijjeyya. Ucchedavādinā kathitaniyāmena pana ucchedo nāma natthi. Pāliteti pālayati.	1737	
PA_atk-s05_14a1:1738_0	“Gavaṃ ce”ti catasso gāthā rañño dhammadesanāyameva vuttā, tathā “mahārukkhassā”tiādikā.	1738	
PA_atk-s05_14a1:1738_1	Tattha mahārukkhassāti madhuraambarukkhassa. Adhammenāti agatigamanena. Rasañcassa	1738	
PA_atk-s05_14a1:1738_2	na jānātīti adhammiko rājā raṭṭhassa rasaṃ ojaṃ na jānāti, āyasampattiṃ na labhati.	1738	
PA_atk-s05_14a1:1738_3	Vinassatīti suññaṃ hoti, manussā gāmanigame chaḍḍetvā paccantaṃ pabbatavisamaṃ bhajanti,	1738	
PA_atk-s05_14a1:1738_4	sabbāni āyamukhāni pacchijjanti. Sabbosadhīhīti sabbehi mūlatacapattapupphaphalādīhi	1738	
PA_atk-s05_14a1:1738_5	ceva sappinavanītādīhi ca osadhehi virujjhati, tāni na sampajjanti. Adhammikarañño	1738	
PA_atk-s05_14a1:1738_6	hi pathavī nirojā hoti, tassā nirojatāya osadhānaṃ ojā na hoti, tāni rogañca vūpasametuṃ	1738	
PA_atk-s05_14a1:1738_7	na sakkonti. Iti so tehi viruddho nāma hoti.	1738	
PA_atk-s05_14a1:1739_0	Negameti nigamavāsikuṭumbike. Hiṃsanti hiṃsanto pīḷento. Ye yuttāti ye kayavikkaye	1739	
PA_atk-s05_14a1:1739_1	yuttā āyānaṃ mukhā thalajalapathavāṇijā, te ca hiṃsanto. Ojadānabalīkāreti tato tato	1739	
PA_atk-s05_14a1:1739_2	bhaṇḍāharaṇasuṅkadānavasena ojadānañceva chabhāgadasabhāgādibhedaṃ baliñca karonte.	1739	
PA_atk-s05_14a1:1739_3	Sa kosenāti so ete hiṃsanto adhammikarājā dhanadhaññehi parihāyanto kosena virujjhati	1739	
PA_atk-s05_14a1:1739_4	nāma. Pahāravarakhettaññūti “imasmiṃ ṭhāne vijjhituṃ vaṭṭatī”ti evaṃ pahāravarānaṃ	1739	
PA_atk-s05_14a1:1739_5	khettaṃ jānante dhanuggahe. Saṅgāme katanissameti yuddhe sukatakamme mahāyodhe. Ussiteti	1739	
PA_atk-s05_14a1:1739_6	uggate paññāte mahāmatte. Hi sayanti evarūpe sayaṃ vā hiṃsanto parehi vā hiṃsāpento.	1739	
PA_atk-s05_14a1:1739_7	Balenāti balakāyena. Tathāvidhañhi rājānaṃ “ayaṃ bahukāre attano rajjadāyakepi hiṃsati,	1739	
PA_atk-s05_14a1:1739_8	kimaṅgaṃ pana amhe”ti avasesāpi yodhā vijahantiyeva. Iti so balena viruddho nāma hoti.	1739	
PA_atk-s05_14a1:1740_0	Tatheva isayo hiṃsanti yathā ca negamādayo, tatheva esitaguṇe pabbajite akkosanapaharaṇādīhi	1740	
PA_atk-s05_14a1:1740_1	hiṃsanto adhammacārī rājā kāyassa bhedā apāyameva upeti, sagge nibbattituṃ na sakkotīti	1740	
PA_atk-s05_14a1:1740_2	saggena viruddho nāma hoti. Bhariyaṃ hanti adūsikanti attano bāhucchāyāya vaḍḍhitaṃ	1740	
PA_atk-s05_14a1:1740_3	puttadhītāhi saṃvaḍḍhaṃ sīlavatiṃ bhariyaṃ mittapatirūpakānaṃ corānaṃ vacanaṃ gahetvā	1740	
PA_atk-s05_14a1:1740_4	māreti. Luddhaṃ pasavate ṭhānanti so attano nirayūpapattiṃ pasavati nipphādeti. Puttehi	1740	
PA_atk-s05_14a1:1740_5	cāti imasmiññeva attabhāve attano puttehi saddhiṃ virujjhatīti.	1740	
PA_atk-s05_14a1:1741_0	Evamassa so tesaṃ pañcannaṃ janānaṃ kathaṃ gahetvā deviyā māritabhāvañca puttānaṃ	1741	
PA_atk-s05_14a1:1741_1	viruddhabhāvañca sandhimukhe coraṃ cūḷāyaṃ gaṇhanto viya kathesi. Mahāsatto hi tesaṃ	1741	
PA_atk-s05_14a1:1741_2	amaccānaṃ niggaṇhanañca dhammadesanañca deviyā tehi māritabhāvassa āvikaraṇatthañca	1741	
PA_atk-s05_14a1:1741_3	tattha anupubbena kathaṃ āharitvā okāsaṃ katvā etamatthaṃ kathesi. Rājā tassa vacanaṃ	1741	
PA_atk-s05_14a1:1741_4	sutvā attano aparādhaṃ jāni. Atha naṃ mahāsatto “ito paṭṭhāya, mahārāja, evarūpānaṃ	1741	
PA_atk-s05_14a1:1741_5	pāpānaṃ kathaṃ gahetvā mā puna evamakāsī”ti vatvā ovadanto “dhammaṃ care”tiādimāha.	1741	
PA_atk-s05_14a1:1742_0	Tattha dhammaṃ careti, mahārāja, rājā nāma janapadaṃ adhammikena balinā apīḷento	1742	
PA_atk-s05_14a1:1742_1	janapade dhammaṃ careyya, sāmike asāmike akaronto negamesu dhammaṃ careyya, aṭṭhāne	1742	
PA_atk-s05_14a1:1742_2	akilamento balesu dhammaṃ careyya. Vadhabandhaakkosaparibhāse pariharanto paccaye	1742	
PA_atk-s05_14a1:1742_3	ca nesaṃ dadanto isayo na vihiṃseyya, dhītaro yuttaṭṭhāne patiṭṭhāpento putte ca	1742	
PA_atk-s05_14a1:1742_4	sippāni sikkhāpetvā sammā pariharanto bhariyaṃ issariyavossaggaalaṅkāradānasammānanādīhi	1742	
PA_atk-s05_14a1:1742_5	anuggaṇhanto puttadāre samaṃ careyya. Sa tādisoti so tādiso rājā paveṇiṃ abhinditvā	1742	
PA_atk-s05_14a1:1742_6	dhammena samena rajjaṃ kārento rājāṇāya rājatejena sapatte sampakampeti tāseti cāleti.	1742	
PA_atk-s05_14a1:1742_7	“Indovā”ti idaṃ upamatthaṃ vuttaṃ. Yathā asure jetvā abhibhavitvā ṭhitakālato paṭṭhāya	1742	
PA_atk-s05_14a1:1742_8	asurādhipoti saṅkhyaṃ gato indo attano sapattabhūte asure kampesi, tathā kampetīti.	1742	
PA_atk-s05_14a1:1743_0	Evaṃ mahāsatto rañño dhammaṃ desetvā cattāropi kumāre pakkosāpetvā ovaditvā rañño	1743	
PA_atk-s05_14a1:1743_1	katakammaṃ pakāsetvā rājānaṃ khamāpetvā “mahārāja, ito paṭṭhāya atuletvā paribhedakānaṃ	1743	
PA_atk-s05_14a1:1743_2	kathaṃ gahetvā mā evarūpaṃ sāhasikakammaṃ akāsi, tumhepi kumārā mā rañño dubbhitthā”ti	1743	
PA_atk-s05_14a1:1743_3	sabbesaṃ ovādaṃ adāsi. Atha naṃ rājā āha – “ahaṃ, bhante, tumhesu ca deviyā ca aparajjhanto	1743	
PA_atk-s05_14a1:1743_4	ime nissāya etesaṃ kathaṃ gahetvā etaṃ pāpakammaṃ kariṃ, ime pañcapi māremī”ti. Na	1743	
PA_atk-s05_14a1:1743_5	labbhā, mahārāja, evaṃ kātunti. Tena hi tesaṃ hatthapāde chedāpemīti. Idampi na labbhā	1743	
PA_atk-s05_14a1:1743_6	kātunti. Rājā “sādhu, bhante”ti sampaṭicchitvā te sabbasaṃharaṇe katvā pañcacūḷākaraṇagaddūlabandhanagomayāsiñcanehi	1743	
PA_atk-s05_14a1:1743_7	avamānetvā raṭṭhā pabbājesi. Bodhisatto tattha katipāhaṃ vasitvā “appamatto hohī”ti	1743	
PA_atk-s05_14a1:1743_8	rājānaṃ ovaditvā himavantaṃyeva gantvā jhānābhiññā nibbattetvā yāvajīvaṃ brahmavihāre	1743	
PA_atk-s05_14a1:1743_9	bhāvetvā brahmalokūpago ahosi.	1743	
PA_atk-s05_14a1:1744_0	Satthā imaṃ desanaṃ āharitvā “na, bhikkhave, idāneva, pubbepi tathāgato paññavāyeva	1744	
PA_atk-s05_14a1:1744_1	parappavādappamaddanoyevā”ti vatvā jātakaṃ samodhānesi “tadā pañca diṭṭhigatikā pūraṇakassapamakkhaligosālapakudhakaccānaajitakesakambalanigaṇṭhanāṭaputtā	1744	
PA_atk-s05_14a1:1744_2	ahesuṃ, piṅgalasunakho ānando, mahābodhiparibbājako pana ahameva ahosi”nti.	1744	
PA_atk-s05_14a1:1745	Mahābodhijātakavaṇṇanā tatiyā.	174	
PA_atk-s05_14a1:1746	Jātakuddānaṃ –	174	
PA_atk-s05_14a1:1747	Saniḷīnikamavhayano paṭhamo, dutiyo pana saummadantivaro;	174	
PA_atk-s05_14a1:1748	Tatiyo pana bodhisirīvhayano, kathitā pana tīṇi jinena subhāti.	174	
PA_atk-s05_14a1:1749	Paṇṇāsanipātavaṇṇanā niṭṭhitā.	174	
PA_atk-s05_14a1:1750	19. Saṭṭhinipāto	175	
PA_atk-s05_14a1:1752	[529] 1. Soṇakajātakavaṇṇanā	175	
PA_atk-s05_14a1:1753_0	Kassa sutvā sataṃ dammīti idaṃ satthā jetavane viharanto nekkhammapāramiṃ ārabbha	1753	
PA_atk-s05_14a1:1753_1	kathesi. Tadā hi bhagavā dhammasabhāyaṃ nekkhammapāramiṃ vaṇṇayantānaṃ bhikkhūnaṃ	1753	
PA_atk-s05_14a1:1753_2	majjhe nisīditvā “na, bhikkhave, idāneva, pubbepi tathāgato mahābhinikkhamanaṃ nikkhantoyevā”ti vatvā atītaṃ āhari.	1753	
PA_atk-s05_14a1:1754_0	Atīte rājagahe magadharājā nāma rajjaṃ kāresi. Bodhisatto tassa aggamahesiyā kucchismiṃ	1754	
PA_atk-s05_14a1:1754_1	nibbatti, nāmaggahaṇadivase cassa “arindamakumāro”ti nāmaṃ kariṃsu. Tassa jātadivaseyeva	1754	
PA_atk-s05_14a1:1754_2	purohitassapi putto jāyi, “soṇakakumāro”tissa nāmaṃ kariṃsu. Te ubhopi ekatova vaḍḍhitvā	1754	
PA_atk-s05_14a1:1754_3	vayappattā uttamarūpadharā rūpena nibbisesā hutvā takkasilaṃ gantvā uggahitasippā	1754	
PA_atk-s05_14a1:1754_4	tato nikkhamitvā “sabbasamayasippañca desacārittañca jānissāmā”ti anupubbena cārikaṃ	1754	
PA_atk-s05_14a1:1754_5	carantā bārāṇasiṃ patvā rājuyyāne vasitvā punadivase nagaraṃ pavisiṃsu. Taṃ divasañca	1754	
PA_atk-s05_14a1:1754_6	ekacce manussā “brāhmaṇavācanakaṃ karissāmā”ti pāyāsaṃ paṭiyādetvā āsanāni paññāpetvā	1754	
PA_atk-s05_14a1:1754_7	āgacchante te kumāre disvā gharaṃ pavesetvā paññattāsane nisīdāpesuṃ. Tattha bodhisattassa	1754	
PA_atk-s05_14a1:1754_8	paññattāsane suddhavatthaṃ atthataṃ ahosi, soṇakassa rattakambalaṃ. So taṃ nimittaṃ	1754	
PA_atk-s05_14a1:1754_9	disvāva “ajja me piyasahāyo arindamakumāro bārāṇasirājā bhavissati, mayhaṃ pana senāpatiṭṭhānaṃ	1754	
PA_atk-s05_14a1:1754_10	dassatī”ti aññāsi. Te ubhopi katabhattakiccā uyyānameva agamaṃsu.	17541	
PA_atk-s05_14a1:1755_0	Tadā bārāṇasirañño kālakatassa sattamo divaso hoti, aputtakaṃ rājakulaṃ. Amaccādayo	1755	
PA_atk-s05_14a1:1755_1	pātova sasīsaṃ nhātā sannipatitvā “rajjārahassa santikaṃ gamissatī”ti phussarathaṃ	1755	
PA_atk-s05_14a1:1755_2	yojetvā vissajjesuṃ. So nagarā nikkhamitvā anupubbena rājuyyānaṃ gantvā uyyānadvāre	1755	
PA_atk-s05_14a1:1755_3	nivattitvā ārohaṇasajjo hutvā aṭṭhāsi. Bodhisatto maṅgalasilāpaṭṭesasīsaṃ pārupitvā	1755	
PA_atk-s05_14a1:1755_4	nipajji, soṇakakumāro tassa santike nisīdi. So tūriyasaddaṃ sutvā “arindamassa phussaratho	1755	
PA_atk-s05_14a1:1755_5	āgacchati, ajjesa rājā hutvā mama senāpatiṭṭhānaṃ dassati, na kho pana mayhaṃ issariyenattho,	1755	
PA_atk-s05_14a1:1755_6	etasmiṃ gate nikkhamitvā pabbajissāmī”ti cintetvā ekamante paṭicchanne aṭṭhāsi. Purohito	1755	
PA_atk-s05_14a1:1755_7	uyyānaṃ pavisitvā mahāsattaṃ nipannakaṃ disvā tūriyāni paggaṇhāpesi. Mahāsatto pabujjhitvā	1755	
PA_atk-s05_14a1:1755_8	parivattitvā thokaṃ nipajjitvā uṭṭhāya silāpaṭṭe pallaṅkena nisīdi. Atha naṃ purohito	1755	
PA_atk-s05_14a1:1755_9	añjaliṃ paggaṇhitvā āha – “rajjaṃ te, deva, pāpuṇātī”ti. “Kiṃ aputtakaṃ rājakula”nti?	1755	
PA_atk-s05_14a1:1755_10	“Evaṃ, devā”ti. “Tena hi sādhū”ti. Atha naṃ te tattheva abhisiñcitvā rathaṃ āropetvā	17551	
PA_atk-s05_14a1:1755_11	mahantena parivārena nagaraṃ pavesesuṃ. So nagaraṃ padakkhiṇaṃ katvā pāsādaṃ abhirūhi.	17551	
PA_atk-s05_14a1:1755_12	So yasamahantatāya soṇakakumāraṃ na sari.	17551	
PA_atk-s05_14a1:1756_0	Sopi tasmiṃ nagaraṃ paviṭṭhe pacchā āgantvā silāpaṭṭe nisīdi. Athassa purato bandhanā	1756	
PA_atk-s05_14a1:1756_1	pavuttaṃ sālarukkhato paṇḍupalāsaṃ pati. So taṃ disvāva “yathevetaṃ, tathā mamapi	1756	
PA_atk-s05_14a1:1756_2	sarīraṃ jaraṃ patvā patissatī”ti aniccādivasena vipassanaṃ paṭṭhapetvā paccekabodhiṃ	1756	
PA_atk-s05_14a1:1756_3	pāpuṇi. Taṃkhaṇaññevassa gihiliṅgaṃ antaradhāyi, pabbajitaliṅgaṃ pāturahosi. So “natthi	1756	
PA_atk-s05_14a1:1756_4	dāni punabbhavo”ti udānaṃ udānento nandamūlakapabbhāraṃ agamāsi. Mahāsattopi cattālīsamattānaṃ	1756	
PA_atk-s05_14a1:1756_5	saṃvaccharānaṃ accayena saritvā “kahaṃ nu kho me sahāyo soṇako”ti soṇakaṃ punappunaṃ	1756	
PA_atk-s05_14a1:1756_6	sarantopi “mayā suto vā diṭṭho vā”ti vattāraṃ alabhitvā alaṅkatamahātale rājapallaṅke	1756	
PA_atk-s05_14a1:1756_7	nisinno gandhabbanāṭakanaccagītādīhi parivuto sampattimanubhavanto “yo me kassaci	1756	
PA_atk-s05_14a1:1756_8	santike sutvā ‘asukaṭṭhāne nāma soṇako vasatī’ti ācikkhissati, tassa sataṃ dassāmi,	1756	
PA_atk-s05_14a1:1756_9	yo me sāmaṃ disvā ārocessati, tassa sahassa”nti ekaṃ udānaṃ abhisaṅkharitvā gītavasena	1756	
PA_atk-s05_14a1:1756_10	udānento paṭhamaṃ gāthamāha –	17561	
PA_atk-s05_14a1:1757	“Kassa sutvā sataṃ dammi, sahassaṃ diṭṭha soṇakaṃ;	175	
PA_atk-s05_14a1:1758	Ko me soṇakamakkhāti, sahāyaṃ paṃsukīḷita”nti.	175	
PA_atk-s05_14a1:1759_0	Athassa mukhato luñcantī viya gahetvā ekā nāṭakītthī taṃ gāyi. Athaññā athaññāti	1759	
PA_atk-s05_14a1:1759_1	“amhākaṃ rañño piyagīta”nti sabbā orodhā gāyiṃsu. Anukkamena nagaravāsinopi jānapadāpi	1759	
PA_atk-s05_14a1:1759_2	tameva gītaṃ gāyiṃsu. Rājāpi punappunaṃ tameva gītaṃ gāyati. Paṇṇāsamattānaṃ saṃvaccharānaṃ	1759	
PA_atk-s05_14a1:1759_3	accayena panassa bahū puttadhītaro ahesuṃ, jeṭṭhaputto dīghāvukumāro nāma ahosi.	1759	
PA_atk-s05_14a1:1759_4	Tadā soṇakapaccekabuddho “arindamarājā maṃ daṭṭhukāmo, ahaṃ tattha gantvā kāmesu	1759	
PA_atk-s05_14a1:1759_5	ādīnavaṃ nekkhamme cānisaṃsaṃ kathetvā pabbajjanākāraṃ karomī”ti cintetvā iddhiyā	1759	
PA_atk-s05_14a1:1759_6	ākāsenāgantvā uyyāne nisīdi. Tadā eko sattavassiko pañcacūḷakakumārako mātarā pahito	1759	
PA_atk-s05_14a1:1759_7	gantvā uyyānavane dārūni uddharanto punappunaṃ tameva gītaṃ gāyi. Atha naṃ so pakkositvā	1759	
PA_atk-s05_14a1:1759_8	“kumāraka, tvaṃ aññaṃ agāyitvā ekameva gītaṃ gāyasi, kiṃ aññaṃ na jānāsī”ti pucchi.	1759	
PA_atk-s05_14a1:1759_9	“Jānāmi, bhante, amhākaṃ pana rañño idameva piyaṃ, tena naṃ punnappunaṃ gāyāmī”ti.	1759	
PA_atk-s05_14a1:1759_10	“Etassa pana te gītassa paṭigītaṃ gāyanto koci diṭṭhapubbo”ti. “Na diṭṭhapubbo, bhante”ti.	17591	
PA_atk-s05_14a1:1759_11	“Ahaṃ taṃ sikkhāpessāmi, sakkhissasi rañño santikaṃ gantvā paṭigītaṃ gāyitu”nti.	17591	
PA_atk-s05_14a1:1759_12	“Āma, bhante”ti. Athassa so paṭigītaṃ ācikkhanto “mayhaṃ sutvā”tiādimāha. Uggaṇhāpetvā	17591	
PA_atk-s05_14a1:1759_13	ca pana taṃ uyyojesi – “gaccha, kumāraka, imaṃ paṭigītaṃ raññā saddhiṃ gāyāhi, rājā	17591	
PA_atk-s05_14a1:1759_14	te mahantaṃ issariyaṃ dassati, kiṃ te dārūhi, vegena yāhī”ti.	17591	
PA_atk-s05_14a1:1760_0	So “sādhū”ti taṃ paṭigītaṃ uggaṇhitvā vanditvā, “bhante, yāvāhaṃ rājānaṃ ānemi, tāva	1760	
PA_atk-s05_14a1:1760_1	idheva hothā”ti vatvā vegena mātu santikaṃ gantvā, “amma, khippaṃ maṃ nhāpetvā alaṅkarotha,	1760	
PA_atk-s05_14a1:1760_2	ajja taṃ daliddabhāvato mocessāmī”ti vatvā nhātamaṇḍito rājadvāraṃ gantvā “ayya dovārika,	1760	
PA_atk-s05_14a1:1760_3	‘eko dārako tumhehi saddhiṃ paṭigītaṃ gāyissāmīti āgantvā dvāre ṭhito’ti rañño arocehī”ti	1760	
PA_atk-s05_14a1:1760_4	āha. So vegena gantvā rañño ārocesi. Rājā “āgacchatū”ti pakkosāpetvā, “tāta, tvaṃ	1760	
PA_atk-s05_14a1:1760_5	mayā saddhiṃ paṭigītaṃ gāyissasī”ti āha. “Āma, devā”ti. “Tena hi gāyassū”ti. “Deva,	1760	
PA_atk-s05_14a1:1760_6	imasmiṃ ṭhāne na gāyāmi, nagare pana bheriṃ carāpetvā mahājanaṃ sannipātāpetha, mahājanamajjhe	1760	
PA_atk-s05_14a1:1760_7	gāyissāmī”ti. Rājā tathā kāretvā alaṅkatamaṇḍape pallaṅkamajjhe nisīditvā tassānurūpaṃ	1760	
PA_atk-s05_14a1:1760_8	āsanaṃ dāpetvā “idāni tava gītaṃ gāyassū”ti āha. “Deva, tumhe tāva gāyatha, athāhaṃ	1760	
PA_atk-s05_14a1:1760_9	paṭigītaṃ gāyissāmī”ti. Tato rājā paṭhamaṃ gāyanto gāthamāha –	1760	
PA_atk-s05_14a1:1762	“Kassa sutvā sataṃ dammi, sahassaṃ diṭṭha soṇakaṃ;	176	
PA_atk-s05_14a1:1763	So me soṇakamakkhāti, sahāyaṃ paṃsukīḷita”nti.	176	
PA_atk-s05_14a1:1764_0	Tattha sutvāti “asukaṭṭhāne nāma te piyasahāyo soṇako vasatī”ti tassa vasanaṭṭhānaṃ	1764	
PA_atk-s05_14a1:1764_1	sutvā ārocentassa kassa sataṃ dammi. Diṭṭhāti “asukaṭṭhāne nāma mayā diṭṭho”ti disvā	1764	
PA_atk-s05_14a1:1764_2	ārocentassa kassa sahassaṃ dammīti.	1764	
PA_atk-s05_14a1:1765	Evaṃ raññā paṭhamaṃ udānagāthāya gītāya pañcacūḷakadārakena paṭigītabhāvaṃ pakāsento satthā abhisambuddho hutvā dīyaḍḍhagāthā abhāsi –	176	
PA_atk-s05_14a1:1767	“Athabravī māṇavako, daharo pañcacūḷako;	176	
PA_atk-s05_14a1:1768	Mayhaṃ sutvā sataṃ dehi, sahassaṃ diṭṭha soṇakaṃ;	176	
PA_atk-s05_14a1:1769	Ahaṃ te soṇakakkhissaṃ, sahāyaṃ paṃsukīḷita”nti.	176	
PA_atk-s05_14a1:1770_0	Tena vuttagāthāya pana ayamattho – mahārāja, yaṃ tvaṃ “sutvā ārocentassa sataṃ dammī”ti	1770	
PA_atk-s05_14a1:1770_1	vadasi, tampi mameva dehi, yaṃ “disvā ārocentassa sahassaṃ dammī”ti vadasi, tampi	1770	
PA_atk-s05_14a1:1770_2	mayhameva dehi, ahaṃ te piyasahāyaṃ idāneva paccakkhatova “ayaṃ soṇako”ti ācikkhissanti.	1770	
PA_atk-s05_14a1:1771	Ito paraṃ suviññeyyā sambuddhagāthā pāḷinayeneva veditabbā –	177	
PA_atk-s05_14a1:1773	“Katamasmiṃ so janapade, raṭṭhesu nigamesu ca;	177	
PA_atk-s05_14a1:1774	Kattha soṇakamaddakkhi, taṃ me akkhāhi pucchito.	177	
PA_atk-s05_14a1:1776	“Taveva deva vijite, tavevuyyānabhūmiyaṃ;	177	
PA_atk-s05_14a1:1777	Ujuvaṃsā mahāsālā, nīlobhāsā manoramā.	177	
PA_atk-s05_14a1:1779	“Tiṭṭhanti meghasamānā, rammā aññoññanissitā;	177	
PA_atk-s05_14a1:1780	Tesaṃ mūlamhi soṇako, jhāyatī anupādano;	178	
PA_atk-s05_14a1:1781	Upādānesu lokesu, ḍayhamānesu nibbuto.	178	
PA_atk-s05_14a1:1783	“Tato ca rājā pāyāsi, senāya caturaṅgiyā;	178	
PA_atk-s05_14a1:1784	Kārāpetvā samaṃ maggaṃ, agamā yena soṇako.	178	
PA_atk-s05_14a1:1786	“Uyyānabhūmiṃ gantvāna, vicaranto brahāvane;	178	
PA_atk-s05_14a1:1787	Āsīnaṃ soṇakaṃ dakkhi, ḍayhamānesu nibbuta”nti.	178	
PA_atk-s05_14a1:1788_0	Tattha ujuvaṃsāti ujukkhandhā. Mahāsālāti mahārukkhā. Meghasamānāti nīlameghasadisā.	1788	
PA_atk-s05_14a1:1788_1	Rammāti ramaṇīyā. Aññoññanissitāti sākhāhi sākhaṃ, mūlena mūlaṃ saṃsibbitvā ṭhitā.	1788	
PA_atk-s05_14a1:1788_2	Tesanti tesaṃ evarūpānaṃ tava uyyānavane sālānaṃ heṭṭhā. Jhāyatīti lakkhaṇūpanijjhānaārammaṇūpanijjhānasaṅkhātehi	1788	
PA_atk-s05_14a1:1788_3	jhānehi jhāyati. Anupādanoti kāmupādānādivirahito. Ḍayhamānesūti ekādasahi aggīhi	1788	
PA_atk-s05_14a1:1788_4	ḍayhamānesu sattesu. Nibbutoti te aggī nibbāpetvā sītalena hadayena jhāyamāno tava	1788	
PA_atk-s05_14a1:1788_5	uyyāne maṅgalasālarukkhamūle silāpaṭṭe nisinno esa te sahāyo kañcanapaṭimā viya sobhamāno	1788	
PA_atk-s05_14a1:1788_6	paṭimānetīti. Tato cāti, bhikkhave, tato so arindamo rājā tassa vacanaṃ sutvāva “soṇakapaccekabuddhaṃ	1788	
PA_atk-s05_14a1:1788_7	passissāmī”ti caturaṅginiyā senāya pāyāsi nikkhami. Vicarantoti ujukameva agantvā	1788	
PA_atk-s05_14a1:1788_8	tasmiṃ mahante vanasaṇḍe vicaranto tassa santikaṃ gantvā taṃ āsīnaṃ addakkhi.	1788	
PA_atk-s05_14a1:1789	So taṃ avanditvā ekamantaṃ nisīditvā attano kilesābhiratattā taṃ “kapaṇo”ti maññamāno imaṃ gāthamāha –	178	
PA_atk-s05_14a1:1791	“Kapaṇo vatayaṃ bhikkhu, muṇḍo saṅghāṭipāruto;	179	
PA_atk-s05_14a1:1792	Amātiko apitiko, rukkhamūlasmi jhāyatī”ti.	179	
PA_atk-s05_14a1:1793	Tattha jhāyatīti nimmātiko nippitiko kāruññappatto jhāyati.	179	
PA_atk-s05_14a1:1795	“Imaṃ vākyaṃ nisāmetvā, soṇako etadabravi;	179	
PA_atk-s05_14a1:1796	Na rāja kapaṇo hoti, dhammaṃ kāyena phassayaṃ.	179	
PA_atk-s05_14a1:1798	“Yo ca dhammaṃ niraṃkatvā, adhammamanuvattati;	179	
PA_atk-s05_14a1:1799	Sa rāja kapaṇo hoti, pāpo pāpaparāyaṇo”ti.	179	
PA_atk-s05_14a1:1800_0	Tattha imanti tassa kilesābhiratassa pabbajjaṃ arocentassa imaṃ pabbajjāgarahavacanaṃ	1800	
PA_atk-s05_14a1:1800_1	sutvā. Etadabravīti pabbajjāya guṇaṃ pakāsento etaṃ abravi. Phassayanti phassayanto	1800	
PA_atk-s05_14a1:1800_2	yena ariyamaggadhammo nāmakāyena phassito, so kapaṇo nāma na hotīti dassento evamāha.	1800	
PA_atk-s05_14a1:1800_3	Niraṃkatvāti attabhāvato nīharitvā. Pāpo pāpaparāyaṇoti sayaṃ pāpānaṃ karaṇena pāpo,	1800	
PA_atk-s05_14a1:1800_4	aññesampi karontānaṃ patiṭṭhābhāvena pāpaparāyaṇoti.	1800	
PA_atk-s05_14a1:1801	Evaṃ so bodhisattaṃ garahi. So attano garahitabhāvaṃ ajānanto viya hutvā nāmagottaṃ kathetvā tena saddhiṃ paṭisanthāraṃ karonto gāthamāha –	180	
PA_atk-s05_14a1:1803	“Arindamoti me nāmaṃ, kāsirājāti maṃ vidū;	180	
PA_atk-s05_14a1:1804	Kacci bhoto sukhasseyyā, idha pattassa soṇakā”ti.	180	
PA_atk-s05_14a1:1805	Tattha kaccīti amhākaṃ tāva na kiñci aphāsukaṃ, bhoto pana kacci idha pattassa imasmiṃ uyyāne vasato sukhavihāroti pucchati.	180	
PA_atk-s05_14a1:1806	Atha naṃ paccekabuddho, “mahārāja, na kevalaṃ idha, aññatrāpi vasantassa me asukhaṃ nāma natthī”ti vatvā tassa samaṇabhadragāthāyo nāma ārabhi –	180	
PA_atk-s05_14a1:1808	“Sadāpi bhadramadhanassa, anāgārassa bhikkhuno;	180	
PA_atk-s05_14a1:1809	Na tesaṃ koṭṭhe openti, na kumbhiṃ na kaḷopiyaṃ;	180	
PA_atk-s05_14a1:1810	Paraniṭṭhitamesānā, tena yāpenti subbatā.	181	
PA_atk-s05_14a1:1812	“Dutiyampi bhadramadhanassa, anāgārassa bhikkhuno;	181	
PA_atk-s05_14a1:1813	Anavajjapiṇḍo bhottabbo, na ca kocūparodhati.	181	
PA_atk-s05_14a1:1815	“Tatiyampi bhadramadhanassa, anāgārassa bhikkhuno;	181	
PA_atk-s05_14a1:1816	Nibbuto piṇḍo bhottabbo, na ca kocūparodhati.	181	
PA_atk-s05_14a1:1818	“Catutthampi bhadramadhanassa, anāgārassa bhikkhuno;	181	
PA_atk-s05_14a1:1819	Muttassa raṭṭhe carato, saṅgo yassa na vijjati.	181	
PA_atk-s05_14a1:1821	“Pañcamampi bhadramadhanassa, anāgārassa bhikkhuno;	182	
PA_atk-s05_14a1:1822	Nagaramhi ḍayhamānamhi, nāssa kiñci aḍayhatha.	182	
PA_atk-s05_14a1:1824	“Chaṭṭhampi bhadramadhanassa, anāgārassa bhikkhuno;	182	
PA_atk-s05_14a1:1825	Raṭṭhe vilumpamānamhi, nāssa kiñci ahīratha.	182	
PA_atk-s05_14a1:1827	“Sattamampi bhadramadhanassa, anāgārassa bhikkhuno;	182	
PA_atk-s05_14a1:1828	Corehi rakkhitaṃ maggaṃ, ye caññe paripanthikā;	182	
PA_atk-s05_14a1:1829	Pattacīvaramādāya, sotthiṃ gacchati subbato.	182	
PA_atk-s05_14a1:1831	“Aṭṭhamampi bhadramadhanassa, anāgārassa bhikkhuno;	183	
PA_atk-s05_14a1:1832	Yaṃ yaṃ disaṃ pakkamati, anapekkhova gacchatī”ti.	183	
PA_atk-s05_14a1:1833_0	Tattha anāgārassāti, mahārāja, gharāvāsaṃ pahāya anāgāriyabhāvaṃ pattassa adhanassa	1833	
PA_atk-s05_14a1:1833_1	akiñcanassa bhikkhuno sabbakālaṃ bhadrameva. Na tesanti, mahārāja, tesaṃ adhanānaṃ	1833	
PA_atk-s05_14a1:1833_2	bhikkhūnaṃ na koṭṭhāgāre dhanadhaññāni openti, na kumbhiyaṃ, na pacchiyaṃ, te pana	1833	
PA_atk-s05_14a1:1833_3	subbatā paraniṭṭhitaṃ paresaṃ ghare pakkaṃ āhāraṃ saṅghāṭiṃ pārupitvā kapālamādāya	1833	
PA_atk-s05_14a1:1833_4	gharapaṭipāṭiyā esānā pariyesantā tena tato laddhena piṇḍena taṃ āhāraṃ navannaṃ	1833	
PA_atk-s05_14a1:1833_5	pāṭikulyānaṃ vasena paccavekkhitvā paribhuñjitvā jīvitavuttiṃ yāpenti.	1833	
PA_atk-s05_14a1:1834_0	Anavajjapiṇḍo bhottabboti vejjakammādikāya anesanāya vā kuhanā lapanā nemittikatā	1834	
PA_atk-s05_14a1:1834_1	nippesikatā lābhena lābhaṃ nijigīsanatāti evarūpena micchājīvena vā uppāditā cattāro	1834	
PA_atk-s05_14a1:1834_2	paccayā, dhammena uppāditāpi apaccavekkhitvā paribhuttā sāvajjapiṇḍo nāma. Anesanaṃ	1834	
PA_atk-s05_14a1:1834_3	pana pahāya micchājīvaṃ vajjetvā dhammena samena uppāditā “paṭisaṅkhā yoniso cīvaraṃ	1834	
PA_atk-s05_14a1:1834_4	paṭisevāmī”ti vuttanayeneva paccavekkhitvā paribhuttā anavajjapiṇḍo nāma. Yena evarūpo	1834	
PA_atk-s05_14a1:1834_5	anavajjapiṇḍo bhottabbo paribhuñjitabbo, yañca evarūpaṃ anavajjaṃ piṇḍaṃ bhuñjamānānaṃ	1834	
PA_atk-s05_14a1:1834_6	paccaye nissāya koci appamattakopi kileso na uparodhati na pīḷeti, tassa dutiyampi	1834	
PA_atk-s05_14a1:1834_7	bhadraṃ adhanassa anāgārassa bhikkhuno.	1834	
PA_atk-s05_14a1:1835_0	Nibbutoti puthujjanabhikkhuno dhammena uppannapiṇḍopi paccavekkhitvā paribhuñjiyamāno	1835	
PA_atk-s05_14a1:1835_1	nibbutapiṇḍo nāma, ekantato pana khīṇāsavassa piṇḍova nibbutapiṇḍo nāma. Kiṃkāraṇā?	1835	
PA_atk-s05_14a1:1835_2	So hi theyyaparibhogo, iṇaparibhogo, dāyajjaparibhogo, sāmiparibhogoti imesu catūsu	1835	
PA_atk-s05_14a1:1835_3	paribhogesu sāmiparibhogavasena taṃ bhuñjati, taṇhādāsabyaṃ atīto sāmī hutvā paribhuñjati,	1835	
PA_atk-s05_14a1:1835_4	na taṃ tappaccayā koci appamattakopi kileso uparodhati.	1835	
PA_atk-s05_14a1:1836_0	Muttassa raṭṭhe caratoti upaṭṭhākakulādīsu alaggamānasassa chinnavalāhakassa viya	1836	
PA_atk-s05_14a1:1836_1	rāhumukhā pamuttassa vimalacandamaṇḍalassa viya ca yassa gāmanigamādīsu carantassa	1836	
PA_atk-s05_14a1:1836_2	rāgasaṅgādīsu ekopi saṅgo natthi. Ekacco hi kulehi saṃsaṭṭho viharati sahasokī sahanandī,	1836	
PA_atk-s05_14a1:1836_3	ekacco mātāpitūsupi alaggamānaso vicarati korunagaragāmavāsī daharo viya, evarūpassa	1836	
PA_atk-s05_14a1:1836_4	puthujjanassapi bhadrameva.	1836	
PA_atk-s05_14a1:1837_0	Nāssa kiñcīti yo hi bahuparikkhāro hoti, so “mā me corā parikkhāre hariṃsū”ti atirekāni	1837	
PA_atk-s05_14a1:1837_1	ca cīvarādīni antonagare upaṭṭhākakule nikkhipati, atha nagaramhi ḍayhamāne “asukakule	1837	
PA_atk-s05_14a1:1837_2	nāma aggi uṭṭhito”ti sutvā socati kilamati, evarūpassa bhadraṃ nāma natthi. Yo pana,	1837	
PA_atk-s05_14a1:1837_3	mahārāja, sakuṇavattaṃ pūreti, kāyapaṭibaddhaparikkhārova hoti, tassa tādisassa na	1837	
PA_atk-s05_14a1:1837_4	kiñci aḍayhatha, tenassa pañcamampi bhadrameva.	1837	
PA_atk-s05_14a1:1838_0	Vilumpamānamhīti viluppamānamhi, ayameva vā pāṭho. Ahīrathāti yathā pabbatagahanādīhi	1838	
PA_atk-s05_14a1:1838_1	nikkhamitvā raṭṭhaṃ vilumpamānesu coresu bahuparikkhārassa antogāme ṭhapitaṃ vilumpati	1838	
PA_atk-s05_14a1:1838_2	harati, tathā yassa adhanassa kāyapaṭibaddhaparikkhārassa na kiñci ahīratha tassa	1838	
PA_atk-s05_14a1:1838_3	chaṭṭhampi bhadrameva.	1838	
PA_atk-s05_14a1:1839_0	Ye caññe paripanthikāti ye ca aññepi tesu tesu ṭhānesu suṅkagahaṇatthāya ṭhapitā	1839	
PA_atk-s05_14a1:1839_1	paripanthikā, tehi ca rakkhitaṃ. Pattacīvaranti corānaṃ anupakāraṃ suṅkikānaṃ asuṅkārahaṃ	1839	
PA_atk-s05_14a1:1839_2	mattikāpattañceva katadaḷhīkammaparibhaṇḍaṃ paṃsukūlacīvarañca appagghāni kāyabandhanaparissāvanasūcivāsipattatthavikāni	1839	
PA_atk-s05_14a1:1839_3	cāti sabbepi aṭṭha parikkhāre kāyapaṭibaddhe katvā maggappaṭipanno kenaci aviheṭhiyamāno	1839	
PA_atk-s05_14a1:1839_4	sotthiṃ gacchati. Subbatoti lobhanīyāni hi cīvarādīni disvā corā haranti, suṅkikāpi	1839	
PA_atk-s05_14a1:1839_5	“kiṃ nu kho etassa hatthe”ti pattatthavikādīni sodhenti, subbato pana sallahukavutti	1839	
PA_atk-s05_14a1:1839_6	tesaṃ passantānaññeva sotthiṃ gacchati, tenassa sattamampi bhadrameva.	1839	
PA_atk-s05_14a1:1840_0	Anapekkhova gacchatīti kāyapaṭibaddhato atirekassa vihāre paṭisāmitassa kassaci parikkhārassa	1840	
PA_atk-s05_14a1:1840_1	abhāvā vasanaṭṭhānaṃ nivattitvāpi na oloketi. Yaṃ yaṃ disaṃ gantukāmo hoti, taṃ taṃ	1840	
PA_atk-s05_14a1:1840_2	gacchanto anapekkhova gacchati anurādhapurā nikkhamitvā thūpārāme pabbajitānaṃ dvinnaṃ	1840	
PA_atk-s05_14a1:1840_3	kulaputtānaṃ vuḍḍhataro viya.	1840	
PA_atk-s05_14a1:1841_0	Iti soṇakapaccekabuddho aṭṭha samaṇabhadrakāni kathesi. Tato uttariṃ pana satampi	1841	
PA_atk-s05_14a1:1841_1	sahassampi aparimāṇāni samaṇabhadrakāni esa kathetuṃ samatthoyeva. Rājā pana kāmābhiratattā	1841	
PA_atk-s05_14a1:1841_2	tassa kathaṃ pacchinditvā “mayhaṃ samaṇabhadrakehi attho natthī”ti attano kāmādhimuttataṃ pakāsento āha –	1841	
PA_atk-s05_14a1:1843	“Bahūni samaṇabhadrāni, ye tvaṃ bhikkhu pasaṃsasi;	184	
PA_atk-s05_14a1:1844	Ahañca giddho kāmesu, kathaṃ kāhāmi soṇaka.	184	
PA_atk-s05_14a1:1846	“Piyā me mānusā kāmā, atho dibyāpi me piyā;	184	
PA_atk-s05_14a1:1847	Atha kena nu vaṇṇena, ubho loke labhāmase”ti.	184	
PA_atk-s05_14a1:1848	Tattha vaṇṇenāti kāraṇena.	184	
PA_atk-s05_14a1:1849	Atha naṃ paccekabuddho āha –	184	
PA_atk-s05_14a1:1851	“Kāme giddhā kāmaratā, kāmesu adhimuccitā;	185	
PA_atk-s05_14a1:1852	Narā pāpāni katvāna, upapajjanti duggatiṃ.	185	
PA_atk-s05_14a1:1854	“Ye ca kāme pahantvāna, nikkhantā akutobhayā;	185	
PA_atk-s05_14a1:1855	Ekodibhāvādhigatā, na te gacchanti duggatiṃ.	185	
PA_atk-s05_14a1:1857	“Upamaṃ te karissāmi, taṃ suṇohi arindama;	185	
PA_atk-s05_14a1:1858	Upamāya midhekacce, atthaṃ jānanti paṇḍitā.	185	
PA_atk-s05_14a1:1860	“Gaṅgāya kuṇapaṃ disvā, vuyhamānaṃ mahaṇṇave;	186	
PA_atk-s05_14a1:1861	Vāyaso samacintesi, appapañño acetaso.	186	
PA_atk-s05_14a1:1863	“Yānañca vatidaṃ laddhaṃ, bhakkho cāyaṃ anappako;	186	
PA_atk-s05_14a1:1864	Tattha rattiṃ tattha divā, tattheva nirato mano.	186	
PA_atk-s05_14a1:1866	“Khādaṃ nāgassa maṃsāni, pivaṃ bhāgīrathodakaṃ;	186	
PA_atk-s05_14a1:1867	Sampassaṃ vanacetyāni, na palettha vihaṅgamo.	186	
PA_atk-s05_14a1:1869	“Tañca otaraṇī gaṅgā, pamattaṃ kuṇape rataṃ;	186	
PA_atk-s05_14a1:1870	Samuddaṃ ajjhagāhāsi, agatī yattha pakkhinaṃ.	187	
PA_atk-s05_14a1:1872	“So ca bhakkhaparikkhīṇo, udapatvā vihaṅgamo;	187	
PA_atk-s05_14a1:1873	Na pacchato na purato, nuttaraṃ nopi dakkhiṇaṃ.	187	
PA_atk-s05_14a1:1875	“Dīpaṃ so najjhagāgañchi, agatī yattha pakkhinaṃ;	187	
PA_atk-s05_14a1:1876	So ca tattheva pāpattha, yathā dubbalako tathā.	187	
PA_atk-s05_14a1:1878	“Tañca sāmuddikā macchā, kumbhīlā makarā susū;	187	
PA_atk-s05_14a1:1879	Pasayhakārā khādiṃsu, phandamānaṃ vipakkhakaṃ.	187	
PA_atk-s05_14a1:1881	“Evameva tuvaṃ rāja, ye caññe kāmabhogino;	188	
PA_atk-s05_14a1:1882	Giddhā ce na vamissanti, kākapaññāva te vidū.	188	
PA_atk-s05_14a1:1884	“Esā te upamā rāja, atthasandassanī katā;	188	
PA_atk-s05_14a1:1885	Tvañca paññāyase tena, yadi kāhasi vā na vā”ti.	188	
PA_atk-s05_14a1:1886_0	Tattha pāpānīti, mahārāja, tvaṃ kāmagiddho, narā ca kāme nissāya kāyaduccaritādīni	1886	
PA_atk-s05_14a1:1886_1	pāpāni katvā yattha supinantepi dibbā ca mānusikā ca kāmā na labbhanti, taṃ duggatiṃ	1886	
PA_atk-s05_14a1:1886_2	upapajjantīti attho. Pahantvānāti kheḷapiṇḍaṃ viya pahāya. Akutobhayāti rāgādīsu	1886	
PA_atk-s05_14a1:1886_3	kutoci anāgatabhayā. Ekodibhāvādhigatāti ekodibhāvaṃ ekavihārikataṃ adhigatā. Na	1886	
PA_atk-s05_14a1:1886_4	teti te evarūpā pabbajitā duggatiṃ na gacchanti.	1886	
PA_atk-s05_14a1:1887_0	Upamaṃ teti, mahārāja, dibbamānusake kāme patthentassa hatthikuṇape paṭibaddhakākasadisassa	1887	
PA_atk-s05_14a1:1887_1	tava ekaṃ upamaṃ karissāmi, taṃ suṇohīti attho. Kuṇapanti hatthikaḷevaraṃ. Mahaṇṇaveti	1887	
PA_atk-s05_14a1:1887_2	gambhīraputhule udake. Eko kira mahāvāraṇo gaṅgātīre caranto gaṅgāyaṃ patitvā uttarituṃ	1887	
PA_atk-s05_14a1:1887_3	asakkento tattheva mato gaṅgāya vuyhi, taṃ sandhāyetaṃ vuttaṃ. Vāyasoti ākāsena gacchanto	1887	
PA_atk-s05_14a1:1887_4	eko kāko. Yānañca vatidanti so evaṃ cintetvā tattha nilīyitvā “idaṃ mayā hatthiyānaṃ	1887	
PA_atk-s05_14a1:1887_5	laddhaṃ, ettha nilīno sukhaṃ carissāmi, ayameva ca me anappako bhakkho bhavissati,	1887	
PA_atk-s05_14a1:1887_6	idāni mayā aññattha gantuṃ na vaṭṭatī”ti sanniṭṭhānamakāsi. Tattha rattinti tattha	1887	
PA_atk-s05_14a1:1887_7	rattiñca divā ca tattheva mano abhirato ahosi. Na paletthāti na uppatitvā pakkāmi.	1887	
PA_atk-s05_14a1:1888_0	Otaraṇīti samuddābhimukhī otaramānā. “Ohāriṇī”tipi pāṭho, sā samuddābhimukhī avahāriṇīti	1888	
PA_atk-s05_14a1:1888_1	attho. Agatī yatthāti samuddamajjhaṃ sandhāyāha. Bhakkhaparikkhīṇoti parikkhīṇabhakkho.	1888	
PA_atk-s05_14a1:1888_2	Udapatvāti khīṇe camme ca maṃse ca aṭṭhisaṅghāto ūmivegena bhinno udake nimujji.	1888	
PA_atk-s05_14a1:1888_3	Atha so kāko udake patiṭṭhātuṃ asakkonto uppati, evaṃ uppatitvāti attho. Agatī yattha	1888	
PA_atk-s05_14a1:1888_4	pakkhinanti yasmiṃ samuddamajjhe pakkhīnaṃ agati, tattha so evaṃ uppatito pacchimaṃ	1888	
PA_atk-s05_14a1:1888_5	disaṃ gantvā tattha patiṭṭhaṃ alabhitvā puratthimaṃ, tato uttaraṃ, tato dakkhiṇanti	1888	
PA_atk-s05_14a1:1888_6	catassopi disā gantvā attano patiṭṭhānaṃ na ajjhagā nāgañchīti attho. Atha vā vāyaso	1888	
PA_atk-s05_14a1:1888_7	evaṃ uppatitvā pacchimādīsu ekekaṃ disaṃ āgañchi, dīpaṃ pana najjhāgamāti evamettha	1888	
PA_atk-s05_14a1:1888_8	attho daṭṭhabbo. Pāpatthāti papatito. Yathā dubbalakoti yathā dubbalako pateyya,	1888	
PA_atk-s05_14a1:1888_9	tatheva patito. Susūti susunāmakā caṇḍamacchā. Pasayhakārāti anicchamānakaṃyeva balakkārena.	1888	
PA_atk-s05_14a1:1888_10	Vipakkhakanti viddhastapakkhakaṃ.	18881	
PA_atk-s05_14a1:1889_0	Giddhā ce na vamissantīti yadi giddhā hutvā kāme na vamissanti, na chaḍḍessanti.	1889	
PA_atk-s05_14a1:1889_1	Kākapaññāva teti kākassa samānapaññā iti te buddhādayo paṇḍitā vidū vidanti, jānantīti	1889	
PA_atk-s05_14a1:1889_2	attho. Atthasandassanīti atthappakāsikā. Tvañca paññāyaseti tvañca paññāyissasi.	1889	
PA_atk-s05_14a1:1889_3	Idaṃ vuttaṃ hoti – mahārāja, mayā hitakāmena tava ovādo dinno, taṃ pana tvaṃ yadi	1889	
PA_atk-s05_14a1:1889_4	kāhasi, devaloke nibbattissasi, yadi na kāhasi, kāmapaṅke nimuggo jīvitapariyosāne	1889	
PA_atk-s05_14a1:1889_5	niraye nibbattissasīti evaṃ tvameva tena kāraṇena vā akāraṇena vā sagge vā niraye	1889	
PA_atk-s05_14a1:1889_6	vā paññāyissasi. Ahaṃ pana sabbabhavehi mutto appaṭisandhikoti.	1889	
PA_atk-s05_14a1:1890_0	Imaṃ pana ovādaṃ dentena paccekabuddhena nadī dassitā, tāya vuyhamānaṃ hatthikuṇapaṃ	1890	
PA_atk-s05_14a1:1890_1	dassitaṃ, kuṇapakhādako kāko dassito, tassa kuṇapaṃ khāditvā pānīyapivanakālo dassito,	1890	
PA_atk-s05_14a1:1890_2	ramaṇīyavanasaṇḍadassanakālo dassito, kuṇapassa nadiyā vuyhamānassa samuddapaveso	1890	
PA_atk-s05_14a1:1890_3	dassito, samuddamajjhe kākassa hatthikuṇape patiṭṭhaṃ alabhitvā vināsaṃ pattakālo	1890	
PA_atk-s05_14a1:1890_4	dassito. Tattha nadī viya anamataggo saṃsāro daṭṭhabbo, nadiyā vuyhamānaṃ hatthikuṇapaṃ	1890	
PA_atk-s05_14a1:1890_5	viya saṃsāre pañca kāmaguṇā, kāko viya bālaputhujjano, kākassa kuṇapaṃ khāditvā pānīyapivanakālo	1890	
PA_atk-s05_14a1:1890_6	viya puthujjanassa kāmaguṇe paribhuñjitvā somanassikakālo, kākassa kuṇape laggasseva	1890	
PA_atk-s05_14a1:1890_7	ramaṇīyavanasaṇḍadassanaṃ viya puthujjanassa kāmaguṇesu laggasseva savanavasena aṭṭhatiṃsārammaṇadassanaṃ,	1890	
PA_atk-s05_14a1:1890_8	kuṇape samuddaṃ paviṭṭhe kākassa patiṭṭhaṃ labhituṃ asakkontassa vināsaṃ pattakālo	1890	
PA_atk-s05_14a1:1890_9	viya bālaputhujjanassa kāmaguṇagiddhassa pāpaparāyaṇassa kusaladhamme patiṭṭhaṃ labhituṃ	1890	
PA_atk-s05_14a1:1890_10	asakkontassa mahāniraye mahāvināsapatti daṭṭhabbāti.	18901	
PA_atk-s05_14a1:1891	Evamassa so imāya upamāya ovādaṃ datvā idāni tameva ovādaṃ thiraṃ katvā patiṭṭhapetuṃ gāthamāha –	189	
PA_atk-s05_14a1:1893	“Ekavācampi dvivācaṃ, bhaṇeyya anukampako;	189	
PA_atk-s05_14a1:1894	Tatuttariṃ na bhāseyya, dāsovayyassa santike”ti.	189	
PA_atk-s05_14a1:1895_0	Tattha na bhāseyyāti vacanaṃ aggaṇhantassa hi tato uttariṃ bhāsamāno sāmikassa santike	1895	
PA_atk-s05_14a1:1895_1	dāso viya hoti. Dāso hi sāmike kathaṃ gaṇhantepi aggaṇhantepi kathetiyeva. Tena vuttaṃ	1895	
PA_atk-s05_14a1:1895_2	“tatuttariṃ na bhāseyyā”ti.	1895	
PA_atk-s05_14a1:1897	“Idaṃ vatvāna pakkāmi, soṇako amitabuddhimā;	189	
PA_atk-s05_14a1:1898	Vehāse antalikkhasmiṃ, anusāsitvāna khattiya”nti. –	189	
PA_atk-s05_14a1:1899	Ayaṃ abhisambuddhagāthā.	189	
PA_atk-s05_14a1:1900_0	Tattha idaṃ vatvānāti, bhikkhave, so paccekabuddho amitāya lokuttarabuddhiyā amitabuddhimā	1900	
PA_atk-s05_14a1:1900_1	idaṃ vatvā iddhiyā uppatitvā “sace pabbajissasi, taveva, no ce pabbajissasi, taveva,	1900	
PA_atk-s05_14a1:1900_2	dinno te mayā ovādo, appamatto hohī”ti evaṃ anusāsitvāna khattiyaṃ pakkāmi.	1900	
PA_atk-s05_14a1:1901_0	Bodhisattopi taṃ ākāsena gacchantaṃ yāva dassanapathā olokento ṭhatvā tasmiṃ cakkhupathe	1901	
PA_atk-s05_14a1:1901_1	atikkante saṃvegaṃ paṭilabhitvā cintesi – “ayaṃ brāhmaṇo hīnajacco samāno asambhinne	1901	
PA_atk-s05_14a1:1901_2	khattiyavaṃse jātassa mama matthake attano pādarajaṃ okiranto ākāsaṃ uppatitvā gato,	1901	
PA_atk-s05_14a1:1901_3	mayāpi ajjeva nikkhamitvā pabbajituṃ vaṭṭatī”ti. So rajjaṃ niyyādetvā pabbajitukāmo gāthādvayamāha –	1901	
PA_atk-s05_14a1:1903	“Ko nume rājakattāro, suddā veyyattamāgatā;	190	
PA_atk-s05_14a1:1904	Rajjaṃ niyyādayissāmi, nāhaṃ rajjena matthiko.	190	
PA_atk-s05_14a1:1906	“Ajjeva pabbajissāmi, ko jaññā maraṇaṃ suve;	190	
PA_atk-s05_14a1:1907	Māhaṃ kākova dummedho, kāmānaṃ vasamanvaga”nti.	190	
PA_atk-s05_14a1:1908_0	Tattha ko numeti kuhiṃ nu ime. Rājakattāroti ye rājārahaṃ abhisiñcitvā rājānaṃ karonti.	1908	
PA_atk-s05_14a1:1908_1	Suddā veyyattamāgatāti suddā ca ye ca aññe byattabhāvaṃ āgatā mukhamaṅgalikā. Rajjena	1908	
PA_atk-s05_14a1:1908_2	matthikoti rajjena atthiko. Ko jaññā maraṇaṃ suveti maraṇaṃ ajja vā suve vāti idaṃ	1908	
PA_atk-s05_14a1:1908_3	ko jānituṃ samattho.	1908	
PA_atk-s05_14a1:1909	Evaṃ rajjaṃ niyyādentassa sutvā amaccā āhaṃsu –	190	
PA_atk-s05_14a1:1911	“Atthi te daharo putto, dīghāvu raṭṭhavaḍḍhano;	191	
PA_atk-s05_14a1:1912	Taṃ rajje abhisiñcassu, so no rājā bhavissatī”ti.	191	
PA_atk-s05_14a1:1913	Tato paraṃ raññā vuttagāthamādiṃ katvā udānasambandhagāthā pāḷinayeneva veditabbā –	191	
PA_atk-s05_14a1:1915	“Khippaṃ kumāramānetha, dīghāvuṃ raṭṭhavaḍḍhanaṃ;	191	
PA_atk-s05_14a1:1916	Taṃ rajje abhisiñcissaṃ, so vo rājā bhavissati.	191	
PA_atk-s05_14a1:1918	“Tato kumāramānesuṃ, dīghāvuṃ raṭṭhavaḍḍhanaṃ;	191	
PA_atk-s05_14a1:1919	Taṃ disvā ālapī rājā, ekaputtaṃ manoramaṃ.	191	
PA_atk-s05_14a1:1921	“Saṭṭhi gāmasahassāni, paripuṇṇāni sabbaso;	192	
PA_atk-s05_14a1:1922	Te putta paṭipajjasu, rajjaṃ niyyādayāmi te.	192	
PA_atk-s05_14a1:1924	“Ajjeva pabbajissāmi, ko jaññā maraṇaṃ suve;	192	
PA_atk-s05_14a1:1925	Māhaṃ kāko va dummedho, kāmānaṃ vasamanvagaṃ.	192	
PA_atk-s05_14a1:1927	“Saṭṭhi nāgasahassāni, sabbālaṅkārabhūsitā;	192	
PA_atk-s05_14a1:1928	Suvaṇṇakacchā mātaṅgā, hemakappanavāsasā.	192	
PA_atk-s05_14a1:1930	“Ārūḷhā gāmaṇīyebhi, tomaraṅkusapāṇibhi;	193	
PA_atk-s05_14a1:1931	Te putta paṭipajjassu, rajjaṃ niyyādayāmi te.	193	
PA_atk-s05_14a1:1933	“Ajjeva pabbajissāmi, ko jaññā maraṇaṃ suve;	193	
PA_atk-s05_14a1:1934	Māhaṃ kākova dummedho, kāmānaṃ vasamanvagaṃ.	193	
PA_atk-s05_14a1:1936	“Saṭṭhi assasahassāni, sabbālaṅkārabhūsitā;	193	
PA_atk-s05_14a1:1937	Ājānīyāva jātiyā, sindhavā sīghavāhino.	193	
PA_atk-s05_14a1:1939	“Ārūḷhā gāmaṇīyebhi, illiyācāpadhāribhi;	193	
PA_atk-s05_14a1:1940	Te putta paṭipajjassu, rajjaṃ niyyādayāmi te.	194	
PA_atk-s05_14a1:1942	“Ajjeva pabbajissāmi, ko jaññā maraṇaṃ suve;	194	
PA_atk-s05_14a1:1943	Māhaṃ kākova dummedho, kāmānaṃ vasamanvagaṃ.	194	
PA_atk-s05_14a1:1945	“Saṭṭhi rathasahassāni, sannaddhā ussitaddhajā;	194	
PA_atk-s05_14a1:1946	Dīpā athopi veyyagghā, sabbālaṅkārabhūsitā.	194	
PA_atk-s05_14a1:1948	“Ārūḷhā gāmaṇīyebhi, cāpahatthehi vammibhi;	194	
PA_atk-s05_14a1:1949	Te putta paṭipajjassu, rajjaṃ niyyādayāmi te.	194	
PA_atk-s05_14a1:1951	“Ajjeva pabbajissāmi, ko jaññā maraṇaṃ suve;	195	
PA_atk-s05_14a1:1952	Māhaṃ kākova dummedho, kāmānaṃ vasamanvagaṃ.	195	
PA_atk-s05_14a1:1954	“Saṭṭhi dhenusahassāni, rohaññā puṅgavūsabhā;	195	
PA_atk-s05_14a1:1955	Tā putta paṭipajjassu, rajjaṃ niyyādayāmi te.	195	
PA_atk-s05_14a1:1957	“Ajjeva pabbajissāmi, ko jaññā maraṇaṃ suve;	195	
PA_atk-s05_14a1:1958	Māhaṃ kākova dummedho, kāmānaṃ vasamanvagaṃ.	195	
PA_atk-s05_14a1:1960	“Soḷasitthisahassāni, sabbālaṅkārabhūsitā;	196	
PA_atk-s05_14a1:1961	Vicitravatthābharaṇā, āmuttamaṇikuṇḍalā;	196	
PA_atk-s05_14a1:1962	Tā putta paṭipajjassu, rajjaṃ niyyādayāmi te.	196	
PA_atk-s05_14a1:1964	“Ajjeva pabbajissāmi, ko jaññā maraṇaṃ suve;	196	
PA_atk-s05_14a1:1965	Māhaṃ kākova dummedho, kāmānaṃ vasamanvagaṃ.	196	
PA_atk-s05_14a1:1967	“Daharasseva me tāta, mātā matāti me sutaṃ;	196	
PA_atk-s05_14a1:1968	Tayā vinā ahaṃ tāta, jīvitumpi na ussahe.	196	
PA_atk-s05_14a1:1970	“Yathā āraññakaṃ nāgaṃ, poto anveti pacchato;	197	
PA_atk-s05_14a1:1971	Jessantaṃ giriduggesu, samesu visamesu ca.	197	
PA_atk-s05_14a1:1973	“Evaṃ taṃ anugacchāmi, pattamādāya pacchato;	197	
PA_atk-s05_14a1:1974	Subharo te bhavissāmi, na te hessāmi dubbharo.	197	
PA_atk-s05_14a1:1976	“Yathā sāmuddikaṃ nāvaṃ, vāṇijānaṃ dhanesinaṃ;	197	
PA_atk-s05_14a1:1977	Vohāro tattha gaṇheyya, vāṇijā byasanī siyā.	197	
PA_atk-s05_14a1:1979	“Evamevāyaṃ puttakali, antarāyakaro mama;	197	
PA_atk-s05_14a1:1980	Imaṃ kumāraṃ pāpetha, pāsādaṃ rativaḍḍhanaṃ.	198	
PA_atk-s05_14a1:1982	“Tattha kambusahatthāyo, yathā sakkaṃva accharā;	198	
PA_atk-s05_14a1:1983	Tā naṃ tattha ramessanti, tāhi ceso ramissati.	198	
PA_atk-s05_14a1:1985	“Tato kumāraṃ pāpesuṃ, pāsādaṃ rativaḍḍhanaṃ;	198	
PA_atk-s05_14a1:1986	Taṃ disvā avacuṃ kaññā, dīghāvuṃ raṭṭhavaḍḍhanaṃ.	198	
PA_atk-s05_14a1:1988	“Devatānusi gandhabbo, adu sakko purindado;	198	
PA_atk-s05_14a1:1989	Ko vā tvaṃ kassa vā putto, kathaṃ jānemu taṃ mayaṃ.	198	
PA_atk-s05_14a1:1991	“Namhi devo na gandhabbo, nāpi sakko purindado;	199	
PA_atk-s05_14a1:1992	Kāsirañño ahaṃ putto, dīghāvu raṭṭhavaḍḍhano;	199	
PA_atk-s05_14a1:1993	Mamaṃ bharatha bhaddaṃ vo, ahaṃ bhattā bhavāmi vo.	199	
PA_atk-s05_14a1:1995	“Taṃ tattha avacuṃ kaññā, dīghāvuṃ raṭṭhavaḍḍhanaṃ;	199	
PA_atk-s05_14a1:1996	Kuhiṃ rājā anuppatto, ito rājā kuhiṃ gato.	199	
PA_atk-s05_14a1:1998	“Paṅkaṃ rājā atikkanto, thale rājā patiṭṭhito;	199	
PA_atk-s05_14a1:1999	Akaṇḍakaṃ agahanaṃ, paṭipanno mahāpathaṃ.	199	
PA_atk-s05_14a1:2001	“Ahañca paṭipannosmi, maggaṃ duggatigāminaṃ;	200	
PA_atk-s05_14a1:2002	Sakaṇṭakaṃ sagahanaṃ, yena gacchanti duggatiṃ.	200	
PA_atk-s05_14a1:2004	“Tassa te svāgataṃ rāja, sīhasseva giribbajaṃ;	200	
PA_atk-s05_14a1:2005	Anusāsa mahārāja, tvaṃ no sabbāsamissaro”ti.	200	
PA_atk-s05_14a1:2006_0	Tattha khippanti tena hi naṃ sīghaṃ ānetha. Ālapīti “saṭṭhi gāmasahassānī”tiādīni	2006	
PA_atk-s05_14a1:2006_1	vadanto ālapi. Sabbālaṅkārabhūsitāti te nāgā sabbehi sīsūpagādīhi alaṅkārehi bhūsitā.	2006	
PA_atk-s05_14a1:2006_2	Hemakappanavāsasāti suvaṇṇakhacitena kappanena paṭicchannasarīrā. Gāmaṇīyebhīti hatthācariyehi.	2006	
PA_atk-s05_14a1:2006_3	Ājānīyāvāti kāraṇākāraṇavijānanakā va. Jātiyāti sindhavajātiyā sindhuraṭṭhe sindhunadītīre	2006	
PA_atk-s05_14a1:2006_4	jātā. Gāmaṇīyebhīti assācariyehi. Illiyā cāpadhāribhīti illiyāvudhañca cāpāvudhañca	2006	
PA_atk-s05_14a1:2006_5	dhārentehi. Dīpā athopi veyyagghāti dīpicammabyagghacammaparivārā. Gāmaṇīyebhīti	2006	
PA_atk-s05_14a1:2006_6	rathikehi. Vammibhīti sannaddhavammehi. Rohaññāti rattavaṇṇā. Puṅgavūsabhāti usabhasaṅkhātena	2006	
PA_atk-s05_14a1:2006_7	jeṭṭhakapuṅgavena samannāgatā.	2006	
PA_atk-s05_14a1:2007_0	Daharasseva me, tātāti atha naṃ kumāro, tāta, mama daharasseva sato mātā matā iti	2007	
PA_atk-s05_14a1:2007_1	mayā sutaṃ, sohaṃ tayā vinā jīvituṃ na sakkhissāmīti āha. Pototi taruṇapotako. Jessantanti	2007	
PA_atk-s05_14a1:2007_2	vicarantaṃ. Sāmuddikanti samudde vicarantaṃ. Dhanesinanti dhanaṃ pariyesantānaṃ.	2007	
PA_atk-s05_14a1:2007_3	Vohāroti vicitravohāro heṭṭhākaḍḍhanako vāḷamaccho vā udakarakkhaso vā āvaṭṭo vā.	2007	
PA_atk-s05_14a1:2007_4	Tatthāti tasmiṃ samudde. Vāṇijā byasanī siyāti atha te vāṇijā byasanappattā bhaveyyuṃ.	2007	
PA_atk-s05_14a1:2007_5	“Siyyunti”pi pāṭho. Puttakalīti puttalāmako puttakāḷakaṇṇī. Kumāro puna kiñci vattuṃ	2007	
PA_atk-s05_14a1:2007_6	na visahi. Atha rājā amacce āṇāpento “ima”ntiādimāha. Tattha kambusahatthāyoti kambusaṃ	2007	
PA_atk-s05_14a1:2007_7	vuccati suvaṇṇaṃ, suvaṇṇābharaṇabhūsitahatthāyoti attho. Yathāti yathā icchanti, tathā karonti.	2007	
PA_atk-s05_14a1:2008_0	Evaṃ vatvā mahāsatto tattheva taṃ abhisiñcāpetvā nagaraṃ pāhesi. Sayaṃ pana ekakova	2008	
PA_atk-s05_14a1:2008_1	uyyānā nikkhamitvā himavantaṃ pavisitvā ramaṇīye bhūmibhāge paṇṇasālaṃ māpetvā isipabbajjaṃ	2008	
PA_atk-s05_14a1:2008_2	pabbajitvā vanamūlaphalāhāro yāpesi. Mahājanopi kumāraṃ bārāṇasiṃ pavesesi. So nagaraṃ	2008	
PA_atk-s05_14a1:2008_3	padakkhiṇaṃ katvā pāsādaṃ abhiruhi. Tamatthaṃ pakāsento satthā “tato”tiādimāha. Taṃ	2008	
PA_atk-s05_14a1:2008_4	disvā avacuṃ kaññāti taṃ mahantena parivārena sirisobhaggena āgataṃ disvā “asuko	2008	
PA_atk-s05_14a1:2008_5	nāmeso”ti ajānantiyova tā nāṭakitthiyo gantvā avocuṃ. Mamaṃ bharathāti mamaṃ icchatha.	2008	
PA_atk-s05_14a1:2008_6	Paṅkanti rāgādikilesapaṅkaṃ. Thaleti pabbajjāya. Akaṇṭakanti rāgakaṇṭakādivirahitaṃ.	2008	
PA_atk-s05_14a1:2008_7	Teheva gahanehi agahanaṃ. Mahāpathanti saggamokkhagāminaṃ mahāmaggaṃ paṭipanno. Yenāti	2008	
PA_atk-s05_14a1:2008_8	yena micchāmaggena duggatiṃ gacchanti, taṃ ahaṃ paṭipannoti vadati. Tato tā cintesuṃ	2008	
PA_atk-s05_14a1:2008_9	– “rājā tāva amhe pahāya pabbajito, ayampi kāmesu virattacittarūpo, sace naṃ nābhiramessāma,	2008	
PA_atk-s05_14a1:2008_10	nikkhamitvā pabbajeyya, abhiramanākāramassa karissāmā”ti. Atha naṃ abhinandantiyo	20081	
PA_atk-s05_14a1:2008_11	osānagāthamāhaṃsu. Tattha giribbajanti sīhapotakānaṃ vasanaṭṭhānaṃ kañcanaguhaṃ kesarasīhassa	20081	
PA_atk-s05_14a1:2008_12	āgataṃ viya tassa tava āgataṃ suāgataṃ. Tvaṃ noti tvaṃ sabbāsampi amhākaṃ issaro, sāmīti.	20081	
PA_atk-s05_14a1:2009_0	Evañca pana vatvā sabbā tūriyāni paggaṇhiṃsu, nānappakārāni naccagītāni pavattiṃsu.	2009	
PA_atk-s05_14a1:2009_1	Yaso mahā ahosi, so yasamadamatto pitaraṃ na sari, dhammena rajjaṃ kāretvā yathākammaṃ	2009	
PA_atk-s05_14a1:2009_2	gato. Bodhisattopi jhānābhiññā nibbattetvā āyupariyosāne brahmalokūpago ahosi.	2009	
PA_atk-s05_14a1:2010_0	Satthā imaṃ dhammadesanaṃ āharitvā “na, bhikkhave, idāneva, pubbepi tathāgato mahābhinikkhamanaṃ	2010	
PA_atk-s05_14a1:2010_1	nikkhantoyevā”ti vatvā jātakaṃ samodhānesi – “tadā paccekabuddho parinibbāyi, putto	2010	
PA_atk-s05_14a1:2010_2	rāhulakumāro ahosi, sesaparisā buddhaparisā, arindamarājā pana ahameva ahosi”nti.	2010	
PA_atk-s05_14a1:2011	Soṇakajātakavaṇṇanā paṭhamā.	201	
PA_atk-s05_14a1:2013	[530] 2. Saṃkiccajātakavaṇṇanā	201	
PA_atk-s05_14a1:2014_0	Disvā nisinnaṃ rājānanti idaṃ satthā jīvakambavane viharanto ajātasattussa pitughātakammaṃ	2014	
PA_atk-s05_14a1:2014_1	ārabbha kathesi. So hi devadattaṃ nissāya tassa vacanena pitaraṃ ghātāpetvā devadattassa	2014	
PA_atk-s05_14a1:2014_2	saṅghabhedāvasāne bhinnaparisassa roge uppanne “tathāgataṃ khamāpessāmī”ti mañcasivikāya	2014	
PA_atk-s05_14a1:2014_3	sāvatthiṃ gacchantassa jetavanadvāre pathaviṃ paviṭṭhabhāvaṃ sutvā “devadatto sammāsambuddhassa	2014	
PA_atk-s05_14a1:2014_4	paṭipakkho hutvā pathaviṃ pavisitvā avīciparāyaṇo jāto, mayāpi taṃ nissāya pitā dhammiko	2014	
PA_atk-s05_14a1:2014_5	dhammarājā ghātito, ahampi nu kho pathaviṃ pavisissāmī”ti bhīto rajjasiriyā cittassādaṃ	2014	
PA_atk-s05_14a1:2014_6	na labhi, “thokaṃ niddāyissāmī”ti niddaṃ upagatamattova navayojanabahalāyaṃ ayamahāpathaviyaṃ	2014	
PA_atk-s05_14a1:2014_7	pātetvā ayasūlehi koṭṭiyamāno viya sunakhehi luñjitvā khajjamāno viya bheravaravena viravanto uṭṭhāti.	2014	
PA_atk-s05_14a1:2015_0	Athekadivasaṃ komudiyā cātumāsiniyā amaccagaṇaparivuto attano yasaṃ oloketvā “mama	2015	
PA_atk-s05_14a1:2015_1	pitu yaso ito mahantataro, tathārūpaṃ nāma ahaṃ dhammarājānaṃ devadattaṃ nissāya	2015	
PA_atk-s05_14a1:2015_2	ghātesi”nti cintesi. Tassevaṃ cintentasseva kāye ḍāho uppajji, sakalasarīraṃ sedatintaṃ	2015	
PA_atk-s05_14a1:2015_3	ahosi. Tato “ko nu kho me imaṃ bhayaṃ vinodetuṃ sakkhissatī”ti cintetvā “ṭhapetvā	2015	
PA_atk-s05_14a1:2015_4	dasabalaṃ añño natthī”ti ñatvā “ahaṃ tathāgatassa mahāparādho, ko nu kho maṃ netvā	2015	
PA_atk-s05_14a1:2015_5	dassessatī”ti cintento “na añño koci aññatra jīvakā”ti sallakkhetvā tassa gahetvā	2015	
PA_atk-s05_14a1:2015_6	gamanūpāyaṃ karonto “ramaṇīyā vata, bho, dosinā rattī”ti udānaṃ udānetvā “kaṃ nu	2015	
PA_atk-s05_14a1:2015_7	khvajja samaṇaṃ vā brāhmaṇaṃ vā payirupāseyyāmī”ti vatvā pūraṇasāvakādīhi pūraṇādīnaṃ	2015	
PA_atk-s05_14a1:2015_8	guṇe kathite tesaṃ vacanaṃ anādiyitvā jīvakaṃ paṭipucchitvā tena tathāgatassa guṇaṃ	2015	
PA_atk-s05_14a1:2015_9	kathetvā “taṃ devo bhagavantaṃ payirupāsatū”ti vutto hatthiyānāni kappāpetvā jīvakambavanaṃ	2015	
PA_atk-s05_14a1:2015_10	gantvā tathāgataṃ upasaṅkamitvā vanditvā tathāgatena katapaṭisanthāro sandiṭṭhikaṃ	20151	
PA_atk-s05_14a1:2015_11	sāmaññaphalaṃ pucchitvā tathāgatassa madhuraṃ sāmaññaphaladhammadesanaṃ sutvā suttapariyosāne	20151	
PA_atk-s05_14a1:2015_12	upāsakattaṃ paṭiveditvā tathāgataṃ khamāpetvā pakkāmi. So tato paṭṭhāya dānaṃ dento	20151	
PA_atk-s05_14a1:2015_13	sīlaṃ rakkhanto tathāgatena saddhiṃ saṃsaggaṃ katvā madhuradhammakathaṃ suṇanto kalyāṇamittasaṃsaggena	20151	
PA_atk-s05_14a1:2015_14	pahīnabhayo vigatalomahaṃso hutvā cittassādaṃ paṭilabhitvā sukhena cattāro iriyāpathe kappesi.	20151	
PA_atk-s05_14a1:2016_0	Athekadivasaṃ dhammasabhāyaṃ kathaṃ samuṭṭhāpesuṃ – “āvuso, ajātasattu pitughātakammaṃ	2016	
PA_atk-s05_14a1:2016_1	katvā bhayappatto ahosi, rajjasiriṃ nissāya cittassādaṃ alabhanto sabbairiyāpathesu	2016	
PA_atk-s05_14a1:2016_2	dukkhaṃ anubhoti, so dāni tathāgataṃ āgamma kalyāṇamittasaṃsaggena vigatabhayo issariyasukhaṃ	2016	
PA_atk-s05_14a1:2016_3	anubhotī”ti. Satthā āgantvā “kāya nuttha, bhikkhave, etarahi kathāya sannisinnā”ti	2016	
PA_atk-s05_14a1:2016_4	pucchitvā “imāya nāmā”ti vutte “na, bhikkhave, idāneva, pubbepesa pitughātakammaṃ	2016	
PA_atk-s05_14a1:2016_5	katvā maṃ nissāya sukhaṃ sayī”ti vatvā atītaṃ āhari.	2016	
PA_atk-s05_14a1:2017_0	Atīte bārāṇasiyaṃ brahmadatto rajjaṃ kārento brahmadattakumāraṃ nāma puttaṃ paṭilabhi.	2017	
PA_atk-s05_14a1:2017_1	Tadā bodhisatto purohitassa gehe paṭisandhiṃ gaṇhi, jātassevassa “saṃkiccakumāro”ti	2017	
PA_atk-s05_14a1:2017_2	nāmaṃ kariṃsu. Te ubhopi rājanivesane ekatova vaḍḍhiṃsu. Aññamaññaṃ sahāyakā hutvā	2017	
PA_atk-s05_14a1:2017_3	vayappattā takkasilaṃ gantvā sabbasippāni uggaṇhitvā paccāgamiṃsu. Atha rājā puttassa	2017	
PA_atk-s05_14a1:2017_4	uparajjaṃ adāsi. Bodhisattopi uparājasseva santike ahosi. Athekadivasaṃ uparājā pitu	2017	
PA_atk-s05_14a1:2017_5	uyyānakīḷaṃ gacchantassa mahantaṃ yasaṃ disvā tasmiṃ lobhaṃ uppādetvā “mayhaṃ pitā	2017	
PA_atk-s05_14a1:2017_6	mama bhātikasadiso, sace etassa maraṇaṃ olokessāmi, mahallakakāle rajjaṃ labhissāmi,	2017	
PA_atk-s05_14a1:2017_7	tadā laddhenapi rajjena ko attho, pitaraṃ māretvā rajjaṃ gaṇhissāmī”ti cintetvā bodhisattassa	2017	
PA_atk-s05_14a1:2017_8	tamatthaṃ ārocesi. Bodhisatto, “samma, pitughātakammaṃ nāma bhāriyaṃ, nirayamaggo,	2017	
PA_atk-s05_14a1:2017_9	na sakkā etaṃ kātuṃ, mā karī”ti paṭibāhi. So punappunampi kathetvā yāvatatiyaṃ tena	2017	
PA_atk-s05_14a1:2017_10	paṭibāhito pādamūlikehi saddhiṃ mantesi. Tepi sampaṭicchitvā rañño māraṇūpāyaṃ vīmaṃsiṃsu.	20171	
PA_atk-s05_14a1:2017_11	Bodhisatto taṃ pavattiṃ ñatvā “nāhaṃ etehi saddhiṃ ekato bhavissāmī”ti mātāpitaro	20171	
PA_atk-s05_14a1:2017_12	anāpucchitvāva aggadvārena nikkhamitvā himavantaṃ pavisitvā isipabbajjaṃ pabbajitvā	20171	
PA_atk-s05_14a1:2017_13	jhānābhiññā nibbattetvā vanamūlaphalāhāro vihāsi.	20171	
PA_atk-s05_14a1:2018_0	Rājakumāropi tasmiṃ gate pitaraṃ mārāpetvā mahantaṃ yasaṃ anubhavi. “Saṃkiccakumāro	2018	
PA_atk-s05_14a1:2018_1	kira isipabbajjaṃ pabbajito”ti sutvā bahū kulaputtā nikkhamitvā tassa santike pabbajiṃsu.	2018	
PA_atk-s05_14a1:2018_2	So mahatā isigaṇena parivuto tattha vasi. Sabbepi samāpattilābhinoyeva. Rājāpi pitaraṃ	2018	
PA_atk-s05_14a1:2018_3	māretvā appamattakaṃyeva kālaṃ rajjasukhaṃ anubhavitvā tato paṭṭhāya bhīto cittassādaṃ	2018	
PA_atk-s05_14a1:2018_4	alabhanto niraye kammakaraṇappatto viya ahosi. So bodhisattaṃ anussaritvā “sahāyo	2018	
PA_atk-s05_14a1:2018_5	me ‘pitughātakammaṃ bhāriyaṃ, mā karī’ti paṭisedhetvā maṃ attano kathaṃ gāhāpetuṃ	2018	
PA_atk-s05_14a1:2018_6	asakkonto attānaṃ niddosaṃ katvā palāyi. Sace so idha abhavissa, na me pitughātakammaṃ	2018	
PA_atk-s05_14a1:2018_7	kātuṃ adassa, idampi me bhayaṃ hareyya, kahaṃ nu kho so etarahi viharati. Sace tassa	2018	
PA_atk-s05_14a1:2018_8	vasanaṭṭhānaṃ jāneyyaṃ, pakkosāpeyyaṃ, ko nu kho me tassa vasanaṭṭhānaṃ āroceyyā”ti	2018	
PA_atk-s05_14a1:2018_9	cintesi. So tato paṭṭhāya antepure ca rājasabhāyañca bodhisattasseva vaṇṇaṃ bhāsati.	2018	
PA_atk-s05_14a1:2019_0	Evaṃ addhāne gate bodhisatto “rājā maṃ sarati, mayā tattha gantvā tassa dhammaṃ desetvā	2019	
PA_atk-s05_14a1:2019_1	taṃ nibbhayaṃ katvā āgantuṃ vaṭṭatī”ti paṇṇāsa vassāni himavante vasitvā pañcasatatāpasaparivuto	2019	
PA_atk-s05_14a1:2019_2	ākāsenāgantvā dāyapasse nāma uyyāne otaritvā isigaṇaparivuto silāpaṭṭe nisīdi. Uyyānapālo	2019	
PA_atk-s05_14a1:2019_3	taṃ disvā “bhante, gaṇasatthā konāmo”ti pucchitvā “saṃkiccapaṇḍito nāmā”ti ca sutvā	2019	
PA_atk-s05_14a1:2019_4	sayampi sañjānitvā “bhante, yāvāhaṃ rājānaṃ ānemi, tāva idheva hotha, amhākaṃ rājā	2019	
PA_atk-s05_14a1:2019_5	tumhe daṭṭhukāmo”ti vatvā vegena rājakulaṃ gantvā tassa āgatabhāvaṃ rañño ārocesi.	2019	
PA_atk-s05_14a1:2019_6	Rājā tassa santikaṃ gantvā kattabbayuttakaṃ upahāraṃ katvā pañhaṃ pucchi. Tamatthaṃ	2019	
PA_atk-s05_14a1:2019_7	pakāsento satthā āha –	2019	
PA_atk-s05_14a1:2021	“Disvā nisinnaṃ rājānaṃ, brahmadattaṃ rathesabhaṃ;	202	
PA_atk-s05_14a1:2022	Athassa paṭivedesi, yassāsi anukampako.	202	
PA_atk-s05_14a1:2024	“Saṃkiccāyaṃ anuppatto, isīnaṃ sādhusammato;	202	
PA_atk-s05_14a1:2025	Taramānarūpo niyyāhi, khippaṃ passa mahesinaṃ.	202	
PA_atk-s05_14a1:2027	“Tato ca rājā taramāno, yuttamāruyha sandanaṃ;	202	
PA_atk-s05_14a1:2028	Mittāmaccaparibyūḷho, agamāsi rathesabho.	202	
PA_atk-s05_14a1:2030	“Nikkhippa pañca kakudhāni, kāsīnaṃ raṭṭhavaḍḍhano;	203	
PA_atk-s05_14a1:2031	Vālabījanimuṇhīsaṃ, khaggaṃ chattañcupāhanaṃ.	203	
PA_atk-s05_14a1:2033	“Oruyha rājā yānamhā, ṭhapayitvā paṭicchadaṃ;	203	
PA_atk-s05_14a1:2034	Āsīnaṃ dāyapassasmiṃ, saṃkiccamupasaṅkami.	203	
PA_atk-s05_14a1:2036	“Upasaṅkamitvā so rājā, sammodi isinā saha;	203	
PA_atk-s05_14a1:2037	Taṃ kathaṃ vītisāretvā, ekamantaṃ upāvisi.	203	
PA_atk-s05_14a1:2039	“Ekamantaṃ nisinnova, atha kālaṃ amaññatha;	203	
PA_atk-s05_14a1:2040	Tato pāpāni kammāni, pucchituṃ paṭipajjatha.	204	
PA_atk-s05_14a1:2042	“Isiṃ pucchāma saṃkiccaṃ, isīnaṃ sādhusammataṃ;	204	
PA_atk-s05_14a1:2043	Āsīnaṃ dāyapassasmiṃ, isisaṅghapurakkhataṃ.	204	
PA_atk-s05_14a1:2045	“Kaṃ gatiṃ pecca gacchanti, narā dhammāticārino;	204	
PA_atk-s05_14a1:2046	Aticiṇṇo mayā dhammo, taṃ me akkhāhi pucchito”ti.	204	
PA_atk-s05_14a1:2047_0	Tattha disvāti, bhikkhave, so uyyānapālo rājānaṃ rājasabhāyaṃ nisinnaṃ disvā athassa	2047	
PA_atk-s05_14a1:2047_1	paṭivedesi, “yassāsī”ti vadanto ārocesīti attho. Yassāsīti, mahārāja, yassa tvaṃ	2047	
PA_atk-s05_14a1:2047_2	anukampako muducitto ahosi, yassa abhiṇhaṃ vaṇṇaṃ payirudāhāsi, so ayaṃ saṃkicco	2047	
PA_atk-s05_14a1:2047_3	isīnaṃ antare sādhu laddhakoti sammato anuppatto tava uyyāne silāpaṭṭe isigaṇaparivuto	2047	
PA_atk-s05_14a1:2047_4	kañcanapaṭimā viya nisinno. Taramānarūpoti, mahārāja, pabbajitā nāma kule vā gaṇe	2047	
PA_atk-s05_14a1:2047_5	vā alaggā tumhākaṃ gacchantānaññeva pakkameyyuṃ, tasmā taramānarūpo khippaṃ niyyāhi,	2047	
PA_atk-s05_14a1:2047_6	mahantānaṃ sīlādiguṇānaṃ esitattā passa mahesinaṃ.	2047	
PA_atk-s05_14a1:2048_0	Tatoti, bhikkhave, so rājā tassa vacanaṃ sutvā tato tassa vacanato anantarameva.	2048	
PA_atk-s05_14a1:2048_1	Nikkhippāti nikkhipitvā tassa kira uyyānadvāraṃ patvāva etadahosi – “pabbajitā nāma	2048	
PA_atk-s05_14a1:2048_2	garuṭṭhāniyā, saṃkiccatāpasassa santikaṃ uddhatavesena gantuṃ ayutta”nti. So maṇicittasuvaṇṇadaṇḍaṃ	2048	
PA_atk-s05_14a1:2048_3	vālabījaniṃ, kañcanamayaṃ uṇhīsapaṭṭaṃ, suparikkhittaṃ maṅgalakhaggaṃ, setacchattaṃ,	2048	
PA_atk-s05_14a1:2048_4	sovaṇṇapādukāti imāni pañca rājakakudhabhaṇḍāni apanesi. Tena vuttaṃ “nikkhippā”ti.	2048	
PA_atk-s05_14a1:2048_5	Paṭicchadanti tameva rājakakudhabhaṇḍaṃ ṭhapayitvā bhaṇḍāgārikassa hatthe datvā.	2048	
PA_atk-s05_14a1:2048_6	Dāyapassasminti evaṃnāmake uyyāne. Atha kālaṃ amaññathāti atha so idāni me pañhaṃ	2048	
PA_atk-s05_14a1:2048_7	pucchituṃ kāloti jāni. Pāḷiyaṃ pana “yathākāla”nti āgataṃ, tassa kālānurūpena pañhapucchanaṃ	2048	
PA_atk-s05_14a1:2048_8	amaññathāti attho. Paṭipajjathāti paṭipajji. Peccāti paṭigantvā, paralokassa vā nāmetaṃ,	2048	
PA_atk-s05_14a1:2048_9	tasmā paraloketi attho. Mayāti, bhante, mayā sucaritadhammo aticiṇṇo pitughātakammaṃ	2048	
PA_atk-s05_14a1:2048_10	kataṃ, taṃ me akkhāhi, kaṃ gatiṃ pitughātakā gacchanti, katarasmiṃ niraye paccantīti pucchati.	20481	
PA_atk-s05_14a1:2049	Taṃ sutvā bodhisatto “tena hi, mahārāja, suṇohī”ti vatvā ovādaṃ tāva adāsi. Satthā tamatthaṃ pakāsento āha –	204	
PA_atk-s05_14a1:2051	“Isī avaca saṃkicco, kāsīnaṃ raṭṭhavaḍḍhanaṃ;	205	
PA_atk-s05_14a1:2052	Āsīnaṃ dāyapassasmiṃ, mahārāja suṇohi me.	205	
PA_atk-s05_14a1:2054	“Uppathena vajantassa, yo maggamanusāsati;	205	
PA_atk-s05_14a1:2055	Tassa ce vacanaṃ kayirā, nāssa maggeyya kaṇṭako.	205	
PA_atk-s05_14a1:2057	“Adhammaṃ paṭipannassa, yo dhammamanusāsati;	205	
PA_atk-s05_14a1:2058	Tassa ce vacanaṃ kayirā, na so gaccheyya duggati”nti.	205	
PA_atk-s05_14a1:2059_0	Tattha uppathenāti corehi pariyuṭṭhitamaggena. Maggamanusāsatīti khemamaggaṃ akkhāti.	2059	
PA_atk-s05_14a1:2059_1	Nāssa maggeyya kaṇṭakoti tassa ovādakarassa purisassa mukhaṃ corakaṇṭako na passeyya.	2059	
PA_atk-s05_14a1:2059_2	Yo dhammanti yo sucaritadhammaṃ. Na soti so puriso nirayādibhedaṃ duggatiṃ na gaccheyya.	2059	
PA_atk-s05_14a1:2059_3	Uppathasadiso hi, mahārāja, adhammo, khemamaggasadiso sucaritadhammo, tvaṃ pana pubbe	2059	
PA_atk-s05_14a1:2059_4	“pitaraṃ ghātetvā rājā homī”ti mayhaṃ kathetvā mayā paṭibāhito mama vacanaṃ akatvā	2059	
PA_atk-s05_14a1:2059_5	pitaraṃ ghātetvā idāni socasi, paṇḍitānaṃ ovādaṃ akaronto nāma coramaggapaṭipanno	2059	
PA_atk-s05_14a1:2059_6	viya mahābyasanaṃ pāpuṇātīti.	2059	
PA_atk-s05_14a1:2060	Evamassa ovādaṃ datvā upari dhammaṃ desento āha –	206	
PA_atk-s05_14a1:2062	“Dhammo patho mahārāja, adhammo pana uppatho;	206	
PA_atk-s05_14a1:2063	Adhammo nirayaṃ neti, dhammo pāpeti suggatiṃ.	206	
PA_atk-s05_14a1:2065	“Adhammacārino rāja, narā visamajīvino;	206	
PA_atk-s05_14a1:2066	Yaṃ gatiṃ pecca gacchanti, niraye te suṇohi me.	206	
PA_atk-s05_14a1:2068	“Sañjīvo kāḷasutto ca, saṅghāto dve ca roruvā;	206	
PA_atk-s05_14a1:2069	Athāparo mahāvīci, tāpano ca patāpano.	206	
PA_atk-s05_14a1:2071	“Iccete aṭṭha nirayā, akkhātā duratikkamā;	207	
PA_atk-s05_14a1:2072	Ākiṇṇā luddakammehi, paccekā soḷasussadā.	207	
PA_atk-s05_14a1:2074	“Kadariyatāpanā ghorā, accimanto mahabbhayā;	207	
PA_atk-s05_14a1:2075	Lomahaṃsanarūpā ca, bhesmā paṭibhayā dukhā.	207	
PA_atk-s05_14a1:2077	“Catukkaṇṇā catudvārā, vibhattā bhāgaso mitā;	207	
PA_atk-s05_14a1:2078	Ayopākārapariyantā, ayasā paṭikujjitā.	207	
PA_atk-s05_14a1:2080	“Tesaṃ ayomayā bhūmi, jalitā tejasā yutā;	208	
PA_atk-s05_14a1:2081	Samantā yojanasataṃ, phuṭā tiṭṭhanti sabbadā.	208	
PA_atk-s05_14a1:2083	“Ete patanti niraye, uddhaṃpādā avaṃsirā;	208	
PA_atk-s05_14a1:2084	Isīnaṃ ativattāro, saññatānaṃ tapassinaṃ.	208	
PA_atk-s05_14a1:2086	“Te bhūnahuno paccanti, macchā bilakatā yathā;	208	
PA_atk-s05_14a1:2087	Saṃvacchare asaṅkheyye, narā kibbisakārino.	208	
PA_atk-s05_14a1:2089	“Ḍayhamānena gattena, niccaṃ santarabāhiraṃ;	208	
PA_atk-s05_14a1:2090	Nirayā nādhigacchanti, dvāraṃ nikkhamanesino.	209	
PA_atk-s05_14a1:2092	“Puratthimena dhāvanti, tato dhāvanti pacchato;	209	
PA_atk-s05_14a1:2093	Uttarenapi dhāvanti, tato dhāvanti dakkhiṇaṃ;	209	
PA_atk-s05_14a1:2094	Yaṃ yañhi dvāraṃ gacchanti, taṃ tadeva pidhīyare.	209	
PA_atk-s05_14a1:2096	“Bahūni vassasahassāni, janā nirayagāmino;	209	
PA_atk-s05_14a1:2097	Bāhā paggayha kandanti, patvā dukkhaṃ anappakaṃ.	209	
PA_atk-s05_14a1:2099	“Āsīvisaṃva kupitaṃ, tejassiṃ duratikkamaṃ;	209	
PA_atk-s05_14a1:2100	Na sādhurūpe āsīde, saññatānaṃ tapassinaṃ.	210	
PA_atk-s05_14a1:2102	“Atikāyo mahissāso, ajjuno kekakādhipo;	210	
PA_atk-s05_14a1:2103	Sahassabāhu ucchinno, isimāsajja gotamaṃ.	210	
PA_atk-s05_14a1:2105	“Arajaṃ rajasā vacchaṃ, kisaṃ avakiriya daṇḍakī;	210	
PA_atk-s05_14a1:2106	Tālova mūlato chinno, sa rājā vibhavaṅgato.	210	
PA_atk-s05_14a1:2108	“Upahacca manaṃ majjho, mātaṅgasmiṃ yasassine;	210	
PA_atk-s05_14a1:2109	Sapārisajjo ucchinno, majjhāraññaṃ tadā ahu.	210	
PA_atk-s05_14a1:2111	“Kaṇhadīpāyanāsajja, isiṃ andhakaveṇḍayo;	211	
PA_atk-s05_14a1:2112	Aññoññaṃ musalā hantvā, sampattā yamasādhanaṃ.	211	
PA_atk-s05_14a1:2114	“Athāyaṃ isinā satto, antalikkhacaro pure;	211	
PA_atk-s05_14a1:2115	Pāvekkhi pathaviṃ cecco, hīnatto pattapariyāyaṃ.	211	
PA_atk-s05_14a1:2117	“Tasmā hi chandāgamanaṃ, nappasaṃsanti paṇḍitā;	211	
PA_atk-s05_14a1:2118	Aduṭṭhacitto bhāseyya, giraṃ saccūpasaṃhitaṃ.	211	
PA_atk-s05_14a1:2120	“Manasā ce paduṭṭhena, yo naro pekkhate muniṃ;	212	
PA_atk-s05_14a1:2121	Vijjācaraṇasampannaṃ, gantā so nirayaṃ adho.	212	
PA_atk-s05_14a1:2123	“Ye vuḍḍhe paribhāsanti, pharusūpakkamā janā;	212	
PA_atk-s05_14a1:2124	Anapaccā adāyādā, tālavatthu bhavanti te.	212	
PA_atk-s05_14a1:2126	“Yo ca pabbajitaṃ hanti, katakiccaṃ mahesinaṃ;	212	
PA_atk-s05_14a1:2127	Sa kāḷasutte niraye, cirarattāya paccati.	212	
PA_atk-s05_14a1:2129	“Yo ca rājā adhammaṭṭho, raṭṭhaviddhaṃsano mago;	212	
PA_atk-s05_14a1:2130	Tāpayitvā janapadaṃ, tāpane pecca paccati.	213	
PA_atk-s05_14a1:2132	“So ca vassasahassāni, sataṃ dibbāni paccati;	213	
PA_atk-s05_14a1:2133	Accisaṅghapareto so, dukkhaṃ vedeti vedanaṃ.	213	
PA_atk-s05_14a1:2135	“Tassa aggisikhā kāyā, niccharanti pabhassarā;	213	
PA_atk-s05_14a1:2136	Tejobhakkhassa gattāni, lomehi ca nakhehi ca.	213	
PA_atk-s05_14a1:2138	“Ḍayhamānena gattena, niccaṃ santarabāhiraṃ;	213	
PA_atk-s05_14a1:2139	Dukkhābhitunno nadati, nāgo tuttaṭṭito yathā.	213	
PA_atk-s05_14a1:2141	“Yo lobhā pitaraṃ hanti, dosā vā purisādhamo;	214	
PA_atk-s05_14a1:2142	Sa kāḷasutte niraye, cirarattāya paccati.	214	
PA_atk-s05_14a1:2144	“Sa tādiso paccati lohakumbhiyaṃ, pakkañca sattīhi hananti nittacaṃ;	214	
PA_atk-s05_14a1:2145	Andhaṃ karitvā muttakarīsabhakkhaṃ, khāre nimujjanti tathāvidhaṃ naraṃ.	214	
PA_atk-s05_14a1:2147	“Tattaṃ pakkuthitamayoguḷañca, dīghe ca phāle cirarattatāpite;	214	
PA_atk-s05_14a1:2148	Vikkhambhamādāya vibandharajjubhi, vivaṭe mukhe sampavisanti rakkhasā.	214	
PA_atk-s05_14a1:2150	“Sāmā ca soṇā sabalā ca gijjhā, kākolasaṅghā ca dijā ayomukhā;	215	
PA_atk-s05_14a1:2151	Saṅgamma khādanti vipphandamānaṃ, jivhaṃ vibhajja vighāsaṃ salohitaṃ.	215	
PA_atk-s05_14a1:2153	“Taṃ daḍḍhatālaṃ paribhinnagattaṃ, nippothayantā anuvicaranti rakkhasā;	215	
PA_atk-s05_14a1:2154	Ratī hi tesaṃ dukhino panītare, etādisasmiṃ niraye vasanti;	215	
PA_atk-s05_14a1:2155	Ye keci loke idha pettighātino.	215	
PA_atk-s05_14a1:2157	“Putto ca mātaraṃ hantvā, ito gantvā yamakkhayaṃ;	215	
PA_atk-s05_14a1:2158	Bhusamāpajjate dukkhaṃ, attakammaphalūpago.	215	
PA_atk-s05_14a1:2160	“Amanussā atibalā, hantāraṃ janayantiyā;	216	
PA_atk-s05_14a1:2161	Ayomayehi vālehi, pīḷayanti punappunaṃ.	216	
PA_atk-s05_14a1:2163	“Tamassavaṃ sakā gattā, rudhiraṃ attasambhavaṃ;	216	
PA_atk-s05_14a1:2164	Tambalohavilīnaṃva, tattaṃ pāyenti mattighaṃ.	216	
PA_atk-s05_14a1:2166	“Jigucchaṃ kuṇapaṃ pūtiṃ, duggandhaṃ gūthakaddamaṃ;	216	
PA_atk-s05_14a1:2167	Pubbalohitasaṅkāsaṃ, rahadamogayha tiṭṭhati.	216	
PA_atk-s05_14a1:2169	“Tamenaṃ kimayo tattha, atikāyā ayomukhā;	216	
PA_atk-s05_14a1:2170	Chaviṃ bhetvāna khādanti, saṃgiddhā maṃsalohite.	217	
PA_atk-s05_14a1:2172	“So ca taṃ nirayaṃ patto, nimuggo sataporisaṃ;	217	
PA_atk-s05_14a1:2173	Pūtikaṃ kuṇapaṃ vāti, samantā satayojanaṃ.	217	
PA_atk-s05_14a1:2175	“Cakkhumāpi hi cakkhūhi, tena gandhena jīyati;	217	
PA_atk-s05_14a1:2176	Etādisaṃ brahmadatta, mātugho labhate dukhaṃ.	217	
PA_atk-s05_14a1:2178	“Khuradhāramanukkamma, tikkhaṃ durabhisambhavaṃ;	217	
PA_atk-s05_14a1:2179	Patanti gabbhapātiyo, duggaṃ vetaraṇiṃ nadiṃ.	217	
PA_atk-s05_14a1:2181	“Ayomayā simbaliyo, soḷasaṅgulakaṇṭakā;	218	
PA_atk-s05_14a1:2182	Ubhato abhilambanti, duggaṃ vetaraṇiṃ nadiṃ.	218	
PA_atk-s05_14a1:2184	“Te accimanto tiṭṭhanti, aggikkhandhāva ārakā;	218	
PA_atk-s05_14a1:2185	Ādittā jātavedena, uddhaṃ yojanamuggatā.	218	
PA_atk-s05_14a1:2187	“Ete vajanti niraye, tatte tikhiṇakaṇṭake;	218	
PA_atk-s05_14a1:2188	Nāriyo ca aticārā, narā ca paradāragū.	218	
PA_atk-s05_14a1:2190	“Te patanti adhokkhandhā, vivattā vihatā puthū;	219	
PA_atk-s05_14a1:2191	Sayanti vinividdhaṅgā, dīghaṃ jagganti sabbadā.	219	
PA_atk-s05_14a1:2193	“Tato ratyā vivasāne, mahatiṃ pabbatūpamaṃ;	219	
PA_atk-s05_14a1:2194	Lohakumbhiṃ pavajjanti, tattaṃ aggisamūdakaṃ.	219	
PA_atk-s05_14a1:2196	“Evaṃ divā ca ratto ca, dussīlā mohapārutā;	219	
PA_atk-s05_14a1:2197	Anubhonti sakaṃ kammaṃ, pubbe dukkaṭamattano.	219	
PA_atk-s05_14a1:2199	“Yā ca bhariyā dhanakkītā, sāmikaṃ atimaññati;	219	
PA_atk-s05_14a1:2200	Sassuṃ vā sasuraṃ vāpi, jeṭṭhaṃ vāpi nanandaraṃ.	220	
PA_atk-s05_14a1:2202	“Tassā vaṅkena jivhaggaṃ, nibbahanti sabandhanaṃ;	220	
PA_atk-s05_14a1:2203	Sa byāmamattaṃ kiminaṃ, jivhaṃ passati attani;	220	
PA_atk-s05_14a1:2204	Viññāpetuṃ na sakkoti, tāpane pecca paccati.	220	
PA_atk-s05_14a1:2206	“Orabbhikā sūkarikā, macchikā migabandhakā;	220	
PA_atk-s05_14a1:2207	Corā goghātakā luddā, avaṇṇe vaṇṇakārakā.	220	
PA_atk-s05_14a1:2209	“Sattīhi lohakūṭehi, nettiṃsehi usūhi ca;	220	
PA_atk-s05_14a1:2210	Haññamānā khāranadiṃ, papatanti avaṃsirā.	221	
PA_atk-s05_14a1:2212	“Sāyaṃ pāto kūṭakārī, ayokūṭehi haññati;	221	
PA_atk-s05_14a1:2213	Tato vantaṃ durattānaṃ, paresaṃ bhuñjare sadā.	221	
PA_atk-s05_14a1:2215	“Dhaṅkā bheraṇḍakā gijjhā, kākolā ca ayomukhā;	221	
PA_atk-s05_14a1:2216	Vipphandamānaṃ khādanti, naraṃ kibbisakārakaṃ.	221	
PA_atk-s05_14a1:2218	“Ye migena migaṃ hanti, pakkhiṃ vā pana pakkhinā;	221	
PA_atk-s05_14a1:2219	Asanto rajasā channā, gantā te nirayussada”nti.	221	
PA_atk-s05_14a1:2220_0	Tattha dhammo pathoti dasakusalakammapathadhammo khemo appaṭibhayo sugatimaggo. Visamajīvinoti	2220	
PA_atk-s05_14a1:2220_1	adhammena kappitajīvikā. Niraye teti te etesaṃ nibbattaniraye kathemi. Suṇohi meti	2220	
PA_atk-s05_14a1:2220_2	mahāsatto raññā pitughātakānaṃ nibbattanirayaṃ pucchitopi pathamaṃ taṃ adassetvā	2220	
PA_atk-s05_14a1:2220_3	aṭṭha mahāniraye soḷasa ca ussadaniraye dassetuṃ evamāha. Kiṃkāraṇā? Paṭhamañhi tasmiṃ	2220	
PA_atk-s05_14a1:2220_4	dassiyamāne rājā phalitena hadayena tattheva mareyya, imesu pana nirayesu paccamānasatte	2220	
PA_atk-s05_14a1:2220_5	disvā diṭṭhānugatiko hutvā “ahaṃ viya aññepi bahū pāpakammino atthi, ahaṃ etesaṃ	2220	
PA_atk-s05_14a1:2220_6	antare paccissāmī”ti sañjātupatthambho arogo bhavissatīti te pana niraye dassento	2220	
PA_atk-s05_14a1:2220_7	mahāsatto paṭhamaṃ iddhibalena pathaviṃ dvidhā katvā pacchā dassesi.	2220	
PA_atk-s05_14a1:2221_0	Tesaṃ vacanattho – nirayapālehi pajjalitāni nānāvudhāni gahetvā khaṇḍākhaṇḍikaṃ chinnā	2221	
PA_atk-s05_14a1:2221_1	hīraṃ hīraṃ katā nerayikasattā punappunaṃ sañjīvanti etthāti sañjīvo. Nirayapālā	2221	
PA_atk-s05_14a1:2221_2	punappunaṃ nadantā vaggantā pajjalitāni nānāvudhāni gahetvā jalitāya lohapathaviyaṃ	2221	
PA_atk-s05_14a1:2221_3	nerayike satte aparāparaṃ anubandhitvā paharitvā jalitapathaviyaṃ patite jalitakāḷasuttaṃ	2221	
PA_atk-s05_14a1:2221_4	pātetvā jalitapharasuṃ gahetvā sayaṃ unnadantā mahantena aṭṭassarena viravante aṭṭhaṃse	2221	
PA_atk-s05_14a1:2221_5	soḷasaṃse karontā ettha tacchantīti kāḷasutto. Mahantā jalitaayapabbatā ghātenti	2221	
PA_atk-s05_14a1:2221_6	etthāti saṅghāto. Tattha kira satte navayojanāya jalitāya ayapathaviyā yāva kaṭito	2221	
PA_atk-s05_14a1:2221_7	pavesetvā niccale karonti. Atha puratthimato jalito ayapabbato samuṭṭhāya asani viya	2221	
PA_atk-s05_14a1:2221_8	viravanto āgantvā te satte saṇhakaraṇiyaṃ tile pisanto viya gantvā pacchimadisāya	2221	
PA_atk-s05_14a1:2221_9	tiṭṭhati, pacchimadisato samuṭṭhitopi tatheva gantvā puratthimadisāya tiṭṭhati. Dve	2221	
PA_atk-s05_14a1:2221_10	pana ekato samāgantvā ucchuyante ucchukhaṇḍāni viya pīḷenti. Evaṃ tattha bahūni vassasatasahassāni dukkhaṃ anubhonti.	22211	
PA_atk-s05_14a1:2222_0	Dve ca roruvāti jālaroruvo, dhūmaroruvo cāti dve. Tattha jālaroruvo kappena saṇṭhitāhi	2222	
PA_atk-s05_14a1:2222_1	rattalohajālāhi puṇṇo, dhūmaroruvo khāradhūmena puṇṇo. Tesu jālaroruve paccantānaṃ	2222	
PA_atk-s05_14a1:2222_2	navahi vaṇṇamukhehi jālā pavisitvā sarīraṃ dahanti, dhūmaroruve paccantānaṃ navahi	2222	
PA_atk-s05_14a1:2222_3	vaṇamukhehi khāradhūmo pavisitvā piṭṭhaṃ viya sarīraṃ sedeti. Ubhayatthapi paccantā	2222	
PA_atk-s05_14a1:2222_4	sattā mahāviravaṃ viravantīti dvepi “roruvā”ti vuttā. Jālānaṃ vā paccanasattānaṃ	2222	
PA_atk-s05_14a1:2222_5	vā tesaṃ dukkhassa vā vīci antaraṃ natthi etthāti avīci, mahanto avīci mahāvīci.	2222	
PA_atk-s05_14a1:2222_6	Tattha hi puratthimādīhi bhittīhi jālā uṭṭhahitvā pacchimādīsu paṭihaññati, tā ca	2222	
PA_atk-s05_14a1:2222_7	bhittiyo vinivijjhitvā purato yojanasataṃ gaṇhāti. Heṭṭhā uṭṭhitā jālā upari paṭihaññati,	2222	
PA_atk-s05_14a1:2222_8	upari uṭṭhitā heṭṭhā paṭihaññati. Evaṃ tāvettha jālānaṃ vīci nāma natthi. Tassa pana	2222	
PA_atk-s05_14a1:2222_9	anto yojanasataṃ ṭhānaṃ khīravallipiṭṭhassa pūritanāḷi viya sattehi nirantaraṃ pūritaṃ	2222	
PA_atk-s05_14a1:2222_10	catūhi iriyāpathehi paccantānaṃ sattānaṃ pamāṇaṃ natthi, na ca aññamaññaṃ byābādhenti,	22221	
PA_atk-s05_14a1:2222_11	sakaṭṭhāneyeva paccanti. Evamettha sattānaṃ vīci nāma natthi. Yathā pana jivhagge	22221	
PA_atk-s05_14a1:2222_12	cha madhubindūni sattamassa tambalohabinduno anudahanabalavatāya abbohārikāni honti,	22221	
PA_atk-s05_14a1:2222_13	tathā tattha anudahanabalavatāya sesā cha akusalavipākupekkhā abbohārikā honti, dukkhameva	22221	
PA_atk-s05_14a1:2222_14	nirantaraṃ paññāyati. Evamettha dukkhassa vīci nāma natthi. Svāyaṃ saha bhittīhi	22221	
PA_atk-s05_14a1:2222_15	vikkhambhato aṭṭhārasādhikatiyojanasato, āvaṭṭato pana catupaṇṇāsādhikanavayojanasato,	22221	
PA_atk-s05_14a1:2222_16	saha ussadehi dasa yojanasahassāni. Evamassa mahantatā veditabbā.	22221	
PA_atk-s05_14a1:2223_0	Niccale satte tapatīti tāpano. Ativiya tāpetīti patāpano. Tattha tāpanasmiṃ tāva	2223	
PA_atk-s05_14a1:2223_1	satte tālakkhandhappamāṇe jalitaayasūle nisīdāpenti. Tato heṭṭhā pathavī jalati,	2223	
PA_atk-s05_14a1:2223_2	sūlāni jalanti, sattā jalanti. Evaṃ so nirayo niccale satte tapati. Itarasmiṃ pana	2223	
PA_atk-s05_14a1:2223_3	nibbattasatte jalantehi āvudhehi paharitvā jalitaṃ ayapabbataṃ āropenti. Tesaṃ pabbatamatthake	2223	
PA_atk-s05_14a1:2223_4	ṭhitakāle kammapaccayo vāto paharati. Te tattha saṇṭhātuṃ asakkontā uddhaṃpādā adhosirā	2223	
PA_atk-s05_14a1:2223_5	patanti. Atha heṭṭhā ayapathavito jalitāni ayasūlāni uṭṭhahanti. Te tāni matthakeneva	2223	
PA_atk-s05_14a1:2223_6	paharitvā tesu vinividdhasarīrā jalantā paccanti. Evamesa ativiya tāpetīti.	2223	
PA_atk-s05_14a1:2224_0	Bodhisatto pana ete niraye dassento paṭhamaṃ sañjīvaṃ dassetvā tattha paccante nerayikasatte	2224	
PA_atk-s05_14a1:2224_1	disvā mahājanassa mahābhaye uppanne taṃ antaradhāpetvā puna pathaviṃ dvidhā katvā	2224	
PA_atk-s05_14a1:2224_2	kāḷasuttaṃ dassesi, tatthapi paccamāne satte disvā mahājanassa mahābhaye uppanne	2224	
PA_atk-s05_14a1:2224_3	tampi antaradhāpesīti evaṃ paṭipāṭiyā dassesi. Tato rājānaṃ āmantetvā, “mahārāja,	2224	
PA_atk-s05_14a1:2224_4	tayā imesu aṭṭhasu mahānirayesu paccamāne satte disvā appamādaṃ kātuṃ vaṭṭatī”ti	2224	
PA_atk-s05_14a1:2224_5	vatvā puna tesaññeva mahānirayānaṃ kiccaṃ kathetuṃ “iccete”tiādimāha. Tattha akkhātāti	2224	
PA_atk-s05_14a1:2224_6	mayā ca tuyhaṃ kathitā, porāṇakehi ca kathitāyeva. Ākiṇṇāti paripuṇṇā. Paccekā soḷasussadāti	2224	
PA_atk-s05_14a1:2224_7	etesaṃ nirayānaṃ ekekassa catūsu dvāresu ekekasmiṃ cattāro cattāro katvā soḷasa soḷasa	2224	
PA_atk-s05_14a1:2224_8	ussadanirayāti sabbepi sataṃ aṭṭhavīsati ca ussadanirayā aṭṭha ca mahānirayāti chattiṃsanirayasataṃ.	2224	
PA_atk-s05_14a1:2224_9	Kadariyatāpanāti sabbete kadariyānaṃ tāpanā. Balavadukkhatāya ghorā. Kammanibbattānaṃ	2224	
PA_atk-s05_14a1:2224_10	accīnaṃ atthitāya accimanto. Bhayassa mahantatāya mahabbhayā. Diṭṭhamattā vā sutamattā	22241	
PA_atk-s05_14a1:2224_11	vā lomāni haṃsantīti lomahaṃsanarūpā ca. Bhīsanatāya bhesmā. Bhayajananatāya paṭibhayā.	22241	
PA_atk-s05_14a1:2224_12	Sukhābhāvena dukhā. Catukkaṇṇāti sabbepi caturassamañjūsasadisā. Vibhattāti catudvāravasena	22241	
PA_atk-s05_14a1:2224_13	vibhattā. Bhāgaso mitāti dvāravīthīnaṃ vasena koṭṭhāse ṭhapetvā mitā. Ayasā paṭikujjitāti	22241	
PA_atk-s05_14a1:2224_14	sabbepi navayojanikena ayakapālena paṭicchannā. Phuṭā tiṭṭhantīti sabbepi ettakaṃ	22241	
PA_atk-s05_14a1:2224_15	ṭhānaṃ anupharitvā tiṭṭhanti.	22241	
PA_atk-s05_14a1:2225_0	Uddhaṃpādā avaṃsirāti evaṃ tesu tesu nirayesu samparivattitvā punappunaṃ patamāne	2225	
PA_atk-s05_14a1:2225_1	sandhāyāha. Ativattāroti pharusavācāhi atikkamitvā vattāro. Mahānirayesu kira yebhuyyena	2225	
PA_atk-s05_14a1:2225_2	dhammikasamaṇabrāhmaṇesu katāparādhāva paccanti, tasmā evamāha. Te bhūnahunoti te	2225	
PA_atk-s05_14a1:2225_3	isīnaṃ ativattāro attano vuḍḍhiyā hatattā bhūnahuno koṭṭhāsakatā macchā viya paccanti.	2225	
PA_atk-s05_14a1:2225_4	Asaṅkheyyeti gaṇetuṃ asakkuṇeyye. Kibbisakārinoti dāruṇakammakārino. Nikkhamanesinoti	2225	
PA_atk-s05_14a1:2225_5	nirayā nikkhamanaṃ esantāpi gavesantāpi nikkhamanadvāraṃ nādhigacchanti. Puratthimenāti	2225	
PA_atk-s05_14a1:2225_6	yadā taṃ dvāraṃ apārutaṃ hoti, atha tadabhimukhā dhāvanti, tesaṃ tattha chaviādīni	2225	
PA_atk-s05_14a1:2225_7	jhāyanti. Dvārasamīpaṃ pattānañca tesaṃ taṃ pidhīyati, pacchimadvāraṃ apārutaṃ viya	2225	
PA_atk-s05_14a1:2225_8	khāyati. Esa nayo sabbattha. Na sādhurūpeti vuttappakāraṃ sappaṃ viya sādhurūpe isayo	2225	
PA_atk-s05_14a1:2225_9	na āsīde, na pharusavacanena kāyakammena vā ghaṭṭento upagaccheyya. Kiṃkāraṇā? Saññatānaṃ	2225	
PA_atk-s05_14a1:2225_10	tapassīnaṃ āsāditattā aṭṭhasu mahānirayesu mahādukkhassa anubhavitabbattā.	22251	
PA_atk-s05_14a1:2226_0	Idāni ye rājāno tathārūpe āsādetvā taṃ dukkhaṃ pattā, te dassetuṃ “atikāyo”tiādimāha.	2226	
PA_atk-s05_14a1:2226_1	Tattha atikāyoti balasampanno mahākāyo. Mahissāsoti mahādhanuggaho. Kekakādhipoti	2226	
PA_atk-s05_14a1:2226_2	kekakaraṭṭhādhipati. Sahassabāhūti pañcahi dhanuggahasatehi bāhusahassena āropetabbaṃ	2226	
PA_atk-s05_14a1:2226_3	dhanuṃ āropanasamatthatāya sahassabāhu. Vibhavaṅgatoti vināsaṃ patto. Vatthūni pana	2226	
PA_atk-s05_14a1:2226_4	sarabhaṅgajātake vitthāritāni. Upahacca mananti attano cittaṃ padūsetvā. Mātaṅgasminti	2226	
PA_atk-s05_14a1:2226_5	mātaṅgapaṇḍite. Vatthu mātaṅgajātake vaṇṇitaṃ. Kaṇhadīpāyanāsajjāti kaṇhadīpāyanaṃ	2226	
PA_atk-s05_14a1:2226_6	āsajja. Yamasādhananti nirayapālakarañño āṇāpavattaṭṭhānaṃ. Vatthu ghaṭapaṇḍitajātake	2226	
PA_atk-s05_14a1:2226_7	vitthāritaṃ. Isināti kapilatāpasena. Pāvekkhīti paviṭṭho. Ceccoti cetiyarājā. Hīnattoti	2226	
PA_atk-s05_14a1:2226_8	parihīnattabhāvo antarahitaiddhi. Pattapariyāyanti pariyāyaṃ maraṇakālaṃ patvā. Vatthu	2226	
PA_atk-s05_14a1:2226_9	cetiyajātake kathitaṃ.	2226	
PA_atk-s05_14a1:2227_0	Tasmā hīti yasmā cittavasiko hutvā isīsu aparajjhitvā aṭṭhasu mahānirayesu paccati,	2227	
PA_atk-s05_14a1:2227_1	tasmā hi. Chandāgamananti chandādicatubbidhampi agatigamanaṃ. Paduṭṭhenāti kuddhena.	2227	
PA_atk-s05_14a1:2227_2	Gantā so nirayaṃ adhoti so tena adhogamaniyena kammena adhonirayameva gacchati. Pāḷiyaṃ	2227	
PA_atk-s05_14a1:2227_3	pana “nirayussada”nti likhitaṃ, tassa ussadanirayaṃ gacchatīti attho. Vuḍḍheti vayovuḍḍhe	2227	
PA_atk-s05_14a1:2227_4	ca guṇavuḍḍhe ca. Anapaccāti bhavantarepi apaccaṃ vā dāyādaṃ vā na labhantīti attho.	2227	
PA_atk-s05_14a1:2227_5	Tālavatthūti diṭṭhadhammepi chinnamūlatālo viya mahāvināsaṃ patvā niraye nibbattanti.	2227	
PA_atk-s05_14a1:2227_6	Yo ca pabbajitaṃ hantīti yo bālajano samaṇaṃ hanati. Cirarattāyāti ciraṃ kālaṃ.	2227	
PA_atk-s05_14a1:2228_0	Evaṃ mahāsatto isiviheṭhakānaṃ paccananiraye dassetvā upari adhammikarājūnaṃ paccananiraye	2228	
PA_atk-s05_14a1:2228_1	dassento “yo cā”tiādimāha. Tattha raṭṭhaviddhaṃsanoti chandādivasena gantvā raṭṭhassa	2228	
PA_atk-s05_14a1:2228_2	viddhaṃsano. Accisaṅghaparetoti accisamūhaparikkhitto. Tejobhakkhassāti aggimeva	2228	
PA_atk-s05_14a1:2228_3	khādantassa. Gattānīti tigāvute sarīre sabbaṅgapaccaṅgāni. Lomehi ca nakhehi cāti	2228	
PA_atk-s05_14a1:2228_4	etehi saddhiṃ sabbāni ekajālāni honti. Tuttaṭṭītoti āneñjakāraṇaṃ kāriyamāno tuttehi	2228	
PA_atk-s05_14a1:2228_5	viddho nāgo yathā nadati.	2228	
PA_atk-s05_14a1:2229_0	Evaṃ mahāsatto adhammikarājūnaṃ paccananiraye dassetvā idāni pitughātakādīnaṃ paccananiraye	2229	
PA_atk-s05_14a1:2229_1	dassetuṃ “yo lobhā”tiādimāha. Tattha lobhāti yasadhanalobhena. Dosā vāti duṭṭhacittatāya	2229	
PA_atk-s05_14a1:2229_2	vā. Nittacanti lohakumbhiyaṃ bahūni vasasahassāni pakkaṃ nīharitvā tigāvutamassa	2229	
PA_atk-s05_14a1:2229_3	sarīraṃ nittacaṃ katvā jalitāya lohapathaviyaṃ pātetvā tiṇhehi ayasūlehi koṭṭetvā	2229	
PA_atk-s05_14a1:2229_4	cuṇavicuṇṇaṃ karonti. Andhaṃ karitvāti, mahārāja, taṃ pitughātakaṃ nirayapālā jalitalohapathaviyaṃ	2229	
PA_atk-s05_14a1:2229_5	uttānaṃ pātetvā jalitehi ayasūlehi akkhīni bhinditvā andhaṃ karitvā mukhe uṇhaṃ muttakarīsaṃ	2229	
PA_atk-s05_14a1:2229_6	pakkhipitvā palālapīṭhaṃ viya naṃ parivattetvā kappena saṇṭhite khāre lohaudake nimujjāpenti.	2229	
PA_atk-s05_14a1:2229_7	Tattaṃ pakkuthitamayoguḷañcāti puna pakkuthitaṃ gūthakalalañceva jalitaayoguḷañca	2229	
PA_atk-s05_14a1:2229_8	khādāpenti. So pana taṃ āhariyamānaṃ disvā mukhaṃ pidheti. Athassa dīghe ciratāpite	2229	
PA_atk-s05_14a1:2229_9	jalamāne phāle ādāya mukhaṃ vikkhambhetvā vivaritvā rajjubaddhaṃ ayabalisaṃ khipitvā	2229	
PA_atk-s05_14a1:2229_10	jivhaṃ nīharitvā tasmiṃ vivaṭe mukhe taṃ ayoguḷaṃ sampavisanti pakkhipanti. Rakkhasāti nirayapālā.	22291	
PA_atk-s05_14a1:2230_0	Sāmā cāti, mahārāja, tassa pitughātakassa jivhaṃ balisena nikkaḍḍhitvā ayasaṅkūhi	2230	
PA_atk-s05_14a1:2230_1	pathaviyaṃ nīhataṃ jivhaṃ sāmā soṇā sabalavaṇṇā sunakhā ca lohatuṇḍā gijjhā ca kākolasaṅghā	2230	
PA_atk-s05_14a1:2230_2	ca aññe ca nānappakārā sakuṇā samāgantvā āvudhehi chindantā viya vibhajja kākapadākārena	2230	
PA_atk-s05_14a1:2230_3	koṭṭhāse katvā vipphandamānaṃ salohitaṃ vighāsaṃ khādantā viya satte bhakkhayantīti	2230	
PA_atk-s05_14a1:2230_4	attho. Taṃ daḍḍhatālanti taṃ pitughātakaṃ jhāyamānatālaṃ viya jalitasarīraṃ. Paribhinnagattanti	2230	
PA_atk-s05_14a1:2230_5	tattha tattha paribhinnagattaṃ. Nippothayantāti jalitehi ayamuggarehi paharantā.	2230	
PA_atk-s05_14a1:2230_6	Ratī hi tesanti tesaṃ nirayapālānaṃ sā rati kīḷā hoti. Dukhino panītareti itare pana	2230	
PA_atk-s05_14a1:2230_7	nerayikasattā dukkhitā honti. Pettighātinoti pitughātakā. Iti imaṃ pitughātakānaṃ	2230	
PA_atk-s05_14a1:2230_8	paccananirayaṃ disvā rājā bhītatasito ahosi.	2230	
PA_atk-s05_14a1:2231_0	Atha naṃ mahāsatto samassāsetvā mātughātakānaṃ paccananirayaṃ dassesi. Yamakkhayanti	2231	
PA_atk-s05_14a1:2231_1	yamanivesanaṃ, nirayanti attho. Attakammaphalūpagoti attano kammaphalena upagato.	2231	
PA_atk-s05_14a1:2231_2	Amanussāti nirayapālā. Hantāraṃ janayantiyāti mātughātakaṃ. Vālehīti ayamakacivālehi	2231	
PA_atk-s05_14a1:2231_3	veṭhetvā ayayantena pīḷayanti. Tanti taṃ mātughātakaṃ. Pāyentīti tassa pīḷiyamānassa	2231	
PA_atk-s05_14a1:2231_4	ruhiraṃ gaḷitvā ayakapallaṃ pūreti. Atha naṃ yantato nīharanti, tāvadevassa sarīraṃ	2231	
PA_atk-s05_14a1:2231_5	pākatikaṃ hoti. Taṃ pathaviyaṃ uttānaṃ nipajjāpetvā vilīnaṃ tambalohaṃ viya pakkuthitaṃ	2231	
PA_atk-s05_14a1:2231_6	lohitaṃ pāyenti. Ogayha tiṭṭhatīti taṃ bahūni vassasahassāni ayayantehi pīḷetvā jegucche	2231	
PA_atk-s05_14a1:2231_7	duggandhe paṭikūle mahante gūthakalalaāvāṭe khipanti, so taṃ rahadaṃ ogayha ogāhitvā	2231	
PA_atk-s05_14a1:2231_8	tiṭṭhati. Atikāyāti ekadoṇikanāvappamāṇasarīrā. Ayomukhāti ayasūcimukhā. Chaviṃ bhetvānāti	2231	
PA_atk-s05_14a1:2231_9	chavimādiṃ katvā yāva aṭṭhimpi bhetvā aṭṭhimiñjampi khādanti. Saṃgiddhāti gadhitā	2231	
PA_atk-s05_14a1:2231_10	mucchitā. Na kevalañca khādanteva, adhomaggādīhi pana pavisitvā mukhādīhi nikkhamanti,	22311	
PA_atk-s05_14a1:2231_11	vāmapassādīhi pavisitvā dakkhiṇapassādīhi nikkhamanti, sakalampi sarīraṃ chiddāvachiddaṃ	22311	
PA_atk-s05_14a1:2231_12	karonti, so tattha atidukkhapareto viravanto paccati. So cāti so mātughātako ca taṃ	22311	
PA_atk-s05_14a1:2231_13	sataporisaṃ nirayaṃ patto sasīsako nimuggova hoti, tañca kuṇapaṃ samantā yojanasataṃ	22311	
PA_atk-s05_14a1:2231_14	pūtikaṃ hutvā vāyati. Mātughoti mātughātako.	22311	
PA_atk-s05_14a1:2232_0	Evaṃ mahāsatto mātughātakānaṃ paccananirayaṃ dassetvā puna gabbhapātakānaṃ paccananirayaṃ	2232	
PA_atk-s05_14a1:2232_1	dassento gāthamāha. Khuradhāramanukkammāti khuradhāranirayaṃ atikkamitvā. Tattha	2232	
PA_atk-s05_14a1:2232_2	kira nirayapālā mahantamahante khure upari dhāre katvā santharanti, tato yāhi gabbhapātanakharabhesajjāni	2232	
PA_atk-s05_14a1:2232_3	pivitvā gabbhā pātitā, tā gabbhapātiniyo itthiyo jalitehi āvudhehi pothentā anubandhanti,	2232	
PA_atk-s05_14a1:2232_4	tā tikhiṇakhuradhārāsu khaṇḍākhaṇḍikā hutvā punappunaṃ uṭṭhāya taṃ durabhisambhavaṃ	2232	
PA_atk-s05_14a1:2232_5	khuradhāranirayaṃ akkamantiyo atikkamitvā nirayapālehi anubaddhā duggaṃ duratikkamaṃ	2232	
PA_atk-s05_14a1:2232_6	visamaṃ vetaraṇiṃ nadiṃ patanti. Tattha kammakāraṇaṃ nimijātake āvi bhavissati.	2232	
PA_atk-s05_14a1:2233_0	Evaṃ gabbhapātinīnaṃ nirayaṃ dassetvā mahāsatto yattha paradārikā ca aticāriniyo	2233	
PA_atk-s05_14a1:2233_1	ca patantā paccanti, taṃ kaṇṭakasimbalinirayaṃ dassento “ayomayā”tiādimāha. Tattha	2233	
PA_atk-s05_14a1:2233_2	ubhato abhilambantīti vetaraṇiyā ubhosu tīresu tāsaṃ simbalīnaṃ sākhā olambanti.	2233	
PA_atk-s05_14a1:2233_3	Te accimantoti te pajjalitasarīrā sattā accimanto hutvā tiṭṭhanti. Yojananti tigāvutaṃ	2233	
PA_atk-s05_14a1:2233_4	tesaṃ sarīraṃ, tato uṭṭhitajālāya pana saddhiṃ yojanaubbedhā honti. Ete vajantīti	2233	
PA_atk-s05_14a1:2233_5	te paradārikā sattā nānāvidhehi āvudhehi koṭṭiyamānā ete simbaliniraye abhiruhanti.	2233	
PA_atk-s05_14a1:2233_6	Te patantīti te bahūni vassasahassāni rukkhaviṭapesu laggā jhāyitvā puna nirayapālehi	2233	
PA_atk-s05_14a1:2233_7	āvudhehi vihatā vivattā hutvā parivattitvā adhosīsakā patanti. Puthūti bahū. Vinividdhaṅgāti	2233	
PA_atk-s05_14a1:2233_8	tesaṃ tato patanakāle heṭṭhā ayapathavito sūlāni uṭṭhahitvā tesaṃ matthakaṃ paṭicchanti,	2233	
PA_atk-s05_14a1:2233_9	tāni tesaṃ adhomaggena nikkhamanti, te evaṃ sūlesu viddhasarīrā cirarattā sayanti.	2233	
PA_atk-s05_14a1:2233_10	Dīghanti supinepi niddaṃ alabhantā dīgharattaṃ jaggantīti attho. Ratyā vivasāneti	22331	
PA_atk-s05_14a1:2233_11	rattīnaṃ accayena, cirakālātikkamenāti attho. Pavajjantīti saṭṭhiyojanikaṃ jalitaṃ	22331	
PA_atk-s05_14a1:2233_12	lohakumbhiṃ kappena saṇṭhitaṃ jalitatambaloharasapuṇṇaṃ lohakumbhiṃ nirayapālehi	22331	
PA_atk-s05_14a1:2233_13	khittā paccanti. Dussīlāti paradārikā.	22331	
PA_atk-s05_14a1:2234_0	Evaṃ mahāsatto paradārikaaticārikānaṃ paccanasimbalinirayaṃ dassetvā ito paraṃ sāmikavattasassusasuravattādīni	2234	
PA_atk-s05_14a1:2234_1	apūrentīnaṃ paccanaṭṭhānaṃ pakāsento “yā cā”tiādimāha. Tattha atimaññatīti bhisajātake	2234	
PA_atk-s05_14a1:2234_2	vuttaṃ sāmikavattaṃ akarontī atikkamitvā maññati. Jeṭṭhaṃ vāti sāmikassa jeṭṭhabhātaraṃ.	2234	
PA_atk-s05_14a1:2234_3	Nanandaranti sāmikassa bhaginiṃ. Etesampi hi aññatarassa hatthapādapiṭṭhiparikammanhāpanabhojanādibhedaṃ	2234	
PA_atk-s05_14a1:2234_4	vattaṃ apūrentī tesu hirottappaṃ anupaṭṭhapentī te atimaññati nāma, sāpi niraye nibbatti.	2234	
PA_atk-s05_14a1:2234_5	Vaṅkenāti tassā sāmikavattādīnaṃ aparipūrikāya sāmikādayo akkositvā paribhāsitvā	2234	
PA_atk-s05_14a1:2234_6	niraye nibbattāya lohapathaviyaṃ nipajjāpetvā ayasaṅkunā mukhaṃ vivaritvā balisena	2234	
PA_atk-s05_14a1:2234_7	jivhaggaṃ nibbahanti, rajjubandhanena sabandhanaṃ kaḍḍhanti. Kiminanti kimibharitaṃ.	2234	
PA_atk-s05_14a1:2234_8	Idaṃ vuttaṃ hoti – mahārāja, so nerayikasatto evaṃ nikkaḍḍhitaṃ attano byāmena byāmamattaṃ	2234	
PA_atk-s05_14a1:2234_9	jivhaṃ āvudhehi koṭṭitakoṭṭitaṭṭhāne sañjātehi mahādoṇippamāṇehi kimīhi bharitaṃ	2234	
PA_atk-s05_14a1:2234_10	passati. Viññāpetuṃ na sakkotīti nirayapāle yācitukāmopi kiñci vattuṃ na sakkoti.	22341	
PA_atk-s05_14a1:2234_11	Tāpaneti evaṃ sā tattha bahūni vassasahassāni paccitvā puna tāpanamahāniraye paccati.	22341	
PA_atk-s05_14a1:2235_0	Evaṃ mahāsatto sāmikavattasassusasuravattādīni apūrentīnaṃ paccananirayaṃ dassetvā	2235	
PA_atk-s05_14a1:2235_1	idāni sūkarikādīnaṃ paccananiraye dassento “orabbhikā”tiādimāha. Tattha avaṇṇe vaṇṇakārakāti	2235	
PA_atk-s05_14a1:2235_2	pesuññakārakā. Khāranadinti ete orabbhikādayo etehi sattiādīhi haññamānā vetaraṇiṃ	2235	
PA_atk-s05_14a1:2235_3	nadiṃ patantīti attho. Sesāni orabbhikādīnaṃ paccanaṭṭhānāni nimijātake āvi bhavissanti.	2235	
PA_atk-s05_14a1:2235_4	Kuṭakārīti kūṭavinicchayassa ceva tulākūṭādīnañca kārake sandhāyetaṃ vuttaṃ. Tattha	2235	
PA_atk-s05_14a1:2235_5	kūṭavinicchayakūṭaṭṭakārakakūṭaagghāpanikānaṃ paccananirayā nimijātake āvi bhavissanti.	2235	
PA_atk-s05_14a1:2235_6	Vantanti vamitakaṃ. Durattānanti duggatattabhāvānaṃ. Idaṃ vuttaṃ hoti – mahārāja,	2235	
PA_atk-s05_14a1:2235_7	te durattabhāvā sattā ayakūṭehi matthake bhijjamāne vamanti, tato taṃ vantaṃ jalitaayakapallehi	2235	
PA_atk-s05_14a1:2235_8	tesu ekaccānaṃ mukhe khipanti, iti te paresaṃ vantaṃ bhuñjanti nāma. Bheraṇḍakāti	2235	
PA_atk-s05_14a1:2235_9	siṅgālā. Vipphandamānanti adhomukhaṃ nipajjāpitaṃ nikkaḍḍhitajivhaṃ ito cito ca vipphandamānaṃ.	2235	
PA_atk-s05_14a1:2235_10	Migenāti okacārakamigena. Pakkhināti tathārūpeneva. Gantā teti gantāro te. Nirayussadanti	22351	
PA_atk-s05_14a1:2235_11	ussadanirayaṃ. Pāḷiyaṃ pana “nirayaṃ adho”ti likhitaṃ. Ayaṃ pana nirayo nimijātake āvi bhavissatīti.	22351	
PA_atk-s05_14a1:2236	Iti mahāsatto ettake niraye dassetvā idāni devalokavivaraṇaṃ katvā rañño devaloke dassento āha –	223	
PA_atk-s05_14a1:2238	“Santo ca uddhaṃ gacchanti, suciṇṇenidha kammunā;	223	
PA_atk-s05_14a1:2239	Suciṇṇassa phalaṃ passa, saindā devā sabrahmakā.	223	
PA_atk-s05_14a1:2241	“Taṃ taṃ brūmi mahārāja, dhammaṃ raṭṭhapatī cara;	224	
PA_atk-s05_14a1:2242	Tathā rāja carāhi dhammaṃ, yathā taṃ suciṇṇaṃ nānutappeyya pacchā”ti.	224	
PA_atk-s05_14a1:2243_0	Tattha santoti kāyādīhi upasantā. Uddhanti devalokaṃ. Saindāti tattha tattha indehi	2243	
PA_atk-s05_14a1:2243_1	saddhiṃ. Mahāsatto hissa cātumahārājādike deve dassento, “mahārāja, cātumahārājike	2243	
PA_atk-s05_14a1:2243_2	deve passa, cattāro mahārājāno passa, tāvatiṃse passa, sakkaṃ passā”ti evaṃ sabbepi	2243	
PA_atk-s05_14a1:2243_3	saindake sabrahmake ca deve dassento “idampi suciṇṇassa phalaṃ idampi phala”nti dassesi.	2243	
PA_atk-s05_14a1:2243_4	Taṃ taṃ brūmīti tasmā taṃ bhaṇāmi. Dhammanti ito paṭṭhāya pāṇātipātādīni pañca verāni	2243	
PA_atk-s05_14a1:2243_5	pahāya dānādīni puññāni karohīti. Yathā taṃ suciṇṇaṃ nānutappeyyāti yathā taṃ dānādipuññakammaṃ	2243	
PA_atk-s05_14a1:2243_6	suciṇṇaṃ pitughātakammapaccayaṃ vippaṭisāraṃ paṭicchādetuṃ samatthatāya taṃ nānutappeyya,	2243	
PA_atk-s05_14a1:2243_7	tathā taṃ suciṇṇaṃ cara, bahuṃ puññaṃ karohīti attho.	2243	
PA_atk-s05_14a1:2244	So mahāsattassa dhammakathaṃ sutvā tato paṭṭhāya assāsaṃ paṭilabhi. Bodhisatto pana kiñci kālaṃ tattha vasitvā attano vasanaṭṭhānaññeva gato.	224	
PA_atk-s05_14a1:2245_0	Satthā imaṃ dhammadesanaṃ āharitvā “na, bhikkhave, idāneva, pubbepesa mayā assāsitoyevā”ti	2245	
PA_atk-s05_14a1:2245_1	vatvā jātakaṃ samodhānesi “tadā rājā ajātasattu ahosi, isigaṇo buddhaparisā, saṃkiccapaṇḍito	2245	
PA_atk-s05_14a1:2245_2	pana ahameva ahosi”nti.	2245	
PA_atk-s05_14a1:2246	Saṃkiccajātakavaṇṇanā dutiyā.	224	
PA_atk-s05_14a1:2247	Jātakuddānaṃ –	224	
PA_atk-s05_14a1:2248	Atha saṭṭhinipātamhi, suṇātha mama bhāsitaṃ;	224	
PA_atk-s05_14a1:2249	Jātakasavhayano pavaro, soṇakaarindamasavhayano;	224	
PA_atk-s05_14a1:2250	Tathā vuttarathesabhakiccavaroti.	225	
PA_atk-s05_14a1:2251	Saṭṭhinipātavaṇṇanā niṭṭhitā.	225	
PA_atk-s05_14a1:2252	20. Sattatinipāto	225	
PA_atk-s05_14a1:2254	[531] 1. Kusajātakavaṇṇanā	225	
PA_atk-s05_14a1:2255_0	Idaṃ te raṭṭhanti idaṃ satthā jetavane viharanto ukkaṇṭhitabhikkhuṃ ārabbha kathesi.	2255	
PA_atk-s05_14a1:2255_1	Eko kira sāvatthivāsī kulaputto sāsane uraṃ datvā pabbajito ekadivasaṃ sāvatthiyaṃ	2255	
PA_atk-s05_14a1:2255_2	piṇḍāya caranto ekaṃ alaṅkataitthiṃ disvā subhanimittaggāhavasena oloketvā kilesābhibhūto	2255	
PA_atk-s05_14a1:2255_3	anabhirato vihāsi dīghakesanakho kiliṭṭhacīvaro uppaṇḍuppaṇḍukajāto dhamanīsanthatagatto.	2255	
PA_atk-s05_14a1:2255_4	Yathā hi devalokā cavanadhammānaṃ devaputtānaṃ pañca pubbanimittāni paññāyanti, mālā	2255	
PA_atk-s05_14a1:2255_5	milāyanti, vatthāni kilissanti, sarīre dubbaṇṇiyaṃ okkamati, ubhohi kacchehi sedā	2255	
PA_atk-s05_14a1:2255_6	muccanti, devo devāsane nābhiramati, evameva sāsanā cavanadhammānaṃ ukkaṇṭhitabhikkhūnaṃ	2255	
PA_atk-s05_14a1:2255_7	pañca pubbanimittāni paññāyanti, saddhāpupphāni milāyanti, sīlavatthāni kilissanti,	2255	
PA_atk-s05_14a1:2255_8	sarīre maṅkutāya ceva ayasavasena ca dubbaṇṇiyaṃ okkamati, kilesasedā muccanti, araññarukkhamūlasuññāgāresu	2255	
PA_atk-s05_14a1:2255_9	nābhiramanti. Tassapi tāni paññāyiṃsu. Atha naṃ bhikkhū satthu santikaṃ netvā “ayaṃ,	2255	
PA_atk-s05_14a1:2255_10	bhante, ukkaṇṭhito”ti dassesuṃ. Satthā “saccaṃ kira tvaṃ, bhikkhu, ukkaṇṭhitosī”ti	22551	
PA_atk-s05_14a1:2255_11	taṃ pucchitvā “saccaṃ, bhante”ti vutte “mā, bhikkhu, kilesavasiko hohi, mātugāmo	22551	
PA_atk-s05_14a1:2255_12	nāmesa pāpo, tasmiṃ paṭibaddhacittataṃ vinodehi, sāsane abhirama, mātugāme paṭibaddhacittatāya	22551	
PA_atk-s05_14a1:2255_13	hi tejavantopi porāṇakapaṇḍitā nittejā hutvā anayabyasanaṃ pāpuṇiṃsū”ti vatvā atītaṃ āhari.	22551	
PA_atk-s05_14a1:2256_0	Atīte mallaraṭṭhe kusāvatīrājadhāniyaṃ okkāko nāma rājā dhammena samena rajjaṃ kāresi.	2256	
PA_atk-s05_14a1:2256_1	Tassa soḷasannaṃ itthisahassānaṃ jeṭṭhikā sīlavatī nāma aggamahesī ahosi, sā neva	2256	
PA_atk-s05_14a1:2256_2	puttaṃ, na dhītaraṃ labhi. Athassa nāgarā ceva raṭṭhavāsino ca rājanivesanadvāre	2256	
PA_atk-s05_14a1:2256_3	sannipatitvā “raṭṭhaṃ nassissati, raṭṭhaṃ nassissatī”ti upakkosiṃsu. Rājā sīhapañjaraṃ	2256	
PA_atk-s05_14a1:2256_4	ugghāṭetvā “mayi rajjaṃ kārente adhammakāro nāma natthi, kasmā upakkosathā”ti pucchi.	2256	
PA_atk-s05_14a1:2256_5	“Saccaṃ, deva, adhammakāro nāma natthi, apica vaṃsānurakkhako pana vo putto natthi,	2256	
PA_atk-s05_14a1:2256_6	añño rajjaṃ gahetvā raṭṭhaṃ nāsessati, tasmā dhammena rajjaṃ kāretuṃ samatthaṃ puttaṃ	2256	
PA_atk-s05_14a1:2256_7	patthethā”ti. “Puttaṃ patthento kiṃ karomī”ti? “Paṭhamaṃ tāva ekaṃ sattāhaṃ cullanāṭakaṃ	2256	
PA_atk-s05_14a1:2256_8	dhammanāṭakaṃ katvā vissajjetha, sace sā puttaṃ labhissati, sādhu, no ce, atha majjhimanāṭakaṃ	2256	
PA_atk-s05_14a1:2256_9	vissajjetha, tato jeṭṭhanāṭakaṃ, avassaṃ ettakāsu itthīsu ekā puññavatī puttaṃ labhissatī”ti.	2256	
PA_atk-s05_14a1:2256_10	Rājā tesaṃ vacanena tathā katvā satta divase yathāsukhaṃ abhiramitvā āgatāgataṃ pucchi	22561	
PA_atk-s05_14a1:2256_11	– “kacci vo putto laddho”ti? Sabbā “na labhāma, devā”ti āhaṃsu. Rājā “na me putto	22561	
PA_atk-s05_14a1:2256_12	uppajjissatī”ti anattamano ahosi. Nāgarā puna tatheva upakkosiṃsu. Rājā “kiṃ upakkosatha,	22561	
PA_atk-s05_14a1:2256_13	mayā tumhākaṃ vacanena nāṭakāni vissaṭṭhāni, ekāpi puttaṃ na labhati, idāni kiṃ karomā”ti	22561	
PA_atk-s05_14a1:2256_14	āha. “Deva, etā dussīlā bhavissanti nippuññā, natthi etāsaṃ puttalābhāya puññaṃ,	22561	
PA_atk-s05_14a1:2256_15	tumhe etāsu puttaṃ alabhantīsupi mā appossukkataṃ āpajjatha, aggamahesī vo sīlavatī	22561	
PA_atk-s05_14a1:2256_16	devī sīlasampannā, taṃ vissajjetha, tassā putto uppajjissatī”ti.	22561	
PA_atk-s05_14a1:2257_0	So “sādhū”ti sampaṭicchitvā “ito kira sattame divase rājā sīlavatiṃ deviṃ dhammanāṭakaṃ	2257	
PA_atk-s05_14a1:2257_1	katvā vissajjessati, purisā sannipatantū”ti bheriṃ carāpetvā sattame divase deviṃ	2257	
PA_atk-s05_14a1:2257_2	alaṅkārāpetvā rājanivesanā otāretvā vissajjesi. Tassā sīlatejena sakkassa bhavanaṃ	2257	
PA_atk-s05_14a1:2257_3	uṇhākāraṃ dassesi. Sakko “kiṃ nu kho”ti āvajjento deviyā puttapatthanabhāvaṃ ñatvā	2257	
PA_atk-s05_14a1:2257_4	“etissā mayā puttaṃ dātuṃ vaṭṭati, atthi nu kho devaloke etissā anucchaviko putto”ti	2257	
PA_atk-s05_14a1:2257_5	upadhārento bodhisattaṃ addasa. So kira tadā tāvatiṃsabhavane āyuṃ khepetvā uparidevaloke	2257	
PA_atk-s05_14a1:2257_6	nibbattitukāmo ahosi. Sakko tassa vimānadvāraṃ gantvā taṃ pakkositvā, “mārisa, tayā	2257	
PA_atk-s05_14a1:2257_7	manussalokaṃ gantvā okkākarañño aggamahesiyā kucchimhi paṭisandhiṃ gaṇhituṃ vaṭṭatī”ti	2257	
PA_atk-s05_14a1:2257_8	sampaṭicchāpetvā aparampi devaputtaṃ “tvampi etissā eva putto bhavissasī”ti vatvā	2257	
PA_atk-s05_14a1:2257_9	“mā kho panassā koci sīlaṃ bhindatū”ti mahallakabrāhmaṇavesena rañño nivesanadvāraṃ agamāsi.	2257	
PA_atk-s05_14a1:2258_0	Mahājanopi nhāto alaṅkato “ahaṃ deviṃ gaṇhissāmi, ahaṃ deviṃ gaṇhissāmī”ti rājadvāre	2258	
PA_atk-s05_14a1:2258_1	sannipatitvā sakkañca disvā “tvaṃ kasmā āgatosī”ti parihāsamakāsi. Sakko “kiṃ maṃ	2258	
PA_atk-s05_14a1:2258_2	tumhe garahatha, sacepi me sarīraṃ jiṇṇaṃ, rāgo pana na jīrati, sace sīlavatiṃ labhissāmi,	2258	
PA_atk-s05_14a1:2258_3	ādāya naṃ gamissāmīti āgatomhī”ti vatvā attano ānubhāvena sabbesaṃ puratova aṭṭhāsi.	2258	
PA_atk-s05_14a1:2258_4	Añño koci tassa tejena purato bhavituṃ nāsakkhi. So taṃ sabbālaṅkārapaṭimaṇḍitaṃ	2258	
PA_atk-s05_14a1:2258_5	nivesanā nikkhamantiññeva hatthe gahetvā pakkāmi. Atha naṃ tattha tattha ṭhitā garahiṃsu	2258	
PA_atk-s05_14a1:2258_6	“passatha, bho, mahallakabrāhmaṇo evaṃ uttamarūpadharaṃ deviṃ ādāya gacchati, attano	2258	
PA_atk-s05_14a1:2258_7	yuttaṃ na jānātī”ti. Devīpi “mahallako maṃ gahetvā gacchatī”ti na aṭṭīyati na harāyati.	2258	
PA_atk-s05_14a1:2258_8	Rājāpi vātapāne ṭhatvā “ko nu kho deviṃ gahetvā gacchatī”ti olokento taṃ disvā anattamano ahosi.	2258	
PA_atk-s05_14a1:2259_0	Sakko taṃ ādāya nagaradvārato nikkhamitvā dvārasamīpe ekaṃ gharaṃ māpesi vivaṭadvāraṃ	2259	
PA_atk-s05_14a1:2259_1	paññattakaṭṭhattharikaṃ. Atha naṃ sā “idaṃ te nivesana”nti pucchi. So “āma, bhadde,	2259	
PA_atk-s05_14a1:2259_2	pubbe panāhaṃ eko, idānimhā mayaṃ dve janā, ahaṃ bhikkhāya caritvā taṇḍulādīni āharissāmi,	2259	
PA_atk-s05_14a1:2259_3	tvaṃ imissā kaṭṭhattharikāya nipajjāhī”ti vatvā taṃ mudunā hatthena parāmasanto dibbasamphassaṃ	2259	
PA_atk-s05_14a1:2259_4	pharāpetvā tattha nipajjāpesi. Sā dibbasamphassapharaṇena saññaṃ vissajjesi. Atha	2259	
PA_atk-s05_14a1:2259_5	naṃ attano ānubhāvena tāvatiṃsabhavanaṃ netvā alaṅkatavimāne dibbasayane nipajjāpesi.	2259	
PA_atk-s05_14a1:2259_6	Sā sattame divase pabujjhitvā taṃ sampattiṃ disvā “na so brāhmaṇo manusso, sakko	2259	
PA_atk-s05_14a1:2259_7	bhavissatī”ti aññāsi. Sakkopi tasmiṃ samaye pāricchattakamūle dibbanāṭakaparivuto	2259	
PA_atk-s05_14a1:2259_8	nisinno ahosi. Sā sayanā uṭṭhāya tassa santikaṃ gantvā vanditvā ekamantaṃ aṭṭhāsi.	2259	
PA_atk-s05_14a1:2259_9	Atha naṃ sakko “varaṃ te, devi, dadāmi, gaṇhāhī”ti āha. “Tena hi, deva, ekaṃ puttaṃ	2259	
PA_atk-s05_14a1:2259_10	me dehī”ti. “Devi, tiṭṭhatu eko putto, ahaṃ te dve putte dassāmi. Tesu pana eko paññavā	22591	
PA_atk-s05_14a1:2259_11	bhavissati virūpavā, eko rūpavā na paññavā. Tesu kataraṃ paṭhamaṃ icchasī”ti? “Paññavantaṃ,	22591	
PA_atk-s05_14a1:2259_12	devā”ti. So “sādhū”ti vatvā tassā kusatiṇaṃ dibbavatthaṃ dibbacandanaṃ pāricchattakapupphaṃ	22591	
PA_atk-s05_14a1:2259_13	kokanudañca nāma vīṇaṃ datvā taṃ ādāya rañño sayanagharaṃ pavisitvā raññā saddhiṃ	22591	
PA_atk-s05_14a1:2259_14	ekasayane nipajjāpetvā aṅguṭṭhakena tassā nābhiṃ parāmasi. Tasmiṃ khaṇe bodhisatto	22591	
PA_atk-s05_14a1:2259_15	tassā kucchimhi paṭisandhiṃ gaṇhi. Sakkopi sakaṭṭhānameva gato. Paṇḍitā devī gabbhassa	22591	
PA_atk-s05_14a1:2259_16	patiṭṭhitabhāvaṃ jāni.	22591	
PA_atk-s05_14a1:2260_0	Atha naṃ pabuddho rājā disvā, “devi, kena nītāsī”ti pucchi. “Sakkena, devā”ti. “Ahaṃ	2260	
PA_atk-s05_14a1:2260_1	paccakkhato ekaṃ mahallakabrāhmaṇaṃ taṃ ādāya gacchantaṃ addasaṃ, kasmā maṃ vañcesī”ti?	2260	
PA_atk-s05_14a1:2260_2	“Saddahatha, deva, sakko maṃ gahetvā devalokaṃ nesī”ti. “Na saddahāmi, devī”ti. Athassa	2260	
PA_atk-s05_14a1:2260_3	sā sakkadattiyaṃ kusatiṇaṃ dassetvā “saddahathā”ti āha. Rājā “kusatiṇaṃ nāma yato	2260	
PA_atk-s05_14a1:2260_4	kutoci labbhatī”ti na saddahi. Athassa sā dibbavatthādīni dassesi. Rājā tāni disvā	2260	
PA_atk-s05_14a1:2260_5	saddahitvā, “bhadde, sakko tāva taṃ netu, putto pana te laddho”ti pucchi. “Laddho	2260	
PA_atk-s05_14a1:2260_6	mahārāja, gabbho me patiṭṭhito”ti. So tuṭṭho tassā gabbhaparihāraṃ adāsi. Sā dasamāsaccayena	2260	
PA_atk-s05_14a1:2260_7	puttaṃ vijāyi, tassa aññaṃ nāmaṃ akatvā kusatiṇanāmameva akaṃsu. Kusakumārassa padasā	2260	
PA_atk-s05_14a1:2260_8	gamanakāle itaro devaputto tassā kucchiyaṃ paṭisandhiṃ gaṇhi. Sā dasamāse paripuṇṇe	2260	
PA_atk-s05_14a1:2260_9	puttaṃ vijāyi, tassa “jayampatī”ti nāmaṃ kariṃsu. Te mahantena yasena vaḍḍhiṃsu.	2260	
PA_atk-s05_14a1:2260_10	Bodhisatto paññavā ācariyassa santike kiñci sippaṃ anuggahetvā attanova paññāya sabbasippesu nipphattiṃ pāpuṇi.	22601	
PA_atk-s05_14a1:2261_0	Athassa soḷasavassakāle rājā rajjaṃ dātukāmo deviṃ āmantetvā “bhadde, puttassa te	2261	
PA_atk-s05_14a1:2261_1	rajjaṃ datvā nāṭakāni upaṭṭhapessāma, mayaṃ jīvantāyeva naṃ rajje patiṭṭhitaṃ passissāma,	2261	
PA_atk-s05_14a1:2261_2	sakalajambudīpe kho pana yassa rañño dhītaraṃ icchati, tamassa ānetvā aggamahesiṃ	2261	
PA_atk-s05_14a1:2261_3	karissāma, cittamassa jānāhi, kataraṃ rājadhītaraṃ rocesī”ti āha. Sā “sādhū”ti sampaṭicchitvā	2261	
PA_atk-s05_14a1:2261_4	“kumārassa imaṃ pavattiṃ ārocetvā cittaṃ jānāhī”ti ekaṃ paricārikaṃ pesesi. Sā gantvā	2261	
PA_atk-s05_14a1:2261_5	tassa taṃ pavattiṃ ārocesi. Taṃ sutvā mahāsatto cintesi – “ahaṃ na rūpavā, rūpasampannā	2261	
PA_atk-s05_14a1:2261_6	rājadhītā ānītāpi maṃ disvā ‘kiṃ me iminā virūpenā’ti palāyissati iti no lajjitabbakaṃ	2261	
PA_atk-s05_14a1:2261_7	bhavissati, kiṃ me gharāvāsena, dharamāne mātāpitaro upaṭṭhahitvā tesaṃ accayena	2261	
PA_atk-s05_14a1:2261_8	nikkhamitvā pabbajissāmī”ti. So “mayhaṃ neva rajjenattho, na nāṭakehi, ahaṃ mātāpitūnaṃ	2261	
PA_atk-s05_14a1:2261_9	accayena pabbajissāmī”ti āha. Sā gantvā tassa kathaṃ deviyā ārocesi, devīpi rañño	2261	
PA_atk-s05_14a1:2261_10	ārocesi. Rājā anattamano hutvā puna katipāhaccayena sāsanaṃ pesesi. Sopi paṭibāhatiyeva.	22611	
PA_atk-s05_14a1:2261_11	Evaṃ yāvatatiyaṃ paṭibāhitvā catutthavāre cintesi – “mātāpitūhi saddhiṃ ekantena	22611	
PA_atk-s05_14a1:2261_12	paṭipakkhabhāvo nāma na yutto, ekaṃ upāyaṃ karissāmī”ti.	22611	
PA_atk-s05_14a1:2262_0	So kammārajeṭṭhakaṃ pakkosāpetvā bahuṃ suvaṇṇaṃ datvā “ekaṃ itthirūpakaṃ karohī”ti	2262	
PA_atk-s05_14a1:2262_1	uyyojetvā tasmiṃ pakkante aññaṃ suvaṇṇaṃ gahetvā sayampi itthirūpakaṃ akāsi. Bodhisattānañhi	2262	
PA_atk-s05_14a1:2262_2	adhippāyo nāma samijjhati. Taṃ suvaṇṇarūpakaṃ jivhāya avaṇṇanīyasobhaṃ ahosi. Atha	2262	
PA_atk-s05_14a1:2262_3	naṃ mahāsatto khomaṃ nivāsāpetvā sirigabbhe ṭhapāpesi. So kammārajeṭṭhakena ābhatarūpakaṃ	2262	
PA_atk-s05_14a1:2262_4	disvā taṃ garahitvā “gaccha amhākaṃ sirigabbhe ṭhapitarūpakaṃ āharā”ti āha. So sirigabbhaṃ	2262	
PA_atk-s05_14a1:2262_5	paviṭṭho taṃ disvā “kumārena saddhiṃ abhiramituṃ ekā devaccharā, āgatā bhavissatī”ti	2262	
PA_atk-s05_14a1:2262_6	hatthaṃ pasāretuṃ avisahanto nikkhamitvā “deva, sirigabbhe ayyā ekikāva ṭhitā, upagantuṃ	2262	
PA_atk-s05_14a1:2262_7	na sakkomī”ti āha. “Tāta, gaccha, suvaṇṇarūpakaṃ etaṃ, āharā”ti puna pesito āhari.	2262	
PA_atk-s05_14a1:2262_8	Kumāro kammārena kataṃ rūpakaṃ suvaṇṇagabbhe nikkhipāpetvā attanā kataṃ alaṅkārāpetvā	2262	
PA_atk-s05_14a1:2262_9	rathe ṭhapāpetvā “evarūpaṃ labhanto gaṇhāmī”ti mātu santikaṃ pahiṇi.	2262	
PA_atk-s05_14a1:2263_0	Sā amacce pakkosāpetvā, “tātā, mayhaṃ putto mahāpuñño sakkadattiyo anucchavikaṃ kumārikaṃ	2263	
PA_atk-s05_14a1:2263_1	labhissati, tumhe evarūpaṃ labhantā gaṇhissatha, imaṃ rūpakaṃ paṭicchannayāne ṭhapetvā	2263	
PA_atk-s05_14a1:2263_2	sakalajambudīpaṃ carantā yassa rañño evarūpaṃ dhītaraṃ passatha, tassetaṃ datvā ‘okkākarājā	2263	
PA_atk-s05_14a1:2263_3	tumhehi saddhiṃ āvāhaṃ karissatī’ti divasaṃ vavatthapetvā āgacchathā”ti āha. Te “sādhū”ti	2263	
PA_atk-s05_14a1:2263_4	taṃ ādāya mahantena parivārena nikkhamitvā vicarantā yaṃ rājadhāniṃ pāpuṇanti, tattha	2263	
PA_atk-s05_14a1:2263_5	sāyanhasamaye mahājanassa samosaraṇaṭṭhāne taṃ rūpakaṃ vatthapupphālaṅkārehi alaṅkaritvā	2263	
PA_atk-s05_14a1:2263_6	suvaṇṇasivikaṃ āropetvā titthamagge ṭhapetvā amaccā sayaṃ paṭikkamitvā āgatāgatānaṃ	2263	
PA_atk-s05_14a1:2263_7	kathāsavanatthaṃ ekamante tiṭṭhanti. Mahājano taṃ oloketvā “suvaṇṇarūpaka”nti saññaṃ	2263	
PA_atk-s05_14a1:2263_8	akatvā “ayaṃ manussitthī samānāpi devaccharapaṭibhāgā ativiya sobhati, kiṃ nu kho	2263	
PA_atk-s05_14a1:2263_9	ettha ṭhitā, kuto vā āgatā, amhākaṃ nagare evarūpā natthī”ti vaṇṇento pakkamati.	2263	
PA_atk-s05_14a1:2263_10	Taṃ sutvā amaccā “sace idha evarūpā dārikā bhaveyya, ‘asukā rājadhītā viya asukā	22631	
PA_atk-s05_14a1:2263_11	amaccadhītā viyā’ti vadeyyuṃ, addhā idha evarūpā natthī”ti taṃ ādāya aññaṃ nagaraṃ gacchanti.	22631	
PA_atk-s05_14a1:2264_0	Te evaṃ vicarantā anupubbena maddaraṭṭhe sāgalanagaraṃ sampāpuṇiṃsu. Tattha maddarañño	2264	
PA_atk-s05_14a1:2264_1	aṭṭha dhītaro uttamarūpadharā devaccharapaṭibhāgā, tāsaṃ sabbajeṭṭhikā pabhāvatī	2264	
PA_atk-s05_14a1:2264_2	nāma. Tassā sarīrato bālasūriyassa pabhā viya pabhā niccharanti, andhakārepi catuhatthe	2264	
PA_atk-s05_14a1:2264_3	antogabbhe padīpakiccaṃ natthi, sabbo gabbho ekobhāsova hoti. Dhātī panassā khujjā,	2264	
PA_atk-s05_14a1:2264_4	sā pabhāvatiṃ bhojetvā tassā sīsanhāpanatthaṃ aṭṭhahi vaṇṇadāsīhi aṭṭha ghaṭe gāhāpetvā	2264	
PA_atk-s05_14a1:2264_5	sāyanhasamaye udakatthāya gacchantī titthamagge ṭhitaṃ taṃ rūpakaṃ disvā “pabhāvatī”ti	2264	
PA_atk-s05_14a1:2264_6	saññāya “ayaṃ dubbinītā ‘sīsaṃ nhāyissāmī’ti amhe udakatthāya pesetvā paṭhamataraṃ	2264	
PA_atk-s05_14a1:2264_7	āgantvā titthamagge ṭhitā”ti kujjhitvā “are kulalajjāpanike amhehi purimataraṃ āgantvā	2264	
PA_atk-s05_14a1:2264_8	kasmā idha ṭhitāsi, sace rājā jānissati, nāsessati no”ti vatvā hatthena gaṇḍapasse	2264	
PA_atk-s05_14a1:2264_9	pahari, hatthatalaṃ bhijjamānaṃ viya jātaṃ. Tato “suvaṇṇarūpaka”nti ñatvā hasamānā	2264	
PA_atk-s05_14a1:2264_10	tāsaṃ vaṇṇadāsīnaṃ santikaṃ gacchantī “passathetaṃ me kammaṃ, mama dhītātisaññāya	22641	
PA_atk-s05_14a1:2264_11	pahāraṃ adāsiṃ, ayaṃ mama dhītu santike kimagghati, kevalaṃ me hattho dukkhāpito”ti āha.	22641	
PA_atk-s05_14a1:2265_0	Atha naṃ rājadūtā gahetvā “tvaṃ ‘mama dhītā ito abhirūpatarā’ti vadantī kaṃ nāma	2265	
PA_atk-s05_14a1:2265_1	kathesī”ti āhaṃsu. “Maddarañño dhītaraṃ pabhāvatiṃ, idaṃ rūpakaṃ tassā soḷasimpi	2265	
PA_atk-s05_14a1:2265_2	kalaṃ na agghatī”ti. Te tuṭṭhamānasā rājadvāraṃ gantvā “okkākarañño dūtā dvāre ṭhitā”ti	2265	
PA_atk-s05_14a1:2265_3	paṭihāresuṃ. Rājā āsanā vuṭṭhāya ṭhitakova “pakkosathā”ti āha. Te pavisitvā rājānaṃ	2265	
PA_atk-s05_14a1:2265_4	vanditvā “mahārāja, amhākaṃ rājā tumhākaṃ ārogyaṃ pucchatī”ti vatvā katasakkārasammānā	2265	
PA_atk-s05_14a1:2265_5	“kimatthaṃ āgatatthā”ti puṭṭhā “amhākaṃ rañño sīhassaro putto kusakumāro nāma, rājā	2265	
PA_atk-s05_14a1:2265_6	tassa rajjaṃ dātukāmo amhe tumhākaṃ santikaṃ pahiṇi, tumhākaṃ kira dhītā pabhāvatī,	2265	
PA_atk-s05_14a1:2265_7	taṃ tassa detha, imañca suvaṇṇarūpakaṃ deyyadhammaṃ gaṇhathā”ti taṃ rūpakaṃ tassa	2265	
PA_atk-s05_14a1:2265_8	adaṃsu. Sopi “evarūpena mahārājena saddhiṃ vivāhamaṅgalaṃ bhavissatī”ti tuṭṭhacitto	2265	
PA_atk-s05_14a1:2265_9	sampaṭicchi. Atha naṃ dūtā āhaṃsu – “mahārāja, amhehi na sakkā papañcaṃ kātuṃ, kumārikāya	2265	
PA_atk-s05_14a1:2265_10	laddhabhāvaṃ rañño ārocessāma, atha naṃ so āgantvā ādāya gamissatī”ti. So “sādhū”ti	22651	
PA_atk-s05_14a1:2265_11	vatvā tesaṃ sakkāraṃ katvā vissajjesi. Te gantvā rañño ca deviyā ca ārocesuṃ. Rājā	22651	
PA_atk-s05_14a1:2265_12	mahantena parivārena kusāvatito nikkhamitvā anupubbena sāgalanagaraṃ pāpuṇi. Maddarājā	22651	
PA_atk-s05_14a1:2265_13	paccuggantvā taṃ nagaraṃ pavesetvā mahantaṃ sakkāramakāsi.	22651	
PA_atk-s05_14a1:2266_0	Sīlavatī devī paṇḍitattā “ko jānāti, kiṃ bhavissatī”ti ekāhadvīhaccayena maddarājānaṃ	2266	
PA_atk-s05_14a1:2266_1	āha – “mahārāja, suṇisaṃ daṭṭhukāmāmhī”ti. So “sādhū”ti sampaṭicchitvā taṃ pakkosāpesi.	2266	
PA_atk-s05_14a1:2266_2	Pabhāvatī sabbālaṅkārapaṭimaṇḍitā dhātigaṇaparivutā āgantvā sassuṃ vandi. Sā taṃ	2266	
PA_atk-s05_14a1:2266_3	disvā cintesi – “ayaṃ kumārikā abhirūpā, mayhaṃ putto virūpo. Sace esā taṃ passissati,	2266	
PA_atk-s05_14a1:2266_4	ekāhampi avasitvā palāyissati, upāyaṃ karissāmī”ti. Sā maddarājānaṃ āmantetvā, “mahārāja,	2266	
PA_atk-s05_14a1:2266_5	suṇisā me puttassa anucchavikā, apica kho pana amhākaṃ kulapaveṇiyā āgataṃ cārittaṃ	2266	
PA_atk-s05_14a1:2266_6	atthi, sace ayaṃ tasmiṃ cāritte vattissati, nessāmi na”nti āha. “Kiṃ pana vo cāritta”nti.	2266	
PA_atk-s05_14a1:2266_7	“Amhākaṃ vaṃse yāva ekassa gabbhassa patiṭṭhānaṃ hoti, tāva divā sāmikaṃ passituṃ	2266	
PA_atk-s05_14a1:2266_8	na labhati. Sace esā tathā karissati, nessāmi na”nti. Rājā “kiṃ, amma, sakkhissasi	2266	
PA_atk-s05_14a1:2266_9	evaṃ vattitu”nti dhītaraṃ pucchi. Sā “āma tātā”ti āha. Tato okkākarājā maddarañño	2266	
PA_atk-s05_14a1:2266_10	bahuṃ dhanaṃ datvā taṃ ādāya pakkāmi. Maddarājāpi mahantena parivārena dhītaraṃ uyyojesi.	22661	
PA_atk-s05_14a1:2267_0	Okkāko kusāvatiṃ gantvā nagaraṃ alaṅkārāpetvā sabbabandhanāni mocetvā puttassa abhisekaṃ	2267	
PA_atk-s05_14a1:2267_1	katvā rajjaṃ datvā pabhāvatiṃ aggamahesiṃ kāretvā nagare “kusarājassa āṇā”ti bheriṃ	2267	
PA_atk-s05_14a1:2267_2	carāpesi. Sakalajambudīpatale rājāno yesaṃ dhītaro atthi, te kusarañño dhītaro pahiṇiṃsu.	2267	
PA_atk-s05_14a1:2267_3	Yesaṃ puttā atthi, te tena saddhiṃ mittabhāvaṃ ākaṅkhantā putte upaṭṭhāke katvā pahiṇiṃsu.	2267	
PA_atk-s05_14a1:2267_4	Bodhisattassa nāṭakaparivāro mahā ahosi, mahantena yasena rajjaṃ kāresi. So pabhāvatiṃ	2267	
PA_atk-s05_14a1:2267_5	divā passituṃ na labhati, sāpi taṃ divā passituṃ na labhati, ubhinnaṃ rattidassanameva	2267	
PA_atk-s05_14a1:2267_6	hoti. Tattha pabhāvatiyā sarīrappabhāpi abbohārikā ahosi. Bodhisatto sirigabbhato	2267	
PA_atk-s05_14a1:2267_7	rattiṃyeva nikkhamati.	2267	
PA_atk-s05_14a1:2268_0	So katipāhaccayena pabhāvatiṃ divā daṭṭhukāmo mātuyā ārocesi. Sā “mā te tāta, rucci,	2268	
PA_atk-s05_14a1:2268_1	yāva ekaṃ puttaṃ labhasi, tāva āgamehī”ti, paṭikkhipi. So punappunaṃ yāciyeva. Atha	2268	
PA_atk-s05_14a1:2268_2	naṃ sā āha – “tena hi hatthisālaṃ gantvā hatthimeṇḍavesena tiṭṭha, ahaṃ taṃ tattha	2268	
PA_atk-s05_14a1:2268_3	ānessāmi, atha naṃ akkhīni pūretvā olokeyyāsi, mā ca attānaṃ jānāpehī”ti. So “sādhū”ti	2268	
PA_atk-s05_14a1:2268_4	sampaṭicchitvā hatthisālaṃ agamāsi. Athassa mātā hatthisālaṃ alaṅkārāpetvā pabhāvatiṃ	2268	
PA_atk-s05_14a1:2268_5	“ehi sāmikassa hatthino passāmā”ti tattha netvā “ayaṃ hatthī asuko nāma, ayaṃ hatthī	2268	
PA_atk-s05_14a1:2268_6	asuko nāmā”ti tassā dassesi. Tattha taṃ rājā mātu pacchato gacchantiṃ disvā hatthigopakavesena	2268	
PA_atk-s05_14a1:2268_7	hatthichakaṇapiṇḍena piṭṭhiyaṃ pahari. Sā kuddhā “rañño kathetvā te hatthaṃ chindāpessāmī”ti	2268	
PA_atk-s05_14a1:2268_8	vatvā deviṃ ujjhāpesi. Rājamātā “mā amma kujjhī”ti suṇisaṃ saññāpetvā piṭṭhiṃ parimajji.	2268	
PA_atk-s05_14a1:2268_9	Punapi rājā taṃ daṭṭhukāmo hutvā assasālāya assagopakavesena taṃ disvā tatheva assachakaṇapiṇḍena	2268	
PA_atk-s05_14a1:2268_10	pahari. Tadāpi taṃ kuddhaṃ sassu saññāpesi.	22681	
PA_atk-s05_14a1:2269_0	Punekadivase pabhāvatī mahāsattaṃ passitukāmā hutvā sassuyā ārocetvā “alaṃ mā te	2269	
PA_atk-s05_14a1:2269_1	ruccī”ti paṭikkhittāpi punappunaṃ yāci. Atha naṃ sā āha – “tena hi sve mama putto	2269	
PA_atk-s05_14a1:2269_2	nagaraṃ padakkhiṇaṃ karissati, tvaṃ sīhapañjaraṃ vivaritvā taṃ passeyyāsī”ti. Evañca	2269	
PA_atk-s05_14a1:2269_3	pana vatvā punadivase nagaraṃ alaṅkārāpetvā jayampatikumāraṃ rājavesaṃ gāhāpetvā	2269	
PA_atk-s05_14a1:2269_4	hatthipiṭṭhe nisīdāpetvā bodhisattaṃ pacchimāsane nisīdāpetvā nagaraṃ padakkhiṇaṃ	2269	
PA_atk-s05_14a1:2269_5	kārāpesi. Sā pabhāvatiṃ ādāya sīhapañjare ṭhatvā “passa tava sāmikassa sirisobhagga”nti	2269	
PA_atk-s05_14a1:2269_6	āha. Sā “anucchaviko me sāmiko laddho”ti attamanā ahosi. Taṃ divasaṃ pana mahāsatto	2269	
PA_atk-s05_14a1:2269_7	hatthimeṇḍavesena jayampatissa pacchimāsane nisīditvā yathādhippāyena pabhāvatiṃ	2269	
PA_atk-s05_14a1:2269_8	olokento hatthavikārādivasena cittaruciyā keḷiṃ dassesi. Hatthimhi atikkante rājamātā	2269	
PA_atk-s05_14a1:2269_9	pabhāvatiṃ pucchi – “diṭṭho te, amma, sāmiko”ti. “Āma ayye, pacchimāsane panassa	2269	
PA_atk-s05_14a1:2269_10	nisinno hatthimeṇḍo ativiya dubbinīto, mayhaṃ hatthavikārādīni dassesi, kasmā evarūpaṃ	22691	
PA_atk-s05_14a1:2269_11	alakkhikaṃ rañño pacchimāsane nisīdāpesuṃ, nīharāpehi na”nti? “Amma, rañño pacchimāsane	22691	
PA_atk-s05_14a1:2269_12	rakkhā nāma icchitabbā”ti.	22691	
PA_atk-s05_14a1:2270_0	Sā cintesi – “ayaṃ hatthimeṇḍo ativiya nibbhayo, rājānaṃ ‘rājā’tipi na maññati, kiṃ	2270	
PA_atk-s05_14a1:2270_1	nu kho esova kusarājā, addhā hi eso ativiya virūpo eva bhavissati, teneva maṃ na	2270	
PA_atk-s05_14a1:2270_2	dassentī”ti. Sā khujjaṃ kaṇṇamūle āha – “amma, gaccha tāva jānāhi, kiṃ purimāsane	2270	
PA_atk-s05_14a1:2270_3	nisinnako rājā, udāhu pacchimāsane”ti? “Kathaṃ panāhaṃ jānissāmī”ti. “Sace hi so	2270	
PA_atk-s05_14a1:2270_4	rājā bhavissati, paṭhamataraṃ hatthipiṭṭhito otarissati, imāya saññāya jānāhī”ti.	2270	
PA_atk-s05_14a1:2270_5	Sā gantvā ekamante ṭhitā paṭhamaṃ mahāsattaṃ otarantaṃ addasa, pacchā jayampatikumāraṃ.	2270	
PA_atk-s05_14a1:2270_6	Mahāsattopi ito cito ca olokento khujjaṃ disvā “iminā nāma kāraṇena esā āgatā bhavissatī”ti	2270	
PA_atk-s05_14a1:2270_7	ñatvā taṃ pakkosāpetvā “imaṃ antaraṃ pabhāvatiyā mā kathehī”ti daḷhaṃ vatvā uyyojesi.	2270	
PA_atk-s05_14a1:2270_8	Sā gantvā “purimāsane nisinno paṭhamaṃ otarī”ti āha. Pabhāvatī tassā vacanaṃ saddahi.	2270	
PA_atk-s05_14a1:2271_0	Mahāsattopi puna daṭṭhukāmo hutvā mātaraṃ yāci. Sā paṭikkhipituṃ asakkontī “tena	2271	
PA_atk-s05_14a1:2271_1	hi aññātakavesena uyyānaṃ gacchāhī”ti āha. So uyyānaṃ gantvā pokkharaṇiyaṃ galappamāṇaṃ	2271	
PA_atk-s05_14a1:2271_2	udakaṃ pavisitvā paduminipattena sīsaṃ chādetvā pupphitapadumena mukhaṃ āvaritvā	2271	
PA_atk-s05_14a1:2271_3	aṭṭhāsi. Mātāpissa pabhāvatiṃ uyyānaṃ netvā sāyanhasamaye “ime rukkhe passa, sakuṇe	2271	
PA_atk-s05_14a1:2271_4	passa, mige passā”ti palobhayamānā pokkharaṇītīraṃ pāyāsi. Sā pañcavidhapadumasañchannaṃ	2271	
PA_atk-s05_14a1:2271_5	pokkharaṇiṃ disvā nhāyitukāmā paricārikāhi saddhiṃ pokkharaṇiṃ otaritvā kīḷantī taṃ	2271	
PA_atk-s05_14a1:2271_6	padumaṃ disvā vicinitukāmā hatthaṃ pasāresi. Atha naṃ rājā paduminipattaṃ apanetvā	2271	
PA_atk-s05_14a1:2271_7	“ahaṃ kusarājā”ti vatvā hatthe gaṇhi. Sā tassa mukhaṃ disvā “yakkho maṃ gaṇhī”ti	2271	
PA_atk-s05_14a1:2271_8	viravitvā tattheva visaññitaṃ pattā. Athassā rājā hatthaṃ muñci. Sā saññaṃ paṭilabhitvā	2271	
PA_atk-s05_14a1:2271_9	“kusarājā kira maṃ hatthe gaṇhi, imināvāhaṃ hatthisālāya hatthichakaṇapiṇḍena, assasālāya	2271	
PA_atk-s05_14a1:2271_10	assachakaṇapiṇḍena pahaṭā, ayameva maṃ hatthissa pacchimāsane nisīditvā uppaṇḍesi,	22711	
PA_atk-s05_14a1:2271_11	kiṃ me evarūpena dummukhena patinā, imaṃ jahitvā ahaṃ jīvantī aññaṃ patiṃ labhissāmī”ti	22711	
PA_atk-s05_14a1:2271_12	cintetvā attanā saddhiṃ āgate amacce pakkosāpetvā “mama yānavāhanaṃ sajjaṃ karotha,	22711	
PA_atk-s05_14a1:2271_13	ajjeva gamissāmī”ti āhaṃ. Te rañño ārocesuṃ. Rājā cintesi – “sace gantuṃ na labhissati,	22711	
PA_atk-s05_14a1:2271_14	hadayamassā phalissati, gacchatu puna taṃ attano balena ānessāmī”ti cintetvā athassā	22711	
PA_atk-s05_14a1:2271_15	gamanaṃ anujāni. Sā pitunagarameva agamāsi.	22711	
PA_atk-s05_14a1:2272_0	Mahāsattopi uyyānato nagaraṃ pavisitvā alaṅkatapāsādaṃ abhiruhi. Bodhisattañhi sā	2272	
PA_atk-s05_14a1:2272_1	pubbapatthanāvasena na icchi, sopi pubbakammavaseneva virūpo ahosi. Atīte kira bārāṇasiyaṃ	2272	
PA_atk-s05_14a1:2272_2	dvāragāme uparimavīthiyā ca heṭṭhimavīthiyā ca dve kulāni vasiṃsu. Ekassa kulassa	2272	
PA_atk-s05_14a1:2272_3	dve puttā ahesuṃ. Ekassa ekāva dhītā ahosi. Dvīsu puttesu bodhisatto kaniṭṭho. Taṃ	2272	
PA_atk-s05_14a1:2272_4	kumārikaṃ jeṭṭhakassa adaṃsu. Kaniṭṭho adārabharaṇo bhātu santikeyeva vasi. Athekadivasaṃ	2272	
PA_atk-s05_14a1:2272_5	tasmiṃ ghare atirasakapūve paciṃsu. Bodhisatto araññaṃ gato hoti. Tassa pūvaṃ ṭhapetvā	2272	
PA_atk-s05_14a1:2272_6	avasese bhājetvā khādiṃsu. Tasmiṃ khaṇe paccekabuddho bhikkhāya gharadvāraṃ agamāsi.	2272	
PA_atk-s05_14a1:2272_7	Bodhisattassa bhātujāyā “cūḷapatino aññaṃ pūvaṃ pacissāmī”ti taṃ gahetvā paccekabuddhassa	2272	
PA_atk-s05_14a1:2272_8	adāsi. Sopi taṃ khaṇaññeva araññato āgacchi. Atha naṃ sā āha – “sāmi, cittaṃ pasādehi,	2272	
PA_atk-s05_14a1:2272_9	tava koṭṭhāso paccekabuddhassa dinno”ti. So “tava koṭṭhāsaṃ khāditvā mama koṭṭhāsaṃ	2272	
PA_atk-s05_14a1:2272_10	desi, ahaṃ kiṃ khādissāmī”ti kuddho paccekabuddhaṃ anugantvā pattato pūvaṃ gaṇhi.	22721	
PA_atk-s05_14a1:2272_11	Sā mātu gharaṃ gantvā navavilīnaṃ campakapupphavaṇṇaṃ sappiṃ āharitvā paccekabuddhassa	22721	
PA_atk-s05_14a1:2272_12	pattaṃ pūresi, taṃ obhāsaṃ muñci. Sā taṃ disvā patthanaṃ paṭṭhapesi – “bhante, iminā	22721	
PA_atk-s05_14a1:2272_13	dānabalena nibbattanibbattaṭṭhāne me sarīraṃ obhāsajātaṃ hotu, uttamarūpadharā ca	22721	
PA_atk-s05_14a1:2272_14	bhaveyyaṃ, iminā ca me asappurisena saddhiṃ ekaṭṭhāne vāso mā ahosī”ti. Iti sā imissā	22721	
PA_atk-s05_14a1:2272_15	pubbapatthanāya vasena taṃ na icchi. Bodhisattopi taṃ pūva tasmiṃ sappipatte osīdāpetvā	22721	
PA_atk-s05_14a1:2272_16	patthanaṃ paṭṭhapesi – “bhante, imaṃ yojanasate vasantimpi ānetvā mama pādaparicārikaṃ	22721	
PA_atk-s05_14a1:2272_17	kātuṃ samattho bhaveyya”nti. Tattha yaṃ so kuddho gantvā pūvaṃ gaṇhi, tassa pubbakammassa	22721	
PA_atk-s05_14a1:2272_18	vasena virūpo ahosi, pubbapatthanāya sā ca taṃ na icchīti.	22721	
PA_atk-s05_14a1:2273_0	So pabhāvatiyā gatāya sokappatto ahosi, nānākārehi paricārayamānāpi naṃ sesitthiyo	2273	
PA_atk-s05_14a1:2273_1	olokāpetumpi nāsakkhiṃsu,, pabhāvatirahitamassa sakalampi nivesanaṃ tucchaṃ viya	2273	
PA_atk-s05_14a1:2273_2	khāyi. So “idāni sāgalanagaraṃ pattā bhavissatī”ti paccūsasamaye mātu santikaṃ gantvā,	2273	
PA_atk-s05_14a1:2273_3	“amma, ahaṃ pabhāvatiṃ ānessāmi, tumhe rajjaṃ anusāsathā”ti vadanto paṭhamaṃ gāthamāha –	2273	
PA_atk-s05_14a1:2275	“Idaṃ te raṭṭhaṃ sadhanaṃ sayoggaṃ, sakāyuraṃ sabbakāmūpapannaṃ;	227	
PA_atk-s05_14a1:2276	Idaṃ te rajjaṃ anusāsa amma, gacchāmahaṃ yattha piyā pabhāvatī”ti.	227	
PA_atk-s05_14a1:2277_0	Tattha sayogganti hatthiyoggādisahitaṃ. Sakāyuranti sapañcarājakakudhabhaṇḍaṃ. Anusāsa,	2277	
PA_atk-s05_14a1:2277_1	ammāti so kira purisassa rajjaṃ datvā puna gaṇhanaṃ nāma na yuttanti pitu vā bhātu	2277	
PA_atk-s05_14a1:2277_2	vā aniyyādetvā mātu niyyādento evamāha.	2277	
PA_atk-s05_14a1:2278_0	Sā tassa kathaṃ sutvā “tena hi, tāta, appamatto bhaveyyāsi, mātugāmo nāma aparisuddhahadayo”ti	2278	
PA_atk-s05_14a1:2278_1	vatvā nānaggarasabhojanassa suvaṇṇakaroṭiṃ pūretvā “idaṃ antarāmagge bhuñjeyyāsī”ti	2278	
PA_atk-s05_14a1:2278_2	vatvā uyyojesi. So taṃ ādāya mātaraṃ vanditvā tikkhattuṃ padakkhiṇaṃ katvā “jīvanto	2278	
PA_atk-s05_14a1:2278_3	puna tumhe passissāmī”ti vatvā sirigabbhaṃ pavisitvā pañcāvudhaṃ sannayhitvā bhattakaroṭiyā	2278	
PA_atk-s05_14a1:2278_4	saddhiṃ kahāpaṇasahassaṃ pasibbake katvā kokanudañca vīṇaṃ ādāya nagarā nikkhamitvā	2278	
PA_atk-s05_14a1:2278_5	maggaṃ paṭipajjitvā mahabbalo mahāthāmo yāva majjhanhikā paṇṇāsa yojanāni gantvā	2278	
PA_atk-s05_14a1:2278_6	bhattaṃ bhuñjitvā sesadivasabhāgena puna paṇṇāsa yojanāni gantvā ekāheneva yojanasatikaṃ	2278	
PA_atk-s05_14a1:2278_7	maggaṃ khepetvā sāyanhasamaye nhatvā sāgalanagaraṃ pāvisi. Tasmiṃ paviṭṭhamatteyeva	2278	
PA_atk-s05_14a1:2278_8	tassa tejena pabhāvatī sayanapiṭṭhe saṇṭhātuṃ asakkontī otaritvā bhūmiyaṃ nipajji.	2278	
PA_atk-s05_14a1:2278_9	Bodhisattaṃ kilantindriyaṃ vīthiyā gacchantaṃ aññatarā itthī disvā pakkosāpetvā nisīdāpetvā	2278	
PA_atk-s05_14a1:2278_10	pāde dhovāpetvā sayanaṃ dāpesi. So kilantakāyo nipajjitvā niddaṃ okkami.	22781	
PA_atk-s05_14a1:2279_0	Atha sā tasmiṃ niddamupagate bhattaṃ sampādetvā taṃ pabodhetvā bhattaṃ bhojesi. So	2279	
PA_atk-s05_14a1:2279_1	tuṭṭho tassā saddhiṃ bhattakaroṭiyā kahāpaṇasahassaṃ adāsi. So pañcāvudhaṃ tattheva	2279	
PA_atk-s05_14a1:2279_2	ṭhapetvā “gantabbaṭṭhānaṃ me atthī”ti vatvā vīṇaṃ ādāya hatthisālaṃ gantvā “ajja	2279	
PA_atk-s05_14a1:2279_3	me idha vasituṃ detha, gandhabbaṃ vo karissāmī”ti vatvā hatthigopakehi anuññāto ekamante	2279	
PA_atk-s05_14a1:2279_4	nipajjitvā thokaṃ niddāyitvā paṭippassaddhadaratho uṭṭhāya vīṇaṃ muñcitvā “sāgalanagaravāsino	2279	
PA_atk-s05_14a1:2279_5	imaṃ saddaṃ suṇantū”ti vīṇaṃ vādento gāyi. Pabhāvatī bhūmiyaṃ nipannā taṃ saddaṃ	2279	
PA_atk-s05_14a1:2279_6	sutvāva “ayaṃ na aññassa vīṇāsaddo, nissaṃsayaṃ kusarājā mamatthāya āgato”ti aññāsi.	2279	
PA_atk-s05_14a1:2279_7	Maddarājāpi taṃ saddaṃ sutvā “ativiya madhuraṃ vādeti, sve etaṃ pakkosāpetvā mama	2279	
PA_atk-s05_14a1:2279_8	gandhabbaṃ kāressāmī”ti cintesi.	2279	
PA_atk-s05_14a1:2280_0	Bodhisatto “na sakkā idha vasamānena pabhāvatī daṭṭhuṃ, aṭṭhānameta”nti pātova nikkhamitvā	2280	
PA_atk-s05_14a1:2280_1	sāyaṃ bhuttageheyeva pātarāsaṃ bhuñjitvā vīṇaṃ ṭhapetvā rājakumbhakārassa santikaṃ	2280	
PA_atk-s05_14a1:2280_2	gantvā tassa antevāsikabhāvaṃ upagantvā ekadivaseneva gharaṃ mattikāya pūretvā “bhājanāni	2280	
PA_atk-s05_14a1:2280_3	karomi ācariyā”ti vatvā, “āma, kārohī”ti vutte ekaṃ mattikāpiṇḍaṃ cakke ṭhapetvā	2280	
PA_atk-s05_14a1:2280_4	cakkaṃ āviñchi, sakiṃ āviddhameva yāva majjhanhikātikkamā bhamiyeva. So nānāvaṇṇāni	2280	
PA_atk-s05_14a1:2280_5	khuddakamahantāni bhājanāni katvā pabhāvatiyā atthāya bhājanaṃ karonto nānārūpāni	2280	
PA_atk-s05_14a1:2280_6	samuṭṭhāpesi. Bodhisattānañhi adhippāyo nāma samijjhati, “tāni rūpāni pabhāvatīyeva	2280	
PA_atk-s05_14a1:2280_7	passatū”ti adhiṭṭhāsi. So sabbabhājanāni sukkhāpetvā pacitvā gehaṃ pūresi. Kumbhakāro	2280	
PA_atk-s05_14a1:2280_8	nānābhājanāni gahetvā rājakulaṃ agamāsi. Rājā disvā “kenimāni katānī”ti pucchi. “Mayā,	2280	
PA_atk-s05_14a1:2280_9	devā”ti. “Ahaṃ tayā katāni jānāmi, kathehi, kena katānī”ti? “Antevāsikena me devā”ti.	2280	
PA_atk-s05_14a1:2280_10	“Na te so antevāsī, ācariyo te so, tvaṃ tassa santike sippaṃ sikkha, ito paṭṭhāya	22801	
PA_atk-s05_14a1:2280_11	ca so mama dhītānaṃ bhājanāni karotu, imañcassa sahassaṃ dehī”ti sahassaṃ dāpetvā	22801	
PA_atk-s05_14a1:2280_12	“nānāvaṇṇāni imāni khuddakabhājanāni mama dhītānaṃ dehī”ti āha.	22801	
PA_atk-s05_14a1:2281_0	So tāni tāsaṃ santikaṃ netvā “imāni vo kīḷanatthāya khuddakabhājanānī”ti āha. Tā	2281	
PA_atk-s05_14a1:2281_1	sabbā āgamiṃsu. Kumbhakāro mahāsattena pabhāvatiyā atthāya katabhājanameva tassā	2281	
PA_atk-s05_14a1:2281_2	adāsi. Sā ca bhājanaṃ gahetvā tattha attano ca mahāsattassa ca khujjāya ca rūpaṃ	2281	
PA_atk-s05_14a1:2281_3	passitvā “idaṃ na aññena kataṃ, kusarājeneva kata”nti ñatvā kujjhitvā bhūmiyaṃ khipitvā	2281	
PA_atk-s05_14a1:2281_4	“iminā mayhaṃ attho natthi, icchantānaṃ dehī”ti āha. Athassā bhaginiyo kuddhabhāvaṃ	2281	
PA_atk-s05_14a1:2281_5	ñatvā “khuddakabhājanaṃ kusaraññā katanti maññasi, idaṃ tena na kataṃ, kumbhakāreneva	2281	
PA_atk-s05_14a1:2281_6	kataṃ, gaṇhāhi na”nti avahasiṃsu. Sā tena katabhāvaṃ tassa ca āgatabhāvaṃ tāsaṃ na	2281	
PA_atk-s05_14a1:2281_7	kathesi. Kumbhakāro sahassaṃ bodhisattassa datvā “tāta, rājā te tuṭṭho, ito kira	2281	
PA_atk-s05_14a1:2281_8	paṭṭhāya rājadhītānaṃ bhājanāni kareyyāsi, ahaṃ tāsaṃ harissāmī”ti āha.	2281	
PA_atk-s05_14a1:2282_0	So “idhāpi vasantena na sakkā pabhāvatī daṭṭhu”nti taṃ sahassaṃ tasseva datvā rājupaṭṭhākassa	2282	
PA_atk-s05_14a1:2282_1	naḷakārassa santikaṃ gantvā tassa antevāsiko hutvā pabhāvatiyā atthāya tālavaṇṭaṃ	2282	
PA_atk-s05_14a1:2282_2	katvā tattheva setacchattañca āpānabhūmiñca vatthaṃ gahetvā ṭhitaṃ pabhāvatiñcāti	2282	
PA_atk-s05_14a1:2282_3	nānārūpāni dassesi. Naḷakāro tañca aññañca tena katabhaṇḍakaṃ ādāya rājakulaṃ agamāsi.	2282	
PA_atk-s05_14a1:2282_4	Rājā disvā “kenimāni katānī”ti pucchitvā purimanayeneva sahassaṃ datvā “imāni naḷakārabhaṇḍāni	2282	
PA_atk-s05_14a1:2282_5	mama dhītānaṃ dehī”ti āha. Sopi bodhisattena pabhāvatiyā atthāya kataṃ tālavaṇṭaṃ	2282	
PA_atk-s05_14a1:2282_6	tassāyeva adāsi. Tatrapi rūpāni añño jano na passati, pabhāvatī pana disvā kusaraññā	2282	
PA_atk-s05_14a1:2282_7	katabhāvaṃ ñatvā “gaṇhitukāmā gaṇhantū”ti kuddhā bhūmiyaṃ khipi. Atha naṃ sesā avahasiṃsu.	2282	
PA_atk-s05_14a1:2282_8	Naḷakāro sahassaṃ āharitvā bodhisattassa datvā taṃ pavattiṃ ārocesi.	2282	
PA_atk-s05_14a1:2283_0	So “idampi mayhaṃ avasanaṭṭhāna”nti sahassaṃ tasseva datvā rājamālākārassa santikaṃ	2283	
PA_atk-s05_14a1:2283_1	gantvā antevāsikabhāvaṃ upagantvā nānāvidhaṃ mālāvikatiṃ ganthitvā pabhāvatiyā atthāya	2283	
PA_atk-s05_14a1:2283_2	nānārūpavicitraṃ ekaṃ cumbaṭakaṃ akāsi. Mālākāro taṃ sabbaṃ ādāya rājakulaṃ agamāsi.	2283	
PA_atk-s05_14a1:2283_3	Rājā disvā “kenimāni ganthitānī”ti pucchi. “Mayā, devā”ti. “Ahaṃ tayā ganthitāni	2283	
PA_atk-s05_14a1:2283_4	jānāmi, kathehi, kena ganthitānī”ti? “Antevāsikena me, devā”ti. “Na so antevāsī,	2283	
PA_atk-s05_14a1:2283_5	ācariyo te so, tvaṃ tassa santike sippaṃ sikkha, ito paṭṭhāya ca so mama dhītānaṃ	2283	
PA_atk-s05_14a1:2283_6	pupphāni ganthatu, imañcassa sahassaṃ dehī”ti sahassaṃ datvā “imāni pupphāni mama	2283	
PA_atk-s05_14a1:2283_7	dhītānaṃ dehī”ti āha. Sopi bodhisattena pabhāvatiyā atthāya kataṃ cumbaṭakaṃ tassāyeva	2283	
PA_atk-s05_14a1:2283_8	adāsi. Sā tattha attano ca rañño ca rūpehi saddhiṃ nānārūpāni disvā tena katabhāvaṃ	2283	
PA_atk-s05_14a1:2283_9	ñatvā kujjhitvā bhūmiyaṃ khipi. Sesā bhaginiyo taṃ tatheva avahasiṃsu. Mālākāropi	2283	
PA_atk-s05_14a1:2283_10	sahassaṃ āharitvā bodhisattassa datvā taṃ pavattiṃ ārocesi.	22831	
PA_atk-s05_14a1:2284_0	So “idampi mayhaṃ avasanaṭṭhāna”nti sahassaṃ tasseva datvā rañño sūdassa santikaṃ	2284	
PA_atk-s05_14a1:2284_1	gantvā antevāsikabhāvaṃ upagacchi. Athekadivasaṃ sūdo rañño bhojanavikatiṃ haranto	2284	
PA_atk-s05_14a1:2284_2	attano atthāya pacituṃ bodhisattassa aṭṭhimaṃsaṃ adāsi. So taṃ tathā sampādesi, yathāssa	2284	
PA_atk-s05_14a1:2284_3	gandho sakalanagaraṃ avatthari. Rājā taṃ ghāyitvā “kiṃ te mahānase aññampi maṃsaṃ	2284	
PA_atk-s05_14a1:2284_4	pacasī”ti pucchi. “Natthi, deva, apica kho pana me antevāsikassa aṭṭhimaṃsaṃ pacanatthāya	2284	
PA_atk-s05_14a1:2284_5	dinnaṃ, tasseva so gandho bhavissatī”ti. Rājā āharāpetvā tato thokaṃ jivhagge ṭhapesi,	2284	
PA_atk-s05_14a1:2284_6	tāvadeva satta rasaharaṇisahassāni khobhentaṃ phari. Rājā rasataṇhāya bajjhitvā sahassaṃ	2284	
PA_atk-s05_14a1:2284_7	datvā “ito paṭṭhāya tava antevāsinā mama ca dhītānañca me bhattaṃ pacāpetvā tvaṃ	2284	
PA_atk-s05_14a1:2284_8	mayhaṃ āhara, so me dhītānaṃ haratū”ti āha. Sūdo gantvā tassa ārocesi. So taṃ sutvā	2284	
PA_atk-s05_14a1:2284_9	“idāni me manoratho matthakaṃ patto, idāni panāhaṃ pabhāvatiṃ daṭṭhuṃ labhissāmī”ti	2284	
PA_atk-s05_14a1:2284_10	tuṭṭho taṃ sahassaṃ tasseva datvā punadivase bhattaṃ sampādetvā rañño bhattabhājanāni	22841	
PA_atk-s05_14a1:2284_11	pesetvā rājadhītānaṃ bhattakājaṃ sayaṃ gahetvā pabhāvatiyā vasanapāsādaṃ abhiruhi.	22841	
PA_atk-s05_14a1:2284_12	Sā taṃ bhattakājaṃ ādāya pāsādaṃ abhiruhantaṃ disvā cintesi – “ayaṃ attano ananucchavikaṃ	22841	
PA_atk-s05_14a1:2284_13	dāsakammakarehi kattabbaṃ karoti. Sace panāhaṃ katipāhaṃ tuṇhī bhavissāmi, ‘idāni	22841	
PA_atk-s05_14a1:2284_14	maṃ esā rocatī’ti saññī hutvā katthaci agantvā maṃ olokento idheva vasissati, idāneva	22841	
PA_atk-s05_14a1:2284_15	taṃ akkositvā paribhāsitvā muhuttampi idha vasituṃ adatvā palāpessāmī”ti. Sā dvāraṃ	22841	
PA_atk-s05_14a1:2284_16	aḍḍhavivaṭaṃ katvā ekaṃ hatthaṃ kavāṭe laggetvā ekena hatthena aggaḷaṃ uppīḷetvā dutiyaṃ gāthamāha –	22841	
PA_atk-s05_14a1:2286	“Anujjubhūtena haraṃ mahantaṃ, divā ca ratto ca nisīthakāle;	228	
PA_atk-s05_14a1:2287	Paṭigaccha tvaṃ khippaṃ kusāvatiṃ kusa, nicchāmi dubbaṇṇamahaṃ vasanta”nti.	228	
PA_atk-s05_14a1:2288_0	Tassattho – mahārāja, tvaṃ bhattakārako hutvā ujukena cittena yopi te sīsaṃ bhindeyya,	2288	
PA_atk-s05_14a1:2288_1	tassapetaṃ kammaṃ na karosi, anujubhūtena pana cittena mamatthāya etaṃ mahantaṃ kājaṃ	2288	
PA_atk-s05_14a1:2288_2	haranto divā ca ratto ca nisīthakāle ca mahantaṃ dukkhaṃ anubhavissasi, kiṃ te tena	2288	
PA_atk-s05_14a1:2288_3	anubhūtena dukkhena, tvaṃ attano nagaraṃ kusāvatimeva paṭigaccha, aññaṃ attanā sadisiṃ	2288	
PA_atk-s05_14a1:2288_4	atirasakapūvasaṇṭhānamukhiṃ yakkhiniṃ aggamahesiṃ katvā rajjaṃ kārehīti. Nicchāmi	2288	
PA_atk-s05_14a1:2288_5	dubbaṇṇamahaṃ vasantanti ahaṃ pana taṃ dubbaṇṇaṃ dussaṇṭhitaṃ idha vasantaṃ na icchāmīti.	2288	
PA_atk-s05_14a1:2289	So “pabhāvatiyā me santikā kathā laddhā”ti tuṭṭhacitto tisso gāthā abhāsi –	228	
PA_atk-s05_14a1:2291	“Nāhaṃ gamissāmi ito kusāvatiṃ, pabhāvatī vaṇṇapalobhito tava;	229	
PA_atk-s05_14a1:2292	Ramāmi maddassa niketaramme, hitvāna raṭṭhaṃ tava dassane rato.	229	
PA_atk-s05_14a1:2294	“Pabhāvatī vaṇṇapalobhito tava, sammūḷharūpo vicarāmi mediniṃ;	229	
PA_atk-s05_14a1:2295	Disaṃ na jānāmi kutomhi āgato, tayamhi matto migamandalocane.	229	
PA_atk-s05_14a1:2297	“Suvaṇṇacīravasane, jātarūpasumekhale;	229	
PA_atk-s05_14a1:2298	Sussoṇi tava kāmā hi, nāhaṃ rajjena matthiko”ti.	229	
PA_atk-s05_14a1:2299_0	Tattha ramāmīti abhiramāmi na ukkaṇṭhāmi. Sammūḷharūpoti kilesasammūḷho hutvā. Tayamhi	2299	
PA_atk-s05_14a1:2299_1	mattoti tayi mattomhi, tayā vā mattomhi. Suvaṇṇacīravasaneti suvaṇṇakhacitavatthavasane.	2299	
PA_atk-s05_14a1:2299_2	Nāhaṃ rajjena matthikoti na ahaṃ rajjena atthiko.	2299	
PA_atk-s05_14a1:2300_0	Evaṃ vutte sā cintesi – “ahaṃ etaṃ ‘vippaṭisārī bhavissatī’ti paribhāsāmi, ayaṃ pana	2300	
PA_atk-s05_14a1:2300_1	rajjitvāva katheti, sace kho pana maṃ ‘ahaṃ kusarājā’ti vatvā hatthe gaṇheyya, ko	2300	
PA_atk-s05_14a1:2300_2	taṃ nivāreyya, koci no imaṃ kathaṃ suṇeyyā”ti dvāraṃ thaketvā sūciṃ datvā anto aṭṭhāsi.	2300	
PA_atk-s05_14a1:2300_3	Sopi bhattakājaṃ āharitvā bhattaṃ vaḍḍhetvā rājadhītaro bhojesi. Pabhāvatī “gaccha	2300	
PA_atk-s05_14a1:2300_4	kusarājena pakkabhattaṃ āharā”ti khujjaṃ pesesi. Sā āharitvā “bhuñjāhī”ti āha. Nāhaṃ	2300	
PA_atk-s05_14a1:2300_5	tena pakkabhattaṃ bhuñjāmi, tvaṃ bhuñjitvā attano laddhanivāpaṃ gahetvā bhattaṃ pacitvā	2300	
PA_atk-s05_14a1:2300_6	āhara, kusarañño āgatabhāvañca mā kassaci ārocesīti. Khujjā tato paṭṭhāya tassā koṭṭhāsaṃ	2300	
PA_atk-s05_14a1:2300_7	āharitvā sayaṃ bhuñjati, attano koṭṭhāsaṃ tassā upaneti. Kusarājāpi tato paṭṭhāya	2300	
PA_atk-s05_14a1:2300_8	taṃ passituṃ alabhanto cintesi – “atthi nu kho pabhāvatiyā mayi sineho, udāhu natthi,	2300	
PA_atk-s05_14a1:2300_9	vīmaṃsissāmi na”nti. So pana rājadhītaro bhojetvā bhattakājaṃ ādāya nikkhanto tassā	2300	
PA_atk-s05_14a1:2300_10	gabbhadvāre pāsādatalaṃ pādena paharitvā bhājanāni ghaṭṭetvā nitthunitvā visaññī	23001	
PA_atk-s05_14a1:2300_11	hutvā viya avakujjo pati. Sā tassa nitthunitasaddena dvāraṃ vivaritvā taṃ bhattakājena	23001	
PA_atk-s05_14a1:2300_12	otthataṃ disvā cintesi – “ayaṃ sakalajambudīpe aggarājā maṃ nissāya rattindivaṃ dukkhaṃ	23001	
PA_atk-s05_14a1:2300_13	anubhoti, sukhumālatāya bhattakājena avatthato patati, jīvati nu kho, no vā”ti. Sā	23001	
PA_atk-s05_14a1:2300_14	gabbhato nikkhamitvā tassa nāsavātaṃ upadhāretuṃ gīvaṃ pasāretvā mukhaṃ olokesi.	23001	
PA_atk-s05_14a1:2300_15	So mukhapūraṃ kheḷaṃ gahetvā tassā sarīre pātesi. Sā taṃ paribhāsitvā gabbhaṃ pavisitvā	23001	
PA_atk-s05_14a1:2300_16	dvāraṃ aḍḍhavivaṭaṃ thaketvā ṭhitā gāthamāha –	23001	
PA_atk-s05_14a1:2302	“Abbhūti tassa bho hoti, yo anicchantamicchati;	230	
PA_atk-s05_14a1:2303	Akāmaṃ rāja kāmesi, akantaṃ kantumicchasī”ti.	230	
PA_atk-s05_14a1:2304	Tattha abbhūtīti abhūti, avuḍḍhīti attho.	230	
PA_atk-s05_14a1:2305	So pana paṭibaddhacittatāya akkosiyamānopi paribhāsiyamānopi vippaṭisāraṃ anuppādetvāva anantaraṃ gāthamāha –	230	
PA_atk-s05_14a1:2307	“Akāmaṃ vā sakāmaṃ vā, yo naro labhate piyaṃ;	230	
PA_atk-s05_14a1:2308	Lābhamettha pasaṃsāma, alābho tattha pāpako”ti.	230	
PA_atk-s05_14a1:2309	Sāpi tasmiṃ evaṃ kathentepi anosakkitvā thaddhataravacanaṃ vatvā palāpetukāmā itaraṃ gāthamāha –	230	
PA_atk-s05_14a1:2311	“Pāsāṇasāraṃ khaṇasi, kaṇikārassa dārunā;	231	
PA_atk-s05_14a1:2312	Vātaṃ jālena bādhesi, yo anicchantamicchasī”ti.	231	
PA_atk-s05_14a1:2313	Tattha kaṇikārassa dārunāti kaṇikārakaṭṭhena. Bādhesīti bandhasīti.	231	
PA_atk-s05_14a1:2314	Taṃ sutvā rājā tisso gāthāyo abhāsi –	231	
PA_atk-s05_14a1:2316	“Pāsāṇo nūna te hadaye, ohito mudulakkhaṇe;	231	
PA_atk-s05_14a1:2317	Yo te sātaṃ na vindāmi, tirojanapadāgato.	231	
PA_atk-s05_14a1:2319	“Yadā maṃ bhakuṭiṃ katvā, rājaputtī udikkhati;	231	
PA_atk-s05_14a1:2320	Āḷāriko tadā homi, rañño maddassantepure.	232	
PA_atk-s05_14a1:2322	“Yadā umhayamānā maṃ, rājaputtī udikkhati;	232	
PA_atk-s05_14a1:2323	Nāḷāriko tadā homi, rājā homi tadā kuso”ti.	232	
PA_atk-s05_14a1:2324_0	Tattha mudulakkhaṇeti mudunā itthilakkhaṇena samannāgate. Yoti yo ahaṃ tiroraṭṭhā	2324	
PA_atk-s05_14a1:2324_1	āgato tava santike vasanto paṭisanthāramattampi sātaṃ na labhāmi, so evaṃ maññāmi,	2324	
PA_atk-s05_14a1:2324_2	mayi sinehuppattinivāraṇāya nūna tava hadaye pāsāṇo ṭhapito. Bhakuṭiṃ katvāti kodhavasena	2324	
PA_atk-s05_14a1:2324_3	valivisamaṃ nalāṭaṃ katvā. Āḷārikoti bhattakārako. Tasmiṃ khaṇe ahaṃ maddarañño antepure	2324	
PA_atk-s05_14a1:2324_4	bhattakārakadāso viya homīti vadati. Umhayamānāti pahaṭṭhākāraṃ dassetvā hasamānā.	2324	
PA_atk-s05_14a1:2324_5	Rājā homīti tasmiṃ khaṇe ahaṃ kusāvatīnagare rajjaṃ kārento rājā viya homi, kasmāsi	2324	
PA_atk-s05_14a1:2324_6	evaṃ pharusā, ito paṭṭhāya mā evarūpaṃ kari, bhaddeti.	2324	
PA_atk-s05_14a1:2325	Sā tassa vacanaṃ sutvā cintesi – “ayaṃ ativiya allīyitvā katheti, musāvādaṃ katvā upāyena naṃ ito palāpessāmī”ti gāthamāha –	232	
PA_atk-s05_14a1:2327	“Sace hi vacanaṃ saccaṃ, nemittānaṃ bhavissati;	232	
PA_atk-s05_14a1:2328	Neva me tvaṃ patī assa, kāmaṃ chindantu sattadhā”ti.	232	
PA_atk-s05_14a1:2329_0	Tassattho – mahārāja, mayā “ayaṃ kusarājā mayhaṃ pati bhavissati, na bhavissatī”ti	2329	
PA_atk-s05_14a1:2329_1	bahū nimittapāṭhakā pucchitā, te “kāmaṃ kira maṃ sattadhā chindantu, neva me tvaṃ	2329	
PA_atk-s05_14a1:2329_2	pati bhavissasī”ti vadiṃsūti.	2329	
PA_atk-s05_14a1:2330_0	Taṃ sutvā rājā taṃ paṭibāhanto “bhadde, mayāpi attano raṭṭhe nemittakā pucchitā,	2330	
PA_atk-s05_14a1:2330_1	te ‘aññatra sīhassarakusarājato tava pati nāma añño natthī’ti byākariṃsu, ahampi	2330	
PA_atk-s05_14a1:2330_2	attano ñāṇabalanimittena evameva kathesi”nti vatvā anantaraṃ gāthamāha –	2330	
PA_atk-s05_14a1:2332	“Sace hi vacanaṃ saccaṃ, aññesaṃ yadi vā mama;	233	
PA_atk-s05_14a1:2333	Neva tuyhaṃ patī atthi, añño sīhassarā kusā”ti.	233	
PA_atk-s05_14a1:2334	Tassattho – yadi hi aññesaṃ nemittānaṃ vacanaṃ saccaṃ, yadi vā mama vacanaṃ saccaṃ, tava añño pati nāma natthīti.	233	
PA_atk-s05_14a1:2335_0	Sā tassa vacanaṃ sutvā “na sakkā imaṃ lajjāpetuṃ vā palāpetuṃ vā, kiṃ me iminā”ti	2335	
PA_atk-s05_14a1:2335_1	dvāraṃ pidhāya attānaṃ na dassesi. Sopi kājaṃ gahetvā otari, tato paṭṭhāya taṃ daṭṭhuṃ	2335	
PA_atk-s05_14a1:2335_2	na labhati, bhattakārakakammaṃ karonto ativiya kilamati, bhuttapātarāso dārūni phāleti,	2335	
PA_atk-s05_14a1:2335_3	bhājanāni dhovati, kājena udakaṃ āharati, sayanto ambaṇapiṭṭhe sayati, pāto vuṭṭhāya	2335	
PA_atk-s05_14a1:2335_4	yāguādīni pacati harati bhojeti, nandirāgaṃ nissāya atidukkhaṃ anubhoti. So ekadivasaṃ	2335	
PA_atk-s05_14a1:2335_5	bhattagehadvārena gacchantiṃ khujjaṃ disvā pakkosi. Sā pabhāvatiyā bhayena tassa	2335	
PA_atk-s05_14a1:2335_6	santikaṃ gantuṃ avisahantī turitaturitā viya gacchati. Atha naṃ vegena upagantvā “khujje”ti āha.	2335	
PA_atk-s05_14a1:2336_0	Sā nivattitvā ṭhitā “ko eso”ti vatvā “tumhākaṃ saddaṃ na suṇāmī”ti āha. Atha naṃ	2336	
PA_atk-s05_14a1:2336_1	“khujje tvampi sāminīpi te ubhopi ativiya thaddhā, ettakaṃ kālaṃ tumhākaṃ santike	2336	
PA_atk-s05_14a1:2336_2	vasanto ārogyasāsanamattampi na labhāmi, deyyadhammaṃ pana kiṃ dassatha, tiṭṭhatu	2336	
PA_atk-s05_14a1:2336_3	tāvetaṃ, api me pabhāvatiṃ mudukaṃ katvā dassetuṃ sakkhissasī”ti āha. Sā “sādhū”ti	2336	
PA_atk-s05_14a1:2336_4	sampaṭicchi. Atha naṃ “sace me taṃ dassetuṃ sakkhissasi, khujjabhāvaṃ te ujukaṃ katvā	2336	
PA_atk-s05_14a1:2336_5	gīveyyakaṃ dassāmī”ti palobhento pañca gāthāyo abhāsi –	2336	
PA_atk-s05_14a1:2338	“Nekkhaṃ gīvaṃ te kāressaṃ, patvā khujje kusāvatiṃ;	233	
PA_atk-s05_14a1:2339	Sace maṃ nāganāsūrū, olokeyya pabhāvatī.	233	
PA_atk-s05_14a1:2341	“Nekkhaṃ gīvaṃ te kāressaṃ, patvā khujje kusāvatiṃ;	234	
PA_atk-s05_14a1:2342	Sace maṃ nāganāsūrū, ālapeyya pabhāvatī.	234	
PA_atk-s05_14a1:2344	“Nekkhaṃ gīvaṃ te kāressaṃ, patvā khujje kusāvatiṃ;	234	
PA_atk-s05_14a1:2345	Sace maṃ nāganāsūrū, umhāyeyya pabhāvatī.	234	
PA_atk-s05_14a1:2347	“Nekkhaṃ gīvaṃ te kāressaṃ, patvā khujje kusāvatiṃ;	234	
PA_atk-s05_14a1:2348	Sace maṃ nāganāsūrū, pamhāyeyya pabhāvatī.	234	
PA_atk-s05_14a1:2350	“Nekkhaṃ gīvaṃ te kāressaṃ, patvā khujje kusāvatiṃ;	235	
PA_atk-s05_14a1:2351	Sace maṃ nāganāsūrū, pāṇīhi upasamphuse”ti.	235	
PA_atk-s05_14a1:2352_0	Tattha nekkhaṃ gīvaṃ teti tava gīveyyaṃ sabbasuvaṇṇamayameva kāressāmīti attho. “Nekkhaṃ	2352	
PA_atk-s05_14a1:2352_1	gīvaṃ te karissāmī”tipi pāṭho, tava gīvāya nekkhamayaṃ piḷandhanaṃ piḷandhessāmīti	2352	
PA_atk-s05_14a1:2352_2	attho. Olokeyyāti sace tava vacanena maṃ pabhāvatī olokeyya, sace maṃ tāya olokāpetuṃ	2352	
PA_atk-s05_14a1:2352_3	sakkhissasīti attho. “Ālapeyyā”tiādīsupi eseva nayo. Ettha pana umhāyeyyāti mandahasitavasena	2352	
PA_atk-s05_14a1:2352_4	parihāseyya. Pamhāyeyyāti mahāhasitavasena parihāseyya.	2352	
PA_atk-s05_14a1:2353_0	Sā tassa vacanaṃ sutvā “gacchatha tumhe, deva, katipāhaccayena naṃ tumhākaṃ vase	2353	
PA_atk-s05_14a1:2353_1	karissāmi, passatha me parakkama”nti vatvā taṃ karaṇīyaṃ tīretvā pabhāvatiyā santikaṃ	2353	
PA_atk-s05_14a1:2353_2	gantvā tassā vasanagabbhaṃ sodhentī viya paharaṇayoggaṃ leḍḍukhaṇḍampi asesetvā antamaso	2353	
PA_atk-s05_14a1:2353_3	pādukāpi nīharitvā sakalagabbhaṃ sammajjitvā gabbhadvāre ummāraṃ antaraṃ katvā uccāsanaṃ	2353	
PA_atk-s05_14a1:2353_4	paññapetvā pabhāvatiyā ekaṃ nīcapīṭhakaṃ attharitvā “ehi, amma, sīse te ūkā vicinissāmī”ti	2353	
PA_atk-s05_14a1:2353_5	taṃ tattha pīṭhake nisīdāpetvā attano ūruantare tassā sīsaṃ ṭhapetvā thokaṃ kaṇḍuyitvā	2353	
PA_atk-s05_14a1:2353_6	“aho imissā sīse bahū ūkā”ti sakasīsato ūkā gahetvā tassā hatthe ṭhapetvā “passa	2353	
PA_atk-s05_14a1:2353_7	kittakā te sīse ūkā”ti piyakathaṃ kathetvā mahāsattassa guṇaṃ kathentī gāthamāha –	2353	
PA_atk-s05_14a1:2355	“Na hi nūnāyaṃ rājaputtī, kuse sātampi vindati;	235	
PA_atk-s05_14a1:2356	Āḷārike bhate pose, vetanena anatthike”ti.	235	
PA_atk-s05_14a1:2357_0	Tassattho – ekaṃsena ayaṃ rājaputtī pubbe kusāvatīnagare kusanarindassa santike mālāgandhavilepanavatthālaṅkāravasena	2357	
PA_atk-s05_14a1:2357_1	appamattakampi sātaṃ na vindati na labhati, tambūlamattampi etena etissā dinnapubbaṃ	2357	
PA_atk-s05_14a1:2357_2	na bhavissati. Kiṃkāraṇā? Itthiyo nāma ekadivasampi aṅkaṃ avattharitvā nipannasāmikamhi	2357	
PA_atk-s05_14a1:2357_3	hadayaṃ bhindituṃ na sakkonti, ayaṃ pana āḷārike bhate pose āḷārikattañca bhatakattañca	2357	
PA_atk-s05_14a1:2357_4	upagate etasmiṃ purise mūlenapi anatthike kevalaṃ taṃyeva nissāya rajjaṃ pahāya āgantvā	2357	
PA_atk-s05_14a1:2357_5	evaṃ dukkhaṃ anubhavante paṭisanthāramattampi na karoti, sacepi te, amma, tasmiṃ	2357	
PA_atk-s05_14a1:2357_6	sineho natthi, sakalajambudīpe aggarājā maṃ nissāya kilamatīti tassa kiñcideva dātuṃ arahasīti.	2357	
PA_atk-s05_14a1:2358_0	Sā taṃ sutvā khujjāya kujjhi. Atha naṃ khujjā gīvāyaṃ gahetvā antogabbhe khipitvā	2358	
PA_atk-s05_14a1:2358_1	sayaṃ bahi hutvā dvāraṃ pidhāya āviñchanarajjumhi olambantī aṭṭhāsi. Pabhāvatī taṃ	2358	
PA_atk-s05_14a1:2358_2	gahetuṃ asakkontī dvāramūle ṭhatvā akkosantī itaraṃ gāthamāha –	2358	
PA_atk-s05_14a1:2360	“Na hi nūnāyaṃ sā khujjā, labhati jivhāya chedanaṃ;	236	
PA_atk-s05_14a1:2361	Sunisitena satthena, evaṃ dubbhāsitaṃ bhaṇa”nti.	236	
PA_atk-s05_14a1:2362	Tattha sunisitenāti suṭṭhu nisitena tikhiṇasatthena. Evaṃ dubbhāsitanti evaṃ asotabbayuttakaṃ dubbhāsitaṃ bhaṇantī.	236	
PA_atk-s05_14a1:2363_0	Atha khujjā āviñcanarajjuṃ gahetvā ṭhitāva “nippaññe dubbinīte tava rūpaṃ kiṃ karissati,	2363	
PA_atk-s05_14a1:2363_1	kiṃ mayaṃ tava rūpaṃ khāditvā yāpessāmā”ti vatvā terasahi gāthāhi bodhisattassa guṇaṃ	2363	
PA_atk-s05_14a1:2363_2	pakāsentī khujjāgajjitaṃ nāma gajji –	2363	
PA_atk-s05_14a1:2365	“Mā naṃ rūpena pāmesi, ārohena pabhāvati;	236	
PA_atk-s05_14a1:2366	Mahāyasoti katvāna, karassu rucire piyaṃ.	236	
PA_atk-s05_14a1:2368	“Mā naṃ rūpena pāmesi, ārohena pabhāvati;	236	
PA_atk-s05_14a1:2369	Mahaddhanoti katvāna, karassu rucire piyaṃ.	236	
PA_atk-s05_14a1:2371	“Mā naṃ rūpena pāmesi, ārohena pabhāvati;	237	
PA_atk-s05_14a1:2372	Mahabbaloti katvāna, karassu rucire piyaṃ.	237	
PA_atk-s05_14a1:2374	“Mā naṃ rūpena pāmesi, ārohena pabhāvati;	237	
PA_atk-s05_14a1:2375	Mahāraṭṭhoti katvāna, karassu rucire piyaṃ.	237	
PA_atk-s05_14a1:2377	“Mā naṃ rūpena pāmesi, ārohena pabhāvati;	237	
PA_atk-s05_14a1:2378	Mahārājāti katvāna, karassu rucire piyaṃ.	237	
PA_atk-s05_14a1:2380	“Mā naṃ rūpena pāmesi, ārohena pabhāvati;	238	
PA_atk-s05_14a1:2381	Sīhassaroti katvāna, karassu rucire piyaṃ.	238	
PA_atk-s05_14a1:2383	“Mā naṃ rūpena pāmesi, ārohena pabhāvati;	238	
PA_atk-s05_14a1:2384	Vaggussaroti katvāna, karassu rucire piyaṃ.	238	
PA_atk-s05_14a1:2386	“Mā naṃ rūpena pāmesi, ārohena pabhāvati;	238	
PA_atk-s05_14a1:2387	Bindussaroti katvāna, karassu rucire piyaṃ.	238	
PA_atk-s05_14a1:2389	“Mā naṃ rūpena pāmesi, ārohena pabhāvati;	238	
PA_atk-s05_14a1:2390	Mañjussaroti katvāna, karassu rucire piyaṃ.	239	
PA_atk-s05_14a1:2392	“Mā naṃ rūpena pāmesi, ārohena pabhāvati;	239	
PA_atk-s05_14a1:2393	Madhussaroti katvāna, karassu rucire piyaṃ.	239	
PA_atk-s05_14a1:2395	“Mā naṃ rūpena pāmesi, ārohena pabhāvati;	239	
PA_atk-s05_14a1:2396	Satasippoti katvāna, karassu rucire piyaṃ.	239	
PA_atk-s05_14a1:2398	“Mā naṃ rūpena pāmesi, ārohena pabhāvati;	239	
PA_atk-s05_14a1:2399	Khattiyotipi katvāna, karassu rucire piyaṃ.	239	
PA_atk-s05_14a1:2401	“Mā naṃ rūpena pāmesi, ārohena pabhāvati;	240	
PA_atk-s05_14a1:2402	Kusarājāti katvāna, karassu rucire piya”nti.	240	
PA_atk-s05_14a1:2403_0	Tattha mā naṃ rūpena pāmesi, ārohena, pabhāvatīti are pabhāvati, mā tvaṃ etaṃ kusanarindaṃ	2403	
PA_atk-s05_14a1:2403_1	attano rūpena ārohapariṇāhena pamini, evaṃ pamāṇaṃ gaṇhi. Mahāyasoti mahānubhāvo	2403	
PA_atk-s05_14a1:2403_2	soti evaṃ hadaye katvāna rucire piyadassane karassu tassa piyaṃ. Ānubhāvoyeva hissa	2403	
PA_atk-s05_14a1:2403_3	rūpanti vadati. Esa nayo sabbattha. Api ca mahāyasoti mahāparivāro. Mahaddhanoti	2403	
PA_atk-s05_14a1:2403_4	mahābhogo. Mahabbaloti mahāthāmo. Mahāraṭṭhoti vipularaṭṭho. Mahārājāti sakalajambudīpe	2403	
PA_atk-s05_14a1:2403_5	aggarājā. Sīhassaroti sīhasaddasamānasaddo. Vaggussaroti līlāyuttassaro. Bindussaroti	2403	
PA_atk-s05_14a1:2403_6	sampiṇḍitaghanassaro. Mañjussaroti sundarassaro. Madhussaroti madhurayuttassaro.	2403	
PA_atk-s05_14a1:2403_7	Satasippoti paresaṃ santike asikkhitvā attano baleneva nipphannaanekasatasippo. Khattiyoti	2403	
PA_atk-s05_14a1:2403_8	okkākapaveṇiyaṃ jāto asambhinnakhattiyo. Kusarājāti sakkadattiyakusatiṇasamānanāmo	2403	
PA_atk-s05_14a1:2403_9	rājā. Evarūpo hi añño rājā nāma natthīti jānitvā etassa piyaṃ karohīti khujjā ettakāhi	2403	
PA_atk-s05_14a1:2403_10	gāthāhi tassa guṇaṃ kathesi.	24031	
PA_atk-s05_14a1:2404_0	Pabhāvatī tassā vacanaṃ sutvā “khujje ativiya gajjasi, hatthena pāpuṇantī sasāmikabhāvaṃ	2404	
PA_atk-s05_14a1:2404_1	te jānāpessāmī”ti khujjaṃ tajjesi. Sāpi taṃ “ahaṃ taṃ rakkhamānā pituno te kusarājassa	2404	
PA_atk-s05_14a1:2404_2	āgatabhāvaṃ nārocesiṃ, hotu, ajja rañño ārocessāmī”ti mahantena saddena bhāyāpesi.	2404	
PA_atk-s05_14a1:2404_3	Sāpi “kocideva suṇeyyā”ti khujjaṃ saññāpesi. Bodhisattopi taṃ passituṃ alabhanto	2404	
PA_atk-s05_14a1:2404_4	satta māse dubbhojanena dukkhaseyyāya kilamanto cintesi – “ko me etāya attho, satta	2404	
PA_atk-s05_14a1:2404_5	māse vasanto etaṃ passitumpi na labhāmi, ativiya kakkhaḷā sāhasikā, gantvā mātāpitaro	2404	
PA_atk-s05_14a1:2404_6	passissāmī”ti. Tasmiṃ khaṇe sakko āvajjento tassa ukkaṇṭhitabhāvaṃ ñatvā “rājā satta	2404	
PA_atk-s05_14a1:2404_7	māse pabhāvatiṃ daṭṭhumpi na labhi, labhanākāramassa karissāmī”ti maddarañño dūte	2404	
PA_atk-s05_14a1:2404_8	katvā sattannaṃ rājūnaṃ dūtaṃ pāhento “pabhāvatī, kusarājaṃ chaḍḍetvā āgatā, āgacchantu	2404	
PA_atk-s05_14a1:2404_9	pabhāvatiṃ gaṇhantū”ti ekekassa visuṃ visuṃ sāsanaṃ pahiṇi. Te mahāparivārena gantvā	2404	
PA_atk-s05_14a1:2404_10	nagaraṃ patvā aññamaññassa āgatakāraṇaṃ na jānanti. Te “tvaṃ kasmā āgato, tvaṃ kasmā	24041	
PA_atk-s05_14a1:2404_11	āgatosī”ti pucchitvā tamatthaṃ ñatvā kujjhitvā “ekaṃ kira dhītaraṃ sattannaṃ dassati,	24041	
PA_atk-s05_14a1:2404_12	passathassa anācāraṃ, uppaṇḍeti no, gaṇhatha na”nti “sabbesampi amhākaṃ pabhāvatiṃ	24041	
PA_atk-s05_14a1:2404_13	detu yuddhaṃ vā”ti sāsanāni pahiṇitvā nagaraṃ parivārayiṃsu. Maddarājā sāsanaṃ sutvā	24041	
PA_atk-s05_14a1:2404_14	bhītatasito amacce āmantetvā “kiṃ karomā”ti pucchi. Atha naṃ amaccā “deva, sattapi	24041	
PA_atk-s05_14a1:2404_15	rājāno pabhāvatiṃ nissāya āgatā, ‘sace na dassati, pākāraṃ bhinditvā nagaraṃ pavisitvā	24041	
PA_atk-s05_14a1:2404_16	jīvitakkhayaṃ pāpetvā taṃ gaṇhissāmā’ti vadanti, pākāre abhinneyeva tesaṃ pabhāvatiṃ	24041	
PA_atk-s05_14a1:2404_17	pesessāmā”ti vatvā gāthamāhaṃsu –	24041	
PA_atk-s05_14a1:2406	“Ete nāgā upatthaddhā, sabbe tiṭṭhanti vammitā;	240	
PA_atk-s05_14a1:2407	Purā maddanti pākāraṃ, ānentetaṃ pabhāvati”nti.	240	
PA_atk-s05_14a1:2408_0	Tattha upatthaddhāti atithaddhā dappitā. Ānentetaṃ pabhāvatinti ānentu etaṃ pabhāvatinti	2408	
PA_atk-s05_14a1:2408_1	sāsanāni pahiṇiṃsu. Tasmā yāva ete nāgā pākāraṃ na maddanti, tāva nesaṃ pabhāvatiṃ pesehi, mahārājāti.	2408	
PA_atk-s05_14a1:2409_0	Taṃ sutvā rājā “sacāhaṃ ekassa pabhāvatiṃ pesessāmi, sesā yuddhaṃ karissanti, na	2409	
PA_atk-s05_14a1:2409_1	sakkā ekassa dātuṃ, sakalajambudīpe aggarājānaṃ ‘virūpo’ti chaḍḍetvā āgatā āgamanassa	2409	
PA_atk-s05_14a1:2409_2	phalaṃ labhatu, vadhitvāna naṃ satta khaṇḍāni katvā sattannaṃ khattiyānaṃ pesessāmī”ti	2409	
PA_atk-s05_14a1:2409_3	vadanto anantaraṃ gāthamāha –	2409	
PA_atk-s05_14a1:2411	“Satta bile karitvāna, ahametaṃ pabhāvatiṃ;	241	
PA_atk-s05_14a1:2412	Khattiyānaṃ padassāmi, ye maṃ hantuṃ idhāgatā”ti.	241	
PA_atk-s05_14a1:2413_0	Tassa sā kathā sakalanivesane pākaṭā ahosi. Paricārikā gantvā “rājā kira taṃ satta	2413	
PA_atk-s05_14a1:2413_1	khaṇḍāni katvā sattannaṃ rājūnaṃ pesessatī”ti pabhāvatiyā ārocesuṃ. Sā maraṇabhayabhītā	2413	
PA_atk-s05_14a1:2413_2	āsanā vuṭṭhāya bhaginīhi parivutā mātu sirigabbhaṃ agamāsi. Tamatthaṃ pakāsento satthā āha –	2413	
PA_atk-s05_14a1:2415	“Avuṭṭhahi rājaputtī, sāmā koseyyavāsinī;	241	
PA_atk-s05_14a1:2416	Assupuṇṇehi nettehi, dāsīgaṇapurakkhatā”ti.	241	
PA_atk-s05_14a1:2417	Tattha sāmāti suvaṇṇavaṇṇā. Koseyyavāsinīti suvaṇṇakhacitakoseyyanivasanā.	241	
PA_atk-s05_14a1:2418	Sā mātu santikaṃ gantvā mātaraṃ vanditvā paridevamānā āha –	241	
PA_atk-s05_14a1:2420	“Taṃ nūna kakkūpanisevitaṃ mukhaṃ, ādāsadantātharupaccavekkhitaṃ;	242	
PA_atk-s05_14a1:2421	Subhaṃ sunettaṃ virajaṃ anaṅgaṇaṃ, chuddhaṃ vane ṭhassati khattiyehi.	242	
PA_atk-s05_14a1:2423	“Te nūna me asite vellitagge, kese mudū candanasāralitte;	242	
PA_atk-s05_14a1:2424	Samākule sīvathikāya majjhe, pādehi gijjhā parikaḍḍhissanti.	242	
PA_atk-s05_14a1:2426	“Tā nūna me tambanakhā sulomā, bāhā mudū candanasāralittā;	242	
PA_atk-s05_14a1:2427	Chinnā vane ujjhitā khattiyehi, gayha dhaṅko gacchati yenakāmaṃ.	242	
PA_atk-s05_14a1:2429	“Te nūna tālūpanibhe alambe, nisevite kāsikacandanena;	242	
PA_atk-s05_14a1:2430	Thanesu me lambissati siṅgālo, mātūva putto taruṇo tanūjo.	243	
PA_atk-s05_14a1:2432	“Taṃ nūna soṇiṃ puthulaṃ sukoṭṭitaṃ, nisevitaṃ kañcanamekhalāhi;	243	
PA_atk-s05_14a1:2433	Chinnaṃ vane khattiyehī avatthaṃ, siṅgālasaṅghā parikaḍḍhissanti.	243	
PA_atk-s05_14a1:2435	“Soṇā dhaṅkā siṅgālā ca, ye caññe santi dāṭhino;	243	
PA_atk-s05_14a1:2436	Ajarā nūna hessanti, bhakkhayitvā pabhāvatiṃ.	243	
PA_atk-s05_14a1:2438	“Sace maṃsāni hariṃsu, khattiyā dūragāmino;	243	
PA_atk-s05_14a1:2439	Aṭṭhīni amma yācitvā, anupathe dahātha naṃ.	243	
PA_atk-s05_14a1:2441	“Khettāni amma kāretvā, kaṇikārettha ropaya;	244	
PA_atk-s05_14a1:2442	Yadā te pupphitā assu, hemantānaṃ himaccaye;	244	
PA_atk-s05_14a1:2443	Sareyyātha mamaṃ amma, evaṃvaṇṇā pabhāvatī”ti.	244	
PA_atk-s05_14a1:2444_0	Tattha kakkūpanisevitantila kakkūpanisevitanti sāsapakakkaloṇakakkamattikakakkatilakakkahaliddikakkamukhacuṇṇakehi	2444	
PA_atk-s05_14a1:2444_1	imehi pañcahi kakkehi upanisevitaṃ. Ādāsadantātharupaccavekkhitanti dantamayatharumhi	2444	
PA_atk-s05_14a1:2444_2	ādāse paccavekkhitaṃ tattha oloketvā maṇḍitaṃ. Subhanti subhamukhaṃ. Virajanti vigatarajaṃ	2444	
PA_atk-s05_14a1:2444_3	nimmalaṃ. Anaṅgaṇanti gaṇḍapiḷakādidosarahitaṃ. Chuddhanti amma evarūpaṃ mama mukhaṃ	2444	
PA_atk-s05_14a1:2444_4	addhā idāni khattiyehi chaḍḍitaṃ vane araññe ṭhassatīti paridevati. Asiteti kāḷake.	2444	
PA_atk-s05_14a1:2444_5	Vellitaggeti unnatagge. Sīvathikāyāti susānamhi. Parikaḍḍhissantīti evarūpe mama	2444	
PA_atk-s05_14a1:2444_6	kese manussamaṃsakhādakā gijjhā pādehi paharitvā nūna parikaḍḍhissanti. Gayha dhaṅko	2444	
PA_atk-s05_14a1:2444_7	gacchati yenakāmanti amma mama evarūpaṃ bāhaṃ nūna dhaṅko gahetvā luñjitvā khādanto	2444	
PA_atk-s05_14a1:2444_8	yenakāmaṃ gacchissati.	2444	
PA_atk-s05_14a1:2445_0	Tālūpanibheti suvaṇṇatālaphalasadise. Kāsikacandanenāti sukhumacandanena nisevite.	2445	
PA_atk-s05_14a1:2445_1	Thanesu meti amma mama susāne patitāya evarūpe thane disvā mukhena ḍaṃsitvā tesu	2445	
PA_atk-s05_14a1:2445_2	me thanesu attano tanujo mātu taruṇaputto viya nūna siṅgālo lambissati. Soṇinti kaṭiṃ.	2445	
PA_atk-s05_14a1:2445_3	Sukoṭṭitanti gohanukena paharitvā suvaḍḍhitaṃ. Avatthanti chaḍḍitaṃ. Bhakkhayitvāti	2445	
PA_atk-s05_14a1:2445_4	amma ete ettakā nūna mama maṃsaṃ khāditvā ajarā bhavissanti.	2445	
PA_atk-s05_14a1:2446_0	Sace maṃsāni hariṃsūti amma sace te khattiyā mayiṃ paṭibaddhacittā mama maṃsāni hareyyuṃ,	2446	
PA_atk-s05_14a1:2446_1	atha tumhe aṭṭhīni yācitvā anupathe dahāthanaṃ, jaṅghamaggamahāmaggānaṃ antare daheyyāthāti	2446	
PA_atk-s05_14a1:2446_2	vadati. Khettānīti amma mama jhāpitaṭṭhāne mālādivatthūni kāretvā ettha etesu khettesu	2446	
PA_atk-s05_14a1:2446_3	kaṇikārarukkhe ropaya. Himaccayeti himapātātikkame phagguṇamāse. Sareyyāthāti tesaṃ	2446	
PA_atk-s05_14a1:2446_4	pupphānaṃ suvaṇṇacaṅkoṭakaṃ pūretvā ūrūsu ṭhapetvā mama dhītā pabhāvatī evaṃvaṇṇāti sareyyātha.	2446	
PA_atk-s05_14a1:2447_0	Iti sā maraṇabhayatajjitā mātu santike vilapi. Maddarājāpi “pharasuñca gaṇḍikañca	2447	
PA_atk-s05_14a1:2447_1	gahetvā coraghātako idheva āgacchatū”ti āṇāpesi. Tassa āgamanaṃ sakalarājagehe pākaṭaṃ	2447	
PA_atk-s05_14a1:2447_2	ahosi. Athassa āgatabhāvaṃ sutvā pabhāvatiyā mātā uṭṭhāyāsanā sokasamappitā rañño	2447	
PA_atk-s05_14a1:2447_3	santikaṃ agamāsi. Tamatthaṃ pakāsento satthā āha –	2447	
PA_atk-s05_14a1:2449	“Tassā mātā udaṭṭhāsi, khattiyā devavaṇṇinī;	244	
PA_atk-s05_14a1:2450	Disvā asiñca sūnañca, rañño maddassantepure”ti.	245	
PA_atk-s05_14a1:2451_0	Tattha udaṭṭhāsīti āsanā uṭṭhāya rañño santikaṃ gantvā aṭṭhāsi. Disvā asiñca sūnañcāti	2451	
PA_atk-s05_14a1:2451_1	antepuramhi alaṅkatamahātale rañño purato nikkhittaṃ pharasuñca gaṇḍikañca disvā	2451	
PA_atk-s05_14a1:2451_2	vilapantī gāthamāha –	2451	
PA_atk-s05_14a1:2453	“Iminā nūna asinā, susaññaṃ tanumajjhimaṃ;	245	
PA_atk-s05_14a1:2454	Dhītaraṃ madda hantvāna, khattiyānaṃ padassasī”ti.	245	
PA_atk-s05_14a1:2455	Tattha asināti pharasuṃ sandhāyāha. So hi imasmiṃ ṭhāne asi nāma jāto. Susaññaṃ tanumajjhimanti suṭṭhu saññātaṃ tanumajjhimaṃ.	245	
PA_atk-s05_14a1:2456_0	Atha naṃ rājā saññāpento āha – “devi, kiṃ kathesi, tava dhītā sakalajambudīpe aggarājānaṃ	2456	
PA_atk-s05_14a1:2456_1	‘virūpo’ti chaḍḍetvā gatamagge padavalañje avinaṭṭheyeva maccuṃ nalāṭenādāya āgatā,	2456	
PA_atk-s05_14a1:2456_2	idāni attano rūpaṃ nissāya īdisaṃ phalaṃ labhatū”ti. Sā tassa vacanaṃ sutvā dhītu	2456	
PA_atk-s05_14a1:2456_3	santikaṃ gantvā vilapantī āha –	2456	
PA_atk-s05_14a1:2458	“Na me akāsi vacanaṃ, atthakāmāya puttike;	245	
PA_atk-s05_14a1:2459	Sājja lohitasañchannā, gacchasi yamasādhanaṃ.	245	
PA_atk-s05_14a1:2461	“Evamāpajjatī poso, pāpiyañca nigacchati;	246	
PA_atk-s05_14a1:2462	Yo ve hitānaṃ vacanaṃ, na karoti atthadassinaṃ.	246	
PA_atk-s05_14a1:2464	“Sace ca ajja dhāresi, kumāraṃ cārudassanaṃ;	246	
PA_atk-s05_14a1:2465	Kusena jātaṃ khattiyaṃ, suvaṇṇamaṇimekhalaṃ;	246	
PA_atk-s05_14a1:2466	Pūjitaṃ ñātisaṅghehi, na gacchasi yamakkhayaṃ.	246	
PA_atk-s05_14a1:2468	“Yatthassu bherī nadati, kuñjaro ca nikūjati;	246	
PA_atk-s05_14a1:2469	Khattiyānaṃ kule bhadde, kinnu sukhataraṃ tato.	246	
PA_atk-s05_14a1:2471	“Asso ca sisati dvāre, kumāro uparodati;	247	
PA_atk-s05_14a1:2472	Khattiyānaṃ kule bhadde, kinnu sukhataraṃ tato.	247	
PA_atk-s05_14a1:2474	“Mayūrakoñcābhirude, kokilābhinikūjite;	247	
PA_atk-s05_14a1:2475	Khattiyānaṃ kule bhadde, kinnu sukhataraṃ tato”ti.	247	
PA_atk-s05_14a1:2476_0	Tattha puttiketi taṃ ālapati. Idaṃ vuttaṃ hoti – amma, idha kiṃ karissasi, sāmikassa	2476	
PA_atk-s05_14a1:2476_1	santikaṃ gaccha, mā rūpamadena majjīti evaṃ yācantiyāpi me vacanaṃ na akāsi, sā tvaṃ	2476	
PA_atk-s05_14a1:2476_2	ajja lohitasañchannā gacchasi yamasādhanaṃ, maccurājassa bhavanaṃ gamissasīti. Pāpiyañcāti	2476	
PA_atk-s05_14a1:2476_3	ito pāpatarañca nigacchati. Sace ca ajja dhāresīti, amma, sace tvaṃ cittassa vasaṃ	2476	
PA_atk-s05_14a1:2476_4	agantvā kusanarindaṃ paṭicca laddhaṃ attano rūpena sadisaṃ cārudassanaṃ kumāraṃ ajja	2476	
PA_atk-s05_14a1:2476_5	dhārayissasi. Yamakkhayanti evaṃ sante yamanivesanaṃ na gaccheyyāsi. Tato yamhi khattiyakule	2476	
PA_atk-s05_14a1:2476_6	ayaṃ vibhūti, tamhā nānābherisaddena ceva mattavāraṇakoñcanādena ca ninnāditā kusāvatīrājakulā	2476	
PA_atk-s05_14a1:2476_7	kiṃ nu sukhataraṃ disvā idhāgatāsīti attho. Sisatīti hasati. Kumāroti susikkhito	2476	
PA_atk-s05_14a1:2476_8	gandhabbakumāro. Uparodatīti nānātūriyāni gahetvā upahāraṃ karoti. Kokilābhinikūjiteti	2476	
PA_atk-s05_14a1:2476_9	kusarājakule sāyaṃ pāto pavattanaccagītavāditūpahāraṃ paṭippharantī viya kokilehi abhinikūjite.	2476	
PA_atk-s05_14a1:2477_0	Iti sāpi ettakāhi gāthāhi tāya saddhiṃ sallapitvā “sace ajja kusanarindo idha assa,	2477	
PA_atk-s05_14a1:2477_1	ime satta rājāno palāpetvā mama dhītaraṃ dukkhā pamocetvā ādāya gaccheyyā”ti cintetvā gāthamāha –	2477	
PA_atk-s05_14a1:2479	“Kahaṃ nu kho sattumaddano, pararaṭṭhappamaddano;	247	
PA_atk-s05_14a1:2480	Kuso soḷārapaññāṇo, yo no dukkhā pamocaye”ti.	248	
PA_atk-s05_14a1:2481	Tattha soḷārapaññāṇoti uḷārapañño.	248	
PA_atk-s05_14a1:2482	Tato pabhāvatī “mama mātu kusassa vaṇṇaṃ bhaṇantiyā mukhaṃ nappahoti, ācikkhissāmi tāvassā tassa idheva āḷārikakammaṃ katvā vasanabhāva”nti cintetvā gāthamāha –	248	
PA_atk-s05_14a1:2484	“Idheva so sattumaddano, pararaṭṭhappamaddano;	248	
PA_atk-s05_14a1:2485	Kuso soḷārapaññāṇo, yo te sabbe vadhissatī”ti.	248	
PA_atk-s05_14a1:2486	Athassā mātā “ayaṃ maraṇabhayabhītā vippalapatī”ti cintetvā gāthamāha –	248	
PA_atk-s05_14a1:2488	“Ummattikā nu bhaṇasi, andhabālā pabhāsasi;	248	
PA_atk-s05_14a1:2489	Kuso ce āgato assa, kiṃ na jānemu taṃ maya”nti.	248	
PA_atk-s05_14a1:2490_0	Tattha andhabālāti sammūḷhā aññāṇā hutvā. Kiṃ na jānemūti kena kāraṇena taṃ na jāneyyāma.	2490	
PA_atk-s05_14a1:2490_1	So hi antarāmagge ṭhitova amhākaṃ sāsanaṃ peseyya, samussitaddhajā caturaṅginīsenā	2490	
PA_atk-s05_14a1:2490_2	paññāyetha, tvaṃ pana maraṇabhayena kathesīti.	2490	
PA_atk-s05_14a1:2491_0	Sā evaṃ vutte “na me mātā saddahati, tassa idhāgantvā satta māse vasanabhāvaṃ na	2491	
PA_atk-s05_14a1:2491_1	jānāti, dassessāmi na”nti cintetvā mātaraṃ hatthe gahetvā sīhapañjaraṃ vivaritvā	2491	
PA_atk-s05_14a1:2491_2	hatthaṃ pasāretvā dassentī gāthamāha –	2491	
PA_atk-s05_14a1:2493	“Eso āḷāriko poso, kumārīpuramantare;	249	
PA_atk-s05_14a1:2494	Daḷhaṃ katvāna saṃvelliṃ, kumbhiṃ dhovati oṇato”ti.	249	
PA_atk-s05_14a1:2495	Tattha kumārīpuramantareti vātapāne ṭhitā tava dhītānaṃ kumārīnaṃ vasanaṭṭhānantare naṃ olokehi. Saṃvellinti kacchaṃ bandhitvā kumbhiṃ dhovati.	249	
PA_atk-s05_14a1:2496_0	So kira tadā “ajja me manoratho matthakaṃ pāpuṇissati, addhā maraṇabhayatajjitā,	2496	
PA_atk-s05_14a1:2496_1	pabhāvatī, mama āgatabhāvaṃ kathessati, bhājanāni dhovitvā paṭisāmessāmī”ti udakaṃ	2496	
PA_atk-s05_14a1:2496_2	āharitvā bhājanāni dhovituṃ ārabhi. Atha naṃ mātā paribhāsantī gāthamāha –	2496	
PA_atk-s05_14a1:2498	“Veṇī tvamasi caṇḍālī, adūsi kulagandhinī;	249	
PA_atk-s05_14a1:2499	Kathaṃ maddakule jātā, dāsaṃ kayirāsi kāmuka”nti.	249	
PA_atk-s05_14a1:2500	Tattha veṇīti tacchikā. Adūsi kulagandhinīti udāhu tvaṃ kuladūsikā. Kāmukanti kathaṃ nāma tvaṃ evarūpe kule jātā attano sāmikaṃ dāsaṃ kareyyāsīti.	250	
PA_atk-s05_14a1:2501	Tato pabhāvatī “mama mātā imassa maṃ nissāya evaṃ vasanabhāvaṃ na jānāti maññe”ti cintetvā itaraṃ gāthamāha –	250	
PA_atk-s05_14a1:2503	“Namhi veṇī na caṇḍālī, na camhi kulagandhinī;	250	
PA_atk-s05_14a1:2504	Okkākaputto bhaddante, tvaṃ nu dāsoti maññasī”ti.	250	
PA_atk-s05_14a1:2505	Tattha okkākaputtoti, amma, esa okkākaputto, tvaṃ pana “dāso”ti maññasi, kasmā naṃ ahaṃ “dāso”ti kathessāmīti.	250	
PA_atk-s05_14a1:2506	Idānissa yasaṃ vaṇṇentī āha –	250	
PA_atk-s05_14a1:2508	“Yo brāhmaṇasahassāni, sadā bhojeti vīsatiṃ;	250	
PA_atk-s05_14a1:2509	Okkākaputto bhaddante, tvaṃ nu dāsoti maññasi.	250	
PA_atk-s05_14a1:2511	Yassa nāgasahassāni, sadā yojenti vīsatiṃ;	251	
PA_atk-s05_14a1:2512	Okkākaputto bhaddante, tvaṃ nu dāsoti maññasi.	251	
PA_atk-s05_14a1:2514	“Yassa assasahassāni, sadā yojenti vīsatiṃ;	251	
PA_atk-s05_14a1:2515	Okkākaputto bhaddante, tvaṃ nu dāsoti maññasi.	251	
PA_atk-s05_14a1:2517	“Yassa rathasahassāni, sadā yojenti vīsatiṃ;	251	
PA_atk-s05_14a1:2518	Okkākaputto bhaddante, tvaṃ nu dāsoti maññasi;	251	
PA_atk-s05_14a1:2519	Yassa usabhasahassāni, sadā yojenti vīsatiṃ;	251	
PA_atk-s05_14a1:2520	Okkākaputto bhaddante, tvaṃ nu dāsoti maññasi.	252	
PA_atk-s05_14a1:2522	“Yassa dhenusahassāni, sadā duhanti vīsatiṃ;	252	
PA_atk-s05_14a1:2523	Okkākaputto bhaddante, tvaṃ nu dāsoti maññasī”ti.	252	
PA_atk-s05_14a1:2524_0	Evaṃ tāya pañcahi gāthāhi mahāsattassa yaso vaṇṇito. Athassā mātā “ayaṃ asambhitā	2524	
PA_atk-s05_14a1:2524_1	kathaṃ katheti, addhā evameta”nti saddahitvā rañño santikaṃ gantvā tamatthaṃ ārocesi.	2524	
PA_atk-s05_14a1:2524_2	So vegena pabhāvatiyā santikaṃ gantvā “saccaṃ kira, amma, kusarājā idhāgato”ti. “Āma	2524	
PA_atk-s05_14a1:2524_3	tāta, ajjassa satta māsā atikkantā tava dhītānaṃ āḷārikattaṃ karontassā”ti. So tassā	2524	
PA_atk-s05_14a1:2524_4	asaddahanto khujjaṃ pucchitvā yathābhūtaṃ sutvā dhītaraṃ garahanto gāthamāha –	2524	
PA_atk-s05_14a1:2526	“Taggha te dukkaṭaṃ bāle, yaṃ khattiyaṃ mahabbalaṃ;	252	
PA_atk-s05_14a1:2527	Nāgaṃ maṇḍūkavaṇṇena, na taṃ akkhāsidhāgata”nti.	252	
PA_atk-s05_14a1:2528	Tattha tagghāti ekaṃseneva.	252	
PA_atk-s05_14a1:2529	So dhītaraṃ garahitvā vegena tassa santikaṃ gantvā katapaṭisanthāro añjaliṃ paggayha attano accayaṃ dassento gāthamāha –	252	
PA_atk-s05_14a1:2531	“Aparādhaṃ mahārāja, tvaṃ no khama rathesabha;	253	
PA_atk-s05_14a1:2532	Yaṃ taṃ aññātavesena, nāññāsimhā idhāgata”nti.	253	
PA_atk-s05_14a1:2533	Taṃ sutvā mahāsatto “sacāhaṃ pharusaṃ vakkhāmi, idhevassa hadayaṃ phalissati, assāsessāmi na”nti cintetvā bhājanantare ṭhitova itaraṃ gāthamāha –	253	
PA_atk-s05_14a1:2535	“Mādisassa na taṃ channaṃ, yohaṃ āḷāriko bhave;	253	
PA_atk-s05_14a1:2536	Tvaññeva me pasīdassu, natthi te deva dukkaṭa”nti.	253	
PA_atk-s05_14a1:2537	Rājā tassa santikā paṭisanthāraṃ labhitvā pāsādaṃ abhiruhitvā pabhāvatiṃ pakkosāpetvā khamāpanatthāya pesetuṃ gāthamāha –	253	
PA_atk-s05_14a1:2539	“Gaccha bāle khamāpehi, kusarājaṃ mahabbalaṃ;	253	
PA_atk-s05_14a1:2540	Khamāpito kuso rājā, so te dassati jīvita”nti.	254	
PA_atk-s05_14a1:2541_0	Sā pitu vacanaṃ sutvā bhaginīhi ceva paricārikāhi ca parivutā tassa santikaṃ agamāsi.	2541	
PA_atk-s05_14a1:2541_1	Sopi kammakāravesena ṭhitova tassā attano santikaṃ āgamanaṃ ñatvā “ajja pabhāvatiyā	2541	
PA_atk-s05_14a1:2541_2	mānaṃ bhinditvā pādamūle naṃ kalale nipajjāpessāmī”ti sabbaṃ attanā ābhataṃ udakaṃ	2541	
PA_atk-s05_14a1:2541_3	chaḍḍetvā khalamaṇḍalamattaṃ ṭhānaṃ madditvā ekakalalaṃ akāsi. Sā tassa santikaṃ	2541	
PA_atk-s05_14a1:2541_4	gantvā tassa pādesu nipatitvā kalalapiṭṭhe nipannā taṃ khamāpesi. Tamatthaṃ pakāsento satthā āha –	2541	
PA_atk-s05_14a1:2543	“Pitussa vacanaṃ sutvā, devavaṇṇī pabhāvatī;	254	
PA_atk-s05_14a1:2544	Sirasā aggahī pāde, kusarājaṃ mahabbala”nti.	254	
PA_atk-s05_14a1:2545	Tattha sirasāti sirasā nipatitvā kusarājānaṃ pāde aggahesīti.	254	
PA_atk-s05_14a1:2546	Gahetvā ca pana naṃ khamāpentī tisso gāthāyo abhāsi –	254	
PA_atk-s05_14a1:2548	“Yāmā ratyo atikkantā, tāmā deva tayā vinā;	254	
PA_atk-s05_14a1:2549	Vande te sirasā pāde, mā me kujjha rathesabha.	254	
PA_atk-s05_14a1:2551	“Sabbaṃ te paṭijānāmi, mahārāja suṇohi me;	255	
PA_atk-s05_14a1:2552	Na cāpi appiyaṃ tuyhaṃ, kareyyāmi ahaṃ puna.	255	
PA_atk-s05_14a1:2554	“Evaṃ ce yācamānāya, vacanaṃ me na kāhasi;	255	
PA_atk-s05_14a1:2555	Idāni maṃ tāto hantvā, khattiyānaṃ padassatī”ti.	255	
PA_atk-s05_14a1:2556_0	Tattha ratyoti rattiyo. Tāmāti tā imā sabbāpi tayā vinā atikkantā. Sabbaṃ te paṭijānāmīti,	2556	
PA_atk-s05_14a1:2556_1	mahārāja, ettakaṃ kālaṃ mayā tava appiyameva kataṃ, idaṃ te ahaṃ sabbaṃ paṭijānāmi,	2556	
PA_atk-s05_14a1:2556_2	aparampi suṇohi me, ito paṭṭhāyāhaṃ puna tuyhaṃ appiyaṃ na karissāmi. Evaṃ ceti sace	2556	
PA_atk-s05_14a1:2556_3	evaṃ yācamānāya mama tvaṃ vacanaṃ na karissasīti.	2556	
PA_atk-s05_14a1:2557	Taṃ sutvā rājā “sacāhaṃ ‘imaṃ tvañceva jānissasī’ti vakkhāmi, hadayamassā phalissati, assāsessāmi na”nti cintetvā āha –	255	
PA_atk-s05_14a1:2559	“Evaṃ te yācamānāya, kiṃ na kāhāmi te vaco;	255	
PA_atk-s05_14a1:2560	Vikuddho tyasmi kalyāṇi, mā tvaṃ bhāyi pabhāvati.	256	
PA_atk-s05_14a1:2562	“Sabbaṃ te paṭijānāmi, rājaputti suṇohi me;	256	
PA_atk-s05_14a1:2563	Na cāpi appiyaṃ tuyhaṃ, kareyyāmi ahaṃ puna.	256	
PA_atk-s05_14a1:2565	“Tava kāmā hi sussoṇi, pahu dukkhaṃ titikkhisaṃ;	256	
PA_atk-s05_14a1:2566	Bahuṃ maddakulaṃ hantvā, nayituṃ taṃ pabhāvatī”ti.	256	
PA_atk-s05_14a1:2567_0	Tattha kiṃ na kāhāmīti kiṃkāraṇā tava vacanaṃ na karissāmi. Vikuddho tyasmīti vikuddho	2567	
PA_atk-s05_14a1:2567_1	nikkopo te asmiṃ. Sabbaṃ teti vikuddhabhāvañca idāni appiyakaraṇañca ubhayaṃ te idaṃ	2567	
PA_atk-s05_14a1:2567_2	sabbameva paṭijānāmi. Tava kāmāti tava kāmena taṃ icchamāno. Titikkhisanti adhivāsemi.	2567	
PA_atk-s05_14a1:2567_3	Bahuṃ maddakulaṃ hantvā nayituṃ tanti bahumaddarājakulaṃ hanitvā balakkārena taṃ netuṃ samatthoti.	2567	
PA_atk-s05_14a1:2568_0	Atha so sakkassa devarañño paricārikaṃ viya taṃ attano paricārikaṃ disvā khattiyamānaṃ	2568	
PA_atk-s05_14a1:2568_1	uppādetvā “mayi kira dharamāneyeva mama bhariyaṃ aññe gahetvā gamissantī”ti sīho	2568	
PA_atk-s05_14a1:2568_2	viya rājaṅgaṇe vijambhamāno “sakalanagaravāsino me āgatabhāvaṃ jānantū”ti vagganto	2568	
PA_atk-s05_14a1:2568_3	nadanto seḷento apphoṭento “idāni te jīvaggāhaṃ gahessāmi, rathādayo me yojentū”ti	2568	
PA_atk-s05_14a1:2568_4	anantaraṃ gāthamāha –	2568	
PA_atk-s05_14a1:2570	“Yojayantu rathe asse, nānācitte samāhite;	257	
PA_atk-s05_14a1:2571	Atha dakkhatha me vegaṃ, vidhamantassa sattavo”ti.	257	
PA_atk-s05_14a1:2572	Tattha nānācitteti nānālaṅkāravicitte. Samāhiteti asse sandhāya vuttaṃ, susikkhite nibbisevaneti attho. Atha dakkhatha me veganti atha me parakkamaṃ passissathāti.	257	
PA_atk-s05_14a1:2573_0	Sattūnaṃ gaṇhanaṃ nāma mayhaṃ bhāro, gaccha tvaṃ nhatvā alaṅkaritvā pāsādaṃ āruhāti	2573	
PA_atk-s05_14a1:2573_1	taṃ uyyojesi. Maddarājāpissa parihārakaraṇatthaṃ amacce pahiṇi. Te tassa mahānasadvāreyeva	2573	
PA_atk-s05_14a1:2573_2	sāṇiṃ parikkhipitvā kappake upaṭṭhapesuṃ. So katamassukammo sīsaṃnhāto sabbālaṅkārapaṭimaṇḍito	2573	
PA_atk-s05_14a1:2573_3	amaccādīhi parivuto “pāsādaṃ abhiruhissāmī”ti disā viloketvā apphoṭesi. Olokitaolokitaṭṭhānaṃ	2573	
PA_atk-s05_14a1:2573_4	vikampi. So “idāni me parakkamaṃ passissathā”ti āha. Tamatthaṃ pakāsento satthā anantaraṃ gāthamāha –	2573	
PA_atk-s05_14a1:2575	“Tañca tattha udikkhiṃsu, rañño maddassantepure;	257	
PA_atk-s05_14a1:2576	Vijambhamānaṃ sīhaṃva, phoṭentaṃ diguṇaṃ bhuja”nti.	257	
PA_atk-s05_14a1:2577	Tassattho – tañca tattha vijambhantaṃ apphoṭentaṃ rañño antepure vātapānāni vivaritvā itthiyo udikkhiṃsūti.	257	
PA_atk-s05_14a1:2578_0	Athassa maddarājā kataāneñjakāraṇaṃ alaṅkatavaravāraṇaṃ pesesi. So samussitasetacchattaṃ	2578	
PA_atk-s05_14a1:2578_1	hatthikkhandhaṃ āruyha “pabhāvatiṃ ānethā”ti tampi pacchato nisīdāpetvā caturaṅginiyā	2578	
PA_atk-s05_14a1:2578_2	senāya parivuto pācīnadvārena nikkhamitvā parasenaṃ oloketvā “ahaṃ kusarājā, jīvitatthikā	2578	
PA_atk-s05_14a1:2578_3	urena nipajjantū”ti tikkhattuṃ sīhanādaṃ naditvā sattumaddanaṃ akāsi. Tamatthaṃ pakāsento satthā āha –	2578	
PA_atk-s05_14a1:2580	“Hatthikkhandhañca āruyha, āropetvā pabhāvatiṃ;	258	
PA_atk-s05_14a1:2581	Saṅgāmaṃ otaritvāna, sīhanādaṃ nadī kuso.	258	
PA_atk-s05_14a1:2583	“Tassa taṃ nadato sutvā, sīhassevitare migā;	258	
PA_atk-s05_14a1:2584	Khattiyā vipalāyiṃsu, kusasaddabhayaṭṭitā.	258	
PA_atk-s05_14a1:2586	“Hatthārohā anīkaṭṭhā, rathikā pattikārakā;	258	
PA_atk-s05_14a1:2587	Aññamaññassa chindanti, kusasaddabhayaṭṭitā.	258	
PA_atk-s05_14a1:2589	“Tasmiṃ saṅgāmasīsasmiṃ, passitvā haṭṭhamānaso;	258	
PA_atk-s05_14a1:2590	Kusassa rañño devindo, adā verocanaṃ maṇiṃ.	259	
PA_atk-s05_14a1:2592	“So taṃ vijjhitvā saṅgāmaṃ, laddhā verocanaṃ maṇiṃ;	259	
PA_atk-s05_14a1:2593	Hatthikkhandhagato rājā, pāvekkhi nagaraṃ puraṃ.	259	
PA_atk-s05_14a1:2595	“Jīvaggāhaṃ gahetvāna, bandhitvā satta khattiye;	259	
PA_atk-s05_14a1:2596	Sasurassūpanāmesi, ime te deva sattavo.	259	
PA_atk-s05_14a1:2598	“Sabbeva te vasaṃ gatā, amittā vihatā tava;	259	
PA_atk-s05_14a1:2599	Kāmaṃ karohi te tayā, muñca vā te hanassu vā”ti.	259	
PA_atk-s05_14a1:2600_0	Tattha vipalāyiṃsūti satiṃ paccupaṭṭhāpetuṃ asakkontā vipallatthacittā bhijjiṃsu.	2600	
PA_atk-s05_14a1:2600_1	Kusasaddabhayaṭṭitāti kusarañño saddaṃ nissāya jātena bhayena upaddutā mūḷhacittā.	2600	
PA_atk-s05_14a1:2600_2	Aññamaññassa chindantīti aññamaññaṃ chindanti maddanti. “Bhindiṃsū”tipi pāṭho. Tasminti	2600	
PA_atk-s05_14a1:2600_3	evaṃ bodhisattassa saddasavaneneva saṅgāme bhinne tasmiṃ saṅgāmasīse taṃ mahāsattassa	2600	
PA_atk-s05_14a1:2600_4	parakkamaṃ passitvā tuṭṭhahadayo sakko verocanaṃ nāma maṇikkhandhaṃ tassa adāsi.	2600	
PA_atk-s05_14a1:2600_5	Nagaraṃ puranti nagarasaṅkhātaṃ puraṃ. Bandhitvāti tesaññeva uttari sāṭakena pacchābāhaṃ	2600	
PA_atk-s05_14a1:2600_6	bandhitvā. Kāmaṃ karohi te tayāti tvaṃ attano kāmaṃ icchaṃ ruciṃ karohi, ete hi tayā dāsā katāyevāti.	2600	
PA_atk-s05_14a1:2601	Rājā āha –	260	
PA_atk-s05_14a1:2603	“Tuyheva sattavo ete, na hi te mayha sattavo;	260	
PA_atk-s05_14a1:2604	Tvaññeva no mahārāja, muñca vā te hanassu vā”ti.	260	
PA_atk-s05_14a1:2605	Tattha tvaññeva noti, mahārāja, tvaṃyeva amhākaṃ issaroti.	260	
PA_atk-s05_14a1:2606	Evaṃ vutte mahāsatto “kiṃ imehi māritehi, mā tesaṃ āgamanaṃ niratthakaṃ hotu, pabhāvatiyā kaniṭṭhā satta maddarājadhītaro atthi, tā nesaṃ dāpessāmī”ti cintetvā gāthamāha –	260	
PA_atk-s05_14a1:2608	“Imā te dhītaro satta, devakaññūpamā subhā;	260	
PA_atk-s05_14a1:2609	Dadāhi nesaṃ ekekaṃ, hontu jāmātaro tavā”ti.	260	
PA_atk-s05_14a1:2610	Atha naṃ rājā āha –	261	
PA_atk-s05_14a1:2612	“Amhākañceva tāsañca, tvaṃ no sabbesamissaro;	261	
PA_atk-s05_14a1:2613	Tvaññeva no mahārāja, dehi nesaṃ yadicchasī”ti.	261	
PA_atk-s05_14a1:2614_0	Tattha tvaṃ no sabbesanti, mahārāja kusanarinda, kiṃ vadesi, tvaññeva etesañca sattannaṃ	2614	
PA_atk-s05_14a1:2614_1	rājūnaṃ mamañca imāsañca sabbesaṃ no issaro. Yadicchasīti yadi icchasi, yassa vā	2614	
PA_atk-s05_14a1:2614_2	yaṃ dātuṃ icchasi, tassa taṃ dehīti.	2614	
PA_atk-s05_14a1:2615	Evaṃ vutte so tā sabbāpi alaṅkārāpetvā ekekassa rañño ekekaṃ adāsi. Tamatthaṃ pakāsento satthā pañca gāthāyo abhāsi –	261	
PA_atk-s05_14a1:2617	“Ekamekassa ekekaṃ, adā sīhassaro kuso;	261	
PA_atk-s05_14a1:2618	Khattiyānaṃ tadā tesaṃ, rañño maddassa dhītaro.	261	
PA_atk-s05_14a1:2620	“Pīṇitā tena lābhena, tuṭṭhā sīhassare kuse;	262	
PA_atk-s05_14a1:2621	Sakaraṭṭhāni pāyiṃsu, khattiyā satta tāvade.	262	
PA_atk-s05_14a1:2623	“Pabhāvatiñca ādāya, maṇiṃ verocanaṃ subhaṃ;	262	
PA_atk-s05_14a1:2624	Kusāvatiṃ kuso rājā, agamāsi mahabbalo.	262	
PA_atk-s05_14a1:2626	“Tyassu ekarathe yantā, pavisantā kusāvatiṃ;	262	
PA_atk-s05_14a1:2627	Samānā vaṇṇarūpena, nāññamaññātirocisuṃ.	262	
PA_atk-s05_14a1:2629	“Mātā puttena saṃgacchi, ubhayo ca jayampatī;	262	
PA_atk-s05_14a1:2630	Samaggā te tadā āsuṃ, phītaṃ dharaṇimāvasu”nti.	263	
PA_atk-s05_14a1:2631_0	Tattha pīṇitāti santappitā. Pāyiṃsūti idāni appamattā bhaveyyāthāti kusanarindena	2631	
PA_atk-s05_14a1:2631_1	ovaditā agamaṃsu. Agamāsīti katipāhaṃ vasitvā “amhākaṃ raṭṭhaṃ gamissāmā”ti sasuraṃ	2631	
PA_atk-s05_14a1:2631_2	āpucchitvā gato. Ekarathe yantāti dvepi ekarathaṃ abhiruyha gacchantā. Samānā vaṇṇarūpenāti	2631	
PA_atk-s05_14a1:2631_3	vaṇṇena ca rūpena ca samānā hutvā. Nāññamaññātirocisunti eko ekaṃ nātikkami. Maṇiratanānubhāvena	2631	
PA_atk-s05_14a1:2631_4	kira mahāsatto abhirūpo ahosi suvaṇṇavaṇṇo sobhaggappatto, so kira pubbe paccekabuddhassa	2631	
PA_atk-s05_14a1:2631_5	piṇḍapātanissandena buddhapaṭimākaraṇanissandena ca evaṃ tejavanto ahosi. Saṃgacchīti	2631	
PA_atk-s05_14a1:2631_6	athassa mātā mahāsattassa āgamanaṃ sutvā nagare bheriṃ carāpetvā mahāsattassa bahuṃ	2631	
PA_atk-s05_14a1:2631_7	paṇṇākāraṃ ādāya paccuggamanaṃ katvā samāgacchi. Sopi mātarā saddhiṃyeva nagaraṃ	2631	
PA_atk-s05_14a1:2631_8	padakkhiṇaṃ katvā sattāhaṃ chaṇakīḷaṃ kīḷitvā alaṅkatapāsādatalaṃ abhiruhi. Tepi	2631	
PA_atk-s05_14a1:2631_9	ubho jayampatikā samaggā ahesuṃ, tato paṭṭhāya yāvajīvaṃ samaggā sammodamānā phītaṃ	2631	
PA_atk-s05_14a1:2631_10	dharaṇiṃ ajjhāvasiṃsūti.	26311	
PA_atk-s05_14a1:2632_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2632	
PA_atk-s05_14a1:2632_1	ukkaṇṭhitabhikkhu sotāpattiphale patiṭṭhahi. Tadā mātāpitaro mahārājakulāni ahesuṃ,	2632	
PA_atk-s05_14a1:2632_2	kaniṭṭho ānando, khujjā khujjuttarā, pabhāvatī rāhulamātā, parisā buddhaparisā, kusarājā	2632	
PA_atk-s05_14a1:2632_3	pana ahameva ahosinti.	2632	
PA_atk-s05_14a1:2633	Kusajātakavaṇṇanā paṭhamā.	263	
PA_atk-s05_14a1:2635	[532] 2. Soṇanandajātakavaṇṇanā	263	
PA_atk-s05_14a1:2636_0	Devatā nusi gandhabboti idaṃ satthā jetavane viharanto mātuposakabhikkhuṃ ārabbha	2636	
PA_atk-s05_14a1:2636_1	kathesi. Vatthu sāmajātake vatthusadisaṃ. Tadā pana satthā “mā, bhikkhave, imaṃ bhikkhuṃ	2636	
PA_atk-s05_14a1:2636_2	ujjhāyittha, porāṇakapaṇḍitā sakalajambudīpe rajjaṃ labhamānāpi taṃ aggahetvā mātāpitaro	2636	
PA_atk-s05_14a1:2636_3	posiṃsuyevā”ti vatvā atītaṃ āhari.	2636	
PA_atk-s05_14a1:2637_0	Atīte bārāṇasī brahmavaḍḍhanaṃ nāma nagaraṃ ahosi. Tattha manojo nāma rājā rajjaṃ	2637	
PA_atk-s05_14a1:2637_1	kāresi. Tattha aññataro asītikoṭivibhavo brāhmaṇamahāsālo aputtako ahosi. Tassa brāhmaṇī	2637	
PA_atk-s05_14a1:2637_2	teneva “bhoti puttaṃ patthehī”ti vuttā patthesi. Atha bodhisatto brahmalokā cavitvā	2637	
PA_atk-s05_14a1:2637_3	tassā kucchismiṃ paṭisandhiṃ gaṇhi, jātassa cassa “soṇakumāro”ti nāmaṃ kariṃsu. Tassa	2637	
PA_atk-s05_14a1:2637_4	padasā gamanakāle aññopi satto brahmalokā cavitvā tassāyeva kucchimhi paṭisandhiṃ	2637	
PA_atk-s05_14a1:2637_5	gaṇhi, tassa jātassa “nandakumāro”ti nāmaṃ kariṃsu. Tesaṃ uggahitavedānaṃ sabbasippesu	2637	
PA_atk-s05_14a1:2637_6	nipphattiṃ pattānaṃ vayappattānaṃ rūpasampadaṃ disvā brāhmaṇo brāhmaṇiṃ āmantetvā	2637	
PA_atk-s05_14a1:2637_7	“bhoti puttaṃ soṇakumāraṃ gharabandhanena bandhissāmā”ti āha. Sā “sādhū”ti sampaṭicchitvā	2637	
PA_atk-s05_14a1:2637_8	puttassa tamatthaṃ ācikkhi. So “alaṃ, amma, mayhaṃ gharāvāsena, ahaṃ yāvajīvaṃ tumhe	2637	
PA_atk-s05_14a1:2637_9	paṭijaggitvā tumhākaṃ accayena himavantaṃ pavisitvā pabbajissāmī”ti āha. Sā brāhmaṇassa etamatthaṃ ārocesi.	2637	
PA_atk-s05_14a1:2638_0	Te punappunaṃ kathentāpi tassa cittaṃ alabhitvā nandakumāraṃ āmantetvā “tāta, tena	2638	
PA_atk-s05_14a1:2638_1	hi tvaṃ kuṭumbaṃ paṭipajjāhī”ti vatvā “nāhaṃ bhātarā chaḍḍitakheḷaṃ sīsena ukkhipāmi,	2638	
PA_atk-s05_14a1:2638_2	ahampi tumhākaṃ accayena bhātarāva saddhiṃ pabbajissāmī”ti vutte tesaṃ vacanaṃ sutvā	2638	
PA_atk-s05_14a1:2638_3	“ime dve evaṃ taruṇāva kāme pajahanti, kimaṅgaṃ pana mayaṃ, sabbeyeva pabbajissāmā”ti	2638	
PA_atk-s05_14a1:2638_4	cintetvā, “tātā, kiṃ vo amhākaṃ accayena pabbajjāya, idāneva sabbe mayaṃ pabbajissāmā”ti	2638	
PA_atk-s05_14a1:2638_5	rañño ārocetvā sabbaṃ dhanaṃ dānamukhe vissajjetvā dāsajanaṃ bhujissaṃ katvā ñātīnaṃ	2638	
PA_atk-s05_14a1:2638_6	dātabbayuttakaṃ datvā cattāropi janā brahmavaḍḍhananagarā nikkhamitvā himavantapadese	2638	
PA_atk-s05_14a1:2638_7	pañcapadumasañchannaṃ saraṃ nissāya ramaṇīye vanasaṇḍe assamaṃ māpetvā pabbajitvā	2638	
PA_atk-s05_14a1:2638_8	tattha vasiṃsu. Ubhopi bhātaro mātāpitaro paṭijaggiṃsu, tesaṃ pātova dantakaṭṭhañca	2638	
PA_atk-s05_14a1:2638_9	mukhadhovanañca datvā paṇṇasālañca pariveṇañca sammajjitvā pānīyaṃ paribhojanīyaṃ	2638	
PA_atk-s05_14a1:2638_10	upaṭṭhapetvā araññato madhuraphalāphalāni āharitvā mātāpitaro khādāpenti, uṇhena	26381	
PA_atk-s05_14a1:2638_11	vā sītena vā vārinā nhāpenti, jaṭā sodhenti, pādaparikammādīni tesaṃ karonti.	26381	
PA_atk-s05_14a1:2639_0	Evaṃ addhāne gate nandapaṇḍito “mayā ābhataphalāphalāneva paṭhamaṃ mātāpitaro khādāpessāmī”ti	2639	
PA_atk-s05_14a1:2639_1	purato gantvā hiyyo ca parahiyyo ca gahitaṭṭhānato yāni vā tāni vā pātova āharitvā	2639	
PA_atk-s05_14a1:2639_2	mātāpitaro khādāpesi. Te tāni khāditvā mukhaṃ vikkhāletvā uposathikā bhavanti. Soṇapaṇḍito	2639	
PA_atk-s05_14a1:2639_3	pana dūraṃ gantvā madhuramadhurāni supakkasupakkāni āharitvā upanāmesi. Atha naṃ,	2639	
PA_atk-s05_14a1:2639_4	“tāta, kaniṭṭhena te ābhatāni mayaṃ pātova khāditvā uposathikā jātā, na idāni no	2639	
PA_atk-s05_14a1:2639_5	attho”ti vadanti. Iti tassa phalāphalāni paribhogaṃ na labhanti vinassanti, punadivasesupi	2639	
PA_atk-s05_14a1:2639_6	tathevāti. Evaṃ so pañcābhiññatāya dūraṃ gantvāpi āharati, te pana na khādanti.	2639	
PA_atk-s05_14a1:2640_0	Atha mahāsatto cintesi – “mātāpitaro me sukhumālā, nando ca yāni vā tāni vā apakkaduppakkāni	2640	
PA_atk-s05_14a1:2640_1	phalāphalāni āharitvā khādāpeti, evaṃ sante ime na cīraṃ pavattissanti, vāressāmi	2640	
PA_atk-s05_14a1:2640_2	na”nti. Atha naṃ so āmantetvā “nanda, ito paṭṭhāya phalāphalaṃ āharitvā mamāgamanaṃ	2640	
PA_atk-s05_14a1:2640_3	paṭimānehi, ubhopi ekatova khādāpessāmā”ti āha. So evaṃ vuttepi attano puññaṃ paccāsīsanto	2640	
PA_atk-s05_14a1:2640_4	na tassa vacanamakāsi. Mahāsatto “nando mama vacanaṃ akaronto ayuttaṃ karoti, palāpessāmi	2640	
PA_atk-s05_14a1:2640_5	naṃ, tato ekakova mātāpitaro paṭijaggissāmī”ti cintetvā “nanda, tvaṃ anovādako paṇḍitānaṃ	2640	
PA_atk-s05_14a1:2640_6	vacanaṃ na karosi, ahaṃ jeṭṭho, mātāpitaro mameva bhāro, ahameva nesaṃ paṭijaggissāmi,	2640	
PA_atk-s05_14a1:2640_7	tvaṃ idha vasituṃ na lacchasi, aññattha yāhī”ti tassa accharaṃ pahari.	2640	
PA_atk-s05_14a1:2641_0	So tena palāpito tassa santike ṭhātuṃ asakkonto taṃ vanditvā mātāpitaro upasaṅkamitvā	2641	
PA_atk-s05_14a1:2641_1	tamatthaṃ ārocetvā attano paṇṇasālaṃ pavisitvā kasiṇaṃ oloketvā taṃ divasameva pañca	2641	
PA_atk-s05_14a1:2641_2	abhiññāyo aṭṭha samāpattiyo nibbattetvā cintesi – “ahaṃ sīnerupādato ratanavālukā	2641	
PA_atk-s05_14a1:2641_3	āharitvā mama bhātu paṇṇasālāya pariveṇe okiritvā bhātaraṃ khamāpetuṃ pahomi, evampi	2641	
PA_atk-s05_14a1:2641_4	na sobhissati, anotattato udakaṃ āharitvā mama bhātu paṇṇasālāya pariveṇe osiñcitvā	2641	
PA_atk-s05_14a1:2641_5	bhātaraṃ khamāpetuṃ pahomi, evampi na sobhissati, sace me bhātaraṃ devatānaṃ vasena	2641	
PA_atk-s05_14a1:2641_6	khamāpeyyaṃ, cattāro ca mahārājāno sakkañca ānetvā bhātaraṃ khamāpetuṃ pahomi, evampi	2641	
PA_atk-s05_14a1:2641_7	na sobhissati, sakalajambudīpe manojaṃ aggarājānaṃ ādiṃ katvā rājāno ānetvā khamāpessāmi,	2641	
PA_atk-s05_14a1:2641_8	evaṃ sante mama bhātu guṇo sakalajambudīpe avattharitvā gamissati, candimasūriyo	2641	
PA_atk-s05_14a1:2641_9	viya paññāyissatī”ti. So tāvadeva iddhiyā gantvā brahmavaḍḍhananagare tassa rañño	2641	
PA_atk-s05_14a1:2641_10	nivesanadvāre otaritvā ṭhito “eko kira vo tāpaso daṭṭhukāmo”ti rañño ārocāpesi. Rājā	26411	
PA_atk-s05_14a1:2641_11	“kiṃ pabbajitassa mayā diṭṭhena, āhāratthāya āgato bhavissatī”ti bhattaṃ pahiṇi,	26411	
PA_atk-s05_14a1:2641_12	so bhattaṃ na icchi. Taṇḍulaṃ pahiṇi, taṇḍulaṃ na icchi. Vatthāni pahiṇi, vatthāni	26411	
PA_atk-s05_14a1:2641_13	na icchi. Tambūlaṃ pahiṇi, tambūlaṃ na icchi. Athassa santike dūtaṃ pesesi, “kimatthaṃ	26411	
PA_atk-s05_14a1:2641_14	āgatosī”ti. So dūtena puṭṭho “rājānaṃ upaṭṭhahituṃ āgatomhī”ti āha. Rājā taṃ sutvā	26411	
PA_atk-s05_14a1:2641_15	“bahū mama upaṭṭhākā, attanova tāpasadhammaṃ karotū”ti pesesi. So taṃ sutvā “ahaṃ	26411	
PA_atk-s05_14a1:2641_16	tumhākaṃ attano balena sakalajambudīpe rajjaṃ gahetvā dassāmī”ti āha.	26411	
PA_atk-s05_14a1:2642_0	Taṃ sutvā rājā cintesi – “pabbajitā nāma paṇḍitā, kiñci upāyaṃ jānissantī”ti taṃ	2642	
PA_atk-s05_14a1:2642_1	pakkosāpetvā āsane nisīdāpetvā vanditvā “bhante, tumhe kira mayhaṃ sakalajambudīparajjaṃ	2642	
PA_atk-s05_14a1:2642_2	gahetvā dassathā”ti pucchi. “Āma mahārājā”ti. “Kathaṃ gaṇhissathā”ti? “Mahārāja,	2642	
PA_atk-s05_14a1:2642_3	antamaso khuddakamakkhikāya pivanamattampi lohitaṃ kassaci anuppādetvā tava dhanacchedaṃ	2642	
PA_atk-s05_14a1:2642_4	akatvā attano iddhiyāva gahetvā dassāmi, apica kevalaṃ papañcaṃ akatvā ajjeva nikkhamituṃ	2642	
PA_atk-s05_14a1:2642_5	vaṭṭatī”ti. So tassa vacanaṃ saddahitvā senaṅgaparivuto nagarā nikkhami. Sace senāya	2642	
PA_atk-s05_14a1:2642_6	uṇhaṃ hoti, nandapaṇḍito attano iddhiyā chāyaṃ katvā sītaṃ karoti, deve vassante	2642	
PA_atk-s05_14a1:2642_7	senāya upari vassituṃ na deti, sītaṃ vā uṇhaṃ vā vāreti, magge khāṇukaṇṭakādayo sabbaparissaye	2642	
PA_atk-s05_14a1:2642_8	antaradhāpeti, maggaṃ kasiṇamaṇḍalaṃ viya samaṃ katvā sayaṃ ākāse cammakhaṇḍaṃ pattharitvā	2642	
PA_atk-s05_14a1:2642_9	pallaṅkena nisinno senāya parivuto gacchati.	2642	
PA_atk-s05_14a1:2643_0	Evaṃ senaṃ ādāya paṭhamaṃ kosalaraṭṭhaṃ gantvā nagarassāvidūre khandhāvāraṃ nivāsāpetvā	2643	
PA_atk-s05_14a1:2643_1	“yuddhaṃ vā no detu setacchattaṃ vā”ti kosalarañño dūtaṃ pāhesi. So kujjhitvā “kiṃ	2643	
PA_atk-s05_14a1:2643_2	ahaṃ na rājā”ti “yuddhaṃ dammī”ti senāya purakkhato nikkhami. Dve senā yujjhituṃ	2643	
PA_atk-s05_14a1:2643_3	ārabhiṃsu. Nandapaṇḍito dvinnampi antare attano nisīdanaṃ ajinacammaṃ mahantaṃ katvā	2643	
PA_atk-s05_14a1:2643_4	pasāretvā dvīhipi senāhi khittasare cammeneva sampaṭicchi. Ekasenāyapi koci kaṇḍena	2643	
PA_atk-s05_14a1:2643_5	viddho nāma natthi, hatthagatānaṃ pana kaṇḍānaṃ khayena dvepi senā nirussāhā aṭṭhaṃsu.	2643	
PA_atk-s05_14a1:2643_6	Nandapaṇḍito manojarājassa santikaṃ gantvā “mā bhāyi, mahārājā”ti assāsetvā kosalassa	2643	
PA_atk-s05_14a1:2643_7	santikaṃ gantvā “mahārāja, mā bhāyi, natthi te paripantho, tava rajjaṃ taveva bhavissati,	2643	
PA_atk-s05_14a1:2643_8	kevalaṃ manojarañño vasavattī hohī”ti āha. So tassa saddahitvā “sādhū”ti sampaṭicchi.	2643	
PA_atk-s05_14a1:2643_9	Atha naṃ manojassa santikaṃ netvā “mahārāja, kosalarājā te vase vattati, imassa rajjaṃ	2643	
PA_atk-s05_14a1:2643_10	imasseva hotū”ti āha. So “sādhū”ti sampaṭicchitvā taṃ attano vase vattetvā dve senā	26431	
PA_atk-s05_14a1:2643_11	ādāya aṅgaraṭṭhaṃ gantvā aṅgaṃ gahetvā tato magadharaṭṭhanti etenupāyena sakalajambudīpe	26431	
PA_atk-s05_14a1:2643_12	rājāno attano vase vattetvā tato tehi parivuto brahmavaḍḍhananagarameva gato. Rajjaṃ	26431	
PA_atk-s05_14a1:2643_13	gaṇhanto panesa sattannaṃ saṃvaccharānaṃ upari sattadivasādhikehi sattamāsehi gaṇhi.	26431	
PA_atk-s05_14a1:2643_14	So ekekarājadhānito nānappakāraṃ khajjabhojanaṃ āharāpetvā ekasatarājāno gahetvā	26431	
PA_atk-s05_14a1:2643_15	tehi saddhiṃ sattāhaṃ mahāpānaṃ pivi.	26431	
PA_atk-s05_14a1:2644_0	Nandapaṇḍito “yāva rājā sattāhaṃ issariyasukhaṃ anubhoti, tāvassa attānaṃ na dassessāmī”ti	2644	
PA_atk-s05_14a1:2644_1	uttarakurumhi piṇḍāya caritvā himavante kañcanaguhādvāre sattāhaṃ vasi. Manojopi	2644	
PA_atk-s05_14a1:2644_2	sattame divase attano mahantaṃ sirivibhavaṃ oloketvā “ayaṃ yaso na mayhaṃ mātāpitūhi,	2644	
PA_atk-s05_14a1:2644_3	na aññehi dinno, nandatāpasaṃ nissāya uppanno, taṃ kho pana me apassantassa ajja	2644	
PA_atk-s05_14a1:2644_4	sattamo divaso, kahaṃ nu kho me yasadāyako”ti nandapaṇḍitaṃ sari. So tassa anussaraṇabhāvaṃ	2644	
PA_atk-s05_14a1:2644_5	ñatvā āgantvā purato ākāse aṭṭhāsi. Rājā taṃ disvā cintesi – “ahaṃ imassa tāpasassa	2644	
PA_atk-s05_14a1:2644_6	devatābhāvaṃ vā manussabhāvaṃ vā na jānāmi, sace esa manusso bhaveyya, sakalajambudīparajjaṃ	2644	
PA_atk-s05_14a1:2644_7	etasseva dassāmi. Atha devo, sakkāramassa karissāmī”ti. So taṃ vīmaṃsanto paṭhamaṃ gāthamāha –	2644	
PA_atk-s05_14a1:2646	“Devatā nuti gandhabbo, adu sakko purindado;	264	
PA_atk-s05_14a1:2647	Manussabhūto iddhimā, kathaṃ jānemu taṃ maya”nti.	264	
PA_atk-s05_14a1:2648	So tassa vacanaṃ sutvā sabhāvameva kathento dutiyaṃ gāthamāha –	264	
PA_atk-s05_14a1:2650	“Nāpi devo na gandhabbo, nāpi sakko purindado;	265	
PA_atk-s05_14a1:2651	Manussabhūto iddhimā, evaṃ jānāhi bhāradhā”ti.	265	
PA_atk-s05_14a1:2652	Tattha bhāradhāti raṭṭhabhāradhāritāya naṃ evaṃ ālapati.	265	
PA_atk-s05_14a1:2653	Taṃ sutvā rājā “manussabhūto kirāyaṃ mayhaṃ evaṃ bahupakāro, mahantena yasena naṃ santappessāmī”ti cintetvā āha –	265	
PA_atk-s05_14a1:2655	“Katarūpamidaṃ bhoto, veyyāvaccaṃ anappakaṃ;	265	
PA_atk-s05_14a1:2656	Devamhi vassamānamhi, anovassaṃ bhavaṃ akā.	265	
PA_atk-s05_14a1:2658	“Tato vātātape ghore, sītacchāyaṃ bhavaṃ akā;	265	
PA_atk-s05_14a1:2659	Tato amittamajjhesu, saratāṇaṃ bhavaṃ akā.	265	
PA_atk-s05_14a1:2661	“Tato phītāni raṭṭhāni, vasino te bhavaṃ akā;	266	
PA_atk-s05_14a1:2662	Tato ekasataṃ khatye, anuyante bhavaṃ akā.	266	
PA_atk-s05_14a1:2664	“Patītāssu mayaṃ bhoto, vada taṃ bhañjamicchasi;	266	
PA_atk-s05_14a1:2665	Hatthiyānaṃ assarathaṃ, nāriyo ca alaṅkatā;	266	
PA_atk-s05_14a1:2666	Nivesanāni rammāni, mayaṃ bhoto dadāmase.	266	
PA_atk-s05_14a1:2668	“Atha vaṅge vā magadhe, mayaṃ bhoto dadāmase;	266	
PA_atk-s05_14a1:2669	Atha vā assakāvantī, sumanā damma te mayaṃ.	266	
PA_atk-s05_14a1:2671	“Upaḍḍhaṃ vāpi rajjassa, mayaṃ bhoto dadāmase;	267	
PA_atk-s05_14a1:2672	Sace te attho rajjena, anusāsa yadicchasī”ti.	267	
PA_atk-s05_14a1:2673_0	Tattha katarūpamidanti katasabhāvaṃ. Veyyāvaccanti kāyaveyyāvatikakammaṃ. Anovassanti	2673	
PA_atk-s05_14a1:2673_1	avassaṃ, yathā devo na vassati, tathā katanti attho. Sītacchāyanti sītalaṃ chāyaṃ.	2673	
PA_atk-s05_14a1:2673_2	Vasino teti te raṭṭhavāsino amhākaṃ vasavattino. Khatyeti khattiye, aṭṭhakathāyaṃ	2673	
PA_atk-s05_14a1:2673_3	pana ayameva pāṭho. Patītāssu mayanti tuṭṭhā mayaṃ. Vada taṃ bhañjamicchasīti bhañjanti	2673	
PA_atk-s05_14a1:2673_4	ratanassetaṃ nāmaṃ, varaṃ te dadāmi, yaṃ ratanaṃ icchasi, taṃ vadehīti attho. “Hatthiyāna”ntiādīhi	2673	
PA_atk-s05_14a1:2673_5	sarūpato taṃ taṃ ratanaṃ dasseti. Assakāvantīassakaraṭṭhaṃ vā avantiraṭṭhaṃ vā. Rajjenāti	2673	
PA_atk-s05_14a1:2673_6	sacepi te sakalajambudīparajjena attho, tampi te datvā ahaṃ phalakāvudhahattho tumhākaṃ	2673	
PA_atk-s05_14a1:2673_7	rathassa purato gamissāmīti dīpeti. Yadicchasīti etesu mayā vuttappakāresu yaṃ icchasi,	2673	
PA_atk-s05_14a1:2673_8	taṃ anusāsa āṇāpehīti.	2673	
PA_atk-s05_14a1:2674	Taṃ sutvā nandapaṇḍito attano adhippāyaṃ āvikaronto āha –	267	
PA_atk-s05_14a1:2676	“Na me atthopi rajjena, nagarena dhanena vā;	267	
PA_atk-s05_14a1:2677	Athopi janapadena, attho mayhaṃ na vijjatī”ti.	267	
PA_atk-s05_14a1:2678	“Sace te mayi sineho atthi, ekaṃ me vacanaṃ karohī”ti vatvā gāthādvayamāha –	267	
PA_atk-s05_14a1:2680	“Bhotova raṭṭhe vijite, araññe atthi assamo;	268	
PA_atk-s05_14a1:2681	Pitā mayhaṃ janettī ca, ubho sammanti assame.	268	
PA_atk-s05_14a1:2683	“Tesāhaṃ pubbācariyesu, puññaṃ na labhāmi kātave;	268	
PA_atk-s05_14a1:2684	Bhavantaṃ ajjhāvaraṃ katvā, soṇaṃ yācemu saṃvara”nti.	268	
PA_atk-s05_14a1:2685_0	Tattha raṭṭheti rajje. Vijiteti āṇāpavattiṭṭhāne. Assamoti himavantāraññe eko assamo	2685	
PA_atk-s05_14a1:2685_1	atthi. Sammantīti tasmiṃ assame vasanti. Tesāhanti tesu ahaṃ. Kātaveti vattapaṭivattaphalāphalāharaṇasaṅkhātaṃ	2685	
PA_atk-s05_14a1:2685_2	puññaṃ kātuṃ na labhāmi, bhātā me soṇapaṇḍito nāma mamekasmiṃ aparādhe mā idha vasīti	2685	
PA_atk-s05_14a1:2685_3	maṃ palāpesi. Ajjhāvaranti adhiāvaraṃ te mayaṃ bhavantaṃ saparivāraṃ katvā soṇapaṇḍitaṃ	2685	
PA_atk-s05_14a1:2685_4	saṃvaraṃ yācemu, āyatiṃ saṃvaraṃ yācāmāti attho. “Yācemimaṃ vara”ntipi pāṭho, mayaṃ	2685	
PA_atk-s05_14a1:2685_5	tayā saddhiṃ soṇaṃ yāceyyāma khamāpeyyāma, imaṃ varaṃ tava santikā gaṇhāmīti attho.	2685	
PA_atk-s05_14a1:2686	Atha naṃ rājā āha –	268	
PA_atk-s05_14a1:2688	“Karomi te taṃ vacanaṃ, yaṃ maṃ bhaṇasi brāhmaṇa;	268	
PA_atk-s05_14a1:2689	Etañca kho no akkhāhi, kīvanto hontu yācakā”ti.	268	
PA_atk-s05_14a1:2690	Tattha karomīti ahaṃ sakalajambudīparajjaṃ dadamāno ettakaṃ kiṃ na karissāmi, karomīti vadati. Kīvantoti kittakā.	269	
PA_atk-s05_14a1:2691	Nandapaṇḍito āha –	269	
PA_atk-s05_14a1:2693	“Parosataṃ jānapadā, mahāsālā ca brāhmaṇā;	269	
PA_atk-s05_14a1:2694	Ime ca khattiyā sabbe, abhijātā yasassino;	269	
PA_atk-s05_14a1:2695	Bhavañca rājā manojo, alaṃ hessanti yācakā”ti.	269	
PA_atk-s05_14a1:2696	Tattha jānapadāti gahapatī. Mahāsālā ca brāhmaṇāti sārappattā brāhmaṇā ca parosatāyeva. Alaṃ hessantīti pariyattā bhavissanti. Yācakāti mamatthāya soṇapaṇḍitassa khamāpakā.	269	
PA_atk-s05_14a1:2697	Atha naṃ rājā āha –	269	
PA_atk-s05_14a1:2699	“Hatthī asse ca yojentu, rathaṃ sannayha sārathi;	269	
PA_atk-s05_14a1:2700	Ābandhanāni gaṇhātha, pādāsussārayaddhaje;	270	
PA_atk-s05_14a1:2701	Assamaṃ taṃ gamissāmi, yattha sammati kosiyo”ti.	270	
PA_atk-s05_14a1:2702_0	Tattha yojentūti hatthārohā hatthī, assārohā ca asse kappentu. Rathaṃ sannayha sārathīti	2702	
PA_atk-s05_14a1:2702_1	sammasārathi tvampi rathaṃ sannayha. Ābandhanānīti hatthiassarathesu ābandhitabbāni	2702	
PA_atk-s05_14a1:2702_2	bhaṇḍāni ca gaṇhatha. Pādāsussārayaddhajeti rathe ṭhapitadhajapādāsu dhaje ussārayantu	2702	
PA_atk-s05_14a1:2702_3	ussāpentu. Kosiyoti yasmiṃ assame kosiyagotto vasatīti.	2702	
PA_atk-s05_14a1:2704	“Tato ca rājā pāyāsi, senāya caturaṅginī;	270	
PA_atk-s05_14a1:2705	Agamā assamaṃ rammaṃ, yattha sammati kosiyo”ti. – ayaṃ abhisambuddhagāthā;	270	
PA_atk-s05_14a1:2706_0	Tattha tato cāti, bhikkhave, evaṃ vatvā tato so rājā ekasatakhattiye gahetvā mahatiyā	2706	
PA_atk-s05_14a1:2706_1	senāya parivuto nandapaṇḍitaṃ purato katvā nagarā nikkhami. Caturaṅgīnīti caturaṅginiyā	2706	
PA_atk-s05_14a1:2706_2	senāya agamāsi, antaramagge vattamānopi avassaṃ gāmitāya evaṃ vutto. Catuvīsatiakkhobhaṇisaṅkhātena	2706	
PA_atk-s05_14a1:2706_3	balakāyena saddhiṃ maggaṃ paṭipannassa tassa nandapaṇḍito iddhānubhāvena aṭṭhusabhavitthataṃ	2706	
PA_atk-s05_14a1:2706_4	maggaṃ samaṃ māpetvā ākāse cammakhaṇḍaṃ pattharitvā tattha pallaṅkena nisīditvā senāya	2706	
PA_atk-s05_14a1:2706_5	parivuto alaṅkatahatthikkhandhe nisīditvā gacchantena raññā saddhiṃ dhammayuttakathaṃ	2706	
PA_atk-s05_14a1:2706_6	kathento sītauṇhādiparissaye vārento agamāsi.	2706	
PA_atk-s05_14a1:2707_0	Athassa assamaṃ pāpuṇanadivase soṇapaṇḍito “mama kaniṭṭhassa atirekasattamāsasattadivasādhikāni	2707	
PA_atk-s05_14a1:2707_1	satta vassāni nikkhantassā”ti āvajjetvā “kahaṃ nu kho so etarahī”ti dibbena cakkhunā	2707	
PA_atk-s05_14a1:2707_2	olokento “catuvīsatiakkhobhaṇiparivārena saddhiṃ ekasatarājāno gahetvā mamaññeva	2707	
PA_atk-s05_14a1:2707_3	khamāpetuṃ āgacchatī”ti disvā cintesi – “imehi rājūhi ceva parisāhi ca mama kaniṭṭhassa	2707	
PA_atk-s05_14a1:2707_4	bahūni pāṭihāriyāni diṭṭhāni, mamānubhāvaṃ ajānitvā ‘ayaṃ kūṭajaṭilo attano pamāṇaṃ	2707	
PA_atk-s05_14a1:2707_5	na jānāti, amhākaṃ ayyena saddhiṃ payojesī’ti maṃ vambhentā kathentā avīciparāyaṇā	2707	
PA_atk-s05_14a1:2707_6	bhaveyyuṃ, iddhipāṭihāriyaṃ nesaṃ dassessāmī”ti. So caturaṅgulamattena aṃsaṃ aphusantaṃ	2707	
PA_atk-s05_14a1:2707_7	ākāse kājaṃ ṭhapetvā anotattato udakaṃ āharituṃ rañño avidūre ākāsena pāyāsi. Nandapaṇḍito	2707	
PA_atk-s05_14a1:2707_8	taṃ āgacchantaṃ disvā attānaṃ dassetuṃ avisahanto nisinnaṭṭhāneyeva antaradhāyitvā	2707	
PA_atk-s05_14a1:2707_9	palāyitvā himavantaṃ pāvisi. Manojarājā pana taṃ ramaṇīyena isivesena tathā āgacchantaṃ disvā gāthamāha –	2707	
PA_atk-s05_14a1:2709	“Kassa kādambayo kājo, vehāsaṃ caturaṅgulaṃ;	270	
PA_atk-s05_14a1:2710	Aṃsaṃ asamphusaṃ eti, udahārāya gacchato”ti.	271	
PA_atk-s05_14a1:2711_0	Tattha kādambayoti kadambarukkhamayo. Aṃsaṃ asamphusaṃ etīti aṃsaṃ asamphusanto sayameva	2711	
PA_atk-s05_14a1:2711_1	āgacchati. Udahārāyāti udakaṃ āharituṃ gacchantassa kassa esa kājo evaṃ eti, ko nāma	2711	
PA_atk-s05_14a1:2711_2	tvaṃ, kuto vā āgacchasīti.	2711	
PA_atk-s05_14a1:2712	Evaṃ vutte mahāsatto gāthādvayamāha –	271	
PA_atk-s05_14a1:2714	“Ahaṃ soṇo mahārāja, tāpaso sahitabbato;	271	
PA_atk-s05_14a1:2715	Bharāmi mātāpitaro, rattindivamatandito.	271	
PA_atk-s05_14a1:2717	“Vane phalañca mūlañca, āharitvā disampati;	271	
PA_atk-s05_14a1:2718	Posemi mātāpitaro, pubbe katamanussara”nti.	271	
PA_atk-s05_14a1:2719_0	Tattha sahitabbatoti sahitavato sīlācārasampanno eko tāpaso ahanti vadati. Bharāmīti	2719	
PA_atk-s05_14a1:2719_1	posemi. Atanditoti analaso hutvā. Pubbe katamanussaranti tehi pubbe kataṃ mayhaṃ	2719	
PA_atk-s05_14a1:2719_2	guṇaṃ anussarantoti.	2719	
PA_atk-s05_14a1:2720	Taṃ sutvā rājā tena saddhiṃ vissāsaṃ kattukāmo anantaraṃ gāthamāha –	272	
PA_atk-s05_14a1:2722	“Icchāma assamaṃ gantuṃ, yattha sammati kosiyo;	272	
PA_atk-s05_14a1:2723	Maggaṃ no soṇa akkhāhi, yena gacchemu assama”nti.	272	
PA_atk-s05_14a1:2724	Tattha assamanti tumhākaṃ assamapadaṃ.	272	
PA_atk-s05_14a1:2725	Atha mahāsatto attano ānubhāvena assamapadagāmimaggaṃ māpetvā gāthamāha –	272	
PA_atk-s05_14a1:2727	“Ayaṃ ekapadī rāja, yenetaṃ meghasannibhaṃ;	272	
PA_atk-s05_14a1:2728	Koviḷārehi sañchannaṃ, ettha sammati kosiyo”ti.	272	
PA_atk-s05_14a1:2729_0	Tassattho – mahārāja, ayaṃ ekapadiko jaṅghamaggo, iminā gacchatha, yena disābhāgena	2729	
PA_atk-s05_14a1:2729_1	etaṃ meghavaṇṇaṃ supupphitakoviḷārasañchannaṃ vanaṃ dissati, ettha mama pitā kosiyagotto	2729	
PA_atk-s05_14a1:2729_2	vasati, etassa so assamoti.	2729	
PA_atk-s05_14a1:2731	“Idaṃ vatvāna pakkāmi, taramāno mahāisi;	273	
PA_atk-s05_14a1:2732	Vehāse antalikkhasmiṃ, anusāsitvāna khattiye.	273	
PA_atk-s05_14a1:2734	“Assamaṃ parimajjitvā, paññāpetvāna āsanaṃ;	273	
PA_atk-s05_14a1:2735	Paṇṇasālaṃ pavisitvā, pitaraṃ patibodhayi.	273	
PA_atk-s05_14a1:2737	“Ime āyanti rājāno, abhijātā yasassino;	273	
PA_atk-s05_14a1:2738	Assamā nikkhamitvāna, nisīda tvaṃ mahāise.	273	
PA_atk-s05_14a1:2740	“Tassa taṃ vacanaṃ sutvā, taramāno mahāisi;	274	
PA_atk-s05_14a1:2741	Assamā nikkhamitvāna, sadvāramhi upāvisī”ti. – imā abhisambuddhagāthā;	274	
PA_atk-s05_14a1:2742_0	Tattha pakkāmīti anotattaṃ agamāsi. Assamaṃ parimajjitvāti, bhikkhave, so isi vegena	2742	
PA_atk-s05_14a1:2742_1	anotattaṃ gantvā pānīyaṃ ādāya tesu rājūsu assamaṃ asampattesuyeva āgantvā pānīyaghaṭe	2742	
PA_atk-s05_14a1:2742_2	pānīyamāḷake ṭhapetvā “mahājano pivissatī”ti vanakusumehi vāsetvā sammajjaniṃ ādāya	2742	
PA_atk-s05_14a1:2742_3	assamaṃ sammajjitvā paṇṇasāladvāre pitu āsanaṃ paññāpetvā pavisitvā pitaraṃ jānāpesīti	2742	
PA_atk-s05_14a1:2742_4	attho. Upāvisīti uccāsane nisīdi.	2742	
PA_atk-s05_14a1:2743_0	Bodhisattassa mātā pana tassa pacchato nīcaṭṭhāne ekamantaṃ nisīdi. Mahāsatto nīcāsane	2743	
PA_atk-s05_14a1:2743_1	nisīdi. Nandapaṇḍitopi bodhisattassa anotattato pānīyaṃ ādāya assamaṃ āgatakāle rañño	2743	
PA_atk-s05_14a1:2743_2	santikaṃ āgantvā assamassa avidūre khandhāvāraṃ nivāsesi. Atha rājā nhatvā sabbālaṅkārapaṭimaṇḍito	2743	
PA_atk-s05_14a1:2743_3	ekasatarājaparivuto nandapaṇḍitaṃ gahetvā mahantena sirisobhaggena bodhisattaṃ khamāpetuṃ	2743	
PA_atk-s05_14a1:2743_4	assamaṃ pāvisi. Atha naṃ tathā āgacchantaṃ bodhisattassa pitā disvā bodhisattaṃ pucchi,	2743	
PA_atk-s05_14a1:2743_5	sopissa ācikkhi. Tamatthaṃ pakāsento satthā āha –	2743	
PA_atk-s05_14a1:2745	“Tañca disvāna āyantaṃ, jalantaṃriva tejasā;	274	
PA_atk-s05_14a1:2746	Khatyasaṅghaparibyūḷhaṃ, kosiyo etadabravi.	274	
PA_atk-s05_14a1:2748	“Kassa bherī mudiṅgā ca, saṅkhā paṇavadindimā;	274	
PA_atk-s05_14a1:2749	Purato paṭipannāni, hāsayantā rathesabhaṃ.	274	
PA_atk-s05_14a1:2751	“Kassa kañcanapaṭṭena, puthunā vijjuvaṇṇinā;	275	
PA_atk-s05_14a1:2752	Yuvā kalāpasannaddho, ko eti siriyā jalaṃ.	275	
PA_atk-s05_14a1:2754	“Ukkāmukhapahaṭṭhaṃva, khadiraṅgārasannibhaṃ;	275	
PA_atk-s05_14a1:2755	Mukhañca rucirā bhāti, ko eti siriyā jalaṃ.	275	
PA_atk-s05_14a1:2757	“Kassa paggahitaṃ chattaṃ, sasalākaṃ manoramaṃ;	275	
PA_atk-s05_14a1:2758	Ādiccaraṃsāvaraṇaṃ, ko eti siriyā jalaṃ.	275	
PA_atk-s05_14a1:2760	“Kassa aṅgaṃ pariggayha, vālabījanimuttamaṃ;	276	
PA_atk-s05_14a1:2761	Caranti varapuññassa, hatthikkhandhena āyato.	276	
PA_atk-s05_14a1:2763	“Kassa setāni chattāni, ājānīyā ca vammitā;	276	
PA_atk-s05_14a1:2764	Samantā parikīrenti, ko eti siriyā jalaṃ.	276	
PA_atk-s05_14a1:2766	“Kassa ekasataṃ khatyā, anuyantā yasassino;	276	
PA_atk-s05_14a1:2767	Samantānupariyanti, ko eti siriyā jalaṃ.	276	
PA_atk-s05_14a1:2769	“Hatthiassarathapatti, senā ca caturaṅginī;	276	
PA_atk-s05_14a1:2770	Samantānupariyanti, ko eti siriyā jalaṃ.	277	
PA_atk-s05_14a1:2772	“Kassesā mahatī senā, piṭṭhito anuvattati;	277	
PA_atk-s05_14a1:2773	Akkhobhaṇī apariyantā, sāgarasseva ūmiyo.	277	
PA_atk-s05_14a1:2775	“Rājābhirājā manojo, indova jayataṃ pati;	277	
PA_atk-s05_14a1:2776	Nandassajjhāvaraṃ eti, assamaṃ brahmacārinaṃ.	277	
PA_atk-s05_14a1:2778	“Tassesā mahatī senā, piṭṭhito anuvattati;	277	
PA_atk-s05_14a1:2779	Akkhobhaṇī apariyantā, sāgarasseva ūmiyo”ti.	277	
PA_atk-s05_14a1:2780_0	Tattha jalantaṃrivāti jalantaṃ viya. Paṭipannānīti etāni tūriyāni kassa purato āgacchantīti	2780	
PA_atk-s05_14a1:2780_1	attho. Hāsayantāti tosentā. Kañcanapaṭṭenāti, tāta, kassa kañcanamayena vijjuvaṇṇena	2780	
PA_atk-s05_14a1:2780_2	uṇhīsapaṭṭena nalāṭanto parikkhittoti pucchati. Yuvāti taruṇo. Kalāpasannaddhoti	2780	
PA_atk-s05_14a1:2780_3	sannaddhasaratūṇīro. Ukkāmukhapahaṭṭhaṃ vāti kammārānaṃ uddhane pahaṭṭhaṃ suvaṇṇaṃ	2780	
PA_atk-s05_14a1:2780_4	viya. Khadiraṅgārasannibhanti vītaccitakhadiraṅgāravaṇṇaṃ. Ādiccaraṃsāvaraṇantiādiccaraṃsīnaṃ	2780	
PA_atk-s05_14a1:2780_5	āvaraṇaṃ. Aṅgaṃ pariggayhāti aṅgaṃ pariggahetvā, sarīraṃ parikkhipitvāti attho. Vālabījanimuttamanti	2780	
PA_atk-s05_14a1:2780_6	vālabījaniṃ uttamaṃ. Carantīti sañcaranti. Chattānīti ājānīyapiṭṭhe nisinnānaṃ dhāritachattāni.	2780	
PA_atk-s05_14a1:2780_7	Parikīrentīti tassa samantā sabbadisābhāgesu parikīrayanti. Caturaṅginīti etehi hatthiādīhi	2780	
PA_atk-s05_14a1:2780_8	catūhi aṅgehi samannāgatā. Akkhobhaṇīti khobhetuṃ na sakkā. Sāgarassevāti sāgarassa	2780	
PA_atk-s05_14a1:2780_9	ūmiyo viya apariyantā. Rājābhirājāti ekasatarājūnaṃ pūjito, tesaṃ vā adhiko rājāti	2780	
PA_atk-s05_14a1:2780_10	rājābhirājā. Jayataṃ patīti jayappattānaṃ tāvatiṃsānaṃ jeṭṭhako. Ajjhāvaranti mamaṃ	27801	
PA_atk-s05_14a1:2780_11	khamāpanatthāya nandassa parisabhāvaṃ upagantvā eti.	27801	
PA_atk-s05_14a1:2781	Satthā āha –	278	
PA_atk-s05_14a1:2783	“Anulittā candanena, kāsikuttamadhārino;	278	
PA_atk-s05_14a1:2784	Sabbe pañjalikā hutvā, isīnaṃ ajjhupāgamu”nti.	278	
PA_atk-s05_14a1:2785	Tattha isīnaṃ ajjhupāgamunti, bhikkhave, sabbepi te rājāno surabhicandanena anulittā uttamakāsikavatthadhārino sirasi patiṭṭhāpitaañjalī hutvā isīnaṃ santikaṃ upagatā.	278	
PA_atk-s05_14a1:2786	Tato manojo rājā taṃ vanditvā ekamantaṃ nisinno paṭisanthāraṃ karonto gāthādvayamāha –	278	
PA_atk-s05_14a1:2788	“Kacci nu bhoto kusalaṃ, kacci bhoto anāmayaṃ;	278	
PA_atk-s05_14a1:2789	Kacci uñchena yāpetha, kacci mūlaphalā bahū.	278	
PA_atk-s05_14a1:2791	“Kacci ḍaṃsā makasā ca, appameva sarīsapā;	279	
PA_atk-s05_14a1:2792	Vane vāḷamigākiṇṇe, kacci hiṃsā na vijjatī”ti.	279	
PA_atk-s05_14a1:2793	Tato paraṃ ubhinnaṃ tesaṃ vacanapaṭivacanavasena kathitagāthā honti –	279	
PA_atk-s05_14a1:2795	“Kusalañceva no rāja, atho rāja anāmayaṃ;	279	
PA_atk-s05_14a1:2796	Atho uñchena yāpema, atho mūlaphalā bahū.	279	
PA_atk-s05_14a1:2798	“Atho ḍaṃsā makasā ca, appameva sarīsapā;	279	
PA_atk-s05_14a1:2799	Vane vāḷamigākiṇṇe, hiṃsā mayhaṃ na vijjati.	279	
PA_atk-s05_14a1:2801	“Bahūni vassapūgāni, assame sammataṃ idha;	280	
PA_atk-s05_14a1:2802	Nābhijānāmi uppannaṃ, ābādhaṃ amanoramaṃ.	280	
PA_atk-s05_14a1:2804	“Svāgataṃ te mahārāja, atho te adurāgataṃ;	280	
PA_atk-s05_14a1:2805	Issarosi anuppatto, yaṃ idhatthi pavedaya.	280	
PA_atk-s05_14a1:2807	“Tindukāni piyālāni, madhuke kāsumāriyo;	280	
PA_atk-s05_14a1:2808	Phalāni khuddakappāni, bhuñja rāja varaṃ varaṃ.	280	
PA_atk-s05_14a1:2810	“Idampi pānīyaṃ sītaṃ, ābhataṃ girigabbharā;	281	
PA_atk-s05_14a1:2811	Tato piva mahārāja, sace tvaṃ abhikaṅkhasi.	281	
PA_atk-s05_14a1:2813	“Paṭiggahitaṃ yaṃ dinnaṃ, sabbassa agghiyaṃ kataṃ;	281	
PA_atk-s05_14a1:2814	Nandassāpi nisāmetha, vacanaṃ so pavakkhati.	281	
PA_atk-s05_14a1:2816	“Ajjhāvaramhā nandassa, bhoto santikamāgatā;	281	
PA_atk-s05_14a1:2817	Suṇātu bhavaṃ vacanaṃ, nandassa parisāya cā”ti.	281	
PA_atk-s05_14a1:2818_0	Imā yebhuyyena pākaṭasambandhāyeva, yaṃ panettha apākaṭaṃ, tadeva vakkhāma. Pavedayāti	2818	
PA_atk-s05_14a1:2818_1	yaṃ imasmiṃ ṭhāne tava abhirucitaṃ atthi, taṃ no kathehīti vadati. Khuddakappānīti	2818	
PA_atk-s05_14a1:2818_2	etāni nānārukkhaphalāni khuddakamadhupaṭibhāgāni madhurāni. Varaṃ varanti ito uttamuttamaṃ	2818	
PA_atk-s05_14a1:2818_3	gahetvā bhuñja. Girigabbharāti anotattato. Sabbassa agghiyanti yena mayaṃ āpucchitā,	2818	
PA_atk-s05_14a1:2818_4	taṃ amhehi paṭiggahitaṃ nāma tumhehi ca dinnameva nāma, ettāvatā imassa janassa sabbassa	2818	
PA_atk-s05_14a1:2818_5	agghiyaṃ tumhehi kataṃ. Nandassāpīti amhākaṃ tāva sabbaṃ kataṃ, idāni pana nandapaṇḍito	2818	
PA_atk-s05_14a1:2818_6	kiñci vattukāmo, tassapi tāva vacanaṃ suṇātha. Ajjhāvaramhāti mayañhi na aññena kammena	2818	
PA_atk-s05_14a1:2818_7	āgatā, nandassa pana parisā hutvā tumhākaṃ khamāpanatthāya āgatāti vadati. Bhavanti	2818	
PA_atk-s05_14a1:2818_8	bhavaṃ soṇapaṇḍito suṇātu.	2818	
PA_atk-s05_14a1:2819	Evaṃ vutte nandapaṇḍito uṭṭhāyāsanā mātāpitaro ca bhātarañca vanditvā sakaparisāya saddhiṃ sallapanto āha –	281	
PA_atk-s05_14a1:2821	“Parosataṃ jānapadā, mahāsālā ca brāhmaṇā;	282	
PA_atk-s05_14a1:2822	Ime ca khattiyā sabbe, abhijātā yasassino;	282	
PA_atk-s05_14a1:2823	Bhavañca rājā manojo, anumaññantu me vaco.	282	
PA_atk-s05_14a1:2825	“Ye ca santi samītāro, yakkhāni idha massame;	282	
PA_atk-s05_14a1:2826	Araññe bhūtabhabyāni, suṇantu vacanaṃ mama.	282	
PA_atk-s05_14a1:2828	“Namo katvāna bhūtānaṃ, isiṃ vakkhāmi subbataṃ;	282	
PA_atk-s05_14a1:2829	So tyāhaṃ dakkhiṇā bāhu, tava kosiya sammato.	282	
PA_atk-s05_14a1:2831	“Pitaraṃ me janettiñca, bhattukāmassa me sato;	283	
PA_atk-s05_14a1:2832	Vīra puññamidaṃ ṭhānaṃ, mā maṃ kosiya vāraya.	283	
PA_atk-s05_14a1:2834	“Sabbhi hetaṃ upaññātaṃ, mametaṃ upanissaja;	283	
PA_atk-s05_14a1:2835	Uṭṭhānapāricariyāya, dīgharattaṃ tayā kataṃ;	283	
PA_atk-s05_14a1:2836	Dhātāpitūsu puññāni, mama lokadado bhava.	283	
PA_atk-s05_14a1:2838	“Tatheva santi manujā, dhamme dhammapadaṃ vidū;	283	
PA_atk-s05_14a1:2839	Maggo saggassa lokassa, yathā jānāsi tvaṃ ise.	283	
PA_atk-s05_14a1:2841	“Uṭṭhānapāricariyāya, mātāpitusukhāvahaṃ;	284	
PA_atk-s05_14a1:2842	Taṃ maṃ puññā nivāreti, ariyamaggāvaro naro”ti.	284	
PA_atk-s05_14a1:2843_0	Tattha anumaññantūti anubujjhantu, sādhukaṃ sutvā paccakkhaṃ karontūti attho. Samītāroti	2843	
PA_atk-s05_14a1:2843_1	samāgatā. Araññe bhūtabhabyānīti asmiṃ himavantāraññe yāni bhūtāni ceva vuḍḍhimariyādappattāni	2843	
PA_atk-s05_14a1:2843_2	bhabyāni ca taruṇadevatāni, tānipi sabbāni mama vacanaṃ suṇantūti attho. “Namo katvānā”ti	2843	
PA_atk-s05_14a1:2843_3	idaṃ so parisāya saññaṃ datvā tasmiṃ vanasaṇḍe nibbattadevatānaṃ namakkāraṃ katvā	2843	
PA_atk-s05_14a1:2843_4	āha. Tassattho – ajja bahūhi devatāhi mama bhātikassa dhammakathāsavanatthaṃ āgatāhi	2843	
PA_atk-s05_14a1:2843_5	bhavitabbaṃ, ahaṃ vo namakkāro, tumhepi mayhaṃ sahāyā hothāti. So devatānaṃ añjaliṃ	2843	
PA_atk-s05_14a1:2843_6	paggahetvā parisaṃ jānāpetvā “isiṃ vakkhāmī”tiādimāha. Tattha isinti soṇapaṇḍitaṃ	2843	
PA_atk-s05_14a1:2843_7	sandhāya vadati. Sammatoti bhātaro nāma aṅgasamā honti, tasmā so te ahaṃ dakkhiṇā	2843	
PA_atk-s05_14a1:2843_8	bāhūti sammato. Tena me khamituṃ arahathāti dīpeti.	2843	
PA_atk-s05_14a1:2844_0	Vīrāti vīriyavanta mahāparakkama. Puññamidaṃ ṭhānanti idaṃ mātāpituupaṭṭhānaṃ nāma	2844	
PA_atk-s05_14a1:2844_1	puññaṃ saggasaṃvattanikakāraṇaṃ, taṃ karontaṃ maṃ mā vārayāti vadati. Sabbhi hetanti	2844	
PA_atk-s05_14a1:2844_2	etañhi mātāpituupaṭṭhānaṃ nāma paṇḍitehi upaññātaṃ upagantvā ñātañceva vaṇṇitañca.	2844	
PA_atk-s05_14a1:2844_3	Mametaṃ upanissajāti idaṃ tvaṃ mayhaṃ nissaja vissajjehi dehi. Uṭṭhānapāricariyāyāti	2844	
PA_atk-s05_14a1:2844_4	uṭṭhānena ca pāricariyāya ca. Katanti dīgharattaṃ tayā kusalaṃ kataṃ. Puññānīti idāni	2844	
PA_atk-s05_14a1:2844_5	ahaṃ mātāpitūsu puññāni kattukāmo. Mama lokadadoti tassa mama tvaṃ saggalokadado	2844	
PA_atk-s05_14a1:2844_6	hoti, ahañhi tesaṃ vattaṃ upaṭṭhānaṃ katvā devaloke aparimāṇaṃ yasaṃ labhissāmi,	2844	
PA_atk-s05_14a1:2844_7	tassa me tvaṃ dāyako hohīti vadati.	2844	
PA_atk-s05_14a1:2845_0	Tathevāti yathā tvaṃ jānāsi, tatheva aññepi manujā imissaṃ parisāyaṃ santi, te nānappakāre	2845	
PA_atk-s05_14a1:2845_1	dhamme idaṃ jeṭṭhāpacāyikabhāvasaṅkhātaṃ dhammakoṭṭhāsaṃ vadanti. Kinti? Maggo saggassa	2845	
PA_atk-s05_14a1:2845_2	lokassāti. Sukhāvahanti uṭṭhānena ca pāricariyāya ca mātāpitūnaṃ sukhāvahaṃ. Taṃ	2845	
PA_atk-s05_14a1:2845_3	manti taṃ maṃ evaṃ sammāpaṭipannampi bhātā soṇapaṇḍito tamhā puññā abhivāreti. Ariyamaggāvaroti	2845	
PA_atk-s05_14a1:2845_4	so evaṃ vārento ayaṃ naro mama piyadassanatāya ariyasaṅkhātassa vedalokassa maggāvaraṇo nāma hotīti.	2845	
PA_atk-s05_14a1:2846	Evaṃ nandapaṇḍitena vutte mahāsatto “imassa tāva tumhehi vacanaṃ sutaṃ, idāni mamapi suṇāthā”ti sāvento āha –	284	
PA_atk-s05_14a1:2848	“Suṇantu bhonto vacanaṃ, bhāturajjhāvarā mama;	284	
PA_atk-s05_14a1:2849	Kulavaṃsaṃ mahārāja, porāṇaṃ parihāpayaṃ;	284	
PA_atk-s05_14a1:2850	Adhammacārī jeṭṭhesu, nirayaṃ sopapajjati.	285	
PA_atk-s05_14a1:2852	“Ye ca dhammassa kusalā, porāṇassa disampati;	285	
PA_atk-s05_14a1:2853	Cārittena ca sampannā, na te gacchanti duggatiṃ.	285	
PA_atk-s05_14a1:2855	“Mātā pitā ca bhātā ca, bhaginī ñāti bandhavā;	285	
PA_atk-s05_14a1:2856	Sabbe jeṭṭhassa te bhārā, evaṃ jānāhi bhāradha.	285	
PA_atk-s05_14a1:2858	“Ādiyitvā garuṃ bhāraṃ, nāviko viya ussahe;	285	
PA_atk-s05_14a1:2859	Dhammañca nappamajjāmi, jeṭṭho casmi rathesabhā”ti.	285	
PA_atk-s05_14a1:2860_0	Tattha bhāturajjhāvarāti mama bhātu parisā hutvā āgatā bhonto sabbepi rājāno mamapi	2860	
PA_atk-s05_14a1:2860_1	tāva vacanaṃ suṇantu. Parihāpayanti parihāpento. Dhammassāti jeṭṭhāpacāyanadhammassa	2860	
PA_atk-s05_14a1:2860_2	paveṇīdhammassa. Kusalāti chekā. Cārittena cāti ācārasīlena sampannā. Bhārāti sabbe	2860	
PA_atk-s05_14a1:2860_3	ete jeṭṭhena vahitabbā paṭijaggitabbāti tassa bhārā nāma. Nāviko viyāti yathā nāvāya	2860	
PA_atk-s05_14a1:2860_4	garuṃ bhāraṃ ādiyitvā samuddamajjhe nāvaṃ sotthinā netuṃ nāviko ussaheti vāyamati,	2860	
PA_atk-s05_14a1:2860_5	saha nāvāya sabbabhaṇḍañca jano ca tasseva bhāro hoti, tathā mameva sabbe ñātakā	2860	
PA_atk-s05_14a1:2860_6	bhāroti, ahañca te ussahāmi paṭijaggituṃ sakkomi, tañca jeṭṭhāpacāyanadhammaṃ nappamajjāmi,	2860	
PA_atk-s05_14a1:2860_7	na kevalañca etesaññeva, sakalassapi lokassa jeṭṭho ca asmi, tasmā ahameva saddhiṃ	2860	
PA_atk-s05_14a1:2860_8	nandena paṭijaggituṃ yuttoti.	2860	
PA_atk-s05_14a1:2861_0	Taṃ sutvā sabbepi te rājāno attamanā hutvā “jeṭṭhabhātikassa kira avasesā bhārāti	2861	
PA_atk-s05_14a1:2861_1	ajja amhehi ñāta”nti nandapaṇḍitaṃ pahāya mahāsattaṃ sannissitā hutvā tassa thutiṃ	2861	
PA_atk-s05_14a1:2861_2	karontā dve gāthā abhāsiṃsu –	2861	
PA_atk-s05_14a1:2863	“Adhigamā tame ñāṇaṃ, jālaṃva jātavedato;	286	
PA_atk-s05_14a1:2864	Evameva no bhavaṃ dhammaṃ, kosiyo pavidaṃsayi.	286	
PA_atk-s05_14a1:2866	“Yathā udayamādicco, vāsudevo pabhaṅkaro;	286	
PA_atk-s05_14a1:2867	Pāṇīnaṃ pavidaṃseti, rūpaṃ kalyāṇapāpakaṃ;	286	
PA_atk-s05_14a1:2868	Evameva no bhavaṃ dhammaṃ, kosiyo pavidaṃsayī”ti.	286	
PA_atk-s05_14a1:2869_0	Tattha adhigamāti mayaṃ ito pubbe jeṭṭhāpacāyanadhammapaṭicchādake tame vattamānā	2869	
PA_atk-s05_14a1:2869_1	na jānāma, ajja jātavedato jālaṃva ñāṇaṃ adhigatā. Evameva noti yathā mahandhakāre	2869	
PA_atk-s05_14a1:2869_2	pabbatamatthake jalito jātavedo samantā ālokaṃ pharanto rūpāni dasseti, tathā no	2869	
PA_atk-s05_14a1:2869_3	bhavaṃ kosiyagotto dhammaṃ pavidaṃsayīti attho. Vāsudevoti vasudevo vasujotano, dhanapakāsanoti attho.	2869	
PA_atk-s05_14a1:2870_0	Iti mahāsatto ettakaṃ kālaṃ nandapaṇḍitassa pāṭihāriyāni disvā tasmiṃ pasannacitte	2870	
PA_atk-s05_14a1:2870_1	te rājāno ñāṇabalena tasmiṃ pasādaṃ bhinditvā attano kathaṃ gāhāpetvā sabbeva attano	2870	
PA_atk-s05_14a1:2870_2	mukhaṃ ullokite akāsi. Atha nandapaṇḍito “bhātā me paṇḍito byatto dhammakathiko sabbepime	2870	
PA_atk-s05_14a1:2870_3	rājāno bhinditvā attano pakkhe kari, ṭhapetvā imaṃ añño mayhaṃ paṭisaraṇaṃ natthi,	2870	
PA_atk-s05_14a1:2870_4	imameva yācissāmī”ti cintetvā gāthamāha –	2870	
PA_atk-s05_14a1:2872	“Evaṃ me yācamānassa, añjaliṃ nāvabujjhatha;	287	
PA_atk-s05_14a1:2873	Tava baddhacaro hessaṃ, vuṭṭhito paricārako”ti.	287	
PA_atk-s05_14a1:2874_0	Tassatthā – sace tumhe mama evaṃ yācamānassa khamāpanatthāya paggahitaṃ añjaliṃ nāvabujjhatha	2874	
PA_atk-s05_14a1:2874_1	na paṭiggaṇhatha, tumheva mātāpitaro upaṭṭhahatha, ahaṃ pana tumhākaṃ baddhacaro	2874	
PA_atk-s05_14a1:2874_2	veyyāvaccakaro hessaṃ, rattindivaṃ analasabhāvena vuṭṭhito paricārako ahaṃ tumhe paṭijaggissāmīti.	2874	
PA_atk-s05_14a1:2875_0	Mahāsattassa pakatiyāpi nandapaṇḍite doso vā veraṃ vā natthi, atithaddhaṃ vacanaṃ	2875	
PA_atk-s05_14a1:2875_1	kathentassa panassa mānahāpanatthaṃ niggahavasena tathā katvā idānissa vacanaṃ sutvā	2875	
PA_atk-s05_14a1:2875_2	tuṭṭhacitto tasmiṃ pasādaṃ uppādetvā “idāni te khamāmi, mātāpitaro ca paṭijaggituṃ	2875	
PA_atk-s05_14a1:2875_3	labhissasī”ti tassa guṇaṃ pakāsento āha –	2875	
PA_atk-s05_14a1:2877	“Addhā nanda vijānāsi, saddhammaṃ sabbhi desitaṃ;	287	
PA_atk-s05_14a1:2878	Ariyo ariyasamācāro, bāḷhaṃ tvaṃ mama ruccasi.	287	
PA_atk-s05_14a1:2880	“Bhavantaṃ vadāmi bhotiñca, suṇātha vacanaṃ mama;	288	
PA_atk-s05_14a1:2881	Nāyaṃ bhāro bhāramato, ahu mayhaṃ kudācanaṃ.	288	
PA_atk-s05_14a1:2883	“Taṃ maṃ upaṭṭhitaṃ santaṃ, mātāpitu sukhāvahaṃ;	288	
PA_atk-s05_14a1:2884	Nando ajjhāvaraṃ katvā, upaṭṭhānāya yācati.	288	
PA_atk-s05_14a1:2886	“Yo ve icchati kāmena, santānaṃ brahmacārinaṃ;	288	
PA_atk-s05_14a1:2887	Nandaṃ vo varatha eko, kaṃ nando upatiṭṭhatū”ti.	288	
PA_atk-s05_14a1:2888_0	Tattha ariyoti sundaro. Ariyasamācāroti sundarasamācāropi jāto. Bāḷhanti idāni tvaṃ	2888	
PA_atk-s05_14a1:2888_1	mama ativiya ruccasi. Suṇāthāti amma tātā tumhe mama vacanaṃ suṇātha. Nāyaṃ bhāroti	2888	
PA_atk-s05_14a1:2888_2	ayaṃ tumhākaṃ paṭijagganabhāro na kadāci mama bhāramato ahu. Taṃ manti taṃ bhāroti	2888	
PA_atk-s05_14a1:2888_3	amaññitvāva maṃ tumhe upaṭṭhitaṃ samānaṃ. Upaṭṭhānāya yācatīti tumhe upaṭṭhātuṃ maṃ	2888	
PA_atk-s05_14a1:2888_4	yācati. Yo ve icchatīti mayhañhi tvaṃ me mātaraṃ vā pitaraṃ vā upaṭṭhahāti vattuṃ	2888	
PA_atk-s05_14a1:2888_5	na yuttaṃ, tumhākaṃ pana santānaṃ brahmacārīnaṃ yo eko icchati, taṃ vadāmi kāmena	2888	
PA_atk-s05_14a1:2888_6	nandaṃ vo varatha, taṃ mama kaniṭṭhaṃ nandaṃ rocetha, tumhesu kaṃ esa upaṭṭhātu,	2888	
PA_atk-s05_14a1:2888_7	ubhopi hi mayaṃ tumhākaṃ puttāyevāti.	2888	
PA_atk-s05_14a1:2889_0	Athassa mātā āsanā vuṭṭhāya, “tāta soṇapaṇḍita, cirappavuttho te kaniṭṭho, evaṃ cirāgatampi	2889	
PA_atk-s05_14a1:2889_1	taṃ yācituṃ na visahāmi, mayañhi taṃ nissitā, idāni pana tayā anuññātā ahaṃ etaṃ	2889	
PA_atk-s05_14a1:2889_2	brahmacārinaṃ bāhāhi upagūhitvā sīse upasiṅghāyituṃ labheyya”nti imamatthaṃ pakāsentī gāthamāha –	2889	
PA_atk-s05_14a1:2891	“Tayā tāta anuññātā, soṇa taṃ nissitā mayaṃ;	289	
PA_atk-s05_14a1:2892	Upaghātuṃ labhe nandaṃ, muddhani brahmacārina”nti.	289	
PA_atk-s05_14a1:2893_0	Atha mahāsatto “tena hi, amma, anujānāmi, tvaṃ gaccha, puttaṃ nandaṃ āliṅgitvā sīse	2893	
PA_atk-s05_14a1:2893_1	ghāyitvā cumbitvā tava hadaye sokaṃ nibbāpehī”ti āha. Sā tassa santikaṃ gantvā nandapaṇḍitaṃ	2893	
PA_atk-s05_14a1:2893_2	parisamajjheyeva āliṅgitvā sīsaṃ ghāyitvā cumbitvā hadaye sokaṃ nibbāpetvā mahāsattena	2893	
PA_atk-s05_14a1:2893_3	saddhiṃ sallapantī āha –	2893	
PA_atk-s05_14a1:2895	“Assatthasseva taruṇaṃ, pavāḷaṃ māluteritaṃ;	289	
PA_atk-s05_14a1:2896	Cirassaṃ nandaṃ disvāna, hadayaṃ me pavedhati.	289	
PA_atk-s05_14a1:2898	“Yadā suttāpi supine, nandaṃ passāmi āgataṃ;	289	
PA_atk-s05_14a1:2899	Udaggā sumanā homi, nando no āgato ayaṃ.	289	
PA_atk-s05_14a1:2901	“Yadā ca paṭibujjhitvā, nandaṃ passāmi nāgataṃ;	290	
PA_atk-s05_14a1:2902	Bhiyyo āvisatī soko, domanassañcanappakaṃ.	290	
PA_atk-s05_14a1:2904	“Sāhaṃ ajja cirassampi, nandaṃ passāmi āgataṃ;	290	
PA_atk-s05_14a1:2905	Bhattucca mayhañca piyo, nando no pāvisī gharaṃ.	290	
PA_atk-s05_14a1:2907	“Pitupi nando suppiyo, yaṃ nando nappavase gharā;	290	
PA_atk-s05_14a1:2908	Labhatū tāta nando taṃ, maṃ nando upatiṭṭhatū”ti.	290	
PA_atk-s05_14a1:2909_0	Tattha māluteritanti yathā vātāhataṃ assatthassa pallavaṃ kampati, evaṃ cirassaṃ	2909	
PA_atk-s05_14a1:2909_1	nandaṃ disvā ajja mama hadayaṃ kampatīti vadati. Suttāti, tāta soṇa, yadāhaṃ suttāpi	2909	
PA_atk-s05_14a1:2909_2	supine nandaṃ āgataṃ passāmi, tadāpi udaggā homi. Bhattuccāti sāmikassa ca me mayhañca	2909	
PA_atk-s05_14a1:2909_3	piyo. Nando no pāvisī gharanti, tāta, putto no nando paṇṇasālaṃ pavisatu. Yanti yasmā	2909	
PA_atk-s05_14a1:2909_4	pitupi suṭṭhu piyo, tasmā puna imamhā gharā na vippavaseyya. Nando tanti, tāta, nando	2909	
PA_atk-s05_14a1:2909_5	yaṃ icchati, taṃ labhatu. Maṃ nandoti, tāta soṇa, tava pitaraṃ tvaṃ upaṭṭhaha, maṃ nando upaṭṭhātu.	2909	
PA_atk-s05_14a1:2910_0	Mahāsatto “evaṃ hotū”ti mātu vacanaṃ sampaṭicchitvā “nanda, tayā jeṭṭhakakoṭṭhāso	2910	
PA_atk-s05_14a1:2910_1	laddho, mātā nāma atiguṇakārikā, appamatto hutvā paṭijaggeyyāsī”ti ovaditvā mātu	2910	
PA_atk-s05_14a1:2910_2	guṇaṃ pakāsento dve gāthā abhāsi –	2910	
PA_atk-s05_14a1:2912	“Anukampikā patiṭṭhā ca, pubbe rasadadī ca no;	291	
PA_atk-s05_14a1:2913	Maggo saggassa lokassa, mātā taṃ varate ise.	291	
PA_atk-s05_14a1:2915	“Pubbe rasadadī gottī, mātā puññūpasaṃhitā;	291	
PA_atk-s05_14a1:2916	Maggo saggassa lokassa, mātā taṃ varate ise”ti.	291	
PA_atk-s05_14a1:2917_0	Tattha anukampikāti muduhadayā. Pubbe rasadadīti paṭhamameva attano khīrasaṅkhātassa	2917	
PA_atk-s05_14a1:2917_1	rasassa dāyikā. Mātā tanti mama mātā maṃ na icchati, taṃ varati icchati. Gottīti	2917	
PA_atk-s05_14a1:2917_2	gopāyikā. Puññūpasaṃhitāti puññūpanissitā puññadāyikā.	2917	
PA_atk-s05_14a1:2918_0	Evaṃ mahāsatto dvīhi gāthāhi mātu guṇaṃ kathetvā punāgantvā tassā āsane nisinnakāle	2918	
PA_atk-s05_14a1:2918_1	“nanda, tvaṃ dukkarakārikaṃ mātaraṃ labhasi, ubhopi mayaṃ mātarā dukkhena saṃvaḍḍhitā,	2918	
PA_atk-s05_14a1:2918_2	taṃ idāni tvaṃ appamatto paṭijaggāhi, amadhurāni phalāphalāni mā khādāpehī”ti vatvā	2918	
PA_atk-s05_14a1:2918_3	parisamajjheyeva mātu dukkarakārikataṃ pakāsento āha –	2918	
PA_atk-s05_14a1:2920	“Ākaṅkhamānā puttaphalaṃ, devatāya namassati;	292	
PA_atk-s05_14a1:2921	Nakkhattāni ca pucchati, utusaṃvaccharāni ca.	292	
PA_atk-s05_14a1:2923	“Tassā utumhi nhātāya, hoti gabbhassa vokkamo;	292	
PA_atk-s05_14a1:2924	Tena dohaḷinī hoti, suhadā tena vuccati.	292	
PA_atk-s05_14a1:2926	“Saṃvaccharaṃ vā ūnaṃ vā, pariharitvā vijāyati;	292	
PA_atk-s05_14a1:2927	Tena sā janayantīti, janetti tena vuccati.	292	
PA_atk-s05_14a1:2929	“Thanakhīrena gītena, aṅgapāvuraṇena ca;	292	
PA_atk-s05_14a1:2930	Rodantaṃ puttaṃ toseti, tosentī tena vuccati.	293	
PA_atk-s05_14a1:2932	“Tato vātātape ghore, mamaṃ katvā udikkhati;	293	
PA_atk-s05_14a1:2933	Dārakaṃ appajānantaṃ, posentī tena vuccati.	293	
PA_atk-s05_14a1:2935	“Yañca mātudhanaṃ hoti, yañca hoti pituddhanaṃ;	293	
PA_atk-s05_14a1:2936	Ubhayampetassa gopeti, api puttassa no siyā.	293	
PA_atk-s05_14a1:2938	“Evaṃ putta aduṃ putta, iti mātā vihaññati;	293	
PA_atk-s05_14a1:2939	Pamattaṃ paradāresu, nisīthe pattayobbane;	293	
PA_atk-s05_14a1:2940	Sāyaṃ puttaṃ anāyantaṃ, iti mātā vihaññati.	294	
PA_atk-s05_14a1:2942	“Evaṃ kicchā bhato poso, mātu aparicārako;	294	
PA_atk-s05_14a1:2943	Mātari micchā caritvāna, nirayaṃ sopapajjati.	294	
PA_atk-s05_14a1:2945	“Evaṃ kicchā bhato poso, pitu aparicārako;	294	
PA_atk-s05_14a1:2946	Pitari micchā caritvāna, nirayaṃ sopapajjati.	294	
PA_atk-s05_14a1:2948	“Dhanāpi dhanakāmānaṃ, nassati iti me sutaṃ;	294	
PA_atk-s05_14a1:2949	Mātaraṃ aparicaritvāna, kicchaṃ vā so nigacchati.	294	
PA_atk-s05_14a1:2951	“Dhanāpi dhanakāmānaṃ, nassati iti me sutaṃ;	295	
PA_atk-s05_14a1:2952	Pitaraṃ aparicaritvāna, kicchaṃ vā so nigacchati.	295	
PA_atk-s05_14a1:2954	“Ānando ca pamodo ca, sadā hasitakīḷitaṃ;	295	
PA_atk-s05_14a1:2955	Mātaraṃ paricaritvāna, labbhametaṃ vijānato.	295	
PA_atk-s05_14a1:2957	“Ānando ca pamodo ca, sadā hasitakīḷitaṃ;	295	
PA_atk-s05_14a1:2958	Pitaraṃ paricaritvāna, labbhametaṃ vijānato.	295	
PA_atk-s05_14a1:2960	“Dānañca piyavācā ca, atthacariyā ca yā idha;	296	
PA_atk-s05_14a1:2961	Samānattatā ca dhammesu, tattha tattha yathārahaṃ;	296	
PA_atk-s05_14a1:2962	Ete kho saṅgahā loke, rathassāṇīva yāyato.	296	
PA_atk-s05_14a1:2964	“Ete ca saṅgahā nāssu, na mātā puttakāraṇā;	296	
PA_atk-s05_14a1:2965	Labhetha mānaṃ pūjaṃ vā, pitā vā puttakāraṇā.	296	
PA_atk-s05_14a1:2967	“Yasmā ca saṅgahā ete, sammapekkhanti paṇḍitā;	296	
PA_atk-s05_14a1:2968	Tasmā mahattaṃ papponti, pāsaṃsā ca bhavanti te.	296	
PA_atk-s05_14a1:2970	“Brahmāti mātāpitaro, pubbācariyāti vuccare;	297	
PA_atk-s05_14a1:2971	Āhuneyyā ca puttānaṃ, pajāya anukampakā.	297	
PA_atk-s05_14a1:2973	“Tasmā hi ne namasseyya, sakkareyya ca paṇḍito;	297	
PA_atk-s05_14a1:2974	Annena atho pānena, vatthena sayanena ca;	297	
PA_atk-s05_14a1:2975	Ucchādanena nhāpanena, pādānaṃ dhovanena ca.	297	
PA_atk-s05_14a1:2977	“Tāya naṃ pāricariyāya, mātāpitūsu paṇḍitā;	297	
PA_atk-s05_14a1:2978	Idheva naṃ pasaṃsanti, pecca sagge pamodatī”ti.	297	
PA_atk-s05_14a1:2979_0	Tattha puttaphalanti puttasaṅkhātaṃ phalaṃ. Devatāya namassatīti “putto me uppajjatū”ti	2979	
PA_atk-s05_14a1:2979_1	devatāya namakkāraṃ karoti āyācati. Pucchatīti “katarena nakkhattena jāto putto dīghāyuko	2979	
PA_atk-s05_14a1:2979_2	hoti, katarena appāyuko”ti evaṃ nakkhattāni ca pucchati. Utusaṃvaccharāni cāti “channaṃ	2979	
PA_atk-s05_14a1:2979_3	utūnaṃ katarasmiṃ utumhi jāto dīghāyuko hoti, katarasmiṃ utumhi appāyuko, kativassāya	2979	
PA_atk-s05_14a1:2979_4	vā mātuyā jāto putto dīghāyuko hoti, kativassāya appāyuko”ti evaṃ utusaṃvaccharāni	2979	
PA_atk-s05_14a1:2979_5	ca pucchati. Utumhi nhātāyāti pupphe uppanne utumhi nhātāya. Vokkamoti tiṇṇaṃ sannipātā	2979	
PA_atk-s05_14a1:2979_6	gabbhāvakkanti hoti, kucchiyaṃ gabbho patiṭṭhāti. Tenāti tena gabbhena sā dohaḷinī	2979	
PA_atk-s05_14a1:2979_7	hoti. Tenāti tadā tassā kucchimhi nibbattapajāya sineho uppajjati, tena kāraṇena	2979	
PA_atk-s05_14a1:2979_8	“suhadā”ti vuccati. Tenāti tena kāraṇena sā “janayantī”ti ca “janettī”ti ca vuccati.	2979	
PA_atk-s05_14a1:2980_0	Aṅgapāvuraṇena cāti thanantare nipajjāpetvā sarīrasamphassaṃ pharāpentī aṅgasaṅkhāteneva	2980	
PA_atk-s05_14a1:2980_1	pāvuraṇena. Tosentīti saññāpentī hāsentī. Mamaṃ katvā udikkhatīti “puttassa me upari	2980	
PA_atk-s05_14a1:2980_2	vāto paharati, ātapo pharatī”ti evaṃ mamaṃkāraṃ katvā siniddhena hadayena udikkhati.	2980	
PA_atk-s05_14a1:2980_3	Ubhayampetassāti ubhayampi etaṃ dhanaṃ etassa puttassa atthāya aññesaṃ adassetvā	2980	
PA_atk-s05_14a1:2980_4	sāragabbhādīsu mātā gopeti. Evaṃ putta, aduṃ puttāti “andhabāla putta, evaṃ rājakulādīsu	2980	
PA_atk-s05_14a1:2980_5	appamatto hohi, aduñca kammaṃ mā karohī”ti sikkhāpentī iti mātā vihaññati kilamati.	2980	
PA_atk-s05_14a1:2980_6	Pattayobbaneti putte pattayobbane taṃ puttaṃ nisīthe paradāresu pamattaṃ sāyaṃ anāgacchantaṃ	2980	
PA_atk-s05_14a1:2980_7	ñatvā assupuṇṇehi nettehi maggaṃ olokentī vihaññati kilamati.	2980	
PA_atk-s05_14a1:2981_0	Kicchā bhatoti kicchena bhato paṭijaggito. Micchā caritvānāti mātaraṃ apaṭijaggitvā.	2981	
PA_atk-s05_14a1:2981_1	Dhanāpīti dhanampi, ayameva vā pāṭho. Idaṃ vuttaṃ hoti – dhanakāmānaṃ uppannaṃ dhanampi	2981	
PA_atk-s05_14a1:2981_2	mātaraṃ apaṭijaggantānaṃ nassatīti me sutanti. Kicchaṃ vā soti iti dhanaṃ vā tassa	2981	
PA_atk-s05_14a1:2981_3	nassati, dukkhaṃ vāso puriso nigacchati. Labbhametanti etaṃ idhaloke ca paraloke	2981	
PA_atk-s05_14a1:2981_4	ca ānandādisukhaṃ mātaraṃ paricaritvā vijānato paṇḍitassa labbhaṃ, sakkā laddhuṃ tādisenāti attho.	2981	
PA_atk-s05_14a1:2982_0	Dānañcāti mātāpitūnaṃ dānaṃ dātabbaṃ, piyavacanaṃ bhaṇitabbaṃ, uppannakiccasādhanavasena	2982	
PA_atk-s05_14a1:2982_1	attho caritabbo. Dhammesūti jeṭṭhāpacāyanadhammesu tattha tattha parisamajjhe vā	2982	
PA_atk-s05_14a1:2982_2	rahogatānaṃ vā abhivādanādivasena samānattatā kātabbā, na raho abhivādanādīni katvā	2982	
PA_atk-s05_14a1:2982_3	parisati na kātabbāni, sabbattha samāneneva bhavitabbaṃ. Ete ca saṅgahā nāssūti sace	2982	
PA_atk-s05_14a1:2982_4	ete cattāro saṅgahā na bhaveyyuṃ. Sammapekkhantīti sammā nayena kāraṇena pekkhanti.	2982	
PA_atk-s05_14a1:2982_5	Mahattanti seṭṭhattaṃ. Brahmāti puttānaṃ brahmasamā uttamā seṭṭhā. Pubbācariyāti	2982	
PA_atk-s05_14a1:2982_6	paṭhamācariyā. Āhuneyyāti āhunapaṭiggāhakā yassa kassaci sakkārassa anucchavikā.	2982	
PA_atk-s05_14a1:2982_7	Annena athoti annena ceva attho pānena ca. Peccāti kālakiriyāya pariyosāne ito gantvā sagge pamodatīti.	2982	
PA_atk-s05_14a1:2983_0	Evaṃ mahasatto sineruṃ pavaṭṭento viya dhammadesanaṃ niṭṭhāpesi. Taṃ sutvā sabbepi	2983	
PA_atk-s05_14a1:2983_1	te rājāno balakāyā ca pasīdiṃsu. Atha ne pañcasu sīlesu patiṭṭhāpetvā “dānādīsu appamattā	2983	
PA_atk-s05_14a1:2983_2	hothā”ti ovaditvā uyyojesi. Sabbepi dhammena rajjaṃ kāretvā āyupariyosāne devanagaraṃ	2983	
PA_atk-s05_14a1:2983_3	pūrayiṃsu. Soṇapaṇḍitanandapaṇḍitāpi yāvatāyukaṃ mātāpitaro paricaritvā brahmalokaparāyaṇā ahesuṃ.	2983	
PA_atk-s05_14a1:2984_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2984	
PA_atk-s05_14a1:2984_1	mātuposakabhikkhu sotāpattiphale patiṭṭhahi. Tadā mātāpitaro māhārājakulāni ahesuṃ,	2984	
PA_atk-s05_14a1:2984_2	nandapaṇḍito ānando, manojarājā sāriputto, ekasatarājāno asītimahātherā ceva aññataratherā	2984	
PA_atk-s05_14a1:2984_3	ca, catuvīsati akkhobhaṇiyo buddhaparisā, soṇapaṇḍito pana ahameva ahosinti.	2984	
PA_atk-s05_14a1:2985	Soṇanandajātakavaṇṇanā dutiyā.	298	
PA_atk-s05_14a1:2986	Jātakuddānaṃ –	298	
PA_atk-s05_14a1:2987	Atha sattatimamhi nipātavare, sabhāvantu kusāvatirājavaro;	298	
PA_atk-s05_14a1:2988	Atha soṇasunandavaro ca puna, abhivāsitasattatimamhi suteti.	298	
PA_atk-s05_14a1:2989	Sattatinipātavaṇṇanā niṭṭhitā.	298	
PA_atk-s05_14a1:2990	21. Asītinipāto	299	
PA_atk-s05_14a1:2992	[533] 1. Cūḷahaṃsajātakavaṇṇanā	299	
PA_atk-s05_14a1:2993_0	Sumukhāti idaṃ satthā veḷuvane viharanto āyasmato ānandassa jīvitapariccāgaṃ ārabbha	2993	
PA_atk-s05_14a1:2993_1	kathesi. Devadattena hi tathāgataṃ jīvitā voropetuṃ payojitesu dhanuggahesu sabbapaṭhamaṃ	2993	
PA_atk-s05_14a1:2993_2	pesitena āgantvā “nāhaṃ, bhante, sakkomi taṃ bhagavantaṃ jīvitā voropetuṃ, mahiddhiko	2993	
PA_atk-s05_14a1:2993_3	so bhagavā mahānubhāvo”ti vutte devadatto “alaṃ, āvuso, mā tvaṃ samaṇaṃ gotamaṃ jīvitā	2993	
PA_atk-s05_14a1:2993_4	voropehi, ahameva samaṇaṃ gotamaṃ jīvitā voropessāmī”ti vatvā tathāgate gijjhakūṭapabbatassa	2993	
PA_atk-s05_14a1:2993_5	pacchimachāyāya caṅkamante sayaṃ gijjhakūṭaṃ pabbataṃ abhiruhitvā yantavegena mahatiṃ	2993	
PA_atk-s05_14a1:2993_6	silaṃ pavijjhi, “imāya silāya samaṇaṃ gotamaṃ jīvitā voropessāmī”ti. Tadā dve pabbatakūṭā	2993	
PA_atk-s05_14a1:2993_7	samāgantvā taṃ silaṃ sampaṭicchiṃsu. Tato papaṭikā uppatitvā bhagavato pādaṃ paharitvā	2993	
PA_atk-s05_14a1:2993_8	ruhiraṃ uppādesi, balavavedanā pavattiṃsu. Jīvako tathāgatassa pādaṃ satthakena phāletvā	2993	
PA_atk-s05_14a1:2993_9	duṭṭhalohitaṃ vametvā pūtimaṃsaṃ apanetvā dhovitvā bhesajjaṃ ālimpitvā nirogamakāsi.	2993	
PA_atk-s05_14a1:2993_10	Satthā purimasadisameva bhikkhusaṅghaparivuto mahatiyā buddhalīlāya vicari.	29931	
PA_atk-s05_14a1:2994_0	Atha naṃ disvā devadatto cintesi – “samaṇassa gotamassa rūpasobhaggappattaṃ sarīraṃ	2994	
PA_atk-s05_14a1:2994_1	disvā koci manussabhūto upasaṅkamituṃ na sakkoti, rañño kho pana nāḷāgiri nāma hatthī	2994	
PA_atk-s05_14a1:2994_2	caṇḍo pharuso manussaghātako buddhadhammasaṅghaguṇe na jānāti, so taṃ jīvitakkhayaṃ	2994	
PA_atk-s05_14a1:2994_3	pāpessatī”ti. So gantvā rañño tamatthaṃ ārocesi. Rājā “sādhū”ti sampaṭicchitvā hatthācariyaṃ	2994	
PA_atk-s05_14a1:2994_4	pakkosāpetvā “samma, sve nāḷāgiriṃ mattaṃ katvā pātova samaṇena gotamena paṭipannavīthiyaṃ	2994	
PA_atk-s05_14a1:2994_5	vissajjehī”ti āha. Devadattopi naṃ “aññesu divasesu hatthī kittakaṃ suraṃ pivatī”ti	2994	
PA_atk-s05_14a1:2994_6	pucchitvā “aṭṭha ghaṭe, bhante”ti vutte “tena hi sve tvaṃ taṃ soḷasa ghaṭe pāyetvā	2994	
PA_atk-s05_14a1:2994_7	samaṇena gotamena paṭipannavīthiyaṃ abhimukhaṃ kareyyāsī”ti āha. So “sādhū”ti sampaṭicchi.	2994	
PA_atk-s05_14a1:2994_8	Rājā nagare bheriṃ carāpesi – “sve nāḷāgiriṃ mattaṃ katvā nagare vissajjessati, nāgarā	2994	
PA_atk-s05_14a1:2994_9	pātova sabbakiccāni katvā antaravīthiṃ mā paṭipajjiṃsū”ti. Devadattopi rājanivesanā	2994	
PA_atk-s05_14a1:2994_10	oruyha hatthisālaṃ gantvā hatthigopake āmantetvā “mayaṃ bhaṇe uccaṭṭhāniyaṃ nīcaṭṭhāne,	29941	
PA_atk-s05_14a1:2994_11	nīcaṭṭhāniyaṃ vā uccaṭṭhāne kātuṃ samatthā, sace vo yasena attho, sve pātova nāḷāgiriṃ	29941	
PA_atk-s05_14a1:2994_12	tikhiṇasurāya soḷasa ghaṭe pāyetvā samaṇassa gotamassa āgamanavelāya tuttatomarehi	29941	
PA_atk-s05_14a1:2994_13	vijjhitvā kujjhāpetvā hatthisālaṃ bhindāpetvā samaṇena gotamena paṭipannavīthiyaṃ	29941	
PA_atk-s05_14a1:2994_14	abhimukhaṃ katvā samaṇaṃ gotamaṃ jīvitakkhayaṃ pāpethā”ti āha. Te “sādhū”ti sampaṭicchiṃsu.	29941	
PA_atk-s05_14a1:2995_0	Sā pavatti sakalanagare vitthārikā ahosi. Buddhadhammasaṅghamāmakā upāsakā taṃ sutvā	2995	
PA_atk-s05_14a1:2995_1	satthāraṃ upasaṅkamitvā “bhante, devadatto raññā saddhiṃ ekato hutvā sve tumhehi	2995	
PA_atk-s05_14a1:2995_2	paṭipannavīthiyaṃ nāḷāgiriṃ vissajjāpessati, sve piṇḍāya apavisitvā idheva hotha,	2995	
PA_atk-s05_14a1:2995_3	mayaṃ vihāreyeva buddhappamukhassa bhikkhusaṅghassa bhikkhaṃ dassāmā”ti vadiṃsu.	2995	
PA_atk-s05_14a1:2995_4	Satthāpi “sve piṇḍāya na pavisissāmī”ti avatvāva “ahaṃ sve nāḷāgiriṃ dametvā pāṭihāriyaṃ	2995	
PA_atk-s05_14a1:2995_5	katvā titthiye madditvā rājagahe piṇḍāya acaritvāva bhikkhusaṅghaparivuto nagarā	2995	
PA_atk-s05_14a1:2995_6	nikkhamitvā veḷuvanameva āgamissāmi, rājagahavāsinopi bahūni bhattabhājanāni gahetvā	2995	
PA_atk-s05_14a1:2995_7	veḷuvanameva āgamissanti, sve vihāreyeva bhattaggaṃ bhavissatī”ti iminā kāraṇena	2995	
PA_atk-s05_14a1:2995_8	tesaṃ adhivāsesi. Te tathāgatassa adhivāsanaṃ viditvā bhattabhājanāni āharitvā “vihāreyeva	2995	
PA_atk-s05_14a1:2995_9	dānaṃ dassāmā”ti pakkamiṃsu.	2995	
PA_atk-s05_14a1:2996_0	Satthāpi paṭhamayāme dhammaṃ desetvā majjhimayāme devatānaṃ pañhaṃ vissajjetvā pacchimayāmassa	2996	
PA_atk-s05_14a1:2996_1	paṭhamakoṭṭhāse sīhaseyyaṃ kappetvā dutiyakoṭṭhāse phalasamāpattiyā vītināmetvā tatiyakoṭṭhāse	2996	
PA_atk-s05_14a1:2996_2	mahākaruṇāsamāpattiṃ samāpajjitvā vuṭṭhāya bodhaneyyabandhave olokento nāḷāgiridamane	2996	
PA_atk-s05_14a1:2996_3	caturāsītiyā pāṇasahassānaṃ dhammābhisamayaṃ disvā vibhātāya rattiyā katasarīrapaṭijaggano	2996	
PA_atk-s05_14a1:2996_4	hutvā āyasmantaṃ ānandaṃ āmantetvā, “ānanda, ajja rājagahaparivattakesu aṭṭhārasasu	2996	
PA_atk-s05_14a1:2996_5	mahāvihāresu sabbesampi bhikkhūnaṃ mayāsaddhiṃ rājagahaṃ pavisituṃ ārocehī”ti āha.	2996	
PA_atk-s05_14a1:2996_6	Thero tathā akāsi. Sabbepi bhikkhū veḷuvane sannipatiṃsu. Satthā mahābhikkhusaṅghaparivuto	2996	
PA_atk-s05_14a1:2996_7	rājagahaṃ pāvisi. Atha hatthimeṇḍā yathānusiṭṭhaṃ paṭipajjiṃsu, mahanto samāgamo	2996	
PA_atk-s05_14a1:2996_8	ahosi. Saddhāsampannā manussā “ajja kira buddhanāgassa tiracchānanāgena saṅgāmo bhavissati,	2996	
PA_atk-s05_14a1:2996_9	anūpamāya buddhalīlāya nāḷāgiridamanaṃ passissāmā”ti pāsādahammiyagehacchadanādīni	2996	
PA_atk-s05_14a1:2996_10	abhiruhitvā aṭṭhaṃsu. Asaddhā pana micchādiṭṭhikā “ayaṃ nāḷāgiri caṇḍo pharuso manussaghātako	29961	
PA_atk-s05_14a1:2996_11	buddhādīnaṃ guṇaṃ na jānāti, so ajja samaṇassa gotamassa suvaṇṇavaṇṇaṃ sarīraṃ viddhaṃsetvā	29961	
PA_atk-s05_14a1:2996_12	jīvitakkhayaṃ pāpessati, ajja paccāmittassa piṭṭhiṃ passissāmā”ti pāsādādīsu aṭṭhaṃsu.	29961	
PA_atk-s05_14a1:2997_0	Hatthīpi bhagavantaṃ āgacchantaṃ disvā manusse tāsento gehāni viddhaṃsento sakaṭāni	2997	
PA_atk-s05_14a1:2997_1	saṃcuṇṇento soṇḍaṃ ussāpetvā pahaṭṭhakaṇṇavālo pabbato viya ajjhottharanto yena bhagavā	2997	
PA_atk-s05_14a1:2997_2	tenābhidhāvi. Taṃ āgacchantaṃ disvā bhikkhū bhagavantaṃ etadavocuṃ – “ayaṃ, bhante,	2997	
PA_atk-s05_14a1:2997_3	nāḷāgiri caṇḍo pharuso manussaghātako imaṃ racchaṃ paṭipanno, na kho panāyaṃ buddhādiguṇaṃ	2997	
PA_atk-s05_14a1:2997_4	jānāti, paṭikkamatu, bhante, bhagavā, paṭikkamatu sugato”ti. Mā, bhikkhave, bhāyittha,	2997	
PA_atk-s05_14a1:2997_5	paṭibalo ahaṃ nāḷāgiriṃ dametunti. Athāyasmā sāriputto satthāraṃ yāci – “bhante,	2997	
PA_atk-s05_14a1:2997_6	pitu uppannakiccaṃ nāma jeṭṭhaputtassa bhāro, ahameva taṃ damemī”ti. Atha naṃ satthā,	2997	
PA_atk-s05_14a1:2997_7	“sāriputta, buddhabalaṃ nāma aññaṃ, sāvakabalaṃ aññaṃ, tiṭṭha tva”nti paṭibāhi. Evaṃ	2997	
PA_atk-s05_14a1:2997_8	yebhuyyena asīti mahātherā yāciṃsu. Satthā sabbepi paṭibāhi. Atha āyasmā ānando satthari	2997	
PA_atk-s05_14a1:2997_9	balavasinehena adhivāsetuṃ asakkonto “ayaṃ hatthī paṭhamaṃ maṃ māretū”ti tathāgatassatthāya	2997	
PA_atk-s05_14a1:2997_10	jīvitaṃ pariccajitvā gantvā satthu purato aṭṭhāsi. Atha naṃ satthā “apehi, ānanda,	29971	
PA_atk-s05_14a1:2997_11	mā me purato aṭṭhāsī”ti āha. “Bhante, ayaṃ hatthī caṇḍo pharuso manussaghātako kappuṭṭhānaggisadiso	29971	
PA_atk-s05_14a1:2997_12	paṭhamaṃ maṃ māretvā pacchā tumhākaṃ santikaṃ āgacchatū”ti thero avaca. Yāvatatiyaṃ	29971	
PA_atk-s05_14a1:2997_13	vuccamānopi tatheva aṭṭhāsi na paṭikkami. Atha naṃ bhagavā iddhibalena paṭikkamāpetvā	29971	
PA_atk-s05_14a1:2997_14	bhikkhūnaṃ antare ṭhapesi.	29971	
PA_atk-s05_14a1:2998_0	Tasmiṃ khaṇe ekā itthī nāḷāgiriṃ disvā maraṇabhayabhītā palāyamānā aṅkena gahitaṃ	2998	
PA_atk-s05_14a1:2998_1	dārakaṃ hatthino ca tathāgatassa ca antare chaḍḍetvā palāyi. Hatthī taṃ anubandhitvā	2998	
PA_atk-s05_14a1:2998_2	nivattitvā dārakassa santikaṃ agamāsi. Tadā dārako mahāravaṃ ravi. Satthā nāḷāgiriṃ	2998	
PA_atk-s05_14a1:2998_3	odissakamettāya pharitvā sumadhuraṃ brahmassaraṃ nicchāretvā “ambho nāḷāgiri taṃ	2998	
PA_atk-s05_14a1:2998_4	soḷasa surāghaṭe pāyetvā mattaṃ karontā na ‘aññaṃ gaṇhissatī’ti kariṃsu, ‘maṃ gaṇhissatī’ti	2998	
PA_atk-s05_14a1:2998_5	pana kariṃsu, mā akāraṇena jaṅghāyo kilamento vicari, ito ehī”ti pakkosi. So satthu	2998	
PA_atk-s05_14a1:2998_6	vacanaṃ sutvā akkhīni ummīletvā bhagavato rūpasiriṃ oloketvā paṭiladdhasaṃvego buddhatejena	2998	
PA_atk-s05_14a1:2998_7	pacchinnasurāmado soṇḍaṃ olambento kaṇṇe cālento āgantvā tathāgatassa pādesu pati.	2998	
PA_atk-s05_14a1:2998_8	Atha naṃ satthā, “nāḷāgiri, tvaṃ tiracchānahatthī, ahaṃ buddhavāraṇo, ito paṭṭhāya	2998	
PA_atk-s05_14a1:2998_9	mā caṇḍo pharuso manussaghātako bhava, sabbasattesu mettacittaṃ paṭilabhā”ti vatvā	2998	
PA_atk-s05_14a1:2998_10	dakkhiṇahatthaṃ pasāretvā kumbhe parāmasitvā –	29981	
PA_atk-s05_14a1:2999	“Mā kuñjara nāgamāsado, dukkho hi kuñjara nāgamāsado;	299	
PA_atk-s05_14a1:3000	Na hi nāgahatassa kuñjara, sugati hoti ito paraṃ yato.	300	
PA_atk-s05_14a1:3001	“Mā ca mado mā ca pamādo, na hi pamattā sugatiṃ vajanti te;	300	
PA_atk-s05_14a1:3002	Tvaññeva tathā karissasi, yena tvaṃ sugatiṃ gamissasī”ti. –	300	
PA_atk-s05_14a1:3003	Dhammaṃ desesi.	300	
PA_atk-s05_14a1:3004_0	Tassa sakalasarīraṃ pītiyā nirantaraṃ phuṭaṃ ahosi. Sace kira tiracchānagato nābhavissā,	3004	
PA_atk-s05_14a1:3004_1	sotāpattiphalaṃ adhigamissā. Manussā taṃ pāṭihāriyaṃ disvā unnadiṃsu apphoṭiṃsu,	3004	
PA_atk-s05_14a1:3004_2	sañjātasomanassā nānābharaṇāni khipiṃsu, tāni hatthissa sarīraṃ paṭicchādayiṃsu.	3004	
PA_atk-s05_14a1:3004_3	Tato paṭṭhāya nāḷāgiri dhanapālako nāma jāto. Tasmiṃ kho pana dhanapālakasamāgame	3004	
PA_atk-s05_14a1:3004_4	caturāsīti pāṇasahassāni amataṃ piviṃsu. Satthā dhanapālakaṃ pañcasu sīlesu patiṭṭhāpesi.	3004	
PA_atk-s05_14a1:3004_5	So soṇḍāya bhagavato pāde paṃsūni gahetvā upari muddhani ākiritvā paṭikuṭitova paṭikkamitvā	3004	
PA_atk-s05_14a1:3004_6	dassanūpacāre ṭhito dasabalaṃ vanditvā nivattitvā hatthisālaṃ pāvisi. Tato paṭṭhāya	3004	
PA_atk-s05_14a1:3004_7	dantasudanto hutvā na kañci viheṭheti. Satthā nipphannamanoratho “yehi yaṃ dhanaṃ	3004	
PA_atk-s05_14a1:3004_8	khittaṃ, tesaññeva taṃ hotū”ti adhiṭṭhāya “ajja mayā mahantaṃ pāṭihāriyaṃ kataṃ,	3004	
PA_atk-s05_14a1:3004_9	imasmiṃ nagare piṇḍāya caraṇaṃ appaṭirūpa”nti titthiye madditvā bhikkhusaṅghaparivuto	3004	
PA_atk-s05_14a1:3004_10	jayappatto viya khattiyo nagarā nikkhamitvā veḷuvanameva gato. Nagaravāsino bahuṃ	30041	
PA_atk-s05_14a1:3004_11	annapānakhādanīyaṃ ādāya vihāraṃ gantvā mahādānaṃ pavattayiṃsu.	30041	
PA_atk-s05_14a1:3005_0	Taṃ divasaṃ sāyanhasamaye dhammasabhaṃ pūretvā sannisinnā bhikkhū kathaṃ samuṭṭhāpesuṃ	3005	
PA_atk-s05_14a1:3005_1	– “āvuso, āyasmatā ānandena tathāgatassatthāya attano jīvitaṃ pariccajantena dukkaraṃ	3005	
PA_atk-s05_14a1:3005_2	kataṃ, nāḷāgiriṃ disvā satthārā tikkhattuṃ paṭibāhiyamānopi nāpagato, aho dukkarakārako,	3005	
PA_atk-s05_14a1:3005_3	āvuso, āyasmā ānando”ti. Satthā “ānandassa guṇakathā pavattati, gantabbaṃ mayā etthā”ti	3005	
PA_atk-s05_14a1:3005_4	gandhakuṭito nikkhamitvā āgantvā “kāya nuttha, bhikkhave, etarahi kathāya sannisinnā”ti	3005	
PA_atk-s05_14a1:3005_5	pucchitvā “imāya nāmā”ti vutte “na, bhikkhave, idāneva, pubbepi ānando tiracchānayoniyaṃ	3005	
PA_atk-s05_14a1:3005_6	nibbattopi mamatthāya jīvitaṃ pariccajiyevā”ti vatvā tehi yācito atītaṃ āhari.	3005	
PA_atk-s05_14a1:3006_0	Atīte mahiṃsakaraṭṭhe sāgalanagare sāgalo nāma rājā dhammena rajjaṃ kāresi. Tadā	3006	
PA_atk-s05_14a1:3006_1	nagarato avidūre ekasmiṃ nesādagāmake aññataro nesādo pāsehi sakuṇe bandhitvā nagare	3006	
PA_atk-s05_14a1:3006_2	vikkiṇanto jīvikaṃ kappesi. Nagarato ca avidūre āvaṭṭato dvādasayojano mānusiyo nāma	3006	
PA_atk-s05_14a1:3006_3	padumasaro ahosi pañcavaṇṇapadumasañchanno. Tattha nānappakāro sakuṇasaṅgho otari.	3006	
PA_atk-s05_14a1:3006_4	So nesādo tattha aniyāmena pāse oḍḍesi. Tasmiṃ kāle dhataraṭṭho haṃsarājā channavutihaṃsasahassaparivāro	3006	
PA_atk-s05_14a1:3006_5	cittakūṭapabbate suvaṇṇaguhāyaṃ vasati, sumukho nāmassa senāpati ahosi. Athekadivasaṃ	3006	
PA_atk-s05_14a1:3006_6	tato haṃsayūthā katipayā suvaṇṇahaṃsā mānusiyaṃ saraṃ gantvā pahūtagocare tasmiṃ	3006	
PA_atk-s05_14a1:3006_7	yathāsukhaṃ vicaritvā suhitā cittakūṭaṃ āgantvā dhataraṭṭhassa ārocesuṃ – “mahārāja,	3006	
PA_atk-s05_14a1:3006_8	manussapathe mānusiyo nāma padumasaro sampannagocaro, tattha gocaraṃ gaṇhituṃ gacchāmā”ti.	3006	
PA_atk-s05_14a1:3006_9	So “manussapatho nāma sāsaṅko sappaṭibhayo, mā vo ruccitthā”ti paṭikkhipitvāpi tehi	3006	
PA_atk-s05_14a1:3006_10	punappunaṃ vuccamāno “sace tumhākaṃ ruccati, gacchāmā”ti saparivāro taṃ saraṃ agamāsi.	30061	
PA_atk-s05_14a1:3006_11	So ākāsā otaranto pādaṃ pāse pavesentoyeva otari. Athassa pāso pādaṃ ayapaṭṭakena	30061	
PA_atk-s05_14a1:3006_12	kaḍḍhanto viya ābandhitvā gaṇhi. Athassa “chindissāmi na”nti ākaḍḍhantassa paṭhamavāre	30061	
PA_atk-s05_14a1:3006_13	cammaṃ chijji, dutiyavāre maṃsaṃ chijji, tatiyavāre nhāru chijji, pāso aṭṭhiṃ āhacca	30061	
PA_atk-s05_14a1:3006_14	aṭṭhāsi, lohitaṃ pagghari, balavavedanā pavattiṃsu.	30061	
PA_atk-s05_14a1:3007_0	So cintesi – “sacāhaṃ baddharavaṃ ravissāmi, ñātakā me utrastā hutvā gocaraṃ aggaṇhitvā	3007	
PA_atk-s05_14a1:3007_1	chātajjhattāva palāyantā dubbalatāya mahāsamudde patissantī”ti. So vedanaṃ adhivāsetvā	3007	
PA_atk-s05_14a1:3007_2	ñātīnaṃ yāvadatthaṃ caritvā haṃsānaṃ kīḷanakāle mahantena saddena baddharavaṃ ravi.	3007	
PA_atk-s05_14a1:3007_3	Taṃ sutvā te haṃsā maraṇabhayatajjitā vaggavaggā hutvā cittakūṭābhimukhā pakkamiṃsu.	3007	
PA_atk-s05_14a1:3007_4	Tesu pakkantesu sumukho haṃsasenāpati “kacci nu kho idaṃ bhayaṃ mahārājassa uppannaṃ,	3007	
PA_atk-s05_14a1:3007_5	jānissāmi na”nti vegena pakkhanditvā purato gacchantassa haṃsagaṇassa antare mahāsattaṃ	3007	
PA_atk-s05_14a1:3007_6	adisvā majjhimahaṃsagaṇaṃ vicini, tatthapi adisvā pacchimahaṃsagaṇaṃ vicini, tatthapi	3007	
PA_atk-s05_14a1:3007_7	adisvā “nissaṃsayaṃ tassevedaṃ bhayaṃ uppanna”nti nivattitvā āgacchanto mahāsattaṃ	3007	
PA_atk-s05_14a1:3007_8	pāse baddhaṃ lohitamakkhitaṃ dukkhāturaṃ paṅkapiṭṭhe nipannaṃ disvā “mā bhāyi, mahārāja,	3007	
PA_atk-s05_14a1:3007_9	ahaṃ mama jīvitaṃ pariccajitvā tumhe pāsato mocessāmī”ti vadanto otaritvā mahāsattaṃ	3007	
PA_atk-s05_14a1:3007_10	assāsentova paṅkapiṭṭhe nisīdi. Atha naṃ vīmaṃsanto mahāsatto paṭhamaṃ gāthamāha –	30071	
PA_atk-s05_14a1:3009	“Sumukha anupacinantā, pakkamanti vihaṅgamā;	300	
PA_atk-s05_14a1:3010	Gaccha tuvampi mā kaṅkhi, natthi baddhe sahāyatā”ti.	301	
PA_atk-s05_14a1:3011_0	Tattha anupacinantāti sinehena ālayavasena anolokentā. Pakkamantīti ete channavuti	3011	
PA_atk-s05_14a1:3011_1	haṃsasahassā ñātivihaṅgamā maṃ chaḍḍetvā gacchanti, tvampi gaccha, mā idha vāsaṃ	3011	
PA_atk-s05_14a1:3011_2	ākaṅkhi, evañhi pāsena baddhe mayi sahāyatā nāma natthi, na hi te ahaṃ idāni kiñci	3011	
PA_atk-s05_14a1:3011_3	sahāyakiccaṃ kātuṃ sakkhissāmi, kiṃ te mayā nirūpakārena, papañcaṃ akatvā gacchevāti vadati.	3011	
PA_atk-s05_14a1:3012	Ito paraṃ –	301	
PA_atk-s05_14a1:3014	“Gacche vāhaṃ na vā gacche, na tena amaro siyaṃ;	301	
PA_atk-s05_14a1:3015	Sukhitaṃ taṃ upāsitvā, dukkhitaṃ taṃ kathaṃ jahe.	301	
PA_atk-s05_14a1:3017	“Maraṇaṃ vā tayā saddhiṃ, jīvitaṃ vā tayā vinā;	301	
PA_atk-s05_14a1:3018	Tadeva maraṇaṃ seyyo, yañce jīve tayā vinā.	301	
PA_atk-s05_14a1:3020	“Nesa dhammo mahārāja, yaṃ taṃ evaṃ gataṃ jahe;	302	
PA_atk-s05_14a1:3021	Yā gati tuyhaṃ sā mayhaṃ, ruccate vihagādhipa.	302	
PA_atk-s05_14a1:3023	“Kā nu pāsena baddhassa, gati aññā mahānasā;	302	
PA_atk-s05_14a1:3024	Sā kathaṃ cetayānassa, muttassa tava ruccati.	302	
PA_atk-s05_14a1:3026	“Kaṃ vā tvaṃ passase atthaṃ, mama tuyhañca pakkhima;	302	
PA_atk-s05_14a1:3027	Ñātīnaṃ vāvasiṭṭhānaṃ, ubhinnaṃ jīvitakkhaye.	302	
PA_atk-s05_14a1:3029	“Yaṃ na kañcanadepiñcha, andhena tamasā gataṃ;	302	
PA_atk-s05_14a1:3030	Tādise sañcajaṃ pāṇaṃ, kamatthamabhijotaye.	303	
PA_atk-s05_14a1:3032	“Kathaṃ nu patataṃ seṭṭha, dhamme atthaṃ na bujjhasi;	303	
PA_atk-s05_14a1:3033	Dhammo apacito santo, atthaṃ dasseti pāṇinaṃ.	303	
PA_atk-s05_14a1:3035	“Sohaṃ dhammaṃ apekkhāno, dhammā catthaṃ samuṭṭhitaṃ;	303	
PA_atk-s05_14a1:3036	Bhattiñca tayi sampassaṃ, nāvakaṅkhāmi jīvitaṃ.	303	
PA_atk-s05_14a1:3037	10. “Addhā eso sataṃ dhammo, yo mitto mittamāpade.	303	
PA_atk-s05_14a1:3038	Na caje jīvitassāpi, hetudhammamanussaraṃ.	303	
PA_atk-s05_14a1:3040	“Svāyaṃ dhammo ca te ciṇṇo, bhatti ca viditā mayi;	304	
PA_atk-s05_14a1:3041	Kāmaṃ karassu mayhetaṃ, gacchevānumato mayā.	304	
PA_atk-s05_14a1:3043	“Api tvevaṃ gate kāle, yaṃ khaṇḍaṃ ñātinaṃ mayā;	304	
PA_atk-s05_14a1:3044	Tayā taṃ buddhisampannaṃ, assa paramasaṃvutaṃ.	304	
PA_atk-s05_14a1:3046	“Iccevaṃ mantayantānaṃ, ariyānaṃ ariyavuttinaṃ;	304	
PA_atk-s05_14a1:3047	Paccadissatha nesādo, āturānamivantako.	304	
PA_atk-s05_14a1:3049	“Te sattumabhisañcikkha, dīgharattaṃ hitā dijā;	304	
PA_atk-s05_14a1:3050	Tuṇhīmāsittha ubhayo, na sañcalesumāsanā.	305	
PA_atk-s05_14a1:3052	“Dhataraṭṭhe ca disvāna, samuḍḍente tato tato;	305	
PA_atk-s05_14a1:3053	Abhikkhamatha vegena, dijasattu dijādhipe.	305	
PA_atk-s05_14a1:3055	“So ca vegenabhikkamma, āsajja parame dije;	305	
PA_atk-s05_14a1:3056	Paccakamittha nesādo, baddhā iti vicintayaṃ.	305	
PA_atk-s05_14a1:3058	“Ekaṃva baddhamāsīnaṃ, abaddhañca punāparaṃ;	305	
PA_atk-s05_14a1:3059	Āsajja baddhamāsīnaṃ, pekkhamānamadīnavaṃ.	305	
PA_atk-s05_14a1:3061	“Tato so vimatoyeva, paṇḍare ajjhabhāsatha;	306	
PA_atk-s05_14a1:3062	Pavaḍḍhakāye āsīne, dijasaṅghagaṇādhipe.	306	
PA_atk-s05_14a1:3064	“Yaṃ nu pāsena mahatā, baddho na kurute disaṃ;	306	
PA_atk-s05_14a1:3065	Atha kasmā abaddho tvaṃ, balī pakkhi na gacchasi.	306	
PA_atk-s05_14a1:3067	“Kiṃ nu tyāyaṃ dijo hoti, mutto baddhaṃ upāsasi;	306	
PA_atk-s05_14a1:3068	Ohāya sakuṇā yanti, kiṃ eko avahīyasi.	306	
PA_atk-s05_14a1:3070	“Rājā me so dijāmitta, sakhā pāṇasamo ca me;	307	
PA_atk-s05_14a1:3071	Neva naṃ vijahissāmi, yāva kālassa pariyāyaṃ.	307	
PA_atk-s05_14a1:3073	“Kathaṃ panāyaṃ vihaṅgo, nāddasa pāsamoḍḍitaṃ;	307	
PA_atk-s05_14a1:3074	Padañhetaṃ mahantānaṃ, boddhumarahanti āpadaṃ.	307	
PA_atk-s05_14a1:3076	“Yadā parābhavo hoti, poso jīvitasaṅkhaye;	307	
PA_atk-s05_14a1:3077	Atha jālañca pāsañca, āsajjāpi na bujjhati.	307	
PA_atk-s05_14a1:3079	“Api tveva mahāpañña, pāsā bahuvidhā tatā;	307	
PA_atk-s05_14a1:3080	Guyhamāsajja bajjhanti, athevaṃ jīvitakkhaye”ti. –	308	
PA_atk-s05_14a1:3081	Imāsaṃ gāthānaṃ sambandho pāḷinayeneva veditabbo.	308	
PA_atk-s05_14a1:3082_0	Tattha gacche vāti, mahārāja, ahaṃ ito gaccheyyaṃ vā na vā, nāhaṃ tena gamanena vā	3082	
PA_atk-s05_14a1:3082_1	agamanena vā amaro siyaṃ, ahañhi ito gatopi agatopi maraṇato amuttova, ito pubbe	3082	
PA_atk-s05_14a1:3082_2	pana sukhitaṃ taṃ upāsitvā idāni dukkhitaṃ taṃ kathaṃ jaheyyanti vadati. Maraṇaṃ	3082	
PA_atk-s05_14a1:3082_3	vāti mama agacchantassa vā tayā saddhiṃ maraṇaṃ bhaveyya, gacchantassa vā tayā vinā	3082	
PA_atk-s05_14a1:3082_4	jīvitaṃ. Tesu dvīsu yaṃ tayā saddhiṃ maraṇaṃ, tadeva me varaṃ, yaṃ tayā vinā jīveyyaṃ,	3082	
PA_atk-s05_14a1:3082_5	na me taṃ varanti attho. Ruccateti yā tava gati nipphatti, sāva mayhaṃ ruccati. Sā	3082	
PA_atk-s05_14a1:3082_6	kathanti samma sumukha mama tāva daḷhena vālapāsena baddhassa parahatthaṃ gatassa	3082	
PA_atk-s05_14a1:3082_7	sā gati ruccatu, tava pana cetayānassa sacetanassa paññavato muttassa kathaṃ ruccati.	3082	
PA_atk-s05_14a1:3083_0	Pakkhimāti pakkhasampanna. Ubhinnanti amhākaṃ dvinnaṃ jīvitakkhaye sati tvaṃ mama	3083	
PA_atk-s05_14a1:3083_1	vā tava vā avasiṭṭhañātīnaṃ vā kaṃ atthaṃ passasi. Yaṃ nāti ettha na-kāro upamāne.	3083	
PA_atk-s05_14a1:3083_2	Kañcanadepiñchāti kañcanadvepiñcha, ayameva vā pāṭho, kañcanasadisaubhayapakkhāti	3083	
PA_atk-s05_14a1:3083_3	attho. Tamasāti tamasi. Gatanti kataṃ, ayameva vā pāṭho. Purimassa na-kārassa iminā	3083	
PA_atk-s05_14a1:3083_4	sambandho, “na kata”nti kataṃ viyāti attho. Idaṃ vuttaṃ hoti – tayi pāṇaṃ cajantepi	3083	
PA_atk-s05_14a1:3083_5	acajantepi mama jīvitassa abhāvā yaṃ tava pāṇasañcajanaṃ, taṃ andhena tamasi kataṃ	3083	
PA_atk-s05_14a1:3083_6	viya kiñcideva rūpakammaṃ apaccakkhaguṇaṃ, tādise tava apaccakkhaguṇe pāṇasañcajane	3083	
PA_atk-s05_14a1:3083_7	tvaṃ pāṇaṃ sañcajanto kamatthaṃ joteyyāsīti.	3083	
PA_atk-s05_14a1:3084_0	Dhammo apacito santoti dhammo pūjito mānito samāno. Atthaṃ dassetīti vuddhiṃ dasseti.	3084	
PA_atk-s05_14a1:3084_1	Apekkhānoti apekkhanto. Dhammā catthanti dhammato ca atthaṃ samuṭṭhitaṃ passanto.	3084	
PA_atk-s05_14a1:3084_2	Bhattinti sinehaṃ. Sataṃ dhammoti paṇḍitānaṃ sabhāvo. Yo mittoti yo mitto āpadāsu	3084	
PA_atk-s05_14a1:3084_3	mittaṃ na caje, tassa acajantassa mittassa esa sabhāvo nāma addhā sataṃ dhammo. Viditāti	3084	
PA_atk-s05_14a1:3084_4	pākaṭā jātā. Kāmaṃ karassūti etaṃ mama kāmaṃ mayā icchitaṃ mama vacanaṃ karassu.	3084	
PA_atk-s05_14a1:3084_5	Api tvevaṃ gate kāleti api tu evaṃ gate kāle mayi imasmiṃ ṭhāne pāsena baddhe. Paramasaṃvutanti paramaparipuṇṇaṃ.	3084	
PA_atk-s05_14a1:3085_0	Iccevaṃ mantayantānanti “gaccha, na gacchāmī”ti evaṃ kathentānaṃ ariyānanti ācāraariyānaṃ.	3085	
PA_atk-s05_14a1:3085_1	Paccadissathāti kāsāyāni nivāsetvā rattamālaṃ piḷandhitvā muggaraṃ ādāya āgacchanto	3085	
PA_atk-s05_14a1:3085_2	adissatha. Āturānanti gilānānaṃ maccu viya. Abhisañcikkhāti, bhikkhave, te ubhopi	3085	
PA_atk-s05_14a1:3085_3	sattuṃ āyantaṃ passitvā. Hitāti dīgharattaṃ aññamaññassa hitā muducittā. Na sañcalesumāsanāti	3085	
PA_atk-s05_14a1:3085_4	āsanato na caliṃsu, yathānisinnāva ahesuṃ. Sumukho pana “ayaṃ nesādo āgantvā paharanto	3085	
PA_atk-s05_14a1:3085_5	maṃ paṭhamaṃ paharatū”ti cintetvā mahāsattaṃ pacchato katvā nisīdi.	3085	
PA_atk-s05_14a1:3086_0	Dhataraṭṭheti haṃse. Samuḍḍenteti maraṇabhayena ito cito ca uppatante disvā. Āsajjāti	3086	
PA_atk-s05_14a1:3086_1	itare dve jane upagantvā. Paccakamitthāti “baddhā, na baddhā”ti cintento upadhārento	3086	
PA_atk-s05_14a1:3086_2	akamittha, vegaṃ hāpetvā saṇikaṃ agamāsi. Āsajja baddhamāsīnanti baddhaṃ mahāsattaṃ	3086	
PA_atk-s05_14a1:3086_3	upagantvā nisinnaṃ sumukhaṃ. Adīnavantiādīnavameva hutvā mahāsattaṃ olokentaṃ disvā.	3086	
PA_atk-s05_14a1:3086_4	Vimatoti kiṃ nu kho abaddho baddhassa santike nisinno, kāraṇaṃ pucchissāmīti vimatijāto	3086	
PA_atk-s05_14a1:3086_5	hutvāti attho. Paṇḍareti haṃse, atha vā parisuddhe nimmale, sampahaṭṭhakañcanavaṇṇeti	3086	
PA_atk-s05_14a1:3086_6	attho. Pavaḍḍhakāyeti vaḍḍhitakāye mahāsarīre. Yaṃ nūti yaṃ tāva eso mahāpāsena baddho.	3086	
PA_atk-s05_14a1:3086_7	Na kurute disanti palāyanatthāya ekaṃ disaṃ na bhajati, taṃ yuttanti adhippāyo. Balīti	3086	
PA_atk-s05_14a1:3086_8	balasampanno hutvāpi. Pakkhīti taṃ ālapati. Ohāyāti chaḍḍetvā. Yantīti sesasakuṇā	3086	
PA_atk-s05_14a1:3086_9	gacchanti. Avahīyasīti ohīyasi.	3086	
PA_atk-s05_14a1:3087_0	Dijāmittāti dijānaṃ amitta. Yāva kālassa pariyāyanti yāva maraṇassa vāro āgacchati.	3087	
PA_atk-s05_14a1:3087_1	Kathaṃ panāyanti tvaṃ rājā me soti vadasi, rājāno ca nāma paṇḍitā honti, itipi paṇḍito	3087	
PA_atk-s05_14a1:3087_2	samāno kena kāraṇena oḍḍitaṃ pāsaṃ na addasa. Padaṃ hetanti yasamahattaṃ vā ñāṇamahattaṃ	3087	
PA_atk-s05_14a1:3087_3	vā pattānaṃ attano āpadabujjhanaṃ nāma padaṃ kāraṇaṃ, tasmā te āpadaṃ boddhumarahanti.	3087	
PA_atk-s05_14a1:3087_4	Parābhavoti avaḍḍhi. Āsajjāpīti upagantvāpi na bujjhati. Tatāti vitatā oḍḍitā. Guyhamāsajjāti	3087	
PA_atk-s05_14a1:3087_5	tesu pāsesu yo guḷho paṭicchanno pāso, taṃ āsajja bajjhanti. Athevanti atha evaṃ	3087	
PA_atk-s05_14a1:3087_6	jīvitakkhaye bajjhantevāti attho.	3087	
PA_atk-s05_14a1:3088	Iti naṃ so kathāsallāpena muduhadayaṃ katvā mahāsattassa jīvitaṃ yācanto gāthamāha –	308	
PA_atk-s05_14a1:3090	“Api nāyaṃ tayā saddhiṃ, saṃvāsassa sukhudrayo;	309	
PA_atk-s05_14a1:3091	Api no anumaññāsi, api no jīvitaṃ dade”ti.	309	
PA_atk-s05_14a1:3092_0	Tattha api nāyanti api nu ayaṃ. Sukhudrayoti sukhaphalo. Api no anumaññāsīti cittakūṭaṃ	3092	
PA_atk-s05_14a1:3092_1	gantvā ñātake passituṃ tvaṃ api no anujāneyyāsi. Api no jīvitaṃ dadeti api no imāya	3092	
PA_atk-s05_14a1:3092_2	kathāya uppannavissāso na māreyyāsīti.	3092	
PA_atk-s05_14a1:3093	So tassa madhurakathāya bajjhitvā gāthamāha –	309	
PA_atk-s05_14a1:3095	“Na ceva me tvaṃ baddhosi, napi icchāmi te vadhaṃ;	309	
PA_atk-s05_14a1:3096	Kāmaṃ khippamito gantvā, jīva tvaṃ anigho cira”nti.	309	
PA_atk-s05_14a1:3097	Tato sumukho catasso gāthā abhāsi –	309	
PA_atk-s05_14a1:3099	“Nevāhametamicchāmi, aññatretassa jīvitā;	309	
PA_atk-s05_14a1:3100	Sace ekena tuṭṭhosi, muñcetaṃ mañca bhakkhaya.	310	
PA_atk-s05_14a1:3102	“Ārohapariṇāhena, tulyāsmā vayasā ubho;	310	
PA_atk-s05_14a1:3103	Na te lābhena jīvatthi, etena niminā tuvaṃ.	310	
PA_atk-s05_14a1:3105	“Tadiṅgha samapekkhassu, hotu giddhi tavamhasu;	310	
PA_atk-s05_14a1:3106	Maṃ pubbe bandha pāsena, pacchā muñca dijādhipaṃ.	310	
PA_atk-s05_14a1:3108	“Tāvadeva ca te lābho, katāssa yācanāya ca;	310	
PA_atk-s05_14a1:3109	Mitti ca dhataraṭṭhehi, yāvajīvāya te siyā”ti.	310	
PA_atk-s05_14a1:3110_0	Tattha etanti yaṃ aññatra etassa jīvitā mama jīvitaṃ, etaṃ ahaṃ neva icchāmi. Tulyāsmāti	3110	
PA_atk-s05_14a1:3110_1	samānā homa. Niminā tuvanti parivattehi tvaṃ. Tavamhasūti tava amhesu giddhi hotu,	3110	
PA_atk-s05_14a1:3110_2	kiṃ te etena, mayi lobhaṃ uppādehīti vadati. Tāvadevāti tattakoyeva. Yācanāya cāti	3110	
PA_atk-s05_14a1:3110_3	yā mama yācanā, sāva katā assāti attho.	3110	
PA_atk-s05_14a1:3111	Iti so tāya dhammadesanāya tele pakkhittakappāsapicu viya mudugatahadayo mahāsattaṃ tassa dāyaṃ katvā dadanto āha –	311	
PA_atk-s05_14a1:3113	“Passantu no mahāsaṅghā, tayā muttaṃ ito gataṃ;	311	
PA_atk-s05_14a1:3114	Mittāmaccā ca bhaccā ca, puttadārā ca bandhavā.	311	
PA_atk-s05_14a1:3116	“Na ca te tādisā mittā, bahūnaṃ idha vijjati;	311	
PA_atk-s05_14a1:3117	Yathā tvaṃ dhataraṭṭhassa, pāṇasādhāraṇo sakhā.	311	
PA_atk-s05_14a1:3119	“So te sahāyaṃ muñcāmi, hotu rājā tavānugo;	311	
PA_atk-s05_14a1:3120	Kāmaṃ khippamito gantvā, ñātimajjhe virocathā”ti.	312	
PA_atk-s05_14a1:3121_0	Tattha noti nipātamattaṃ. Tayā muttanti imañhi tvaññeva muñcasi nāma, tasmā imaṃ	3121	
PA_atk-s05_14a1:3121_1	tayā muttaṃ ito cittakūṭapabbataṃ gataṃ mahantā ñātisaṅghā ete ca mittādayo passantu.	3121	
PA_atk-s05_14a1:3121_2	Ettha ca bandhavāti ekalohitasambandhā. Vijjatīti vijjanti. Pāṇasādhāraṇoti sādhāraṇapāṇo	3121	
PA_atk-s05_14a1:3121_3	avibhattajīviko, yathā tvaṃ etassa sakhā, etādisā aññesaṃ bahūnaṃ mittā nāma na vijjanti.	3121	
PA_atk-s05_14a1:3121_4	Tavānugoti etaṃ dukkhitaṃ ādāya purato gacchantassa tava ayaṃ anugo hotūti.	3121	
PA_atk-s05_14a1:3122_0	Evaṃ vatvā pana nesādaputto mettacittena mahāsattaṃ upasaṅkamitvā bandhanaṃ chinditvā	3122	
PA_atk-s05_14a1:3122_1	āliṅgitvā sarato nikkhāmetvā saratīre taruṇadabbatiṇapiṭṭhe nisīdāpetvā pāde bandhanapāsaṃ	3122	
PA_atk-s05_14a1:3122_2	muducittena saṇikaṃ mocetvā dūre khipitvā mahāsatte balavasinehaṃ paccupaṭṭhāpetvā	3122	
PA_atk-s05_14a1:3122_3	mettacittena udakaṃ ādāya lohitaṃ dhovitvā punappunaṃ parimajji. Tassa mettacittānubhāvena	3122	
PA_atk-s05_14a1:3122_4	bodhisattassa pāde sirā sirāhi, maṃsaṃ maṃsena, cammaṃ cammena ghaṭitaṃ, tāvadeva	3122	
PA_atk-s05_14a1:3122_5	pādo saṃruḷho sañjātachavisañjātalomo ahosi abaddhapādena nibbiseso. Bodhisatto sukhito	3122	
PA_atk-s05_14a1:3122_6	pakatibhāveneva nisīdi. Atha sumukho attānaṃ nissāya mahāsattassa sukhitabhāvaṃ disvā	3122	
PA_atk-s05_14a1:3122_7	sañjātasomanasso nesādassa thutimakāsi. Tamatthaṃ pakāsento satthā āha –	3122	
PA_atk-s05_14a1:3124	“So patīto pamuttena, bhattunā bhattugāravo;	312	
PA_atk-s05_14a1:3125	Ajjhabhāsatha vakkaṅgo, vācaṃ kaṇṇasukhaṃ bhaṇaṃ.	312	
PA_atk-s05_14a1:3127	“Evaṃ luddaka nandassu, saha sabbehi ñātibhi;	312	
PA_atk-s05_14a1:3128	Yathāhamajja nandāmi, muttaṃ disvā dijādhipa”nti.	312	
PA_atk-s05_14a1:3129	Tattha vakkaṅgoti vaṅkagīvo.	312	
PA_atk-s05_14a1:3130_0	Evaṃ luddassa thutiṃ katvā sumukho bodhisattaṃ āha – “mahārāja, iminā amhākaṃ mahāupakāro	3130	
PA_atk-s05_14a1:3130_1	kato, ayañhi amhākaṃ vacanaṃ akatvā kīḷāhaṃse no katvā issarānaṃ dento bahuṃ dhanaṃ	3130	
PA_atk-s05_14a1:3130_2	labheyya, māretvā maṃsaṃ vikkiṇanto mūlampi labhetha, attano pana jīvitaṃ anoloketvā	3130	
PA_atk-s05_14a1:3130_3	amhākaṃ vacanaṃ akari, imaṃ rañño santikaṃ netvā sukhajīvitaṃ karomā”ti. Mahāsatto	3130	
PA_atk-s05_14a1:3130_4	sampaṭicchi. Sumukho attano bhāsāya mahāsattena saddhiṃ kathetvā puna manussabhāsāya	3130	
PA_atk-s05_14a1:3130_5	luddaputtaṃ āmantetvā “samma, tvaṃ kimatthaṃ pāse oḍḍesī”ti pucchitvā “dhanattha”nti	3130	
PA_atk-s05_14a1:3130_6	vutte “evaṃ sante amhe ādāya nagaraṃ pavisitvā rañño dassehi, bahuṃ te dhanaṃ dāpessāmī”ti vatvā āha –	3130	
PA_atk-s05_14a1:3132	“Ehi taṃ anusikkhāmi, yathā tvamapi lacchase;	313	
PA_atk-s05_14a1:3133	Lābhaṃ tavāyaṃ dhataraṭṭho, pāpaṃ kiñci na dakkhati.	313	
PA_atk-s05_14a1:3135	“Khippamantepuraṃ netvā, rañño dassehi no ubho;	313	
PA_atk-s05_14a1:3136	Abaddhe pakatibhūte, kāje ubhayato ṭhite.	313	
PA_atk-s05_14a1:3138	“Dhataraṭṭhā mahārāja, haṃsādhipatino ime;	313	
PA_atk-s05_14a1:3139	Ayañhi rājā haṃsānaṃ, ayaṃ senāpatītaro.	313	
PA_atk-s05_14a1:3140	39. “Asaṃsayaṃ imaṃ disvā, haṃsarājaṃ narādhipo.	314	
PA_atk-s05_14a1:3141	Patīto sumano vitto, bahuṃ dassati te dhana”nti.	314	
PA_atk-s05_14a1:3142_0	Tattha anusikkhāmīti anusāsāmi. Pāpanti lāmakaṃ. Rañño dassehi no ubhoti amhe ubhopi	3142	
PA_atk-s05_14a1:3142_1	rañño dassehi. Ayaṃ bodhisattassa paññāpabhāvadassanatthaṃ, attano mittadhammassa	3142	
PA_atk-s05_14a1:3142_2	āvibhāvanatthaṃ, luddassa dhanalābhatthaṃ, rañño sīlesu patiṭṭhāpanatthañcāti catūhi	3142	
PA_atk-s05_14a1:3142_3	kāraṇehi evamāha. Dhataraṭṭhāti netvā ca pana rañño evaṃ ācikkheyyāsi, “mahārāja,	3142	
PA_atk-s05_14a1:3142_4	ime dhataraṭṭhakule jātā dve haṃsādhipatino, etesu ayaṃ rājā, itaro senāpatī”ti.	3142	
PA_atk-s05_14a1:3142_5	Iti naṃ sikkhāpesi. “Patīto”tiādīni tīṇipi tuṭṭhākāravevacanāneva.	3142	
PA_atk-s05_14a1:3143_0	Evaṃ vutte luddo, “sāmi, mā vo rājadassanaṃ rucci, rājāno nāma calacittā, kīḷāhaṃse	3143	
PA_atk-s05_14a1:3143_1	vā vo kareyyuṃ mārāpeyyuṃ vā”ti vatvā, “samma, mā bhāyi, ahaṃ tādisaṃ kakkhaḷaṃ luddaṃ	3143	
PA_atk-s05_14a1:3143_2	lohitapāṇiṃ dhammakathāya mudukaṃ katvā mama pādesu pātesiṃ, rājāno nāma puññavanto	3143	
PA_atk-s05_14a1:3143_3	paññavanto ca subhāsitadubbhāsitaññū ca, khippaṃ amhe rañño dassehī”ti vutte “tena	3143	
PA_atk-s05_14a1:3143_4	hi mā mayhaṃ kujjhittha, ahaṃ avassaṃ tumhākaṃ ruciyā nemī”ti vatvā ubhopi kājaṃ	3143	
PA_atk-s05_14a1:3143_5	āropetvā rājakulaṃ gantvā rañño dassetvā raññā puṭṭho yathābhūtaṃ ārocesi. Tamatthaṃ	3143	
PA_atk-s05_14a1:3143_6	pakāsento satthā āha –	3143	
PA_atk-s05_14a1:3145	“Tassa taṃ vacanaṃ sutvā, kammunā upapādayi;	314	
PA_atk-s05_14a1:3146	Khippamantepuraṃ gantvā, rañño haṃse adassayi;	314	
PA_atk-s05_14a1:3147	Abaddhe pakatibhūte, kāje ubhayato ṭhite.	314	
PA_atk-s05_14a1:3149	“Dhataraṭṭhā mahārāja, haṃsādhipatino ime;	314	
PA_atk-s05_14a1:3150	Ayañhi rājā haṃsānaṃ, ayaṃ senāpatītaro;	315	
PA_atk-s05_14a1:3152	“Kathaṃ panime vihaṅgā, tava hatthattamāgatā;	315	
PA_atk-s05_14a1:3153	Kathaṃ luddo mahantānaṃ, issare idha ajjhagā.	315	
PA_atk-s05_14a1:3155	“Vihitā santime pāsā, pallalesu janādhipa;	315	
PA_atk-s05_14a1:3156	Yaṃ yadāyatanaṃ maññe, dijānaṃ pāṇarodhanaṃ.	315	
PA_atk-s05_14a1:3158	“Tādisaṃ pāsamāsajja, haṃsarājā abajjhatha;	315	
PA_atk-s05_14a1:3159	Taṃ abaddho upāsino, mamāyaṃ ajjhabhāsatha.	315	
PA_atk-s05_14a1:3161	“Sudukkaraṃ anariyebhi, dahate bhāvamuttamaṃ;	316	
PA_atk-s05_14a1:3162	Bhatturatthe parakkanto, dhammayutto vihaṅgamo.	316	
PA_atk-s05_14a1:3164	“Attanāyaṃ cajitvāna, jīvitaṃ jīvitāraho;	316	
PA_atk-s05_14a1:3165	Anutthunanto āsīno, bhattu yācittha jīvitaṃ.	316	
PA_atk-s05_14a1:3167	“Tassa taṃ vacanaṃ sutvā, pasādamahamajjhagā;	316	
PA_atk-s05_14a1:3168	Tato naṃ pāmuciṃ pāsā, anuññāsiṃ sukhena ca.	316	
PA_atk-s05_14a1:3170	“So patīto pamuttena, bhattunā bhattugāravo;	317	
PA_atk-s05_14a1:3171	Ajjhabhāsatha vakkaṅgo, vācaṃ kaṇṇasukhaṃ bhaṇaṃ.	317	
PA_atk-s05_14a1:3173	“Evaṃ luddaka nandassu, saha sabbehi ñātibhi;	317	
PA_atk-s05_14a1:3174	Yathāhamajja nandāmi, muttaṃ disvā dijādhipaṃ.	317	
PA_atk-s05_14a1:3176	“Ehi taṃ anusikkhāmi, yathā tvamapi lacchase;	317	
PA_atk-s05_14a1:3177	Lābhaṃ tavāyaṃ dhataraṭṭho, pāpaṃ kiñci na dakkhati.	317	
PA_atk-s05_14a1:3179	“Khippamantepuraṃ netvā, rañño dassehi no ubho;	317	
PA_atk-s05_14a1:3180	Abaddhe pakatibhūte, kāje ubhayato ṭhite.	318	
PA_atk-s05_14a1:3182	“Dhataraṭṭhā mahārāja, haṃsādhipatino ime;	318	
PA_atk-s05_14a1:3183	Ayañhi rājā haṃsānaṃ, ayaṃ senāpatītaro.	318	
PA_atk-s05_14a1:3185	“Asaṃsayaṃ imaṃ disvā, haṃsarājaṃ narādhipo;	318	
PA_atk-s05_14a1:3186	Patīto sumano vitto, bahuṃ dassati te dhanaṃ.	318	
PA_atk-s05_14a1:3188	“Evametassa vacanā, ānītāme ubho mayā;	318	
PA_atk-s05_14a1:3189	Ettheva hi ime āsuṃ, ubho anumatā mayā.	318	
PA_atk-s05_14a1:3191	“Soyaṃ evaṃ gato pakkhī, dijo paramadhammiko;	319	
PA_atk-s05_14a1:3192	Mādisassa hi luddassa, janayeyyātha maddavaṃ.	319	
PA_atk-s05_14a1:3194	“Upāyanañca te deva, nāññaṃ passāmi edisaṃ;	319	
PA_atk-s05_14a1:3195	Sabbasākuṇikāgāme, taṃ passa manujādhipā”ti.	319	
PA_atk-s05_14a1:3196_0	Tattha kammunā upapādayīti yaṃ so avaca, taṃ karonto kāyakammena sampādesi. Gantvāti	3196	
PA_atk-s05_14a1:3196_1	haṃsarājena nisinnakājakoṭiṃ uccataraṃ, senāpatinā nisinnakājakoṭiṃ thokaṃ nīcaṃ	3196	
PA_atk-s05_14a1:3196_2	katvā ubhopi te ukkhipitvā “haṃsarājā ca senāpati ca rājānaṃ passituṃ gacchanti,	3196	
PA_atk-s05_14a1:3196_3	ussaratha ussarathā”ti janaṃ ussārento “evarūpā nāma sobhaggappattā suvaṇṇavaṇṇā	3196	
PA_atk-s05_14a1:3196_4	haṃsarājāno na diṭṭhapubbā”ti muduhadayesu manussesu pasaṃsantesu khippamantepuraṃ	3196	
PA_atk-s05_14a1:3196_5	gantvā. Adassayīti “haṃsarājāno tumhe daṭṭhuṃ āgatā”ti rañño ārocāpetvā tena tuṭṭhacittena	3196	
PA_atk-s05_14a1:3196_6	“āgacchantū”ti pakkosāpito abhiharitvā dassesi. Hatthattanti hatthesu āgataṃ, pattanti	3196	
PA_atk-s05_14a1:3196_7	vuttaṃ hoti. Mahantānanti yasamahantappattānaṃ suvaṇṇavaṇṇānaṃ dhataraṭṭhahaṃsānaṃ	3196	
PA_atk-s05_14a1:3196_8	issare sāmino kathaṃ tvaṃ luddo hutvā adhigatoti pucchati. “Issaramidhamajjhagā”tipi	3196	
PA_atk-s05_14a1:3196_9	pāṭho, etesaṃ issariyaṃ tvaṃ kathaṃ ajjhagāti attho.	3196	
PA_atk-s05_14a1:3197_0	Vihitāti yojitā. Yaṃ yadāyatanaṃ maññeti, mahārāja, yaṃ yaṃ samosaraṇaṭṭhānaṃ dijānaṃ	3197	
PA_atk-s05_14a1:3197_1	pāṇarodhanaṃ jīvitakkhayakaraṃ maññāmi, tattha tattha mayā pallalesu pāsā vihitā.	3197	
PA_atk-s05_14a1:3197_2	Tādisanti mānusiyasare tathāvidhaṃ pāṇarodhanaṃ mayā vihitaṃ pāsaṃ. Tanti taṃ etaṃ	3197	
PA_atk-s05_14a1:3197_3	tattha baddhaṃ. Upāsinoti attano jīvitaṃ agaṇetvā upagantvā nisinno. Mamāyanti maṃ	3197	
PA_atk-s05_14a1:3197_4	ayaṃ senāpati ajjhabhāsatha, mayā saddhiṃ kathesi. Sudukkaranti tasmiṃ khaṇe esa	3197	
PA_atk-s05_14a1:3197_5	amhādisehi anariyehi sudukkaraṃ akāsi. Kiṃ tanti? Dahate bhāvamuttamaṃ, attano uttamaṃ	3197	
PA_atk-s05_14a1:3197_6	ajjhāsayaṃ dahati vidahati pakāseti. Attanāyanti attano ayaṃ. Anutthunantoti bhattuguṇe	3197	
PA_atk-s05_14a1:3197_7	vaṇṇento tassa jīvitaṃ muñcāti maṃ yāci.	3197	
PA_atk-s05_14a1:3198_0	Tassāti tassa tathā yācantassa. Sukhena cāti yathāsukhena cittakūṭaṃ gantvā ñātisaṅghaṃ	3198	
PA_atk-s05_14a1:3198_1	passathāti ca anujāniṃ. Ettheva hīti mayā pana ime dve ettha mānusiyasareyeva cittakūṭagamanāya	3198	
PA_atk-s05_14a1:3198_2	anumatā ahesuṃ. Evaṃ gatoti evaṃ sattu hatthagato. Janayeyyātha maddavanti attani	3198	
PA_atk-s05_14a1:3198_3	mettacittaṃ janesi. Upāyananti paṇṇākāraṃ. Sabbasākuṇikāgāmeti sabbasmimpi sākuṇikagāme	3198	
PA_atk-s05_14a1:3198_4	nāhaṃ aññaṃ tava evarūpaṃ kenaci sākuṇikena ābhatapubbaṃ upāyanaṃ passāmi. Taṃ passāti	3198	
PA_atk-s05_14a1:3198_5	taṃ mayā ābhataṃ upāyanaṃ passa manujādhipāti.	3198	
PA_atk-s05_14a1:3199_0	Evaṃ so ṭhitakova sumukhassa guṇaṃ kathesi. Tato rājā haṃsarañño mahārahaṃ āsanaṃ,	3199	
PA_atk-s05_14a1:3199_1	sumukhassa ca suvaṇṇabhaddapīṭhakaṃ dāpetvā tesaṃ tattha nisinnānaṃ suvaṇṇabhājanehi	3199	
PA_atk-s05_14a1:3199_2	lājamadhuphāṇitādīni dāpetvā niṭṭhite pānabhojanakicce añjaliṃ paggayha mahāsattaṃ	3199	
PA_atk-s05_14a1:3199_3	dhammakathaṃ yācitvā suvaṇṇapīṭhake nisīdi. So tena yācito paṭisanthāraṃ tāva akāsi.	3199	
PA_atk-s05_14a1:3199_4	Tamatthaṃ pakāsento satthā āha –	3199	
PA_atk-s05_14a1:3201	“Disvā nisinnaṃ rājānaṃ, pīṭhe sovaṇṇaye subhe;	320	
PA_atk-s05_14a1:3202	Ajjhabhāsatha vakkaṅgo, vācaṃ kaṇṇasukhaṃ bhaṇaṃ.	320	
PA_atk-s05_14a1:3204	“Kacci nu bhoto kusalaṃ, kacci bhoto anāmayaṃ;	320	
PA_atk-s05_14a1:3205	Kacci raṭṭhamidaṃ phītaṃ, dhammena manusāsasi.	320	
PA_atk-s05_14a1:3207	“Kusalañceva me haṃsa, atho haṃsa anāmayaṃ;	320	
PA_atk-s05_14a1:3208	Atho raṭṭhamidaṃ phītaṃ, dhammena manusāsahaṃ.	320	
PA_atk-s05_14a1:3210	“Kacci bhoto amaccesu, doso koci na vijjati;	321	
PA_atk-s05_14a1:3211	Kacci ca te tavatthesu, nāvakaṅkhanti jīvitaṃ.	321	
PA_atk-s05_14a1:3213	“Athopi me amaccesu, doso koci na vijjati;	321	
PA_atk-s05_14a1:3214	Athopi te mamatthesu, nāvakaṅkhanti jīvitaṃ.	321	
PA_atk-s05_14a1:3216	“Kacci te sādisī bhariyā, assavā piyabhāṇinī;	321	
PA_atk-s05_14a1:3217	Puttarūpayasūpetā, tava chandavasānugā.	321	
PA_atk-s05_14a1:3219	“Atho me sādisī bhariyā, assavā piyabhāṇinī;	321	
PA_atk-s05_14a1:3220	Puttarūpayasūpetā, mama chandavasānugā”ti.	322	
PA_atk-s05_14a1:3221_0	Tattha rājānanti sāgalarājānaṃ. Vakkaṅgoti haṃsarājā. Dhammena manusāsasīti dhammena	3221	
PA_atk-s05_14a1:3221_1	anusāsasi. Dosoti aparādho. Tavatthesūti uppannesu tava yuddhādīsu atthesu. Nāvakaṅkhantīti	3221	
PA_atk-s05_14a1:3221_2	uraṃ datvā pariccajantā kicci attano jīvitaṃ na patthenti, jīvitañca cajitvā tavevatthaṃ	3221	
PA_atk-s05_14a1:3221_3	karonti. Sādisīti samānajātikā. Assavāti vacanasampaṭicchikā. Puttarūpayasūpetāti	3221	
PA_atk-s05_14a1:3221_4	puttehi ca rūpena ca yasena ca upetā. Tava chandavasānugāti kacci tava ajjhāsayaṃ	3221	
PA_atk-s05_14a1:3221_5	tava vasaṃ anuvattati, na attano cittavasena vattatīti pucchati.	3221	
PA_atk-s05_14a1:3222	Evaṃ bodhisattena paṭisanthāre kate puna rājā tena saddhiṃ kathento āha –	322	
PA_atk-s05_14a1:3224	“Bhavantaṃ kacci nu mahā-sattuhatthattataṃ gato;	322	
PA_atk-s05_14a1:3225	Dukkhamāpajji vipulaṃ, tasmiṃ paṭhamamāpade.	322	
PA_atk-s05_14a1:3227	“Kacci yantāpatitvāna, daṇḍena samapothayi;	322	
PA_atk-s05_14a1:3228	Evametesaṃ jammānaṃ, pātikaṃ bhavati tāvade.	322	
PA_atk-s05_14a1:3230	“Khemamāsi mahārāja, evamāpadiyā sati;	323	
PA_atk-s05_14a1:3231	Na cāyaṃ kiñci rasmāsu, sattūva samapajjatha.	323	
PA_atk-s05_14a1:3233	“Paccagamittha nesādo, pubbeva ajjhabhāsatha;	323	
PA_atk-s05_14a1:3234	Tadāyaṃ sumukhoyeva, paṇḍito paccabhāsatha.	323	
PA_atk-s05_14a1:3236	“Tassa taṃ vacanaṃ sutvā, pasādamayamajjhagā;	323	
PA_atk-s05_14a1:3237	Tato maṃ pāmucī pāsā, anuññāsi sukhena ca.	323	
PA_atk-s05_14a1:3239	“Idañca sumukheneva, etadatthāya cintitaṃ;	323	
PA_atk-s05_14a1:3240	Bhoto sakāsegamanaṃ, etassa dhanamicchatā.	324	
PA_atk-s05_14a1:3242	“Svāgatañcevidaṃ bhavataṃ, patīto casmi dassanā;	324	
PA_atk-s05_14a1:3243	Eso cāpi bahuṃ vittaṃ, labhataṃ yāvadicchatī”ti.	324	
PA_atk-s05_14a1:3244_0	Tattha mahāsattuhatthattataṃ gatoti mahantassa sattuno hatthattaṃ gato. Āpatitvānāti	3244	
PA_atk-s05_14a1:3244_1	upadhāvitvā. Pātikanti pākatikaṃ, ayameva vā pāṭho. Idaṃ vuttaṃ hoti – etesañhi jammānaṃ	3244	
PA_atk-s05_14a1:3244_2	tāvadeva evaṃ pākatikaṃ hoti, sakuṇe daṇḍena pothetvā jīvitakkhayaṃ pāpento dhanavetanaṃ	3244	
PA_atk-s05_14a1:3244_3	labhatīti. Kiñci rasmāsūti kiñci amhesu. Sattūvāti sattu viya. Paccagamitthāti, mahārāja,	3244	
PA_atk-s05_14a1:3244_4	esa amhe disvā baddhāti saññāya thokaṃ osakkittha. Pubbevāti ayameva paṭhamaṃ ajjhabhāsi.	3244	
PA_atk-s05_14a1:3244_5	Tadāti tasmiṃ kāle. Etadatthāyāti etassa nesādaputtassa atthāya cintitaṃ. Dhanamicchatāti	3244	
PA_atk-s05_14a1:3244_6	etassa dhanaṃ icchantena tava santikaṃ amhākaṃ āgamanaṃ cintitaṃ. Svāgatañcevidanti	3244	
PA_atk-s05_14a1:3244_7	mā bhonto cintayantu, bhavataṃ idaṃ idhāgamanaṃ svāgatameva. Labhatanti labhatu.	3244	
PA_atk-s05_14a1:3245_0	Evañca pana vatvā rājā aññataraṃ amaccaṃ oloketvā “kiṃ karomi devā”ti vutte “imaṃ	3245	
PA_atk-s05_14a1:3245_1	nesādaṃ kappitakesamassuṃ nhātānulittaṃ sabbālaṅkārapaṭimaṇḍitaṃ kāretvā ānehī”ti	3245	
PA_atk-s05_14a1:3245_2	vatvā tena tathā katvā ānītassa tassa saṃvacchare saṃvacchare satasahassuṭṭhānakaṃ	3245	
PA_atk-s05_14a1:3245_3	gāmaṃ, dve vīthiyo gahetvā ṭhitaṃ mahantaṃ gehaṃ, rathavarañca, aññañca bahuṃ hiraññasuvaṇṇaṃ	3245	
PA_atk-s05_14a1:3245_4	adāsi. Tamatthaṃ āvikaronto satthā āha –	3245	
PA_atk-s05_14a1:3247	“Santappayitvā nesādaṃ, bhogehi manujādhipo;	324	
PA_atk-s05_14a1:3248	Ajjhabhāsatha vakkaṅgaṃ, vācaṃ kaṇṇasukhaṃ bhaṇa”nti.	324	
PA_atk-s05_14a1:3249	Atha mahāsatto rañño dhammaṃ desesi. So tassa dhammakathaṃ sutvā tuṭṭhahadayo “dhammakathikassa sakkāraṃ karissāmī”ti setacchattaṃ datvā rajjaṃ paṭicchāpento āha –	324	
PA_atk-s05_14a1:3251	“Yaṃ khalu dhammamādhīnaṃ, vaso vattati kiñcanaṃ;	325	
PA_atk-s05_14a1:3252	Sabbatthissariyaṃ bhavataṃ, pasāsatha yadicchatha.	325	
PA_atk-s05_14a1:3254	“Dānatthaṃ upabhottuṃ vā, yaṃ caññaṃ upakappati;	325	
PA_atk-s05_14a1:3255	Etaṃ dadāmi vo vittaṃ, issariyaṃ vissajāmi vo”ti.	325	
PA_atk-s05_14a1:3256_0	Tattha vaso vattatīti yattha mama vaso vattati. Kiñcananti taṃ appamattakampi. Sabbatthissariyanti	3256	
PA_atk-s05_14a1:3256_1	sabbaṃ bhavataṃyeva issariyaṃ atthu. Yaṃ caññaṃ upakappatīti puññakāmatāya dānatthaṃ	3256	
PA_atk-s05_14a1:3256_2	vā chattaṃ ussāpetvā rajjameva upabhottuṃ vā yaṃ vā aññaṃ tumhākaṃ ruccati, taṃ karotha,	3256	
PA_atk-s05_14a1:3256_3	etaṃ dadāmi vo vittaṃ, saddhiṃyeva setacchattena mama santakaṃ issariyaṃ vissajjāmi voti.	3256	
PA_atk-s05_14a1:3257_0	Atha mahāsatto raññā dinnaṃ setacchattaṃ puna tasseva adāsi. Rājāpi cintesi – “haṃsarañño	3257	
PA_atk-s05_14a1:3257_1	tāva me dhammakathā sutā, luddaputtena pana ‘ayaṃ sumukho mudhurakatho’ti ativiya	3257	
PA_atk-s05_14a1:3257_2	vaṇṇito, imassapi dhammakathaṃ sossāmī”ti. So tena saddhiṃ sallapanto anantaraṃ gāthamāha –	3257	
PA_atk-s05_14a1:3259	“Yathā ca myāyaṃ sumukho, ajjhabhāseyya paṇḍito;	325	
PA_atk-s05_14a1:3260	Kāmasā buddhisampanno, taṃ myāssa paramappiya”nti.	326	
PA_atk-s05_14a1:3261	Tattha yathāti yadi. Idaṃ vuttaṃ hoti – yadi ca me ayaṃ sumukho paṇḍito buddhisampanno kāmasā attano ruciyā ajjhabhāseyya, taṃ me paramappiyaṃ assāti.	326	
PA_atk-s05_14a1:3262	Tato sumukho āha –	326	
PA_atk-s05_14a1:3264	“Ahaṃ khalu mahārāja, nāgarājārivantaraṃ;	326	
PA_atk-s05_14a1:3265	Paṭivattuṃ na sakkomi, na me so vinayo siyā.	326	
PA_atk-s05_14a1:3267	“Amhākañceva so seṭṭho, tvañca uttamasattavo;	326	
PA_atk-s05_14a1:3268	Bhūmipālo manussindo, pūjā bahūhi hetubhi.	326	
PA_atk-s05_14a1:3270	“Tesaṃ ubhinnaṃ bhaṇataṃ, vattamāne vinicchaye;	327	
PA_atk-s05_14a1:3271	Nantaraṃ pativattabbaṃ, pessena manujādhipā”ti.	327	
PA_atk-s05_14a1:3272_0	Tattha nāgarājārivantaranti peḷāya abbhantaraṃ paviṭṭho nāgarājā viya. Paṭivattunti	3272	
PA_atk-s05_14a1:3272_1	tumhākaṃ dvinnaṃ antare vattuṃ na sakkomi. Na me soti sace vadeyyaṃ, na me so vinayo	3272	
PA_atk-s05_14a1:3272_2	bhaveyya. Amhākañcevāti channavutiyā haṃsasahassānaṃ. Uttamasattavoti uttamasatto.	3272	
PA_atk-s05_14a1:3272_3	Pūjāti ubho tumhe mayhaṃ bahūhi kāraṇehi pūjārahā ceva pasaṃsārahā ca. Pessenāti	3272	
PA_atk-s05_14a1:3272_4	veyyāvaccakarena sevakena.	3272	
PA_atk-s05_14a1:3273	Rājā tassa vacanaṃ sutvā tuṭṭhahadayo “nesādaputto taṃ vaṇṇeti, na aññena tumhādisena madhuradhammakathikena nāma bhavitabba”nti vatvā āha –	327	
PA_atk-s05_14a1:3275	“Dhammena kira nesādo, paṇḍito aṇḍajo iti;	327	
PA_atk-s05_14a1:3276	Naheva akatattassa, nayo etādiso siyā.	327	
PA_atk-s05_14a1:3278	“Evaṃ aggapakatimā, evaṃ uttamasattavo;	327	
PA_atk-s05_14a1:3279	Yāvatatthi mayā diṭṭhā, nāññaṃ passāmi edisaṃ.	327	
PA_atk-s05_14a1:3281	“Tuṭṭhosmi vo pakatiyā, vākyena madhurena ca;	328	
PA_atk-s05_14a1:3282	Eso cāpi mamacchando, ciraṃ passeyya vo ubho”ti.	328	
PA_atk-s05_14a1:3283_0	Tattha dhammenāti sabhāvena kāraṇena. Akatattassāti asampāditaattabhāvassa mittadubbhissa.	3283	
PA_atk-s05_14a1:3283_1	Nayoti paññā. Aggapakatimāti aggasabhāvo. Uttamasattavoti uttamasatto. Yāvatatthīti	3283	
PA_atk-s05_14a1:3283_2	yāvatā mayā diṭṭhā nāma atthi. Nāññanti tasmiṃ mayā diṭṭhaṭṭhāne aññaṃ evarūpaṃ na	3283	
PA_atk-s05_14a1:3283_3	passāmi. Tuṭṭhosmi vo pakatiyāti samma haṃsarāja ahaṃ pakatiyā paṭhamameva tumhākaṃ	3283	
PA_atk-s05_14a1:3283_4	dassanena tuṭṭho. Vākyenāti idāni pana vo madhuravacanena tuṭṭhosmi. Ciraṃ passeyya	3283	
PA_atk-s05_14a1:3283_5	voti idheva vasāpetvā muhuttampi avippavāsanto ciraṃ tumhe passeyyanti esa me chandoti vadati.	3283	
PA_atk-s05_14a1:3284	Tato mahāsatto rājānaṃ pasaṃsanto āha –	328	
PA_atk-s05_14a1:3286	“Yaṃ kiccaṃ parame mitte, katamasmāsu taṃ tayā;	328	
PA_atk-s05_14a1:3287	Pattā nissaṃsayaṃ tyāmhā, bhattirasmāsu yā tava.	328	
PA_atk-s05_14a1:3289	“Aduñca nūna sumahā, ñātisaṅghassa mantaraṃ;	328	
PA_atk-s05_14a1:3290	Adassanena asmākaṃ, dukkhaṃ bahūsu pakkhisu.	329	
PA_atk-s05_14a1:3292	“Tesaṃ sokavighātāya, tayā anumatā mayaṃ;	329	
PA_atk-s05_14a1:3293	Taṃ padakkhiṇato katvā, ñātiṃ passemurindama.	329	
PA_atk-s05_14a1:3295	“Addhāhaṃ vipulaṃ pītiṃ, bhavataṃ vindāmi dassanā;	329	
PA_atk-s05_14a1:3296	Eso cāpi mahā attho, ñātivissāsanā siyā”ti.	329	
PA_atk-s05_14a1:3297_0	Tattha katamasmāsūti kataṃ amhesu. Pattā nissaṃsayaṃ tyāmhāti mayaṃ nissaṃsayena	3297	
PA_atk-s05_14a1:3297_1	tayā pattāyeva. Bhattirasmāsu yā tavāti yā tava amhesu bhatti, tāya bhattiyā mayaṃ	3297	
PA_atk-s05_14a1:3297_2	tayā asaṃsayena pattāyeva, na ca vippayuttā, vippavuṭṭhāpi sahavāsinoyeva nāma mayanti	3297	
PA_atk-s05_14a1:3297_3	dīpeti. Aduñca nūna sumahāti etañca ekaṃseneva sumahantaṃ. Ñātisaṅghassa mantaranti	3297	
PA_atk-s05_14a1:3297_4	amhehi dvīhi janehi virahitassa mama ñātisaṅghassa antaraṃ chiddaṃ. Asmākanti amhākaṃ	3297	
PA_atk-s05_14a1:3297_5	dvinnaṃ adassanena bahūsu pakkhīsu dukkhaṃ uppannaṃ. Passemurindamāti passeyyāma	3297	
PA_atk-s05_14a1:3297_6	arindama. Bhavatanti bhoto dassanena. Eso cāpi mahā atthoti yā esā ñātisaṅghasaṅkhātā	3297	
PA_atk-s05_14a1:3297_7	ñātivissāsanā siyā, eso cāpi mahanto atthopi.	3297	
PA_atk-s05_14a1:3298_0	Evaṃ vutte rājā tesaṃ gamanaṃ anujāni. Mahāsattopi rañño pañcavidhe dussīlye ādīnavaṃ,	3298	
PA_atk-s05_14a1:3298_1	sīle ca ānisaṃsaṃ kathetvā “imaṃ sīlaṃ rakkha, dhammena rajjaṃ kārehi, catūhi saṅgahavatthūhi	3298	
PA_atk-s05_14a1:3298_2	janaṃ saṅgaṇhāhī”ti ovaditvā cittakūṭaṃ agamāsi. Tamatthaṃ pakāsento satthā āha –	3298	
PA_atk-s05_14a1:3300	“Idaṃ vatvā dhataraṭṭho, haṃsarājā narādhipaṃ;	330	
PA_atk-s05_14a1:3301	Uttamaṃ javamanvāya, ñātisaṅghaṃ upāgamuṃ.	330	
PA_atk-s05_14a1:3303	“Te aroge anuppatte, disvāna parame dije;	330	
PA_atk-s05_14a1:3304	Kekāti makaruṃ haṃsā, puthusaddo ajāyatha.	330	
PA_atk-s05_14a1:3306	“Te patītā pamuttena, bhattunā bhattugāravā;	330	
PA_atk-s05_14a1:3307	Samantā parikiriṃsu, aṇḍajā laddhapaccayā”ti.	330	
PA_atk-s05_14a1:3308_0	Tattha upāgamunti aruṇuggamanavelāyameva lājamadhuphāṇitādīni paribhuñjitvā raññā	3308	
PA_atk-s05_14a1:3308_1	ca deviyā ca dvīhi suvaṇṇatālavaṇṭehi ukkhipitvā gandhamālādīhi katasakkārā tālavaṇṭehi	3308	
PA_atk-s05_14a1:3308_2	otaritvā rājānaṃ padakkhiṇaṃ katvā vehāsaṃ uppatitvā raññā añjaliṃ paggayha “gacchatha	3308	
PA_atk-s05_14a1:3308_3	sāmino”ti vutte sīhapañjarena nikkhantā uttamena javena gantvā ñātigaṇaṃ upāgamiṃsu.	3308	
PA_atk-s05_14a1:3308_4	Parameti uttame. Kekāti attano sabhāvena “kekā”ti saddamakaṃsu. Bhattugāravāti bhattari	3308	
PA_atk-s05_14a1:3308_5	sagāravā. Parikiriṃsūti bhattuno muttabhāvena tuṭṭhā taṃ bhattāraṃ samantā parivārayiṃsu.	3308	
PA_atk-s05_14a1:3308_6	Laddhapaccayāti laddhapatiṭṭhā.	3308	
PA_atk-s05_14a1:3309_0	Evaṃ parivāretvā pana te haṃsā “kathaṃ muttosi, mahārājā”ti pucchiṃsu. Mahāsatto	3309	
PA_atk-s05_14a1:3309_1	sumukhaṃ nissāya muttabhāvaṃ, sāgalarājaluddaputtehi katakammañca kathesi. Taṃ sutvā	3309	
PA_atk-s05_14a1:3309_2	tuṭṭho haṃsagaṇo “sumukhasenāpati ca rājā ca luddaputto ca sukhitā niddukkhā ciraṃ	3309	
PA_atk-s05_14a1:3309_3	jīvantū”ti thutimakāsi. Tamatthaṃ pakāsento satthā osānagāthamāha –	3309	
PA_atk-s05_14a1:3311	“Evaṃ mittavataṃ atthā, sabbe honti padakkhiṇā;	331	
PA_atk-s05_14a1:3312	Haṃsā yathā dhataraṭṭhā, ñātisaṅghaṃ upāgamu”nti.	331	
PA_atk-s05_14a1:3313_0	Tattha mittavatanti kalyāṇamittasampannānaṃ. Padakkhiṇāti sukhanipphattino vuḍḍhiyuttā.	3313	
PA_atk-s05_14a1:3313_1	Dhataraṭṭhāti haṃsarājā sumukho raññā ceva luddaputtena cāti dvīhi evaṃ ubhopi te	3313	
PA_atk-s05_14a1:3313_2	dhataraṭṭhā kalyāṇamittasampannā yathā ñātisaṅghaṃ upāgamuṃ, ñātisaṅghaupagamanasaṅkhāto	3313	
PA_atk-s05_14a1:3313_3	nesaṃ attho padakkhiṇo jāto, evaṃ aññesampi mittavataṃ atthā padakkhiṇā hontīti.	3313	
PA_atk-s05_14a1:3314_0	Satthā imaṃ dhammadesanaṃ āharitvā “na bhikkhave idāneva, pubbepānando mamatthāya	3314	
PA_atk-s05_14a1:3314_1	jīvitaṃ pariccajī”ti vatvā jātakaṃ samodhānesi “tadā nesādo channo ahosi, rājā sāriputto,	3314	
PA_atk-s05_14a1:3314_2	sumukho ānando, channavuti haṃsasahassā buddhaparisā, haṃsarājā pana ahameva ahosi”nti.	3314	
PA_atk-s05_14a1:3315	Cūḷahaṃsajātakavaṇṇanā paṭhamā.	331	
PA_atk-s05_14a1:3317	[534] 2. Mahāhaṃsajātakavaṇṇanā	331	
PA_atk-s05_14a1:3318	Ete haṃsā pakkamantīti idaṃ satthā veḷuvane viharanto ānandatherassa jīvitapariccāgameva ārabbha kathesi. Vatthu heṭṭhā vuttasadisameva, idha pana satthā atītaṃ āharanto idamāhari.	331	
PA_atk-s05_14a1:3319_0	Atīte bārāṇasiyaṃ saṃyamassa nāma bārāṇasirañño khemā nāma aggamahesī ahosi. Tadā	3319	
PA_atk-s05_14a1:3319_1	bodhisatto navutihaṃsasahassaparivuto cittakūṭe vihāsi. Athekadivasaṃ khemā devī	3319	
PA_atk-s05_14a1:3319_2	paccūsasamaye supinaṃ addasa. Suvaṇṇavaṇṇā haṃsā āgantvā rājapallaṅke nisīditvā madhurassarena	3319	
PA_atk-s05_14a1:3319_3	dhammakathaṃ kathesuṃ. Deviyā sādhukāraṃ datvā dhammaṃ suṇantiyā dhammassavanena	3319	
PA_atk-s05_14a1:3319_4	atittāya eva ratti vibhāyi. Haṃsā dhammaṃ kathetvā sīhapañjarena nikkhamitvā agamaṃsu.	3319	
PA_atk-s05_14a1:3319_5	Sā vegenuṭṭhāya “palāyamāne haṃse gaṇhatha gaṇhathā”ti vatvā hatthaṃ pasārentīyeva	3319	
PA_atk-s05_14a1:3319_6	pabujjhi. Tassā kathaṃ sutvā paricārikāyo “kuhiṃ haṃsā”ti thokaṃ avahasiṃsu. Sā tasmiṃ	3319	
PA_atk-s05_14a1:3319_7	khaṇe supinabhāvaṃ ñatvā cintesi – “ahaṃ abhūtaṃ na passāmi, addhā imasmiṃ loke suvaṇṇavaṇṇā	3319	
PA_atk-s05_14a1:3319_8	haṃsā bhavissanti, sace kho pana ‘suvaṇṇahaṃsānaṃ dhammaṃ sotukāmāmhī’ti rājānaṃ	3319	
PA_atk-s05_14a1:3319_9	vakkhāmi, ‘amhehi suvaṇṇahaṃsā nāma na diṭṭhapubbā, haṃsānañca kathā nāma abhūtāyevā’ti	3319	
PA_atk-s05_14a1:3319_10	vatvā nirussukko bhavissati, ‘dohaḷo’ti vutte pana yena kenaci upāyena pariyesissati,	33191	
PA_atk-s05_14a1:3319_11	evaṃ me manoratho samijjhissatī”ti. Sā gilānālayaṃ dassetvā paricārikānaṃ saññaṃ datvā nipajji.	33191	
PA_atk-s05_14a1:3320_0	Rājā rājāsane nisinno tassā dassanavelāya taṃ adisvā “kahaṃ, khemā devī”ti pucchitvā	3320	
PA_atk-s05_14a1:3320_1	“gilānā”ti sutvā tassā santikaṃ gantvā sayanekadese nisīditvā piṭṭhiṃ parimajjanto	3320	
PA_atk-s05_14a1:3320_2	“kiṃ te aphāsuka”nti pucchi. “Deva aññaṃ aphāsukaṃ natthi, dohaḷo pana me uppanno”ti.	3320	
PA_atk-s05_14a1:3320_3	Tena hi “bhaṇa, devi, yaṃ icchasi, taṃ sīghaṃ te upanāmessāmī”ti. “Mahārāja, ahamekassa	3320	
PA_atk-s05_14a1:3320_4	suvaṇṇahaṃsassa samussitasetacchatte rājapallaṅke nisinnassa gandhamālādīhi pūjaṃ	3320	
PA_atk-s05_14a1:3320_5	katvā sādhukāraṃ dadamānā dhammakathaṃ sotumicchāmi, sace labhāmi, iccetaṃ kusalaṃ,	3320	
PA_atk-s05_14a1:3320_6	no ce, jīvitaṃ me natthī”ti. Atha naṃ rājā “sace manussaloke atthi, labhissasi, mā	3320	
PA_atk-s05_14a1:3320_7	cintayī”ti assāsetvā sirigabbhato nikkhamma amaccehi saddhiṃ mantesi – “ambho, khemā	3320	
PA_atk-s05_14a1:3320_8	devī, ‘suvaṇṇahaṃsassa dhammakathaṃ sotuṃ labhantī jīvissāmi, alabhantiyā me jīvitaṃ	3320	
PA_atk-s05_14a1:3320_9	natthī’ti vadati, atthi nu kho suvaṇṇavaṇṇā haṃsā”ti. “Deva amhehi neva diṭṭhapubbā	3320	
PA_atk-s05_14a1:3320_10	na sutapubbā”ti. “Ke pana jāneyyu”nti? “Brāhmaṇā, devā”ti. Rājā brāhmaṇe pakkosāpetvā	33201	
PA_atk-s05_14a1:3320_11	sakkāraṃ katvā pucchi – “honti nu kho ācariyā suvaṇṇavaṇṇā haṃsā”ti? “Āma, mahārāja	33201	
PA_atk-s05_14a1:3320_12	amhākaṃ mantesumacchā, kakkaṭakā, kacchapā, migā, morā, haṃsāti cha ete tiracchānagatā	33201	
PA_atk-s05_14a1:3320_13	suvaṇṇavaṇṇā hontīti āgatā, tattha dhataraṭṭhakulahaṃsā nāma paṇḍitā ñāṇasampannā,	33201	
PA_atk-s05_14a1:3320_14	iti manussehi saddhiṃ satta suvaṇṇavaṇṇā hontī”ti.	33201	
PA_atk-s05_14a1:3321_0	Taṃ sutvā rājā attamano hutvā “kahaṃ nu kho ācariyā dhataraṭṭhahaṃsā vasantī”ti pucchitvā	3321	
PA_atk-s05_14a1:3321_1	“na jānāma, mahārājā”ti vutte “atha ke pana jānissantī”ti vatvā “luddaputtā”ti vutte	3321	
PA_atk-s05_14a1:3321_2	sabbe attano vijite luddake sannipātāpetvā pucchi – “tātā, suvaṇṇavaṇṇā dhataraṭṭhakulahaṃsā	3321	
PA_atk-s05_14a1:3321_3	nāma kahaṃ vasantī”ti? Atheko luddo “himavante kira, deva, cittakūṭapabbateti no	3321	
PA_atk-s05_14a1:3321_4	kulaparamparāya kathentī”ti āha. “Jānāsi pana nesaṃ gahaṇūpāya”nti? “Na jānāmi, devā”ti.	3321	
PA_atk-s05_14a1:3321_5	“Ke pana jānissantī”ti? Brāhmaṇāti. So brāhmaṇapaṇḍite pakkosāpetvā cittakūṭapabbate	3321	
PA_atk-s05_14a1:3321_6	suvaṇṇavaṇṇānaṃ haṃsānaṃ atthibhāvaṃ ārocetvā “jānātha nu kho tesaṃ gahaṇūpāya”nti	3321	
PA_atk-s05_14a1:3321_7	pucchi. “Mahārāja, kiṃ tehi gantvā gahitehi, upāyena te nagarasamīpaṃ ānetvā gahessāmā”ti.	3321	
PA_atk-s05_14a1:3321_8	“Ko pana upāyo”ti? “Mahārāja, nagarato avidūre uttarena tigāvutamatte tigāvutappamāṇaṃ	3321	
PA_atk-s05_14a1:3321_9	khemaṃ nāma saraṃ kārāpetvā udakassa pūretvā nānādhaññāni ropetvā pañcavaṇṇapadumasañchannaṃ	3321	
PA_atk-s05_14a1:3321_10	kārāpetvā ekaṃ paṇḍitaṃ nesādaṃ paṭicchāpetvā manussānaṃ upagantuṃ adatvā catūsu	33211	
PA_atk-s05_14a1:3321_11	kaṇṇesu ṭhitehi abhayaṃ ghosāpetha, taṃ sutvā nānāsakuṇā dasa disā otarissanti, tepi	33211	
PA_atk-s05_14a1:3321_12	haṃsā paramparāya tassa sarassa khemabhāvaṃ sutvā āgacchissanti, atha ne vālapāsehi	33211	
PA_atk-s05_14a1:3321_13	bandhāpetvā gaṇhāpeyyāthā”ti.	33211	
PA_atk-s05_14a1:3322_0	Taṃ sutvā rājā tehi vuttapadese vuttappakāraṃ saraṃ kārāpetvā chekaṃ nesādaṃ pakkosāpetvā	3322	
PA_atk-s05_14a1:3322_1	tassa sahassaṃ dāpetvā “tvaṃ ito paṭṭhāya attano kammaṃ mā kari, puttadāraṃ te ahaṃ	3322	
PA_atk-s05_14a1:3322_2	posessāmi, tvaṃ appamatto khemaṃ saraṃ rakkhanto manusse paṭikkamāpetvā catūsu kaṇṇesu	3322	
PA_atk-s05_14a1:3322_3	abhayaṃ ghosāpetvā āgatāgate sakuṇe mama ācikkheyyāsi, suvaṇṇahaṃsesu āgatesu mahantaṃ	3322	
PA_atk-s05_14a1:3322_4	sakkāraṃ labhissasī”ti tamassāsetvā khemaṃ saraṃ paṭicchāpesi. So tato paṭṭhāya raññā	3322	
PA_atk-s05_14a1:3322_5	vuttanayeneva tattha paṭipajji, “khemaṃ saraṃ rakkhatī”ti cassa “khemanesādo”tveva	3322	
PA_atk-s05_14a1:3322_6	nāmaṃ udapādi. Tato paṭṭhāya ca nānappakārā sakuṇā otariṃsu, “khemaṃ nibbhayaṃ sara”nti	3322	
PA_atk-s05_14a1:3322_7	paramparāghosena nānāhaṃsā āgamiṃsu. Paṭhamaṃ tāva tiṇahaṃsā āgamiṃsu, tesaṃ ghosena	3322	
PA_atk-s05_14a1:3322_8	paṇḍuhaṃsā, tesaṃ ghosena manosilāvaṇṇā haṃsā, tesaṃ ghosena setahaṃsā, tesaṃ ghosena	3322	
PA_atk-s05_14a1:3322_9	pākahaṃsā āgamiṃsu. Tesu āgatesu khemako rañño ārocesi – “deva, pañcavaṇṇā haṃsā	3322	
PA_atk-s05_14a1:3322_10	āgantvā sare gocaraṃ gaṇhanti, pākahaṃsānaṃ āgatattā idāni katipāheneva suvaṇṇahaṃsā	33221	
PA_atk-s05_14a1:3322_11	āgamissanti, mā cintayittha, devā”ti.	33221	
PA_atk-s05_14a1:3323_0	Taṃ sutvā rājā “aññena tattha na gantabbaṃ, yo gacchissati, hatthapādachedanañca	3323	
PA_atk-s05_14a1:3323_1	gharavilopañca pāpuṇissatī”ti nagara bheriṃ carāpesi. Tato paṭṭhāya tattha koci na	3323	
PA_atk-s05_14a1:3323_2	gacchati. Cittakūṭassa panāvidūre kañcanaguhāyaṃpākahaṃsā vasanti, tepi mahabbalā.	3323	
PA_atk-s05_14a1:3323_3	Dhataraṭṭhakulena saddhiṃ tesaṃ sarīravaṇṇova viseso. Pākahaṃsarañño pana dhītā suvaṇṇavaṇṇā	3323	
PA_atk-s05_14a1:3323_4	ahosi. So taṃ dhataraṭṭhamahissarassa anurūpāti tassa pādaparicārikaṃ katvā pesesi.	3323	
PA_atk-s05_14a1:3323_5	Sā tassa piyā ahosi manāpā, teneva ca kāraṇena tāni dve haṃsakulāni aññamaññaṃ vissāsikāni jātāni.	3323	
PA_atk-s05_14a1:3324_0	Athekadivasaṃ bodhisattassa parivārahaṃsā pākahaṃse pucchiṃsu – “tumhe imesu divasesu	3324	
PA_atk-s05_14a1:3324_1	kahaṃ gocaraṃ gaṇhathā”ti? “Mayaṃ bārāṇasito avidūre khemasare gocaraṃ gaṇhāma, tumhe	3324	
PA_atk-s05_14a1:3324_2	pana kuhiṃ āhiṇḍathā”ti. “Asukaṃ nāmā”ti vutte “kasmā khemasaraṃ na gacchatha, so	3324	
PA_atk-s05_14a1:3324_3	hi saro ramaṇīyo nānāsakuṇasamākiṇṇo pañcavaṇṇapadumasañchanno nānādhaññaphalasampanno	3324	
PA_atk-s05_14a1:3324_4	nānappakārabhamaragaṇanikūjito catūsu kaṇṇesu niccaṃ pavattaabhayaghosano, koci naṃ	3324	
PA_atk-s05_14a1:3324_5	upasaṅkamituṃ samattho nāma natthi, pageva aññaṃ upaddavaṃ kātuṃ, evarūpo so saro”ti	3324	
PA_atk-s05_14a1:3324_6	khemasaraṃ vaṇṇayiṃsu. Te tesaṃ vacanaṃ sutvā “bārāṇasiyā samīpe kira evarūpo khemo	3324	
PA_atk-s05_14a1:3324_7	nāma saro atthi, pākahaṃsā tattha gantvā gocaraṃ gaṇhanti, tumhepi dhataraṭṭhamahissarassa	3324	
PA_atk-s05_14a1:3324_8	ārocetha, sace anujānāti, mayampi tattha gantvā gocaraṃ gaṇheyyāmā”ti sumukhassa	3324	
PA_atk-s05_14a1:3324_9	kathesuṃ. Sumukho rañño ārocesi. So cintesi – “manussā nāma bahumāyā kharamantā upāyakusalā,	3324	
PA_atk-s05_14a1:3324_10	bhavitabbamettha kāraṇena, ettakaṃ kālaṃ eso saro natthi, idāni amhākaṃ gahaṇatthāya	33241	
PA_atk-s05_14a1:3324_11	kato bhavissatī”ti. So sumukhaṃ āha – “mā vo tattha gamanaṃ ruccatha, na so saro	33241	
PA_atk-s05_14a1:3324_12	tehi sudhammatāya kato, amhākaṃ gahaṇatthāyeva kato, manussā nāma bahumāyā kharamantā	33241	
PA_atk-s05_14a1:3324_13	upāyakusalā, tumhe sakeyeva gocare carathā”ti.	33241	
PA_atk-s05_14a1:3325_0	Suvaṇṇahaṃsā “khemaṃ saraṃ gantukāmamhā”ti dutiyampi tatiyampi sumukhassa ārocesuṃ.	3325	
PA_atk-s05_14a1:3325_1	So tesaṃ tattha gantukāmataṃ mahāsattassa ārocesi. Atha mahāsatto “mama ñātakā maṃ	3325	
PA_atk-s05_14a1:3325_2	nissāya mā kilamantu, tena hi gacchāmā”ti navutihaṃsasahassaparivuto tattha gantvā	3325	
PA_atk-s05_14a1:3325_3	gocaraṃ gahetvā haṃsakīḷaṃ kīḷitvā cittakūṭameva paccāgami. Khemako tesaṃ gocaraṃ	3325	
PA_atk-s05_14a1:3325_4	caritvā gatakāle gantvā tesaṃ āgatabhāvaṃ rañño ārocesi. Rājā tuṭṭhacitto hutvā,	3325	
PA_atk-s05_14a1:3325_5	“samma khemaka, ekaṃ vā dve vā haṃse gaṇhituṃ vāyama, mahantaṃ te yasaṃ dassāmī”ti	3325	
PA_atk-s05_14a1:3325_6	vatvā paribbayaṃ datvā taṃ uyyojesi. So tattha gantvā cāṭipañjare nisīditvā haṃsānaṃ	3325	
PA_atk-s05_14a1:3325_7	caraṇaṭṭhānaṃ vīmaṃsi. Bodhisattā nāma nilloluppacārino honti, tasmā mahāsatto otiṇṇaṭṭhānato	3325	
PA_atk-s05_14a1:3325_8	paṭṭhāya sapadānaṃ sāliṃ khādanto agamāsi. Sesā ito cito ca khādantā vicariṃsu.	3325	
PA_atk-s05_14a1:3326_0	Atha luddaputto “ayaṃ haṃso nilloluppacārī, imaṃ bandhituṃ vaṭṭatī”ti cintetvā punadivase	3326	
PA_atk-s05_14a1:3326_1	haṃsesu saraṃ anotiṇṇesuyeva cāṭipañjare nisinno taṃ ṭhānaṃ gantvā avidūre pañjare	3326	
PA_atk-s05_14a1:3326_2	attānaṃ paṭicchādetvā chiddena olokento acchi. Tasmiṃ khaṇe mahāsatto navutihaṃsasahassapurakkhato	3326	
PA_atk-s05_14a1:3326_3	hiyyo otiṇṇaṭṭhāneyeva otaritvā odhiyaṃ nisīditvā sāliṃ khādanto pāyāsi. Nesādo pañjarachiddena	3326	
PA_atk-s05_14a1:3326_4	olokento tassa rūpasobhaggappattaṃ attabhāvaṃ disvā “ayaṃ haṃso sakaṭanābhippamāṇasarīro	3326	
PA_atk-s05_14a1:3326_5	suvaṇṇavaṇṇo, tīhi rattarājīhi gīvāyaṃ parikkhitto, tisso rājiyo galena otaritvā	3326	
PA_atk-s05_14a1:3326_6	urantarena gatā, tisso pacchābhāgena nibbijjhitvā gatā, rattakambalasuttasikkāya	3326	
PA_atk-s05_14a1:3326_7	ṭhapitakañcanakkhandho viya atirocati, iminā etesaṃ raññā bhavitabbaṃ, imameva gaṇhissāmī”ti	3326	
PA_atk-s05_14a1:3326_8	cintesi. Haṃsarājāpi bahuṃ gocaraṃ caritvā jalakīḷaṃ kīḷitvā haṃsagaṇaparivuto cittakūṭameva	3326	
PA_atk-s05_14a1:3326_9	agamāsi. Iminā niyāmeneva pañca divase gocaraṃ gaṇhi. Chaṭṭhe divase khemako kāḷaassavālamayaṃ	3326	
PA_atk-s05_14a1:3326_10	daḷhaṃ mahārajjuṃ vaṭṭitvā yaṭṭhiyā pāsaṃ katvā “sve haṃsarājā imasmiṃ okāse otarissatī”ti	33261	
PA_atk-s05_14a1:3326_11	tathato ñatvā antoudake yaṭṭhipāsaṃ oḍḍi.	33261	
PA_atk-s05_14a1:3327_0	Punadivase haṃsarājā otaranto pādaṃ pāse pavesantoyeva otari. Athassa pāso pādaṃ	3327	
PA_atk-s05_14a1:3327_1	ayapaṭṭakena kaḍḍhanto viya ābandhitvā gaṇhi. So “chindissāmi na”nti vegaṃ janetvā	3327	
PA_atk-s05_14a1:3327_2	kaḍḍhitvā pātesi. Paṭhamavāre suvaṇṇavaṇṇaṃ cammaṃ chijji, dutiyavāre kambalavaṇṇaṃ	3327	
PA_atk-s05_14a1:3327_3	maṃsaṃ chijji, tatiyavāre nhāru chijji, catutthavāre pana “pādā chijjeyyuṃ, rañño	3327	
PA_atk-s05_14a1:3327_4	pana hīnaṅgatā nāma ananucchavikā”ti na vāyāmaṃ akāsi, balavavedanā ca pavattiṃsu.	3327	
PA_atk-s05_14a1:3327_5	So cintesi – “sacāhaṃ baddharavaṃ ravissāmi, ñātakā me ñatrastā hutvā gocaraṃ aggahetvā	3327	
PA_atk-s05_14a1:3327_6	chātajjhattāva palāyantā dubbalattā samudde patissantī”ti. So vedanaṃ adhivāsetvā	3327	
PA_atk-s05_14a1:3327_7	pāsavase vattetvā sāliṃ khādanto viya hutvā tesaṃ yāvadatthaṃ caritvā haṃsakīḷaṃ	3327	
PA_atk-s05_14a1:3327_8	kīḷanakāle mahantena saddena baddharavaṃ ravi. Taṃ sutvā haṃsā maraṇabhayatajjitā	3327	
PA_atk-s05_14a1:3327_9	vaggavaggā cittakūṭābhimukhā purimanayeneva pakkamiṃsu.	3327	
PA_atk-s05_14a1:3328_0	Sumukhopi heṭṭhā vuttanayeneva cintetvā vicinitvā tīsupi koṭṭhāsesu mahāsattaṃ adisvā	3328	
PA_atk-s05_14a1:3328_1	“addhā tassevedaṃ bhayaṃ uppanna”nti nivattitvā āgato mahāsattaṃ pāsena baddhaṃ lohitamakkhitaṃ	3328	
PA_atk-s05_14a1:3328_2	dukkhāturaṃ paṅkapiṭṭhe nipannaṃ disvā “mā bhāyi, mahārāja, ahaṃ mama jīvitaṃ pariccajitvā	3328	
PA_atk-s05_14a1:3328_3	tumhe mocessāmī”ti vadanto otaritvā mahāsattaṃ assāsento paṅkapiṭṭhe nisīdi. Mahāsatto	3328	
PA_atk-s05_14a1:3328_4	“navutihaṃsasahassesu maṃ chaḍḍetvā palāyantesu ayaṃ sumukho ekakova āgato, kiṃ nu	3328	
PA_atk-s05_14a1:3328_5	kho luddaputtassa āgatakāle maṃ chaḍḍetvā palāyissati, udāhu no”ti vīmaṃsanavasena	3328	
PA_atk-s05_14a1:3328_6	lohitamakkhito pāsayaṭṭhiyaṃ olambantoyeva tisso gāthā abhāsi –	3328	
PA_atk-s05_14a1:3330	“Ete haṃsā pakkamanti, vakkaṅgā bhayameritā;	333	
PA_atk-s05_14a1:3331	Harittaca hemavaṇṇa, kāmaṃ sumukha pakkama.	333	
PA_atk-s05_14a1:3333	“Ohāya maṃ ñātigaṇā, ekaṃ pāsavasaṃ gataṃ;	333	
PA_atk-s05_14a1:3334	Anapekkhamānā gacchanti, kiṃ eko avahīyasi.	333	
PA_atk-s05_14a1:3336	“Pateva patataṃ seṭṭha, natthi baddhe sahāyatā;	333	
PA_atk-s05_14a1:3337	Mā anīghāya hāpesi, kāmaṃ sumukha pakkamā”ti.	333	
PA_atk-s05_14a1:3338_0	Tattha bhayameritāti bhayena eritā bhayaṭṭitā bhayacalitā. Tatiyapade “harī”tipi	3338	
PA_atk-s05_14a1:3338_1	“hema”ntipi suvaṇṇasseva nāmaṃ. So ca harittacatāya hemavaṇṇo, tena taṃ evaṃ ālapati.	3338	
PA_atk-s05_14a1:3338_2	Sumukhāti sundaramukha. Anapekkhamānāti tava ñātakā maṃ anolokentā nirālayā hutvā.	3338	
PA_atk-s05_14a1:3338_3	Patevāti uppatāhiyeva. Mā anīghāyāti ito gantvā pattabbāya nidukkhabhāvāya vīriyaṃ mā hāpesi.	3338	
PA_atk-s05_14a1:3339	Taṃ sutvā sumukho “ayaṃ haṃsarājā mama piyamittabhāvaṃ na jānāti, anuppiyabhāṇī mittoti maṃ sallakkheti, sinehabhāvamassa dassessāmī”ti cintetvā catasso gāthā abhāsi –	333	
PA_atk-s05_14a1:3341	“Nāhaṃ dukkhaparetopi, dhataraṭṭha tuvaṃ jahe;	334	
PA_atk-s05_14a1:3342	Jīvitaṃ maraṇaṃ vā me, tayā saddhiṃ bhavissati.	334	
PA_atk-s05_14a1:3344	“Nāhaṃ dukkhaparetopi, dhataraṭṭha tuvaṃ jahe;	334	
PA_atk-s05_14a1:3345	Na maṃ anariyasaṃyutte, kamme yojetumarahasi.	334	
PA_atk-s05_14a1:3347	“Sakumāro sakhātyasmi, sacitte casmi te ṭhito;	334	
PA_atk-s05_14a1:3348	Ñāto senāpatī tyāhaṃ, haṃsānaṃ pavaruttama.	334	
PA_atk-s05_14a1:3350	“Kathaṃ ahaṃ vikattissaṃ, ñātimajjhe ito gato;	335	
PA_atk-s05_14a1:3351	Taṃ hitvā patataṃ seṭṭha, kiṃ te vakkhāmito gato;	335	
PA_atk-s05_14a1:3352	Idha pāṇaṃ cajissāmi, nānariyaṃ kattumussahe”ti.	335	
PA_atk-s05_14a1:3353_0	Tattha nāhanti ahaṃ, mahārāja, kāyikacetasikena dukkhena phuṭṭhopi taṃ na jahāmi.	3353	
PA_atk-s05_14a1:3353_1	Anariyasaṃyutteti mittadubbhīhi ahirikehi kattabbatāya anariyabhāvena saṃyutte. Kammeti	3353	
PA_atk-s05_14a1:3353_2	taṃ jahitvā pakkamanakamme. Sakumāroti samānakumāro, ekadivaseneva paṭisandhiṃ gahetvā	3353	
PA_atk-s05_14a1:3353_3	ekadivase aṇḍakosaṃ padāletvā ekato vaḍḍhitakumāroti attho. Sakhātyasmīti ahaṃ te	3353	
PA_atk-s05_14a1:3353_4	dakkhiṇakkhisamo piyasahāyo. Sacitteti tava sake citte ahaṃ ṭhito tava vase vattāmi,	3353	
PA_atk-s05_14a1:3353_5	tayi jīvante jīvāmi, na jīvante na jīvāmīti attho. “Saṃcitte”tipi pāṭho, tava citte	3353	
PA_atk-s05_14a1:3353_6	ahaṃ saṇṭhito suṭṭhu ṭhitoti attho. Ñātoti sabbahaṃsānaṃ antare paññāto. Vikattissanti	3353	
PA_atk-s05_14a1:3353_7	“kuhiṃ haṃsarājā”ti pucchito ahaṃ kinti kathessāmi. Kiṃ te vakkhāmīti te tava pavattiṃ	3353	
PA_atk-s05_14a1:3353_8	pucchante haṃsagaṇe kiṃ vakkhāmi.	3353	
PA_atk-s05_14a1:3354	Evaṃ sumukhena catūhi gāthāhi sīhanāde nadite tassa guṇaṃ pakāsento mahāsatto āha –	335	
PA_atk-s05_14a1:3356	“Eso hi dhammo sumukha, yaṃ tvaṃ ariyapathe ṭhito;	335	
PA_atk-s05_14a1:3357	Yo bhattāraṃ sakhāraṃ maṃ, na pariccattumussahe.	335	
PA_atk-s05_14a1:3359	“Tañhi me pekkhamānassa, bhayaṃ na tveva jāyati;	335	
PA_atk-s05_14a1:3360	Adhigacchasi tvaṃ mayhaṃ, evaṃbhūtassa jīvita”nti.	336	
PA_atk-s05_14a1:3361_0	Tattha eso dhammoti esa porāṇakapaṇḍitānaṃ sabhāvo. Bhattāraṃ sakhāraṃ manti sāmikañca	3361	
PA_atk-s05_14a1:3361_1	sahāyañca maṃ. Bhayanti cittutrāso mayhaṃ na jāyati, cittakūṭapabbate haṃsagaṇamajjhe	3361	
PA_atk-s05_14a1:3361_2	ṭhito viya homi. Mayhanti mama jīvitaṃ tvaṃ labhāpessasi.	3361	
PA_atk-s05_14a1:3362_0	Evaṃ tesaṃ kathentānaññeva luddaputto sarapariyante ṭhito haṃse tīhi khandhehi palāyante	3362	
PA_atk-s05_14a1:3362_1	disvā “kiṃ nu kho”ti pāsaṭṭhānaṃ olokento bodhisattaṃ pāsayaṭṭhiyaṃ olambantaṃ disvā	3362	
PA_atk-s05_14a1:3362_2	sañjātasomanasso kacchaṃ daḷhaṃ bandhitvā muggaraṃ gahetvā kappuṭṭhānaggi viya avattharamāno	3362	
PA_atk-s05_14a1:3362_3	paṇhiyā akkantakalale uparisīsena gantvā purato patante vegena upasaṅkami. Tamatthaṃ	3362	
PA_atk-s05_14a1:3362_4	pakāsento satthā āha –	3362	
PA_atk-s05_14a1:3364	“Iccevaṃ mantayantānaṃ, ariyānaṃ ariyavuttinaṃ;	336	
PA_atk-s05_14a1:3365	Daṇḍamādāya nesādo, āpatī turito bhusaṃ.	336	
PA_atk-s05_14a1:3367	“Tamāpatantaṃ disvāna, sumukho atibrūhayi;	336	
PA_atk-s05_14a1:3368	Aṭṭhāsi purato rañño, haṃso vissāsayaṃ byathaṃ.	336	
PA_atk-s05_14a1:3370	“Mā bhāyi patataṃ seṭṭha, na hi bhāyanti tādisā;	337	
PA_atk-s05_14a1:3371	Ahaṃ yogaṃ payuñjissaṃ, yuttaṃ dhammūpasañhitaṃ;	337	
PA_atk-s05_14a1:3372	Tena pariyāpadānena, khippaṃ pāsā pamokkhasī”ti.	337	
PA_atk-s05_14a1:3373_0	Tattha ariyavuttinanti ariyācāre vattamānānaṃ. Bhusanti daḷhaṃ balavaṃ. Atibrūhayīti	3373	
PA_atk-s05_14a1:3373_1	anantaragāthāya āgataṃ “mā bhāyī”ti vacanaṃ vadanto atibrūhesi mahāsaddaṃ nicchāresi.	3373	
PA_atk-s05_14a1:3373_2	Aṭṭhāsīti sace nesādo rājānaṃ paharissati, ahaṃ pahāraṃ sampaṭicchissāmīti jīvitaṃ	3373	
PA_atk-s05_14a1:3373_3	pariccajitvā purato aṭṭhāsi. Vissāsayanti vissāsento assāsento. Byathanti byathitaṃ	3373	
PA_atk-s05_14a1:3373_4	bhītaṃ rājānaṃ “mā bhāyī”ti iminā vacanena vissāsento. Tādisāti tumhādisā ñāṇavīriyasampannā.	3373	
PA_atk-s05_14a1:3373_5	Yoganti ñāṇavīriyayogaṃ. Yuttanti anucchavikaṃ. Dhammūpasañhitanti kāraṇanissitaṃ.	3373	
PA_atk-s05_14a1:3373_6	Tena pariyāpadānenāti tena mayā payuttena yogena parisuddhena. Pamokkhasīti muccissasi.	3373	
PA_atk-s05_14a1:3374_0	Evaṃ sumukho mahāsattaṃ assāsetvā luddaputtassa santikaṃ gantvā madhuraṃ mānusiṃ	3374	
PA_atk-s05_14a1:3374_1	vācaṃ nicchārento, “samma, tvaṃ konāmosī”ti pucchitvā “suvaṇṇavaṇṇahaṃsarāja, ahaṃ	3374	
PA_atk-s05_14a1:3374_2	khemako nāmā”ti vutte, “samma khemaka, ‘tayā oḍḍitavālapāse yo vā so vā haṃso baddho’ti	3374	
PA_atk-s05_14a1:3374_3	saññaṃ mā kari, navutiyā haṃsasahassānaṃ pavaro dhataraṭṭhahaṃsarājā te pāse baddho,	3374	
PA_atk-s05_14a1:3374_4	ñāṇasīlācārasampanno saṅgāhakapakkhe ṭhito, na taṃ māretuṃ yutto, ahaṃ tava iminā	3374	
PA_atk-s05_14a1:3374_5	kattabbakiccaṃ karissāmi, ayampi suvaṇṇavaṇṇo, ahampi tatheva, ahaṃ etassatthāya	3374	
PA_atk-s05_14a1:3374_6	attano jīvitaṃ pariccajissāmi, sace tvaṃ etassa pattāni gaṇhitukāmosi, mama pattāni	3374	
PA_atk-s05_14a1:3374_7	gaṇha, athopi cammamaṃsanhāruaṭṭhīnamaññataraṃ gaṇhitukāmosi, mameva sarīrato gaṇha,	3374	
PA_atk-s05_14a1:3374_8	atha naṃ kīḷāhaṃsaṃ kātukāmosi, maññeva kara, jīvantameva vikkiṇitvā sace dhanaṃ	3374	
PA_atk-s05_14a1:3374_9	uppādetukāmosi, maṃ jīvantameva vikkiṇitvā dhanaṃ uppādehi, mā etaṃ ñāṇādiguṇasaṃyuttaṃ	3374	
PA_atk-s05_14a1:3374_10	haṃsarājānaṃ avadhi, sace hi naṃ vadhissasi, nirayādīhi na muccissasī”ti taṃ nirayādibhayena	33741	
PA_atk-s05_14a1:3374_11	santajjetvā attano madhurakathaṃ gaṇhāpetvā puna bodhisattassa santikaṃ gantvā taṃ	33741	
PA_atk-s05_14a1:3374_12	assāsento aṭṭhāsi. Nesādo tassa kathaṃ sutvā “ayaṃ tiracchānagato samāno manussehipi	33741	
PA_atk-s05_14a1:3374_13	kātuṃ asakkuṇeyyaṃ evarūpaṃ mittadhammaṃ karoti, manussāpi evaṃ mittadhamme ṭhātuṃ	33741	
PA_atk-s05_14a1:3374_14	na sakkonti, aho esa ñāṇasampanno madhurakatho dhammiko”ti sakalasarīraṃ pītisomanassaparipuṇṇaṃ	33741	
PA_atk-s05_14a1:3374_15	katvā pahaṭṭhalomo daṇḍaṃ chaḍḍetvā sirasi añjaliṃ patiṭṭhapetvā sūriyaṃ namassanto	33741	
PA_atk-s05_14a1:3374_16	viya sumukhassa guṇaṃ kittento aṭṭhāsi. Tamatthaṃ pakāsento satthā āha –	33741	
PA_atk-s05_14a1:3376	“Tassa taṃ vacanaṃ sutvā, sumukhassa subhāsitaṃ;	337	
PA_atk-s05_14a1:3377	Pahaṭṭhalomo nesādo, añjalissa paṇāmayi.	337	
PA_atk-s05_14a1:3379	“Na me sutaṃ vā diṭṭhaṃ vā, bhāsanto mānusiṃ dijo;	337	
PA_atk-s05_14a1:3380	Ariyaṃ bruvāno vakkaṅgo, cajanto mānusiṃ giraṃ.	338	
PA_atk-s05_14a1:3382	“Kiṃ nu tāyaṃ dijo hoti, mutto baddhaṃ upāsasi;	338	
PA_atk-s05_14a1:3383	Ohāya sakuṇā yanti, kiṃ eko avahīyasī”ti.	338	
PA_atk-s05_14a1:3384_0	Tattha añjalissa paṇāmayīti añjaliṃ assa upanāmayi, “na me”ti gāthāyassa thutiṃ karoti.	3384	
PA_atk-s05_14a1:3384_1	Tattha mānusinti manussavācaṃ. Ariyanti sundaraṃ niddosaṃ. Cajantoti vissajjento.	3384	
PA_atk-s05_14a1:3384_2	Idaṃ vuttaṃ hoti – samma, tvaṃ dijo samāno ajja mayā saddhiṃ mānusiṃ vācaṃ bhāsanto	3384	
PA_atk-s05_14a1:3384_3	niddosaṃ bruvāno mānusiṃ giraṃ cajanto paccakkhato diṭṭho, ito pubbe pana idaṃ acchariyaṃ	3384	
PA_atk-s05_14a1:3384_4	mayā neva sutaṃ na diṭṭhanti. Kiṃ nu tāyanti yaṃ etaṃ tvaṃ upāsasi, kiṃ nu te ayaṃ hoti.	3384	
PA_atk-s05_14a1:3385	Evaṃ tuṭṭhacittena nesādena puṭṭho sumukho “ayaṃ muduko jāto, idānissa bhiyyosomattāya mudubhāvatthaṃ mama guṇaṃ dassesāmī”ti cintetvā āha –	338	
PA_atk-s05_14a1:3387	“Rājā me so dijāmitta, senāpaccassa kārayiṃ;	338	
PA_atk-s05_14a1:3388	Tamāpade pariccatuṃ, nussahe vihagādhipaṃ.	338	
PA_atk-s05_14a1:3390	“Mahāgaṇāya bhattā me, mā eko byasanaṃ agā;	339	
PA_atk-s05_14a1:3391	Tathā taṃ samma nesāda, bhattāyaṃ abhito rame”ti.	339	
PA_atk-s05_14a1:3392_0	Tattha nussaheti na samatthomhi. Mahāgaṇāyāti mahato haṃsagaṇassa. Mā ekoti mādise	3392	
PA_atk-s05_14a1:3392_1	sevake vijjamāne mā ekako byasanaṃ agā. Tathā tanti yathā ahaṃ vadāmi, tatheva taṃ.	3392	
PA_atk-s05_14a1:3392_2	Sammāti vayassa. Bhattāyaṃ abhito rameti bhattā ayaṃ mama, ahamassa abhito rame santike	3392	
PA_atk-s05_14a1:3392_3	ramāmi na ukkaṇṭhāmīti.	3392	
PA_atk-s05_14a1:3393_0	Nesādo taṃ tassa dhammanissitaṃ madhurakathaṃ sutvā somanassappatto pahaṭṭhalomo	3393	
PA_atk-s05_14a1:3393_1	“sacāhaṃ etaṃ sīlādiguṇasaṃyuttaṃ haṃsarājānaṃ vadhissāmi, catūhi apāyehi na muccissāmi,	3393	
PA_atk-s05_14a1:3393_2	rājā maṃ yadicchati, taṃ karotu, ahametaṃ sumukhassa dāyaṃ katvā vissajjessāmī”ti	3393	
PA_atk-s05_14a1:3393_3	cintetvā gāthamāha –	3393	
PA_atk-s05_14a1:3395	“Ariyavattasi vakkaṅga, yo piṇḍamapacāyasi;	339	
PA_atk-s05_14a1:3396	Cajāmi te taṃ bhattāraṃ, gacchathūbho yathāsukha”nti.	339	
PA_atk-s05_14a1:3397_0	Tattha ariyavattasīti mittadhammarakkhaṇasaṅkhātena ācāraariyānaṃ vattena samannāgatosi.	3397	
PA_atk-s05_14a1:3397_1	Piṇḍamapacāyasīti bhattu santikā laddhaṃ piṇḍaṃ senāpatiṭṭhānaṃ pūjesi. Gacchathūbhoti	3397	
PA_atk-s05_14a1:3397_2	dvepi janā assumukhe ñātisaṅghe hāsayamānā yathāsukhaṃ gacchathāti.	3397	
PA_atk-s05_14a1:3398_0	Evaṃ vatvā nesādo muducittena mahāsattaṃ upasaṅkamitvā yaṭṭhiṃ onāmetvā paṅkapiṭṭhe	3398	
PA_atk-s05_14a1:3398_1	nisīdāpetvā pāsayaṭṭhiyā mocetvā taṃ ukkhipitvā sarato nīharitvā taruṇadabbatiṇapiṭṭhe	3398	
PA_atk-s05_14a1:3398_2	nisīdāpetvā pāde baddhapāsaṃ saṇikaṃ mocetvā mahāsatte balavasinehaṃ paccupaṭṭhāpetvā	3398	
PA_atk-s05_14a1:3398_3	mettacittena udakaṃ ādāya lohitaṃ dhovitvā punappunaṃ parimajji, athassa mettānubhāvena	3398	
PA_atk-s05_14a1:3398_4	sirāya sirā, maṃsena maṃsaṃ, cammena cammaṃ ghaṭitaṃ, pādo pākatiko ahosi, itarena	3398	
PA_atk-s05_14a1:3398_5	nibbiseso. Bodhisatto sukhappatto hutvā pakatibhāvena nisīdi. Sumukho attānaṃ nissāya	3398	
PA_atk-s05_14a1:3398_6	rañño sukhitabhāvaṃ disvā sañjātasomanasso cintesi – “iminā amhākaṃ mahāupakāro kato,	3398	
PA_atk-s05_14a1:3398_7	amhehi etassa kato upakāro nāma natthi, sace esa rājarājamahāmattānaṃ atthāya amhe	3398	
PA_atk-s05_14a1:3398_8	gaṇhi, tesaṃ santikaṃ netvā bahuṃ dhanaṃ labhissati, sace attano atthāya gaṇhi, amhe	3398	
PA_atk-s05_14a1:3398_9	vikkiṇitvā dhanaṃ labhissateva, pucchissāmi tāva na”nti. Atha naṃ upakāraṃ kātukāmatāya pucchanto āha –	3398	
PA_atk-s05_14a1:3400	“Sace attappayogena, ohito haṃsapakkhinaṃ;	340	
PA_atk-s05_14a1:3401	Paṭiggaṇhāma te samma, etaṃ abhayadakkhiṇaṃ.	340	
PA_atk-s05_14a1:3403	“No ce attappayogena, ohito haṃsapakkhinaṃ;	340	
PA_atk-s05_14a1:3404	Anissaro muñcamamhe, theyyaṃ kayirāsi luddakā”ti.	340	
PA_atk-s05_14a1:3405_0	Tattha saceti, samma nesāda, sace tayā attano payogena attano atthāya haṃsānañceva	3405	
PA_atk-s05_14a1:3405_1	sesapakkhīnañca pāso ohito. Anissaroti anissaro hutvā amhe muñcanto yenāsi āṇatto,	3405	
PA_atk-s05_14a1:3405_2	tassasantakaṃ gaṇhanto theyyaṃ kayirāsi.	3405	
PA_atk-s05_14a1:3406_0	Taṃ sutvā nesādo “nāhaṃ tumhe attano atthāya gaṇhiṃ, bārāṇasiraññā pana saṃyamena	3406	
PA_atk-s05_14a1:3406_1	gaṇhāpitomhī”ti vatvā deviyā diṭṭhasupinakālato paṭṭhāya yāva raññā tesaṃ āgatabhāvaṃ	3406	
PA_atk-s05_14a1:3406_2	sutvā, “samma khemaka, ekaṃ vā dve vā haṃse gaṇhituṃ vāyama, mahantaṃ te yasaṃ dassāmī”ti	3406	
PA_atk-s05_14a1:3406_3	vatvā paribbayaṃ datvā uyyojitabhāvo, tāva sabbaṃ pavattiṃ ārocesi. Taṃ sutvā sumukho	3406	
PA_atk-s05_14a1:3406_4	“iminā nesādena attano jīvitaṃ agaṇetvā amhe vissajjentena dukkaraṃ kataṃ, sace mayaṃ	3406	
PA_atk-s05_14a1:3406_5	ito cittakūṭaṃ gamissāma, neva dhataraṭṭharañño paññānubhāvo, na mayhaṃ mittadhammo	3406	
PA_atk-s05_14a1:3406_6	pākaṭo bhavissati, na luddaputto mahantaṃ yasaṃ lacchati, na rājā pañcasu sīlesu	3406	
PA_atk-s05_14a1:3406_7	patiṭṭhahissati, na deviyā manoratho matthakaṃ pāpuṇissatī”ti cintetvā, “samma, evaṃ	3406	
PA_atk-s05_14a1:3406_8	sante amhe vissajjetuṃ na labhasi, rañño no dassehi, so amhe yathāruciṃ karissatī”ti	3406	
PA_atk-s05_14a1:3406_9	imamatthaṃ pakāsento gāthamāha –	3406	
PA_atk-s05_14a1:3408	“Yassa tvaṃ bhatako rañño, kāmaṃ tasseva pāpaya;	340	
PA_atk-s05_14a1:3409	Tattha saṃyamano rājā, yathābhiññaṃ karissatī”ti.	340	
PA_atk-s05_14a1:3410	Tattha tassevāti tasseva santikaṃ nehi. Tatthāti tasmiṃ rājanivesane. Yathābhiññanti yathādhippāyaṃ yathāruciṃ.	341	
PA_atk-s05_14a1:3411_0	Taṃ sutvā nesādo “mā vo bhaddante rājadassanaṃ ruccittha, rājāno nāma sappaṭibhayā,	3411	
PA_atk-s05_14a1:3411_1	kīḷāhaṃse vā vo kareyyuṃ māreyyuṃ vā”ti āha. Atha naṃ sumukho, “samma luddaka mā	3411	
PA_atk-s05_14a1:3411_2	amhākaṃ cintayi, ahaṃ tādisassa kakkhaḷassa dhammakathāya maddavaṃ janesiṃ, rañño	3411	
PA_atk-s05_14a1:3411_3	kiṃ na janessāmi, rājāno hi paṇḍitā subhāsitadubbhāsitaññu, khippaṃ no rañño santikaṃ	3411	
PA_atk-s05_14a1:3411_4	nehi, nayanto ca mā bandhanena nayi, pupphapañjare pana nisīdāpetvā nehi, pupphapañjaraṃ	3411	
PA_atk-s05_14a1:3411_5	karonto dhataraṭṭhassa mahantaṃ setapadumasañchannaṃ, mama khuddakaṃ rattapadumasañchannaṃ	3411	
PA_atk-s05_14a1:3411_6	katvā dhataraṭṭhaṃ purato, mamaṃ pacchato nīcataraṃ katvā ādāya khippaṃ netvā rañño	3411	
PA_atk-s05_14a1:3411_7	dassehī”ti āha. So tassa vacanaṃ sutvā “sumukho rājānaṃ disvā mama mahantaṃ yasaṃ	3411	
PA_atk-s05_14a1:3411_8	dātukāmo bhavissatī”ti sañjātasomanasso mudūhi latāhi pañjare katvā padumehi chādetvā	3411	
PA_atk-s05_14a1:3411_9	vuttanayeneva te gahetvā agamāsi. Tamatthaṃ pakāsento satthā āha –	3411	
PA_atk-s05_14a1:3413	“Iccevaṃ vutto nesādo, hemavaṇṇe harittace;	341	
PA_atk-s05_14a1:3414	Ubho hatthehi saṅgayha, pañjare ajjhavodahi.	341	
PA_atk-s05_14a1:3416	“Te pañjaragate pakkhī, ubho bhassaravaṇṇine;	341	
PA_atk-s05_14a1:3417	Sumukhaṃ dhataraṭṭhañca, luddo ādāya pakkamī”ti.	341	
PA_atk-s05_14a1:3418	Tattha ajjhavodahīti odahi ṭhapesi. Bhassaravaṇṇineti pabhāsampannavaṇṇe.	341	
PA_atk-s05_14a1:3419	Evaṃ luddassa te ādāya pakkamanakāle dhataraṭṭho pākahaṃsarājadhītaraṃ attano bhariyaṃ saritvā sumukhaṃ āmantetvā kilesavasena vilapi. Tamatthaṃ pakāsento satthā āha –	341	
PA_atk-s05_14a1:3421	“Harīyamāno dhataraṭṭho, sumukhaṃ etadabravi;	342	
PA_atk-s05_14a1:3422	Bāḷhaṃ bhāyāmi sumukha, sāmāya lakkhaṇūruyā;	342	
PA_atk-s05_14a1:3423	Asmākaṃ vadhamaññāya, athattānaṃ vadhissati.	342	
PA_atk-s05_14a1:3425	“Pākahaṃsā ca sumukha, suhemā hemasuttacā;	342	
PA_atk-s05_14a1:3426	Koñcī samuddatīreva, kapaṇā nūna rucchatī”ti.	342	
PA_atk-s05_14a1:3427_0	Tattha bhāyāmīti maraṇato bhāyāmi. Sāmāyāti suvaṇṇavaṇṇāya. Lakkhaṇūruyāti lakkhaṇasampannaūruyā.	3427	
PA_atk-s05_14a1:3427_1	Vacamaññāyāti vadhaṃ jānitvā “mama piyasāmiko mārito”ti saññī hutvā. Vadhissatīti	3427	
PA_atk-s05_14a1:3427_2	kiṃ me piyasāmike mate jīvitenāti marissati. Pākahaṃsāti pākahaṃsarājadhītā. Suhemāti	3427	
PA_atk-s05_14a1:3427_3	evaṃnāmikā. Hemasuttacāti hemasadisasundaratacā. Rucchatīti yathā loṇisaṅkhātaṃ samuddaṃ	3427	
PA_atk-s05_14a1:3427_4	otaritvā mate patimhi koñcī sakuṇikā kapaṇā rodati, evaṃ nūna sā rodissatīti.	3427	
PA_atk-s05_14a1:3428_0	Taṃ sutvā sumukho “ayaṃ haṃsarājā aññe ovadituṃ yutto mātugāmaṃ nissāya kilesavasena	3428	
PA_atk-s05_14a1:3428_1	vilapati, udakassa ādittakālo viya vatiyā uṭṭhāya kedārakhādanakālo viya ca jāto,	3428	
PA_atk-s05_14a1:3428_2	yaṃnūnāhaṃ attano balena mātugāmassa dosaṃ pakāsetvā etaṃ saññāpeyya”nti cintetvā gāthamāha –	3428	
PA_atk-s05_14a1:3430	“Evaṃ mahanto lokassa, appameyyo mahāgaṇī;	343	
PA_atk-s05_14a1:3431	Ekitthimanusoceyya, nayidaṃ paññavatāmiva.	343	
PA_atk-s05_14a1:3433	“Vātova gandhamādeti, ubhayaṃ chekapāpakaṃ;	343	
PA_atk-s05_14a1:3434	Bālo āmakapakkaṃva, lolo andhova āmisaṃ.	343	
PA_atk-s05_14a1:3436	“Avinicchayaññu atthesu, mandova paṭibhāsi maṃ;	343	
PA_atk-s05_14a1:3437	Kiccākiccaṃ na jānāsi, sampatto kālapariyāyaṃ.	343	
PA_atk-s05_14a1:3439	“Aḍḍhummatto udīresi, yo seyyā maññasitthiyo;	343	
PA_atk-s05_14a1:3440	Bahusādhāraṇā hetā, soṇḍānaṃva surāgharaṃ.	344	
PA_atk-s05_14a1:3442	“Māyā cetā marīcī ca, sokā rogā cupaddavā;	344	
PA_atk-s05_14a1:3443	Kharā ca bandhanā cetā, maccupāsā guhāsayā;	344	
PA_atk-s05_14a1:3444	Tāsu yo vissase poso, so naresu narādhamo”ti.	344	
PA_atk-s05_14a1:3445_0	Tattha mahantoti mahanto samāno. Lokassāti haṃsalokassa. Appameyyoti guṇehi pametuṃ	3445	
PA_atk-s05_14a1:3445_1	asakkuṇeyyo. Mahāgaṇīti mahantena gaṇena samannāgato gaṇasatthā. Ekitthinti yaṃ evarūpo	3445	
PA_atk-s05_14a1:3445_2	bhavaṃ ekaṃ itthiṃ anusoceyya, idaṃ anusocanaṃ na paññavataṃ iva, tenāhaṃ ajja taṃ	3445	
PA_atk-s05_14a1:3445_3	bāloti maññāmīti adhippāyenevamāha.	3445	
PA_atk-s05_14a1:3446_0	Ādetīti gaṇhāti. Chekapāpakanti sundarāsundaraṃ. Āmakapakkati āmakañca pakkañca.	3446	
PA_atk-s05_14a1:3446_1	Loloti rasalolo. Idaṃ vuttaṃ hoti – mahārāja, yathā nāma vāto padumasarādīni paharitvā	3446	
PA_atk-s05_14a1:3446_2	sugandhampi saṅkāraṭṭhānādīni paharitvā duggandhampīti ubhayaṃ chekapāpakaṃ gandhaṃ	3446	
PA_atk-s05_14a1:3446_3	ādiyati, yathā ca bālo kumārako ambajambūnaṃ heṭṭhā nisinno hatthaṃ pasāretvā patitapatitaṃ	3446	
PA_atk-s05_14a1:3446_4	āmakampi pakkampi phalaṃ gahetvā khādati, yathā ca rasalolo andho bhatte upanīte	3446	
PA_atk-s05_14a1:3446_5	yaṃkiñci samakkhikampi nimmakkhikampi āmisaṃ ādiyati, evaṃ itthiyo nāma kilesavasena	3446	
PA_atk-s05_14a1:3446_6	aḍḍhampi duggatampi kulīnampi akulīnampi abhirūpampi virūpampi gaṇhanti bhajanti,	3446	
PA_atk-s05_14a1:3446_7	tādisānaṃ pāpadhammānaṃ itthīnaṃ kiṃkāraṇā vippalapasi, mahārājāti.	3446	
PA_atk-s05_14a1:3447_0	Atthesūti kāraṇākāraṇesu. Mandoti andhabālo. Paṭibhāsi manti mama upaṭṭhāsi. Kālapariyāyanti	3447	
PA_atk-s05_14a1:3447_1	evarūpaṃ maraṇakālaṃ patto “imasmiṃ kāle idaṃ kattabbaṃ, idaṃ nakattabbaṃ, idaṃ vattabbaṃ,	3447	
PA_atk-s05_14a1:3447_2	idaṃ na vattabba”nti na jānāsi devāti. Aḍḍhummattoti aḍḍhummattako maññe hutvā. Udīresīti	3447	
PA_atk-s05_14a1:3447_3	yathā suraṃ pivitvā nātimatto puriso yaṃ vā taṃ vā palapati, evaṃ palapasīti attho.	3447	
PA_atk-s05_14a1:3447_4	Seyyāti varā uttamā.	3447	
PA_atk-s05_14a1:3448_0	“Māyā cā”tiādīsu, deva, itthiyo nāmetā vañcanaṭṭhena māyā, agayhupagaṭṭhena marīcī,	3448	
PA_atk-s05_14a1:3448_1	sokādīnaṃ paccayattā sokā, rogā, anekappakārā upaddavā, kodhādīhi thaddhabhāveneva	3448	
PA_atk-s05_14a1:3448_2	kharā. Tā hi nissāya andubandhanādīhi bandhanato bandhanā cetā, itthiyo nāma sarīraguhāsayavaseneva	3448	
PA_atk-s05_14a1:3448_3	maccu nāma etā, devāti. “Kāmahetu, kāmanidānaṃ, kāmādhikaraṇaṃ, kāmānameva hetu rājāno	3448	
PA_atk-s05_14a1:3448_4	coraṃ gahetvā”ti suttenapesa attho dīpetabbo.	3448	
PA_atk-s05_14a1:3449	Tato dhataraṭṭho mātugāme paṭibaddhacittatāya “tvaṃ mātugāmassa guṇaṃ na jānāsi, paṇḍitā eva etaṃ jānanti, na hetā garahitabbā”ti dīpento āha –	344	
PA_atk-s05_14a1:3451	“Yaṃ vuddhehi upaññātaṃ, ko taṃ ninditumarahati;	345	
PA_atk-s05_14a1:3452	Mahābhūtitthiyo nāma, lokasmiṃ udapajjisuṃ.	345	
PA_atk-s05_14a1:3454	“Khiḍḍā paṇihitā tyāsu, rati tyāsu patiṭṭhitā;	345	
PA_atk-s05_14a1:3455	Bījāni tyāsu rūhanti, yadidaṃ sattā pajāyare;	345	
PA_atk-s05_14a1:3456	Tāsu ko nibbide poso, pāṇamāsajja pāṇibhi.	345	
PA_atk-s05_14a1:3458	“Tvameva nañño sumukha, thīnaṃ atthesu yuñjasi;	345	
PA_atk-s05_14a1:3459	Tassa tyajja bhaye jāte, bhīte na jāyate mati.	345	
PA_atk-s05_14a1:3461	“Sabbo hi saṃsayaṃ patto, bhayaṃ bhīrū titikkhati;	346	
PA_atk-s05_14a1:3462	Paṇḍitā ca mahantāno, atthe yuñjanti duyyuje.	346	
PA_atk-s05_14a1:3464	“Etadatthāya rājāno, sūramicchanti mantinaṃ;	346	
PA_atk-s05_14a1:3465	Paṭibāhati yaṃ sūro, āpadaṃ attapariyāyaṃ.	346	
PA_atk-s05_14a1:3467	“Mā no ajja vikantiṃsu, rañño sūdā mahānase;	346	
PA_atk-s05_14a1:3468	Tathā hi vaṇṇo pattānaṃ, phalaṃ veḷuṃva taṃ vadhi.	346	
PA_atk-s05_14a1:3470	“Muttopi na icchi uḍḍetuṃ, sayaṃ bandhaṃ upāgami;	347	
PA_atk-s05_14a1:3471	Sopajja saṃsayaṃ patto, atthaṃ gaṇhāhi mā mukha”nti.	347	
PA_atk-s05_14a1:3472_0	Tattha yanti yaṃ mātugāmasaṅkhātaṃ vatthu paññāvuddhehi ñātaṃ, tesameva pākaṭaṃ,	3472	
PA_atk-s05_14a1:3472_1	na bālānaṃ. Mahābhūtāti mahāguṇā mahānisaṃsā. Udapajjisunti paṭhamakappikakāle itthiliṅgasseva	3472	
PA_atk-s05_14a1:3472_2	paṭhamaṃ pātubhūtattā paṭhamaṃ nibbattāti attho. Tyāsūti sumukha tāsu itthīsu kāyavacīkhiḍḍā	3472	
PA_atk-s05_14a1:3472_3	ca paṇihitā ohitā ṭhapitā, kāmaguṇarati ca patiṭṭhitā. Bījānīti buddhapaccekabuddhaariyasāvakacakkavattiādibījāni	3472	
PA_atk-s05_14a1:3472_4	tāsu ruhanti. Yadidanti ye ete sabbepi sattā. Pajāyareti sabbe tāsaññeva kucchimhi	3472	
PA_atk-s05_14a1:3472_5	saṃvaddhāti dīpeti. Nibbideti nibbindeyya. Pāṇamāsajja pāṇibhīti attano pāṇehipi	3472	
PA_atk-s05_14a1:3472_6	tāsaṃ pāṇaṃ āsādetvā attano jīvitaṃ cajantopi tā labhitvā ko nibbindeyyāti attho.	3472	
PA_atk-s05_14a1:3473_0	Naññoti na añño, sumukha, mayā cittakūṭatale haṃsagaṇamajjhe nisinnena taṃ adisvā	3473	
PA_atk-s05_14a1:3473_1	“kahaṃ nu sumukho”ti vutte “esa mātugāmaṃ gahetvā kañcanaguhāyaṃ uttamaratiṃ anubhotī”ti	3473	
PA_atk-s05_14a1:3473_2	vadanti, evaṃ tvameva thīnaṃ atthesu yuñjasi yuttapayutto hosi, na aññoti attho.	3473	
PA_atk-s05_14a1:3473_3	Tassa tyajjāti tassa te ajja maraṇabhaye jāte iminā bhītena maraṇabhayena bhīto maññe,	3473	
PA_atk-s05_14a1:3473_4	ayaṃ mātugāmassa dosadassane nipuṇā mati jāyateti adhippāyenevamāha.	3473	
PA_atk-s05_14a1:3474_0	Sabbo hīti yo hi koci. Saṃsayaṃ pattoti jīvitasaṃsayappatto. Bhīrūti bhīrū hutvāpi	3474	
PA_atk-s05_14a1:3474_1	bhayaṃ adhivāseti. Mahantānoti ye pana paṇḍitā ca honti mahante ca ṭhāne ṭhitā mahantāno,	3474	
PA_atk-s05_14a1:3474_2	te duyyuje atthe yuñjanti ghaṭenti vāyamanti, tasmā “mā bhāyi, dhīro hohī”ti taṃ	3474	
PA_atk-s05_14a1:3474_3	ussāhento evamāha. Āpadanti sāmino āgataṃ āpadaṃ esa sūro paṭibāhati, etadatthāya	3474	
PA_atk-s05_14a1:3474_4	sūraṃ mantinaṃ icchanti. Attapariyāyanti attano parittāṇampi ca kātuṃ sakkotīti adhippāyo.	3474	
PA_atk-s05_14a1:3475_0	Vikantiṃsūti chindiṃsu. Idaṃ vuttaṃ hoti – samma sumukha, tvaṃ mayā attano anantare	3475	
PA_atk-s05_14a1:3475_1	ṭhāne ṭhapito, tasmā yathā ajja rañño sūdā amhe maṃsatthāya na vikantiṃsu, tathā	3475	
PA_atk-s05_14a1:3475_2	karohi, tādiso hi amhākaṃ pattavaṇṇo. Taṃ vadhīti svāyaṃ vaṇṇo yathā nāma veḷuṃ nissāya	3475	
PA_atk-s05_14a1:3475_3	jātaṃ phalaṃ veḷumeva vadhati, tathā mā taṃ vadhi, tañca mañca mā vadhīti adhippāyenevamāha.	3475	
PA_atk-s05_14a1:3476_0	Muttopīti yathāsukhaṃ cittakūṭapabbataṃ gacchāti evaṃ luddaputtena mayā saddhiṃ mutto	3476	
PA_atk-s05_14a1:3476_1	vissajjito samānopi uḍḍituṃ na icchi. Sayanti rājānaṃ daṭṭhukāmo hutvā sayameva bandhaṃ	3476	
PA_atk-s05_14a1:3476_2	upagatoti evamidaṃ amhākaṃ bhayaṃ taṃ nissāya āgataṃ. Sopajjāti sopi ajja jīvitasaṃsayaṃ	3476	
PA_atk-s05_14a1:3476_3	patto. Atthaṃ gaṇhāhi mā mukhanti idāni amhākaṃ muñcanakāraṇaṃ gaṇha, yathā muccāma,	3476	
PA_atk-s05_14a1:3476_4	tathā vāyama, “vātova gandhamādetī”tiādīni vadanto itthigarahatthāya mukhaṃ mā pasārayi.	3476	
PA_atk-s05_14a1:3477	Evaṃ mahāsatto mātugāmaṃ vaṇṇetvā sumukhaṃ appaṭibhāṇaṃ katvā tassa anattamanabhāvaṃ viditvā idāni naṃ paggaṇhanto gāthamāha –	347	
PA_atk-s05_14a1:3479	“So taṃ yogaṃ payuñjassu, yuttaṃ dhammūpasaṃhitaṃ;	347	
PA_atk-s05_14a1:3480	Tava pariyāpadānena, mama pāṇesanaṃ carā”ti.	348	
PA_atk-s05_14a1:3481_0	Tattha soti, samma sumukha, so tvaṃ. Taṃ yoganti yaṃ pubbe “ahaṃ yogaṃ payuñjissaṃ,	3481	
PA_atk-s05_14a1:3481_1	yuttaṃ dhammūpasaṃhita”nti avacāsi, taṃ idāni payuñjassu. Tava pariyāpadānenāti tava	3481	
PA_atk-s05_14a1:3481_2	tena yogena parisuddhena. “Pariyodātenā”tipi pāṭho, parittāṇenāti attho, tayā katattā	3481	
PA_atk-s05_14a1:3481_3	tava santakena parittāṇena mama jīvitapariyesanaṃ carāti adhippāyo.	3481	
PA_atk-s05_14a1:3482	Atha sumukho “ayaṃ ativiya maraṇabhayabhīto mama ñāṇabalaṃ na jānāti, rājānaṃ disvā thokaṃ kathaṃ labhitvā jānissāmi, assāsessāmi tāva na”nti cintetvā gāthamāha –	348	
PA_atk-s05_14a1:3484	“Mā bhāyi patataṃ seṭṭha, na hi bhāyanti tādisā;	348	
PA_atk-s05_14a1:3485	Ahaṃ yogaṃ payuñjissaṃ, yuttaṃ dhammūpasaṃhitaṃ;	348	
PA_atk-s05_14a1:3486	Mama pariyāpadānena, khippaṃ pāsā pamokkhasī”ti.	348	
PA_atk-s05_14a1:3487	Tattha pāsāti dukkhapāsato.	348	
PA_atk-s05_14a1:3488_0	Iti tesaṃ sakuṇabhāsāya kathentānaṃ luddaputto na kiñci aññāsi, kevalaṃ pana te kājenādāya	3488	
PA_atk-s05_14a1:3488_1	bārāṇasiṃ pāvisi. Acchariyabbhutajātena añjalinā mahājanena anuggacchamāno so rājadvāraṃ	3488	
PA_atk-s05_14a1:3488_2	patvā attano āgatabhāvaṃ rañño ārocāpesi. Tamatthaṃ pakāsento satthā āha –	3488	
PA_atk-s05_14a1:3490	“So luddo haṃsakājena, rājadvāraṃ upāgami;	349	
PA_atk-s05_14a1:3491	Paṭivedetha maṃ rañño, dhataraṭṭhāyamāgato”ti.	349	
PA_atk-s05_14a1:3492	Tattha paṭivedetha manti khemako āgatoti evaṃ maṃ rañño nivedetha. Dhataraṭṭhāyanti ayaṃ dhataraṭṭho āgatoti paṭivedetha.	349	
PA_atk-s05_14a1:3493_0	Dovāriko gantvā paṭivedesi. Rājā sañjātasomanasso “khippaṃ āgacchatū”ti vatvā amaccagaṇaparivuto	3493	
PA_atk-s05_14a1:3493_1	samussitasetacchatte rājapallaṅke nisinno khemakaṃ haṃsakājaṃ ādāya mahātalaṃ abhiruḷhaṃ	3493	
PA_atk-s05_14a1:3493_2	disvā suvaṇṇavaṇṇe haṃse oloketvā “sampuṇṇo me manoratho”ti tassa kattabbakiccaṃ	3493	
PA_atk-s05_14a1:3493_3	amacce āṇāpesi. Tamatthaṃ pakāsento satthā āha –	3493	
PA_atk-s05_14a1:3495	“Te disvā puññasaṅkāse, ubho lakkhaṇasammate;	349	
PA_atk-s05_14a1:3496	Khalu saṃyamano rājā, amacce ajjhabhāsatha.	349	
PA_atk-s05_14a1:3498	“Detha luddassa vatthāni, annaṃ pānañca bhojanaṃ;	349	
PA_atk-s05_14a1:3499	Kāmaṃkaro hiraññassa, yāvanto esa icchatī”ti.	349	
PA_atk-s05_14a1:3500_0	Tattha puññasaṅkāseti attano puññasadise. Lakkhaṇasammateti seṭṭhasammate abhiññāte.	3500	
PA_atk-s05_14a1:3500_1	Khalūti nipāto, tassa “te khalu disvā”ti purimapadena sambandho. “Dethā”tiādīni rājā	3500	
PA_atk-s05_14a1:3500_2	pasannākāraṃ karonto āha. Tattha kāmaṃkaro hiraññassāti hiraññaṃ assa kāmakiriyā	3500	
PA_atk-s05_14a1:3500_3	atthu. Yāvantoti yattakaṃ esa icchati, tattakaṃ hiraññamassa dethāti attho.	3500	
PA_atk-s05_14a1:3501_0	Evaṃ pasannākāraṃ kāretvā pītisomanassāsamussahito “gacchatha naṃ alaṅkaritvā ānethā”ti	3501	
PA_atk-s05_14a1:3501_1	āha. Atha naṃ amaccā rājanivesanā otāretvā kappitakesamassuṃ nhātānulittaṃ sabbālaṅkārapaṭimaṇḍitaṃ	3501	
PA_atk-s05_14a1:3501_2	katvā rañño dassesuṃ. Athassa rājā saṃvacchare satasahassuṭṭhānake dvādasa gāme ājaññayuttaṃ	3501	
PA_atk-s05_14a1:3501_3	rathaṃ alaṅkatamahāgehañcāti mahantaṃ yasaṃ dāpesi. So mahantaṃ yasaṃ labhitvā attano	3501	
PA_atk-s05_14a1:3501_4	kammaṃ pakāsetuṃ “na te, deva, mayā yo vā so vā haṃso ānīto, ayaṃ pana navutiyā haṃsasahassānaṃ	3501	
PA_atk-s05_14a1:3501_5	rājā dhataraṭṭho nāma, ayaṃ senāpati sumukho nāmā”ti āha. Atha naṃ rājā “kathaṃ te,	3501	
PA_atk-s05_14a1:3501_6	samma, ete gahitā”ti pucchi. Tamatthaṃ pakāsento satthā āha –	3501	
PA_atk-s05_14a1:3503	“Disvā luddaṃ pasannattaṃ, kāsirājā tadabravi;	350	
PA_atk-s05_14a1:3504	Yadyāyaṃ samma khemaka, puṇṇā haṃsehi tiṭṭhati.	350	
PA_atk-s05_14a1:3506	“Kathaṃ rucimajjhagataṃ, pāsahattho upāgami;	350	
PA_atk-s05_14a1:3507	Okiṇṇaṃ ñātisaṅghehi, nimmajjhimaṃ kathaṃ gahī”ti.	350	
PA_atk-s05_14a1:3508_0	Tattha pasannattanti pasannabhāvaṃ somanassappattaṃ. Yadyāyanti, samma khemaka, yadi	3508	
PA_atk-s05_14a1:3508_1	ayaṃ amhākaṃ pokkharaṇī navutihaṃsasahassehi puṇṇā tiṭṭhati. Kathaṃ rucimajjhagatanti	3508	
PA_atk-s05_14a1:3508_2	evaṃ sante tvaṃ tesaṃ rucīnaṃ piyadassanānaṃ haṃsānaṃ majjhagataṃ etaṃ ñātisaṅghehi	3508	
PA_atk-s05_14a1:3508_3	okiṇṇaṃ. Nimmajjhimanti neva majjhimaṃ neva kaniṭṭhaṃ uttamaṃ haṃsarājānaṃ kathaṃ	3508	
PA_atk-s05_14a1:3508_4	pāsahattho upāgami kathaṃ gaṇhīti.	3508	
PA_atk-s05_14a1:3509	So tassa kathento āha –	350	
PA_atk-s05_14a1:3511	“Ajja me sattamā ratti, adanāni upāsato;	351	
PA_atk-s05_14a1:3512	Padametassa anvesaṃ, appamatto ghaṭassito.	351	
PA_atk-s05_14a1:3514	“Athassa padamaddakkhiṃ, carato adanesanaṃ;	351	
PA_atk-s05_14a1:3515	Tatthāhaṃ odahiṃ pāsaṃ, evaṃ taṃ dijamaggahi”nti.	351	
PA_atk-s05_14a1:3516_0	Tattha adanānīti ādānāni, gocaraggahaṇaṭṭhānānīti attho, ayameva vā pāṭho. Upāsatoti	3516	
PA_atk-s05_14a1:3516_1	upagacchantassa. Padanti gocarabhūmiyaṃ akkantapadaṃ. Ghaṭassitoti cāṭipañjare nissito	3516	
PA_atk-s05_14a1:3516_2	hutvā. Athassāti atha chaṭṭhe divase etassa adanesanaṃ carantassa padaṃ addakkhiṃ.	3516	
PA_atk-s05_14a1:3516_3	Evaṃ tanti evaṃ taṃ dijaṃ aggahinti sabbaṃ gahitopāyaṃ ācikkhi.	3516	
PA_atk-s05_14a1:3517	Taṃ sutvā rājā “ayaṃ dvāre ṭhatvā paṭivedentopi dhataraṭṭhassevāgamanaṃ paṭivedesi, idānipi etaṃ ekameva gaṇhinti vadati, kiṃ nu kho ettha kāraṇa”nti cintetvā gāthamāha –	351	
PA_atk-s05_14a1:3519	“Ludda dve ime sakuṇā, atha ekoti bhāsasi;	351	
PA_atk-s05_14a1:3520	Cittaṃ nu te vipariyattaṃ, adu kiṃ nu jigīsasī”ti.	352	
PA_atk-s05_14a1:3521	Tattha vipariyattanti vipallatthaṃ. Adu kiṃ nu jigīsasīti udāhu kiṃ nu cintesi, kiṃ itaraṃ gahetvā aññassa dātukāmo hutvā cintesīti pucchati.	352	
PA_atk-s05_14a1:3522	Tato luddo “na me, deva, cittaṃ vipallatthaṃ, nāpi ahaṃ itaraṃ aññassa dātukāmo, apica kho pana mayā ohite pāse ekova baddho”ti āvi karonto āha –	352	
PA_atk-s05_14a1:3524	“Yassa lohitakā tālā, tapanīyanibhā subhā;	352	
PA_atk-s05_14a1:3525	Uraṃ saṃhacca tiṭṭhanti, so me bandhaṃ upāgami.	352	
PA_atk-s05_14a1:3527	“Athāyaṃ bhassaro pakkhī, abaddho baddhamāturaṃ;	352	
PA_atk-s05_14a1:3528	Ariyaṃ bruvāno aṭṭhāsi, cajanto mānusiṃ gira”nti.	352	
PA_atk-s05_14a1:3529_0	Tattha lohitakāti rattavaṇṇā. Lātāti rājiyo. Uraṃ saṃhaccāti uraṃ āhacca. Idaṃ vuttaṃ	3529	
PA_atk-s05_14a1:3529_1	hoti – mahārāja, yassetā rattasuvaṇṇasappaṭibhāgā tisso lohitakā rājiyo gīvaṃ parikkhipitvā	3529	
PA_atk-s05_14a1:3529_2	uraṃ āhacca tiṭṭhanti, so ekova mama pāse bandhaṃ upāgatoti. Bhassaroti parisuddho	3529	
PA_atk-s05_14a1:3529_3	pabhāsampanno. Āturanti gilānaṃ dukkhitaṃ aṭṭhāsīti.	3529	
PA_atk-s05_14a1:3530_0	Atha dhataraṭṭhassa baddhabhāvaṃ ñatvā nivattitvā etaṃ samassāsetvā mamāgamanakāle	3530	
PA_atk-s05_14a1:3530_1	ca paccuggamanaṃ katvā ākāseyeva mayā saddhiṃ madhurapaṭisanthāraṃ katvā manussabhāsāya	3530	
PA_atk-s05_14a1:3530_2	dhataraṭṭhassa guṇaṃ kathento aṭṭhāsi, mama hadayaṃ mudukaṃ katvā puna etasseva purato	3530	
PA_atk-s05_14a1:3530_3	aṭṭhāsi. Athāhaṃ, deva, sumukhassa subhāsitaṃ sutvā pasannacitto dhataraṭṭhaṃ vissajjesiṃ,	3530	
PA_atk-s05_14a1:3530_4	iti dhataraṭṭhassa pāsato mokkho, ime haṃse ādāya mama idhāgamanañca sumukheneva	3530	
PA_atk-s05_14a1:3530_5	katanti. Evaṃ so sumukhassa guṇakathaṃ kathesi. Taṃ sutvā rājā sumukhassa dhammakathaṃ	3530	
PA_atk-s05_14a1:3530_6	sotukāmo ahosi. Luddaputtassa sakkāraṃ karontasseva sūriyo atthaṅgato, dīpā pajjalitā,	3530	
PA_atk-s05_14a1:3530_7	bahū khattiyādayo sannipatitā, khemā devīpi vividhanāṭakaparivārā rañño dakkhiṇapasse	3530	
PA_atk-s05_14a1:3530_8	nisīdi. Tasmiṃ khaṇe rājā sumukhaṃ kathāpetukāmo gāthamāha –	3530	
PA_atk-s05_14a1:3532	“Atha kiṃ dāni sumukha, hanuṃ saṃhacca tiṭṭhasi;	353	
PA_atk-s05_14a1:3533	Adu me parisaṃ patto, bhayā bhīto na bhāsasī”ti.	353	
PA_atk-s05_14a1:3534	Tattha hanuṃ saṃhaccāti madhurakatho kira tvaṃ, atha kasmā idāni mukhaṃ pidhāya tiṭṭhasi. Adūti kacci. Bhayā bhītoti parisasārajjabhayena bhīto hutvā.	353	
PA_atk-s05_14a1:3535	Taṃ sutvā sumukho abhītabhāvaṃ dassento gāthamāha –	353	
PA_atk-s05_14a1:3537	“Nāhaṃ kāsipati bhīto, ogayha parisaṃ tava;	353	
PA_atk-s05_14a1:3538	Nāhaṃ bhayā na bhāsissaṃ, vākyaṃ atthasmiṃ tādise”ti.	353	
PA_atk-s05_14a1:3539	Tattha tādiseti apica kho pana tathārūpe atthe uppanne vākyaṃ bhāsissāmīti vacanokāsaṃ olokento nisinnomhīti attho.	353	
PA_atk-s05_14a1:3540	Taṃ sutvā rājā tassa kathaṃ vaḍḍhetukāmatāya parihāsaṃ karonto āha –	354	
PA_atk-s05_14a1:3542	“Na te abhisaraṃ passe, na rathe napi pattike;	354	
PA_atk-s05_14a1:3543	Nāssa cammaṃva kīṭaṃ vā, vammite ca dhanuggahe.	354	
PA_atk-s05_14a1:3545	“Na hiraññaṃ suvaṇṇaṃ vā, nagaraṃ vā sumāpitaṃ;	354	
PA_atk-s05_14a1:3546	Okiṇṇaparikhaṃ duggaṃ, daḷhamaṭṭālakoṭṭhakaṃ;	354	
PA_atk-s05_14a1:3547	Yattha paviṭṭho sumukha, bhāyitabbaṃ na bhāyasī”ti.	354	
PA_atk-s05_14a1:3548_0	Tattha abhisaranti rakkhaṇatthāya parivāretvā ṭhitaṃ āvudhahatthaṃ parisaṃ te na	3548	
PA_atk-s05_14a1:3548_1	passāmi. Nāssāti ettha assāti nipātamattaṃ. Cammanti saraparittāṇacammaṃ. Kīṭanti	3548	
PA_atk-s05_14a1:3548_2	kīṭaṃ cāṭikapālādi vuccati. Cāṭikapālahatthāpi te santike natthīti dīpeti. Vammiteti	3548	
PA_atk-s05_14a1:3548_3	cammasannaddhe. Na hiraññanti yaṃ nissāya na bhāyasi, taṃ hiraññampi te na passāmi.	3548	
PA_atk-s05_14a1:3549	Evaṃ raññā “kiṃ te abhāyanakāraṇa”nti vutte taṃ kathento āha –	354	
PA_atk-s05_14a1:3551	“Na me abhisarenattho, nagarena dhanena vā;	355	
PA_atk-s05_14a1:3552	Apathena pathaṃ yāma, antalikkhecarā mayaṃ.	355	
PA_atk-s05_14a1:3554	“Sutā ca paṇḍitā tyamhā, nipuṇā catthacintakā;	355	
PA_atk-s05_14a1:3555	Bhāsematthavatiṃ vācaṃ, sacce cassa patiṭṭhito.	355	
PA_atk-s05_14a1:3557	“Kiñca tuyhaṃ asaccassa, anariyassa karissati;	355	
PA_atk-s05_14a1:3558	Musāvādissa luddassa, bhaṇitampi subhāsita”nti.	355	
PA_atk-s05_14a1:3559_0	Tattha abhisarenāti ārakkhaparivārena. Atthoti etena mama kiccaṃ natthi. Kasmā? Yasmā	3559	
PA_atk-s05_14a1:3559_1	apathena tumhādisānaṃ amaggena pathaṃ māpetvā yāma, ākāsacārino mayanti. Paṇḍitā	3559	
PA_atk-s05_14a1:3559_2	tyamhāti paṇḍitāti tayā sutāmhā, teneva kāraṇena amhākaṃ santikā dhammaṃ sotukāmo	3559	
PA_atk-s05_14a1:3559_3	kira no gāhāpesi. Sacce cassāti sace pana tvaṃ sacce patiṭṭhito assa, atthavatiṃ	3559	
PA_atk-s05_14a1:3559_4	kāraṇanissitaṃ vācaṃ bhāseyyāma. Asaccassāti vacīsaccarahitassa tava subhāsitaṃ muṇḍassa	3559	
PA_atk-s05_14a1:3559_5	dantasūci viya kiṃ karissati.	3559	
PA_atk-s05_14a1:3560	Taṃ sutvā rājā “kasmā maṃ musāvādī anariyoti vadasi, kiṃ mayā kata”nti āha. Atha naṃ sumukho “tena hi, mahārāja, suṇāhī”ti vatvā āha –	356	
PA_atk-s05_14a1:3562	“Taṃ brāhmaṇānaṃ vacanā, imaṃ khemamakārayi;	356	
PA_atk-s05_14a1:3563	Abhayañca tayā ghuṭṭhaṃ, imāyo dasadhā disā.	356	
PA_atk-s05_14a1:3565	“Ogayha te pokkharaṇiṃ, vippasannodakaṃ suciṃ;	356	
PA_atk-s05_14a1:3566	Pahūtaṃ cādanaṃ tattha, ahiṃsā cettha pakkhinaṃ.	356	
PA_atk-s05_14a1:3568	“Idaṃ sutvāna nigghosaṃ, āgatamha tavantike;	356	
PA_atk-s05_14a1:3569	Te te baddhasma pāsena, etaṃ te bhāsitaṃ musā.	356	
PA_atk-s05_14a1:3571	“Musāvādaṃ purakkhatvā, icchālobhañca pāpakaṃ;	357	
PA_atk-s05_14a1:3572	Ubhosandhimatikkamma, asātaṃ upapajjatī”ti.	357	
PA_atk-s05_14a1:3573_0	Tattha tanti tvaṃ. Khemanti evaṃnāmikaṃ pokkharaṇiṃ. Ghuṭṭhanti catūsu kaṇṇesu ṭhatvā	3573	
PA_atk-s05_14a1:3573_1	ghosāpitaṃ. Dasadhāti imāsu dasadhā ṭhitāsu disāsu tayā abhayaṃ ghuṭṭhaṃ. Ogayhāti	3573	
PA_atk-s05_14a1:3573_2	ogāhetvā āgatānaṃ santikā. Pahūtaṃ cādananti pahūtañca padumapupphasāliādikaṃ adanaṃ.	3573	
PA_atk-s05_14a1:3573_3	Idaṃ sutvānāti tesaṃ taṃ pokkharaṇiṃ ogāhetvā āgatānaṃ santikā idaṃ abhayaṃ sutvā	3573	
PA_atk-s05_14a1:3573_4	tavantike tava samīpe tayā kāritapokkharaṇiṃ āgatāmhāti attho. Te teti te mayaṃ tava	3573	
PA_atk-s05_14a1:3573_5	pāsena baddhā. Purakkhatvāti purato katvā. Icchālobhanti icchāsaṅkhātaṃ pāpakaṃ lobhaṃ.	3573	
PA_atk-s05_14a1:3573_6	Ubhosandhinti ubhayaṃ devaloke ca manussaloke ca paṭisandhiṃ ime pāpadhamme purato	3573	
PA_atk-s05_14a1:3573_7	katvā caranto puggalo sugatipaṭisandhiṃ atikkamitvā asātaṃ nirayaṃ upapajjatīti.	3573	
PA_atk-s05_14a1:3574_0	Evaṃ parisamajjheyeva rājānaṃ lajjāpesi. Atha naṃ rājā “nāhaṃ, sumukha, tumhe māretvā	3574	
PA_atk-s05_14a1:3574_1	maṃsaṃ khāditukāmo gaṇhāpesiṃ, paṇḍitabhāvaṃ pana vo sutvā subhāsitaṃ sotukāmo gaṇhāpesi”nti pakāsento āha –	3574	
PA_atk-s05_14a1:3576	“Nāparajjhāma sumukha, napi lobhāva maggahiṃ;	357	
PA_atk-s05_14a1:3577	Sutā ca paṇḍitātyattha, nipuṇā atthacintakā.	357	
PA_atk-s05_14a1:3579	“Appevatthavatiṃ vācaṃ, byāhareyyuṃ idhāgatā;	357	
PA_atk-s05_14a1:3580	Tathā taṃ samma nesādo, vutto sumukha maggahī”ti.	358	
PA_atk-s05_14a1:3581_0	Tattha nāparajjhāmāti mārento aparajjhati nāma, mayaṃ na mārema. Lobhāva maggahinti	3581	
PA_atk-s05_14a1:3581_1	maṃsaṃ khāditukāmo hutvā lobhāva tumhe nāhaṃ aggahiṃ. Paṇḍitātyatthāti paṇḍitāti	3581	
PA_atk-s05_14a1:3581_2	sutā attha. Atthacintakāti paṭicchannānaṃ atthānaṃ cintakā. Atthavatinti kāraṇanissitaṃ.	3581	
PA_atk-s05_14a1:3581_3	Tathāti tena kāraṇena. Vuttoti mayā vutto hutvā. Sumukha, maggahīti, sumukhāti ālapati,	3581	
PA_atk-s05_14a1:3581_4	ma-kāro padasandhikaro. Aggahīti dhammaṃ desetuṃ tumhe gaṇhi.	3581	
PA_atk-s05_14a1:3582	Taṃ sutvā sumukho “subhāsitaṃ sotukāmena ayuttaṃ te kataṃ, mahārājā”ti vatvā āha –	358	
PA_atk-s05_14a1:3584	“Neva bhītā kāsipati, upanītasmiṃ jīvite;	358	
PA_atk-s05_14a1:3585	Bhāsematthavatiṃ vācaṃ, sampattā kālapariyāyaṃ.	358	
PA_atk-s05_14a1:3587	“Yo migena migaṃ hanti, pakkhiṃ vā pana pakkhinā;	358	
PA_atk-s05_14a1:3588	Sutena vā sutaṃ kiṇyā, kiṃ anariyataraṃ tato.	358	
PA_atk-s05_14a1:3590	“Yo cāriyarudaṃ bhāse, anariyadhammavassito;	359	
PA_atk-s05_14a1:3591	Ubho so dhaṃsate lokā, idha ceva parattha ca.	359	
PA_atk-s05_14a1:3593	“Na majjetha yasaṃ patto, na byādhe pattasaṃsayaṃ;	359	
PA_atk-s05_14a1:3594	Vāyametheva kiccesu, saṃvare vivarāni ca.	359	
PA_atk-s05_14a1:3596	“Ye vuddhā abbhatikkantā, sampattā kālapariyāyaṃ;	359	
PA_atk-s05_14a1:3597	Idha dhammaṃ caritvāna, evaṃte tidivaṃ gatā.	359	
PA_atk-s05_14a1:3599	“Idaṃ sutvā kāsipati, dhammamattani pālaya;	359	
PA_atk-s05_14a1:3600	Dhataraṭṭhañca muñcāhi, haṃsānaṃ pavaruttama”nti.	360	
PA_atk-s05_14a1:3601_0	Tattha upanītasminti maraṇasantikaṃ upanīte. Kālapariyāyanti maraṇakālavāraṃ sampattā	3601	
PA_atk-s05_14a1:3601_1	samānā na bhāsissāma. Na hi dhammakathikaṃ bandhitvā maraṇabhayena tajjetvā dhammaṃ	3601	
PA_atk-s05_14a1:3601_2	suṇanti, ayuttaṃ te katanti. Migenāti suṭṭhu sikkhāpitena dīpakamigena. Hantīti hanati.	3601	
PA_atk-s05_14a1:3601_3	Pakkhināti dīpakapakkhinā. Sutenāti khemaṃ nibbhayanti vissutena dīpakamigapakkhisadisena	3601	
PA_atk-s05_14a1:3601_4	padumasarena. Sutanti “paṇḍito citrakathī”ti evaṃ sutaṃ dhammakathikaṃ. Kiṇyāti “dhammaṃ	3601	
PA_atk-s05_14a1:3601_5	sossāmī”ti pāsabandhanena yo kiṇeyya hiṃseyya bādheyya. Tatoti tesaṃ kiriyato uttari	3601	
PA_atk-s05_14a1:3601_6	aññaṃ anariyataraṃ nāma kimatthi.	3601	
PA_atk-s05_14a1:3602_0	Ariyarudanti mukhena ariyavacanaṃ sundaravacanaṃ bhāsati. Anariyadhammavassitoti	3602	
PA_atk-s05_14a1:3602_1	kammena anariyadhammaṃ avassito. Ubhoti devalokā ca manussalokā cāti ubhayamhā. Idha	3602	
PA_atk-s05_14a1:3602_2	cevāti idha uppannopi parattha uppannopi evarūpo dvīhi sugatilokehi dhaṃsitvā nirayameva	3602	
PA_atk-s05_14a1:3602_3	upapajjati. Pattasaṃsayanti jīvitasaṃsayamāpannampi dukkhaṃ patvā na kilameyya. Saṃvare	3602	
PA_atk-s05_14a1:3602_4	vivarāni cāti attano chiddāni dvārāni saṃvareyya pidaheyya. Vuddhāti guṇavuddhā paṇḍitā.	3602	
PA_atk-s05_14a1:3602_5	Abbhatikkantāti imaṃ manussalokaṃ atikkantā. Kālapariyāyanti maraṇakālapariyāyaṃ	3602	
PA_atk-s05_14a1:3602_6	pattā hutvā. Evaṃteti evaṃ ete. Idanti idaṃ mayā vuttaṃ atthanissitaṃ vacanaṃ. Dhammanti	3602	
PA_atk-s05_14a1:3602_7	paveṇiyadhammampi sucaritadhammampi.	3602	
PA_atk-s05_14a1:3603	Taṃ sutvā rājā āha –	360	
PA_atk-s05_14a1:3605	“Āharantudakaṃ pajjaṃ, āsanañca mahārahaṃ;	360	
PA_atk-s05_14a1:3606	Pañjarato pamokkhāmi, dhataraṭṭhaṃ yasassinaṃ.	360	
PA_atk-s05_14a1:3608	“Tañca senāpatiṃ dhīraṃ, nipuṇaṃ atthacintakaṃ;	360	
PA_atk-s05_14a1:3609	Yo sukhe sukhito rañño, dukkhite hoti dukkhito.	360	
PA_atk-s05_14a1:3611	“Ediso kho arahati, piṇḍamasnātu bhattuno;	361	
PA_atk-s05_14a1:3612	Yathāyaṃ sumukho rañño, pāṇasādhāraṇo sakhā”ti.	361	
PA_atk-s05_14a1:3613	Tattha udakanti pādadhovanaṃ. Pajjanti pādabbhañjanaṃ. Sukheti sukhamhi sati.	361	
PA_atk-s05_14a1:3614	Rañño vacanaṃ sutvā tesaṃ āsanāni āharitvā tattha nisinnānaṃ gandhodakena pāde dhovitvā satapākena telena abbhañjiṃsu. Tamatthaṃ pakāsento satthā āha –	361	
PA_atk-s05_14a1:3616	“Pīṭhañca sabbasovaṇṇaṃ, aṭṭhapādaṃ manoramaṃ;	361	
PA_atk-s05_14a1:3617	Maṭṭhaṃ kāsikamatthannaṃ, dhataraṭṭho upāvisi.	361	
PA_atk-s05_14a1:3619	“Kocchañca sabbasovaṇṇaṃ, veyyagghaparisibbitaṃ;	361	
PA_atk-s05_14a1:3620	Sumukho ajjhupāvekkhi, dhataraṭṭhassanantarā.	362	
PA_atk-s05_14a1:3622	“Tesaṃ kañcanapattahi, puthū ādāya kāsiyo;	362	
PA_atk-s05_14a1:3623	Haṃsānaṃ abhihāresu, aggarañño pavāsita”nti.	362	
PA_atk-s05_14a1:3624_0	Tattha maṭṭhanti karaṇapariniṭṭhitaṃ. Kāsikamatthannanti kāsikavatthena atthataṃ.	3624	
PA_atk-s05_14a1:3624_1	Kocchanti majjhe saṃkhittaṃ. Veyyagghaparisibbitanti byagghacammaparisibbitaṃ maṅgaladivase	3624	
PA_atk-s05_14a1:3624_2	aggamahesiyā nisinnapīṭhaṃ. Kañcanapattehīti suvaṇṇabhājanehi. Puthūti bahū janā.	3624	
PA_atk-s05_14a1:3624_3	Kāsiyoti kāsiraṭṭhavāsino. Abhihāresunti upanāmesuṃ. Aggarañño pavāsitanti aṭṭhasatapalasuvaṇṇapātiparikkhittaṃ	3624	
PA_atk-s05_14a1:3624_4	haṃsarañño paṇṇākāratthāya kāsiraññā pesitaṃ nānaggarasabhojanaṃ.	3624	
PA_atk-s05_14a1:3625_0	Evaṃ upanīte pana tasmiṃ kāsirājā tesaṃ sampaggahatthaṃ sayaṃ suvaṇṇapātiṃ gahetvā	3625	
PA_atk-s05_14a1:3625_1	upanāmesi. Te tato madhulāje khāditvā madhurodakañca piviṃsu. Atha mahāsatto rañño	3625	
PA_atk-s05_14a1:3625_2	abhihārañca pasādañca disvā paṭisanthāramakāsi. Tamatthaṃ pakāsento satthā āha –	3625	
PA_atk-s05_14a1:3627	“Disvā abhihaṭaṃ aggaṃ, kāsirājena pesitaṃ;	362	
PA_atk-s05_14a1:3628	Kusalo khattadhammānaṃ, tato pucchi anantarā.	362	
PA_atk-s05_14a1:3630	“Kaccinnu bhoto kusalaṃ, kacci bhoto anāmayaṃ;	363	
PA_atk-s05_14a1:3631	Kacci raṭṭhamidaṃ phītaṃ, dhammena manusāsasi.	363	
PA_atk-s05_14a1:3633	“Kusalañceva me haṃsa, atho haṃsa anāmayaṃ;	363	
PA_atk-s05_14a1:3634	Atho raṭṭhamidaṃ phītaṃ, dhammena manusāsahaṃ.	363	
PA_atk-s05_14a1:3636	“Kacci bhoto amaccesu, doso koci na vijjati;	363	
PA_atk-s05_14a1:3637	Kacci ca te tavatthesu, nāvakaṅkhanti jīvitaṃ.	363	
PA_atk-s05_14a1:3639	“Athopi me amaccesu, doso koci na vijjati;	363	
PA_atk-s05_14a1:3640	Athopi te mamatthesu, nāvakaṅkhanti jīvitaṃ.	364	
PA_atk-s05_14a1:3642	“Kacci te sādisī bhariyā, assavā piyabhāṇinī;	364	
PA_atk-s05_14a1:3643	Puttarūpayasūpetā, tava chandavasānugā.	364	
PA_atk-s05_14a1:3645	“Atho me sādisī bhariyā, assavā piyabhāṇinī;	364	
PA_atk-s05_14a1:3646	Puttarūpayasūpetā, mama chandavasānugā.	364	
PA_atk-s05_14a1:3648	“Kacci raṭṭhaṃ anuppīḷaṃ, akutociupaddavaṃ;	364	
PA_atk-s05_14a1:3649	Asāhasena dhammena, samena manusāsasi.	364	
PA_atk-s05_14a1:3651	“Atho raṭṭhaṃ anuppīḷaṃ, akutociupaddavaṃ;	365	
PA_atk-s05_14a1:3652	Asāhasena dhammena, samena manusāsahaṃ.	365	
PA_atk-s05_14a1:3654	“Kacci santo apacitā, asanto parivajjitā;	365	
PA_atk-s05_14a1:3655	No ce dhammaṃ niraṃkatvā, adhammamanuvattasi.	365	
PA_atk-s05_14a1:3657	“Santo ca me apacitā, asanto parivajjitā;	365	
PA_atk-s05_14a1:3658	Dhammamevānuvattāmi, adhammo me niraṃkato.	365	
PA_atk-s05_14a1:3660	“Kacci nānāgataṃ dīghaṃ, samavekkhasi khattiya;	366	
PA_atk-s05_14a1:3661	Kaccimatto madanīye, paralokaṃ na santasi.	366	
PA_atk-s05_14a1:3663	“Nāhaṃ anāgataṃ dīghaṃ, samavekkhāmi pakkhima;	366	
PA_atk-s05_14a1:3664	Ṭhito dasasu dhammesu, paralokaṃ na santase.	366	
PA_atk-s05_14a1:3666	“Dānaṃ sīlaṃ pariccāgaṃ, ajjavaṃ maddavaṃ tapaṃ;	366	
PA_atk-s05_14a1:3667	Akkodhaṃ avihiṃsañca, khantiñca avirodhanaṃ.	366	
PA_atk-s05_14a1:3669	“Iccete kusale dhamme, ṭhite passāmi attani;	366	
PA_atk-s05_14a1:3670	Tato me jāyate pīti, sāmanassañcanappakaṃ.	367	
PA_atk-s05_14a1:3672	“Sumukho ca acintetvā, visajji pharusaṃ giraṃ;	367	
PA_atk-s05_14a1:3673	Bhāvadosamanaññāya, asmākāyaṃ vihaṅgamo.	367	
PA_atk-s05_14a1:3675	“So kuddho pharusaṃ vācaṃ, nicchāresi ayoniso;	367	
PA_atk-s05_14a1:3676	Yānasmesu na vijjanti, nayidaṃ paññavatāmivā”ti.	367	
PA_atk-s05_14a1:3677_0	Tattha disvāti taṃ bahuṃ aggapānabhojanaṃ disvā. Pesitanti āharāpetvā upanītaṃ. Khattadhammānanti	3677	
PA_atk-s05_14a1:3677_1	paṭhamakāraṇesu paṭisanthāradhammānaṃ. Tato pucchi anantarāti tasmiṃ kāle “kacci	3677	
PA_atk-s05_14a1:3677_2	nu, bhoto”ti anupaṭipāṭiyā pucchi. Tā panetā cha gāthā heṭṭhā vuttatthāyeva. Anuppīḷanti	3677	
PA_atk-s05_14a1:3677_3	kacci raṭṭhavāsino yante ucchuṃ viya na pīḷesīti pucchati. Akutociupaddavanti kutoci	3677	
PA_atk-s05_14a1:3677_4	anupaddavaṃ. Dhammena samena manusāsasīti kacci tava raṭṭhaṃ dhammena samena anusāsasi.	3677	
PA_atk-s05_14a1:3677_5	Santoti sīlādiguṇasaṃyuttā sappurisā. Niraṃkatvāti chaḍḍetvā. Nānāgataṃ dīghanti	3677	
PA_atk-s05_14a1:3677_6	anāgataṃ attano jīvitapavattiṃ “kacci dīgha”nti na samavekkhasi, āyusaṅkhārānaṃ parittabhāvaṃ	3677	
PA_atk-s05_14a1:3677_7	jānāsīti pucchati. Madanīyeti madārahe rūpādiārammaṇe. Na santasīti na bhāyasi. Idaṃ	3677	
PA_atk-s05_14a1:3677_8	vuttaṃ hoti – kacci rūpādīsu kāmaguṇesu amatto appamatto hutvā dānādīnaṃ kusalānaṃ	3677	
PA_atk-s05_14a1:3677_9	katattā paralokaṃ na bhāyasīti.	3677	
PA_atk-s05_14a1:3678_0	Dasasūti dasasu rājadhammesu. Dānādīsu dasavatthukā cetanā dānaṃ, pañcasīladasasīlāni	3678	
PA_atk-s05_14a1:3678_1	sīlaṃ, deyyadhammacāgo pariccāgo, ujubhāvo ajjavaṃ, mudubhāvo maddavaṃ, uposathakammaṃ	3678	
PA_atk-s05_14a1:3678_2	tapo, mettāpubbabhāgo akkodho, karuṇāpubbabhāgo avihiṃsā, adhivāsanā khanti, avirodho	3678	
PA_atk-s05_14a1:3678_3	avirodhanaṃ. Acintetvāti mama imaṃ guṇasampattiṃ acintetvā. Bhāvadosanti cittadosaṃ.	3678	
PA_atk-s05_14a1:3678_4	Anaññāyāti ajānitvā. Asmākañhi cittadoso nāma natthi, yamesa jāneyya, taṃ ajānitvāva	3678	
PA_atk-s05_14a1:3678_5	pharusaṃ kakkhaḷaṃ giraṃ vissajjesi. Ayonisoti anupāyena. Yānasmesūti yāni vajjāni	3678	
PA_atk-s05_14a1:3678_6	amhesu na vijjanti, tāni vadati. Nayidanti tasmāssa idaṃ vacanaṃ paññavataṃ iva na	3678	
PA_atk-s05_14a1:3678_7	hoti, tenesa mama na paṇḍito viya upaṭṭhāti.	3678	
PA_atk-s05_14a1:3679	Taṃ sutvā sumukho “mayā guṇasampannova rājā apasādito, so me kuddho, khamāpessāmi na”nti cintetvā āha –	367	
PA_atk-s05_14a1:3681	“Atthi me taṃ atisāraṃ, vegena manujādhipa;	368	
PA_atk-s05_14a1:3682	Dhataraṭṭhe ca baddhasmiṃ, dukkhaṃ me vipulaṃ ahu.	368	
PA_atk-s05_14a1:3684	“Tvaṃ no pitāva puttānaṃ, bhūtānaṃ dharaṇīriva;	368	
PA_atk-s05_14a1:3685	Asmākaṃ adhipannānaṃ, khamassu rājakuñjarā”ti.	368	
PA_atk-s05_14a1:3686_0	Tattha atisāranti pakkhalitaṃ. Vegenāti ahaṃ etaṃ kathaṃ kathento vegena sahasā kathesiṃ.	3686	
PA_atk-s05_14a1:3686_1	Dukkhanti cetasikaṃ dukkhaṃ mama vipulaṃ ahosi, tasmā kodhavasena yaṃ mayā vuttaṃ,	3686	
PA_atk-s05_14a1:3686_2	taṃ me khamatha, mahārājāti. Puttānanti tvaṃ amhākaṃ puttānaṃ pitā viya. Dharaṇīrivāti	3686	
PA_atk-s05_14a1:3686_3	pāṇabhūtānaṃ patiṭṭhā pathavī viya tvaṃ amhākaṃ avassayo. Adhipannānanti dosena aparādhena	3686	
PA_atk-s05_14a1:3686_4	ajjhotthaṭānaṃ khamassūti idaṃ so āsanā oruyha pakkhehi añjaliṃ katvā āha.	3686	
PA_atk-s05_14a1:3687	Atha naṃ rājā āliṅgitvā ādāya suvaṇṇapīṭhe nisīdāpetvā accayadesanaṃ paṭiggaṇhanto āha –	368	
PA_atk-s05_14a1:3689	“Etaṃ te anumodāma, yaṃ bhāvaṃ na nigūhasi;	368	
PA_atk-s05_14a1:3690	Khilaṃ pabhindasi pakkhi, ujukosi vihaṅgamā”ti.	369	
PA_atk-s05_14a1:3691	Tattha anumodāmāti etaṃ te dosaṃ khamāma. Yanti yasmā tvaṃ attano cittapaṭicchannabhāvaṃ na nigūhasi. Khilanti cittakhilaṃ cittakhāṇukaṃ.	369	
PA_atk-s05_14a1:3692	Idañca pana vatvā rājā mahāsattassa dhammakathāya sumukhassa ca ujubhāve pasīditvā “pasannena nāma pasannākāro kātabbo”ti ubhinnampi tesaṃ attano rajjasiriṃ niyyādento āha –	369	
PA_atk-s05_14a1:3694	“Yaṃ kiñci ratanaṃ atthi, kāsirājanivesane;	369	
PA_atk-s05_14a1:3695	Rajataṃ jātarūpañca, muttā veḷuriyā bahū.	369	
PA_atk-s05_14a1:3697	“Maṇayo saṅkhamuttā ca, vatthakaṃ haricandanaṃ;	369	
PA_atk-s05_14a1:3698	Ajinaṃ dantabhaṇḍañca, lohaṃ kāḷāyasaṃ bahuṃ;	369	
PA_atk-s05_14a1:3699	Etaṃ dadāmi vo vittaṃ, issaraṃ vissajāmi vo”ti.	369	
PA_atk-s05_14a1:3700_0	Tattha muttāti viddhāviddhamuttā. Maṇayoti maṇibhaṇḍakāni. Saṅkhamuttā cāti dakkhiṇāvaṭṭasaṅkharatanañca	3700	
PA_atk-s05_14a1:3700_1	āmalakavaṭṭamuttaratanañca. Vatthakanti sukhumakāsikavatthāni. Ajinanti ajinamigacammaṃ.	3700	
PA_atk-s05_14a1:3700_2	Lohaṃ kāḷāyasanti tambalohañca kāḷalohañca. Issaranti kañcanamālena setacchattena	3700	
PA_atk-s05_14a1:3700_3	saddhiṃ dvādasayojanike bārāṇasinagare rajjaṃ.	3700	
PA_atk-s05_14a1:3701	Evañca pana vatvā ubhopi te setacchattena pūjetvā rajjaṃ paṭicchāpesi. Atha mahāsatto raññā saddhiṃ sallapanto āha –	370	
PA_atk-s05_14a1:3703	“Addhā apacitā tyamhā, sakkatā ca rathesabha;	370	
PA_atk-s05_14a1:3704	Dhammesu vattamānānaṃ, tvaṃ no ācariyo bhava.	370	
PA_atk-s05_14a1:3706	“Ācariya manuññātā, tayā anumatā mayaṃ;	370	
PA_atk-s05_14a1:3707	Taṃ padakkhiṇato katvā, ñātiṃ passemurindamā”ti.	370	
PA_atk-s05_14a1:3708_0	Tattha dhammesūti kusalakammapathadhammesu. Ācariyoti tvaṃ amhehi byattataro, tasmā	3708	
PA_atk-s05_14a1:3708_1	no ācariyo hoti, apica dasannaṃ rājadhammānaṃ kathitattā sumukhassa dosaṃ dassetvā	3708	
PA_atk-s05_14a1:3708_2	accayapaṭiggahaṇassa katattāpi tvaṃ amhākaṃ ācariyova, tasmā idānipi no ācārasikkhāpanena	3708	
PA_atk-s05_14a1:3708_3	ācariyo bhavāti āha. Passemurindamāti passemu arindama.	3708	
PA_atk-s05_14a1:3709	So tesaṃ gamanaṃ anujāni, bodhisattassapi dhammaṃ kathentasseva aruṇaṃ uṭṭhahi. Tamatthaṃ pakāsento satthā āha –	370	
PA_atk-s05_14a1:3711	“Sabbarattiṃ cintayitvā, mantayitvā yathākathaṃ;	371	
PA_atk-s05_14a1:3712	Kāsirājā anuññāsi, haṃsānaṃ pavaruttama”nti.	371	
PA_atk-s05_14a1:3713	Tattha yathākathanti yaṃkiñci atthaṃ tehi saddhiṃ cintetabbaṃ mantetabbañca, sabbaṃ taṃ cintetvā ca mantetvā cāti attho. Anuññāsīti gacchathāti anuññāsi.	371	
PA_atk-s05_14a1:3714_0	Evaṃ tena anuññāto bodhisatto rājānaṃ “appamatto dhammena rajjaṃ kārehī”ti ovaditvā	3714	
PA_atk-s05_14a1:3714_1	pañcasu sīlesu patiṭṭhāpesi. Rājā tesaṃ kañcanabhājanehi madhulājañca madhurodakañca	3714	
PA_atk-s05_14a1:3714_2	upanāmetvā niṭṭhitāhārakicce gandhamālādīhi pūjetvā bodhisattaṃ suvaṇṇacaṅkoṭakena	3714	
PA_atk-s05_14a1:3714_3	sayaṃ ukkhipi, khemā devī sumukhaṃ ukkhipi. Atha ne sīhapañjaraṃ ugghāṭetvā sūriyuggamanavelāya	3714	
PA_atk-s05_14a1:3714_4	“gacchatha sāmino”ti vissajjesuṃ. Tamatthaṃ pakāsento satthā āha –	3714	
PA_atk-s05_14a1:3716	“Tato ratyā vivasāne, sūriyuggamanaṃ pati;	371	
PA_atk-s05_14a1:3717	Pekkhato kāsirājassa, bhavanā te vigāhisu”nti.	371	
PA_atk-s05_14a1:3718	Tattha vigāhisunti ākāsaṃ pakkhandiṃsu.	371	
PA_atk-s05_14a1:3719_0	Tesu mahāsatto suvaṇṇacaṅkoṭakato uppatitvā ākāse ṭhatvā “mā cindayi, mahārāja, appamatto	3719	
PA_atk-s05_14a1:3719_1	amhākaṃ ovāde vatteyyāsī”ti rājānaṃ samassāsetvā sumukhaṃ ādāya cittakūṭameva gato.	3719	
PA_atk-s05_14a1:3719_2	Tānipi kho navuti haṃsasahassāni kañcanaguhato nikkhamitvā pabbatatale nisinnāni	3719	
PA_atk-s05_14a1:3719_3	te āgacchante disvā paccuggantvā parivāresuṃ. Te ñātigaṇaparivutā cittakūṭatalaṃ	3719	
PA_atk-s05_14a1:3719_4	pavisiṃsu. Tamatthaṃ pakāsento satthā āha –	3719	
PA_atk-s05_14a1:3721	“Te aroge anuppatte, disvāna parame dije;	372	
PA_atk-s05_14a1:3722	Kekāti makaruṃ haṃsā, puthusaddo ajāyatha.	372	
PA_atk-s05_14a1:3724	“Te patītā pamuttena, bhattunā bhattugāravā;	372	
PA_atk-s05_14a1:3725	Samantā parikiriṃsu, aṇḍajā laddhapaccayā”ti.	372	
PA_atk-s05_14a1:3726_0	Evaṃ parivāretvā ca pana te haṃsā “kathaṃ muttosi, mahārājā”ti pucchiṃsu. Mahāsatto	3726	
PA_atk-s05_14a1:3726_1	sumukhaṃ nissāya muttabhāvaṃ saṃyamarājaluddaputtehi katakammañca kathesi. Taṃ sutvā	3726	
PA_atk-s05_14a1:3726_2	tuṭṭhā haṃsagaṇā “sumukho senāpati ca rājā ca luddaputto ca sukhitā niddukkhā ciraṃ	3726	
PA_atk-s05_14a1:3726_3	jīvantū”ti āhaṃsu. Tamatthaṃ pakāsento satthā āha –	3726	
PA_atk-s05_14a1:3728	“Evaṃ mittavataṃ atthā, sabbe honti padakkhiṇā;	372	
PA_atk-s05_14a1:3729	Haṃsā yathā dhataraṭṭhā, ñātisaṅghamupāgamu”nti.	372	
PA_atk-s05_14a1:3730	Taṃ cūḷahaṃsajātake vuttatthameva.	373	
PA_atk-s05_14a1:3731_0	Satthā imaṃ dhammadesanaṃ āharitvā “na, bhikkhave, idāneva, pubbepi ānando mamatthāya	3731	
PA_atk-s05_14a1:3731_1	attano jīvitaṃ pariccajī”ti vatvā jātakaṃ samodhānesi “tadā luddaputto channo ahosi,	3731	
PA_atk-s05_14a1:3731_2	khemā devī, khemā bhikkhunī, rājā sāriputto, sumukho ānando, sesaparisā buddhaparisā,	3731	
PA_atk-s05_14a1:3731_3	dhataraṭṭhahaṃsarājā pana ahameva ahosi”nti.	3731	
PA_atk-s05_14a1:3732	Mahāhaṃsajātakavaṇṇanā dutiyā.	373	
PA_atk-s05_14a1:3734	[535] 3. Sudhābhojanajātakavaṇṇanā	373	
PA_atk-s05_14a1:3735_0	Neva kiṇāmi napi vikkiṇāmīti idaṃ satthā jetavane viharanto ekaṃ dānajjhāsayaṃ bhikkhuṃ	3735	
PA_atk-s05_14a1:3735_1	ārabbha kathesi. So kira sāvatthiyaṃ eko kulaputto hutvā satthu dhammakathaṃ sutvā	3735	
PA_atk-s05_14a1:3735_2	pasannacitto pabbajitvā sīlesu paripūrakārī dhutaṅgaguṇasamannāgato sabrahmacārīsu	3735	
PA_atk-s05_14a1:3735_3	pavattamettacitto divasassa tikkhattuṃ buddhadhammasaṅghupaṭṭhāne appamatto ācārasampanno	3735	
PA_atk-s05_14a1:3735_4	dānajjhāsayo ahosi. Sāraṇīyadhammapūrako attanā laddhaṃ paṭiggāhakesu vijjamānesu	3735	
PA_atk-s05_14a1:3735_5	chinnabhatto hutvāpi detiyeva, tasmā tassa dānajjhāsayadānābhiratabhāvo bhikkhusaṅghe	3735	
PA_atk-s05_14a1:3735_6	pākaṭo ahosi. Athekadivasaṃ bhikkhū dhammasabhāyaṃ kathaṃ samuṭṭhāpesuṃ, “āvuso,	3735	
PA_atk-s05_14a1:3735_7	asuko nāma bhikkhu dānajjhāsayo dānābhirato attanā laddhaṃ pasatamattapānīyampi lobhaṃ	3735	
PA_atk-s05_14a1:3735_8	chinditvā sabrahmacārīnaṃ deti, bodhisattassevassa ajjhāsayo”ti. Satthā taṃ kathaṃ	3735	
PA_atk-s05_14a1:3735_9	dibbāya sotadhātuyā sutvā gandhakuṭito nikkhamitvā āgantvā “kāya nuttha, bhikkhave,	3735	
PA_atk-s05_14a1:3735_10	etarahi kathāya sannisinnā”ti pucchitvā “imāya nāmā”ti vutte “ayaṃ, bhikkhave, bhikkhu	37351	
PA_atk-s05_14a1:3735_11	pubbe adānasīlo maccharī tiṇaggena telabindumpi adātā ahosi, atha naṃ ahaṃ dametvā	37351	
PA_atk-s05_14a1:3735_12	nibbisevanaṃ katvā dānaphalaṃ vaṇṇetvā dāne patiṭṭhāpesiṃ, so ‘pasatamattaṃ udakampi	37351	
PA_atk-s05_14a1:3735_13	labhitvā adatvā na pivissāmī’ti mama santike varaṃ aggahesi, tassa phalena dānajjhāsayo	37351	
PA_atk-s05_14a1:3735_14	dānābhirato jāto”ti vatvā tehi yācito atītaṃ āhari.	37351	
PA_atk-s05_14a1:3736_0	Atīte bārāṇasiyaṃ brahmadatte rajjaṃ kārente eko gahapati aḍḍho ahosi asītikoṭivibhavo.	3736	
PA_atk-s05_14a1:3736_1	Athassa rājā seṭṭhiṭṭhānaṃ adāsi. So rājapūjito nāgarajānapadapūjito hutvā ekadivasaṃ	3736	
PA_atk-s05_14a1:3736_2	attano sampattiṃ oloketvā cintesi – “ayaṃ yaso mayā atītabhave neva niddāyantena,	3736	
PA_atk-s05_14a1:3736_3	na kāyaduccaritādīni karontena laddho, sucaritāni pana pūretvā laddho, anāgatepi	3736	
PA_atk-s05_14a1:3736_4	mayā mama patiṭṭhaṃ kātuṃ vaṭṭatī”ti. So rañño santikaṃ gantvā “deva, mama ghare	3736	
PA_atk-s05_14a1:3736_5	asītikoṭidhanaṃ atthi, taṃ gaṇhāhī”ti vatvā “na mayhaṃ tava dhanenattho, bahuṃ me	3736	
PA_atk-s05_14a1:3736_6	dhanaṃ, itopi yadicchasi, taṃ gaṇhāhī”ti vutte “kiṃ nu, deva, mama dhanaṃ dātuṃ labhāmī”ti	3736	
PA_atk-s05_14a1:3736_7	āha. Atha raññā “yathāruci karohī”ti vutte catūsu nagaradvāresu nagaramajjhe nivesanadvāre	3736	
PA_atk-s05_14a1:3736_8	cāti cha dānasālāyo kāretvā devasikaṃ chasatasahassapariccāgaṃ karonto mahādānaṃ	3736	
PA_atk-s05_14a1:3736_9	pavattesi. So yāvajīvaṃ dānaṃ datvā “imaṃ mama dānavaṃsaṃ mā upacchindathā”ti putte	3736	
PA_atk-s05_14a1:3736_10	anusāsitvā jīvitapariyosāne sakko hutvā nibbatti. Puttopissa tatheva dānaṃ datvā	37361	
PA_atk-s05_14a1:3736_11	cando hutvā nibbatti, tassa putto sūriyo hutvā nibbatti, tassa putto mātali hutvā	37361	
PA_atk-s05_14a1:3736_12	nibbatti, tassa putto pañcasikho hutvā nibbatti, tassa pana putto chaṭṭho seṭṭhiṭṭhānaṃ	37361	
PA_atk-s05_14a1:3736_13	laddhā macchariyakosiyo nāma ahosi asītikoṭivibhavoyeva. So “mama pitupitāmahā bālā	37361	
PA_atk-s05_14a1:3736_14	ahesuṃ, dukkhena sambhataṃ dhanaṃ chaḍḍesuṃ, ahaṃ pana dhanaṃ rakkhissāmi, kassaci	37361	
PA_atk-s05_14a1:3736_15	kiñci na dassāmī”ti cintetvā dānasālā viddhaṃsetvā agginā jhāpetvā thaddhamaccharī ahosi.	37361	
PA_atk-s05_14a1:3737_0	Athassa gehadvāre yācakā sannipatitvā bāhā paggayha, “mahāseṭṭhi, mā attano pitupitāmahānaṃ	3737	
PA_atk-s05_14a1:3737_1	dānavaṃsaṃ nāsayi, dānaṃ dehī”ti mahāsaddena parideviṃsu. Taṃ sutvā mahājano “macchariyakosiyena	3737	
PA_atk-s05_14a1:3737_2	attano dānavaṃso upacchinno”ti taṃ garahi. So lajjito nivesanadvāre yācakānaṃ āgatāgataṭṭhānaṃ	3737	
PA_atk-s05_14a1:3737_3	nivāretuṃ ārakkhaṃ ṭhapesi. Te nippaccayā hutvā puna tassa gehadvāraṃ na olokesuṃ.	3737	
PA_atk-s05_14a1:3737_4	So tato paṭṭhāya dhanameva saṃharati, neva attanā paribhuñjati, na puttadārādīnaṃ	3737	
PA_atk-s05_14a1:3737_5	deti, kañjikabilaṅgadutiyaṃ sakuṇḍakabhattaṃ bhuñjati, mūlaphalamattatantāni thūlavatthāni	3737	
PA_atk-s05_14a1:3737_6	nivāseti, paṇṇachattaṃ matthake dhāretvā jaraggoṇayuttena jajjararathakena yāti.	3737	
PA_atk-s05_14a1:3737_7	Iti tassa asappurisassa tattakaṃ dhanaṃ sunakhena laddhaṃ nāḷikeraṃ viya ahosi.	3737	
PA_atk-s05_14a1:3738_0	So ekadivasaṃ rājūpaṭṭhānaṃ gacchanto “anuseṭṭhiṃ ādāya gamissāmī”ti tassa gehaṃ	3738	
PA_atk-s05_14a1:3738_1	agamāsi. Tasmiṃ khaṇe anuseṭṭhi puttadhītādīhi parivuto navasappipakkamadhusakkharacuṇṇehi	3738	
PA_atk-s05_14a1:3738_2	saṅkhataṃ pāyāsaṃ bhuñjamāno nisinno hoti. So macchariyakosiyaṃ disvā āsanā vuṭṭhāya	3738	
PA_atk-s05_14a1:3738_3	“ehi, mahāseṭṭhi, imasmiṃ pallaṅke nisīda, pāyāsaṃ bhuñjissāmā”ti āha. Tassa pāyāsaṃ	3738	
PA_atk-s05_14a1:3738_4	disvāva mukhe kheḷā uppajji, bhuñjitukāmo ahosi, evaṃ pana cintesi – “sacāhaṃ bhuñjissāmi,	3738	
PA_atk-s05_14a1:3738_5	anuseṭṭhino mama gehaṃ āgatakāle paṭisakkāro kātabbo bhavissati, evaṃ me dhanaṃ nassissati,	3738	
PA_atk-s05_14a1:3738_6	na bhuñjissāmī”ti. Atha punappunaṃ yāciyamānopi “idāni me bhuttaṃ, suhitosmī”ti na	3738	
PA_atk-s05_14a1:3738_7	icchi. Anuseṭṭhimhi bhuñjante pana olokento mukhe sañjāyamānena kheḷena nisīditvā	3738	
PA_atk-s05_14a1:3738_8	tassa bhattakiccāvasāne tena saddhiṃ rājanivesanaṃ gantvā rājānaṃ passitvā rājanivesanato	3738	
PA_atk-s05_14a1:3738_9	otaritvā attano gehaṃ anuppatto pāyāsataṇhāya pīḷiyamāno cintesi – “sacāhaṃ ‘pāyāsaṃ	3738	
PA_atk-s05_14a1:3738_10	bhuñjitukāmomhī’ti vakkhāmi, mahājano bhuñjitukāmo bhavissati, bahū taṇḍulādayo nassissanti,	37381	
PA_atk-s05_14a1:3738_11	na kassaci kathessāmī”ti. So rattindivaṃ pāyāsameva cintento vītināmetvāpi dhananāsanabhayena	37381	
PA_atk-s05_14a1:3738_12	kassaci akathetvāva pipāsaṃ adhivāsesi, anukkamena adhivāsetuṃ asakkonto uppaṇḍuppaṇḍukajāto	37381	
PA_atk-s05_14a1:3738_13	ahosi. Evaṃ santepi dhananāsanabhayena akathento aparabhāge dubbalo hutvā sayanaṃ upagūhitvā nipajji.	37381	
PA_atk-s05_14a1:3739_0	Atha naṃ bhariyā upagantvā hatthena piṭṭhiṃ parimajjamānā “kiṃ te, sāmi, aphāsuka”nti	3739	
PA_atk-s05_14a1:3739_1	pucchi. “Taveva sarīre aphāsukaṃ karohi, mama aphāsukaṃ natthī”ti. “Sāmi, uppaṇḍuppaṇḍukajātosi,	3739	
PA_atk-s05_14a1:3739_2	kiṃ nu te kāci cintā atthi, udāhu rājā te kupito, adu puttehi avamāno kato, atha	3739	
PA_atk-s05_14a1:3739_3	vā pana kāci taṇhā uppannā”ti? “Āma, taṇhā me uppannā”ti. “Kathehi, sāmī”ti? “Kathessāmi,	3739	
PA_atk-s05_14a1:3739_4	sakkhissasi naṃ rakkhitu”nti. “Rakkhitabbayuttakā ce, rakkhissāmī”ti. Evampi dhananāsanabhayena	3739	
PA_atk-s05_14a1:3739_5	kathetuṃ na ussahi. Tāya punappunaṃ pīḷiyamāno kathesi – “bhadde, ahaṃ ekadivasaṃ	3739	
PA_atk-s05_14a1:3739_6	anuseṭṭhiṃ navasappimadhusakkharacuṇṇehi saṅkhataṃ pāyāsaṃ bhuñjantaṃ disvā tato	3739	
PA_atk-s05_14a1:3739_7	paṭṭhāya tādisaṃ pāyāsaṃ bhuñjitukāmo jāto”ti. “Asappurisa, kiṃ tvaṃ duggato, sakalamārāṇasivāsīnaṃ	3739	
PA_atk-s05_14a1:3739_8	pahonakaṃ pāyāsaṃ pacissāmī”ti. Athassa sīse daṇḍena paharaṇakālo viya ahosi. So	3739	
PA_atk-s05_14a1:3739_9	tassā kujjhitvā “jānāmahaṃ tava mahaddhanabhāvaṃ, sace te kulagharā ābhataṃ atthi,	3739	
PA_atk-s05_14a1:3739_10	pāyāsaṃ pacitvā nāgarānaṃ dehī”ti āha. “Tena hi ekavīthivāsīnaṃ pahonakaṃ katvā pacāmī”ti.	37391	
PA_atk-s05_14a1:3739_11	“Kiṃ te etehi, attano pana santakaṃ khādantū”ti? “Tena hi ito cito ca sattasattagharavāsīnaṃ	37391	
PA_atk-s05_14a1:3739_12	pahonakaṃ katvā pacāmī”ti. “Kiṃ te etehī”ti. “Tena hi imasmiṃ gehe parijanassā”ti.	37391	
PA_atk-s05_14a1:3739_13	“Kiṃ te etenā”ti? “Tena hi bandhujanasseva pahonakaṃ katvā pacāmī”ti. “Kiṃ te etenā”ti?	37391	
PA_atk-s05_14a1:3739_14	“Tena hi tuyhañca mayhañca pacāmi sāmī”ti. “Kāsi tvaṃ, na tuyhaṃ vaṭṭatī”ti? “Tena	37391	
PA_atk-s05_14a1:3739_15	hi ekasseva te pahonakaṃ katvā pacāmī”ti. “Mayhañca tvaṃ mā paci, gehe pana pacante	37391	
PA_atk-s05_14a1:3739_16	bahū paccāsīsanti, mayhaṃ pana patthaṃ taṇḍulānaṃ catubhāgaṃ khīrassa accharaṃ sakkharāya	37391	
PA_atk-s05_14a1:3739_17	karaṇḍakaṃ sappissa karaṇḍakaṃ madhussa ekañca pacanabhājanaṃ dehi, ahaṃ araññaṃ	37391	
PA_atk-s05_14a1:3739_18	pavisitvā tattha pacitvā bhuñjāmī”ti. Sā tathā akāsi. So taṃ sabbaṃ ceṭakena gāhāpetvā	37391	
PA_atk-s05_14a1:3739_19	“gaccha asukaṭṭhāne tiṭṭhāhī”ti taṃ purato pesetvā ekakova oguṇṭhikaṃ katvā aññātakavesena	37391	
PA_atk-s05_14a1:3739_20	tattha gantvā nadītīre ekasmiṃ gacchamūle uddhanaṃ kāretvā dārudakaṃ āharāpetvā “tvaṃ	37392	
PA_atk-s05_14a1:3739_21	gantvā ekasmiṃ magge ṭhatvā kañcideva disvā mama saññaṃ dadeyyāsi, mayā pakkositakāleva	37392	
PA_atk-s05_14a1:3739_22	āgaccheyyāsī”ti taṃ pesetvā aggiṃ katvā pāyāsaṃ paci.	37392	
PA_atk-s05_14a1:3740_0	Tasmiṃ khaṇe sakko devarājā dasasahassayojanaṃ alaṅkatadevanagaraṃ, saṭṭhiyojanaṃ	3740	
PA_atk-s05_14a1:3740_1	suvaṇṇavīthiṃ, yojanasahassubbedhaṃ vejayantaṃ, pañcayojanasatikaṃ sudhammasabhaṃ,	3740	
PA_atk-s05_14a1:3740_2	saṭṭhiyojanaṃ paṇḍukambalasilāsanaṃ, pañcayojanāvaṭṭaṃ kañcanamālasetacchattaṃ, aḍḍhateyyakoṭisaṅkhā	3740	
PA_atk-s05_14a1:3740_3	devaccharā, alaṅkatapaṭiyattaṃ attabhāvanti imaṃ attano siriṃ oloketvā “kiṃ nu kho	3740	
PA_atk-s05_14a1:3740_4	katvā mayā ayaṃ yaso laddho”ti cintetvā bārāṇasiyaṃ seṭṭhibhūtena pavattitaṃ dānaṃ	3740	
PA_atk-s05_14a1:3740_5	addasa. Tato “mama puttādayo kuhiṃ nibbattā”ti olokento “putto me cando devaputto	3740	
PA_atk-s05_14a1:3740_6	hutvā nibbatti, tassa putto sūriyo, tassa putto, mātali, tassa putto, pañcasikho”ti	3740	
PA_atk-s05_14a1:3740_7	sabbesaṃ nibbattiṃ disvā “pañcasikhassa putto kīdiso”ti olokento attano vaṃsassa	3740	
PA_atk-s05_14a1:3740_8	upacchinnabhāvaṃ passi. Athassa etadahosi – “ayaṃ asappuriso maccharī hutvā neva	3740	
PA_atk-s05_14a1:3740_9	attanā paribhuñjati, na paresaṃ deti, mama vaṃso tena upacchinno, kālaṃ katvā niraye	3740	
PA_atk-s05_14a1:3740_10	nibbattissati, ovādamassa datvā mama vaṃsaṃ patiṭṭhāpetvā etassa imasmiṃ devanagare	37401	
PA_atk-s05_14a1:3740_11	nibbattanākāraṃ karissāmī”ti. So candādayo pakkosāpetvā “etha manussapathaṃ gamissāma,	37401	
PA_atk-s05_14a1:3740_12	macchariyakosiyena amhākaṃ vaṃso upacchinno, dānasālā jhāpitā, neva attanā paribhuñjati,	37401	
PA_atk-s05_14a1:3740_13	na paresaṃ deti, idāni pana pāyāsaṃ bhuñjitukāmo hutvā ‘ghare paccante aññassapi	37401	
PA_atk-s05_14a1:3740_14	pāyāso dātabbo bhavissatī’ti araññaṃ pavisitvā ekakova pacati, etaṃ dametvā dānaphalaṃ	37401	
PA_atk-s05_14a1:3740_15	jānāpetvā āgamissāma, apica kho pana amhehi sabbehi ekato yāciyamāno tattheva mareyya.	37401	
PA_atk-s05_14a1:3740_16	Mama paṭhamaṃ gantvā pāyāsaṃ yācitvā nisinnakāle tumhe brāhmaṇavaṇṇena paṭipāṭiyā	37401	
PA_atk-s05_14a1:3740_17	āgantvā yāceyyāthā”ti vatvā sayaṃ tāva brāhmaṇavaṇṇena taṃ upasaṅkamitvā “bho, kataro	37401	
PA_atk-s05_14a1:3740_18	bārāṇasigamanamaggo”ti pucchi. Atha naṃ macchariyakosiyo “kiṃ ummattakosi, bārāṇasimaggampi	37401	
PA_atk-s05_14a1:3740_19	na jānāsi, kiṃ ito esi, etto yāhī”ti āha.	37401	
PA_atk-s05_14a1:3741_0	Sakko tassa vacanaṃ sutvā asuṇanto viya “kiṃ kathesī”ti taṃ upagacchateva. Sopi,	3741	
PA_atk-s05_14a1:3741_1	“are, badhira brāhmaṇa, kiṃ ito esi, purato yāhī”ti viravi. Atha naṃ sakko, “bho,	3741	
PA_atk-s05_14a1:3741_2	kasmā viravasi, dhūmo paññāyati, aggi paññāyati, pāyāso paccati, brāhmaṇānaṃ nimantanaṭṭhānena	3741	
PA_atk-s05_14a1:3741_3	bhavitabbaṃ, ahampi brāhmaṇānaṃ bhojanakāle thokaṃ labhissāmi, kiṃ maṃ nicchubhasī”ti	3741	
PA_atk-s05_14a1:3741_4	vatvā “natthettha brāhmaṇānaṃ nimantanaṃ, purato yāhī”ti vutte “tena hi kasmā kujjhasi,	3741	
PA_atk-s05_14a1:3741_5	tava bhojanakāle thokaṃ labhissāmī”ti āha. Atha naṃ so “ahaṃ te ekasitthampi na dassāmi,	3741	
PA_atk-s05_14a1:3741_6	thokaṃ idaṃ mama yāpanamattameva, mayāpi cetaṃ yācitvāva laddhaṃ, tvaṃ aññato āhāraṃ	3741	
PA_atk-s05_14a1:3741_7	pariyesāhī”ti vatvā bhariyaṃ yācitvā laddhabhāvaṃ sandhāyeva vatvā gāthamāha –	3741	
PA_atk-s05_14a1:3743	“Neva kiṇāmi napi vikkiṇāmi, na cāpi me sannicayo ca atthi;	374	
PA_atk-s05_14a1:3744	Sukiccharūpaṃ vatidaṃ parittaṃ, patthodano nālamayaṃ duvinna”nti.	374	
PA_atk-s05_14a1:3745	Taṃ sutvā sakko “ahampi te madhurasaddena ekaṃ silokaṃ kathessāmi, taṃ suṇāhī”ti vatvā “na me tava silokena attho”ti tassa vārentasseva gāthādvayamāha –	374	
PA_atk-s05_14a1:3747	“Appamhā appakaṃ dajjā, anumajjhato majjhakaṃ;	374	
PA_atk-s05_14a1:3748	Bahumhā bahukaṃ dajjā, adānaṃ nūpapajjati.	374	
PA_atk-s05_14a1:3750	“Taṃ taṃ vadāmi kosiya, dehi dānāni bhuñja ca;	375	
PA_atk-s05_14a1:3751	Ariyamaggaṃ samāruha, nekāsī labhate sukha”nti.	375	
PA_atk-s05_14a1:3752_0	Tattha anumajjhato majjhakanti appamattakampi majjhe chetvā dve koṭṭhāse karitvā	3752	
PA_atk-s05_14a1:3752_1	ekaṃ koṭṭhāsaṃ datvā tato avasesato anumajjhatopi puna majjhe chetvā eko koṭṭhāso	3752	
PA_atk-s05_14a1:3752_2	dātabboyeva. Adānaṃ nūpapajjatīti appaṃ vā bahuṃ vā dinnaṃ hotu, adānaṃ nāma na hoti,	3752	
PA_atk-s05_14a1:3752_3	tampi dānameva mahapphalameva.	3752	
PA_atk-s05_14a1:3753_0	So tassa vacanaṃ sutvā “manāpaṃ te, brāhmaṇa, kathitaṃ, pāyāse pakke thokaṃ labhissasi,	3753	
PA_atk-s05_14a1:3753_1	nisīdāhī”ti āha. Sakko ekamante nisīdi. Tasmiṃ nisinne cando teneva niyāmena upasaṅkamitvā	3753	
PA_atk-s05_14a1:3753_2	tatheva kathaṃ pavattetvā tassa vārentasseva gāthādvayamāha –	3753	
PA_atk-s05_14a1:3755	“Moghañcassa hutaṃ hoti, moghañcāpi samīhitaṃ;	375	
PA_atk-s05_14a1:3756	Atithismiṃ yo nisinnasmiṃ, eko bhuñjati bhojanaṃ.	375	
PA_atk-s05_14a1:3758	Taṃ taṃ vadāmi kosiya, dehi dānāni bhuñja ca;	375	
PA_atk-s05_14a1:3759	Ariyamaggaṃ samāruha, nekāsī labhate sukha”nti.	375	
PA_atk-s05_14a1:3760	Tattha samīhitanti dhanuppādanavīriyaṃ.	376	
PA_atk-s05_14a1:3761_0	So tassa vacanaṃ sutvā kicchena kasirena “tena hi nisīda, thokaṃ labhissasī”ti āha.	3761	
PA_atk-s05_14a1:3761_1	So gantvā sakkassa santike nisīdi. Tato sūriyo teneva nayena upasaṅkamitvā tatheva	3761	
PA_atk-s05_14a1:3761_2	kathaṃ pavattetvā tassa vārentasseva gāthādvayamāha –	3761	
PA_atk-s05_14a1:3763	“Saccañcassa hutaṃ hoti, saccañcāpi samīhitaṃ;	376	
PA_atk-s05_14a1:3764	Atithismiṃ yo nisinnasmiṃ, neko bhuñjati bhojanaṃ.	376	
PA_atk-s05_14a1:3766	“Taṃ taṃ vadāmi kosiya, dehi dānāni bhuñja ca;	376	
PA_atk-s05_14a1:3767	Ariyamaggaṃ samāruha, nekāsī labhate sukha”nti.	376	
PA_atk-s05_14a1:3768_0	Tassapi vacanaṃ sutvā kicchena kasirena “tena hi nisīda, thokaṃ labhissasī”ti āha.	3768	
PA_atk-s05_14a1:3768_1	So gantvā candassa santike nisīdi. Atha naṃ mātali teneva nayena upasaṅkamitvā tatheva	3768	
PA_atk-s05_14a1:3768_2	kathaṃ pavattetvā tassa vārentasseva imā gāthā abhāsi –	3768	
PA_atk-s05_14a1:3770	“Sarañca juhati poso, bahukāya gayāya ca;	377	
PA_atk-s05_14a1:3771	Doṇe timbarutitthasmiṃ, sīghasote mahāvahe.	377	
PA_atk-s05_14a1:3773	“Atra cassa hutaṃ hoti, atra cassa samīhitaṃ;	377	
PA_atk-s05_14a1:3774	Atithismiṃ yo nisinnasmiṃ, neko bhuñjati bhojanaṃ.	377	
PA_atk-s05_14a1:3776	“Taṃ taṃ vadāmi kosiya, dehi dānāni bhuñja ca;	377	
PA_atk-s05_14a1:3777	Ariyamaggaṃ samāruha, nekāsī labhate sukha”nti.	377	
PA_atk-s05_14a1:3778_0	Tāsaṃ attho – yo puriso “nāgayakkhādīnaṃ balikammaṃ karomī”ti samuddasoṇḍipokkharaṇīādīsu	3778	
PA_atk-s05_14a1:3778_1	yaṃ kiñci sarañca upagantvā juhati, tattha balikammaṃ karoti, tathā bahukāya nadiyā	3778	
PA_atk-s05_14a1:3778_2	gayāya pokkharaṇiyā doṇanāmake ca timbarunāmake ca titthe sīghasote mahante vārivahe.	3778	
PA_atk-s05_14a1:3778_3	Atra cassāti yadi atrāpi etesu sarādīsu assa purisassa hutañceva samīhitañca hoti,	3778	
PA_atk-s05_14a1:3778_4	saphalaṃ sukhudrayaṃ sampajjati. Atithismiṃ yo nisinnasmiṃ neko bhuñjati bhojanaṃ,	3778	
PA_atk-s05_14a1:3778_5	ettha vattabbameva natthi, tena taṃ vadāmi – kosiya, dānāni ca dehi, sayañca bhuñja,	3778	
PA_atk-s05_14a1:3778_6	ariyānaṃ dānābhiratānaṃ buddhādīnaṃ maggaṃ abhiruha. Na hi ekāsī ekova bhuñjamāno	3778	
PA_atk-s05_14a1:3778_7	sukhaṃ nāma labhatīti.	3778	
PA_atk-s05_14a1:3779_0	So tassapi vacanaṃ sutvā pabbatakūṭena otthaṭo viya kicchena kasirena “tena hi nisīda,	3779	
PA_atk-s05_14a1:3779_1	thokaṃ labhissasī”ti āha. Mātali gantvā sūriyassa santike nisīdi. Tato pañcasikho	3779	
PA_atk-s05_14a1:3779_2	teneva nayena upasaṅkamitvā tatheva kathaṃ pavattetvā tassa vārentasseva gāthādvayamāha –	3779	
PA_atk-s05_14a1:3781	“Baḷisañhi so nigilati, dīghasuttaṃ sabandhanaṃ;	378	
PA_atk-s05_14a1:3782	Atithismiṃ yo nisinnasmiṃ, eko bhuñjati bhojanaṃ.	378	
PA_atk-s05_14a1:3784	“Taṃ taṃ vadāmi kosiya, dehi dānāni bhuñja ca;	378	
PA_atk-s05_14a1:3785	Ariyamaggaṃ samāruha, nekāsī labhate sukha”nti.	378	
PA_atk-s05_14a1:3786_0	Macchariyakosiyo taṃ sutvā dukkhavedano nitthunanto “tena hi nisīda, thokaṃ labhissasī”ti	3786	
PA_atk-s05_14a1:3786_1	āha. Pañcasikho gantvā mātalissa santike nisīdi. Iti tesu pañcasu brāhmaṇesu nisinnamattesveva	3786	
PA_atk-s05_14a1:3786_2	pāyāso pacci. Atha naṃ kosiyo uddhanā otāretvā “tumhākaṃ pattāni āharathā”ti āha.	3786	
PA_atk-s05_14a1:3786_3	Te anuṭṭhāya yathānisinnāva hatthe pasāretvā himavantato māluvapattāni āhariṃsu.	3786	
PA_atk-s05_14a1:3786_4	Kosiyo tāni disvā “tumhākaṃ etesu pattesu dātabbapāyāso natthi, khadirādīnaṃ pattāni	3786	
PA_atk-s05_14a1:3786_5	āharathā”ti āha. Te tānipi āhariṃsu. Ekekaṃ pattaṃ yodhaphalakappamāṇaṃ ahosi. So	3786	
PA_atk-s05_14a1:3786_6	sabbesaṃ dabbiyā pāyāsaṃ adāsi, sabbantimassa dānakālepi ukkhaliyā ūnaṃ na paññāyi,	3786	
PA_atk-s05_14a1:3786_7	pañcannampi datvā sayaṃ ukkhaliṃ gahetvā nisīdi. Tasmiṃ khaṇe pañcasikho uṭṭhāya	3786	
PA_atk-s05_14a1:3786_8	attabhāvaṃ vijahitvā sunakho hutvā tesaṃ purato passāvaṃ karonto agamāsi. Brāhmaṇā	3786	
PA_atk-s05_14a1:3786_9	attano pāyāsaṃ pattena pidahiṃsu. Kosiyassa hatthapiṭṭhe passāvabindu pati. Brāhmaṇā	3786	
PA_atk-s05_14a1:3786_10	kuṇḍikāhi udakaṃ gahetvā pāyāsaṃ abbhukiritvā bhuñjamānā viya ahesuṃ. Kosiyo “mayhampi	37861	
PA_atk-s05_14a1:3786_11	udakaṃ detha, hatthaṃ dhovitvā bhuñjissāmī”ti āha. “Tava udakaṃ āharitvā hatthaṃ	37861	
PA_atk-s05_14a1:3786_12	dhovā”ti. “Mayā tumhākaṃ pāyāso dinno, mayhaṃ thokaṃ udakaṃ dethā”ti. “Mayaṃ piṇḍapaṭipiṇḍakammaṃ	37861	
PA_atk-s05_14a1:3786_13	nāma na karomā”ti. “Tena hi imaṃ ukkhaliṃ oloketha, hatthaṃ dhovitvā āgamissāmī”ti	37861	
PA_atk-s05_14a1:3786_14	nadiṃ otari. Tasmiṃ khaṇe sunakho ukkhaliṃ passāvassa pūresi. So taṃ passāvaṃ karontaṃ	37861	
PA_atk-s05_14a1:3786_15	disvā mahantaṃ daṇḍamādāya taṃ tajjento āgacchi. So assājānīyamatto hutvā taṃ anubandhanto	37861	
PA_atk-s05_14a1:3786_16	nānāvaṇṇo ahosi, kāḷopi hoti setopi suvaṇṇavaṇṇopi kabaropi uccopi nīcopi, evaṃ nānāvaṇṇo	37861	
PA_atk-s05_14a1:3786_17	hutvā macchariyakosiyaṃ anubandhi. So maraṇabhayabhīto brāhmaṇe upasaṅkami. Tepi	37861	
PA_atk-s05_14a1:3786_18	uppatitvā ākāse ṭhitā. So tesaṃ taṃ iddhiṃ disvā gāthamāha –	37861	
PA_atk-s05_14a1:3788	“Uḷāravaṇṇā vata brāhmaṇā ime, ayañca vo sunakho kissa hetu;	378	
PA_atk-s05_14a1:3789	Uccāvacaṃ vaṇṇanibhaṃ vikubbati, akkhātha no brāhmaṇā ke nu tumhe”ti.	378	
PA_atk-s05_14a1:3790	Taṃ sutvā sakko devarājā –	379	
PA_atk-s05_14a1:3792	“Cando ca sūriyo ca ubho idhāgatā, ayaṃ pana mātali devasārathi;	379	
PA_atk-s05_14a1:3793	Sakkohamasmi tidasānamindo; Eso ca kho pañcasikhoti vuccatī”ti.	379	
PA_atk-s05_14a1:3794	Gāthaṃ vatvā tassa yasaṃ vaṇṇento gāthamāha –	379	
PA_atk-s05_14a1:3796	“Pāṇissarā mudiṅgā ca, murajālambarāni ca;	379	
PA_atk-s05_14a1:3797	Suttamenaṃ pabodhenti, paṭibuddho ca nandatī”ti.	379	
PA_atk-s05_14a1:3798_0	So tassa vacanaṃ sutvā “sakka, evarūpaṃ dibbasampattiṃ kinti katvā labhasī”ti pucchi.	3798	
PA_atk-s05_14a1:3798_1	Sakko “adānasīlā tāva pāpadhammā maccharino devalokaṃ na gacchanti, niraye nibbattantī”ti dassento –	3798	
PA_atk-s05_14a1:3800	“Ye kecime maccharino kadariyā, paribhāsakā samaṇabrāhmaṇānaṃ;	380	
PA_atk-s05_14a1:3801	Idheva nikkhippa sarīradehaṃ, kāyassa bhedā nirayaṃ vajantī”ti. –	380	
PA_atk-s05_14a1:3802	Imaṃ gāthaṃ vatvā dhamme ṭhitānaṃ devalokapaṭilābhaṃ dassetuṃ gāthamāha –	380	
PA_atk-s05_14a1:3804	“Ye kecime suggatimāsamānā, dhamme ṭhitā saṃyame saṃvibhāge;	380	
PA_atk-s05_14a1:3805	Idheva nikkhippa sarīradehaṃ, kāyassa bhedā sugatiṃ vajantī”ti.	380	
PA_atk-s05_14a1:3806_0	Tattha āsamānāti āsīsantā. Ye keci sugatiṃ āsīsanti, sabbe te saṃyamasaṅkhāte dasasīladhamme	3806	
PA_atk-s05_14a1:3806_1	saṃvibhāgasaṅkhāte dānadhamme ca ṭhitā hutvā idha sarīrasaṅkhātaṃ dehaṃ nikkhipitvā	3806	
PA_atk-s05_14a1:3806_2	tassa kāyassa bhedā sugatiṃ vajantīti attho.	3806	
PA_atk-s05_14a1:3807	Evaṃ vatvā ca pana, “kosiya, na mayaṃ tava santike pāyāsatthāya āgatā, kāruññena pana taṃ anukampamānā āgatāmhā”ti tassa pakāsetuṃ āha –	380	
PA_atk-s05_14a1:3809	“Tvaṃ nosi ñāti purimāsu jātisu, so maccharī rosako pāpadhammo;	380	
PA_atk-s05_14a1:3810	Taveva atthāya idhāgatamhā, mā pāpadhammo nirayaṃ gamitthā”ti.	381	
PA_atk-s05_14a1:3811	Tattha soti so tvaṃ. Mā pāpadhammoti ayaṃ amhākaṃ ñāti pāpadhammo mā nirayaṃ agamāti etadatthaṃ āgatamhāti attho.	381	
PA_atk-s05_14a1:3812	Taṃ sutvā kosiyo “atthakāmā kira me, ete maṃ nirayā uddharitvā sagge patiṭṭhāpetukāmā”ti tuṭṭhacitto āha –	381	
PA_atk-s05_14a1:3814	“Addhā maṃ vo hitakāmā, yaṃ maṃ samanusāsatha;	381	
PA_atk-s05_14a1:3815	Sohaṃ tathā karissāmi, sabbaṃ vuttaṃ hitesibhi.	381	
PA_atk-s05_14a1:3817	“Esāhamajjeva uparamāmi, na cāhaṃ kiñci kareyya pāpaṃ;	381	
PA_atk-s05_14a1:3818	Na cāpi me kiñci adeyyamatthi, na cāpidatvā udakaṃ pivāmi.	381	
PA_atk-s05_14a1:3820	“Evañca me dadato sabbakālaṃ, bhogā ime vāsava khīyissanti;	382	
PA_atk-s05_14a1:3821	Tato ahaṃ pabbajissāmi sakka, hitvāna kāmāni yathodhikānī”ti.	382	
PA_atk-s05_14a1:3822_0	Tattha manti mama. Voti tumhe. Yaṃ manti yena maṃ samanusāsatha, tena me tumhe hitakāmā.	3822	
PA_atk-s05_14a1:3822_1	Tathāti yathā vadatha, tatheva karissāmi. Uparamāmīti maccharibhāvato uparamāmi.	3822	
PA_atk-s05_14a1:3822_2	Adeyyamatthīti ito paṭṭhāya ca mama ālopato upaḍḍhampi adeyyaṃ nāma natthi, na cāpidatvāti	3822	
PA_atk-s05_14a1:3822_3	udakapasatampi cāhaṃ labhitvā adatvā na pivissāmi. Khīyissantīti vikkhīyissanti.	3822	
PA_atk-s05_14a1:3822_4	Yathodhikānīti vatthukāmakilesakāmavasena yathāṭhitakoṭṭhāsāniyeva.	3822	
PA_atk-s05_14a1:3823_0	Sakko macchariyakosiyaṃ dametvā nibbisevanaṃ katvā dānaphalaṃ jānāpetvā dhammadesanāya	3823	
PA_atk-s05_14a1:3823_1	pañcasu sīlesu patiṭṭhāpetvā saddhiṃ tehi devanagarameva gato. Macchariyakosiyopi	3823	
PA_atk-s05_14a1:3823_2	nagaraṃ pavisitvā rājānaṃ anujānāpetvā “gahitagahitabhājanāni pūretvā gaṇhantū”ti	3823	
PA_atk-s05_14a1:3823_3	yācakānaṃ dhanaṃ datvā tasmiṃ khīṇe nikkhamma himavantato dakkhiṇapasse gaṅgāya ceva	3823	
PA_atk-s05_14a1:3823_4	ekassa ca jātassarassa antare paṇṇasālaṃ katvā pabbajitvā vanamūlaphalāhāro tattha	3823	
PA_atk-s05_14a1:3823_5	ciraṃ vihāsi, jaraṃ pāpuṇi. Tadā sakkassa āsā saddhā sirī hirīti catasso dhītaro	3823	
PA_atk-s05_14a1:3823_6	honti. Tā bahuṃ dibbagandhamālaṃ ādāya udakakīḷanatthāya anotattadahaṃ gantvā tattha	3823	
PA_atk-s05_14a1:3823_7	kīḷitvā manosilātale nisīdiṃsu. Tasmiṃ khaṇe nārado nāma brāhmaṇatāpaso tāvatiṃsabhavanaṃ	3823	
PA_atk-s05_14a1:3823_8	divāvihāratthāya gantvā nandanavanacittalatāvanesu divāvihāraṃ katvā pāricchattakapupphaṃ	3823	
PA_atk-s05_14a1:3823_9	chattaṃ viya chāyatthāya dhārayamāno manosilātalamatthakena attano vasanaṭṭhānaṃ	3823	
PA_atk-s05_14a1:3823_10	kañcanaguhaṃ gacchati. Atha tā tassa hatthe taṃ pupphaṃ disvā yāciṃsu. Tamatthaṃ	38231	
PA_atk-s05_14a1:3823_11	pakāsento satthā āha –	38231	
PA_atk-s05_14a1:3825	“Naguttame girivare gandhamādane, modanti tā devavarābhipālitā;	382	
PA_atk-s05_14a1:3826	Athāgamā isivaro sabbalokagū, supupphitaṃ dumavarasākhamādiya.	382	
PA_atk-s05_14a1:3828	“Suciṃ sugandhaṃ tidasehi sakkataṃ, pupphuttamaṃ amaravarehi sevitaṃ;	382	
PA_atk-s05_14a1:3829	Aladdha maccehiva dānavehi vā, aññatra devehi tadārahaṃ hidaṃ.	382	
PA_atk-s05_14a1:3831	“Tato catasso kanakattacūpamā, uṭṭhāya nāriyo pamadādhipā muniṃ;	383	
PA_atk-s05_14a1:3832	Āsā ca saddhā ca sirī tato hirī, iccabravuṃ nāradadeva brāhmaṇaṃ.	383	
PA_atk-s05_14a1:3834	“Sace anuddiṭṭhaṃ tayā mahāmuni, pupphaṃ imaṃ pārichattassa bramhe;	383	
PA_atk-s05_14a1:3835	Dadāhi no sabbā gati te ijjhatu, tuvampi no hohi yatheva vāsavo.	383	
PA_atk-s05_14a1:3837	“Taṃ yācamānābhisamekkha nārado, iccabravī saṃkalahaṃ udīrayi;	383	
PA_atk-s05_14a1:3838	Na mayhamatthatthi imehi koci naṃ, yāyeva vo seyyasi sā piḷandhathā”ti.	383	
PA_atk-s05_14a1:3839_0	Tattha girivareti purimassa vevacanaṃ. Devavarābhipālitāti sakkena rakkhitā. Sabbalokagūti	3839	
PA_atk-s05_14a1:3839_1	devaloke ca manussaloke ca sabbattha gamanasamattho. Dumavarasākhamādiyāti sākhāya	3839	
PA_atk-s05_14a1:3839_2	jātattā dumavarasākhanti laddhanāmaṃ pupphaṃ gahetvā. Sakkatanti katasakkāraṃ. Amaravarehīti	3839	
PA_atk-s05_14a1:3839_3	sakkaṃ sandhāya vuttaṃ. Aññatra devehīti ṭhapetvā deve ca iddhimante ca aññehi manussehi	3839	
PA_atk-s05_14a1:3839_4	vā yakkhādīhi vā aladdhaṃ. Tadārahaṃ hidanti tesaṃyeva hi taṃ arahaṃ anucchavikaṃ.	3839	
PA_atk-s05_14a1:3839_5	Kanakattacūpamāti kanakūpamā tacā. Uṭṭhāyāti ayyo mālāgandhavilepanādipaṭivirato	3839	
PA_atk-s05_14a1:3839_6	pupphaṃ na piḷandhissati, ekasmiṃ padese chaḍḍessati, etha taṃ yācitvā pupphaṃ piḷandhissāmāti	3839	
PA_atk-s05_14a1:3839_7	hatthe pasāretvā yācamānā ekappahāreneva uṭṭhahitvā. Pamadādhipāti pamadānaṃ uttamā. Muninti isiṃ.	3839	
PA_atk-s05_14a1:3840_0	Anuddiṭṭhanti “asukassa nāma dassāmī”ti na uddiṭṭhaṃ. Sabbā gati te ijjhatūti sabbā	3840	
PA_atk-s05_14a1:3840_1	te cittagati ijjhatu, patthitapatthitassa lābhī hohīti tassa thulimaṅgalaṃ vadanti.	3840	
PA_atk-s05_14a1:3840_2	Yatheva vāsavoti yathā amhākaṃ pitā vāsavo icchiticchitaṃ deti, tatheva no tvampi	3840	
PA_atk-s05_14a1:3840_3	hohīti. Tanti taṃ pupphaṃ. Abhisamekkhāti disvā. Saṃkalahanti nānāgāhaṃ kalahavaḍḍhanaṃ	3840	
PA_atk-s05_14a1:3840_4	kathaṃ udīrayi. Imehīti imehi pupphehi nāma mayhaṃ attho natthi, paṭivirato ahaṃ	3840	
PA_atk-s05_14a1:3840_5	mālādhāraṇatoti dīpeti. Yāyeva vo seyyasīti yā tumhākaṃ antare jeṭṭhikā. Sā piḷandhathāti	3840	
PA_atk-s05_14a1:3840_6	sā etaṃ piḷandhatūti attho.	3840	
PA_atk-s05_14a1:3841	Tā catassopi tassa vacanaṃ sutvā gāthamāhaṃsu –	384	
PA_atk-s05_14a1:3843	“Tvaṃ nottamevābhisamekkha nārada, yassicchasi tassā anuppavecchasu;	384	
PA_atk-s05_14a1:3844	Yassā hi no nārada tvaṃ padassasi, sāyeva no hehiti seṭṭhasammatā”ti.	384	
PA_atk-s05_14a1:3845	Tattha tvaṃ nottamevāti uttamamahāmuni tvameva no upadhārehi. Tāsaṃ vacanaṃ sutvā nārado tā ālapanto gāthamāha –	384	
PA_atk-s05_14a1:3847	“Akallametaṃ vacanaṃ sugatte, ko brāhmaṇo saṃkalahaṃ udīraye;	384	
PA_atk-s05_14a1:3848	Gantvāna bhūtādhipameva pucchatha, sace na jānātha idhuttamādhame”nti.	384	
PA_atk-s05_14a1:3849_0	Tassattho – bhadde sugatte, idaṃ tumhehi vuttaṃ vacanaṃ mama ayuttaṃ, evañhi sati	3849	
PA_atk-s05_14a1:3849_1	mayā tumhesu ekaṃ seṭṭhaṃ, sesā hīnā karontena kalaho vaḍḍhito bhavissati, ko bāhitapāpo	3849	
PA_atk-s05_14a1:3849_2	brāhmaṇo kalahaṃ udīraye vaḍḍheyya. Evarūpassa hi kalahavaḍḍhanaṃ nāma ayuttaṃ, tasmā	3849	
PA_atk-s05_14a1:3849_3	ito gatvā attano pitaraṃ bhūtādhipaṃ sakkameva pucchatha, sace attano uttamaṃ adhamañca na jānāthāti.	3849	
PA_atk-s05_14a1:3850	Tato satthā gāthamāha –	385	
PA_atk-s05_14a1:3852	“Tā nāradena paramappakopitā, udīritā vaṇṇamadena mattā;	385	
PA_atk-s05_14a1:3853	Sakāse gantvāna sahassacakkhuno, pucchiṃsu bhūtādhipaṃ kā nu seyyasī”ti.	385	
PA_atk-s05_14a1:3854_0	Tattha paramappakopitāti pupphaṃ adadantena ativiya kopitā tassa kupitā hutvā. Udīritāti	3854	
PA_atk-s05_14a1:3854_1	“bhūtādhipameva pucchathā”ti vuttā. Sahassacakkhunoti sakkassa santikaṃ gantvā. Kā	3854	
PA_atk-s05_14a1:3854_2	nūti amhākaṃ antare katamā uttamāti pucchiṃsu.	3854	
PA_atk-s05_14a1:3855	Evaṃ pucchitvā ṭhitā –	385	
PA_atk-s05_14a1:3857	“Tā disvā āyattamanā purindado, iccabravī devavaro katañjalī;	385	
PA_atk-s05_14a1:3858	Sabbāva vo hotha sugatte sādisī, koneva bhadde kalahaṃ udīrayī”ti.	385	
PA_atk-s05_14a1:3859_0	Tattha tā disvāti, bhikkhave, catassopi attano santikaṃ āgatā disvā. Āyattamanāti	3859	
PA_atk-s05_14a1:3859_1	ussukkamanā byāvaṭacittā. Katañjalīti namassamānāhi devatāhi paggahitañjalī. Sādisīti	3859	
PA_atk-s05_14a1:3859_2	sabbāva tumhe sādisiyo. Ko nevāti ko nu evaṃ. Kalahaṃ udīrayīti idaṃ nānāgāhaṃ viggahaṃ kathesi vaḍḍhesi.	3859	
PA_atk-s05_14a1:3860	Athassa tā kathayamānā gāthamāhaṃsu –	386	
PA_atk-s05_14a1:3862	“Yo sabbalokaccarito mahāmuni, dhamme ṭhito nārado saccanikkamo;	386	
PA_atk-s05_14a1:3863	So nobravi girivare gandhamādane, gantvāna bhūtādhipameva pucchatha;	386	
PA_atk-s05_14a1:3864	Sace na jānātha idhuttamādhama”nti.	386	
PA_atk-s05_14a1:3865	Tattha saccanikkamoti tathaparakkamo.	386	
PA_atk-s05_14a1:3866_0	Taṃ sutvā sakko “imā catassopi mayhaṃ dhītarova, sacāhaṃ ‘etāsu ekā guṇasampannā	3866	
PA_atk-s05_14a1:3866_1	uttamā’ti vakkhāmi, sesā kujjhissanti, na sakkā ayaṃ aḍḍo vinicchinituṃ, imā himavante	3866	
PA_atk-s05_14a1:3866_2	kosiyatāpasassa santikaṃ pesesāmi, so etāsaṃ aḍḍaṃ vinicchinissatī”ti cintetvā “ahaṃ	3866	
PA_atk-s05_14a1:3866_3	tumhākaṃ aḍḍaṃ na vinicchinissāmi, himavante kosiyo nāma tāpaso atthi, tassāhaṃ attano	3866	
PA_atk-s05_14a1:3866_4	sudhābhojanaṃ pesessāmi, so parassa adatvā na bhuñjati, dadanto ca vicinitvā guṇavantānaṃ	3866	
PA_atk-s05_14a1:3866_5	deti, yā tumhesu tassa hatthato bhattaṃ labhissati, sā uttamā bhavissatī”ti ācikkhanto gāthamāha –	3866	
PA_atk-s05_14a1:3868	“Asu brahāraññacaro mahāmuni, nādatvā bhattaṃ varagatte bhuñjati;	386	
PA_atk-s05_14a1:3869	Viceyya dānāni dadāti kosiyo,	386	
PA_atk-s05_14a1:3870	Yassā hi so dassati sāva seyyasī”ti.	387	
PA_atk-s05_14a1:3871	Tattha brahāraññadharoti mahāaraññavāsī.	387	
PA_atk-s05_14a1:3872	Iti so tāpasassa santikaṃ pesetvā mātaliṃ pakkosāpetvā tassa santikaṃ pesento anantaraṃ gāthamāha –	387	
PA_atk-s05_14a1:3874	“Asū hi yo sammati dakkhiṇaṃ disaṃ, gaṅgāya tīre himavantapassani;	387	
PA_atk-s05_14a1:3875	Sa kosiyo dullabhapānabhojano, tassa sudhaṃ pāpaya devasārathī”ti.	387	
PA_atk-s05_14a1:3876	Tattha sammatīti vasati. Dakkhiṇanti himavantassa dakkhiṇāya disāya. Passanīti passe.	387	
PA_atk-s05_14a1:3877	Tato satthā āha –	387	
PA_atk-s05_14a1:3879	“Sa mātalī devavarena pesito, sahassayuttaṃ abhiruyha sandanaṃ;	387	
PA_atk-s05_14a1:3880	Sukhippameva upagamma assamaṃ, adissamāno munino sudhaṃ adā”ti.	388	
PA_atk-s05_14a1:3881_0	Tattha adissamānoti, bhikkhave, so mātali devarājassa vacanaṃ sampaṭicchitvā taṃ	3881	
PA_atk-s05_14a1:3881_1	assamaṃ gantvā adissamānakāyo hutvā tassa sudhaṃ adāsi, dadamāno ca rattiṃ padhānamanuyuñjitvā	3881	
PA_atk-s05_14a1:3881_2	paccūsasamaye aggiṃ paricaritvā vibhātāya rattiyā udentaṃ sūriyaṃ namassamānassa	3881	
PA_atk-s05_14a1:3881_3	ṭhitassa tassa hatthe sudhābhojanapātiṃ ṭhapesi.	3881	
PA_atk-s05_14a1:3882	Kosiyo taṃ gahetvā ṭhitakova gāthādvayamāha –	388	
PA_atk-s05_14a1:3884	“Udaggihuttaṃ upatiṭṭhato hi me, pabhaṅkaraṃ lokatamonuduttamaṃ;	388	
PA_atk-s05_14a1:3885	Sabbāni bhūtāni adhicca vāsavo;	388	
PA_atk-s05_14a1:3886	Ko neva me pāṇisu kiṃ sudhodahi.	388	
PA_atk-s05_14a1:3888	“Saṅkhūpamaṃ setamatulyadassanaṃ, suciṃ sugandhaṃ piyarūpamabbhutaṃ;	388	
PA_atk-s05_14a1:3889	Adiṭṭhapubbaṃ mama jātu cakkhubhi, kā devatā pāṇisu kiṃ sudhodahī”ti.	388	
PA_atk-s05_14a1:3890_0	Tattha udaggihuttanti udakaaggihuttaṃ paricaritvā aggisālato nikkhamma paṇṇasāladvāre	3890	
PA_atk-s05_14a1:3890_1	ṭhatvā pabhaṅkaraṃ lokatamonudaṃ uttamaṃ ādiccaṃ upatiṭṭhato mama sabbāni bhūtāni	3890	
PA_atk-s05_14a1:3890_2	adhicca atikkamitvā vattamāno vāsavo nu kho evaṃ mama pāṇīsu kiṃ sudhaṃ kiṃ nāmetaṃ	3890	
PA_atk-s05_14a1:3890_3	odahi. “Saṅkhūpama”ntiādīhi ṭhitakova sudhaṃ vaṇṇeti.	3890	
PA_atk-s05_14a1:3891	Tato mātali āha –	389	
PA_atk-s05_14a1:3893	“Ahaṃ mahindena mahesi pesito, sudhābhihāsiṃ turito mahāmuni;	389	
PA_atk-s05_14a1:3894	Jānāsi maṃ mātali devasārathi, bhuñjassu bhattuttama mābhivārayi.	389	
PA_atk-s05_14a1:3896	“Bhuttā ca sā dvādasa hanti pāpake, khudaṃ pipāsaṃ aratiṃ daraklamaṃ;	389	
PA_atk-s05_14a1:3897	Kodhūpanāhañca vivādapesuṇaṃ, sītuṇha tandiñca rasuttamaṃ ida”nti.	389	
PA_atk-s05_14a1:3898_0	Tattha sudhābhihāsinti imaṃ sudhābhojanaṃ tuyhaṃ abhihariṃ. Jānāsīti jānāhi maṃ tvaṃ,	3898	
PA_atk-s05_14a1:3898_1	ahaṃ mātali nāma devasārathīti attho. Mābhivārayīti na bhuñjāmīti appaṭikkhipitvā	3898	
PA_atk-s05_14a1:3898_2	bhuñja mā papañca kari. Pāpaketi ayañhi sudhā bhuttā dvādasa pāpadhamme hanati. Khudanti	3898	
PA_atk-s05_14a1:3898_3	paṭhamaṃ tāva chātabhāvaṃ hanati, dutiyaṃ pānīyapipāsaṃ, tatiyaṃ ukkaṇṭhitaṃ, catutthaṃ	3898	
PA_atk-s05_14a1:3898_4	kāyadarathaṃ, pañcamaṃ kilantabhāvaṃ, chaṭṭhaṃ kodhaṃ, sattamaṃ upanāhaṃ, aṭṭhamaṃ	3898	
PA_atk-s05_14a1:3898_5	vivādaṃ, navamaṃ pesuṇaṃ, dasamaṃ sītaṃ, ekādasamaṃ uṇhaṃ, dvādasamaṃ tandiṃ ālasiyabhāvaṃ,	3898	
PA_atk-s05_14a1:3898_6	idaṃ rasuttamaṃ uttamarasaṃ sudhābhojanaṃ ime dvādasa pāpadhamme hanati.	3898	
PA_atk-s05_14a1:3899	Taṃ sutvā kosiyo attano vatasamādānaṃ āvikaronto –	389	
PA_atk-s05_14a1:3901	“Na kappatī mātali mayha bhuñjituṃ, pubbe adatvā iti me vatuttamaṃ;	390	
PA_atk-s05_14a1:3902	Na cāpi ekāsnamariyapūjitaṃ, asaṃvibhāgī ca sukhaṃ na vindatī”ti. –	390	
PA_atk-s05_14a1:3903	Gāthaṃ vatvā, “bhante, tumhehi parassa adatvā bhojane kaṃ dosaṃ disvā idaṃ vataṃ samādinna”nti mātalinā puṭṭho āha –	390	
PA_atk-s05_14a1:3905	“Thīghātakā ye cime pāradārikā, mittadduno ye ca sapanti subbate;	390	
PA_atk-s05_14a1:3906	Sabbe ca te maccharipañcamādhamā, tasmā adatvā udakampi nāsniye.	390	
PA_atk-s05_14a1:3908	“Sohitthiyā vā purisassa vā pana, dassāmi dānaṃ vidusampavaṇṇitaṃ;	390	
PA_atk-s05_14a1:3909	Saddhā vadaññū idha vītamaccharā, bhavanti hete sucisaccasammatā”ti.	390	
PA_atk-s05_14a1:3910_0	Tattha pubbeti paṭhamaṃ adatvā, atha vā iti me pubbe vatuttamaṃ idaṃ pubbeva mayā	3910	
PA_atk-s05_14a1:3910_1	vataṃ samādinnanti dasseti. Na cāpi ekāsnamariyapūjitanti ekakassa asanaṃ na ariyehi	3910	
PA_atk-s05_14a1:3910_2	buddhādīhi pūjitaṃ. Sukhanti dibbamānusikaṃ sukhaṃ na labhati. Thīghātakāti itthighātakā.	3910	
PA_atk-s05_14a1:3910_3	Ye cimeti ye ca ime. Sapantīti akkosanti. Subbateti dhammikasamaṇabrāhmaṇe. Maccharipañcamāti	3910	
PA_atk-s05_14a1:3910_4	maccharī pañcamo etesanti maccharipañcamā. Adhamāti ime pañca adhamā nāma. Tasmāti	3910	
PA_atk-s05_14a1:3910_5	yasmā ahaṃ pañcamaadhamabhāvabhayena adatvā udakampi nāsniye na paribhuñjissāmīti	3910	
PA_atk-s05_14a1:3910_6	imaṃ vataṃ samādiyiṃ. Sohitthiyā vāti so ahaṃ itthiyā vā. Vidusampavaṇṇitanti vidūhi	3910	
PA_atk-s05_14a1:3910_7	paṇḍitehi buddhādīhi vaṇṇitaṃ. Sucisaccasammatāti ete okappaniyasaddhāya samannāgatā	3910	
PA_atk-s05_14a1:3910_8	vadaññū vītamaccharā purisā sucī ceva uttamasammatā ca hontīti attho.	3910	
PA_atk-s05_14a1:3911_0	Taṃ sutvā mātali dissamānakāyena aṭṭhāsi. Tasmiṃ khaṇe tā catasso devakaññāyo catuddisaṃ	3911	
PA_atk-s05_14a1:3911_1	aṭṭhaṃsu, sirī pācīnadisāya aṭṭhāsi, āsā dakkhiṇadisāya, saddhā pacchimadisāya, hirī	3911	
PA_atk-s05_14a1:3911_2	uttaradisāya. Tamatthaṃ pakāsento satthā āha –	3911	
PA_atk-s05_14a1:3913	“Ato matā devavarena pesitā, kaññā catasso kanakattacūpamā;	391	
PA_atk-s05_14a1:3914	Āsā ca saddhā ca sirī tato hirī, taṃ assamaṃ āgamu yattha kosiyo.	391	
PA_atk-s05_14a1:3916	“Tā disvā sabbo paramappamodito, subhena vaṇṇena sikhārivaggino;	391	
PA_atk-s05_14a1:3917	Kaññā catasso caturo catuddisā, iccabravī mātalino ca sammukhā.	391	
PA_atk-s05_14a1:3919	“Purimaṃ disaṃ kā tvaṃ pabhāsi devate, alaṅkatā tāravarāva osadhī;	391	
PA_atk-s05_14a1:3920	Pucchāmi taṃ kañcanavelliviggahe, ācikkha me tvaṃ katamāsi devatā.	392	
PA_atk-s05_14a1:3922	“Sirāha devī manujehi pūjitā, apāpasattūpanisevinī sadā;	392	
PA_atk-s05_14a1:3923	Sudhāvivādena tavantimāgatā, taṃ maṃ sudhāya varapañña bhājaya.	392	
PA_atk-s05_14a1:3925	“Yassāhamicchāmi sudhaṃ mahāmuni, so sabbakāmehi naro pamodati;	392	
PA_atk-s05_14a1:3926	Sirīti maṃ jānahi jūhatuttama, taṃ maṃ sudhāya varapañña bhājayā”ti.	392	
PA_atk-s05_14a1:3927_0	Tattha atoti tato. Matāti anumatā, atha devavarena anumatā ceva pesitā cāti attho.	3927	
PA_atk-s05_14a1:3927_1	Sabbo paramappamoditoti anavaseso hutvā atipamodito. “Sāma”ntipi pāṭho, tā devatā	3927	
PA_atk-s05_14a1:3927_2	sāmaṃ disvāti attho. Caturoti caturā. Ayameva vā pāṭho, cāturiyena samannāgatāti	3927	
PA_atk-s05_14a1:3927_3	attho. Tāravarāti tārakānaṃ varā. Kañcanavelliviggaheti kañcanarūpasadisasarīre.	3927	
PA_atk-s05_14a1:3927_4	Sirāhāti sirī ahaṃ. Tavantimāgatāti tava santikaṃ āgatā. Bhājayāti yathā maṃ sudhā	3927	
PA_atk-s05_14a1:3927_5	bhajati, tathā karohi, sudhaṃ me dehīti attho. Jānahīti jāna. Jūhatuttamāti aggiṃ juhantānaṃ uttama.	3927	
PA_atk-s05_14a1:3928	Taṃ sutvā kosiyo āha –	392	
PA_atk-s05_14a1:3930	“Sippena vijjācaraṇena buddhiyā, narā upetā paguṇā sakammunā;	393	
PA_atk-s05_14a1:3931	Tayā vihīnā na labhanti kiñcanaṃ, tayidaṃ na sādhu yadidaṃ tayā kataṃ.	393	
PA_atk-s05_14a1:3933	“Passāmi posaṃ alasaṃ mahagghasaṃ, sudukkulīnampi arūpimaṃ naraṃ;	393	
PA_atk-s05_14a1:3934	Tayānugutto siri jātimāmapi, peseti dāsaṃ viya bhogavā sukhī.	393	
PA_atk-s05_14a1:3936	“Taṃ taṃ asaccaṃ avibhajjaseviniṃ, jānāmi mūḷhaṃ vidurānupātiniṃ;	393	
PA_atk-s05_14a1:3937	Na tādisī arahati āsanūdakaṃ, kuto sudhā gaccha na mayha ruccasī”ti.	393	
PA_atk-s05_14a1:3938_0	Tattha sippenāti hatthiassarathadhanusippādinā. Vijjācaraṇenāti vedattayasaṅkhātāya	3938	
PA_atk-s05_14a1:3938_1	vijjāya ceva sīlena ca. Paguṇā sakammunāti attano purisakārena padhānaguṇasamannāgatā.	3938	
PA_atk-s05_14a1:3938_2	Kiñcananti kiñci appamattakampi yasaṃ vā sukhaṃ vā na labhanti. Yadidanti yaṃ etaṃ	3938	
PA_atk-s05_14a1:3938_3	issariyatthāya sippāni uggaṇhitvā carantānaṃ tayā vekallaṃ kataṃ, taṃ te na sādhu.	3938	
PA_atk-s05_14a1:3938_4	Arūpimanti virūpaṃ. Tayānuguttoti tayā anurakkhito. Jātimāmapīti jātisampannampi	3938	
PA_atk-s05_14a1:3938_5	sippavijjācaraṇabuddhikammehi sampannampi. Pesetīti pesanakārakaṃ karoti. Taṃ tanti	3938	
PA_atk-s05_14a1:3938_6	tasmā taṃ. Asaccanti sabhāvasaṅkhāte sacce avattanatāya asaccaṃ uttamabhāvarahitaṃ.	3938	
PA_atk-s05_14a1:3938_7	Avibhajjasevininti avibhajitvā yuttāyuttaṃ ajānitvā sippādisampannepi itarepi sevamānaṃ.	3938	
PA_atk-s05_14a1:3938_8	Vidurānupātininti paṇḍitānupātiniṃ paṇḍite pātetvā pothetvā viheṭhetvā caramānaṃ.	3938	
PA_atk-s05_14a1:3938_9	Kuto sudhāti tādisāya nigguṇāya kuto sudhābhojanaṃ, na me ruccasi, gaccha mā idha tiṭṭhāti.	3938	
PA_atk-s05_14a1:3939	Sā tena paṭikkhittā tatthevantaradhāyi. Tato so āsāya saddhiṃ sallapanto āha –	393	
PA_atk-s05_14a1:3941	“Kā sukkadāṭhā paṭimukkakuṇḍalā, cittaṅgadā kambuvimaṭṭhadhārinī;	394	
PA_atk-s05_14a1:3942	Osittavaṇṇaṃ paridayha sobhasi, kusaggirattaṃ apiḷayha mañjariṃ.	394	
PA_atk-s05_14a1:3944	“Migīva bhantā saracāpadhārinā, virādhitā mandamiva udikkhasi;	394	
PA_atk-s05_14a1:3945	Ko te dutīyo ida mandalocane, na bhāyasi ekikā kānane vane”ti.	394	
PA_atk-s05_14a1:3946_0	Tattha cittaṅgadāti citrehi aṅgadehi samannāgatā. Kambuvimaṭṭhadhārinīti karaṇapariniṭṭhitena	3946	
PA_atk-s05_14a1:3946_1	vimaṭṭhasuvaṇṇālaṅkāradhārinī. Osittavaṇṇanti avasittaudakadhāravaṇṇaṃ dibbadukūlaṃ.	3946	
PA_atk-s05_14a1:3946_2	Paridayhāti nivāsetvā ceva pārupitvā ca. Kusaggirattanti kusatiṇaggisikhāvaṇṇaṃ.	3946	
PA_atk-s05_14a1:3946_3	Apiḷayha mañjarinti sapallavaṃ asokakaṇṇikaṃ kaṇṇe piḷandhitvāti vuttaṃ hoti. Saracāpadhārināti	3946	
PA_atk-s05_14a1:3946_4	luddena. Virādhitāti viraddhapahārā. Mandamivāti yathā sā migī bhītā vanantare ṭhatvā	3946	
PA_atk-s05_14a1:3946_5	taṃ mandaṃ mandaṃ oloketi, evaṃ olokesi.	3946	
PA_atk-s05_14a1:3947	Tato āsā āha –	394	
PA_atk-s05_14a1:3949	“Na me dutīyo idha matthi kosiya, masakkasārappabhavamhi devatā;	394	
PA_atk-s05_14a1:3950	Āsā sudhāsāya tavantimāgatā, taṃ maṃ sudhāya varapañña bhājayā”ti.	395	
PA_atk-s05_14a1:3951	Tattha masakkasārappabhavāti tāvatiṃsabhavane sambhavā.	395	
PA_atk-s05_14a1:3952	Taṃ sutvā kosiyo “tvaṃ kira yo te ruccati, tassa āsāphalanipphādanena āsaṃ desi, yo te na ruccati, tassa na desi, natthi tayā samā patthitatthavināsikā”ti dīpento āha –	395	
PA_atk-s05_14a1:3954	“Āsāya yanti vāṇijā dhanesino, nāvaṃ samāruyha parenti aṇṇave;	395	
PA_atk-s05_14a1:3955	Te tattha sīdanti athopi ekadā, jīnādhanā enti vinaṭṭhapābhatā.	395	
PA_atk-s05_14a1:3957	“Āsāya khettāni kasanti kassakā, vapanti bījāni karontupāyaso;	395	
PA_atk-s05_14a1:3958	Ītīnipātena avuṭṭhitāya vā, na kiñci vindanti tato phalāgamaṃ.	395	
PA_atk-s05_14a1:3960	“Athattakārāni karonti bhattusu, āsaṃ purakkhatvā narā sukhesino;	396	
PA_atk-s05_14a1:3961	Te bhatturatthā atigāḷhitā puna, disā panassanti aladdha kiñcanaṃ.	396	
PA_atk-s05_14a1:3963	“Hitvāna dhaññañca dhanañca ñātake, āsāya saggādhimanā sukhesino;	396	
PA_atk-s05_14a1:3964	Tapanti lūkhampi tapaṃ cirantaraṃ, kumaggamāruyha parenti duggatiṃ.	396	
PA_atk-s05_14a1:3966	“Āsā visaṃvādikasammatā ime, āse sudhāsaṃ vinayassu attani;	396	
PA_atk-s05_14a1:3967	Na tādisī arahati āsanūdakaṃ, kuto sudhā gaccha na mayha ruccasī”ti.	396	
PA_atk-s05_14a1:3968_0	Tattha parentīti pakkhandanti. Jīnādhanāti jīnadhanā. Iti tava vasena eke sampajjanti	3968	
PA_atk-s05_14a1:3968_1	eke vipajjanti, natthi tayā sadisā pāpadhammāti vadati. Karontupāyasoti taṃ taṃ kiccaṃ	3968	
PA_atk-s05_14a1:3968_2	upāyena karonti. Ītīnipātenāti visamavātamūsikasalabhasukapāṇakasetaṭṭhikarogādīnaṃ	3968	
PA_atk-s05_14a1:3968_3	sassupaddavānaṃ aññataranipātena vā. Tatoti tato sassato te kiñci phalaṃ na vindanti,	3968	
PA_atk-s05_14a1:3968_4	tesampi āsacchedanakammaṃ tvameva karosīti vadati. Athattakārānīti yuddhabhūmīsu	3968	
PA_atk-s05_14a1:3968_5	purisakāre. Āsaṃ purakkhatvāti issariyāsaṃ purato katvā. Bhatturatthāti sāmino atthāya.	3968	
PA_atk-s05_14a1:3968_6	Atigāḷitāti paccatthikehi atipīḷitā viluttasāpateyyā ddhastasenavāhanā hutvā. Panassantīti	3968	
PA_atk-s05_14a1:3968_7	palāyanti. Aladdha kiñcananti kiñci issariyaṃ alabhitvā. Iti etesampi issariyālābhaṃ	3968	
PA_atk-s05_14a1:3968_8	tvameva karosīti vadati. Saggādhimanāti saggaṃ adhigantumanā. Lūkhanti nirojaṃ pañcatapādikaṃ	3968	
PA_atk-s05_14a1:3968_9	kāyakilamathaṃ. Cirantaranti cirakālaṃ. Āsā visaṃvādikasammatā imeti evaṃ ime sattā	3968	
PA_atk-s05_14a1:3968_10	saggāsāya duggatiṃ gacchanti, tasmā tvaṃ āsā nāma visaṃvādikasammatā visaṃvādikāti	39681	
PA_atk-s05_14a1:3968_11	saṅkhaṃ gatā. Āseti taṃ ālapati.	39681	
PA_atk-s05_14a1:3969	Sāpi tena paṭikkhittā antaradhāyi. Tato saddhāya saddhiṃ sallapanto gāthamāha –	396	
PA_atk-s05_14a1:3971	“Daddallamānā yasasā yasassinī, jighaññanāmavhayanaṃ disaṃ pati;	397	
PA_atk-s05_14a1:3972	Pucchāmi taṃ kañcanavelliviggahe, ācikkha me tvaṃ katamāsi devate”ti.	397	
PA_atk-s05_14a1:3973	Tattha daddallamānāti jalamānā. Jighaññanāmavhayananti aparāti ca pacchimāti ca evaṃ jighaññena lāmakena nāmena vuccamānaṃ disaṃ pati daddallamānā tiṭṭhasi.	397	
PA_atk-s05_14a1:3974	Tato sā gāthamāha –	397	
PA_atk-s05_14a1:3976	“Saddhāha devī manujehi pūjitā, apāpasattūpanisevinī sadā;	397	
PA_atk-s05_14a1:3977	Sudhāvivādena tavanti māgatā, taṃ maṃ sudhāya varapañña bhājayā”ti.	397	
PA_atk-s05_14a1:3978_0	Tattha saddhāti yassa kassaci vacanapattiyāyanā sāvajjāpi hoti anavajjāpi. Pūjitāti	3978	
PA_atk-s05_14a1:3978_1	anavajjakoṭṭhāsavasena pūjitā. Apāpasattūpanisevinīti anavajjasaddhāya ca ekantapattiyāyanusabhāvāra	3978	
PA_atk-s05_14a1:3978_2	paresupi pattiyāyanavidahanasamatthāya devatāyetaṃ nāmaṃ.	3978	
PA_atk-s05_14a1:3979	Athaṃ naṃ kosiyo “ime sattā yassa kassaci vacanaṃ saddahitvā taṃ taṃ karontā kattabbato akattabbameva bahutaraṃ karonti, taṃ sabbaṃ tayā kāritaṃ nāma hotī”ti vatvā evamāha –	397	
PA_atk-s05_14a1:3981	“Dānaṃ damaṃ cāgamathopi saṃyamaṃ, ādāya saddhāya karonti hekadā;	398	
PA_atk-s05_14a1:3982	Theyyaṃ musā kūṭamathopi pesuṇaṃ, karonti heke puna viccutā tayā.	398	
PA_atk-s05_14a1:3984	“Bhariyāsu poso sadisīsu pekkhavā, sīlūpapannāsu patibbatāsupi;	398	
PA_atk-s05_14a1:3985	Vinetvāna chandaṃ kulitthirāsupi, karoti saddhaṃ puna kumbhadāsiyā.	398	
PA_atk-s05_14a1:3987	“Tvameva saddhe paradārasevinī, pāpaṃ karosi kusalampi riñcasi;	398	
PA_atk-s05_14a1:3988	Na tādisī arahati āsanūdakaṃ, kuto sudhā gaccha na mayha ruccasī”ti.	398	
PA_atk-s05_14a1:3989_0	Tattha dānanti dasavatthukaṃ puññacetanaṃ. Damanti indriyadamanaṃ. Cāganti deyyadhammapariccāgaṃ.	3989	
PA_atk-s05_14a1:3989_1	Saṃyamanti sīlaṃ. Ādāya saddhāyāti “etāni dānādīni mahānisaṃsāni kattabbānī”ti vadataṃ	3989	
PA_atk-s05_14a1:3989_2	vacanaṃ saddhāya ādiyitvāpi karonti ekadā. Kūṭanti tulākūṭādikaṃ vā gāmakūṭādikaṃ	3989	
PA_atk-s05_14a1:3989_3	kammaṃ vā. Karonti heketi eke manussā evarūpesu nāma kālesu imesañca atthāya theyyādīni	3989	
PA_atk-s05_14a1:3989_4	kattabbānīti kesañci vacanaṃ saddahitvā etānipi karonti. Puna viccutā tayāti puna	3989	
PA_atk-s05_14a1:3989_5	tayā visuttā sāvajjadukkhavipākānetāni na kattabbānīti vadataṃ vacanaṃ apattiyāyitvāpi	3989	
PA_atk-s05_14a1:3989_6	karonti. Iti tava vasena sāvajjampi anavajjampi kareyyāsi vadati.	3989	
PA_atk-s05_14a1:3990_0	Sadisīsūti jātigottasīlādīhi sadisīsu. Pekkhavāti pekkhā vuccati taṇhā, sataṇhoti	3990	
PA_atk-s05_14a1:3990_1	attho. Chandanti chandarāgaṃ. Karoti saddhanti kumbhadāsiyāpi vacane saddhaṃ karoti,	3990	
PA_atk-s05_14a1:3990_2	tassā “ahaṃ tumhākaṃ idaṃ nāma upakāraṃ karissāmī”ti vadantiyā pattiyāyitvā kulitthiyopi	3990	
PA_atk-s05_14a1:3990_3	chaḍḍetvā tameva paṭisevati, asukā nāma tumhesu paṭibaddhacittāti kumbhadāsiyāpi	3990	
PA_atk-s05_14a1:3990_4	vacane saddhaṃ katvāva paradāraṃ sevati. Tvameva saddhe paradārasevinīti yasmā taṃ	3990	
PA_atk-s05_14a1:3990_5	taṃ pattiyāyitvā tava vasena paradāraṃ sevanti pāpaṃ karonti kusalaṃ jahanti, tasmā	3990	
PA_atk-s05_14a1:3990_6	tvameva paradārasevinī tvaṃ pāpāni karosi, kusalampi riñcasi, natthi tayā samā lokavināsikā	3990	
PA_atk-s05_14a1:3990_7	pāpadhammā, gaccha na me ruccasīti.	3990	
PA_atk-s05_14a1:3991	Sā tattheva antaradhāyi. Kosiyopi uttarato ṭhitāya hiriyā saddhiṃ sallapanto gāthādvayamāha –	399	
PA_atk-s05_14a1:3993	“Jighaññarattiṃ aruṇasmimūhate, yā dissati uttamarūpavaṇṇinī;	399	
PA_atk-s05_14a1:3994	Tathūpamā maṃ paṭibhāsi devate, ācikkha me tvaṃ katamāsi accharā.	399	
PA_atk-s05_14a1:3996	“Kāḷā nidāgheriva aggijāriva, anileritā lohitapattamālinī;	399	
PA_atk-s05_14a1:3997	Kā tiṭṭhasi mandamigāvalokayaṃ, bhāsesamānāva giraṃ na muñcasī”ti.	399	
PA_atk-s05_14a1:3998_0	Tattha jighaññarattinti pacchimarattiṃ, rattipariyosāneti attho. Ūhateti aruṇe uggate.	3998	
PA_atk-s05_14a1:3998_1	Yāti yā puratthimā disā rattasuvaṇṇatāya uppamarūpadharā hutvā dissati. Kāḷā nidāgherivāti	3998	
PA_atk-s05_14a1:3998_2	nidāghasamaye kāḷavalli viya. Aggijārivāti aggijālā iva, sāpi nijjhāmakhettesu taruṇauṭṭhitakāḷavalli	3998	
PA_atk-s05_14a1:3998_3	viyāti attho. Lohitapattamālinīti lohitavaṇṇehi pattehi parivutā. Kā tiṭṭhasīti yathā	3998	
PA_atk-s05_14a1:3998_4	sā taruṇakāḷavalli vāteritā vilāsamānā sobhamānā tiṭṭhati, evaṃ kā nāma tvaṃ tiṭṭhasi.	3998	
PA_atk-s05_14a1:3998_5	Bhāsesamānāvāti mayā saddhiṃ bhāsitukāmā viya hosi, na ca giraṃ muñcasi.	3998	
PA_atk-s05_14a1:3999	Tato sā gāthamāha –	399	
PA_atk-s05_14a1:4001	“Hirāha devī manujehi pūjitā, apāpasattūpanisevinī sadā;	400	
PA_atk-s05_14a1:4002	Sudhāvivādena tavantimāgatā, sāhaṃ na sakkomi sudhampi yācituṃ;	400	
PA_atk-s05_14a1:4003	Kopīnarūpā viya yācanitthiyā”ti.	400	
PA_atk-s05_14a1:4004_0	Tattha hirāhanti hirī ahaṃ. Sudhampīti sā ahaṃ sudhābhojanaṃ taṃ yācitumpi na sakkomi.	4004	
PA_atk-s05_14a1:4004_1	Kiṃkāraṇā? Kopīnarūpā viya yācanitthiyā, yasmā itthiyā yācanā nāma kopīnarūpā viya	4004	
PA_atk-s05_14a1:4004_2	rahassaṅgavivaraṇasadisā hoti, nillajjā viya hotīti attho.	4004	
PA_atk-s05_14a1:4005	Taṃ sutvā tāpaso dve gāthā abhāsi –	400	
PA_atk-s05_14a1:4007	“Dhammena ñāyena sugatte lacchasi, eso hi dhammo na hi yācanā sudhā.	400	
PA_atk-s05_14a1:4008	Taṃ taṃ ayācantimahaṃ nimantaye, sudhāya yañcicchasi tampi dammi te.	400	
PA_atk-s05_14a1:4010	“Sā tvaṃ mayā ajja sakamhi assame, nimantitā kañcanavelliviggahe;	401	
PA_atk-s05_14a1:4011	Tuvañhi me sabbarasehi pūjiyā, taṃ pūjayitvāna sudhampi asniye”ti.	401	
PA_atk-s05_14a1:4012_0	Tattha dhammenāti sabhāvena. Ñāyenāti kāraṇena. Na hi yācanā sudhāti na hi yācanāya	4012	
PA_atk-s05_14a1:4012_1	sudhā labbhati, teneva kāraṇena itarā tisso nalabhiṃsu. Taṃ tanti tasmā taṃ. Yañcicchasīti	4012	
PA_atk-s05_14a1:4012_2	na kevalaṃ nimantemiyeva, yañca sudhaṃ icchasi, tampi dammi te. Kañcanavelliviggaheti	4012	
PA_atk-s05_14a1:4012_3	kañcanarāsisassirikasarīre. Pūjiyāti na kevalaṃ sudhāya, aññehipi sabbarasehi tvaṃ	4012	
PA_atk-s05_14a1:4012_4	mayā pūjetabbayuttakāva. Asniyeti taṃ pūjetvā sace sudhāya avasesaṃ bhavissati, ahampi bhuñjissāmi.	4012	
PA_atk-s05_14a1:4013	Tato aparā abhisambuddhagāthā –	401	
PA_atk-s05_14a1:4015	“Sā kosiyenānumatā jutīmatā, addhā hiri rammaṃ pāvisi yassamaṃ;	401	
PA_atk-s05_14a1:4016	Udakavantaṃ phalamariyapūjitaṃ, apāpasattūpanisevitaṃ sadā.	401	
PA_atk-s05_14a1:4018	“Rukkhaggahānā bahukettha pupphitā, ambā piyālā panasā ca kiṃsukā;	401	
PA_atk-s05_14a1:4019	Sobhañjanā loddamathopi paddhakā, kekā ca bhaṅgā tilakā supupphitā.	401	
PA_atk-s05_14a1:4021	“Sālā karerī bahukettha jambuyo, assatthanigrodhamadhukavetasā;	402	
PA_atk-s05_14a1:4022	Uddālakā pāṭali sinduvārakā, manuññagandhā mucalindaketakā.	402	
PA_atk-s05_14a1:4024	“Hareṇukā veḷukā keṇu tindukā, sāmākanīvāramathopi cīnakā;	402	
PA_atk-s05_14a1:4025	Mocā kadalī bahukettha sāliyo, pavīhayo ābhūjino ca taṇḍulā.	402	
PA_atk-s05_14a1:4027	“Tassevuttarapassena, jātā pokkharaṇī sivā;	402	
PA_atk-s05_14a1:4028	Akakkasā apabbhārā, sādhu appaṭigandhikā.	402	
PA_atk-s05_14a1:4030	“Tattha macchā sanniratā, khemino bahubhojanā;	403	
PA_atk-s05_14a1:4031	Siṅgū savaṅkā saṃkulā, satavaṅkā ca rohitā;	403	
PA_atk-s05_14a1:4032	Āḷigaggarakākiṇṇā, pāṭhīnā kākamacchakā.	403	
PA_atk-s05_14a1:4034	“Tattha pakkhī sanniratā, khemino bahubhojanā;	403	
PA_atk-s05_14a1:4035	Haṃsā koñcā mayūrā ca, cakkavākā ca kukkuhā;	403	
PA_atk-s05_14a1:4036	Kuṇālakā bahū citrā, sikhaṇḍī jīvajīvakā.	403	
PA_atk-s05_14a1:4038	“Tattha pānāya māyanti, nānā migagaṇā bahū;	403	
PA_atk-s05_14a1:4039	Sīhā byagghā varāhā ca, acchakokataracchayo.	403	
PA_atk-s05_14a1:4041	“Palāsādā gavajā ca, mahiṃsā rohitā rurū;	404	
PA_atk-s05_14a1:4042	Eṇeyyā ca varāhā ca, gaṇino nīkasūkarā;	404	
PA_atk-s05_14a1:4043	Kadalimigā bahukettha, biḷārā sasakaṇṇikā.	404	
PA_atk-s05_14a1:4045	“Chamāgirī pupphavicitrasanthatā, dijābhighuṭṭhā dijasaṅghasevitā”ti.	404	
PA_atk-s05_14a1:4046_0	Tattha jutīmatāti ānubhāvasampannena. Pāvisi yassamanti pāvisi assamaṃ, ya-kāro byañjanasandhikaro.	4046	
PA_atk-s05_14a1:4046_1	Udakavantanti tesu tesu ṭhānesu udakasampannaṃ. Phalanti anekaphalasampannaṃ. Ariyapūjitanti	4046	
PA_atk-s05_14a1:4046_2	nīvaraṇadosarahitehi jhānalābhīhi ariyehi pūjitaṃ pasatthaṃ. Rukkhaggahānāti pupphūpagaphalūpagarukkhagahanā.	4046	
PA_atk-s05_14a1:4046_3	Sobhañjanāti siggurukkhā. Loddamathopi paddhakāti loddarukkhā ca padumarukkhā ca.	4046	
PA_atk-s05_14a1:4046_4	Kekā ca bhaṅgāti evaṃnāmakā rukkhā eva. Karerīti karerirukkhā. Uddālakāti vātaghātakā.	4046	
PA_atk-s05_14a1:4046_5	Mucalindaketakāti mucalindā ca pañcavidhaketakā ca. Hareṇukāti aparaṇṇajāti. Veḷukāti	4046	
PA_atk-s05_14a1:4046_6	vaṃsabhedakā. Keṇūti araññamāsā. Tindukāti timbarurukkhā. Cīnakāti khuddakarājamāsā.	4046	
PA_atk-s05_14a1:4046_7	Mocāti aṭṭhikakadaliyo. Sāliyoti nānappakārā jātassaraṃ upanissāya jātā sāliyo. Pavīhayoti	4046	
PA_atk-s05_14a1:4046_8	nānappakārā vīhayo. Ābhūjinoti bhujapattā. Taṇḍulāti nikkuṇḍakathusāni sayaṃjātataṇḍulasīsāni.	4046	
PA_atk-s05_14a1:4047_0	Tassevāti, bhikkhave, tasseva assamassa uttaradisābhāge. Pokkharaṇīti pañcavidhapadumasañchannā	4047	
PA_atk-s05_14a1:4047_1	jātassarapokkharaṇī. Akakkasāti macchasippikasevālādikakkasarahitā. Apabbhārāti acchinnataṭā	4047	
PA_atk-s05_14a1:4047_2	samatitthā. Appaṭigandhikāti apaṭikkūlagandhena udakena samannāgatā. Tatthāti tassā	4047	
PA_atk-s05_14a1:4047_3	pokkharaṇiyā. Kheminoti abhayā. “Siṅgū”tiādīni tesaṃ macchānaṃ nāmāni. Kuṇālakāti	4047	
PA_atk-s05_14a1:4047_4	kokilā. Citrāti citrapattā. Sikhaṇḍīti uṭṭhitasikhā morā, aññepi vā matthake jātasikhā	4047	
PA_atk-s05_14a1:4047_5	pakkhino. Pānāya māyantīti pānāya āyanti. Palāsādāti khaggā. Gavajāti gavayā. Gaṇinoti	4047	
PA_atk-s05_14a1:4047_6	gokaṇṇā. Kaṇṇikāti kaṇṇikamigā. Chamāgirīti bhūmisamapatthaṭā piṭṭhipāsāṇā. Pupphavicitrasanthatāti	4047	
PA_atk-s05_14a1:4047_7	vicitrapupphasanthatā. Dijābhighuṭṭhāti madhurassarehi dijehi abhighuṭṭhā. Evarūpā	4047	
PA_atk-s05_14a1:4047_8	tattha bhūmipabbatāti evaṃ bhagavā kosiyassa assamaṃ vaṇṇeti.	4047	
PA_atk-s05_14a1:4048	Idāni hirideviyā tattha pavisanādīni dassetuṃ āha –	404	
PA_atk-s05_14a1:4050	“Sā suttacā nīladumābhilambitā, vijjū mahāmegharivānupajjatha;	405	
PA_atk-s05_14a1:4051	Tassā susambandhasiraṃ kusāmayaṃ, suciṃ sugandhaṃ ajinūpasevitaṃ;	405	
PA_atk-s05_14a1:4052	Atricca kocchaṃ hirimetadabravi, nisīda kalyāṇi sukhayidamāsanaṃ.	405	
PA_atk-s05_14a1:4054	“Tassā tadā kocchagatāya kosiyo, yadicchamānāya jaṭājinandharo;	405	
PA_atk-s05_14a1:4055	Navehi pattehi sayaṃ sahūdakaṃ, sudhābhihāsī turito mahāmuni.	405	
PA_atk-s05_14a1:4057	“Sā taṃ paṭiggayha ubhohi pāṇibhi, iccabravi attamanā jaṭādharaṃ;	405	
PA_atk-s05_14a1:4058	Handāhaṃ etarahi pūjitā tayā, gaccheyyaṃ brahme tidivaṃ jitāvinī.	405	
PA_atk-s05_14a1:4060	“Sā kosiyenānumatā jutīmatā, udīritā vaṇṇamadena mattā;	406	
PA_atk-s05_14a1:4061	Sakāse gantvāna sahassacakkhuno, ayaṃ sudhā vāsava dehi me jayaṃ.	406	
PA_atk-s05_14a1:4063	“Tamena sakkopi tadā apūjayi, sahindadevā surakaññamuttamaṃ;	406	
PA_atk-s05_14a1:4064	Sā pañjalī devamanussapūjitā, navamhi kocchamhi yadā upāvisī”ti.	406	
PA_atk-s05_14a1:4065_0	Tattha suttacāti succhavī. Nīladumābhilambitāti nīlesu dumesu abhilambitā hutvā,	4065	
PA_atk-s05_14a1:4065_1	taṃ taṃ nīladumasākhaṃ parāmasantīti attho. Mahāmegharivāti tena nimantitā mahāmeghavijju	4065	
PA_atk-s05_14a1:4065_2	viya tassa taṃ assamaṃ pāvisi. Tassāti tassā hiriyā. Susambandhasiranti suṭṭhu sambandhasīsaṃ.	4065	
PA_atk-s05_14a1:4065_3	Kusāmayanti usīrādimissakakusatiṇamayaṃ. Sugandhanti usīrena ceva aññena sugandhatiṇena	4065	
PA_atk-s05_14a1:4065_4	ca missakattā sugandhaṃ. Ajinūpasevitanti upariatthatena ajinacammena upasevitaṃ.	4065	
PA_atk-s05_14a1:4065_5	Atricca kocchanti evarūpaṃ kocchāsanaṃ paṇṇasāladvāre attharitvā. Sukhayidamāsananti	4065	
PA_atk-s05_14a1:4065_6	sukhaṃ nisīda idamāsanaṃ.	4065	
PA_atk-s05_14a1:4066_0	Yanti yāvadatthaṃ. Icchamānāyāti sudhaṃ icchantiyā. Navehi pattehīti taṅkhaṇaññeva	4066	
PA_atk-s05_14a1:4066_1	pokkharaṇito ābhatehi allapaduminipattehi. Sayanti sahatthena. Sahūdakanti dakkhiṇodakasahitaṃ.	4066	
PA_atk-s05_14a1:4066_2	Sudhābhihāsīti sudhaṃ abhihari. Turitoti somanassavegena turito. Handāti vavassaggatthe	4066	
PA_atk-s05_14a1:4066_3	nipāto. Jitāvinīti vijayappattā hutvā.	4066	
PA_atk-s05_14a1:4067_0	Anumatāti idāni yathāruciṃ gacchāti anuññātā. Udīritāti tidasapuraṃ gantvā sakkassa	4067	
PA_atk-s05_14a1:4067_1	santike ayaṃ sudhāti udīrayi. Surakaññanti devadhītaraṃ. Uttamanti pavaraṃ. Sā pañjalī	4067	
PA_atk-s05_14a1:4067_2	devamanussapūjitāti pañjalī devehi ca manussehi ca pūjitā. Yadāti yadā nisīdanatthāya	4067	
PA_atk-s05_14a1:4067_3	sakkena dāpite nave kañcanapīṭhasaṅkhāte kocche sā upāvisi, tadā naṃ tattha nisinnaṃ	4067	
PA_atk-s05_14a1:4067_4	sakko ca sesadevatā ca pāricchattakapupphādīhi pūjayiṃsu.	4067	
PA_atk-s05_14a1:4068_0	Evaṃ sakko taṃ pūjetvā cintesi – “kena nu kho kāraṇena kosiyo sesānaṃ adatvā imissāva	4068	
PA_atk-s05_14a1:4068_1	sudhaṃ adāsī”ti. So tassa kāraṇassa jānanatthāya puna mātaliṃ pesesi. Tamatthaṃ āvi	4068	
PA_atk-s05_14a1:4068_2	karonto satthā āha –	4068	
PA_atk-s05_14a1:4070	“Tameva saṃsī punadeva mātaliṃ, sahassanetto tidasānamindo;	407	
PA_atk-s05_14a1:4071	Gantvāna vākyaṃ mama brūhi kosiyaṃ, āsāya saddhā siriyā ca kosiya;	407	
PA_atk-s05_14a1:4072	Hirī sudhaṃ kena malattha hetunā”ti.	407	
PA_atk-s05_14a1:4073	Tattha saṃsīti abhāsi. Vākyaṃ mamāti mama vākyaṃ kosiyaṃ brūhi. Āsāya saddhā siriyā cāti āsāto ca saddhāto ca sirito ca hirīyeva kena hetunā sudhamalatthāti.	407	
PA_atk-s05_14a1:4074	So tassa vacanaṃ sampaṭicchitvā vejayantarathamāruyha agamāsi. Tamatthaṃ pakāsento satthā āha –	407	
PA_atk-s05_14a1:4076	“Taṃ suplavatthaṃ udatārayī rathaṃ, daddallamānaṃ upakāriyasādisaṃ;	407	
PA_atk-s05_14a1:4077	Jambonadīsaṃ tapaneyyasannibhaṃ, alaṅkataṃ kañcanacittasannibhaṃ.	407	
PA_atk-s05_14a1:4079	“Suvaṇṇacandettha bahū nipātitā, hatthī gavāssā kikibyagghadīpiyo;	407	
PA_atk-s05_14a1:4080	Eṇeyyakā laṅghamayettha pakkhino, migettha veḷuriyamayā yudhā yutā.	408	
PA_atk-s05_14a1:4082	“Tatthassarājaharayo ayojayuṃ, dasasatāni susunāgasādise;	408	
PA_atk-s05_14a1:4083	Alaṅkate kañcanajāluracchade, āveḷine saddagame asaṅgite.	408	
PA_atk-s05_14a1:4085	“Taṃ yānaseṭṭhaṃ abhiruyha mātali, disā imāyo abhinādayittha;	408	
PA_atk-s05_14a1:4086	Nabhañca selañca vanappatiniñca, sasāgaraṃ pabyathayittha mediniṃ.	408	
PA_atk-s05_14a1:4088	“Sa khippameva upagamma assamaṃ, pāvāramekaṃsakato katañjalī;	408	
PA_atk-s05_14a1:4089	Bahussutaṃ vuddhaṃ vinītavantaṃ, iccabravi mātali devabrāhmaṇaṃ.	408	
PA_atk-s05_14a1:4091	“Indassa vākyaṃ nisāmehi kosiya, dūto ahaṃ pucchati taṃ purindado;	409	
PA_atk-s05_14a1:4092	Āsāya saddhā siriyā ca kosiya, hirī sudhaṃ kena malattha hetunā”ti.	409	
PA_atk-s05_14a1:4093_0	Tattha taṃ suplavatthanti taṃ vejayantarathaṃ sukhena plavanatthaṃ. Udatārayīti uttāresi	4093	
PA_atk-s05_14a1:4093_1	ukkhipitvā gamanasajjamakāsi. Upakāriyasādisanti upakaraṇabhaṇḍehi sadisaṃ, yathā	4093	
PA_atk-s05_14a1:4093_2	tassa aggisikhāya samānavaṇṇāni upakaraṇāni jalanti, tatheva jalitanti attho. Jambonadīsanti	4093	
PA_atk-s05_14a1:4093_3	jambunadasaṅkhātaṃ rattasuvaṇṇamayaṃ īsaṃ. Kañcanacittasannibhanti, kañcanamayena	4093	
PA_atk-s05_14a1:4093_4	sattaratanavicittena aṭṭhamaṅgalena samannāgataṃ. Suvaṇṇacandetthāti suvaṇṇamayā	4093	
PA_atk-s05_14a1:4093_5	candakā ettha rathe. Hatthīti suvaṇṇarajatamaṇimayā hatthī. Gavādīsupi eseva nayo.	4093	
PA_atk-s05_14a1:4093_6	Laṅghamayettha pakkhinoti ettha rathe laṅghamayā nānāratanamayā pakkhigaṇāpi paṭipāṭiyā	4093	
PA_atk-s05_14a1:4093_7	ṭhitā. Yudhā yutāti attano attano yudhena saddhiṃ yuttā hutvā dassitā.	4093	
PA_atk-s05_14a1:4094_0	Assarājaharayoti harivaṇṇamanomayaassarājāno. Susunāgasādiseti balasampattiyā taruṇanāgasadise.	4094	
PA_atk-s05_14a1:4094_1	Kañcanajāluracchadeti kañcanajālamayena uracchadālaṅkārena samannāgate. Āveḷineti	4094	
PA_atk-s05_14a1:4094_2	āveḷasaṅkhātehi kaṇṇālaṅkārehi yutte. Saddagameti patodappahāraṃ vinā saddamatteneva	4094	
PA_atk-s05_14a1:4094_3	gamanasīle. Asaṅgīteti nissaṅge sīghajave evarūpe assarāje tattha yojesunti attho.	4094	
PA_atk-s05_14a1:4095_0	Abhinādayitthāti yānasaddena ekaninnādaṃ akāsi. Vanappatiniñcāti vanappatinī ca vanasaṇḍe	4095	
PA_atk-s05_14a1:4095_1	cāti attho. Pabyathayitthāti kampayittha. Tattha ākāsaṭṭhakavimānakampanena nabhakampanaṃ	4095	
PA_atk-s05_14a1:4095_2	veditabbaṃ. Pāvāramekaṃsakatoti ekaṃsakatapāvāradibbavattho. Vuddhanti guṇavuddhaṃ.	4095	
PA_atk-s05_14a1:4095_3	Vinītavantanti vinītena ācāravattena samannāgataṃ. Iccabravīti rathaṃ ākāse ṭhapetvā	4095	
PA_atk-s05_14a1:4095_4	otaritvā evaṃ abravi. Devabrāhmaṇanti devasamaṃ brāhmaṇaṃ.	4095	
PA_atk-s05_14a1:4096	So tassa vacanaṃ sutvā gāthamāha –	409	
PA_atk-s05_14a1:4098	“Andhā sirī maṃ paṭibhāti mātali, saddhā aniccā pana devasārathi.	409	
PA_atk-s05_14a1:4099	Āsā visaṃvādikasammatā hi me, hirī ca ariyamhi guṇe patiṭṭhitā”ti.	409	
PA_atk-s05_14a1:4100_0	Tattha andhāti sippādisampannepi asampannepi bhajanato “andhā”ti maṃ paṭibhāti. Aniccāti	4100	
PA_atk-s05_14a1:4100_1	saddhā pana taṃ taṃ vatthuṃ pahāya aññasmiṃ aññasmiṃ uppajjanato hutvā abhāvākārena	4100	
PA_atk-s05_14a1:4100_2	“aniccā”ti maṃ paṭibhāti. Visaṃvādikasammatāti āsā pana yasmā dhanatthikā nāvāya	4100	
PA_atk-s05_14a1:4100_3	samuddaṃ pakkhanditvā vinaṭṭhapābhatā enti, tasmā “visaṃvādikā”ti maṃ paṭibhāti.	4100	
PA_atk-s05_14a1:4100_4	Ariyamhi guṇeti hirī pana hirottappasabhāvasaṅkhāte parisuddhe ariyaguṇe patiṭṭhitāti.	4100	
PA_atk-s05_14a1:4101	Idāni tassā guṇaṃ vaṇṇento āha –	410	
PA_atk-s05_14a1:4103	“Kumāriyo yācimā gottarakkhitā, jiṇṇā ca yā yā ca sabhattuitthiyo;	410	
PA_atk-s05_14a1:4104	Tā chandarāgaṃ purisesu uggataṃ, hiriyā nivārenti sacittamattano.	410	
PA_atk-s05_14a1:4106	“Saṅgāmasīse sarasattisaṃyute, parājitānaṃ patataṃ palāyinaṃ;	410	
PA_atk-s05_14a1:4107	Hiriyā nivattanti jahitva jīvitaṃ, te sampaṭicchanti punā hirīmanā.	410	
PA_atk-s05_14a1:4109	“Velā yathā sāgaravegavārinī, hirāya hi pāpajanaṃ nivārinī;	410	
PA_atk-s05_14a1:4110	Taṃ sabbaloke hirimariyapūjitaṃ, indassa taṃ vedaya devasārathī”ti.	411	
PA_atk-s05_14a1:4111_0	Tattha jiṇṇāti vidhavā. Sabhattūti sasāmikā taruṇitthiyo. Attanoti tā sabbāpi parapurisesu	4111	
PA_atk-s05_14a1:4111_1	attano chandarāgaṃ uggataṃ viditvā “ayuttametaṃ amhāka”nti hiriyā sacittaṃ nivārenti,	4111	
PA_atk-s05_14a1:4111_2	pāpakammaṃ na karonti. Patataṃ palāyinanti patantānañca palāyantānañca antare. Jahitva	4111	
PA_atk-s05_14a1:4111_3	jīvitanti ye hirimanto honti, te attano jīvitaṃ cajitvā hiriyā nivattanti, evaṃ nivattā	4111	
PA_atk-s05_14a1:4111_4	ca pana te hirīmanā puna attano sāmikaṃ sampaṭicchanti, amittahatthato mocetvā gaṇhanti.	4111	
PA_atk-s05_14a1:4111_5	Pāpajanaṃ nivārinīti pāpato janaṃ nivārinī, ayameva vā pāṭho. Tanti taṃ hiriṃ. Ariyapūjitanti	4111	
PA_atk-s05_14a1:4111_6	ariyehi buddhādīhi pūjitaṃ. Indassa taṃ vedayāti yasmā evaṃ mahāguṇā ariyapūjitāvesā,	4111	
PA_atk-s05_14a1:4111_7	tasmā taṃ evaṃ uttamā nāmesāti indassa kathehīti.	4111	
PA_atk-s05_14a1:4112	Taṃ sutvā mātali gāthamāha –	411	
PA_atk-s05_14a1:4114	“Ko te imaṃ kosiya diṭṭhimodahi, brahmā mahindo atha vā pajāpati;	411	
PA_atk-s05_14a1:4115	Hirāya devesu hi seṭṭhasammatā, dhītā mahindassa mahesi jāyathā”ti.	411	
PA_atk-s05_14a1:4116_0	Tattha diṭṭhinti “hirī nāma mahāguṇā ariyapūjitā”ti laddhiṃ. Odahīti hadaye pavesesi.	4116	
PA_atk-s05_14a1:4116_1	Seṭṭhasammatāti tava santike sudhāya laddhakālato paṭṭhāya indassa santike kañcanāsanaṃ	4116	
PA_atk-s05_14a1:4116_2	labhitvā sabbadevatāhi pūjiyamānā uttamasammatā jāyatha.	4116	
PA_atk-s05_14a1:4117_0	Evaṃ tasmiṃ kathenteyeva kosiyassa taṅkhaṇaññeva cavanadhammo jāto. Atha naṃ, mātali,	4117	
PA_atk-s05_14a1:4117_1	“kosiya āyusaṅkhāro te ossaṭṭho, cavanadhammopi te sampatto, kiṃ te manussalokena,	4117	
PA_atk-s05_14a1:4117_2	devalokaṃ gacchāmā”ti tattha netukāmo hutvā gāthamāha –	4117	
PA_atk-s05_14a1:4119	“Handehi dāni tidivaṃ apakkama, rathaṃ samāruyha mamāyitaṃ imaṃ;	411	
PA_atk-s05_14a1:4120	Indo ca taṃ indasagotta kaṅkhati, ajjeva tvaṃ indasahabyataṃ vajā”ti.	412	
PA_atk-s05_14a1:4121	Tattha mamāyitanti piyaṃ manāpaṃ. Indasagottāti purimabhave indena samānagotta. Kaṅkhatīti tavāgamanaṃ icchanto kaṅkhati.	412	
PA_atk-s05_14a1:4122_0	Iti tasmiṃ kosiyena saddhiṃ kathenteyeva kosiyo cavitvā opapātiko devaputto hutvā	4122	
PA_atk-s05_14a1:4122_1	āruyha dibbarathe aṭṭhāsi. Atha naṃ, mātali, sakkassa santikaṃ nesi. Sakko taṃ disvāva	4122	
PA_atk-s05_14a1:4122_2	tuṭṭhamānaso attano dhītaraṃ hirideviṃ tassa aggamahesiṃ katvā adāsi, aparimāṇamassa	4122	
PA_atk-s05_14a1:4122_3	issariyaṃ ahosi. Tamatthaṃ viditvā “anomasattānaṃ kammaṃ nāma evaṃ visujjhatī”ti	4122	
PA_atk-s05_14a1:4122_4	satthā osānagāthamāha –	4122	
PA_atk-s05_14a1:4124	“Evaṃ visujjhanti apāpakammino, atho suciṇṇassa phalaṃ na nassati;	412	
PA_atk-s05_14a1:4125	Ye keci maddakkhu sudhāya bhojanaṃ, sabbeva te indasahabyataṃ gatā”ti.	412	
PA_atk-s05_14a1:4126_0	Tattha apāpakamminoti apāpakammā sattā evaṃ visujjhanti ye keci maddakkhūti ye keci	4126	
PA_atk-s05_14a1:4126_1	sattā tasmiṃ himavantapadese tadā kosiyena hiriyā dīyamānaṃ sudhābhojanaṃ addasaṃsu.	4126	
PA_atk-s05_14a1:4126_2	Sabbeva teti te sabbepi taṃ dānaṃ anumoditvā cittaṃ pasādetvā indasahabyataṃ gatāti.	4126	
PA_atk-s05_14a1:4127_0	Satthā imaṃ dhammadesanaṃ āharitvā “na, bhikkhave, idāneva, pubbepetaṃ adānābhirataṃ	4127	
PA_atk-s05_14a1:4127_1	thaddhamacchariyaṃ samānaṃ ahaṃ damesiṃyevā”ti vatvā jātakaṃ samodhānesi “tadā hirī	4127	
PA_atk-s05_14a1:4127_2	devatā uppalavaṇṇā ahosi, kosiyo dānapati bhikkhu, pañcasikho anuruddho, mātali ānando,	4127	
PA_atk-s05_14a1:4127_3	sūriyo kassapo, cando moggallāno, nārado sāriputto, sakko ahameva ahosi”nti.	4127	
PA_atk-s05_14a1:4128	Sudhābhojanajātakavaṇṇanā tatiyā.	412	
PA_atk-s05_14a1:4130	[536] 4. Kuṇālajātakavaṇṇanā	413	
PA_atk-s05_14a1:4131_0	Evamakkhāyatīti idaṃ satthā kuṇāladahe viharanto anabhiratipīḷite pañcasate bhikkhū	4131	
PA_atk-s05_14a1:4131_1	ārabbha kathesi. Tatrāyaṃ anupubbikathā – sākiyakoliyā kira kapilavatthunagarassa	4131	
PA_atk-s05_14a1:4131_2	ca koliyanagarassa ca antare rohiṇiṃ nāma nadiṃ ekenevāvaraṇena bandhāpetvā sassāni	4131	
PA_atk-s05_14a1:4131_3	kārenti. Atha jeṭṭhamūlamāse sassesu milāyantesu ubhayanagaravāsīnampi kammakārā	4131	
PA_atk-s05_14a1:4131_4	sannipatiṃsu. Tattha koliyanagaravāsino vadiṃsu – “idaṃ udakaṃ ubhayato nīhariyamānaṃ	4131	
PA_atk-s05_14a1:4131_5	neva tumhākaṃ, na amhākaṃ pahossati, amhākaṃ pana sassaṃ ekaudakeneva nipphajjissati,	4131	
PA_atk-s05_14a1:4131_6	idaṃ udakaṃ amhākaṃ dethā”ti. Kapilavatthuvāsino vadiṃsu – “tumhesu koṭṭhe pūretvā	4131	
PA_atk-s05_14a1:4131_7	ṭhitesu mayaṃ rattasuvaṇṇanīlamaṇikāḷakahāpaṇe gahetvā na sakkhissāma pacchipasibbakādihatthā	4131	
PA_atk-s05_14a1:4131_8	tumhākaṃ gharadvāre vicarituṃ, amhākampi sassaṃ ekeneva udakena nipphajjissati, idaṃ	4131	
PA_atk-s05_14a1:4131_9	udakaṃ amhākaṃ dethā”ti. “Na mayaṃ dassāmā”ti? “Mayampi na dassāmā”ti. Evaṃ kalahaṃ	4131	
PA_atk-s05_14a1:4131_10	vaḍḍhetvā eko uṭṭhāya ekassa pahāraṃ adāsi, sopi aññassāti evaṃ aññamaññaṃ paharitvā	41311	
PA_atk-s05_14a1:4131_11	rājakulānaṃ jātiṃ ghaṭṭetvā kalahaṃ pavattesuṃ.	41311	
PA_atk-s05_14a1:4132_0	Koliyakammakārā vadanti – “tumhe kapilavatthuvāsike sākiyadārake gahetvā gajjatha,	4132	
PA_atk-s05_14a1:4132_1	ye soṇasiṅgālādayo viya attano bhaginīhi saddhiṃ vasiṃsu, etesaṃ hatthiassādayo vā	4132	
PA_atk-s05_14a1:4132_2	phalakāvudhāni vā amhākaṃ kiṃ karissantī”ti? Sākiyakammakārā vadanti – “tumhe dāni	4132	
PA_atk-s05_14a1:4132_3	kuṭṭhino dārake gahetvā gajjatha, ye anāthā niggatikā tiracchānā viya kolarukkhe	4132	
PA_atk-s05_14a1:4132_4	vasiṃsu, etesaṃ hatthiassādayo vā phalakāvudhāni vā amhākaṃ kiṃ karissantī”ti? Te	4132	
PA_atk-s05_14a1:4132_5	gantvā tasmiṃ kamme niyuttaamaccānaṃ kathesuṃ, amaccā rājakulānaṃ kathesuṃ. Tato	4132	
PA_atk-s05_14a1:4132_6	sākiyā “bhaginīhi saddhiṃ saṃvāsikānaṃ thāmañca balañca dassessāmā”ti yuddhasajjā	4132	
PA_atk-s05_14a1:4132_7	nikkhamiṃsu. Koliyāpi “kolarukkhavāsīnaṃ thāmañca balañca dassessāmā”ti yuddhasajjā	4132	
PA_atk-s05_14a1:4132_8	nikkhamiṃsu. Apare panācariyā “sākiyakoliyānaṃ dāsīsu udakatthāya nadiṃ gantvā cumbaṭāni	4132	
PA_atk-s05_14a1:4132_9	bhūmiyaṃ nikkhipitvā sukhakathāya sannisinnāsu ekissā cumbaṭaṃ ekā sakasaññāya gaṇhi,	4132	
PA_atk-s05_14a1:4132_10	taṃ nissāya ‘mama cumbaṭaṃ, tava cumbaṭa’nti kalahe pavatte kamena ubhayanagaravāsino	41321	
PA_atk-s05_14a1:4132_11	dāsakammakārā ceva sevakagāmabhojakāmaccauparājāno cāti sabbe yuddhasajjā nikkhamiṃsū”ti	41321	
PA_atk-s05_14a1:4132_12	vadanti. Imamhā pana nayā purimanayova bahūsu aṭṭhakathāsu āgato, yuttarūpo cāti sveva gahetabbo.	41321	
PA_atk-s05_14a1:4133_0	Te pana sāyanhasamaye yuddhasajjā nikkhamissantīti tasmiṃ samaye bhagavā sāvatthiyaṃ	4133	
PA_atk-s05_14a1:4133_1	viharanto paccūsasamaye lokaṃ volokento ime evaṃ yuddhasajje nikkhante addasa, disvā	4133	
PA_atk-s05_14a1:4133_2	ca “mayi gate esa kalaho vūpasamissati nu kho, no”ti upadhārento “ahamettha gantvā	4133	
PA_atk-s05_14a1:4133_3	kalahavūpasamatthaṃ tīṇi jātakāni kathessāmi, tato kalaho vūpasamissati, atha sāmaggidīpanatthāya	4133	
PA_atk-s05_14a1:4133_4	dve jātakāni kathetvā attadaṇḍasuttaṃ desessāmi, desanaṃ sutvā ubhayanagaravāsino	4133	
PA_atk-s05_14a1:4133_5	aḍḍhateyyāni aḍḍhateyyāni kumārasatāni dassanti, ahaṃ te pabbājessāmi, mahanto samāgamo	4133	
PA_atk-s05_14a1:4133_6	bhavissatī”ti sanniṭṭhānaṃ katvā pātova sarīrapaṭijagganaṃ katvā sāvatthiyaṃ piṇḍāya	4133	
PA_atk-s05_14a1:4133_7	caritvā piṇḍapātapaṭikkanto sāyanhasamaye gandhakuṭito nikkhamitvā kassaci anārocetvā	4133	
PA_atk-s05_14a1:4133_8	sayameva pattacīvaramādāya dvinnaṃ senānaṃ antare ākāse pallaṅkaṃ ābhujitvā tesaṃ	4133	
PA_atk-s05_14a1:4133_9	saṃvegajananatthaṃ divā andhakāraṃ kātuṃ kesaraṃsiyo vissajjento nisīdi. Atha nesaṃ	4133	
PA_atk-s05_14a1:4133_10	saṃviggamānasānaṃ attānaṃ dassento chabbaṇṇā buddharaṃsiyo vissajjesi. Kapilavatthuvāsinopi	41331	
PA_atk-s05_14a1:4133_11	bhagavantaṃ disvā “amhākaṃ ñātiseṭṭho satthā āgato, diṭṭho nu kho tena amhākaṃ kalahakaraṇabhāvo”ti	41331	
PA_atk-s05_14a1:4133_12	cintetvā “na kho pana sakkā satthari āgate amhehi parassa sarīre satthaṃ pātetuṃ,	41331	
PA_atk-s05_14a1:4133_13	koliyanagaravāsino amhe hanantu vā bajjhantu vā”ti āvudhāni chaḍḍesuṃ. Koliyanagaravāsinopi tatheva akaṃsu.	41331	
PA_atk-s05_14a1:4134_0	Atha bhagavā otaritvā ramaṇīye padese vālukapuline paññattavarabuddhāsane nisīdi	4134	
PA_atk-s05_14a1:4134_1	anopamāya buddhasiriyā virocamāno. Tepi rājāno bhagavantaṃ vanditvā nisīdiṃsu. Atha	4134	
PA_atk-s05_14a1:4134_2	ne satthā jānantova “kasmā āgatattha, mahārājā”ti pucchi. “Neva, bhante, nadidassanatthāya,	4134	
PA_atk-s05_14a1:4134_3	na kīḷanatthāya, apica kho pana imasmiṃ ṭhāne saṅgāmaṃ paccupaṭṭhāpetvā āgatamhā”ti.	4134	
PA_atk-s05_14a1:4134_4	“Kiṃ nissāya vo kalaho, mahārājā”ti? “Udakaṃ nissāya bhante”ti. “Udakaṃ kiṃ agghati	4134	
PA_atk-s05_14a1:4134_5	mahārājā”ti? “Appagghaṃ, bhante”ti. “Pathavī nāma kiṃ agghati, mahārājā”ti? “Anagghā,	4134	
PA_atk-s05_14a1:4134_6	bhante”ti. “Khattiyā kiṃ agghanti, mahārājā”ti? “Khattiyā nāma anagghā, bhante”ti.	4134	
PA_atk-s05_14a1:4134_7	“Appagghaṃ udakaṃ nissāya kasmā anagghe khattiye nāsetha, mahārāja, kalahasmiñhi	4134	
PA_atk-s05_14a1:4134_8	assādo nāma natthi, kalahavasena hi mahārājā ekāya rukkhadevatāya kāḷasīhena saddhiṃ	4134	
PA_atk-s05_14a1:4134_9	baddhāghāto sakalampi imaṃ kappaṃ anuppattoyevā”ti vatvā phandanajātakaṃ kathesi.	4134	
PA_atk-s05_14a1:4134_10	Tato “parapattiyena nāma mahārājā na bhavitabbaṃ, parapattiyā hi hutvā ekassa sasassa	41341	
PA_atk-s05_14a1:4134_11	kathāya tiyojanasahassavitthate himavante catuppadagaṇā mahāsamuddaṃ pakkhandino	41341	
PA_atk-s05_14a1:4134_12	ahesuṃ, tasmā parapattiyena na bhavitabba”nti vatvā daddarajātakaṃ kathesi. Tato	41341	
PA_atk-s05_14a1:4134_13	“kadāci mahārājā dubbalopi mahabbalassa randhaṃ passati, kadāci mahabbalopi dubbalassa	41341	
PA_atk-s05_14a1:4134_14	randhaṃ passati, laṭukikāpi hi sakuṇikā hatthināgaṃ ghātesī”ti vatvā laṭukikajātakaṃ	41341	
PA_atk-s05_14a1:4134_15	kathesi. Evaṃ kalahavūpasamanatthāya tīṇi jātakāni kathetvā sāmaggiparidīpanatthāya	41341	
PA_atk-s05_14a1:4134_16	dve jātakāni kathesi. “Samaggānañhi mahārājā koci otāraṃ nāma passituṃ na sakkotī”ti	41341	
PA_atk-s05_14a1:4134_17	vatvā rukkhadhammajātakaṃ kathesi. Tato “samaggānaṃ mahārājā koci vivaraṃ passituṃ	41341	
PA_atk-s05_14a1:4134_18	nāsakkhi, yadā pana aññamaññaṃ vivādamakaṃsu, atha ne eko nesādaputto jīvitakkhayaṃ	41341	
PA_atk-s05_14a1:4134_19	pāpetvā ādāya gato, vivāde assādo nāma natthī”ti vatvā vaṭṭakajātakaṃ kathesi. Evaṃ	41341	
PA_atk-s05_14a1:4134_20	imāni pañca jātakāni kathetvā avasāne attadaṇḍasuttaṃ kathesi.	41342	
PA_atk-s05_14a1:4135_0	Atha rājāno pasannā “sace satthā nāgamissa, mayaṃ aññamaññaṃ vadhitvā lohitanadiṃ	4135	
PA_atk-s05_14a1:4135_1	pavattayissāma, satthāraṃ nissāya no jīvitaṃ laddhaṃ. Sace pana satthā agāraṃ ajjhāvasissa,	4135	
PA_atk-s05_14a1:4135_2	dvisahassadīpaparivāraṃ catumahādīparajjaṃ hatthagataṃ abhavissa, atirekasahassaṃ	4135	
PA_atk-s05_14a1:4135_3	kho panassa puttā abhavissaṃsu, tato khattiyaparivārova avicarissa, taṃ kho panesa	4135	
PA_atk-s05_14a1:4135_4	sampattiṃ pahāya nikkhamitvā sambodhiṃ patto, idānipi khattiyaparivārova vicaratū”ti	4135	
PA_atk-s05_14a1:4135_5	ubhayanagaravāsino aḍḍhateyyāni aḍḍhateyyāni kumārasatāni adaṃsu. Bhagavā te pabbājetvā	4135	
PA_atk-s05_14a1:4135_6	mahāvanaṃ agamāsi. Punadivasato paṭṭhāya tehi parivuto ekadā kapilavatthunagare ekadā	4135	
PA_atk-s05_14a1:4135_7	koliyanagareti dvīsu nagaresu piṇḍāya carati. Ubhayanagaravāsino mahāsakkāraṃ kariṃsu.	4135	
PA_atk-s05_14a1:4135_8	Tesaṃ garugāravena na attano ruciyā pabbajitānaṃ anabhirati uppajji. Purāṇadutiyikāyopi	4135	
PA_atk-s05_14a1:4135_9	nesaṃ anabhiratijananatthāya taṃ taṃ vatvā sāsanaṃ pesesuṃ. Te atirekataraṃ ukkaṇṭhiṃsu.	4135	
PA_atk-s05_14a1:4135_10	Bhagavā āvajjento tesaṃ anabhiratabhāvaṃ ñatvā “ime bhikkhū mādisena buddhena saddhiṃ	41351	
PA_atk-s05_14a1:4135_11	ekato vasantā ukkaṇṭhanti, kathaṃ rūpā nu kho tesaṃ dhammakathā sappāyā”ti upadhārento	41351	
PA_atk-s05_14a1:4135_12	kuṇāladhammadesanaṃ passi. Athassa etadahosi – “ahaṃ ime bhikkhū himavantaṃ netvā	41351	
PA_atk-s05_14a1:4135_13	kuṇālakathāya nesaṃ mātugāmadosaṃ pakāsetvā anabhiratiṃ haritvā sotāpattimaggaṃ dassāmī”ti.	41351	
PA_atk-s05_14a1:4136_0	So pubbaṇhasamayaṃ nivāsetvā pattacīvaramādāya kapilavatthuṃ piṇḍāya caritvā pacchābhattaṃ	4136	
PA_atk-s05_14a1:4136_1	piṇḍapātapaṭikkanto bhattakiccavelāyameva te pañcasate bhikkhū āmantetvā “diṭṭhapubbo	4136	
PA_atk-s05_14a1:4136_2	vo, bhikkhave, ramaṇīyo himavantapadeso”ti pucchi. “Nohetaṃ, bhante”ti. “Gacchissatha	4136	
PA_atk-s05_14a1:4136_3	pana himavantacārika”nti? “Bhante, aniddhimanto mayaṃ kathaṃ gamissāmā”ti. “Sace	4136	
PA_atk-s05_14a1:4136_4	pana vo koci gahetvā gaccheyya, gaccheyyāthā”ti? “Āma, bhante”ti. Satthā sabbepi	4136	
PA_atk-s05_14a1:4136_5	te attano iddhiyā gahetvā ākāse uppatitvā himavantaṃ gantvā gaganatale ṭhitova ramaṇīye	4136	
PA_atk-s05_14a1:4136_6	himavantapadese kañcanapabbataṃ rajatapabbataṃ maṇipabbataṃ hiṅgulikapabbataṃ añjanapabbataṃ	4136	
PA_atk-s05_14a1:4136_7	sānupabbataṃ phalikapabbatanti nānāvidhe pabbate, pañca mahānadiyo, kaṇṇamuṇḍakaṃ	4136	
PA_atk-s05_14a1:4136_8	rathakāraṃ sīhapapātaṃ chaddantaṃ tiyaggaḷaṃ anotattaṃ kuṇāladahanti satta dahe dassesi.	4136	
PA_atk-s05_14a1:4136_9	Himavanto ca nāma mahā pañcayojanasatubbedho tiyojanasahassavitthato, tassa imaṃ	4136	
PA_atk-s05_14a1:4136_10	ramaṇīyaṃ ekadesaṃ attano ānubhāvena dassesi. Tattha katanivāsāni sīhabyagghahatthikulādīni	41361	
PA_atk-s05_14a1:4136_11	catuppadānipi ekadesato dassesi. Tattha ārāmarāmaṇeyyakādīni pupphūpagaphalūpage	41361	
PA_atk-s05_14a1:4136_12	rukkhe nānāvidhe sakuṇasaṅghe jalajathalajapupphāni himavantassa puratthimapasse	41361	
PA_atk-s05_14a1:4136_13	suvaṇṇatalaṃ, pucchimapasse hiṅgulatalaṃ dassesi. Imesaṃ rāmaṇeyyakānaṃ diṭṭhakālato	41361	
PA_atk-s05_14a1:4136_14	paṭṭhāya tesaṃ bhikkhūnaṃ purāṇadutiyikāsu chandarāgo pahīno.	41361	
PA_atk-s05_14a1:4137_0	Atha satthā te bhikkhū gahetvā ākāsato otaritvā himavantapacchimapasse saṭṭhiyojanike	4137	
PA_atk-s05_14a1:4137_1	manosilātale sattayojanikassa kappaṭṭhikasālarukkhassa heṭṭhā tiyojanikāya manosilātalāya	4137	
PA_atk-s05_14a1:4137_2	tehi bhikkhūhi parivuto chabbaṇṇarasmiyo vissajjento aṇṇavakucchiṃ khobhetvā jalamāno	4137	
PA_atk-s05_14a1:4137_3	sūriyo viya nisīditvā madhurassaraṃ nicchārento te bhikkhū āmantesi – “bhikkhave,	4137	
PA_atk-s05_14a1:4137_4	imasmiṃ himavante tumhehi adiṭṭhapubbaṃ pucchathā”ti. Tasmiṃ khaṇe dve citrakokilā	4137	
PA_atk-s05_14a1:4137_5	ubhosu koṭīsu daṇḍakaṃ mukhena ḍaṃsitvā majjhe attano sāmikaṃ nisīdāpetvā aṭṭha citrakokilā	4137	
PA_atk-s05_14a1:4137_6	purato, aṭṭha pacchato, aṭṭha vāmato, aṭṭha dakkhiṇato, aṭṭha heṭṭhā, aṭṭha upari	4137	
PA_atk-s05_14a1:4137_7	chāyaṃ katvā evaṃ citrakokilaṃ parivāretvā ākāsenāgacchanti. Atha te bhikkhū taṃ	4137	
PA_atk-s05_14a1:4137_8	sakuṇasaṅghaṃ disvā satthāraṃ pucchiṃsu – “ke nāmete, bhante sakuṇā”ti? “Bhikkhave,	4137	
PA_atk-s05_14a1:4137_9	esa mama porāṇako vaṃso, mayā ṭhapitā paveṇī, maṃ tāva pubbe evaṃ paricariṃsu, tadā	4137	
PA_atk-s05_14a1:4137_10	panesa sakuṇagaṇo mahā ahosi, aḍḍhuḍḍhāni dijakaññāsahassāni maṃ paricariṃsu. Anupubbena	41371	
PA_atk-s05_14a1:4137_11	parihāyitvā idāni ettako jāto”ti. “Kathaṃ evarūpe pana, bhante, vanasaṇḍe etā dijakaññāyo	41371	
PA_atk-s05_14a1:4137_12	tumhe paricariṃsū”ti? Atha nesaṃ satthā “tena hi, bhikkhave, suṇāthā”ti satiṃ upaṭṭhāpetvā	41371	
PA_atk-s05_14a1:4137_13	atītaṃ āharitvā dassento āha –	41371	
PA_atk-s05_14a1:4138_0	“Evamakkhāyati evamanusūyati, sabbosadhadharaṇidhare nekapupphamālyavitate gajagavajamahiṃsarurucamarapasadakhaggagokaṇṇasīhabyagghadīpiacchakokataracchauddārakadali-	4138	
PA_atk-s05_14a1:4138_1	migabiḷārasasakaṇṇikānucarite ākiṇṇanelamaṇḍalamahāvarāhanāgakulakareṇusaṅghādhivuṭṭhe	4138	
PA_atk-s05_14a1:4138_2	issamigasākhamigasarabhamigaeṇīmigavātamigapasadamigapurisālukimpurisayakkharakkha-	4138	
PA_atk-s05_14a1:4138_3	sanisevite amajjavamañjarīdharapahaṭṭhapupphaphusitaggānekapādapagaṇavitake kuraracakoravāraṇamayūraparabhatajīvañjīvakacelāvakabhiṅkārakaravīkamattavihaṅgagaṇasatatasampaghuṭṭhe	4138	
PA_atk-s05_14a1:4138_4	añjanamanosilāharitālahiṅgulakahemarajatakanakānekadhātu- satavinaddhapaṭimaṇḍitapadese	4138	
PA_atk-s05_14a1:4138_5	evarūpe khalu, bho, ramme vanasaṇḍe kuṇālo nāma sakuṇo paṭivasati ativiya citto ativiya	4138	
PA_atk-s05_14a1:4138_6	cittapattacchadano”.	4138	
PA_atk-s05_14a1:4139_0	“Tasseva khalu, bho, kuṇālassa sakuṇassa aḍḍhuḍḍhāni itthisahassāni paricārikā dijakaññāyo,	4139	
PA_atk-s05_14a1:4139_1	atha khalu, bho, dve dijakaññāyo kaṭṭhaṃ mukhena ḍaṃsitvā taṃ kuṇālaṃ sakuṇaṃ majjhe	4139	
PA_atk-s05_14a1:4139_2	nisīdāpetvā uḍḍentimā naṃ kuṇālaṃ sakuṇaṃ addhānapariyāyapathe kilamatho ubbāhetthā”ti.	4139	
PA_atk-s05_14a1:4140	“Pañcasatā dijakaññāyo heṭṭhato heṭṭhato uḍḍenti ‘sacāyaṃ kuṇālo sakuṇo āsanā paripatissati, mayaṃ taṃ pakkhehi paṭiggahessāmā’ti.	414	
PA_atk-s05_14a1:4141	“Pañcasatā dijakaññāyo uparūpari uḍḍenti ‘mā naṃ kuṇālaṃ sakuṇaṃ ātapo paritāpesī’ti.	414	
PA_atk-s05_14a1:4142	“Pañcasatā dijakaññāyo ubhatopassena uḍḍenti ‘mā naṃ kuṇālaṃ sakuṇaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’ti.	414	
PA_atk-s05_14a1:4143_0	“Pañcasatā dijakaññāyo purato purato uḍḍenti ‘mā naṃ kuṇālaṃ sakuṇaṃ gopālakā vā	4143	
PA_atk-s05_14a1:4143_1	pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalena	4143	
PA_atk-s05_14a1:4143_2	vā pāṇinā vā leḍḍunā vā daṇḍena vā satthena vā sakkharāhi vā pahāraṃ adaṃsu, māyaṃ	4143	
PA_atk-s05_14a1:4143_3	kuṇālo sakuṇo gacchehi vā latāhi vā rukkhehi vā sākhāhi vā thambhehi vā pāsāṇehi	4143	
PA_atk-s05_14a1:4143_4	vā balavantehi vā pakkhīhi saṅgamesī’ti.	4143	
PA_atk-s05_14a1:4144	“Pañcasatā dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo ‘māyaṃ kuṇālo sakuṇo āsane pariyukkaṇṭhī’ti.	414	
PA_atk-s05_14a1:4145	“Pañcasatā dijakaññāyo disodisaṃ uḍḍenti anekarukkhavividhavikatiphalamāharantiyo ‘māyaṃ kuṇālo sakuṇo khudāya parikilamitthā’ti.	414	
PA_atk-s05_14a1:4146_0	“Atha khalu, bho, tā dijakaññāyo taṃ kuṇālaṃ sakuṇaṃ ārāmeneva ārāmaṃ, uyyāneneva	4146	
PA_atk-s05_14a1:4146_1	uyyānaṃ, nadītittheneva nadītitthaṃ, pabbatasikhareneva pabbatasikharaṃ, ambavaneneva	4146	
PA_atk-s05_14a1:4146_2	ambavanaṃ, jambuvaneneva jambuvanaṃ, labujavaneneva labujavanaṃ, nāḷikerasañcāriyeneva	4146	
PA_atk-s05_14a1:4146_3	nāḷikerasañcāriyaṃ khippameva abhisambhonti ratitthāya.	4146	
PA_atk-s05_14a1:4147_0	“Atha khalu, bho, kuṇālo sakuṇo tāhi dijakaññāhi divasaṃ paribyūḷho evaṃ apasādeti	4147	
PA_atk-s05_14a1:4147_1	‘nassatha tumhe vasaliyo, vinassatha tumhe vasiliyo coriyo dhuttiyo asatiyo lahucittāyo	4147	
PA_atk-s05_14a1:4147_2	katassa appaṭikārikāyo anilo viya yenakāmaṃgamāyo”’ ti.	4147	
PA_atk-s05_14a1:4148_0	Tatrāyaṃ atthavaṇṇanā – bhikkhave, so vanasaṇḍo evaṃ akkhāyati evañca anusūyati.	4148	
PA_atk-s05_14a1:4148_1	Kinti? Sabbosadhadharaṇidhareti vitthāro. Tattha sabbosadhadharaṇidhareti mūlatacapattapupphādisabbosadhadharāya	4148	
PA_atk-s05_14a1:4148_2	dharaṇiyā samannāgateti attho, sabbosadhayutto vā dharaṇidharo. So hi padeso sabbosadhadharaṇidharoti	4148	
PA_atk-s05_14a1:4148_3	evamakkhāyati evañca anusūyati, tasmiṃ vanasaṇḍeti vuttaṃ hoti. Sesapadayojanāyapi	4148	
PA_atk-s05_14a1:4148_4	eseva nayo. Nekapupphamālyavitateti anekehi phalatthāya uppannapupphehi ceva piḷandhanamālyehi	4148	
PA_atk-s05_14a1:4148_5	ca vitate. Rurūti suvaṇṇavaṇṇā migā. Uddārāti uddā. Biḷārāti mahābiḷārā. Nelamaṇḍalaṃ	4148	
PA_atk-s05_14a1:4148_6	vuccati taruṇabhiṅkacchāpamaṇḍalaṃ. Mahāvarāhāti mahāhatthino, ākiṇṇanelamaṇḍalamahāvarāhena	4148	
PA_atk-s05_14a1:4148_7	gocariyādibhedena dasavidhena nāgakulena ceva kareṇusaṅghena ca adhivuṭṭheti attho.	4148	
PA_atk-s05_14a1:4148_8	Issamigāti kāḷasīhā. Vātamigāti mahāvātamigā. Pasadamigāti citramigā. Purisālūti	4148	
PA_atk-s05_14a1:4148_9	vaḷavāmukhayakkhiniyo. Kimpurisāti devakinnaracandakinnaradumakinnaradaṇḍamāṇavakakonti-	4148	
PA_atk-s05_14a1:4148_10	sakuṇakaṇṇapāvuraṇādibhedā kinnarā. Amajjavamañjarīdharapahaṭṭhapupphaphusitaggānekapādapagaṇavitateti	41481	
PA_atk-s05_14a1:4148_11	makuladharehi ceva mañjarīdharehi ca supupphitehi ca aggamattapupphitehi ca anekehi	41481	
PA_atk-s05_14a1:4148_12	pādapagaṇehi vitate. Vāraṇā nāma hatthiliṅgasakuṇā. Celāvakātipi ete sakuṇāyeva.	41481	
PA_atk-s05_14a1:4148_13	Hemañca kanakañcāti dve suvaṇṇajātiyo. Etehi añjanādīhi anekadhātusatehi anekehi	41481	
PA_atk-s05_14a1:4148_14	vaṇṇadhāturāsīhi vinaddhapaṭimaṇḍitapadese. Bhoti dhammālapanamattametaṃ. Cittoti	41481	
PA_atk-s05_14a1:4148_15	mukhatuṇḍakepi heṭṭhāudarabhāgepi citrova.	41481	
PA_atk-s05_14a1:4149_0	Aḍḍhuḍḍhānīti aḍḍhacatutthāni, tīṇi sahassāni pañceva satānīti attho. Addhānapariyāyapatheti	4149	
PA_atk-s05_14a1:4149_1	addhānasaṅkhāte gamanamagge. Ubbāhetthāti bādhayittha. Upapphusīti upagantvā phusi.	4149	
PA_atk-s05_14a1:4149_2	Pahāraṃ adaṃsūti ettha “mā na”nti padassa sāmivasena attho veditabbo. Saṅgamesīti	4149	
PA_atk-s05_14a1:4149_3	samāgacchi. Saṇhāhīti maṭṭhāhi. Sakhilāhīti piyāhi. Mañjūhīti sakhilāhi. Madhurāhīti	4149	
PA_atk-s05_14a1:4149_4	madhurassarāhi. Samudācarantiyoti gandhabbakaraṇavasena paricarantiyo. Anekarukkhavividhavikatiphalanti	4149	
PA_atk-s05_14a1:4149_5	anekehi rukkhehi vividhavikatiphalaṃ. Ārāmeneva ārāmanti pupphārāmādīsu aññatarena	4149	
PA_atk-s05_14a1:4149_6	ārāmeneva aññataraṃ ārāmaṃ nentīti attho. Uyyānādīsupi eseva nayo. Nāḷikerasañcāriyenevāti	4149	
PA_atk-s05_14a1:4149_7	nāḷikeravaneneva aññaṃ nāḷikeravanaṃ. Atisambhontīti evaṃ netvā tattha naṃ khippaññeva	4149	
PA_atk-s05_14a1:4149_8	ratitthāya pāpuṇanti.	4149	
PA_atk-s05_14a1:4150_0	Divasaṃ paribyūḷhoti sakaladivasaṃ paribyūḷho. Apasādetīti tā kira taṃ evaṃ divasaṃ	4150	
PA_atk-s05_14a1:4150_1	paricaritvā nivāsarukkhe otāretvā parivāretvā rukkhasākhāsu nisīditvā “appeva nāma	4150	
PA_atk-s05_14a1:4150_2	madhuravacanaṃ labheyyāmā”ti patthayantiyo iminā uyyojitakāle attano vasanaṭṭhānaṃ	4150	
PA_atk-s05_14a1:4150_3	gamissāmāti vasanti. Kuṇālarājā pana tā uyyojento “nassathā”tiādivacanehi apasādeti.	4150	
PA_atk-s05_14a1:4150_4	Tattha nassathāti gacchatha. Vinassathāti sabbatobhāgena nassatha. Gehe dhanadhaññādīnaṃ	4150	
PA_atk-s05_14a1:4150_5	nāsanena coriyo, bahumāyatāya dhuttiyo, naṭṭhassatitāya asatiyo, anavaṭṭhitacittatāya	4150	
PA_atk-s05_14a1:4150_6	lahucittāyo, katavināsanena mittadubbhitāya katassa appaṭikārikāyoti.	4150	
PA_atk-s05_14a1:4151_0	Evañca pana vatvā “iti kho, bhikkhave, ahaṃ tiracchānagatopi itthīnaṃ akataññutaṃ	4151	
PA_atk-s05_14a1:4151_1	bahumāyataṃ anācārataṃ dussīlatañca jānāmi, tadāpāhaṃ tāsaṃ vase avattitvā tā eva	4151	
PA_atk-s05_14a1:4151_2	attano vase vattemī”ti imāya kathāya tesaṃ bhikkhūnaṃ anabhiratiṃ haritvā satthā	4151	
PA_atk-s05_14a1:4151_3	tuṇhī ahosi. Tasmiṃ khaṇe dve kāḷakokilā sāmikaṃ daṇḍakena ukkhipitvā heṭṭhābhāgādīsu	4151	
PA_atk-s05_14a1:4151_4	catasso catasso hutvā taṃ padesaṃ āgamiṃsu. Te bhikkhū tāpi disvā satthāraṃ pucchiṃsu.	4151	
PA_atk-s05_14a1:4151_5	Satthā “pubbe, bhikkhave, mama sahāyo puṇṇamukho nāma phussakokilo ahosi, tassāyaṃ	4151	
PA_atk-s05_14a1:4151_6	vaṃso”ti vatvā purimanayeneva tehi bhikkhūhi pucchito āha –	4151	
PA_atk-s05_14a1:4152	“Tasseva khalu, bho, himavato pabbatarājassa puratthimadisābhāge susukhumasunipuṇagirippabhavaharitupayantiyo”ti.	415	
PA_atk-s05_14a1:4153_0	Tattha suṭṭhu sukhumasaṇhasalilatāya susukhumasunipuṇā, giri etāsaṃ pabhavoti girippabhavā,	4153	
PA_atk-s05_14a1:4153_1	himavantato sandamānaharitatiṇamissaoghatāya haritā, kuṇāladahaṃ upagamanena upayantiyoti	4153	
PA_atk-s05_14a1:4153_2	susukhumasunipuṇagirippabhavaharitupayantiyo, evarūpā nadiyo yasmiṃ sandantīti attho.	4153	
PA_atk-s05_14a1:4154	Idāni yaṃ kuṇāladahaṃ tā upayanti, tattha pupphāni vaṇṇento āha –	415	
PA_atk-s05_14a1:4155	“Uppalapadumakumudanalinasatapattasogandhikamandālakasampativiruḷhasucigandhamanuññamāvakappadese”ti.	415	
PA_atk-s05_14a1:4156_0	Tattha uppalanti nīluppalaṃ. Nalinanti setapadumaṃ. Satapattanti paripuṇṇasatapattapadumaṃ.	4156	
PA_atk-s05_14a1:4156_1	Sampatīti etehi sampativiruḷhehi abhinavajātehi sucigandhena ceva manuññena ca hadayabandhanasamatthatāya	4156	
PA_atk-s05_14a1:4156_2	māvakena ca padesena samannāgateti attho.	4156	
PA_atk-s05_14a1:4157	Idāni tasmiṃ dahe rukkhādayo vaṇṇento āha –	415	
PA_atk-s05_14a1:4158_0	“Kuravakamucalindaketakavedisavañjulapunnāgabakulatilakapiyakahasanasālasaḷala- campakaasokanāgarukkhatirīṭibhujapattaloddacandanoghavane	4158	
PA_atk-s05_14a1:4158_1	kāḷāgarupadmakapiyaṅgudevadārukacocagahane kakudhakuṭajaaṅkolakaccikārakaṇikārakaṇṇikāra-	4158	
PA_atk-s05_14a1:4158_2	kanaverakoraṇḍakakoviḷārakiṃsukayodhikavanamallikamanaṅgaṇamanavajjabhaṇḍisurucira-	4158	
PA_atk-s05_14a1:4158_3	bhaginimālāmalyadhare jātisumanamadhugandhikadhanutakkāritālīsatagaramusīrakoṭṭhakacchavitate	4158	
PA_atk-s05_14a1:4158_4	atimuttakasaṃkusumitalatāvitatapaṭimaṇḍitappadese haṃsapilavakādambakāraṇḍavābhinadite	4158	
PA_atk-s05_14a1:4158_5	vijjādharasiddhasamaṇatāpasagaṇādhivuṭṭhe varadevayakkharakkhasadānavagandhabbakinnaramahoragānuciṇṇappadese	4158	
PA_atk-s05_14a1:4158_6	– evarūpe khalu, bho, ramme vanasaṇḍe puṇṇamukho nāma phussakokilo pativasati ativiya	4158	
PA_atk-s05_14a1:4158_7	madhuragiro vilāsitanayano mattakkho.	4158	
PA_atk-s05_14a1:4159_0	“Tasseva khalu, bho, puṇṇamukhassa phussakokilassa aḍḍhuḍḍhāni itthisatāni paricārikā	4159	
PA_atk-s05_14a1:4159_1	dijakaññāyo. Atha khalu, bho, dve dijakaññāyo kaṭṭhaṃ mukhena ḍaṃsitvā taṃ puṇṇamukhaṃ	4159	
PA_atk-s05_14a1:4159_2	phussakokilaṃ majjhe nisīdāpetvā uḍḍenti ‘mā naṃ puṇṇamukhaṃ phussakokilaṃ addhānapariyāyapathe	4159	
PA_atk-s05_14a1:4159_3	kilamatho ubbāhetthā’ti.	4159	
PA_atk-s05_14a1:4160	“Paññāsa dijakaññāyo heṭṭhato heṭṭhato uḍḍenti ‘sacāyaṃ puṇṇamukho phussakokilo sakuṇo āsanā paripatissati, mayaṃ taṃ pakkhehi paṭiggahessāmā’ti.	416	
PA_atk-s05_14a1:4161	“Paññāsa dijakaññāyo uparūpari uḍḍenti ‘mā naṃ puṇṇamukhaṃ phussakokilaṃ ātapo paritāpesī’ti.	416	
PA_atk-s05_14a1:4162	“Paññāsa paññāsa dijakaññāyo ubhatopassena uḍḍenti ‘mānaṃ puṇṇamukhaṃ phussakokilaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’ti.	416	
PA_atk-s05_14a1:4163_0	“Paññāsa dijakaññāyo purato purato uḍḍenti ‘mā naṃ puṇṇamukhaṃ phussakokilaṃ gopālakā	4163	
PA_atk-s05_14a1:4163_1	vā pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalāya	4163	
PA_atk-s05_14a1:4163_2	vā pāṇinā vā leḍḍunā vā daṇḍena vā satthena vā sakkharāhi vā pahāramadaṃsu, māyaṃ	4163	
PA_atk-s05_14a1:4163_3	puṇṇamukho phussakokilo gacchehi vā latāhi vā rukkhehi vā sākhāhi vā thambhehi vā	4163	
PA_atk-s05_14a1:4163_4	pāsāṇehi vā balavantehi vā pakkhīhi saṅgamesī’ti.	4163	
PA_atk-s05_14a1:4164	“Paññāsa dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo ‘māyaṃ puṇṇamukho phussakokilo āsane pariyukkaṇṭhī’ti.	416	
PA_atk-s05_14a1:4165	“Paññāsa dijakaññāyo disodisaṃ uḍḍenti anekarukkhavividhavikatiphalamāharantiyo ‘māyaṃ puṇṇamukho phussakokilo khudāya parikilamitthā’ti.	416	
PA_atk-s05_14a1:4166_0	“Atha khalu, bho, tā dijakaññāyo taṃ puṇṇamukhaṃ phussakokilaṃ ārāmeneva ārāmaṃ,	4166	
PA_atk-s05_14a1:4166_1	uyyāneneva uyyānaṃ, nadītittheneva nadītitthaṃ, pabbatasikhareneva pabbatasikharaṃ,	4166	
PA_atk-s05_14a1:4166_2	ambavaneneva ambavanaṃ, jambuvaneneva jambuvanaṃ, labujavaneneva labujavanaṃ, nāḷikerasañcāriyeneva	4166	
PA_atk-s05_14a1:4166_3	nāḷikerasañcāriyaṃ khippameva abhisambhonti ratitthāya.	4166	
PA_atk-s05_14a1:4167_0	“Atha khalu, bho, puṇṇamukho phussakokilo tāhi dijakaññāhi divasaṃ paribyūḷho evaṃ	4167	
PA_atk-s05_14a1:4167_1	pasaṃsati ‘sādhu sādhu, bhaginiyo, etaṃ kho bhaginiyo tumhākaṃ patirūpaṃ kuladhītānaṃ,	4167	
PA_atk-s05_14a1:4167_2	yaṃ tumhe bhattāraṃ paricareyyāthā’ti.	4167	
PA_atk-s05_14a1:4168_0	“Atha khalu, bho, puṇṇamukho phussakokilo yena kuṇālo sakuṇo tenupasaṅkami. Addasaṃsu	4168	
PA_atk-s05_14a1:4168_1	kho kuṇālassa sakuṇassa paricārikā dijakaññāyo taṃ puṇṇamukhaṃ phussakokilaṃ dūratova	4168	
PA_atk-s05_14a1:4168_2	āgacchantaṃ, disvāna yena puṇṇamukho phussakokilo tenupasaṅkamiṃsu, upasaṅkamitvā	4168	
PA_atk-s05_14a1:4168_3	taṃ puṇṇamukhaṃ phussakokilaṃ etadavocuṃ – ‘ayaṃ, samma puṇṇamukha, kuṇālo sakuṇo	4168	
PA_atk-s05_14a1:4168_4	ativiya pharuso ativiya pharusavāco, appeva nāma tavampi āgamma piyavācaṃ labheyyāmā’ti.	4168	
PA_atk-s05_14a1:4168_5	‘Appeva nāma bhaginiyo’ti vatvā yena kuṇālo sakuṇo tenupasaṅkami, upasaṅkamitvā kuṇālena	4168	
PA_atk-s05_14a1:4168_6	sakuṇena saddhiṃ paṭisammoditvā ekamantaṃ nisīdi, ekamantaṃ nisinno kho puṇṇamukho	4168	
PA_atk-s05_14a1:4168_7	phussakokilo taṃ kuṇālaṃ sakuṇaṃ etadavoca – ‘kissa tvaṃ, samma kuṇāla, itthīnaṃ	4168	
PA_atk-s05_14a1:4168_8	sujātānaṃ kuladhītānaṃ sammāpaṭipannānaṃ micchāpaṭipannosi, amanāpabhāṇīnampi kira,	4168	
PA_atk-s05_14a1:4168_9	samma kuṇāla, itthīnaṃ manāpabhāṇinā bhavitabbaṃ, kimaṅgaṃ pana manāpabhāṇīna’nti.	4168	
PA_atk-s05_14a1:4169_0	“Evaṃ vutte kuṇālo sakuṇo taṃ puṇṇamukhaṃ phussakokilaṃ evaṃ apasādesi – ‘nassa tvaṃ,	4169	
PA_atk-s05_14a1:4169_1	samma jamma vasala, vinassa tvaṃ, samma jamma vasala, ko nu tayā viyatto jāyājinenā’ti.	4169	
PA_atk-s05_14a1:4169_2	Evaṃ apasādito ca pana puṇṇamukho phussakokilo tatoyeva paṭinivatti.	4169	
PA_atk-s05_14a1:4170_0	“Atha khalu, bho, puṇṇamukhassa phussakokilassa aparena samayena nacirasseva kharo	4170	
PA_atk-s05_14a1:4170_1	ābādho uppajji, lohitapakkhandikā bāḷhā vedanā vattanti māraṇantikā. Atha khalu,	4170	
PA_atk-s05_14a1:4170_2	bho, puṇṇamukhassa phussakokilassa paricārikānaṃ dijakaññānaṃ etadahosi – ‘ābādhiko	4170	
PA_atk-s05_14a1:4170_3	kho ayaṃ puṇṇamukho phussakokilo, appeva nāma imamhā ābādhā vuṭṭhaheyyā’ti ekaṃ adutiyaṃ	4170	
PA_atk-s05_14a1:4170_4	ohāya yena kuṇālo sakuṇo tenupasaṅkamiṃsu. Addasā kho kuṇālo sakuṇo tā dijakaññāyo	4170	
PA_atk-s05_14a1:4170_5	dūratova āgacchantiyo, disvāna tā dijakaññāyo etadavoca – ‘kahaṃ pana tumhaṃ vasaliyo	4170	
PA_atk-s05_14a1:4170_6	bhattā’ti. ‘Ābādhiko kho, samma kuṇāla, puṇṇamukho phussakokilo appeva nāma tamhā	4170	
PA_atk-s05_14a1:4170_7	ābādhā vuṭṭhaheyyā’ti. Evaṃ vutte kuṇālo sakuṇo tā dijakaññāyo evaṃ apasādesi – ‘nassatha	4170	
PA_atk-s05_14a1:4170_8	tumhe vasaliyo, vinassatha tumhe vasaliyo coriyo dhuttiyo asatiyo lahucittāyo katassa	4170	
PA_atk-s05_14a1:4170_9	appaṭikārikāyo anilo viya yenakāmaṃgamāyo’ti vatvā yena puṇṇamukho phussakokilo tenupasaṅkami,	4170	
PA_atk-s05_14a1:4170_10	upasaṅkamitvā taṃ puṇṇamukhaṃ phussakokilaṃ etadavoca – ‘haṃ, samma, puṇṇamukhā’ti.	41701	
PA_atk-s05_14a1:4170_11	‘Haṃ, samma, kuṇālā’ti.	41701	
PA_atk-s05_14a1:4171_0	“Atha khalu, bho, kuṇālo sakuṇo taṃ puṇṇamukhaṃ phussakokilaṃ pakkhehi ca mukhatuṇḍakena	4171	
PA_atk-s05_14a1:4171_1	ca pariggahetvā vuṭṭhāpetvā nānābhesajjāni pāyāpesi. Atha khalu, bho, puṇṇamukhassa	4171	
PA_atk-s05_14a1:4171_2	phussakokilassa so ābādho paṭippassambhī”ti.	4171	
PA_atk-s05_14a1:4172_0	Tattha piyakāti setapupphā. Hasanāti ha-kāro sandhikaro, asanāyeva. Tirīṭīti ekā	4172	
PA_atk-s05_14a1:4172_1	rukkhajāti. Candanāti rattasurabhicandanā. Oghavaneti etesaṃ oghena ghaṭāya samannāgatavane.	4172	
PA_atk-s05_14a1:4172_2	Devadārukacocagahaneti devadārurukkhehi ceva kadalīhi ca gahane. Kaccikārāti ekā	4172	
PA_atk-s05_14a1:4172_3	rukkhajāti. Kaṇikārāti mahāpupphā. Kaṇṇikārāti khuddakapupphā. Kiṃsukāti vātaghātakā.	4172	
PA_atk-s05_14a1:4172_4	Yodhikāti yūthikā. Vanamallikamanaṅgaṇamanavajjabhaṇḍisurucirabhaginimālāmalyadhareti	4172	
PA_atk-s05_14a1:4172_5	mallikānañca anaṅgaṇānaṃ anavajjānañca bhaṇḍīnaṃ surucirānañca bhaginīnaṃ pupphehi	4172	
PA_atk-s05_14a1:4172_6	mālyadhārayamāne. Dhanutakkārīti dhanupāṭali. Tālīsāti tālīsapattarukkhā. Kacchavitateti	4172	
PA_atk-s05_14a1:4172_7	etehi jātisumanādīhi vitate nadikacchapabbatakacche. Saṃkusumitalatāti tesu tesu	4172	
PA_atk-s05_14a1:4172_8	ṭhānesu suṭṭhu kusumitaatimuttakehi ceva nānāvidhalatāhi ca vitatapaṭimaṇḍitapadese.	4172	
PA_atk-s05_14a1:4172_9	Gaṇādhivuṭṭheti etesaṃ vijjādharādīnaṃ gaṇehi adhivuṭṭhe. Puṇṇamukhoti mukhaparipuṇṇatāya	4172	
PA_atk-s05_14a1:4172_10	puṇṇamukho. Parehi phuṭṭhatāya phussakokilo. Vilāsitanayanoti vilāsitanetto. Mattakkhoti	41721	
PA_atk-s05_14a1:4172_11	yathā mattānaṃ akkhīni rattāni honti, evaṃ rattakkho, pamāṇayuttanetto vā.	41721	
PA_atk-s05_14a1:4173_0	Bhaginiyoti ariyavohārena ālapanaṃ. Paricareyyāthāti sakaladivasaṃ gahetvā vicareyyātha.	4173	
PA_atk-s05_14a1:4173_1	Iti so piyakathaṃ kathetvā uyyojeti. Kadāci pana kuṇālo saparivāro puṇṇamukhaṃ dassanāya	4173	
PA_atk-s05_14a1:4173_2	gacchati, kadāci puṇṇamukho kuṇālassa santikaṃ āgacchati. Tenāha “atha khalu, bho”ti.	4173	
PA_atk-s05_14a1:4173_3	Sammāti vayassa. Āgammāti paṭicca upanissāya. Labheyyāmāti kuṇālassa santikā piyavacanaṃ	4173	
PA_atk-s05_14a1:4173_4	labheyyāma. Appeva nāmāti api nāma labheyyātha, vakkhāmi nanti. Sujātānanti samajātikānaṃ.	4173	
PA_atk-s05_14a1:4174_0	Nassāti palāya. Jammāti lāmaka. Viyattoti ko nu tayā sadiso añño byatto nāma atthi.	4174	
PA_atk-s05_14a1:4174_1	Jāyājinenāti jāyājitena, ayameva vā pāṭho. Evaṃ itthiparājitena tayā sadiso ko nāma	4174	
PA_atk-s05_14a1:4174_2	byatto atthīti taṃ puna evarūpassa vacanassa abhaṇanatthāya apasādeti. Tatoyevāti	4174	
PA_atk-s05_14a1:4174_3	“kuddho me kuṇālo”ti cintetvā tatoyeva paṭinivatti, so nivattitvā saparivāro attano	4174	
PA_atk-s05_14a1:4174_4	nivāsaṭṭhānameva agamāsi.	4174	
PA_atk-s05_14a1:4175_0	Appeva nāmāti saṃsayaparivitakko, imamhā ābādhā vuṭṭhaheyya vā no vāti evaṃ cintetvā	4175	
PA_atk-s05_14a1:4175_1	taṃ ohāya pakkamiṃsu. Tumhanti tumhākaṃ. Appeva nāmāti tamhā ābādhā vuṭṭhaheyya vā	4175	
PA_atk-s05_14a1:4175_2	no vā, amhākaṃ āgatakāle mato bhavissati. Mayañhi idāneva so marissatīti ñatvā tumhākaṃ	4175	
PA_atk-s05_14a1:4175_3	pādaparicārikā bhavituṃ āgatā. Tenupasaṅkamīti imā itthiyo sāmikassa matakāle āgatā	4175	
PA_atk-s05_14a1:4175_4	paṭikkūlā bhavissāmāti taṃ pahāya āgatā, ahaṃ gantvā mama sahāyakaṃ pupphaphalādīni	4175	
PA_atk-s05_14a1:4175_5	nānābhesajjāni saṃharitvā arogaṃ karissāmīti cintetvā nāgabalo mahāsatto ākāse uppatitvā	4175	
PA_atk-s05_14a1:4175_6	yena so tenupasaṅkami. Hanti nipāto, “jīvasi, sammā”ti pucchanto evamāha. Itaropissa	4175	
PA_atk-s05_14a1:4175_7	“jīvāmī”ti vadanto “haṃ sammā”ti āha. Pāyāpesīti pāyesi. Paṭippassambhīti vūpasamīti.	4175	
PA_atk-s05_14a1:4176_0	Tāpi dijakaññāyo asmiṃ aroge jāte āgatā. Kuṇālopi puṇṇamukhaṃ katipāhaṃ phalāphalāni	4176	
PA_atk-s05_14a1:4176_1	khādāpetvā tassa balappattakāle, “samma, idāni tvaṃ arogo, attano paricārikāhi saddhiṃ	4176	
PA_atk-s05_14a1:4176_2	vasa, ahampi attano vasanaṭṭhānaṃ gamissāmī”ti āha. Atha naṃ so “imā, samma, maṃ	4176	
PA_atk-s05_14a1:4176_3	bāḷhagilānaṃ pahāya palāyanti, na me etāhi dhuttīhi attho”ti āha. Taṃ sutvā mahāsatto	4176	
PA_atk-s05_14a1:4176_4	“tena hi te, samma, itthīnaṃ pāpabhāvaṃ ācikkhissāmī”ti puṇṇamukhaṃ gahetvā himavantapasse	4176	
PA_atk-s05_14a1:4176_5	manosilātalaṃ netvā sattayojanikasālarukkhamūle manosilāsane nisīdi. Ekasmiṃ passe	4176	
PA_atk-s05_14a1:4176_6	puṇṇamukho saparivāro nisīdi. Sakalahimavante devaghosanā cari – “ajja kuṇālo sakuṇarājā	4176	
PA_atk-s05_14a1:4176_7	himavante manosilāsane nisīditvā buddhalīlāya dhammaṃ desessati, taṃ suṇāthā”ti.	4176	
PA_atk-s05_14a1:4176_8	Paramparaghosena cha kāmāvacaradevā sutvā yebhuyyena tattha sannipatiṃsu. Bahunāgasupaṇṇakinnaravijjādharādīnampi	4176	
PA_atk-s05_14a1:4176_9	devatā tamatthaṃ ugghosesuṃ. Tadā ānando nāma gijjharājā dasasahassagijjhaparivāro	4176	
PA_atk-s05_14a1:4176_10	gijjhapabbate paṭivasati. Sopi taṃ kolāhalaṃ sutvā “dhammaṃ suṇissāmī”ti saparivāro	41761	
PA_atk-s05_14a1:4176_11	āgantvā ekamantaṃ nisīdi. Nāradopi pañcābhiñño tāpaso dasasahassatāpasaparivuto himavantapadese	41761	
PA_atk-s05_14a1:4176_12	viharanto taṃ devaghosanaṃ sutvā “sahāyo kira me kuṇālo itthīnaṃ aguṇaṃ kathessati,	41761	
PA_atk-s05_14a1:4176_13	mahāsamāgamo bhavissati, mayāpi taṃ desanaṃ sotuṃ vaṭṭatī”ti tāpasadasasahassena	41761	
PA_atk-s05_14a1:4176_14	saddhiṃ iddhiyā tattha gantvā ekamantaṃ nisīdi. Buddhānaṃ desanāsannipātasadiso mahāsamāgamo	41761	
PA_atk-s05_14a1:4176_15	ahosi. Atha mahāsatto jātissarañāṇena itthidosapaṭisaṃyuttaṃ atītabhave diṭṭhakāraṇaṃ	41761	
PA_atk-s05_14a1:4176_16	puṇṇamukhaṃ kāyasakkhiṃ katvā kathesi. Tamatthaṃ pakāsento satthā āha –	41761	
PA_atk-s05_14a1:4177	“Atha khalu, bho, kuṇālo sakuṇo taṃ puṇṇamukhaṃ phussakokilaṃ gilānavuṭṭhitaṃ aciravuṭṭhitaṃ gelaññā etadavoca –	417	
PA_atk-s05_14a1:4178	“‘Diṭṭhā mayā, samma puṇṇamukha, kaṇhā dvepitikā pañcapatikāya chaṭṭhe purise cittaṃ paṭibandhantiyā, yadidaṃ kabandhe pīṭhasappimhī”’ti. Bhavati ca panuttarettha vākyaṃ –	417	
PA_atk-s05_14a1:4180	“Athajjuno nakulo bhīmaseno, yudhiṭṭhilo sahadevo ca rājā;	418	
PA_atk-s05_14a1:4181	Ete patī pañca maticca nārī, akāsi khujjavāmanakena pāpa’nti.	418	
PA_atk-s05_14a1:4182	“Diṭṭhā mayā, samma puṇṇamukha, saccatapāpī nāma samaṇī susānamajjhe vasantī catutthabhattaṃ pariṇāmayamānā surādhuttakena pāpamakāsi.	418	
PA_atk-s05_14a1:4183	“Diṭṭhā mayā, samma puṇṇamukha, kākavatī nāma devī samuddamajjhe vasantī bhariyā venateyyassa naṭakuverena pāpamakāsi.	418	
PA_atk-s05_14a1:4184	“Diṭṭhā mayā, samma puṇṇamukha, kuruṅgadevī nāma lomasuddarī eḷikakumāraṃ kāmayamānā chaḷaṅgakumāradhanantevāsinā pāpamakāsi.	418	
PA_atk-s05_14a1:4185	“Evañhetaṃ mayā ñātaṃ, brahmadattassa mātaraṃ;	418	
PA_atk-s05_14a1:4186	Ohāya kosalarājaṃ, pañcālacaṇḍena pāpamakāsi.	418	
PA_atk-s05_14a1:4188	“Etā ca aññā ca akaṃsu pāpaṃ, tasmāhamitthīnaṃ na vissase nappasaṃse;	418	
PA_atk-s05_14a1:4189	Mahī yathā jagati samānarattā, vasundharā itarītarāpatiṭṭhā;	418	
PA_atk-s05_14a1:4190	Sabbasahā aphandanā akuppā, tathitthiyo tāyo na vissase naro.	419	
PA_atk-s05_14a1:4192	“Sīho yathā lohitamaṃsabhojano, vāḷamigo pañcāvudho suruddho;	419	
PA_atk-s05_14a1:4193	Pasayhakhādī parahiṃsane rato, tathitthiyo tāyo na vissase naro.	419	
PA_atk-s05_14a1:4194	“Na khalu, samma puṇṇamukha, vesiyo nāriyo gamaniyo, na hetā bandhakiyo nāma, vadhikāyo nāma etāyo, yadidaṃ vesiyo nāriyo gamaniyo”ti.	419	
PA_atk-s05_14a1:4195_0	“Coro viya veṇikatā madirāva diddhā vāṇijo viya vācāsanthutiyo issasiṅgamiva viparivattāyo	4195	
PA_atk-s05_14a1:4195_1	uragamiva dujivhāyo. Sobbhamiva paṭicchannā pātālamiva duppūrā rakkhasī viya duttosā	4195	
PA_atk-s05_14a1:4195_2	yamovekantahāriyo. Sikhīriva sabbabhakkhā nadīriva sabbavāhī anilo viya yenakāmaṃcarā	4195	
PA_atk-s05_14a1:4195_3	neru viya avisesakarā visarukkho viya niccaphalitāyoti. Bhavati ca panuttarettha vākyaṃ –	4195	
PA_atk-s05_14a1:4197	“‘Yathā coro yathā diddho, vāṇijova vikatthanī;	419	
PA_atk-s05_14a1:4198	Issasiṅgamiva parivattā, dujivhā urago viya.	419	
PA_atk-s05_14a1:4200	“‘Sobbhamiva paṭicchannā, pātālamiva duppurā;	420	
PA_atk-s05_14a1:4201	Rakkhasī viya duttosā, yamovekantahāriyo.	420	
PA_atk-s05_14a1:4203	“Yathā sikhī nadī vāto, nerunāva samāgatā;	420	
PA_atk-s05_14a1:4204	Visarukkho viya niccaphalā, nāsayanti ghare bhogaṃ;	420	
PA_atk-s05_14a1:4205	Ratanantakaritthiyo”’ti.	420	
PA_atk-s05_14a1:4206_0	Tattha gilānavuṭṭhitanti paṭhamaṃ gilānaṃ pacchā vuṭṭhitaṃ. Diṭṭhā mayāti atīte kira	4206	
PA_atk-s05_14a1:4206_1	brahmadatto kāsirājā sampannabalavāhanatāya kosalarajjaṃ gahetvā kosalarājānaṃ māretvā	4206	
PA_atk-s05_14a1:4206_2	tassa aggamahesiṃ sagabbhaṃ gahetvā bārāṇasiṃ gantvā taṃ attano aggamahesiṃ akāsi.	4206	
PA_atk-s05_14a1:4206_3	Sā aparabhāge dhītaraṃ vijāyi. Rañño pana pakatiyā dhītā vā putto vā natthi, so tussitvā,	4206	
PA_atk-s05_14a1:4206_4	“bhadde, varaṃ gaṇhāhī”ti āha. Sā gahitakaṃ katvā ṭhapesi. Tassā pana kumārikāya	4206	
PA_atk-s05_14a1:4206_5	“kaṇhā”ti nāmaṃ kariṃsu. Athassā vayappattāya mātā taṃ āha – “amma, pitarā tava varo	4206	
PA_atk-s05_14a1:4206_6	dinno, tamahaṃ gahetvā ṭhapesiṃ, tava ruccanakaṃ varaṃ gaṇhā”ti. Sā “amma, mayhaṃ	4206	
PA_atk-s05_14a1:4206_7	aññaṃ avijjamānaṃ natthi, patiggahaṇatthāya me sayaṃ varaṃ kārehī”ti kilesabahulatāya	4206	
PA_atk-s05_14a1:4206_8	hirottappaṃ bhinditvā mātaraṃ āha. Sā rañño ārocesi. Rājā “yathārucitaṃ patiṃ gaṇhatū”ti	4206	
PA_atk-s05_14a1:4206_9	vatvā sayaṃ varaṃ ghosāpesi. Rājaṅgaṇe sabbālaṅkārapaṭimaṇḍitā bahū purisā sannipatiṃsu.	4206	
PA_atk-s05_14a1:4206_10	Kaṇhā pupphasamuggaṃ ādāya uttarasīhapañjare ṭhitā olokentī ekampi na rocesi.	42061	
PA_atk-s05_14a1:4207_0	Tadā paṇḍurājagottato ajjuno nakulo bhīmaseno yudhiṭṭhilo sahadevoti ime pañca paṇḍurājaputtā	4207	
PA_atk-s05_14a1:4207_1	takkasilāyaṃ disāpāmokkhassa ācariyassa santike sippaṃ uggahetvā “desacārittaṃ jānissāmā”ti	4207	
PA_atk-s05_14a1:4207_2	vicarantā bārāṇasiṃ patvā antonagare kolāhalaṃ sutvā pucchitvā tamatthaṃ ñatvā “mayampi	4207	
PA_atk-s05_14a1:4207_3	gamissāmā”ti kañcanarūpasamānarūpā tattha gantvā paṭipāṭiyā aṭṭhaṃsu. Kaṇhā te disvā	4207	
PA_atk-s05_14a1:4207_4	pañcasupi tesu paṭibaddhacittā hutvā pañcannampi sīsesu mālācumbaṭakāni khipitvā,	4207	
PA_atk-s05_14a1:4207_5	“amma, ime pañca jane varemī”ti āha. Sāpi rañño ārocesi. Rājā varassa dinnattā “na	4207	
PA_atk-s05_14a1:4207_6	labhissatī”ti avatvā anattamanova “kiṃjātikā kassa puttā”ti pucchitvā paṇḍurājaputtabhāvaṃ	4207	
PA_atk-s05_14a1:4207_7	ñatvā tesaṃ sakkāraṃ katvā taṃ pādaparicārikaṃ adāsi.	4207	
PA_atk-s05_14a1:4208_0	Sā sattabhūmikapāsāde te kilesavasena saṅgaṇhi. Eko panassā paricārako khujjo pīṭhasappī	4208	
PA_atk-s05_14a1:4208_1	atthi. Sā pañca rājaputte kilesavasena saṅgaṇhitvā tesaṃ bahi nikkhantakāle okāsaṃ	4208	
PA_atk-s05_14a1:4208_2	labhitvā kilesena anuḍayhamānā khujjena saddhiṃ pāpaṃ karoti, tena ca saddhiṃ kathentī	4208	
PA_atk-s05_14a1:4208_3	– “mayhaṃ tayā sadiso piyo natthi, rājaputte mārāpetvā tesaṃ galalohitena tava pāde	4208	
PA_atk-s05_14a1:4208_4	makkhāpessāmī”ti vadati. Itaresupi jeṭṭhabhātikena missībhūtakāle – “imehi catūhi	4208	
PA_atk-s05_14a1:4208_5	tvameva mayhaṃ piyataro, mayā jīvitampi tavatthāya pariccattaṃ, mama pitu accayena	4208	
PA_atk-s05_14a1:4208_6	tuyhaññeva rajjaṃ dāpessāmī”ti vadati. Itarehi saddhiṃ missībhūtakālepi eseva nayo.	4208	
PA_atk-s05_14a1:4208_7	Te “ayaṃ amhe piyāyati, issariyañca no etaṃ nissāya jāta”nti tassā ativiya tussanti.	4208	
PA_atk-s05_14a1:4209_0	Sā ekadivasaṃ ābādhikā ahosi. Atha naṃ te parivāretvā eko sīsaṃ sambāhanto nisīdi,	4209	
PA_atk-s05_14a1:4209_1	sesā ekekaṃ hatthañca pādañca. Khujjo pana pādamūle nisīdi. Sā sīsaṃ sambāhamānassa	4209	
PA_atk-s05_14a1:4209_2	jeṭṭhabhātikassa ajjunakumārassa – “mayhaṃ tayā piyataro natthi, jīvamānā tuyhaṃ	4209	
PA_atk-s05_14a1:4209_3	jīvissāmi, pitu accayena tuyhaṃ rajjaṃ dāpessāmī”ti sīsena saññaṃ dadamānā taṃ saṅgaṇhi,	4209	
PA_atk-s05_14a1:4209_4	itaresampi hatthapādehi tatheva saññaṃ adāsi. Khujjassa pana – “tvaññeva mama piyo,	4209	
PA_atk-s05_14a1:4209_5	tavatthāya ahaṃ jīvissāmī”ti jivhāya saññaṃ adāsi. Te sabbepi pubbe kathitabhāvena	4209	
PA_atk-s05_14a1:4209_6	tāya saññāya tamatthaṃ jāniṃsu. Tesu sesā attano dinnasaññāyeva jāniṃsu. Ajjunakumāro	4209	
PA_atk-s05_14a1:4209_7	pana tassā hatthapādajivhāvikāre disvā – “yathā mayhaṃ, evaṃ sesānampi imāya saññā	4209	
PA_atk-s05_14a1:4209_8	dinnā bhavissati, khujjena cāpi saddhiṃ etissāya santhavena bhavitabba”nti cintetvā	4209	
PA_atk-s05_14a1:4209_9	bhātaro gahetvā bahi nikkhamitvā pucchi – “diṭṭhā vo pañcapatikā mama sīsavikāraṃ	4209	
PA_atk-s05_14a1:4209_10	dassentī”ti? “Āma, diṭṭhā”ti. “Kiṃkāraṇaṃ jānāthā”ti? “Na jānāmā”ti. “Idaṃ nāmettha	42091	
PA_atk-s05_14a1:4209_11	kāraṇaṃ, tumhākaṃ pana hatthapādehi dinnasaññāya kāraṇaṃ jānāthā”ti? “Āma, jānāmā”ti.	42091	
PA_atk-s05_14a1:4209_12	“Amhākampi teneva kāraṇena adāsi, khujjassa jivhāvikārena saññādānassa kāraṇaṃ jānāthā”ti?	42091	
PA_atk-s05_14a1:4209_13	“Na jānāmā”ti. Atha nesaṃ ācikkhitvā “imināpi saddhiṃ etāya pāpakammaṃ kata”nti vatvā	42091	
PA_atk-s05_14a1:4209_14	tesu asaddahantesu khujjaṃ pakkositvā pucchi. So sabbaṃ pavattiṃ kathesi.	42091	
PA_atk-s05_14a1:4210_0	Te tassa vacanaṃ sutvā tassā vigatacchandarāgā hutvā – “aho mātugāmo nāma pāpo dussīlo,	4210	
PA_atk-s05_14a1:4210_1	mādise nāma jātisampanne sobhaggappatte pahāya evarūpena jegucchapaṭikūlena khujjena	4210	
PA_atk-s05_14a1:4210_2	saddhiṃ pāpakammaṃ karoti, ko nāma paṇḍitajātiko evaṃ nillajjāhi pāpadhammāhi itthīhi	4210	
PA_atk-s05_14a1:4210_3	saddhiṃ ramissatī”ti anekapariyāyena mātugāmaṃ garahitvā “alaṃ no gharāvāsenā”ti	4210	
PA_atk-s05_14a1:4210_4	pañca janā himavantaṃ pavisitvā pabbajitvā kasiṇaparikammaṃ katvā āyupariyosāne yathākammaṃ	4210	
PA_atk-s05_14a1:4210_5	gatā. Kuṇālo pana sakuṇarājā tadā ajjunakumāro ahosi. Tasmā attanā diṭṭhakāraṇaṃ	4210	
PA_atk-s05_14a1:4210_6	dassento “diṭṭhā mayā”tiādimāha.	4210	
PA_atk-s05_14a1:4211_0	Tattha dvepitikāti kosalarañño ca kāsirañño ca vasenetaṃ vuttaṃ. Pañcapatikāyāti	4211	
PA_atk-s05_14a1:4211_1	pañcapatikā, ya-kāro nipātamatto. Paṭibandhantiyāti paṭibandhamānā. Kabandheti tassa	4211	
PA_atk-s05_14a1:4211_2	kira gīvā onamitvā uraṃ allīnā, tasmā chinnasīso viya khāyati. Pañca maticcāti ete	4211	
PA_atk-s05_14a1:4211_3	pañca atikkamitvā. Khujjavāmanakenāti khujjena vāmanakena.	4211	
PA_atk-s05_14a1:4212_0	Idaṃ vatvā aparānipi diṭṭhapubbāni dassento puna “diṭṭhā”tiādimāha. Tattha dutiyavatthusmiṃ	4212	
PA_atk-s05_14a1:4212_1	tāva ayaṃ vibhāvanā – atīte kira bārāṇasiṃ nissāya saccatapāpī nāma setasamaṇī susāne	4212	
PA_atk-s05_14a1:4212_2	paṇṇasālaṃ kāretvā tattha vasamānā cattāri bhattāni atikkamitvā bhuñjati, sakalanagare	4212	
PA_atk-s05_14a1:4212_3	cando viya sūriyo viya ca pākaṭā ahosi. Bārāṇasivāsino khipitvāpi khalitvāpi “namo	4212	
PA_atk-s05_14a1:4212_4	saccatapāpiyā”ti vadanti. Athekasmiṃ chaṇakāle paṭhamadivase tāva suvaṇṇakārā gaṇabandhena	4212	
PA_atk-s05_14a1:4212_5	ekasmiṃ padese maṇḍapaṃ katvā macchamaṃsasurāgandhamālādīni āharitvā surāpānaṃ ārabhiṃsu.	4212	
PA_atk-s05_14a1:4212_6	Atheko suvaṇṇakāro surāpiṭṭhakaṃ chaḍḍento – “namo saccatapāpiyā”ti vatvā ekena paṇḍitena	4212	
PA_atk-s05_14a1:4212_7	– “ambho andhabāla, calacittāya itthiyā namo karosi, aho bālo”ti vutte – “samma,	4212	
PA_atk-s05_14a1:4212_8	mā evaṃ avaca, mā nirayasaṃvattanikaṃ kammaṃ karī”ti āha. Atha naṃ so “dubbuddhi	4212	
PA_atk-s05_14a1:4212_9	tuṇhī hohi, sahassena abbhutaṃ karohi, ahaṃ te saccatapāpiṃ ito sattame divase alaṅkatapaṭiyattaṃ	4212	
PA_atk-s05_14a1:4212_10	imasmiṃyeva ṭhāne nisinno surāpiṭṭhakaṃ gāhāpetvā suraṃ pivissāmi, mātugāmo dhuvasīlo	42121	
PA_atk-s05_14a1:4212_11	nāma natthī”ti āha. So “na sakkhissasī”ti vatvā tena saddhiṃ sahassena abbhutamakāsi.	42121	
PA_atk-s05_14a1:4212_12	So taṃ aññesaṃ suvaṇṇakārānaṃ ārocetvā punadivase pātova tāpasavesena susānaṃ pavisitvā	42121	
PA_atk-s05_14a1:4212_13	tassā vasanaṭṭhānassa avidūre sūriyaṃ namassanto aṭṭhāsi.	42121	
PA_atk-s05_14a1:4213_0	Sā bhikkhāya gacchamānā naṃ disvā – “mahiddhiko tāpaso bhavissati, ahaṃ tāva susānapasse	4213	
PA_atk-s05_14a1:4213_1	vasāmi, ayaṃ majjhe susānassa vasati, bhavitabbamassabbhantare santadhammena, vandissāmi	4213	
PA_atk-s05_14a1:4213_2	na”nti upasaṅkamitvā vandi. So neva olokesi na ālapi. Dutiyadivasepi tatheva akāsi.	4213	
PA_atk-s05_14a1:4213_3	Tatiyadivase pana vanditakāle adhomukhova “gacchāhī”ti āha. Catutthadivase “kacci	4213	
PA_atk-s05_14a1:4213_4	bhikkhāya na kilamasī”ti paṭisanthāramakāsi. Sā “paṭisanthāro me laddho”ti tuṭṭhā	4213	
PA_atk-s05_14a1:4213_5	pakkāmi. Pañcamadivase bahutaraṃ paṭisanthāraṃ labhitvā thokaṃ nisīditvā gatā. Chaṭṭhe	4213	
PA_atk-s05_14a1:4213_6	divase pana taṃ āgantvā vanditvā nisinnaṃ – “bhagini, kiṃ nu kho ajja bārāṇasiyaṃ	4213	
PA_atk-s05_14a1:4213_7	mahāgītavāditasaddo”ti vatvā – “ayya, tumhe na jānātha, nagare chaṇo ghuṭṭho, tattha	4213	
PA_atk-s05_14a1:4213_8	kīḷantānaṃ esa saddo”ti vutte – “ettha nāmeso saddo”ti ajānanto viya hutvā – “bhagini,	4213	
PA_atk-s05_14a1:4213_9	kati bhattāni atikkamesī”ti pucchi. “Cattāri, ayya, tumhe pana kati atikkamethā”ti?	4213	
PA_atk-s05_14a1:4213_10	“Satta bhaginī”ti. Idaṃ so musā abhāsi. Devasikaṃ hesa rattiṃ bhuñjati. So taṃ “kati	42131	
PA_atk-s05_14a1:4213_11	te bhagini vassāni pabbajitāyā”ti pucchitvā tāya “dvādasa vassānī”ti vatvā “tumhākaṃ	42131	
PA_atk-s05_14a1:4213_12	kati vassānī”ti vutto “idaṃ me chaṭṭhaṃ vassa”nti āha. Atha naṃ “atthi pana te bhagini	42131	
PA_atk-s05_14a1:4213_13	santadhammādhigamo”ti pucchitvā “natthi, ayya, tumhākaṃ pana atthī”ti vutte “mayhampi	42131	
PA_atk-s05_14a1:4213_14	natthī”ti vatvā – “bhagini, mayaṃ neva kāmasukhaṃ labhāma, na nekkhammasukhaṃ, kiṃ	42131	
PA_atk-s05_14a1:4213_15	amhākaṃyeva uṇho nirayo, mahājanassa kiriyaṃ karoma, ahaṃ gihī bhavissāmi, atthi	42131	
PA_atk-s05_14a1:4213_16	me mātu santakaṃ dhanaṃ, na sakkomi dukkhaṃ anubhavitu”nti āha. Sā tassa vacanaṃ	42131	
PA_atk-s05_14a1:4213_17	sutvā attano calacittatāya tasmiṃ paṭibaddhacittā hutvā – “ayya, ahampi ukkaṇṭhitā,	42131	
PA_atk-s05_14a1:4213_18	sace pana maṃ na chaḍḍessatha, ahampi gihinī bhavissāmī”ti āha. Atha naṃ so “ehi	42131	
PA_atk-s05_14a1:4213_19	taṃ na chaḍḍessāmi, bhariyā me bhavissasī”ti taṃ nagaraṃ pavesetvā saṃvasitvā surāpānamaṇḍapaṃ	42131	
PA_atk-s05_14a1:4213_20	gantvā tāya surāpiṭṭhakaṃ gāhāpetvā suraṃ pivi. Itaro sahassaṃ jito. Sā taṃ paṭicca	42132	
PA_atk-s05_14a1:4213_21	puttadhītāhi vaḍḍhi. Tadā kuṇālo surādhuttako ahosi. Tasmā attanā diṭṭhaṃ pakāsento	42132	
PA_atk-s05_14a1:4213_22	“diṭṭhā mayā”tiādimāha.	42132	
PA_atk-s05_14a1:4214	Tatiyavatthusmiṃ atītakathā catukkanipāte kākavatījātakavaṇṇanāyaṃ vitthāritā. Tadā pana kuṇālo garuḷo ahosi. Tasmā attanā diṭṭhaṃ pakāsento “diṭṭhā mayā”tiādimāha.	421	
PA_atk-s05_14a1:4215_0	Catutthavatthusmiṃ atīte brahmadatto kosalarājānaṃ vadhitvā rajjaṃ gahetvā tassa	4215	
PA_atk-s05_14a1:4215_1	aggamahesiṃ gabbhiniṃ ādāya bārāṇasiṃ paccāgantvā tassā gabbhinibhāvaṃ jānantopi	4215	
PA_atk-s05_14a1:4215_2	taṃ aggamahesiṃ akāsi. Sā paripakkagabbhā suvaṇṇarūpakasadisaṃ puttaṃ vijāyitvā –	4215	
PA_atk-s05_14a1:4215_3	“vuddhippattampi naṃ bārāṇasirājā ‘esa me paccāmittassa putto, kiṃ iminā’ti mārāpessati,	4215	
PA_atk-s05_14a1:4215_4	mā me putto parahatthe maratū”ti cintetvā dhātiṃ āha – “amma, imaṃ dārakaṃ pilotikaṃ	4215	
PA_atk-s05_14a1:4215_5	attharitvā āmakasusāne nipajjāpetvā ehī”ti. Dhātī tathā katvā nhatvā paccāgami. Kosalarājāpi	4215	
PA_atk-s05_14a1:4215_6	maritvā puttassa ārakkhadevatā hutvā nibbatti. Tassānubhāvena ekassa eḷakapālakassa	4215	
PA_atk-s05_14a1:4215_7	tasmiṃ padese eḷake cārentassa ekā eḷikā taṃ kumāraṃ disvā sinehaṃ uppādetvā khīraṃ	4215	
PA_atk-s05_14a1:4215_8	pāyetvā thokaṃ caritvā puna gantvā dve tayo cattāro vāre pāyesi. Eḷakapālako tassā	4215	
PA_atk-s05_14a1:4215_9	kiriyaṃ disvā taṃ ṭhānaṃ gantvā taṃ dārakaṃ disvā puttasinehaṃ paccupaṭṭhapetvā netvā	4215	
PA_atk-s05_14a1:4215_10	attano bhariyāya adāsi. Sā pana aputtikā, tenassā thaññaṃ natthi, atha naṃ eḷikakhīrameva	42151	
PA_atk-s05_14a1:4215_11	pāyesi. Tato paṭṭhāya pana devasikaṃ dve tisso eḷikā maranti. Eḷakapālo – “imasmiṃ	42151	
PA_atk-s05_14a1:4215_12	paṭijaggiyamāne sabbā eḷikā marissanti, kiṃ no iminā”ti taṃ ekasmiṃ mattikābhājane	42151	
PA_atk-s05_14a1:4215_13	nipajjāpetvā aparena pidahitvā māsacuṇṇena mukhaṃ nibbivaraṃ vilimpitvā nadiyaṃ vissajjesi.	42151	
PA_atk-s05_14a1:4215_14	Tamenaṃ vuyhamānaṃ heṭṭhātitthe rājanivesane jiṇṇapaṭisaṅkhārako eko caṇḍālo sapajāpatiko	42151	
PA_atk-s05_14a1:4215_15	makaciṃ dhovanto disvāva vegena gantvā āharitvā tīre ṭhapetvā “kimetthā”ti vivaritvā	42151	
PA_atk-s05_14a1:4215_16	olokento dārakaṃ passi. Bhariyāpissa aputtikā, tassā tasmiṃ puttasineho nibbatti,	42151	
PA_atk-s05_14a1:4215_17	atha naṃ gehaṃ netvā paṭijaggi. Taṃ sattaṭṭhavassakālato paṭṭhāya mātāpitaro rājakulaṃ	42151	
PA_atk-s05_14a1:4215_18	gacchantā ādāya gacchanti. Soḷasavassakālato pana paṭṭhāya sveva bahulaṃ gantvā jiṇṇapaṭisaṅkharaṇaṃ karoti.	42151	
PA_atk-s05_14a1:4216_0	Rañño ca aggamahesiyā kuruṅgadevī nāma dhītā ahosi uttamarūpadharā. Sā tassa diṭṭhakālato	4216	
PA_atk-s05_14a1:4216_1	paṭṭhāya tasmiṃ paṭibaddhacittā hutvā aññattha anabhiratā tassa kammakaraṇaṭṭhānameva	4216	
PA_atk-s05_14a1:4216_2	āgacchati. Tesaṃ abhiṇhadassanena aññamaññaṃ paṭibaddhacittānaṃ antorājakuleyeva	4216	
PA_atk-s05_14a1:4216_3	paṭicchannokāse ajjhācāro pavatti. Gacchante kāle paricārikāyo ñatvā rañño ārocesuṃ.	4216	
PA_atk-s05_14a1:4216_4	Rājā kujjhitvā amacce sannipātetvā – “iminā caṇḍālaputtena idaṃ nāma kataṃ, imassa	4216	
PA_atk-s05_14a1:4216_5	kattabbaṃ jānāthā”ti āha. Amaccā “mahāparādho esa, nānāvidhakammakāraṇā kāretvā pacchā	4216	
PA_atk-s05_14a1:4216_6	māretuṃ vaṭṭatī”ti vadiṃsu. Tasmiṃ khaṇe kumārassa pitā ārakkhadevatā tasseva kumārassa	4216	
PA_atk-s05_14a1:4216_7	mātu sarīre adhimucci. Sā devatānubhāvena rājānaṃ upasaṅkamitvā āha – “mahārāja,	4216	
PA_atk-s05_14a1:4216_8	nāyaṃ kumāro caṇḍālo, esa kumāro mama kucchimhi nibbatto kosalarañño putto, ahaṃ	4216	
PA_atk-s05_14a1:4216_9	‘putto me mato’ti tumhākaṃ musā avacaṃ, ahametaṃ ‘tumhākaṃ paccāmittassa putto’ti	4216	
PA_atk-s05_14a1:4216_10	dhātiyā datvā āmakasusāne chaḍḍāpesiṃ, atha naṃ eko eḷakapālako paṭijaggi, so attano	42161	
PA_atk-s05_14a1:4216_11	eḷikāsu marantīsu nadiyā pavāhesi, atha naṃ vuyhamānaṃ tumhākaṃ gehe jiṇṇapaṭisaṅkhārako	42161	
PA_atk-s05_14a1:4216_12	caṇḍālo disvā posesi, sace na saddahatha, te sabbe pakkosāpetvā pucchathā”ti.	42161	
PA_atk-s05_14a1:4217_0	Rājā dhātiṃ ādiṃ katvā sabbe pakkosāpetvā pucchitvā tatheva taṃ pavattiṃ sutvā “jātisampannoyaṃ	4217	
PA_atk-s05_14a1:4217_1	kumāro”ti tuṭṭho taṃ nhāpetvā alaṅkārāpetvā tasseva dhītaraṃ adāsi. Tassa pana eḷikānaṃ	4217	
PA_atk-s05_14a1:4217_2	māritattā “eḷikakumāro”ti nāmaṃ akaṃsu. Athassa rājā sasenavāhanaṃ datvā – “gaccha	4217	
PA_atk-s05_14a1:4217_3	attano pitu santakaṃ rajjaṃ gaṇhā”ti taṃ uyyojesi. Sopi kuruṅgadeviṃ ādāya gantvā	4217	
PA_atk-s05_14a1:4217_4	rajje patiṭṭhāsi. Athassa bārāṇasirājā “anuggahitasippo aya”nti sippasikkhāpanatthaṃ	4217	
PA_atk-s05_14a1:4217_5	chaḷaṅgakumāraṃ nāma ācariyaṃ pesesi. So tassa “ācariyo me”ti senāpatiṭṭhānaṃ adāsi.	4217	
PA_atk-s05_14a1:4217_6	Aparabhāge kuruṅgadevī tena saddhiṃ anācāramakāsi. Senāpatinopi paricārako dhanantevāsī	4217	
PA_atk-s05_14a1:4217_7	nāma atthi. So tassa hatthe kuruṅgadeviyā vatthālaṅkārādīni pesesi. Sā tenapi saddhiṃ	4217	
PA_atk-s05_14a1:4217_8	pāpamakāsi. Kuṇālo taṃ kāraṇaṃ āharitvā dassento “diṭṭhā mayā”tiādimāha.	4217	
PA_atk-s05_14a1:4218_0	Tattha lomasuddarīti lomarājiyā maṇḍitaudarā. Chaḷaṅgakumāradhanantevāsināti eḷikakumārakaṃ	4218	
PA_atk-s05_14a1:4218_1	patthayamānāpi chaḷaṅgakumārasenāpatinā ca tasseva paricārakena dhanantevāsinā ca	4218	
PA_atk-s05_14a1:4218_2	saddhiṃ pāpamakāsi. Evaṃ anācārā itthiyo dussīlā pāpadhammā, tenāhaṃ tā nappasaṃsāmīti	4218	
PA_atk-s05_14a1:4218_3	idaṃ mahāsatto atītaṃ āharitvā dassesi. So hi tadā chaḷaṅgakumāro ahosi, tasmā attanā	4218	
PA_atk-s05_14a1:4218_4	diṭṭhakāraṇaṃ āhari.	4218	
PA_atk-s05_14a1:4219_0	Pañcamavatthusmimpi atīte kosalarājā bārāṇasirajjaṃ gahetvā bārāṇasirañño aggamahesiṃ	4219	
PA_atk-s05_14a1:4219_1	gabbhinimpi aggamahesiṃ katvā sakanagarameva gato. Sā aparabhāge puttaṃ vijāyi. Rājā	4219	
PA_atk-s05_14a1:4219_2	aputtakattā taṃ puttasinehena posetvā sabbasippāni sikkhāpetvā vayappattaṃ “attano	4219	
PA_atk-s05_14a1:4219_3	pitu santakaṃ rajjaṃ gaṇhā”ti pesesi. So tattha gantvā rajjaṃ kāresi. Athassa mātā	4219	
PA_atk-s05_14a1:4219_4	“puttaṃ passitukāmāmhī”ti kosalarājānaṃ āpucchitvā mahāparivārā bārāṇasiṃ gacchantī	4219	
PA_atk-s05_14a1:4219_5	dvinnaṃ raṭṭhānaṃ antare ekasmiṃ nigame nivāsaṃ gaṇhi. Tattheveko pañcālacaṇḍo nāma	4219	
PA_atk-s05_14a1:4219_6	brāhmaṇakumāro atthi abhirūpo. So tassā paṇṇākāraṃ upanāmesi. Sā taṃ disvā paṭibaddhacittā	4219	
PA_atk-s05_14a1:4219_7	tena saddhiṃ pāpakammaṃ katvā katipāhaṃ tattheva vītināmetvā bārāṇasiṃ gantvā puttaṃ	4219	
PA_atk-s05_14a1:4219_8	disvā khippaṃ nivattitvā puna tasmiṃyeva nigame nivāsaṃ gahetvā katipāhaṃ tena saddhiṃ	4219	
PA_atk-s05_14a1:4219_9	anācāraṃ caritvā kosalanagaraṃ gatā. Sā tato paṭṭhāya nacirasseva taṃ taṃ kāraṇaṃ	4219	
PA_atk-s05_14a1:4219_10	vatvā “puttassa santikaṃ gacchāmī”ti rājānaṃ āpucchitvā gacchantī ca āgacchantī ca	42191	
PA_atk-s05_14a1:4219_11	tasmiṃ nigame aḍḍhamāsamattaṃ tena saddhiṃ anācāraṃ cari. Samma puṇṇamukha, itthiyo	42191	
PA_atk-s05_14a1:4219_12	nāmetā dussīlā musāvādiniyoti idampi atītaṃ dassento mahāsatto “evañheta”ntiādimāha.	42191	
PA_atk-s05_14a1:4220	Tattha brahmadattassa mātaranti bārāṇasirajjaṃ kārentassa brahmadattakumārassa mātaraṃ. Tadā kira kuṇālo pañcālacaṇḍo ahosi, tasmā taṃ attanā ñātakāraṇaṃ dassento evamāha.	422	
PA_atk-s05_14a1:4221_0	Etā cāti, samma puṇṇamukha, etāva pañca itthiyo pāpamakaṃsu, na aññāti saññaṃ mā	4221	
PA_atk-s05_14a1:4221_1	kari, atha kho etā ca aññā ca bahū pāpakammakārikāti. Imasmiṃ ṭhāne ṭhatvā loke aticārinīnaṃ	4221	
PA_atk-s05_14a1:4221_2	vatthūni kathetabbāni. Jagatīti yathā jagatisaṅkhātā mahī samānarattā paṭighābhāvena	4221	
PA_atk-s05_14a1:4221_3	sabbesu samānarattā hutvā sā vasundharā itarītarāpatiṭṭhā uttamānañca adhamānañca	4221	
PA_atk-s05_14a1:4221_4	patiṭṭhā hoti, tathā itthiyopi kilesavasena sabbesampi uttamādhamānaṃ patiṭṭhā honti.	4221	
PA_atk-s05_14a1:4221_5	Itthiyo hi okāsaṃ labhamānā kenaci saddhiṃ pāpakaṃ karonti nāma. Sabbasahāti yathā	4221	
PA_atk-s05_14a1:4221_6	ca sā sabbameva sahati na phandati na kuppati na calati, tathā itthiyo sabbepi purise	4221	
PA_atk-s05_14a1:4221_7	lokassādavasena sahanti. Sace tāsaṃ koci puriso citte patiṭṭhito hoti, tassa rakkhaṇatthaṃ	4221	
PA_atk-s05_14a1:4221_8	na phandanti na calanti na kolāhalaṃ karonti. Yathā ca sā na kuppati na calati, evaṃ	4221	
PA_atk-s05_14a1:4221_9	itthiyopi methunadhammena na kuppanti na calanti, na sakkā tena pūretuṃ.	4221	
PA_atk-s05_14a1:4222_0	Vāḷamigoti duṭṭhamigo. Pañcāvudhoti mukhassa ceva catunnañca caraṇānaṃ vasenetaṃ	4222	
PA_atk-s05_14a1:4222_1	vuttaṃ. Suruddhoti suluddho supharuso. Tathitthiyoti yathā hi sīhassa mukhañceva	4222	
PA_atk-s05_14a1:4222_2	cattāro ca hatthapādāti pañcāvudhāni, tathā itthīnampi rūpasaddagandharasaphoṭṭhabbāni	4222	
PA_atk-s05_14a1:4222_3	pañcāvudhāni. Yathā so attano bhakkhaṃ gaṇhanto tehipi pañcahi gaṇhāti, tathā tāpi	4222	
PA_atk-s05_14a1:4222_4	kilesabhakkhaṃ gaṇhamānā rūpādīhi āvudhehi paharitvā gaṇhanti. Yathā so kakkhaḷo	4222	
PA_atk-s05_14a1:4222_5	pasayha khādati, evaṃ etāpi kakkhaḷā pasayha khādikā. Tathā hetā thirasīlepi purise	4222	
PA_atk-s05_14a1:4222_6	attano balena pasayhakāraṃ katvā sīlavināsaṃ pāpenti. Yathā so parahiṃsane rato,	4222	
PA_atk-s05_14a1:4222_7	evametāpi kilesavasena parahiṃsane ratā. Tāyoti tā evaṃ aguṇasammannāgatā na vissase naro.	4222	
PA_atk-s05_14a1:4223_0	Gamaniyoti gaṇikāyo. Idaṃ vuttaṃ hoti – samma puṇṇamukha, yānetāni itthīnaṃ “vesiyo”tiādīni	4223	
PA_atk-s05_14a1:4223_1	nāmāni, na etāni tāsaṃ sabhāvanāmāni. Na hetā vesiyo nāma gamaniyo nāma bandhakiyo	4223	
PA_atk-s05_14a1:4223_2	nāma, sabhāvanāmato pana vadhikāyo nāma etāyo, yā etā vesiyo nāriyo gamaniyoti vuccanti.	4223	
PA_atk-s05_14a1:4223_3	Vadhikāyoti sāmikaghātikāyo. Svāyamattho mahāhaṃsajātakena dīpetabbo. Vuttañhetaṃ –	4223	
PA_atk-s05_14a1:4224	“Māyā cetā marīcī ca, sokā rogā cupaddavā;	422	
PA_atk-s05_14a1:4225	Kharā ca bandhanā cetā, maccupāsā guhāsayā;	422	
PA_atk-s05_14a1:4226	Tāsu yo vissase poso, so naresu narādhamo”ti. ;	422	
PA_atk-s05_14a1:4227_0	Veṇikatāti kataveṇiyo. Yathā hi moḷiṃ bandhitvā aṭaviyaṃ ṭhitacoro dhanaṃ vilumpati,	4227	
PA_atk-s05_14a1:4227_1	evametāpi kilesavasaṃ netvā dhanaṃ vilumpanti. Madirāva diddhāti visamissakā surā	4227	
PA_atk-s05_14a1:4227_2	viya. Yathā sā vikāraṃ dasseti, evametāpi aññesu purisesu sārattā kiccākiccaṃ ajānantiyo	4227	
PA_atk-s05_14a1:4227_3	aññasmiṃ kattabbe aññameva karontiyo vikāraṃ dassenti. Vācāsanthutiyoti yathā vāṇijo	4227	
PA_atk-s05_14a1:4227_4	attano bhaṇḍassa vaṇṇameva bhaṇati, evametāpi attano aguṇaṃ paṭicchādetvā guṇameva	4227	
PA_atk-s05_14a1:4227_5	pakāsenti. Viparivattāyoti yathā issamigassa siṅgaṃ parivattitvā ṭhitaṃ, evaṃ lahucittatāya	4227	
PA_atk-s05_14a1:4227_6	viparivattāyova honti. Uragamivāti urago viya musāvāditāya dujivhā nāma. Sobbhamivāti	4227	
PA_atk-s05_14a1:4227_7	yathā padarapaṭicchanno gūthakūpo, evaṃ vatthālaṅkārapaṭicchannā hutvā vicaranti.	4227	
PA_atk-s05_14a1:4227_8	Yathā ca kacavarehi paṭicchanno āvāṭo akkanto pādadukkhaṃ janeti, evametāpi vissāsena	4227	
PA_atk-s05_14a1:4227_9	upaseviyamānā. Pātālamivāti yathā mahāsamudde pātālaṃ duppūraṃ, evametāpi methunena	4227	
PA_atk-s05_14a1:4227_10	vijāyanena alaṅkārenāti tīhi duppūrā. Tenevāha – “tiṇṇaṃ, bhikkhave, dhammānaṃ atitto mātugāmo”tiādi.	42271	
PA_atk-s05_14a1:4228_0	Rakkhasī viyāti yathā rakkhasī nāma maṃsagiddhatāya dhanena na sakkā tosetuṃ, bahumpi	4228	
PA_atk-s05_14a1:4228_1	dhanaṃ paṭikkhipitvā maṃsameva pattheti, evametāpi methunagiddhatāya bahunāpi dhanena	4228	
PA_atk-s05_14a1:4228_2	na tussanti, dhanaṃ agaṇetvā methunameva patthenti. Yamovāti yathā yamo ekantaharo	4228	
PA_atk-s05_14a1:4228_3	na kiñci pariharati, evametāpi jātisampannādīsu na kañci pariharanti, sabbaṃ kilesavasena	4228	
PA_atk-s05_14a1:4228_4	sīlādivināsaṃ pāpetvā dutiyacittavāre nirayaṃ upanenti. Sikhīrivāti yathā sikhī sucimpi	4228	
PA_atk-s05_14a1:4228_5	asucimpi sabbaṃ bhakkhayati, tathetāpi hīnuttame sabbe sevanti. Nadīupamāyampi eseva	4228	
PA_atk-s05_14a1:4228_6	nayo. Yenakā maṃcarāti bhummatthe karaṇavacanaṃ, yattha etāsaṃ kāmo hoti, tattheva	4228	
PA_atk-s05_14a1:4228_7	dhāvanti. Nerūti himavati eko suvaṇṇapabbato, taṃ upagatā kākāpi suvaṇṇavaṇṇāva honti.	4228	
PA_atk-s05_14a1:4228_8	Yathā so, evaṃ etāpi nibbisesakarā attānaṃ upagataṃ ekasadisaṃ katvā passanti.	4228	
PA_atk-s05_14a1:4229_0	Visarukkhoti ambasadiso kiṃpakkarukkho. So niccameva phalati, vaṇṇādisampanno ca	4229	
PA_atk-s05_14a1:4229_1	hoti, tena naṃ nirāsaṅkā paribhuñjitvā maranti, evameva tāpi rūpādivasena niccaphalitā	4229	
PA_atk-s05_14a1:4229_2	ramaṇīyā viya khāyanti. Seviyamānā pana pamādaṃ uppādetvā apāyesu pātenti. Tena vuttaṃ –	4229	
PA_atk-s05_14a1:4230	“Āyatiṃ dosaṃ naññāya, yo kāme paṭisevati;	423	
PA_atk-s05_14a1:4231	Vipākante hananti naṃ, kiṃpakkamiva bhakkhita”nti. ;	423	
PA_atk-s05_14a1:4232_0	Yathā vā visarukkho niccaphalito sadā anatthāvaho hoti, evametāpi sīlādivināsanavasena.	4232	
PA_atk-s05_14a1:4232_1	Yathā visarukkhassa mūlampi tacopi pattampi pupphampi phalampi visamevāti niccaphalo,	4232	
PA_atk-s05_14a1:4232_2	tatheva tāsaṃ rūpampi…pe… phoṭṭhabbampi visamevāti visarukkho viya niccaphalitāyoti.	4232	
PA_atk-s05_14a1:4233_0	“Panuttaretthā”ti gāthābandhena tamatthaṃ pākaṭaṃ kātuṃ evamāha. Tattha ratanantakaritthiyoti	4233	
PA_atk-s05_14a1:4233_1	sāmikehi dukkhasambhatānaṃ ratanānaṃ antarāyakarā itthiyo etāni paresaṃ datvā anācāraṃ caranti.	4233	
PA_atk-s05_14a1:4234	Ito paraṃ nānappakārena attano dhammakathāvilāsaṃ dassento āha –	423	
PA_atk-s05_14a1:4235_0	“Cattārimāni, samma puṇṇamukha, yāni vatthūni kicce jāte anatthacarāni bhavanti,	4235	
PA_atk-s05_14a1:4235_1	tāni parakule na vāsetabbāni, goṇaṃ dhenuṃ yānaṃ bhariyā. Cattāri etāni paṇḍito dhanāni	4235	
PA_atk-s05_14a1:4235_2	gharā na vippavāsaye. Bhavati ca panuttarettha vākyaṃ –	4235	
PA_atk-s05_14a1:4237	‘Goṇaṃ dhenuñca yānañca, bhariyaṃ ñātikule na vāsaye;	423	
PA_atk-s05_14a1:4238	Bhañjanti rathaṃ ayānakā, ativāhena hananti puṅgavaṃ;	423	
PA_atk-s05_14a1:4239	Dohena hananti vacchakaṃ, bhariyā ñātikule padussatī”’ti.	423	
PA_atk-s05_14a1:4240	“Cha imāni, samma puṇṇamukha, yāni vatthūni kicce jāte anatthacarāni bhavanti –	424	
PA_atk-s05_14a1:4242	‘Aguṇaṃ dhanu ñātikule ca bhariyā, pāraṃ nāvā akkhabhaggañca yānaṃ;	424	
PA_atk-s05_14a1:4243	Dūre mitto pāpasahāyako ca, kicce jāte anatthacarāni bhavantī”’ti.	424	
PA_atk-s05_14a1:4244_0	“Aṭṭhahi khalu, samma puṇṇamukha ṭhānehi itthī sāmikaṃ avajānāti – daliddatā, āturatā,	4244	
PA_atk-s05_14a1:4244_1	jiṇṇatā, surāsoṇḍatā, muddhatā, pamattatā, sabbakiccesu anuvattanatā, sabbadhanaanuppadānena.	4244	
PA_atk-s05_14a1:4244_2	Imehi khalu, samma puṇṇamukha, aṭṭhahi ṭhānehi itthī sāmikaṃ avajānāti. Bhavati ca	4244	
PA_atk-s05_14a1:4244_3	panuttarettha vākyaṃ –	4244	
PA_atk-s05_14a1:4246	“‘Daliddaṃ āturañcāpi, jiṇṇakaṃ surasoṇḍakaṃ;	424	
PA_atk-s05_14a1:4247	Pamattaṃ muddhapattañca, sabbakiccesu hāpanaṃ;	424	
PA_atk-s05_14a1:4248	Sabbakāmappadānena, avajānāti sāmika”’nti.	424	
PA_atk-s05_14a1:4249_0	“Navahi khalu, samma puṇṇamukha ṭhānehi itthī padosamāharati – ārāmagamanasīlā ca	4249	
PA_atk-s05_14a1:4249_1	hoti, uyyānagamanasīlā ca hoti, nadītitthagamanasīlā ca hoti, ñātikulagamanasīlā	4249	
PA_atk-s05_14a1:4249_2	ca hoti, parakulagamanasīlā ca hoti, ādāsadussamaṇḍanānuyogamanuyuttasīlā ca hoti,	4249	
PA_atk-s05_14a1:4249_3	majjapāyinī ca hoti, nillokanasīlā ca hoti, sadvāraṭṭhāyinī ca hoti. Imehi khalu,	4249	
PA_atk-s05_14a1:4249_4	samma puṇṇamukha, navahi ṭhānehi itthī padosamāharati. Bhavati ca panuttarettha vākyaṃ –	4249	
PA_atk-s05_14a1:4251	‘Ārāmasīlā ca uyyānaṃ, nadī ñāti parakulaṃ;	425	
PA_atk-s05_14a1:4252	Ādāsadussamaṇḍanamanuyuttā, yā citthī majjapāyinī.	425	
PA_atk-s05_14a1:4254	“‘Yā ca nillokanasīlā, yā ca sadvāraṭhāyinī;	425	
PA_atk-s05_14a1:4255	Navahetehi ṭhānehi, padosamāharanti itthiyo”’ti.	425	
PA_atk-s05_14a1:4256_0	“Cattālīsāya khalu, samma puṇṇamukha, ṭhānehi itthī purisaṃ accācarati – vijambhati,	4256	
PA_atk-s05_14a1:4256_1	vinamati, vilasati, vilajjati, nakhena nakhaṃ ghaṭṭeti, pādena pādaṃ akkamati, kaṭṭhena	4256	
PA_atk-s05_14a1:4256_2	pathaviṃ vilikhati, dārakaṃ ullaṅghati ullaṅghāpeti, kīḷati kīḷāpeti, cumbati cumbāpeti,	4256	
PA_atk-s05_14a1:4256_3	bhuñjati bhuñjāpeti, dadāti, yācati, katamanukaroti, uccaṃ bhāsati, nīcaṃ bhāsati,	4256	
PA_atk-s05_14a1:4256_4	aviccaṃ bhāsati, viviccaṃ bhāsati, naccena gītena vāditena rodanena vilasitena vibhūsitena	4256	
PA_atk-s05_14a1:4256_5	jagghati, pekkhati, kaṭiṃ cāleti, guyhabhaṇḍakaṃ sañcāleti, ūruṃ vivarati, ūruṃ pidahati,	4256	
PA_atk-s05_14a1:4256_6	thanaṃ dasseti, kacchaṃ dasseti, nābhiṃ dasseti, akkhiṃ nikhanati, bhamukaṃ ukkhipati,	4256	
PA_atk-s05_14a1:4256_7	oṭṭhaṃ upalikhati, jivhaṃ nillāleti, dussaṃ muñcati, dussaṃ paṭibandhati, sirasaṃ	4256	
PA_atk-s05_14a1:4256_8	muñcati, sirasaṃ bandhati. Imehi khalu, samma puṇṇamukha, cattālīsāya ṭhānehi itthī purisaṃ accācarati.	4256	
PA_atk-s05_14a1:4257_0	“Pañcavīsāya khalu, samma puṇṇamukha, ṭhānehi itthī paduṭṭhā veditabbā bhavati –	4257	
PA_atk-s05_14a1:4257_1	sāmikassa pavāsaṃ vaṇṇeti, pavuṭṭhaṃ na sarati, āgataṃ nābhinandati, avaṇṇaṃ tassa	4257	
PA_atk-s05_14a1:4257_2	bhaṇati, vaṇṇaṃ tassa na bhaṇati, anatthaṃ tassa carati, atthaṃ tassa na carati,	4257	
PA_atk-s05_14a1:4257_3	akiccaṃ tassa karoti, kiccaṃ tassa na karoti, paridahitvā sayati, parammukhī nipajjati,	4257	
PA_atk-s05_14a1:4257_4	parivattakajātā kho pana hoti kuṅkumiyajātā, dīghaṃ assasati, dukkhaṃ vedayati, uccārapassāvaṃ	4257	
PA_atk-s05_14a1:4257_5	abhiṇhaṃ gacchati, vilomamācarati, parapurisasaddaṃ sutvā kaṇṇasotaṃ vivaramodahati,	4257	
PA_atk-s05_14a1:4257_6	nihatabhogā kho pana hoti, paṭivissakehi santhavaṃ karoti, nikkhantapādā kho pana	4257	
PA_atk-s05_14a1:4257_7	hoti visikhānucārinī, aticārinī kho pana hoti niccaṃ sāmike agāravā paduṭṭhamanasaṅkappā,	4257	
PA_atk-s05_14a1:4257_8	abhiṇhaṃ dvāre tiṭṭhati, kacchāni aṅgāni thanāni dasseti, disodisaṃ gantvā pekkhati.	4257	
PA_atk-s05_14a1:4257_9	Imehi khalu samma puṇṇamukha, pañcavīsāya ṭhānehi itthī paduṭṭhā veditabbā bhavati.	4257	
PA_atk-s05_14a1:4257_10	Bhavati ca panuttarettha vākyaṃ –	42571	
PA_atk-s05_14a1:4259	‘Pavāsaṃ tassa vaṇṇeti, gataṃ tassa na socati;	425	
PA_atk-s05_14a1:4260	Disvāna patimāgataṃ nābhinandati, bhattāravaṇṇaṃ na kadāci bhāsati;	426	
PA_atk-s05_14a1:4261	Ete paduṭṭhāya bhavanti lakkhaṇā.	426	
PA_atk-s05_14a1:4263	‘Anatthaṃ tassa carati asaññatā, atthañca hāpeti akiccakārinī;	426	
PA_atk-s05_14a1:4264	Paridahitvā sayati parammukhī, ete paduṭṭhāya bhavanti lakkhaṇā.	426	
PA_atk-s05_14a1:4266	‘Parivattajātā ca bhavati kuṅkumī, dīghañca assasati dukkhavedinī;	426	
PA_atk-s05_14a1:4267	Uccārapassāvamabhiṇhaṃ gacchati, ete paduṭṭhāya bhavanti lakkhaṇā.	426	
PA_atk-s05_14a1:4269	‘Vilomamācarati akiccakārinī, saddaṃ nisāmeti parassa bhāsato;	426	
PA_atk-s05_14a1:4270	Nihatabhogā ca karoti santhavaṃ, ete paduṭṭhāya bhavanti lakkhaṇā.	427	
PA_atk-s05_14a1:4272	‘Kicchena laddhaṃ kasirābhataṃ dhanaṃ, vittaṃ vināseti dukkhena sambhataṃ;	427	
PA_atk-s05_14a1:4273	Paṭivissakehi ca karoti santhavaṃ, ete paduṭṭhāya bhavanti lakkhaṇā.	427	
PA_atk-s05_14a1:4275	‘Nikkhantapādā visikhānucārinī, niccañca sāmimhi paduṭṭhamānasā;	427	
PA_atk-s05_14a1:4276	Aticārinī hoti apetagāravā, ete paduṭṭhāya bhavanti lakkhaṇā.	427	
PA_atk-s05_14a1:4278	‘Abhikkhaṇaṃ tiṭṭhati dvāramūle, thanāni kacchāni ca dassayantī;	427	
PA_atk-s05_14a1:4279	Disodisaṃ pekkhati bhantacittā, ete paduṭṭhāya bhavanti lakkhaṇā.	427	
PA_atk-s05_14a1:4281	‘Sabbā nadī vaṅkagatī, sabbe kaṭṭhamayā vanā;	428	
PA_atk-s05_14a1:4282	Sabbitthiyo kare pāpaṃ, labhamāne nivātake.	428	
PA_atk-s05_14a1:4284	‘Sace labhetha khaṇaṃ vā raho vā, nivātakaṃ vāpi labhetha tādisaṃ;	428	
PA_atk-s05_14a1:4285	Sabbāva itthī kayiruṃ nu pāpaṃ, aññaṃ alattha pīṭhasappināpi saddhiṃ.	428	
PA_atk-s05_14a1:4287	‘Narānamārāmakarāsu nārisu, anekacittāsu aniggahāsu ca;	428	
PA_atk-s05_14a1:4288	Sabbattha nāpītikarāpi ce siyā, na vissase titthasamā hi nāriyo”’ti.	428	
PA_atk-s05_14a1:4289_0	Tattha goṇaṃ dhenunti liṅgavipallāsena vuttaṃ. Ñātikule padussatīti tattha sā nibbhayā	4289	
PA_atk-s05_14a1:4289_1	hutvā taruṇakālato paṭṭhāya vissāsakehi dāsādīhipi saddhiṃ anācāraṃ carati, ñātakā	4289	
PA_atk-s05_14a1:4289_2	ñatvāpi niggahaṃ na karonti, attano akittiṃ pariharamānā ajānantā viya honti. Anatthacarānīti	4289	
PA_atk-s05_14a1:4289_3	acaritabbāni atthāni, akiccakārānīti attho. Aguṇanti jiyārahitaṃ. Pāpasahāyakoti dummitto.	4289	
PA_atk-s05_14a1:4290_0	Daliddatāti daliddatāya. Sesapadesupi eseva nayo. Tattha daliddo alaṅkārādīnaṃ abhāvato	4290	
PA_atk-s05_14a1:4290_1	kilesena saṅgaṇhituṃ na sakkotīti taṃ avajānāti. Gilāno vatthukāmakilesakāmehi saṅgaṇhituṃ	4290	
PA_atk-s05_14a1:4290_2	na sakkoti. Jarājiṇṇo kāyikavācasikakhiḍḍāratisamattho na hoti. Surāsoṇḍo tassā hatthapiḷandhanādīnipi	4290	
PA_atk-s05_14a1:4290_3	surāgharaññeva paveseti. Muddho andhabālo ratikusalo na hoti. Pamatto dāsisoṇḍo hutvā	4290	
PA_atk-s05_14a1:4290_4	gharadāsīhi saddhiṃ saṃvasati, bhariyaṃ pana akkosati paribhāsati, tena naṃ avajānāti.	4290	
PA_atk-s05_14a1:4290_5	Sabbakiccesu anuvattantaṃ “ayaṃ nittejo, mameva anuvattatī”ti taṃ akkosati paribhāsati.	4290	
PA_atk-s05_14a1:4290_6	Yo pana sabbaṃ dhanaṃ anuppadeti kuṭumbaṃ paṭicchāpeti, tassa bhariyā sabbaṃ dhanasāraṃ	4290	
PA_atk-s05_14a1:4290_7	hatthe katvā taṃ dāsaṃ viya avajānāti, icchamānā “ko tayā attho”ti gharatopi naṃ	4290	
PA_atk-s05_14a1:4290_8	nikkaḍḍhati. Muddhapattanti muddhabhāvappattaṃ.	4290	
PA_atk-s05_14a1:4291_0	Padosamāharatīti sāmike padosaṃ āharati dussati, pāpakammaṃ karotīti attho. Ārāmagamanasīlāti	4291	
PA_atk-s05_14a1:4291_1	sāmikaṃ āpucchā vā anāpucchā vā abhiṇhaṃ pupphārāmādīsu aññataraṃ gantvā tattha anācāraṃ	4291	
PA_atk-s05_14a1:4291_2	caritvā “ajja mayā ārāme rukkhadevatāya balikammaṃ kata”ntiādīni vatvā bālasāmikaṃ	4291	
PA_atk-s05_14a1:4291_3	saññāpeti. Paṇḍito pana “addhā esā tattha anācāraṃ caratī”ti puna tassā gantuṃ na	4291	
PA_atk-s05_14a1:4291_4	deti. Evaṃ sabbapadesupi attho veditabbo. Parakulanti sandiṭṭhasambhattādīnaṃ gehaṃ.	4291	
PA_atk-s05_14a1:4291_5	Taṃ sā “asukakule me vaḍḍhi payojitā atthi, tāvakālikaṃ dinnakaṃ atthi, taṃ sādhemī”tiādīni	4291	
PA_atk-s05_14a1:4291_6	vatvā gacchati. Nillokanasīlāti vātapānantarādīhi olokanasīlā. Sadvāraṭṭhāyinīti	4291	
PA_atk-s05_14a1:4291_7	attano aṅgapaccaṅgāni dassentī sadvāre tiṭṭhati.	4291	
PA_atk-s05_14a1:4292_0	Accācaratīti atikkamma carati, sāmikassa santike ṭhitāva aññassa nimittaṃ dassetīti	4292	
PA_atk-s05_14a1:4292_1	attho. Vijambhatīti “ahaṃ taṃ disvā vijambhissāmi, tāya saññāya okāsassa atthibhāvaṃ	4292	
PA_atk-s05_14a1:4292_2	vā natthibhāvaṃ vā jāneyyāsī”ti paṭhamameva katasaṅketā vā hutvā akatasaṅketā vāpi	4292	
PA_atk-s05_14a1:4292_3	“evaṃ esa mayi bajjhissatī”ti sāmikassa passe ṭhitāva vijambhati vijambhanaṃ dasseti.	4292	
PA_atk-s05_14a1:4292_4	Vinamatīti kiñcideva bhūmiyaṃ pātetvā taṃ ukkhipantī viya onamitvā piṭṭhiṃ dasseti.	4292	
PA_atk-s05_14a1:4292_5	Vilasatīti gamanādīhi vā iriyāpathehi alaṅkārena vā vilāsaṃ dasseti. Vilajjatīti	4292	
PA_atk-s05_14a1:4292_6	lajjantī viya vatthena sarīraṃ chādeti, kavāṭaṃ vā bhittiṃ vā allīyati. Nakhenāti	4292	
PA_atk-s05_14a1:4292_7	pādanakhena pādanakhaṃ, hatthanakhena hatthanakhaṃ ghaṭṭeti. Kaṭṭhenāti daṇḍakena.	4292	
PA_atk-s05_14a1:4292_8	Dārakanti attano vā puttaṃ aññassa vā puttaṃ gahetvā ukkhipati vā ukkhipāpeti vā.	4292	
PA_atk-s05_14a1:4292_9	Kīḷatīti sayaṃ vā kīḷati, dārakaṃ vā kīḷāpeti. Cumbanādīsupi eseva nayo. Dadātīti	4292	
PA_atk-s05_14a1:4292_10	tassa kiñcideva phalaṃ vā pupphaṃ vā deti. Yācatīti tameva paṭiyācati. Anukarotīti	42921	
PA_atk-s05_14a1:4292_11	dārakena kataṃ kataṃ anukaroti. Uccanti mahāsaddavasena vā thomanavasena vā uccaṃ.	42921	
PA_atk-s05_14a1:4292_12	Nīcanti mandasaddavasena vā amanāpavacanena vā paribhavavacanena vā nīcaṃ. Aviccanti	42921	
PA_atk-s05_14a1:4292_13	bahujanamajjhe appaṭicchannaṃ. Viviccanti raho paṭicchannaṃ. Naccenāti etehi naccādīhi	42921	
PA_atk-s05_14a1:4292_14	nimittaṃ karoti. Tattha roditena nimittakaraṇena rattiṃ deve vassante vātapānena	42921	
PA_atk-s05_14a1:4292_15	hatthiṃ āropetvā seṭṭhiputtena nītāya purohitabrāhmaṇiyā vatthu kathetabbaṃ. Jagghatīti	42921	
PA_atk-s05_14a1:4292_16	mahāhasitaṃ hasati, evampi nimittaṃ karoti. Kacchanti upakacchakaṃ. Upalikhatīti	42921	
PA_atk-s05_14a1:4292_17	dantehi upalikhati. Sirasanti kesavaṭṭiṃ. Evaṃ kesānaṃ mocanabandhanehipi parapurisānaṃ	42921	
PA_atk-s05_14a1:4292_18	nimittaṃ karoti, niyāmetvā vā aniyāmetvā vā kocideva sārajjissatītipi karotiyeva.	42921	
PA_atk-s05_14a1:4293_0	Paduṭṭhā veditabbā bhavatīti ayaṃ mayi paduṭṭhā kuddhā, kujjhitvā ca pana micchācāraṃ	4293	
PA_atk-s05_14a1:4293_1	caratīti paṇḍitena veditabbā bhavati. Pavāsanti “asukagāme payuttaṃ dhanaṃ nassati,	4293	
PA_atk-s05_14a1:4293_2	gaccha taṃ sādhehi, vohāraṃ karohī”tiādīni vatvā tasmiṃ gate anācāraṃ caritukāmā	4293	
PA_atk-s05_14a1:4293_3	pavāsaṃ vaṇṇeti. Anatthanti avaḍḍhiṃ. Akiccanti akattabbayuttakaṃ. Paridahitvāti	4293	
PA_atk-s05_14a1:4293_4	gāḷhaṃ nivāsetvā. Parivattakajātāti ito cito ca parivattamānā. Kuṅkumiyajātāti kolāhalajātā	4293	
PA_atk-s05_14a1:4293_5	pādamūle nipannā paricārikā uṭṭhāpeti, dīpaṃ jālāpeti, nānappakāraṃ kolāhalaṃ karoti,	4293	
PA_atk-s05_14a1:4293_6	tassa kilesaratiṃ nāseti. Dukkhaṃ vedayatīti sīsaṃ me rujjatītiādīni vadati. Vilomamācaratīti	4293	
PA_atk-s05_14a1:4293_7	āhāraṃ sītalaṃ icchantassa uṇhaṃ detītiādīnaṃ vasena paccanīkavutti hoti. Nihatabhogāti	4293	
PA_atk-s05_14a1:4293_8	sāmikena dukkhasambhatānaṃ bhogānaṃ surālolatādīhi vināsikā. Santhavanti kilesavasena	4293	
PA_atk-s05_14a1:4293_9	santhavaṃ karoti. Nikkhantapādāti jārassa upadhāraṇatthāya nikkhantapādā. Sāmiketi	4293	
PA_atk-s05_14a1:4293_10	patimhi agāravena ca paduṭṭhamānasāya ca aticārinī hoti.	42931	
PA_atk-s05_14a1:4294_0	Sabbitthiyoti ṭhapetvā vipassanāya tanukatakilesā sesā sabbā itthiyo pāpaṃ kareyyuṃ.	4294	
PA_atk-s05_14a1:4294_1	Labhamāneti labbhamāne, saṃvijjamāneti attho. Nivātaketi rahomantanake paribhedake.	4294	
PA_atk-s05_14a1:4294_2	Khaṇaṃ vā raho vāti pāpakaraṇatthāya okāsaṃ vā paṭicchannaṭṭhānaṃ vā. Kayiruṃ nūti	4294	
PA_atk-s05_14a1:4294_3	ettha nū-ti nipātamattaṃ. Alatthāti aladdhā. Ayameva vā pāṭho, aññaṃ sampannapurisaṃ	4294	
PA_atk-s05_14a1:4294_4	alabhitvā pīṭhasappināpi tato paṭikkūlatarenāpi pāpaṃ kareyyuṃ. Ārāmakarāsūti abhiratikārikāsu.	4294	
PA_atk-s05_14a1:4294_5	Aniggahāsūti niggahena vinetuṃ asakkuṇeyyāsu. Titthasamāti yathā titthaṃ uttamādhamesu	4294	
PA_atk-s05_14a1:4294_6	na kañci nhāyantaṃ vāreti, tathā etāpi raho vā khaṇe vā nivātake vā sati na kañci paṭikkhipanti.	4294	
PA_atk-s05_14a1:4295_0	Tathā hi atīte bārāṇasiyaṃ kaṇḍarī nāma rājā ahosi uttamarūpadharo. Tassa devasikaṃ	4295	
PA_atk-s05_14a1:4295_1	amaccā gandhakaraṇḍakasahassaṃ āharanti. Tenassa nivesane paribhaṇḍaṃ katvā gandhakaraṇḍake	4295	
PA_atk-s05_14a1:4295_2	phāletvā gandhadārūni katvā āhāraṃ pacanti. Bhariyāpissa abhirūpā ahosi nāmena kinnarā	4295	
PA_atk-s05_14a1:4295_3	nāma. Purohitopissa samavayo pañcālacaṇḍo nāma buddhisampanno ahosi. Rañño pana pāsādaṃ	4295	
PA_atk-s05_14a1:4295_4	nissāya antopākāre jamburukkho nibbatti, tassa sākhā pākāramatthake olambati. Tassa	4295	
PA_atk-s05_14a1:4295_5	chāyāya jeguccho dussaṇṭhāno pīṭhasappī vasati. Athekadivasaṃ kinnarā devī vātapānena	4295	
PA_atk-s05_14a1:4295_6	olokentī taṃ ditvā paṭibaddhacittā hutvā rattiṃ rājānaṃ ratiyā saṅgaṇhitvā tasmiṃ	4295	
PA_atk-s05_14a1:4295_7	niddaṃ okkante saṇikaṃ uṭṭhāyāsanā nānaggarasabhojanaṃ suvaṇṇasarake pakkhipitvā	4295	
PA_atk-s05_14a1:4295_8	ucchaṅge katvā sāṭakarajjuyā vātapānena otaritvā jambuṃ āruyha sākhāya oruyha pīṭhasappiṃ	4295	
PA_atk-s05_14a1:4295_9	bhojetvā pāpaṃ katvā āgatamaggeneva pāsādaṃ āruyha gandhehi sarīraṃ ubbaṭṭetvā raññā	4295	
PA_atk-s05_14a1:4295_10	saddhiṃ nipajji. Etenupāyena nibaddhaṃ tena saddhiṃ pāpaṃ karoti. Rājā pana na jānāti.	42951	
PA_atk-s05_14a1:4296_0	So ekadivasaṃ nagaraṃ padakkhiṇaṃ katvā nivesanaṃ pavesanto jambuchāyāya sayitaṃ	4296	
PA_atk-s05_14a1:4296_1	paramakāruññappattaṃ pīṭhasappiṃ disvā purohitaṃ āha – “passetaṃ manussapeta”nti.	4296	
PA_atk-s05_14a1:4296_2	“Āma, passāmi devā”ti. “Api nu kho, samma, evarūpaṃ paṭikkūlaṃ kāci itthī chandarāgavasena	4296	
PA_atk-s05_14a1:4296_3	upagaccheyyā”ti. Taṃ kathaṃ sutvā pīṭhasappī mānaṃ janetvā “ayaṃ rājā kiṃ katheti,	4296	
PA_atk-s05_14a1:4296_4	attano deviyā mama santikaṃ āgamanaṃ na jānāti maññe”ti jamburukkhassa añjaliṃ paggahetvā	4296	
PA_atk-s05_14a1:4296_5	“suṇa sāmi, jamburukkhe nibbattadevate, ṭhapetvā taṃ añño etaṃ kāraṇaṃ na jānātī”ti	4296	
PA_atk-s05_14a1:4296_6	āha. Purohito tassa kiriyaṃ disvā cintesi – “addhā rañño aggamahesī jamburukkhena	4296	
PA_atk-s05_14a1:4296_7	gantvā iminā saddhiṃ pāpaṃ karotī”ti. So rājānaṃ pucchi – “mahārāja, deviyā te rattibhāge	4296	
PA_atk-s05_14a1:4296_8	sarīrasamphasso kīdiso hotī”ti? “Samma, aññaṃ na passāmi, majjhimayāme panassā sarīraṃ	4296	
PA_atk-s05_14a1:4296_9	sītalaṃ hotī”ti. “Tena hi, deva, tiṭṭhatu aññā itthī, aggamahesī te kinnarādevī iminā	4296	
PA_atk-s05_14a1:4296_10	saddhiṃ pāpaṃ karotī”ti. “Samma, kiṃ vadesi, evarūpā paramavilāsasampannā kiṃ iminā	42961	
PA_atk-s05_14a1:4296_11	paramajegucchena saddhiṃ abhiramissatī”ti? “Tena hi naṃ, deva, pariggaṇhāhī”ti.	42961	
PA_atk-s05_14a1:4297_0	So “sādhū”ti rattiṃ bhuttasāyamāso tāya saddhiṃ nippajjitvā “pariggaṇhissāmi na”nti	4297	
PA_atk-s05_14a1:4297_1	pakatiyā niddupagamanavelāya niddupagato viya ahosi. Sāpi uṭṭhāya tatheva akāsi.	4297	
PA_atk-s05_14a1:4297_2	Rājā tassā anupadaññeva gantvā jambuchāyaṃ nissāya aṭṭhāsi. Pīṭhasappī deviyā kujjhitvā	4297	
PA_atk-s05_14a1:4297_3	“tvaṃ ajja aticirāyitvā āgatā”ti hatthena kaṇṇasaṅkhalikaṃ pahari. Atha naṃ “mā maṃ	4297	
PA_atk-s05_14a1:4297_4	kujjhi, sāmi, rañño niddupagamanaṃ olokesi”nti vatvā tassa gehe pādaparicārikā viya	4297	
PA_atk-s05_14a1:4297_5	ahosi. Tena panassā pahārena sīhamukhakuṇḍalaṃ kaṇṇato gaḷitvā rañño pādamūle pati.	4297	
PA_atk-s05_14a1:4297_6	Rājā “vaṭṭissati ettaka”nti taṃ gahetvā gato. Sāpi tena saddhiṃ aticaritvā purimaniyāmeneva	4297	
PA_atk-s05_14a1:4297_7	gantvā raññā saddhiṃ nipajjituṃ ārabhi. Rājā paṭikkhipitvā punadivase “kinnarādevī	4297	
PA_atk-s05_14a1:4297_8	mayā dinnaṃ sabbālaṅkāraṃ alaṅkaritvā etū”ti āṇāpesi. Sā “sīhamukhakuṇḍalaṃ me suvaṇṇakārassa	4297	
PA_atk-s05_14a1:4297_9	santike”ti vatvā nāgami, puna pesite ca pana ekakuṇḍalāva āgamāsi. Rājā pucchi –	4297	
PA_atk-s05_14a1:4297_10	“kahaṃ te kuṇḍala”nti? “Suvaṇṇakārassa santike”ti. Suvaṇṇakāraṃ pakkosāpetvā “kiṃkāraṇā	42971	
PA_atk-s05_14a1:4297_11	imissā kuṇḍalaṃ na desī”ti āha. “Nāhaṃ gaṇhāmi devā”ti. Rājā tassā kujjhitvā “pāpe	42971	
PA_atk-s05_14a1:4297_12	caṇḍāli mādisena te suvaṇṇakārena bhavitabba”nti vatvā taṃ kuṇḍalaṃ tassā puratho	42971	
PA_atk-s05_14a1:4297_13	khipitvā purohitaṃ āha – “samma, saccaṃ tayā vuttaṃ, gaccha sīsamassā chedāpehī”ti.	42971	
PA_atk-s05_14a1:4297_14	So taṃ rājageheyeva ekasmiṃ padese ṭhapetvā rājānaṃ upasaṅkamitvā – “deva, mā kinnarādeviyā	42971	
PA_atk-s05_14a1:4297_15	kujjhittha, sabbā itthiyo evarūpāyeva. Sacepi itthīnaṃ dussīlabhāvaṃ ñātukāmosi,	42971	
PA_atk-s05_14a1:4297_16	dassessāmi te etāsaṃ pāpakañceva bahumāyābhāvañca, ehi aññātakavesena janapadaṃ carāmā”ti āha.	42971	
PA_atk-s05_14a1:4298_0	Rājā “sādhū”ti mātaraṃ rajjaṃ paṭicchāpetvā tena saddhiṃ cārikaṃ pakkāmi. Tesaṃ yojanaṃ	4298	
PA_atk-s05_14a1:4298_1	maggaṃ gantvā mahāmagge nisinnānaṃyeva eko kuṭumbiko puttassatthāya maṅgalaṃ katvā	4298	
PA_atk-s05_14a1:4298_2	ekaṃ kumārikaṃ paṭicchannayāne nisīdāpetvā mahantena parivārena gacchati. Taṃ disvā	4298	
PA_atk-s05_14a1:4298_3	purohito rājānaṃ āha – “sace icchasi, imaṃ kumārikaṃ tayā saddhiṃ pāpaṃ kāretuṃ sakkā	4298	
PA_atk-s05_14a1:4298_4	devā”ti. “Kiṃ kathesi, mahāparivārā esā, na sakkā sammā”ti? Purohito “tena hi passa,	4298	
PA_atk-s05_14a1:4298_5	devā”ti purato gantvā maggato avidūre sāṇiyā parikkhipitvā rājānaṃ antosāṇiyaṃ katvā	4298	
PA_atk-s05_14a1:4298_6	sayaṃ maggapasse rodanto nisīdi. Atha naṃ so kuṭumbiko disvā “tāta, kasmā rodasī”ti	4298	
PA_atk-s05_14a1:4298_7	pucchi. “Bhariyā me garubhārā, taṃ kulagharaṃ netuṃ maggapaṭipannosmi, tassā antarāmaggeyeva	4298	
PA_atk-s05_14a1:4298_8	gabbho cali, esā antosāṇiyaṃ kilamati, kācissā itthī santike natthi, mayāpi tattha	4298	
PA_atk-s05_14a1:4298_9	gantuṃ na sakkā, na jānāmi ‘kiṃ bhavissatī’ti, ekaṃ itthiṃ laddhuṃ vaṭṭatī”ti? “Mā	4298	
PA_atk-s05_14a1:4298_10	rodi, bahū me itthiyo, ekā gamissatī”ti. “Tena hi ayameva kumārikā gacchatu, etissāpi	42981	
PA_atk-s05_14a1:4298_11	maṅgalaṃ bhavissatī”ti. So cintesi – “saccaṃ vadati, suṇisāyapi me maṅgalameva, iminā	42981	
PA_atk-s05_14a1:4298_12	hi nimittena sā puttadhītāhi vaḍḍhissatī”ti tameva pesesi. Sā tattha pavisitvā rājānaṃ	42981	
PA_atk-s05_14a1:4298_13	disvāva paṭibaddhacittā hutvā pāpamakāsi. Rājāpissā aṅgulimuddikaṃ adāsi. Atha naṃ	42981	
PA_atk-s05_14a1:4298_14	katakiccaṃ nikkhamitvā āgataṃ pucchiṃsu – “kiṃ vijātā”ti? “Suvaṇṇavaṇṇaṃ putta”nti.	42981	
PA_atk-s05_14a1:4298_15	Kuṭumbiko taṃ ādāya pāyāsi. Purohitopi rañño santikaṃ gantvā “diṭṭhā te, deva, kumārikāpi	42981	
PA_atk-s05_14a1:4298_16	evaṃ pāpā, kimaṅgaṃ pana aññā, api pana te kiñci dinna”nti pucchi. “Āma, aṅgulimuddikā	42981	
PA_atk-s05_14a1:4298_17	dinnā”ti. “Nāssā taṃ dassāmī”ti vegena gantvā yānakaṃ gaṇhitvā “kimeta”nti vutte	42981	
PA_atk-s05_14a1:4298_18	“ayaṃ me brāhmaṇiyā ussīsake ṭhapitaṃ muddikaṃ gahetvā āgatā, dehi, amma, muddika”nti	42981	
PA_atk-s05_14a1:4298_19	āha. Sā taṃ dadamānā brāhmaṇaṃ hatthe nakhena vijjhitvā “gaṇha corā”ti adāsi.	42981	
PA_atk-s05_14a1:4299_0	Evaṃ brāhmaṇo nānāvidhehi upāyehi aññāpi bahū aticāriniyo rañño dassetvā “idha tāva	4299	
PA_atk-s05_14a1:4299_1	ettakaṃ hotu, aññattha gamissāma, devā”ti āha. Rājā “sakalajambudīpe caritepi sabbā	4299	
PA_atk-s05_14a1:4299_2	itthiyo evarūpāva bhavissanti, kiṃ no etāhi, nivattāmā”ti bārāṇasimeva paccāgantvā	4299	
PA_atk-s05_14a1:4299_3	– “mahārāja, itthiyo nāma evaṃ pāpadhammā, pakati esā etāsaṃ, khamatha, deva, kinnarādeviyā”ti	4299	
PA_atk-s05_14a1:4299_4	purohitena yācito khamitvā rājanivesanato naṃ nikkaḍḍhāpesi, ṭhānato pana taṃ apanetvā	4299	
PA_atk-s05_14a1:4299_5	aññaṃ aggamahesiṃ akāsi. Tañca pīṭhasappiṃ nikkaḍḍhāpetvā jambusākhaṃ chedāpesi.	4299	
PA_atk-s05_14a1:4299_6	Tadā kuṇālo pañcālacaṇḍo ahosi. Iti attanā diṭṭhakāraṇameva āharitvā dassento gāthamāha –	4299	
PA_atk-s05_14a1:4301	“Yaṃ ve disvā kaṇḍarīkinnarānaṃ, sabbitthiyo na ramanti agāre;	430	
PA_atk-s05_14a1:4302	Taṃ tādisaṃ maccaṃ cajitvā bhariyā, aññaṃ disvā purisaṃ pīṭhasappi”nti.	430	
PA_atk-s05_14a1:4303_0	Tassattho – yaṃ ve kaṇḍarissa rañño kinnarāya deviyā cāti imesaṃ kaṇḍarikinnarānaṃ	4303	
PA_atk-s05_14a1:4303_1	virāgakāraṇaṃ ahosi, taṃ disvā jānitabbaṃ – sabbitthiyo attano sāmikānaṃ na ramanti	4303	
PA_atk-s05_14a1:4303_2	agāre. Tathā hi aññaṃ pīṭhasappiṃ purisaṃ disvā taṃ rājānaṃ tādisaṃ ratikusalaṃ maccaṃ	4303	
PA_atk-s05_14a1:4303_3	cajitvā bhariyā tena manussapetena saddhiṃ pāpamakāsīti.	4303	
PA_atk-s05_14a1:4304_0	Aparopi atīte bārāṇasiyaṃ bako nāma rājā dhammena rajjaṃ kāresi. Tadā bārāṇasiyā	4304	
PA_atk-s05_14a1:4304_1	pācīnadvāravāsino ekassa daliddassa pañcapāpī nāma dhītā ahosi. Sā kira pubbepi ekā	4304	
PA_atk-s05_14a1:4304_2	daliddadhītā mattikaṃ madditvā gehe bhittiṃ vilimpati. Atheko paccekabuddho attano	4304	
PA_atk-s05_14a1:4304_3	pabbhāraparibhaṇḍakaraṇatthaṃ “kahaṃ mattikaṃ labhissāmī”ti cintetvā “bārāṇasiyaṃ	4304	
PA_atk-s05_14a1:4304_4	laddhuṃ sakkā”ti cīvaraṃ pārupitvā pattahattho nagaraṃ pavisitvā tassā avidūre aṭṭhāsi.	4304	
PA_atk-s05_14a1:4304_5	Sā kujjhitvā ullokentī paduṭṭhena manasā “mattikampi bhikkhatī”ti avoca. Paccekabuddho	4304	
PA_atk-s05_14a1:4304_6	niccalova ahosi. Atha sā paccekabuddhaṃ niccalitaṃ disvā puna cittaṃ pasādetvā, “samaṇa,	4304	
PA_atk-s05_14a1:4304_7	mattikampi na labhasī”ti vatvā mahantaṃ mattikāpiṇḍaṃ āharitvā patte ṭhapesi. So	4304	
PA_atk-s05_14a1:4304_8	tāya mattikāya pabbhāre paribhaṇḍamakāsi. Sā nacirasseva tato cavitvā tasmiṃyeva	4304	
PA_atk-s05_14a1:4304_9	nagare bahidvāragāme duggatitthiyā kucchimhi paṭisandhiṃ gaṇhi. Sā dasamāsaccayena	4304	
PA_atk-s05_14a1:4304_10	mātu kucchito nikkhami. Tassā mattikāpiṇḍaphalena sarīraṃ phassasampannaṃ ahosi,	43041	
PA_atk-s05_14a1:4304_11	kujjhitvā ullokitattā pana hatthapādamukhaakkhināsāni pāpāni virūpāni ahesuṃ. Tena	43041	
PA_atk-s05_14a1:4304_12	taṃ “pañcapāpī”tveva sañjāniṃsu.	43041	
PA_atk-s05_14a1:4305_0	Athekadivasaṃ bārāṇasirājā rattiṃ aññātakavesena nagaraṃ pariggaṇhanto taṃ padesaṃ	4305	
PA_atk-s05_14a1:4305_1	gato. Sāpi gāmadārikāhi saddhiṃ kīḷantī ajānitvāva rājānaṃ hatthe gaṇhi. So tassā	4305	
PA_atk-s05_14a1:4305_2	hatthasamphassena sakabhāvena saṇṭhātuṃ nāsakkhi, dibbasamphassena phuṭṭho viya ahosi.	4305	
PA_atk-s05_14a1:4305_3	So phassarāgaratto tathāvirūpampi taṃ hatthe gahetvā “kassa dhītāsī”ti pucchitvā	4305	
PA_atk-s05_14a1:4305_4	“dvāravāsino”ti vutte assāmikabhāvaṃ pucchitvā “ahaṃ te sāmiko bhavissāmi, gaccha	4305	
PA_atk-s05_14a1:4305_5	mātāpitaro anujānāpehī”ti āha. Sā mātāpitaro upagantvā “eko, amma, puriso maṃ icchatī”ti	4305	
PA_atk-s05_14a1:4305_6	vatvā “sopi duggato bhavissati, sace tādisampi icchati, sādhū”ti vutte gantvā mātāpitūhi	4305	
PA_atk-s05_14a1:4305_7	anuññātabhāvaṃ ārocesi. So tasmiṃyeva gehe tāya saddhiṃ vasitvā pātova rājanivesanaṃ	4305	
PA_atk-s05_14a1:4305_8	pāvisi. Tato paṭṭhāyeva aññātakavesena nibaddhaṃ tattha gacchati, aññaṃ itthiṃ oloketumpi na icchati.	4305	
PA_atk-s05_14a1:4306_0	Athekadivasaṃ tassā pitu lohitapakkhandikā uppajji. Asambhinnakhīrasappimadhusakkharayuttapāyāsova	4306	
PA_atk-s05_14a1:4306_1	etassa bhesajjaṃ, taṃ te daliddatāya uppādetuṃ na sakkonti. Tato pañcapāpimātā dhītaraṃ	4306	
PA_atk-s05_14a1:4306_2	āha – “kiṃ, amma, tava sāmiko pāyāsaṃ uppādetuṃ sakkhissatī”ti? “Amma, mama sāmikena	4306	
PA_atk-s05_14a1:4306_3	amhehipi duggatatarena bhavitabbaṃ, evaṃ santepi pucchissāmi naṃ, mā cintayī”ti vatvā	4306	
PA_atk-s05_14a1:4306_4	tassāgamanavelāyaṃ dummanā hutvā nisīdi. Atha naṃ rājā āgantvā “kiṃ dummanāsī”ti	4306	
PA_atk-s05_14a1:4306_5	pucchi. Sā tamatthaṃ ārocesi. Taṃ sutvā rājā “bhadde idaṃ atirasabhesajjaṃ, kuto	4306	
PA_atk-s05_14a1:4306_6	labhissāmī”ti vatvā cintesi – “na sakkā mayā niccakālaṃ evaṃ carituṃ, antarāmagge	4306	
PA_atk-s05_14a1:4306_7	parissayopi daṭṭhabbo, sace kho pana etaṃ antepuraṃ nessāmi, etissā phassasampadaṃ	4306	
PA_atk-s05_14a1:4306_8	ajānantā ‘amhākaṃ rājā yakkhiniṃ gahetvā āgato’ti keḷiṃ karissanti, sakalanagaravāsino	4306	
PA_atk-s05_14a1:4306_9	etissā samphassaṃ jānāpetvā garahaṃ mocessāmī”ti. Atha naṃ rājā – “bhadde, mā cintayi,	4306	
PA_atk-s05_14a1:4306_10	āharissāmi te pitu pāyāsa”nti vatvā tāya saddhiṃ abhiramitvā rājanivesanaṃ gantvā	43061	
PA_atk-s05_14a1:4306_11	punadivase tādisaṃ pāyāsaṃ pacāpetvā paṇṇāni āharāpetvā dve puṭe katvā ekasmiṃ pāyāsaṃ	43061	
PA_atk-s05_14a1:4306_12	pakkhipitvā ekasmiṃ cūḷāmaṇiṃ ṭhapetvā bandhitvā rattibhāge gantvā, “bhadde, mayaṃ	43061	
PA_atk-s05_14a1:4306_13	daliddā, kicchena sampāditaṃ, tava pitaraṃ ‘ajja imamhā puṭā pāyāsaṃ bhuñja, sve	43061	
PA_atk-s05_14a1:4306_14	imamhā’ti vadeyyāsī”ti āha. Sā tathā akāsi. Athassā pitā ojasampannattā pāyāsassa	43061	
PA_atk-s05_14a1:4306_15	thokameva bhuñjitvā suhito jāto. Sesaṃ mātu datvā sayampi bhuñji. Tayopi suhitā ahesuṃ.	43061	
PA_atk-s05_14a1:4306_16	Cūḷāmaṇipuṭaṃ pana punadivasatthāya ṭhapesuṃ.	43061	
PA_atk-s05_14a1:4307_0	Rājā nivesanaṃ gantvā mukhaṃ dhovitvāva “cūḷāmaṇiṃ me āharathā”ti vatvā “na passāma,	4307	
PA_atk-s05_14a1:4307_1	devā”ti vutte “sakalanagaraṃ vicinathā”ti āha. Te vicinitvāpi na passiṃsu. Tena hi	4307	
PA_atk-s05_14a1:4307_2	bahinagare daliddagehesu bhattapaṇṇapuṭe upādāya vicinathāti. Vicinantā tasmiṃ ghaṭe	4307	
PA_atk-s05_14a1:4307_3	cūḷāmaṇiṃ disvā tassā mātāpitaro “corā”ti bandhitvā nayiṃsu. Athassā pitā, “sāmi,	4307	
PA_atk-s05_14a1:4307_4	na mayaṃ corā, aññenāyaṃ maṇi ābhato”ti vatvā “kenā”ti vutte “jāmātarā me”ti ācikkhitvā	4307	
PA_atk-s05_14a1:4307_5	“kahaṃ so”ti pucchito “dhītā me jānātī”ti āha. Tato dhītāya saddhiṃ kathesi – “amma,	4307	
PA_atk-s05_14a1:4307_6	sāmikaṃ te jānāsī”ti? “Na jānāmī”ti. “Evaṃ sante amhākaṃ jīvitaṃ natthī”ti. “Tāta,	4307	
PA_atk-s05_14a1:4307_7	so andhakāre āgantvā andhakāre eva yāti, tenassa rūpaṃ na jānāmi, hatthasamphassena	4307	
PA_atk-s05_14a1:4307_8	pana naṃ jānituṃ sakkomī”ti. So rājapurisānaṃ ārocesi. Tepi rañño ārocesuṃ. Rājā	4307	
PA_atk-s05_14a1:4307_9	ajānanto viya hutvā “tena hi taṃ itthiṃ rājaṅgaṇe antosāṇiyaṃ ṭhapetvā sāṇiyā hatthappamāṇaṃ	4307	
PA_atk-s05_14a1:4307_10	chiddaṃ katvā nagaravāsino sannipātetvā hatthasamphassena coraṃ gaṇhathā”ti āha.	43071	
PA_atk-s05_14a1:4307_11	Rājapurisā tathā kātuṃ tassā santikaṃ gantvā rūpaṃ disvāva vippaṭisārino hutvā –	43071	
PA_atk-s05_14a1:4307_12	“dhī, dhī pisācī”ti jigucchitvā phusituṃ na ussahiṃsu, ānetvā pana naṃ rājaṅgaṇe	43071	
PA_atk-s05_14a1:4307_13	antosāṇiyaṃ ṭhapetvā sakalanagaravāsino sannipātesuṃ. Sā āgatāgatassa chiddena pasāritahatthaṃ	43071	
PA_atk-s05_14a1:4307_14	gahetvāva “no eso”ti vadati. Purisā tassā dibbaphassasadise phasse bajjhitvā apagantuṃ	43071	
PA_atk-s05_14a1:4307_15	na sakkhiṃsu, “sacāyaṃ daṇḍārahā, daṇḍaṃ datvāpi dāsakammakārabhāvaṃ upagantvāpi	43071	
PA_atk-s05_14a1:4307_16	etaṃ ghare karissāmā”ti cintayiṃsu. Atha ne rājapurisā daṇḍehi koṭṭetvā palāpesuṃ.	43071	
PA_atk-s05_14a1:4307_17	Uparājānaṃ ādiṃ katvā sabbe ummattakā viya ahesuṃ.	43071	
PA_atk-s05_14a1:4308_0	Atha rājā – “kacci ahaṃ bhaveyya”nti hatthaṃ pasāresi. Taṃ hatthe gahetvāva “coro	4308	
PA_atk-s05_14a1:4308_1	me gahito”ti mahāsaddaṃ kari. Rājā tepi pucchi – “tumhe etāya hatthe gahitā kiṃ cintayitthā”ti.	4308	
PA_atk-s05_14a1:4308_2	Te yathābhūtaṃ ārocesuṃ. Atha ne rājā āha – “ahaṃ etaṃ attano gehaṃ ānetuṃ evaṃ kāresiṃ	4308	
PA_atk-s05_14a1:4308_3	‘etissā phassaṃ ajānantā maṃ paribhaveyyu’nti cintetvā, tasmā mayā sabbe tumhe jānāpitā,	4308	
PA_atk-s05_14a1:4308_4	vadatha, bho dāni, sā kassa gehe bhavituṃ yuttā”ti? “Tumhākaṃ, devā”ti. Atha naṃ	4308	
PA_atk-s05_14a1:4308_5	abhisiñcitvā aggamahesiṃ akāsi. Mātāpitūnampissā issariyaṃ dāpesi. Tato paṭṭhāya	4308	
PA_atk-s05_14a1:4308_6	ca pana tāya sammatto neva vinicchayaṃ paṭṭhapesi, na aññaṃ itthiṃ olokesi. Tā tassā	4308	
PA_atk-s05_14a1:4308_7	antaraṃ pariyesiṃsu. Sā ekadivasaṃ dvinnaṃ rājūnaṃ aggamahesibhāvassa supine nimittaṃ	4308	
PA_atk-s05_14a1:4308_8	disvā rañño ārocesi. Rājā supinapāṭhake pakkosāpetvā “evarūpe supine diṭṭhe kiṃ hotī”ti	4308	
PA_atk-s05_14a1:4308_9	pucchi. Te itarāsaṃ itthīnaṃ santikā lañjaṃ gahetvā – “mahārāja, deviyā sabbasetassa	4308	
PA_atk-s05_14a1:4308_10	hatthino khandhe nisinnabhāvo tumhākaṃ maraṇassa pubbanimittaṃ, hatthikhandhagatāya	43081	
PA_atk-s05_14a1:4308_11	pana candaparāmasanaṃ tumhākaṃ paccāmittarājānayanassa pubbanimitta”nti vatvā “idāni	43081	
PA_atk-s05_14a1:4308_12	kiṃ kātabba”nti vutte “deva imaṃ māretuṃ na sakkā, nāvāya pana naṃ ṭhapetvā nadiyaṃ	43081	
PA_atk-s05_14a1:4308_13	vissajjetuṃ vaṭṭatī”ti vadiṃsu. Rājā āhāravatthālaṅkārehi saddhiṃ rattibhāge naṃ	43081	
PA_atk-s05_14a1:4308_14	nāvāya ṭhapetvā nadiyaṃ vissajjesi.	43081	
PA_atk-s05_14a1:4309_0	Sā nadiyā vuyhamānā heṭṭhānadiyā nāvāya udakaṃ kīḷantassa bāvarikarañño abhimukhaṭṭhānaṃ	4309	
PA_atk-s05_14a1:4309_1	pattā. Tassa senāpati nāvaṃ disvā “ayaṃ nāvā mayha”nti āha. Rājā “nāvāya bhaṇḍaṃ	4309	
PA_atk-s05_14a1:4309_2	mayha”nti vatvā āgatāya nāvāya taṃ disvā “kā nāma tvaṃ pisācīsadisā”ti pucchi. Sā	4309	
PA_atk-s05_14a1:4309_3	sitaṃ katvā bakassa rañño aggamahesibhāvaṃ kathetvā sabbaṃ taṃ pavattiṃ tassa kathesi.	4309	
PA_atk-s05_14a1:4309_4	Sā pana pañcapāpīti sakalajambudīpe pākaṭā. Atha naṃ rājā hatthe gahetvā ukkhipi,	4309	
PA_atk-s05_14a1:4309_5	saha gahaṇeneva phassarāgaratto aññāsu itthīsu itthisaññaṃ akatvā taṃ aggamahesiṭṭhāne	4309	
PA_atk-s05_14a1:4309_6	ṭhapesi. Sā tassa pāṇasamā ahosi. Bako taṃ pavattiṃ sutvā “nāhaṃ tassa aggamahesiṃ	4309	
PA_atk-s05_14a1:4309_7	kātuṃ dassāmī”ti senaṃ saṅkaḍḍhitvā tassa paṭititthe nivesanaṃ katvā paṇṇaṃ pesesi	4309	
PA_atk-s05_14a1:4309_8	– “bhariyaṃ vā me detu yuddhaṃ vā”ti. So “yuddhaṃ dassāmi, na bhariya”nti vatvā yuddhasajjo	4309	
PA_atk-s05_14a1:4309_9	ahosi. Ubhinnaṃ amaccā “mātugāmaṃ nissāya maraṇakiccaṃ natthi, purimasāmikattā esā	4309	
PA_atk-s05_14a1:4309_10	bakassa pāpuṇāti, nāvāya laddhattā bāvarikassa, tasmā ekekassa gehe satta satta divasāni	43091	
PA_atk-s05_14a1:4309_11	hotū”ti mantetvā dvepi rājāno saññāpesuṃ. Te ubhopi attamanā hutvā titthapaṭititthe	43091	
PA_atk-s05_14a1:4309_12	nagarāni māpetvā vasiṃsu. Sā dvinnampi tesaṃ aggamahesittaṃ kāresi. Dvepi tassā sammattā	43091	
PA_atk-s05_14a1:4309_13	ahesuṃ. Sā pana ekassa ghare sattāhaṃ vasitvā nāvāya itarassa gharaṃ gacchantī nāvaṃ	43091	
PA_atk-s05_14a1:4309_14	pājetvā nentena ekena mahallakakhujjakevaṭṭena saddhiṃ nadīmajjhe pāpaṃ karoti. Tadā	43091	
PA_atk-s05_14a1:4309_15	kuṇālo sakuṇarājā bako ahosi, tasmā idaṃ attanā diṭṭhakāraṇaṃ āharitvā dassento gāthamāha –	43091	
PA_atk-s05_14a1:4311	“Bakassa ca bāvarikassa ca rañño, accantakāmānugatassa bhariyā;	431	
PA_atk-s05_14a1:4312	Avācarī paṭṭhavasānugassa, kaṃ vāpi itthī nāticare tadañña”nti.	431	
PA_atk-s05_14a1:4313_0	Tattha accantakāmānugatassāti accantaṃ kāmaṃ anugatassa. Avācarīti anācāraṃ cari.	4313	
PA_atk-s05_14a1:4313_1	Paṭṭhavasānugassāti paṭṭhassa attano vasānugatassa, attano pesanakārassa santiketi	4313	
PA_atk-s05_14a1:4313_2	attho. Karaṇatthe vā sāmivacanaṃ, tena saddhiṃ pāpamakāsīti vuttaṃ hoti. Tadaññanti	4313	
PA_atk-s05_14a1:4313_3	kataraṃ taṃ aññaṃ purisaṃ nāticareyyāti attho.	4313	
PA_atk-s05_14a1:4314_0	Aparāpi atīte brahmadattassa bhariyā piṅgiyānī nāma aggamahesī sīhapañjaraṃ vivaritvā	4314	
PA_atk-s05_14a1:4314_1	olokentī maṅgalaassagopakaṃ disvā rañño niddupagamanakāle vātapānena oruyha tena	4314	
PA_atk-s05_14a1:4314_2	saddhiṃ aticaritvā puna pāsādaṃ āruyha gandhehi sarīraṃ ubbaṭṭetvā raññā saddhiṃ	4314	
PA_atk-s05_14a1:4314_3	nipajji. Athekadivasaṃ rājā “kiṃ nu kho deviyā aḍḍharattasamaye niccaṃ sarīraṃ sītaṃ	4314	
PA_atk-s05_14a1:4314_4	hoti, pariggaṇhissāmi na”nti ekadivasaṃ niddupagato viya hutvā taṃ uṭṭhāya gacchantiṃ	4314	
PA_atk-s05_14a1:4314_5	anugantvā assabandhena saddhiṃ aticarantiṃ disvā nivattitvā sayanaṃ abhiruhi. Sāpi	4314	
PA_atk-s05_14a1:4314_6	aticaritvā āgantvā cūḷasayanake nipajji. Punadivase rājā amaccagaṇamajjheyeva taṃ	4314	
PA_atk-s05_14a1:4314_7	pakkosāpetvā taṃ kiccaṃ āvikatvā “sabbāva itthiyo pāpadhammā”ti tassā vadhabandhachejjabhejjārahaṃ	4314	
PA_atk-s05_14a1:4314_8	dosaṃ khamitvā ṭhānā cāvetvā aññaṃ aggamahesiṃ akāsi. Tadā kuṇālo rājā brahmadatto	4314	
PA_atk-s05_14a1:4314_9	ahosi, tena taṃ attanā diṭṭhaṃ āharitvā dassento gāthamāha –	4314	
PA_atk-s05_14a1:4316	“Piṅgiyānī sabbalokissarassa, rañño piyā brahmadattassa bhariyā;	431	
PA_atk-s05_14a1:4317	Avācarī paṭṭhavasānugassa, taṃ vāpi sā nājjhagā kāmakāminī”ti.	431	
PA_atk-s05_14a1:4318	Tattha taṃ vāti sā evaṃ aticarantī taṃ vā assabandhaṃ taṃ vā aggamahesiṭṭhānanti ubhayampi nājjhagā, ubhato bhaṭṭhā ahosi. Kāmakāminīti kāme patthayamānā.	431	
PA_atk-s05_14a1:4319	Evaṃ pāpadhammā itthiyoti atītavatthūhi itthīnaṃ dosaṃ kathetvā aparenapi pariyāyena tāsaṃ dosameva kathento āha –	431	
PA_atk-s05_14a1:4321	“Luddhānaṃ lahucittānaṃ, akataññūna dubbhinaṃ;	432	
PA_atk-s05_14a1:4322	Nādevasatto puriso, thīnaṃ saddhātumarahati.	432	
PA_atk-s05_14a1:4324	“Na tā pajānanti kataṃ na kiccaṃ, na mātaraṃ pitaraṃ bhātaraṃ vā;	432	
PA_atk-s05_14a1:4325	Anariyā samatikkantadhammā, sasseva cittassa vasaṃ vajanti.	432	
PA_atk-s05_14a1:4327	“Cirānuvuṭṭhampi piyaṃ manāpaṃ, anukampakaṃ pāṇasamampi bhattuṃ;	432	
PA_atk-s05_14a1:4328	Āvāsu kiccesu ca naṃ jahanti, tasmāhamitthīnaṃ na vissasāmi.	432	
PA_atk-s05_14a1:4330	“Thīnañhi cittaṃ yathā vānarassa, kannappakannaṃ yathā rukkhachāyā;	433	
PA_atk-s05_14a1:4331	Calācalaṃ hadayamitthiyānaṃ, cakkassa nemi viya parivattati.	433	
PA_atk-s05_14a1:4333	“Yadā tā passanti samekkhamānā, ādeyyarūpaṃ purisassa vittaṃ;	433	
PA_atk-s05_14a1:4334	Saṇhāhi vācāhi nayanti menaṃ, kambojakā jalajeneva assaṃ.	433	
PA_atk-s05_14a1:4336	“Yadā na passanti samekkhamānā, ādeyyarūpaṃ purisassa vittaṃ;	433	
PA_atk-s05_14a1:4337	Samantato naṃ parivajjayanti, tiṇṇo nadīpāragatova kullaṃ.	433	
PA_atk-s05_14a1:4339	“Silesūpamā sikhiriva sabbabhakkhā, tikkhamāyā nadīriva sīghasotā;	433	
PA_atk-s05_14a1:4340	Sevanti hetā piyamappiyañca, nāvā yathā orakulaṃ parañca.	434	
PA_atk-s05_14a1:4342	“Na tā ekassa na dvinnaṃ, āpaṇova pasārito;	434	
PA_atk-s05_14a1:4343	Yo tā mayhanti maññeyya, vātaṃ jālena bādhaye.	434	
PA_atk-s05_14a1:4345	“Yathā nadī ca pantho ca, pānāgāraṃ sabhā papā;	434	
PA_atk-s05_14a1:4346	Evaṃ lokitthiyo nāma, velā tāsaṃ na vijjati.	434	
PA_atk-s05_14a1:4348	“Ghatāsanasamā etā, kaṇhasappasirūpamā;	434	
PA_atk-s05_14a1:4349	Gāvo bahi tiṇasseva, omasanti varaṃ varaṃ.	434	
PA_atk-s05_14a1:4351	“Ghatāsanaṃ kuñjaraṃ kaṇhasappaṃ, muddhābhisittaṃ pamadā ca sabbā;	435	
PA_atk-s05_14a1:4352	Ete naro niccayato bhajetha, tesaṃ have dubbidu sabbabhāvo.	435	
PA_atk-s05_14a1:4354	“Naccantavaṇṇā na bahūna kantā, na dakkhiṇā pamadā sevitabbā;	435	
PA_atk-s05_14a1:4355	Na parassa bhariyā na dhanassa hetu, etitthiyo pañca na sevitabbā”ti.	435	
PA_atk-s05_14a1:4356_0	Tattha luddhānanti lubbhānaṃ. Kaṇaverajātake viya baddhacorepi sārajjanaṃ sandhāyetaṃ	4356	
PA_atk-s05_14a1:4356_1	vuttaṃ. Lahucittānanti muhuttameva parivattanacittānaṃ. Cūḷadhanuggahajātakena etaṃ	4356	
PA_atk-s05_14a1:4356_2	dīpetabbaṃ. Akataññutā pana etāsaṃ ekakanipāte takkāriyajātakena dīpetabbā. Nādevasattoti	4356	
PA_atk-s05_14a1:4356_3	na adevasatto devena anāsatto ayakkhagahitako abhūtaviṭṭho puriso thīnaṃ sīlavantataṃ	4356	
PA_atk-s05_14a1:4356_4	saddhātuṃ nārahati, bhūtaviṭṭho pana saddaheyya. Katanti attano kataṃ upakāraṃ. Kiccanti	4356	
PA_atk-s05_14a1:4356_5	attanā kattabbaṃ kiccaṃ. Na mātaranti sabbepi ñātake chaḍḍetvā yasmiṃ paṭibaddhacittā	4356	
PA_atk-s05_14a1:4356_6	honti, taññeva anubandhanato ete mātādayo na jānanti nāma mahāpanthakamātā viya.	4356	
PA_atk-s05_14a1:4356_7	Anariyāti nillajjā. Sassevāti sakassa. Āvāsūti āpadāsu. Kiccesūti tesu tesu karaṇīyesu.	4356	
PA_atk-s05_14a1:4357_0	Kannappakannanti otiṇṇotiṇṇaṃ. Yathā hi visame padese rukkhachāyā ninnampiorohati,	4357	
PA_atk-s05_14a1:4357_1	thalampi abhiruhati, tathā etāsampi cittaṃ na kañci uttamādhamaṃ vajjeti. Calācalanti	4357	
PA_atk-s05_14a1:4357_2	ekasmiṃyeva apatiṭṭhitaṃ. Nemi viyāti sakaṭassa gacchato cakkanemi viya. Ādeyyarūpanti	4357	
PA_atk-s05_14a1:4357_3	gahetabbajātikaṃ. Vittanti dhanaṃ. Nayantīti attano vasaṃ nenti. Jalajenāti jalajātasevālena.	4357	
PA_atk-s05_14a1:4357_4	Kambojaraṭṭhavāsino kira yadā aṭavito asse gaṇhitukāmā honti, tadā ekasmiṃ ṭhāne	4357	
PA_atk-s05_14a1:4357_5	vatiṃ parikkhipitvā dvāraṃ yojetvā assānaṃ udakapānatitthe sevālaṃ madhunā makkhetvā	4357	
PA_atk-s05_14a1:4357_6	sevālasambandhāni tīre tiṇāni ādiṃ katvā yāva parikkhepadvārā makkhenti, assā pānīyaṃ	4357	
PA_atk-s05_14a1:4357_7	pivitvā rasagiddhena madhunā makkhitāni tāni tiṇāni khādantā anukkamena taṃ ṭhānaṃ	4357	
PA_atk-s05_14a1:4357_8	pavisanti. Iti yathā te jalajena palobhetvā asse vasaṃ nenti, tathā etāpi dhanaṃ	4357	
PA_atk-s05_14a1:4357_9	disvā tassa gahaṇatthāya saṇhāhi vācāhipi purisaṃ vasaṃ nentīti attho. Kullanti taraṇatthāya gahitaṃ yaṃ kiñci.	4357	
PA_atk-s05_14a1:4358_0	Silesūpamāti purisānaṃ cittabandhanena silesasadisā. Tikkhamāyāti tikhiṇamāyā sīghamāyā.	4358	
PA_atk-s05_14a1:4358_1	Nadīrivāti yathā pabbateyyā nadī sīghasotā, evaṃ sīghamāyāti attho. Āpaṇovāti yathā	4358	
PA_atk-s05_14a1:4358_2	ca pasāritāpaṇo yesaṃ mūlaṃ atthi, tesaññeva upakāro, tatheva tāpi. Yo tāti yo puriso	4358	
PA_atk-s05_14a1:4358_3	tā itthiyo. Bādhayeti so vātaṃ jālena bādheyya. Velā tāsaṃ na vijjatīti yathā etesaṃ	4358	
PA_atk-s05_14a1:4358_4	nadīādīnaṃ “asukavelāyameva ettha gantabba”nti velā natthi, rattimpi divāpi icchiticchitakkhaṇe	4358	
PA_atk-s05_14a1:4358_5	upagantabbāneva, asukenevātipi mariyādā natthi, atthikena upagantabbāneva, tathā tāsampīti attho.	4358	
PA_atk-s05_14a1:4359_0	Ghatāsanasamā etāti yathā aggi indhanena na tappati, evametāpi kilesaratiyā. Kaṇhasappasirūpamāti	4359	
PA_atk-s05_14a1:4359_1	kodhanatāya upanāhitāya ghoravisatāya dujivhatāya mittadubbhitāyāti pañcahi kāraṇehi	4359	
PA_atk-s05_14a1:4359_2	kaṇhasappasirasadisā. Tattha bahularāgatāya ghoravisatā, pisuṇatāya dujivhatā, aticāritāya	4359	
PA_atk-s05_14a1:4359_3	mittadubbhitā veditabbā. Gāvo bahi tiṇassevāti yathā gāvo khāditaṭṭhānaṃ chaḍḍetvā	4359	
PA_atk-s05_14a1:4359_4	bahi manāpamanāpassa tiṇassa varaṃ varaṃ omasanti khādanti, evametāpi niddhanaṃ chaḍḍetvā	4359	
PA_atk-s05_14a1:4359_5	aññaṃ sadhanameva bhajantīti attho. Muddhābhisittanti rājānaṃ. Pamadā ca sabbāti	4359	
PA_atk-s05_14a1:4359_6	sabbā ca itthiyo. Eteti ete pañca jane. Niccayatoti niccasaññato, upaṭṭhitassati	4359	
PA_atk-s05_14a1:4359_7	appamattova hutvāti attho. Dubbidūti dujjāno. Sabbabhāvoti ajjhāsayo. Cirapariciṇṇopi	4359	
PA_atk-s05_14a1:4359_8	hi aggi dahati, ciravissāsikopi kuñjaro ghāteti, ciraparicitopi sappo ḍaṃsati, ciravissāsikopi	4359	
PA_atk-s05_14a1:4359_9	rājā anatthakaro hoti, evaṃ cirāciṇṇāpi itthiyo vikāraṃ dassentīti.	4359	
PA_atk-s05_14a1:4360_0	Naccantavaṇṇāti abhirūpavatī. Na bahūna kantāti aḍḍhakāsigaṇikā viya bahūnaṃ piyā	4360	
PA_atk-s05_14a1:4360_1	manāpā. Na dakkhiṇāti naccagītakusalā. Tathārūpā hi bahupatthitā bahumittā honti,	4360	
PA_atk-s05_14a1:4360_2	tasmā na sevitabbā. Na dhanassa hetūti yā dhanahetuyeva bhajati, sā apariggahāpi	4360	
PA_atk-s05_14a1:4360_3	na sevitabbā. Sā hi dhanaṃ alabhamānā kujjhatīti.	4360	
PA_atk-s05_14a1:4361_0	Evaṃ vutte mahājano mahāsattassa “aho sukathita”nti sādhukāramadāsi. Sopi ettakehi	4361	
PA_atk-s05_14a1:4361_1	kāraṇehi itthīnaṃ aguṇaṃ kathetvā tuṇhī ahosi. Taṃ sutvā ānando gijjharājā, “samma	4361	
PA_atk-s05_14a1:4361_2	kuṇāla, ahampi attano ñāṇabalena itthīnaṃ aguṇaṃ kathessāmī”ti vatvā aguṇakathaṃ	4361	
PA_atk-s05_14a1:4361_3	ārabhi. Taṃ dassento satthā āha –	4361	
PA_atk-s05_14a1:4362	“Atha khalu, bho, ānando gijjharājā kuṇālassa ādimajjhakathāpariyosānaṃ viditvā tāyaṃ velāyaṃ imā gāthā abhāsi –	436	
PA_atk-s05_14a1:4364	“Puṇṇampi cemaṃ pathaviṃ dhanena, dajjitthiyā puriso sammatāya;	436	
PA_atk-s05_14a1:4365	Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.	436	
PA_atk-s05_14a1:4367	“Uṭṭhāhakaṃ cepi alīnavuttiṃ, komārabhattāraṃ piyaṃ manāpaṃ;	436	
PA_atk-s05_14a1:4368	Āvāsu kiccesu ca naṃ jahanti, tasmāhamitthīnaṃ na vissasāmi.	436	
PA_atk-s05_14a1:4370	“Na vissase ‘icchati ma’nti poso, na vissase ‘rodati me sakāse’;	437	
PA_atk-s05_14a1:4371	Sevanti hetā piyamappiyañca, nāvā yathā orakūlaṃ parañca.	437	
PA_atk-s05_14a1:4373	“Na vissase sākhapurāṇasanthataṃ, na vissase mittapurāṇacoraṃ;	437	
PA_atk-s05_14a1:4374	Na vissase rājānaṃ ‘sakhā mama’nti, na vissase itthi dasanna mātaraṃ.	437	
PA_atk-s05_14a1:4376	“Na vissase rāmakarāsu nārisu, accantasīlāsu asaññatāsu;	437	
PA_atk-s05_14a1:4377	Accantapemānugatassa bhariyā, na vissase titthasamā hi nāriyo.	437	
PA_atk-s05_14a1:4379	“Haneyyuṃ chindeyyuṃ chedāpeyyumpi, kaṇṭhepi chetvā rudhiraṃ piveyyuṃ;	437	
PA_atk-s05_14a1:4380	Mā dīnakāmāsu asaññatāsu, bhāvaṃ kare gaṅgatitthūpamāsu.	438	
PA_atk-s05_14a1:4382	“Musā tāsaṃ yathā saccaṃ, saccaṃ tāsaṃ yathā musā;	438	
PA_atk-s05_14a1:4383	Gāvo bahi tiṇasseva, omasanti varaṃ varaṃ.	438	
PA_atk-s05_14a1:4385	“Gatenetā palobhenti, pekkhitena mhitena ca;	438	
PA_atk-s05_14a1:4386	Athopi dunnivatthena, mañjunā bhaṇitena ca.	438	
PA_atk-s05_14a1:4388	“Coriyo kathinā hetā, vāḷā ca lapasakkharā;	438	
PA_atk-s05_14a1:4389	Na tā kiñci na jānanti, yaṃ manussesu vañcanaṃ.	438	
PA_atk-s05_14a1:4391	“Asā lokitthiyo nāma, velā tāsaṃ na vijjati;	439	
PA_atk-s05_14a1:4392	Sārattā ca pagabbhā ca, sikhī sabbaghaso yathā.	439	
PA_atk-s05_14a1:4394	“Natthitthīnaṃ piyo nāma, appiyopi na vijjati;	439	
PA_atk-s05_14a1:4395	Sevanti hetā piyamappiyañca, nāvā yathā orakūlaṃ parañca.	439	
PA_atk-s05_14a1:4397	“Natthitthīnaṃ piyo nāma, appiyopi na vijjati;	439	
PA_atk-s05_14a1:4398	Dhanattā paṭivallanti, latāva dumanissitā.	439	
PA_atk-s05_14a1:4400	“Hatthibandhaṃ assabandhaṃ, gopurisañca maṇḍalaṃ;	440	
PA_atk-s05_14a1:4401	Chavaḍāhakaṃ pupphachaḍḍakaṃ, sadhanamanupatanti nāriyo.	440	
PA_atk-s05_14a1:4403	“Kulaputtampi jahanti akiñcanaṃ, chavakasamasadisampi;	440	
PA_atk-s05_14a1:4404	Anugacchanti anupatanti, dhanahetu hi nāriyo”ti.	440	
PA_atk-s05_14a1:4405_0	Tattha ādimajjhakathāpariyosānanti kathāya ādimajjhapariyosānaṃ. Laddhā khaṇanti	4405	
PA_atk-s05_14a1:4405_1	okāsaṃ labhitvā. Icchati manti maṃ esā icchatīti puriso itthiṃ na vissaseyya. Sākhapurāṇasanthatanti	4405	
PA_atk-s05_14a1:4405_2	hiyyo vā pare vā santhataṃ purāṇasākhāsanthataṃ na vissase, apapphoṭetvā apaccavekkhitvā	4405	
PA_atk-s05_14a1:4405_3	na paribhuñjeyya. Tatra hi dīghajātiko vā pavisitvā tiṭṭheyye, paccāmitto vā satthaṃ	4405	
PA_atk-s05_14a1:4405_4	nikkhipeyya. Mittapurāṇacoranti panthadūhanaṭṭhāne ṭhitaṃ coraṃ “purāṇamitto me”ti	4405	
PA_atk-s05_14a1:4405_5	na vissaseyya. Corā hi ye sañjānanti teyeva mārenti. Sakhā mamanti so hi khippameva	4405	
PA_atk-s05_14a1:4405_6	kujjhati, tasmā rājānaṃ “sakhā me”ti na vissase. Dasannamātaranti “ayaṃ mahallikā	4405	
PA_atk-s05_14a1:4405_7	idāni maṃ na aticarissati, attānaṃ rakkhissatī”ti na vissasetabbā. Rāmakarāsūti bālānaṃ	4405	
PA_atk-s05_14a1:4405_8	ratikarāsu. Accantasīlāsūti atikkantasīlāsu. Accantapemānugatassāti sacepi accantaṃ	4405	
PA_atk-s05_14a1:4405_9	anugatapemā assa, tathāpi taṃ na vissase. Kiṃkāraṇā? Titthasamā hi nāriyoti sambandho,	4405	
PA_atk-s05_14a1:4405_10	titthaṃ viya sabbasādhāraṇāti attho.	44051	
PA_atk-s05_14a1:4406_0	Haneyyunti kuddhā vā aññapurisasārattā vā hutvā sabbametaṃ hananādiṃ kareyyuṃ. Mā	4406	
PA_atk-s05_14a1:4406_1	dīnakāmāsūti hīnajjhāsayāsu saṃkiliṭṭhaāsayāsu. Bhāvanti evarūpāsu sinehaṃ mā kare.	4406	
PA_atk-s05_14a1:4406_2	Gaṅgatitthūpamāsūti sabbasādhāraṇaṭṭhena gaṅgātitthasadisāsu. Musāti musāvādo tāsaṃ	4406	
PA_atk-s05_14a1:4406_3	saccasadisova. Gatenātiādīsu pekkhitena palobhane ummādantījātakaṃ, dunnivatthena	4406	
PA_atk-s05_14a1:4406_4	niḷinikājātakaṃ, mañjunā bhaṇitena “tuvaṭaṃ kho, ayyaputta, āgaccheyyāsī”ti nandattherassa	4406	
PA_atk-s05_14a1:4406_5	vatthu kathetabbaṃ. Coriyoti sambhatassa dhanassa vināsanena coriyo. Kathināti thaddhahadayā.	4406	
PA_atk-s05_14a1:4406_6	Vāḷāti duṭṭhā appakeneva kujjhanasīlā. Lapasakkharāti niratthakalapanena sakkharā	4406	
PA_atk-s05_14a1:4406_7	viya madhurā. Asāti asatiyo lāmakā. Sārattāti sabbadā sārattā. Pagabbhāti kāyapāgabbhiyādīhi	4406	
PA_atk-s05_14a1:4406_8	pagabbhā. Yathāti yathā sikhī sabbaghaso, evametāpi sabbaghasā. Paṭivallantīti parissajanti	4406	
PA_atk-s05_14a1:4406_9	upagūhanti veṭhenti. Latāvāti yathā latā rukkhanissitā rukkhaṃ veṭhenti, evametā	4406	
PA_atk-s05_14a1:4406_10	purisaṃ parissajanti nāma.	44061	
PA_atk-s05_14a1:4407_0	Hatthibandhantiādīsu gopuriso vuccati gopālako. Chavaḍāhakanti chavānaṃ ḍāhakaṃ,	4407	
PA_atk-s05_14a1:4407_1	susānapālanti vuttaṃ hoti. Pupphachaḍḍakanti vaccaṭṭhānasodhakaṃ. Sadhananti etesupi	4407	
PA_atk-s05_14a1:4407_2	sadhanaṃ anugacchantiyeva. Akiñcananti adhanaṃ. Chavakasamasadisanti sunakhamaṃsakhādacaṇḍālena	4407	
PA_atk-s05_14a1:4407_3	samaṃ sadisaṃ, tena nibbisesampi purisaṃ gacchanti bhajanti. Kasmā? Yasmā anupatanti dhanahetu nāriyoti.	4407	
PA_atk-s05_14a1:4408	Evaṃ attano ñāṇe ṭhatvā ānando gijjharājā itthīnaṃ aguṇaṃ kathetvā tuṇhī ahosi. Tassa vacanaṃ sutvā nāradopi attano ñāṇe ṭhatvā tāsaṃ aguṇaṃ kathesi. Taṃ dassento satthā āha –	440	
PA_atk-s05_14a1:4409	“Atha khalu, bho, nārado devabrāhmaṇo ānandassa gijjharājassa ādimajjhakathāpariyosānaṃ viditvā tāyaṃ velāyaṃ imā gāthā abhāsi –	440	
PA_atk-s05_14a1:4411	“‘Cattārome na pūrenti, te me suṇātha bhāsato;	441	
PA_atk-s05_14a1:4412	Samuddo brāhmaṇo rājā, itthī cāpi dijampati.	441	
PA_atk-s05_14a1:4414	“Saritā sāgaraṃ yanti, yā kāci pathavissitā;	441	
PA_atk-s05_14a1:4415	Tā samuddaṃ na pūrenti, ūnattā hi na pūrati.	441	
PA_atk-s05_14a1:4417	“Brāhmaṇo ca adhīyāna, vedamakkhānapañcamaṃ;	441	
PA_atk-s05_14a1:4418	Bhiyyopi sutamiccheyya, ūnattā hi na pūrati.	441	
PA_atk-s05_14a1:4420	“Rājā ca pathaviṃ sabbaṃ, sasamuddaṃ sapabbataṃ;	442	
PA_atk-s05_14a1:4421	Ajjhāvasaṃ vijinitvā, anantaratanocitaṃ;	442	
PA_atk-s05_14a1:4422	Pāraṃ samuddaṃ pattheti ūnattā hi na pūrati.	442	
PA_atk-s05_14a1:4424	“Ekamekāya itthiyā, aṭṭhaṭṭha patino siyā;	442	
PA_atk-s05_14a1:4425	Sūrā ca balavanto ca, sabbakāmarasāharā;	442	
PA_atk-s05_14a1:4426	Kareyya navame chandaṃ, ūnattā hi na pūrati.	442	
PA_atk-s05_14a1:4428	“Sabbitthiyo sikhīriva sabbabhakkhā, sabbitthiyo nadīriva sabbavāhī;	442	
PA_atk-s05_14a1:4429	Sabbitthiyo kaṇṭakānaṃva sākhā, sabbitthiyo dhanahetu vajanti.	442	
PA_atk-s05_14a1:4431	“Vātañca jālena naro parāmase, osiñcaye sāgaramekapāṇinā;	443	
PA_atk-s05_14a1:4432	Sakena hatthena kareyya ghosaṃ, yo sabbabhāvaṃ pamadāsu ossaje.	443	
PA_atk-s05_14a1:4434	“Corīnaṃ bahubuddhīnaṃ, yāsu saccaṃ sudullabhaṃ;	443	
PA_atk-s05_14a1:4435	Thīnaṃ bhāvo durājāno, macchassevodake gataṃ.	443	
PA_atk-s05_14a1:4437	“Analā mudusambhāsā, duppūrā tā nadīsamā;	443	
PA_atk-s05_14a1:4438	Sīdanti naṃ viditvāna, ārakā parivajjaye.	443	
PA_atk-s05_14a1:4440	“Āvaṭṭanī mahāmāyā, brahmacariyavikopanā;	444	
PA_atk-s05_14a1:4441	Sīdanti naṃ viditvāna, ārakā parivajjaye.	444	
PA_atk-s05_14a1:4443	“Yaṃ etā upasevanti, chandasā vā dhanena vā;	444	
PA_atk-s05_14a1:4444	Jātavedova saṃṭhānaṃ, khippaṃ anudahanti na”’nti.	444	
PA_atk-s05_14a1:4445_0	Tattha dijampatīti dijajeṭṭhakaṃ kuṇālaṃ ālapati. “Saritā”tiādi ṭhapitamātikāya bhājanatthaṃ	4445	
PA_atk-s05_14a1:4445_1	vuttaṃ. Ūnattāti udakapatiṭṭhānassa mahantatāya ūnā eva. Adhīyānāti sajjhāyitvā.	4445	
PA_atk-s05_14a1:4445_2	Vedamakkhānapañcamanti itihāsapañcamaṃ vedacatukkaṃ. Ūnattāti so hi ajjhāsayamahantatāya	4445	
PA_atk-s05_14a1:4445_3	sikkhitabbassa na pūrati. Anantaratanocitanti nānāratanehi ocitaṃ paripuṇṇaṃ. Ūnattāti	4445	
PA_atk-s05_14a1:4445_4	so hi taṇhāmahantatāya na pūrati. Siyāti siyuṃ, ayameva vā pāṭho. Sabbakāmarasāharāti	4445	
PA_atk-s05_14a1:4445_5	sabbesaṃ kāmarasānaṃ āharakā. “Navame”ti aṭṭhahi atittabhāvadassanatthaṃ vuttaṃ.	4445	
PA_atk-s05_14a1:4445_6	Sā pana dasamepi vīsatimepi tato uttaritarepi chandaṃ karoteva. Ūnattāti sā hi kāmataṇhāya	4445	
PA_atk-s05_14a1:4445_7	mahantatāya na pūrati. Kaṇḍakānaṃva sākhāti sambādhamagge kaṇṭakasākhasadisā. Yathā	4445	
PA_atk-s05_14a1:4445_8	hi sākhā laggitvā ākaḍḍhati, evaṃ etāpi rūpādīhi kaḍḍhanti. Yathā sākhā hatthādīsu	4445	
PA_atk-s05_14a1:4445_9	vijjhitvā dukkhaṃ uppādeti, evaṃ etāpi phuṭṭhamattā sarīrasamphassena vijjhitvā mahāvināsaṃ	4445	
PA_atk-s05_14a1:4445_10	pāpenti. Vajantīti parapurisaṃ vajanti.	44451	
PA_atk-s05_14a1:4446_0	Parāmaseti gaṇheyya. Osiñcayeti nhāyituṃ otiṇṇo ekena pāṇinā sakalasamuddaudakaṃ	4446	
PA_atk-s05_14a1:4446_1	osiñceyya gahetvā chaḍḍeyya. Sakenāti ekena attano hatthena tameva hatthaṃ haritvā	4446	
PA_atk-s05_14a1:4446_2	ghosaṃ uppādeyya. Sabbabhāvanti “tvameva iṭṭho kanto piyo manāpo”ti vuccamāno yo	4446	
PA_atk-s05_14a1:4446_3	puriso “evameta”nti saddahanto sabbaṃ attano ajjhāsayaṃ pamadāsu ossajeyya, so jālādīhi	4446	
PA_atk-s05_14a1:4446_4	vātaggahaṇādīni kareyyāti attho. Gatanti gamanaṃ. Analāti tīhi dhammehi alanti vacanavirahitā.	4446	
PA_atk-s05_14a1:4446_5	Duppurā tāti yathā mahānadī udakena, evaṃ kilesaratiyā tā duppūrā. Sīdanti naṃ viditvānāti	4446	
PA_atk-s05_14a1:4446_6	ettha nanti nipātamattaṃ, itthiyo allīnā catūsu apāyesu sīdantīti viditvā. Āvaṭṭanīti	4446	
PA_atk-s05_14a1:4446_7	yathā āvaṭṭanī mahājanassa hadayaṃ mohetvā attano vase vatteti, evametāpīti attho.	4446	
PA_atk-s05_14a1:4446_8	Vikopanāti nāsanatthena ca garahatthena ca brahmacariyassa kopikā. Chandasā vāti	4446	
PA_atk-s05_14a1:4446_9	piyasaṃvāsena vā. Dhanena vāti dhanahetu vā. Saṃṭhānanti yathā jātavedo attano ṭhānaṃ	4446	
PA_atk-s05_14a1:4446_10	yaṃ yaṃ padesaṃ allīyati, taṃ taṃ dahati, tathā etāpi yaṃ yaṃ purisaṃ kilesavasena	44461	
PA_atk-s05_14a1:4446_11	allīyanti, taṃ taṃ anudahanti mahāvināsaṃ pāpenti.	44461	
PA_atk-s05_14a1:4447	Evaṃ nāradena itthīnaṃ aguṇe pakāsite puna mahāsatto visesetvā tāsaṃ aguṇaṃ pakāseti. Taṃ dassetuṃ satthā āha –	444	
PA_atk-s05_14a1:4448	“Atha khalu, bho, kuṇālo sakuṇo nāradassa devabrāhmaṇassa ādimajjhakathāpariyosānaṃ viditvā tāyaṃ velāyaṃ imā gāthāyo ajjhabhāsi –	444	
PA_atk-s05_14a1:4450	“‘Sallape nisitakhaggapāṇinā, paṇḍito api pisācadosinā;	445	
PA_atk-s05_14a1:4451	Uggatejamuragampi āside, eko ekāya pamadāya nālape.	445	
PA_atk-s05_14a1:4453	“Lokacittamathanā hi nāriyo, naccagītabhaṇitamhitāvudhā;	445	
PA_atk-s05_14a1:4454	Bādhayanti anupaṭṭhitassatiṃ, dīpe rakkhasigaṇova vāṇije.	445	
PA_atk-s05_14a1:4456	“Natthi tāsaṃ vinayo na saṃvaro, majjamaṃsaniratā asaññatā;	445	
PA_atk-s05_14a1:4457	Tā gilanti purisassa pābhataṃ, sāgareva makaraṃ timiṅgalo.	445	
PA_atk-s05_14a1:4459	“Pañcakāmaguṇasātagocarā, uddhatā aniyatā asaññatā;	445	
PA_atk-s05_14a1:4460	Osaranti pamadā pamādinaṃ, loṇatoyavatiyaṃva āpakā.	446	
PA_atk-s05_14a1:4462	“Yaṃ naraṃ upalapenti nāriyo, chandasā vā ratiyā dhanena vā;	446	
PA_atk-s05_14a1:4463	Jātavedasadisampi tādisaṃ, rāgadosavadhiyo dahanti naṃ.	446	
PA_atk-s05_14a1:4465	“Aḍḍhaṃ ñatvā purisaṃ mahaddhanaṃ, osaranti sadhanaṃ sahattanā;	446	
PA_atk-s05_14a1:4466	Rattacittamativeṭhayanti naṃ, sāla māluvalatāva kānane.	446	
PA_atk-s05_14a1:4468	“Tā upenti vividhena chandasā, citrabimbamukhiyo alaṅkatā;	446	
PA_atk-s05_14a1:4469	Uhasanti pahasanti nāriyo, sambarova satamāyakovidā.	446	
PA_atk-s05_14a1:4471	“Jātarūpamaṇimuttabhūsitā, sakkatā patikulesu nāriyo;	447	
PA_atk-s05_14a1:4472	Rakkhitā aticaranti sāmikaṃ, dānavaṃva hadayantarassitā.	447	
PA_atk-s05_14a1:4474	“Tejavāpi hi naro vicakkhaṇo, sakkato bahujanassa pūjito;	447	
PA_atk-s05_14a1:4475	Nārinaṃ vasagato na bhāsati, rāhunā upahatova candimā.	447	
PA_atk-s05_14a1:4477	“Yaṃ kareyya kupito diso disaṃ, duṭṭhacitto vasamāgataṃ ariṃ;	447	
PA_atk-s05_14a1:4478	Tena bhiyyo byasanaṃ nigacchati, nārinaṃ vasagato apekkhavā.	447	
PA_atk-s05_14a1:4480	“Kesalūnanakhachinnatajjitā, pādapāṇikasadaṇḍatāḷitā;	448	
PA_atk-s05_14a1:4481	Hīnamevupagatā hi nāriyo, tā ramanti kuṇapeva makkhikā.	448	
PA_atk-s05_14a1:4483	“Tā kulesu visikhantaresu vā, rājadhāninigamesu vā puna;	448	
PA_atk-s05_14a1:4484	Oḍḍitaṃ namucipāsavākaraṃ, cakkhumā parivajje sukhatthiko.	448	
PA_atk-s05_14a1:4486	“Ossajitva kusalaṃ tapoguṇaṃ, yo anariyacaritāni mācari;	448	
PA_atk-s05_14a1:4487	Devatāhi nirayaṃ nimissati, chedagāmimaṇiyaṃva vāṇijo.	448	
PA_atk-s05_14a1:4489	“So idha garahito parattha ca, dummatī upahato sakammunā;	448	
PA_atk-s05_14a1:4490	Gacchatī aniyato gaḷāgaḷaṃ, duṭṭhagadrabharathova uppathe.	449	
PA_atk-s05_14a1:4492	“So upeti nirayaṃ patāpanaṃ, sattisimbalivanañca āyasaṃ;	449	
PA_atk-s05_14a1:4493	Āvasitvā tiracchānayoniyaṃ, petarājavisayaṃ na muñcati.	449	
PA_atk-s05_14a1:4495	“Dibyakhiḍḍaratiyo ca nandane, cakkavatticaritañca mānuse;	449	
PA_atk-s05_14a1:4496	Nāsayanti pamadā pamādinaṃ, duggatiñca paṭipādayanti naṃ.	449	
PA_atk-s05_14a1:4498	“Dibyakhiḍḍaratiyo na dullabhā, cakkavatticaritañca mānuse;	449	
PA_atk-s05_14a1:4499	Soṇṇabyamhanilayā ca accharā, ye caranti pamadāhanatthikā.	449	
PA_atk-s05_14a1:4501	“Kāmadhātusamatikkamā gati, rūpadhātuyā bhāvo na dullabho;	450	
PA_atk-s05_14a1:4502	Vītarāgavisayūpapatti yā, ye caranti pamadāhanatthikā.	450	
PA_atk-s05_14a1:4504	“Sabbadukkhasamattikkamaṃ sivaṃ, accantamacalitaṃ asaṅkhataṃ;	450	
PA_atk-s05_14a1:4505	Nibbutehi sucihī na dullabhaṃ, ye caranti pamadāhanatthikā”’ti.	450	
PA_atk-s05_14a1:4506_0	Tattha sallapeti “sace mayā saddhiṃ sallapessasi, sīsaṃ te pātessāmī”ti vatvā khaggaṃ	4506	
PA_atk-s05_14a1:4506_1	ādāya ṭhitenāpi, “sallapitamatteyeva taṃ khāditvā jīvitavināsaṃ pāpessāmī”ti dosinā	4506	
PA_atk-s05_14a1:4506_2	hutvā ṭhitenāpi pisācena saddhiṃ sallape. “Upagataṃ ḍaṃsitvā nāsessāmī”ti ṭhitaṃ	4506	
PA_atk-s05_14a1:4506_3	uggatejaṃ uragampi āside. Eko pana hutvā raho ekāya pamadāya na hi ālape. Lokacittamathanāti	4506	
PA_atk-s05_14a1:4506_4	lokassa cittaghātikā. Dīpe rakkhasigaṇoti yathā dīpe rakkhasigaṇo manussavesena vāṇije	4506	
PA_atk-s05_14a1:4506_5	upalāpetvā attano vase gate katvā khādati, evaṃ imāpi pañcahi kāmaguṇehi attano vase	4506	
PA_atk-s05_14a1:4506_6	katvā satte mahāvināsaṃ pāpentīti attho. Vinayoti ācāro. Saṃvaroti mariyādo. Purisassa	4506	
PA_atk-s05_14a1:4506_7	pābhatanti dukkhasambhataṃ dhanaṃ gilanti nāsenti.	4506	
PA_atk-s05_14a1:4507_0	Aniyatāti aniyatacittā. Loṇatoyavatiyanti loṇatoyavantaṃ samuddanti attho. Āpakāti	4507	
PA_atk-s05_14a1:4507_1	āpagā, ayameva vā pāṭho. Yathā samuddaṃ nadiyo osaranti, evaṃ pamādinaṃ pamadāti	4507	
PA_atk-s05_14a1:4507_2	attho. Chandasāti pemena. Ratiyāti pañcakāmaguṇaratiyā. Dhanena vāti dhanahetu vā.	4507	
PA_atk-s05_14a1:4507_3	Jātavedasadisanti guṇasampattiyā aggimiva jalitampi. Rāgadosavadhiyoti kāmarāgadosehi	4507	
PA_atk-s05_14a1:4507_4	vadhikā. Rāgadosagatiyotipi pāṭho. Osarantīti dhanagahaṇatthāya madhuravacanena taṃ	4507	
PA_atk-s05_14a1:4507_5	bandhantiyo upagacchanti. Sadhananti sadhanā. Ayameva vā pāṭho, vatthālaṅkāratthāya	4507	
PA_atk-s05_14a1:4507_6	kiñci attano dhanaṃ datvāpi osarantīti attho. Sahattanāti attabhāvena saddhiṃ attabhāvampi	4507	
PA_atk-s05_14a1:4507_7	tasseva pariccajantiyo viya honti. Ativeṭhayantīti dhanagahaṇatthāya ativiya veṭhenti pīḷenti.	4507	
PA_atk-s05_14a1:4508_0	Vividhena chandasāti nānāvidhena ākārena. Citrabimbamukhiyoti alaṅkāravasena citrasarīrā	4508	
PA_atk-s05_14a1:4508_1	citramukhiyo hutvā. Uhasantīti mahāhasitaṃ hasanti. Pahasantīti mandahasitaṃ hasanti.	4508	
PA_atk-s05_14a1:4508_2	Sambarovāti māyākārapuriso viya asurindo viya ca. Dānavaṃva hadayantarassitāti yathā	4508	
PA_atk-s05_14a1:4508_3	“kuto nu āgacchatha, bho, tayo janā”ti karaṇḍakajātake hadayantaranissitā antoudaragatāpi	4508	
PA_atk-s05_14a1:4508_4	dānavaṃ aticari, evaṃ aticaranti. Arakkhitā hetāti dīpeti. Na bhāsatīti na virocati	4508	
PA_atk-s05_14a1:4508_5	haritacalomasakassapakusarājāno viya. Tenāti tamhā amittena katā byasanā atirekataraṃ	4508	
PA_atk-s05_14a1:4508_6	byasananti attho. Apekkhavāti sataṇho.	4508	
PA_atk-s05_14a1:4509_0	Kesalūnanakhachinnatajjitāti ākaḍḍhitvā lūnakesā nakhehi chinnagattā tajjitā pādādīhi	4509	
PA_atk-s05_14a1:4509_1	ca tāḷitāva hutvā. Yo kilesavasena etepi vippakāre karoti, tādisaṃ hīnameva upagatā	4509	
PA_atk-s05_14a1:4509_2	nāriyo ramanti, na ete vippakāre pariharanti, madhurasamācāre kiṃkāraṇā tā na ramanti.	4509	
PA_atk-s05_14a1:4509_3	Kuṇapeva makkhikāti yasmā jegucchahatthikuṇapādimhi makkhikā viya tā hīneyeva ramantīti	4509	
PA_atk-s05_14a1:4509_4	attho. Oḍḍitanti na etā itthiyo nāma, atha kho imesu ṭhānesu namucino kilesamārassa	4509	
PA_atk-s05_14a1:4509_5	migapakkhigahaṇatthaṃ luddakehi oḍḍitaṃ pāsañca vākarañcāti maññamāno paññācakkhumā	4509	
PA_atk-s05_14a1:4509_6	puriso dibbamānusikena sukhena atthiko parivajjeyya.	4509	
PA_atk-s05_14a1:4510_0	Ossajitvāti devamanussesu mahāsampattidāyakaṃ tapoguṇaṃ chaḍḍetvā. Yoti yo puriso	4510	
PA_atk-s05_14a1:4510_1	anariyesu aparisuddhesu kāmaguṇesu kāmaraticaritāni ācarati. Devatāhi nirayaṃ nimissatīti	4510	
PA_atk-s05_14a1:4510_2	so devalokena parivattitvā nirayaṃ gaṇhissati. Chedagāmimaṇiyaṃva vāṇijoti yathā	4510	
PA_atk-s05_14a1:4510_3	bālavāṇijo satasahassagghabhaṇḍaṃ datvā chedagāmimaṇikaṃ gaṇhāti, tathārūpo ayaṃ	4510	
PA_atk-s05_14a1:4510_4	hotīti attho. Soti so itthīnaṃ vasaṃ gato. Aniyatoti ettakaṃ nāma kālaṃ apāyesu paccissatīti	4510	
PA_atk-s05_14a1:4510_5	aniyato. Gaḷāgaḷanti devalokā vā manussalokā vā gaḷitvā apāyameva gacchatīti attho.	4510	
PA_atk-s05_14a1:4510_6	Yathā kiṃ? Duṭṭhagadrabharathova uppatheti, yathā kūṭagadrabhayuttaratho maggā okkamitvā	4510	
PA_atk-s05_14a1:4510_7	uppatheyeva gacchati, tathā. Sattisimbalivananti sattisadisehi kaṇṭakehi yuttaṃ āyasaṃ	4510	
PA_atk-s05_14a1:4510_8	simbalivanaṃ. Petarājavisayanti petavisayañca kālakañcikaasuravisayañca.	4510	
PA_atk-s05_14a1:4511_0	Pamādinanti pamattānaṃ. Te hi pamadāsu pamattā tāsaṃ sampattīnaṃ mūlabhūtaṃ kusalaṃ	4511	
PA_atk-s05_14a1:4511_1	na karonti, iti tesaṃ pamadā sabbā tā nāsenti nāma. Paṭipādayantīti tathāvidhaṃ purisaṃ	4511	
PA_atk-s05_14a1:4511_2	tā pamādavaseneva akusalaṃ kāretvā duggatiṃ paṭipādenti nāma. Soṇṇabyamhanilayāti	4511	
PA_atk-s05_14a1:4511_3	suvaṇṇamayavimānavāsiniyo. Pamadāhanatthikāti ye purisā pamadāhi anatthikā hutvā	4511	
PA_atk-s05_14a1:4511_4	brahmacariyaṃ caranti. Kāmadhātusamatikkamāti kāmadhātusamatikkamā yā gati. Rūpadhātuyā	4511	
PA_atk-s05_14a1:4511_5	bhāvoti yo kāmadhātusamatikkamagatisaṅkhāto rūpadhātuyā bhāvo, so tesaṃ na dullabho.	4511	
PA_atk-s05_14a1:4511_6	Vītarāgavisayūpapatti yāti yā vītarāgavisaye suddhāvāsaloke upapatti, sāpi tesaṃ	4511	
PA_atk-s05_14a1:4511_7	na dullabhāti attho. Accantanti antātītaṃ avināsadhammaṃ. Acalitanti kilesehi akampitaṃ.	4511	
PA_atk-s05_14a1:4511_8	Nibbutehīti nibbutakilesehi. Sucihīti sucīhi parisuddhehi evarūpaṃ nibbānaṃ na dullabhanti.	4511	
PA_atk-s05_14a1:4512_0	Evaṃ mahāsatto amatamahānibbānaṃ pāpetvā desanaṃ niṭṭhāpesi. Himavante kinnaramahoragādayo	4512	
PA_atk-s05_14a1:4512_1	ākāse ṭhitā devatā ca “aho buddhalīlāya kathitā”ti sādhukāraṃ adaṃsu. Ānando gijjharājā	4512	
PA_atk-s05_14a1:4512_2	nārado devabrāhmaṇo puṇṇamukho ca phussakokilo attano attano parisaṃ ādāya yathāṭhānameva	4512	
PA_atk-s05_14a1:4512_3	gamiṃsu. Mahāsattopi sakaṭṭhānameva gato. Itare pana antarantarā gantvā mahāsattassa	4512	
PA_atk-s05_14a1:4512_4	santike ovādaṃ gahetvā tasmiṃ ovāde ṭhatvā saggaparāyaṇā ahesuṃ.	4512	
PA_atk-s05_14a1:4513	Satthā imaṃ dhammadesanaṃ āharitvā jātakaṃ samodhānento osānagāthā abhāsi –	451	
PA_atk-s05_14a1:4515	“Kuṇālohaṃ tadā āsiṃ, udāyī phussakokilo;	451	
PA_atk-s05_14a1:4516	Ānando gijjharājāsi, sāriputto ca nārado;	451	
PA_atk-s05_14a1:4517	Parisā buddhaparisā, evaṃ dhāretha jātaka”nti.	451	
PA_atk-s05_14a1:4518_0	Te pana bhikkhū gamanakāle satthānubhāvena gantvā āgamanakāle attano attanova ānubhāvena	4518	
PA_atk-s05_14a1:4518_1	āgatā. Tesaṃ satthā mahāvaneyeva kammaṭṭhānaṃ kathesi. Sabbepi te taṃ divasameva	4518	
PA_atk-s05_14a1:4518_2	arahattaṃ pāpuṇiṃsu. Mahādevatāsamāgamo ahosi. Athassa bhagavā mahāsamayasuttaṃ kathesi.	4518	
PA_atk-s05_14a1:4519	Kuṇālajātakavaṇṇanā catutthā.	451	
PA_atk-s05_14a1:4521	[537] 5. Mahāsutasomajātakavaṇṇanā	452	
PA_atk-s05_14a1:4522_0	Kasmā tuvaṃ rasaka edisānīti idaṃ satthā jetavane viharanto aṅgulimālattheradamanaṃ	4522	
PA_atk-s05_14a1:4522_1	ārabbha kathesi. Tassa uppatti ca pabbajjā ca upasampadā ca aṅgulimālasuttavaṇṇanāyaṃ	4522	
PA_atk-s05_14a1:4522_2	vuttanayena vitthārato veditabbā. So pana saccakiriyāya mūḷhagabbhāya itthiyā sotthibhāvaṃ	4522	
PA_atk-s05_14a1:4522_3	katvā tato paṭṭhāya sulabhapiṇḍo hutvā vivekamanubrūhanto aparabhāge arahattaṃ patvā	4522	
PA_atk-s05_14a1:4522_4	abhiññātova asītiyā mahātherānaṃ abbhantaro ahosi. Tasmiṃ kāle dhammasabhāyaṃ kathaṃ	4522	
PA_atk-s05_14a1:4522_5	samuṭṭhāpesuṃ – “āvuso, aho vata bhagavatā tathārūpaṃ luddaṃ lohitapāṇiṃ mahācoraṃ	4522	
PA_atk-s05_14a1:4522_6	aṅgulimālaṃ adaṇḍena asatthena dametvā nibbisevanaṃ karontena dukkaraṃ kataṃ, aho	4522	
PA_atk-s05_14a1:4522_7	buddhā nāma dukkarakārino”ti. Satthā gandhakuṭiyaṃ ṭhitova dibbasotena taṃ kathaṃ	4522	
PA_atk-s05_14a1:4522_8	sutvā “ajja mama gamanaṃ bahupakāraṃ bhavissati, mahādhammadesanā pavattissatī”ti	4522	
PA_atk-s05_14a1:4522_9	ñatvā anopamāya buddhalīlāya dhammasabhaṃ gantvā varapaññattāsane nisīditvā “kāya	4522	
PA_atk-s05_14a1:4522_10	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “anacchariyaṃ,	45221	
PA_atk-s05_14a1:4522_11	bhikkhave, idāneva paramābhisambodhiṃ pattena mayā etassa damanaṃ, svāhaṃ pubbacariyaṃ	45221	
PA_atk-s05_14a1:4522_12	caranto padesañāṇe ṭhitopi etaṃ damesi”nti vatvā tehi yācito atītaṃ āhari.	45221	
PA_atk-s05_14a1:4523_0	Atīte kururaṭṭhe indapatthanagare korabyo nāma rājā dhammena rajjaṃ kāresi. Tadā	4523	
PA_atk-s05_14a1:4523_1	bodhisatto tassa aggamahesiyā kucchimhi nibbatti. Dasamāse atikkante suvaṇṇavaṇṇaṃ	4523	
PA_atk-s05_14a1:4523_2	puttaṃ vijāyi, sutavittatāya pana naṃ “sutasomo”ti sañjāniṃsu. Tamenaṃ rājā vayappattaṃ	4523	
PA_atk-s05_14a1:4523_3	nikkhasahassaṃ datvā disāpāmokkhassa ācariyassa santike sippuggahaṇatthāya takkasilaṃ	4523	
PA_atk-s05_14a1:4523_4	pesesi. So ācariyabhāgaṃ ādāya nagarā nikkhamitvā maggaṃ paṭipajji. Tadā bārāṇasiyaṃ	4523	
PA_atk-s05_14a1:4523_5	kāsirañño putto brahmadattakumāropi tatheva vatvā pitarā pesito nagarā nikkhamitvā	4523	
PA_atk-s05_14a1:4523_6	tameva maggaṃ paṭipajji. Atha sutasomo maggaṃ gantvā nagaradvāre sālāya phalake vissamatthāya	4523	
PA_atk-s05_14a1:4523_7	nisīdi. Brahmadattakumāropi gantvā tena saddhiṃ ekaphalake nisīdi. Atha naṃ sutasomo	4523	
PA_atk-s05_14a1:4523_8	paṭisanthāraṃ karonto “samma, maggakilantosi, kuto āgacchasī”ti pucchitvā “bārāṇasito”ti	4523	
PA_atk-s05_14a1:4523_9	vutte “kassa puttosī”ti vatvā “kāsirañño puttomhī”ti vutte “ko nāmosī”ti vatvā “ahaṃ	4523	
PA_atk-s05_14a1:4523_10	brahmadattakumāro nāmā”ti vutte “kena kāraṇena idhāgatosī”ti pucchi. So “sippuggahaṇatthāyā”ti	45231	
PA_atk-s05_14a1:4523_11	vatvā “tvampi maggakilantosi, kuto āgacchasī”ti teneva nayena itaraṃ pucchi. Sopi	45231	
PA_atk-s05_14a1:4523_12	tassa sabbaṃ ācikkhi. Te ubhopi “mayaṃ khattiyā, ekācariyasseva santike sippuggahaṇatthāya	45231	
PA_atk-s05_14a1:4523_13	gacchāmā”ti aññamaññaṃ mittabhāvaṃ katvā nagaraṃ pavisitvā ācariyakulaṃ gantvā ācariyaṃ	45231	
PA_atk-s05_14a1:4523_14	vanditvā attano jātiādiṃ kathetvā sippuggahaṇatthāya āgatabhāvaṃ kathesuṃ. So “sādhū”ti	45231	
PA_atk-s05_14a1:4523_15	sampaṭicchi. Te ācariyabhāgaṃ datvā sippaṃ paṭṭhapesuṃ.	45231	
PA_atk-s05_14a1:4524_0	Na kevalañca te dveva, aññepi tadā jambudīpe ekasatamattā rājaputtā tassa santike	4524	
PA_atk-s05_14a1:4524_1	sippaṃ uggaṇhanti. Sutasomo tesaṃ jeṭṭhantevāsiko hutvā sippaṃ upadisanto nacirasseva	4524	
PA_atk-s05_14a1:4524_2	nipphattiṃ pāpuṇi. So aññassa santikaṃ agantvā “sahāyo me”ti brahmadattassa kumārasseva	4524	
PA_atk-s05_14a1:4524_3	santikaṃ gantvā tassa piṭṭhiācariyo hutvā sippaṃ sikkhāpesi. Itaresampi anukkamena	4524	
PA_atk-s05_14a1:4524_4	sippaṃ niṭṭhitaṃ. Te anuyogaṃ datvā ācariyaṃ vanditvā sutasomaṃ parivāretvā nikkhamiṃsu.	4524	
PA_atk-s05_14a1:4524_5	Atha ne sutasomo maggantare ṭhatvā uyyojento “tumhe attano attano pitūnaṃ sippaṃ	4524	
PA_atk-s05_14a1:4524_6	dassetvā rajjesu patiṭṭhahissatha, patiṭṭhitā ca pana mamovādaṃ kareyyāthā”ti āha.	4524	
PA_atk-s05_14a1:4524_7	“Kiṃ, ācariyā”ti? “Pakkhadivasesu uposathikā hutvā mā ghātaṃ kareyyāthā”ti. Te “sādhū”ti	4524	
PA_atk-s05_14a1:4524_8	sampaṭicchiṃsu. Bodhisattopi aṅgavijjāpāṭhakattā “anāgate bārāṇasiyaṃ brahmadattakumāraṃ	4524	
PA_atk-s05_14a1:4524_9	nissāya mahābhayaṃ uppajjissatī”ti ñatvā te evaṃ ovaditvā uyyojesi. Te sabbepi attano	4524	
PA_atk-s05_14a1:4524_10	attano janapadaṃ gantvā pitūnaṃ sippaṃ dassetvā rajjesu patiṭṭhāya patiṭṭhitabhāvañceva	45241	
PA_atk-s05_14a1:4524_11	ovāde vattanabhāvañca jānāpetuṃ paṇṇākārena saddhiṃ paṇṇāni pahiṇiṃsu. Mahāsatto	45241	
PA_atk-s05_14a1:4524_12	taṃ pavattiṃ sutvā “appamattāva hothā”ti paṇṇāni paṭipesesi.	45241	
PA_atk-s05_14a1:4525_0	Tesu bārāṇasirājā vinā maṃsena bhattaṃ na bhuñjati. Uposathadivasatthāyapissa maṃsaṃ	4525	
PA_atk-s05_14a1:4525_1	gahetvā ṭhapesi. Athekadivasaṃ evaṃ ṭhapitamaṃsaṃ bhattakārakassa pamādena rājagehe	4525	
PA_atk-s05_14a1:4525_2	koleyyakasunakhā khādiṃsu. Bhattakārako taṃ maṃsaṃ aditvā kahāpaṇamuṭṭhiṃ ādāya carantopi	4525	
PA_atk-s05_14a1:4525_3	maṃsaṃ uppādetuṃ asakkonto “sace amaṃsakabhattaṃ upanāmessāmi, jīvitaṃ me natthi,	4525	
PA_atk-s05_14a1:4525_4	kiṃ nu kho karissāmī”ti cintetvā “attheso upāyo”ti vikāle āmakasusānaṃ gantvā muhuttamatassa	4525	
PA_atk-s05_14a1:4525_5	purisassa ūrumaṃsaṃ āharitvā supakkaṃ pacitvā bhattaṃ upanāmesi. Rañño maṃsakhaṇḍaṃ	4525	
PA_atk-s05_14a1:4525_6	jivhagge ṭhapitamattameva satta rasaharaṇisahassāni phari, sakalasarīraṃ khobhetvā	4525	
PA_atk-s05_14a1:4525_7	aṭṭhāsi. Kiṃkāraṇā? Pubbe cassa sevanatāya. So kira atītānantare attabhāve yakkho	4525	
PA_atk-s05_14a1:4525_8	hutvā bahuṃ manussamaṃsaṃ khāditapubbo, tenassa taṃ piyaṃ ahosi. So “sacāhaṃ tuṇhīyeva	4525	
PA_atk-s05_14a1:4525_9	bhuñjissāmi, na me ayaṃ imaṃ maṃsaṃ kathessatī”ti cintetvā saha kheḷena bhūmiyaṃ	4525	
PA_atk-s05_14a1:4525_10	pātesi. “Niddosaṃ, deva, khādāhī”ti vutte manusse paṭikkamāpetvā “ahametassa niddosabhāvaṃ	45251	
PA_atk-s05_14a1:4525_11	jānāmi, kiṃ nāmetaṃ maṃsa”nti pucchi. “Purimadivasesu paribhogamaṃsameva, devā”ti.	45251	
PA_atk-s05_14a1:4525_12	“Nanu aññasmiṃ kāle ayaṃ raso natthī”ti? “Ajja supakkaṃ, devā”ti. “Nanu pubbepi evameva	45251	
PA_atk-s05_14a1:4525_13	pacasī”ti. Atha naṃ tuṇhībhūtaṃ ñatvā “sabhāvaṃ kathehi, no ce kathesi, jīvitaṃ te	45251	
PA_atk-s05_14a1:4525_14	natthī”ti āha. So abhayaṃ yācitvā yathābhūtaṃ kathesi. Rājā “mā saddamakāsi, pakatiyā	45251	
PA_atk-s05_14a1:4525_15	pacanakamaṃsaṃ tvaṃ khāditvā mayhaṃ manussamaṃsameva pacāhī”ti āha. “Nanu dukkaraṃ,	45251	
PA_atk-s05_14a1:4525_16	devā”ti? “Mā bhāyi, na dukkara”nti. “Nibaddhaṃ kuto labhissāmi, devā”ti? “Nanu bandhanāgāre	45251	
PA_atk-s05_14a1:4525_17	bahū manussā”ti. So tato paṭṭhāya tathā akāsi.	45251	
PA_atk-s05_14a1:4526_0	Aparabhāge bandhanāgāre manussesu khīṇesu “idāni kiṃ karissāmi, devā”ti āha. “Antarāmagge	4526	
PA_atk-s05_14a1:4526_1	sahassabhaṇḍikaṃ khipitvā yo taṃ gaṇhāti, taṃ ‘coro’ti gahetvā mārehī”ti āha. So	4526	
PA_atk-s05_14a1:4526_2	tathā akāsi. Aparabhāge rājabhayena sahassabhaṇḍikaṃ olokentampi adisvā “idāni kiṃ	4526	
PA_atk-s05_14a1:4526_3	karissāmī”ti āha. “Yadā bherivelāya nagaraṃ ākulaṃ hoti, tadā tvaṃ pana ekasmiṃ gharasandhimhi	4526	
PA_atk-s05_14a1:4526_4	vā vīthiyaṃ vā catukke vā ṭhatvā manusse māretvā maṃsaṃ gaṇhāhī”ti. So tato paṭṭhāya	4526	
PA_atk-s05_14a1:4526_5	tathā katvā thūlamaṃsaṃ ādāya gacchati. Tesu tesu ṭhānesu kaḷevarāni dissanti. Mama	4526	
PA_atk-s05_14a1:4526_6	mātā na paññāyati, mama pitā na paññāyati, mama bhātā bhaginī ca na paññāyati, manussānaṃ	4526	
PA_atk-s05_14a1:4526_7	paridevanasaddo sūyati. Nāgarā bhītatasitā “ime manusse sīho nu kho khādati, byaggho	4526	
PA_atk-s05_14a1:4526_8	nu kho khādati, yakkho nu kho khādatī”ti olokentā pahāramukhaṃ disvā “eko manussakhādako	4526	
PA_atk-s05_14a1:4526_9	coro ime khādatī”ti maññanti. Mahājanā rājaṅgaṇe sannipatitvā upakkosiṃsu. Rājā “kiṃ,	4526	
PA_atk-s05_14a1:4526_10	tātā”ti pucchi. “Deva imasmiṃ nagare manussakhādako coro atthi, taṃ gaṇhāpethā”ti	45261	
PA_atk-s05_14a1:4526_11	āhaṃsu. “Ahaṃ kathaṃ taṃ jānissāmi, kiṃ ahaṃ nagaraṃ rakkhantopi carāmī”ti.	45261	
PA_atk-s05_14a1:4527_0	Mahājanā “rājā nagarena anatthiko, kāḷahatthisenāpatissa ācikkhissāmā”ti gantvā tassa	4527	
PA_atk-s05_14a1:4527_1	taṃ kathetvā “coraṃ pariyesituṃ vaṭṭatī”ti vadiṃsu. So “sādhu sattāhaṃ āgametha,	4527	
PA_atk-s05_14a1:4527_2	pariyesitvā coraṃ dassāmī”ti mahājane uyyojetvā purise āṇāpesi, “tātā, nagare kira	4527	
PA_atk-s05_14a1:4527_3	manussakhādako coro atthi, tumhe tesu tesu ṭhānesu nilīyitvā taṃ gaṇhathā”ti. Te	4527	
PA_atk-s05_14a1:4527_4	“sādhū”ti sampaṭicchitvā tato paṭṭhāya nagaraṃ pariggaṇhanti. Bhattakārakopi ekasmiṃ	4527	
PA_atk-s05_14a1:4527_5	gharasandhimhi sampaṭicchanno hutvā ekaṃ itthiṃ māretvā ghanaghanamaṃsaṃ ādāya pacchiyaṃ	4527	
PA_atk-s05_14a1:4527_6	pūretuṃ ārabhi. Atha naṃ te purisā gahetvā pothetvā pacchābāhaṃ bandhitvā “gahito	4527	
PA_atk-s05_14a1:4527_7	manussakhādako coro”ti mahāsaddaṃ kariṃsu. Mahājano taṃ parivāresi. Atha naṃ suṭṭhu	4527	
PA_atk-s05_14a1:4527_8	bandhitvā maṃsapacchiṃ gīvāya bandhitvā ādāya senāpatissa dassesuṃ. Senāpati taṃ	4527	
PA_atk-s05_14a1:4527_9	disvā “kiṃ nu kho esa imaṃ maṃsaṃ khādati, udāhu aññena maṃsena missetvā vikkiṇāti,	4527	
PA_atk-s05_14a1:4527_10	udāhu aññassa vacanena māretī”ti cintetvā tamatthaṃ pucchanto paṭhamaṃ gāthamāha –	45271	
PA_atk-s05_14a1:4529	“Kasmā tuvaṃ rasaka edisāni, karosi kammāni sudāruṇāni;	452	
PA_atk-s05_14a1:4530	Hanāsi itthī purise ca mūḷho, maṃsassa hetu adu dhanassa kāraṇā”ti.	453	
PA_atk-s05_14a1:4531	Tattha rasakāti bhattakāraṇaṃ ālapati.	453	
PA_atk-s05_14a1:4532	Ito paraṃ uttānasambandhāni vacanapaṭivacanāni pāḷivaseneva veditabbāni –	453	
PA_atk-s05_14a1:4534	“Na attahetū na dhanassa kāraṇā, na puttadārassa sahāyañātinaṃ;	453	
PA_atk-s05_14a1:4535	Bhattā ca me bhagavā bhūmipālo, so khādati maṃsaṃ bhadantedisaṃ.	453	
PA_atk-s05_14a1:4537	“Sace tuvaṃ bhatturatthe payutto, karosi kammāni sudāruṇāni;	453	
PA_atk-s05_14a1:4538	Pātova antepuraṃ pāpuṇitvā, lapeyyāsi me rājino sammukhe taṃ.	453	
PA_atk-s05_14a1:4540	“Tathā karissāmi ahaṃ bhadante, yathā tuvaṃ bhāsasi kāḷahatthi;	454	
PA_atk-s05_14a1:4541	Pātova antepuraṃ pāpuṇitvā, vakkhāmi te rājino sammukhe ta”nti.	454	
PA_atk-s05_14a1:4542_0	Tattha bhagavāti gāravādhivacanaṃ. Sace tuvanti “saccaṃ nu kho bhaṇati, udāhu maraṇabhayena	4542	
PA_atk-s05_14a1:4542_1	musā bhaṇatī”ti vīmaṃsanto evamāha. Tattha sudāruṇānīti manussaghātakammāni. Sammukhe	4542	
PA_atk-s05_14a1:4542_2	tanti sammukhe ṭhatvā evaṃ vadeyyāsīti. So sampaṭicchanto gāthamāha.	4542	
PA_atk-s05_14a1:4543_0	Atha naṃ senāpati gāḷhabandhanameva sayāpetvā vibhātāya rattiyā amaccehi ca nāgarehi	4543	
PA_atk-s05_14a1:4543_1	ca saddhiṃ mantetvā sabbesu ekacchandesu jātesu sabbaṭṭhānesu ārakkhaṃ ṭhapetvā nagaraṃ	4543	
PA_atk-s05_14a1:4543_2	hatthagataṃ katvā rasakassa gīvāyaṃ maṃsapacchiṃ bandhitvā ādāya rājanivesanaṃ pāyāsi.	4543	
PA_atk-s05_14a1:4543_3	Sakalanagaraṃ viravi. Rājā hiyyo bhuttapātarāso sāyamāsampi alabhitvā “rasako idāni	4543	
PA_atk-s05_14a1:4543_4	āgacchissati, idāni āgacchassatī”ti nisinnova taṃ rattiṃ vītināmetvā “ajjapi rasako	4543	
PA_atk-s05_14a1:4543_5	nāgacchati, nāgarānañca mahāsaddo sūyati, kiṃ nū kho eta”nti vātapānena olokento	4543	
PA_atk-s05_14a1:4543_6	taṃ tathā ānīyamānaṃ disvā “pākaṭaṃ idaṃ kāraṇaṃ jāta”nti cintetvā satiṃ upaṭṭhapetvā	4543	
PA_atk-s05_14a1:4543_7	pallaṅkeyeva nisīdi. Kāḷahatthipi naṃ upasaṅkamitvā anuyuñji, sopissa kathesi. Tamatthaṃ	4543	
PA_atk-s05_14a1:4543_8	pakāsento satthā āha –	4543	
PA_atk-s05_14a1:4545	“Tato ratyā vivasāne, sūriyuggamanaṃ pati;	454	
PA_atk-s05_14a1:4546	Kāḷo rasakamādāya, rājānaṃ upasaṅkami;	454	
PA_atk-s05_14a1:4547	Upasaṅkamma rājānaṃ, idaṃ vacanamabravi.	454	
PA_atk-s05_14a1:4549	“Saccaṃ kira mahārāja, rasako pesito tayā.	454	
PA_atk-s05_14a1:4550	Hanati itthipurise, tuvaṃ maṃsāni khādasi.	455	
PA_atk-s05_14a1:4552	“Evameva tathā kāḷa, rasako pesito mayā;	455	
PA_atk-s05_14a1:4553	Mama atthaṃ karontassa, kimetaṃ paribhāsasī”ti.	455	
PA_atk-s05_14a1:4554_0	Tattha kāḷāti kāḷahatthi. Evamevāti tena senāpatinā tejavantena anuyutto rājā musā	4554	
PA_atk-s05_14a1:4554_1	vattuṃ asakkonto evamāha. Tattha tathāti idaṃ purimassa vevacanaṃ. Mama atthanti	4554	
PA_atk-s05_14a1:4554_2	mama vuḍḍhiṃ. Karontassāti karontaṃ. Kimetanti kasmā etaṃ. Paribhāsasīti aho dukkaraṃ	4554	
PA_atk-s05_14a1:4554_3	karosi, kāḷahatthi tvaṃ nāma aññaṃ coraṃ aggahetvā mama pesanakārakaṃ gaṇhāsīti tassa	4554	
PA_atk-s05_14a1:4554_4	bhayaṃ janento kathesi.	4554	
PA_atk-s05_14a1:4555_0	Taṃ sutvā senāpati “ayaṃ sakeneva mukhena paṭijānāti, aho sāhasiko, ettakaṃ nāma	4555	
PA_atk-s05_14a1:4555_1	kālaṃ ime manussā etena khāditā, vāressāmi na”nti cintetvā āha – “mahārāja, mā evaṃ	4555	
PA_atk-s05_14a1:4555_2	kari, mā manussamaṃsaṃ khādasī”ti. “Kāḷahatthi kiṃ kathesi, nāhaṃ viramituṃ sakkomī”ti.	4555	
PA_atk-s05_14a1:4555_3	“Mahārāja, sace na viramissasi, attānañca raṭṭhañca nāsessasī”ti. “Evaṃ nassantepi	4555	
PA_atk-s05_14a1:4555_4	ahaṃ neva tato viramituṃ sakkomī”ti. Tato senāpati tassa saññāpanatthāya vatthuṃ	4555	
PA_atk-s05_14a1:4555_5	āharitvā dasseti – atītasmiñhi kāle mahāsamudde cha mahāmacchā ahesuṃ. Tesu ānando	4555	
PA_atk-s05_14a1:4555_6	timinando ajjhārohoti ime tayo macchā pañcayojanasatikā, timiṅgalo timirapiṅgalo	4555	
PA_atk-s05_14a1:4555_7	mahātimirapiṅgaloti ime tayo macchā sahassayojanikā honti. Te sabbepi pāsāṇasevālabhakkhā	4555	
PA_atk-s05_14a1:4555_8	ahesuṃ. Tesu ānando mahāsamuddassa ekapasse vasati. Taṃ bahū macchā dassanāya upasaṅkamanti,	4555	
PA_atk-s05_14a1:4555_9	ekadivasaṃ “sabbesaṃ dvipadacatuppadānaṃ sattānaṃ rājā paññāyati, amhākaṃ rājā natthi,	4555	
PA_atk-s05_14a1:4555_10	mayampetaṃ rājānaṃ karissāmā”ti cintetvā sabbe ekacchandā hutvā ānandaṃ rājānaṃ kariṃsu.	45551	
PA_atk-s05_14a1:4555_11	Te macchā tato paṭṭhāya tassa sāyaṃ pātova upaṭṭhānaṃ gacchanti.	45551	
PA_atk-s05_14a1:4556_0	Athekadivasaṃ ānando ekasmiṃ pabbate pāsāṇasevālaṃ khādanto ajānitvā “sevālo”ti saññāya	4556	
PA_atk-s05_14a1:4556_1	ekaṃ macchaṃ khādi. Tassa taṃ maṃsaṃ khādantassa sakalasarīraṃ saṅkhobhesi. So “kiṃ	4556	
PA_atk-s05_14a1:4556_2	nu kho idaṃ ativiya madhura”nti nīharitvā olokento macchamaṃsakhaṇḍaṃ disvā “ettakaṃ	4556	
PA_atk-s05_14a1:4556_3	kālaṃ ajānitvā na khādāmī”ti cintetvā “sāyaṃ pātopi macchānaṃ āgantvā gamanakāle	4556	
PA_atk-s05_14a1:4556_4	ekaṃ dve macche khādissāmi, pākaṭaṃ katvā khādiyamāne ekopi maṃ na upasaṅkamissati,	4556	
PA_atk-s05_14a1:4556_5	sabbe palāyissanti, paṭicchanno hutvā pacchā osakkitosakkitaṃ paharitvā khādissāmī”ti	4556	
PA_atk-s05_14a1:4556_6	tathā katvā khādi. Macchā parikkhayaṃ gacchantā cintayiṃsu. “Kuto nu kho ñātīnaṃ	4556	
PA_atk-s05_14a1:4556_7	bhayaṃ uppajjissatī”ti. Atheko paṇḍito maccho “mayhaṃ ānandassa kiriyā na ruccati,	4556	
PA_atk-s05_14a1:4556_8	pariggaṇhissāmi na”nti macchesu upaṭṭhānaṃ gatesu ānandassa kaṇṇapatte paṭicchanno	4556	
PA_atk-s05_14a1:4556_9	aṭṭhāsi. Ānando macche uyyojetvā sabbapacchato gacchantaṃ macchaṃ khādi. So paṇḍitamaccho	4556	
PA_atk-s05_14a1:4556_10	tassa kiriyaṃ disvā itaresaṃ ārocesi. Te sabbepi bhītatasitā palāyiṃsu.	45561	
PA_atk-s05_14a1:4557_0	Ānando tato paṭṭhāya macchamaṃsagiddhena aññaṃ gocaraṃ na gaṇhi. So jighacchāya pīḷito	4557	
PA_atk-s05_14a1:4557_1	kilanto “kahaṃ nu kho ime gatā”ti te macche pariyesanto ekaṃ pabbataṃ disvā “mama	4557	
PA_atk-s05_14a1:4557_2	bhayena imaṃ pabbataṃ nissāya vasanti maññe, pabbataṃ parikkhipitvā upadhāressāmī”ti	4557	
PA_atk-s05_14a1:4557_3	naṅguṭṭhena ca sīsena ca ubho passe parikkhipitvā gaṇhi. Tato “sace idha vasanti,	4557	
PA_atk-s05_14a1:4557_4	palāyissantī”ti pabbataṃ parikkhipantaṃ attano naṅguṭṭhaṃ disvā “ayaṃ maccho maṃ	4557	
PA_atk-s05_14a1:4557_5	vañcetvā pabbataṃ nissāya vasatī”ti kuddho paṇṇāsayojanamattaṃ sakanaṅguṭṭhakhaṇḍaṃ	4557	
PA_atk-s05_14a1:4557_6	aññamacchasaññāya daḷhaṃ gahetvā murumurāyanto khādi, dukkhavedanā uppajji. Lohitagandhena	4557	
PA_atk-s05_14a1:4557_7	macchā sannipatitvā luñjitvā khādantā yāva sīsā āgamaṃsu. Mahāsarīratāya parivattetuṃ	4557	
PA_atk-s05_14a1:4557_8	asakkonto tattheva jīvitakkhayaṃ pāpuṇi, pabbatarāsi viya aṭṭhirāsi ahosi. Ākāsacārino	4557	
PA_atk-s05_14a1:4557_9	tāpasaparibbājakā manussānaṃ kathayiṃsu. Sakalajambudīpe manussā jāniṃsu. Taṃ vatthuṃ	4557	
PA_atk-s05_14a1:4557_10	āharitvā dassento kāḷahatthi āha –	45571	
PA_atk-s05_14a1:4559	“Ānando sabbamacchānaṃ, khāditvā rasagiddhimā;	455	
PA_atk-s05_14a1:4560	Parikkhīṇāya parisāya, attānaṃ khādiyā mato.	456	
PA_atk-s05_14a1:4562	“Evaṃ pamatto rasagārave ratto, bālo yadī āyati nāvabujjhati;	456	
PA_atk-s05_14a1:4563	Vidhamma putte caji ñātake ca, parivattiya attānaññeva khādati.	456	
PA_atk-s05_14a1:4565	“Idaṃ te sutvāna vigetu chando, mā bhakkhayī rāja manussamaṃsaṃ;	456	
PA_atk-s05_14a1:4566	Mā tvaṃ imaṃ kevalaṃ vārijova, dvipadādhipa suññamakāsi raṭṭha”nti.	456	
PA_atk-s05_14a1:4567_0	Tattha ānandoti, mahārāja, atītasmiṃ kāle mahāsamudde pañcasatayojaniko ānando nāma	4567	
PA_atk-s05_14a1:4567_1	mahāmaccho sabbesaṃ macchānaṃ rājā mahāsamuddassa ekapasse ṭhito. Khāditvāti sakajātikānaṃ	4567	
PA_atk-s05_14a1:4567_2	macchānaṃ rasagiddhimā macche khāditvā. Parikkhīṇāyāti macchaparisāya khayappattāya.	4567	
PA_atk-s05_14a1:4567_3	Attānanti aññaṃ gocaraṃ aggahetvā pabbataṃ parikkhipanto paṇṇāsayojanamattaṃ attano	4567	
PA_atk-s05_14a1:4567_4	naṅguṭṭhakhaṇḍaṃ aññamacchasaññāya khāditvā mato maraṇappatto hutvā idāni mahāsamudde	4567	
PA_atk-s05_14a1:4567_5	pabbatamatto aṭṭhirāsi ahosi. Evaṃ pamattoti yathā mahāmaccho ānando, evampi tathā	4567	
PA_atk-s05_14a1:4567_6	tvaṃ taṇhārasagiddhiko hutvā pamatto pamādabhāvappatto.	4567	
PA_atk-s05_14a1:4568_0	Rasagārave rattoti manussamaṃsassa rasagārave ratto atirattacitto hoti. Bāloti yadi	4568	
PA_atk-s05_14a1:4568_1	bālo duppañño āyatiṃ anāgate kāle uppajjanakadukkhaṃ nāvabujjhati na jānāti. Vidhammāti	4568	
PA_atk-s05_14a1:4568_2	vidhametvā vināsetvā. Putteti puttadhītaro ca. Ñātake cāti sesañātake ca sahāye ca,	4568	
PA_atk-s05_14a1:4568_3	vidhamma putte ca cajitvā ñātake cāti attho. Parivattiyāti aññaṃ āhāraṃ alabhitvā	4568	
PA_atk-s05_14a1:4568_4	jighacchāya pīḷito sakalanagaraṃ parivattiya vicaritvā manussamaṃsaṃ alabhitvā attānaṃ	4568	
PA_atk-s05_14a1:4568_5	khādanto ānando maccho viya attānaññeva khādati.	4568	
PA_atk-s05_14a1:4569_0	Idaṃ te sutvānāti, mahārāja, te tuyhaṃ mayā ānītaṃ idaṃ udāharaṇaṃ sutvā chando manussamaṃsakhādanacchando	4569	
PA_atk-s05_14a1:4569_1	vigetu vigacchatu viramatu. Mā bhakkhayīti rāja manussamaṃsaṃ mā bhakkhayi mā khādi.	4569	
PA_atk-s05_14a1:4569_2	Mā tvaṃ imaṃ kevalanti mahāsamuddaṃ suññaṃ karonto vārijo ānando maccho iva, bho	4569	
PA_atk-s05_14a1:4569_3	dvipadādhipa, dvipadānaṃ manussānaṃ, issara mahārāja, tvaṃ kevalaṃ saccato imaṃ tava	4569	
PA_atk-s05_14a1:4569_4	kāsiraṭṭhaṃ nagaraṃ suññaṃ mā akāsīti attho.	4569	
PA_atk-s05_14a1:4570	Taṃ sutvā rājā, “bho kāḷahatthi, na tvameva upamaṃ jānāsi, ahampi jānāmī”ti manussamaṃsagiddhatāya porāṇakavatthuṃ āharitvā dassento āha –	457	
PA_atk-s05_14a1:4572	“Sujāto nāma nāmena, oraso tassa atrajo;	457	
PA_atk-s05_14a1:4573	Jambupesimaladdhāna, mato so tassa saṅkhaye.	457	
PA_atk-s05_14a1:4575	“Evameva ahaṃ kāḷa, bhutvā bhakkhaṃ rasuttamaṃ;	457	
PA_atk-s05_14a1:4576	Aladdhā mānusaṃ maṃsaṃ, maññe hissāmi jīvita”nti.	457	
PA_atk-s05_14a1:4577_0	Tattha sujāto nāmāti kāḷahatthi kuṭumbiko nāmena sujāto nāma, tassa atrajo putto	4577	
PA_atk-s05_14a1:4577_1	oraso jambupesiṃ aladdhāna alabhitvāna. Matoti yathā tassā jambupesiyā saṅkhaye so	4577	
PA_atk-s05_14a1:4577_2	kuṭumbikaputto mato, evameva ahaṃ rasuttamaṃ aññarasānaṃ uttamaṃ manussānaṃ maṃsaṃ	4577	
PA_atk-s05_14a1:4577_3	bhutvā bhuñjitvā aladdhā manussamaṃsaṃ jīvitaṃ hissāmīti maññe maññāmi.	4577	
PA_atk-s05_14a1:4578_0	Atīte kira bārāṇasiyaṃ sujāto nāma kuṭumbiko loṇambilasevanatthāya himavantato āgatāni	4578	
PA_atk-s05_14a1:4578_1	pañca isisatāni attano uyyāne vasāpetvā upaṭṭhāsi. Ghare cassa nibaddhaṃ pañcasatamattā	4578	
PA_atk-s05_14a1:4578_2	bhikkhā ahosi. Te pana tāpasā kadāci janapadepi bhikkhāya caranti, kadāci mahājambupesiṃ	4578	
PA_atk-s05_14a1:4578_3	āharitvā khādanti. Tesaṃ jambupesiṃ āharitvā khādanakāle sujāto cintesi – “ajja bhaddantānaṃ	4578	
PA_atk-s05_14a1:4578_4	tayo cattāro divasā anāgacchantānaṃ, kahaṃ nu kho gatā”ti. So attano puttakaṃ aṅguliyaṃ	4578	
PA_atk-s05_14a1:4578_5	gāhāpetvā tesaṃ bhattakiccakāle tattha agamāsi. Tasmiṃ samaye mahallakānaṃ mukhavikkhālanakāle	4578	
PA_atk-s05_14a1:4578_6	udakaṃ datvā sabbanavako jambupesiṃ khādati. Sujāto tāpase vanditvā nisinno – “kiṃ,	4578	
PA_atk-s05_14a1:4578_7	bhante, khādathā”ti pucchi. “Mahājambupesiṃ, āvuso”ti. Taṃ sutvā kumāro pipāsaṃ uppādesi.	4578	
PA_atk-s05_14a1:4578_8	Athassa gaṇajeṭṭhako tāpaso thokaṃ dāpesi. So taṃ khāditvā madhurarase bajjhitvā	4578	
PA_atk-s05_14a1:4578_9	– “jambupesiṃ me dethā”ti punappunaṃ yāci. Kuṭumbiko dhammaṃ suṇanto, “puttaka, mā	4578	
PA_atk-s05_14a1:4578_10	viravi, gehaṃ gantvā khādissasī”ti taṃ vañcetvā “imaṃ nissāya bhadantā ukkaṇṭheyyu”nti	45781	
PA_atk-s05_14a1:4578_11	taṃ samassāsento isigaṇaṃ anāpucchitvā gehaṃ gato. Gatakālato paṭṭhāya cassa putto	45781	
PA_atk-s05_14a1:4578_12	“jambupesiṃ me dethā”ti paridevi. Sujāto “isayopi ācikkhissāmī”ti uyyānaṃ gato. Te	45781	
PA_atk-s05_14a1:4578_13	isayopi “idha ciraṃ vasimhā”ti himavantameva gatā. Ārāme isayo apassanto tassa jambuambapanasamocādīnaṃ	45781	
PA_atk-s05_14a1:4578_14	pesiyo madhusakkharacuṇṇasaṃyuttā adāsi. Tā tassa jivhagge ṭhapitamattā halāhalavisasadisā	45781	
PA_atk-s05_14a1:4578_15	honti. So sattāhaṃ nirāhāro hutvā jīvitakkhayaṃ pāpuṇi. Rājā idaṃ kāraṇaṃ āharitvā dassento evamāha.	45781	
PA_atk-s05_14a1:4579_0	Tato kāḷahatthi “ayaṃ rājā ativiya rasagiddho, aparānipissa udāharaṇāni āharissāmī”ti	4579	
PA_atk-s05_14a1:4579_1	cintetvā, “mahārāja, viramāhī”ti āha. “Ahaṃ viramituṃ na sakkomī”ti. Deva, sace na	4579	
PA_atk-s05_14a1:4579_2	viramissasi, tuvaṃ ñātimaṇḍalato ceva rajjasirito ca parihāyissasi. Atītasmiñhi,	4579	
PA_atk-s05_14a1:4579_3	mahārāja, idheva bārāṇasiyaṃ pañcasīlarakkhakaṃ sotthiyakulaṃ ahosi. Tassa kulassa	4579	
PA_atk-s05_14a1:4579_4	ekaputtako ahosi. So mātāpitūnaṃ piyo manāpo ahosi paṇḍito byatto tiṇṇaṃ vedānaṃ	4579	
PA_atk-s05_14a1:4579_5	pāragū. So samavayehi taruṇehi saddhiṃ gaṇabandhanena vicari. Sesā gaṇabandhā macchamaṃsādīni	4579	
PA_atk-s05_14a1:4579_6	khādantā suraṃ pivanti. Māṇavo maṃsādīni na khādati, suraṃ na pivati. Te mantayiṃsu	4579	
PA_atk-s05_14a1:4579_7	– “ayaṃ surāya apivanato amhākaṃ mūlaṃ na deti, upāyena naṃ suraṃ pāyessāmā”ti. Te	4579	
PA_atk-s05_14a1:4579_8	sannipatitvā, “samma, chaṇakīḷaṃ kīḷissāmā”ti āhaṃsu. “Samma, tumhe suraṃ pivatha,	4579	
PA_atk-s05_14a1:4579_9	ahaṃ suraṃ na pivāmi, tumheva gacchathā”ti. “Samma, tava pivanatthāya khīraṃ gaṇhāpessāmā”ti.	4579	
PA_atk-s05_14a1:4579_10	So “sādhū”ti sampaṭicchi. Dhuttā uyyānaṃ gantvā paduminipattesu tikhiṇasuraṃ bandhāpetvā	45791	
PA_atk-s05_14a1:4579_11	ṭhapayiṃsu. Atha nesaṃ pānakāle māṇavassa khīraṃ upanayiṃsu. Atha eko dhutto “pokkharamadhuṃ,	45791	
PA_atk-s05_14a1:4579_12	bho, āharā”ti āharāpetvā paduminipattapuṭaṃ heṭṭhā chiddaṃ katvā aṅgulīhi mukhe ṭhapetvā	45791	
PA_atk-s05_14a1:4579_13	ākaḍḍhi. Evaṃ itarepi āharāpetvā piviṃsu. Māṇavo “kiṃ nāmeta”nti pucchi. “Pokkharamadhunāmā”ti.	45791	
PA_atk-s05_14a1:4579_14	“Ahampi thokaṃ labhissāmi, detha bhonto”ti. Tassapi dāpayiṃsu. So pokkharamadhusaññāya	45791	
PA_atk-s05_14a1:4579_15	suraṃ pivi. Athassa aṅgārapakkamaṃsaṃ adaṃsu, tampi khādi.	45791	
PA_atk-s05_14a1:4580_0	Evamassa punappunaṃ pivantassa mattakāle “na etaṃ pokkharamadhu, surā esā”ti vadiṃsu.	4580	
PA_atk-s05_14a1:4580_1	So “ettakaṃ kālaṃ evaṃ madhurarasaṃ na jāniṃ, āharatha, bho, sura”nti āha. Te āharitvā	4580	
PA_atk-s05_14a1:4580_2	punapi adaṃsu. Pipāsā mahatī ahosi. Athassa punapi yācantassa “khīṇā”ti vadiṃsu.	4580	
PA_atk-s05_14a1:4580_3	So “handa taṃ, bho, āharāpethā”ti aṅgulimuddikaṃ adāsi, so sakaladivasaṃ tehi saddhiṃ	4580	
PA_atk-s05_14a1:4580_4	pivitvā matto rattakkho kampanto vilapanto gehaṃ gantvā nipajji. Athassa pitā surāya	4580	
PA_atk-s05_14a1:4580_5	pivitabhāvaṃ ñatvā vigate matte, “tāta, ayuttaṃ te kataṃ sottiyakule jātena suraṃ	4580	
PA_atk-s05_14a1:4580_6	pivantena, mā puna evaṃ akāsī”ti āha. “Tāta, ko mayhaṃ doso”ti. “Surāya pivitabhāvo”ti.	4580	
PA_atk-s05_14a1:4580_7	“Tāta, kiṃ kathesi, mayā evarūpaṃ madhurarasaṃ ettakaṃ kālaṃ aladdhapubba”nti. Brāhmaṇo	4580	
PA_atk-s05_14a1:4580_8	punappunaṃ yāci. Sopi “na sakkomi viramitu”nti āha. Atha brāhmaṇo “evaṃ sante amhākaṃ	4580	
PA_atk-s05_14a1:4580_9	kulavaṃso ca ucchijjissati, dhanañca vinassissatī”ti cintetvā gāthamāha –	4580	
PA_atk-s05_14a1:4582	“Māṇava abhirūposi, kule jātosi sotthiye;	458	
PA_atk-s05_14a1:4583	Na tvaṃ arahasi tāta, abhakkhaṃ bhakkhayetave”ti.	458	
PA_atk-s05_14a1:4584	Tattha, māṇavāti, māṇava, tvaṃ abhirūpo asi, sotthiye kule jātopi asi. Abhakkhaṃ bhakkhayetaveti, tāta, tvaṃ abhakkhitabbayuttakaṃ bhakkhayituṃ na arahasi.	458	
PA_atk-s05_14a1:4585_0	Evañca pana vatvā, “tāta, virama, sace na viramasi, ahaṃ taṃ ito gehā nikkhāmessāmi,	4585	
PA_atk-s05_14a1:4585_1	tava raṭṭhā pabbājanīyakammaṃ karissāmī”ti āha. Māṇavo “evaṃ santepi ahaṃ suraṃ jahituṃ	4585	
PA_atk-s05_14a1:4585_2	na sakkomī”ti vatvā gāthādvayamāha –	4585	
PA_atk-s05_14a1:4587	“Rasānaṃ aññataraṃ etaṃ, kasmā maṃ tvaṃ nivāraye;	458	
PA_atk-s05_14a1:4588	Sohaṃ tattha gamissāmi, yattha lacchāmi edisaṃ.	458	
PA_atk-s05_14a1:4590	“Sovāhaṃ nippatissāmi, nate vacchāmi santike;	459	
PA_atk-s05_14a1:4591	Yassa me dassanena tvaṃ, nābhinandasi brāhmaṇā”ti.	459	
PA_atk-s05_14a1:4592	Tattha rasānanti loṇambilatittakakaṭukakhārikamadhurakasāvasaṅkhātānaṃ sattannaṃ rasānaṃ aññataraṃ uttamarasametaṃ majjaṃ nāma. Sovāhanti so ahaṃ eva. Nippatissāmīti nikkhamissāmi.	459	
PA_atk-s05_14a1:4593	Evañca pana vatvā “nāhaṃ surāpānā viramissāmi, yaṃ te ruccati, taṃ karohī”ti āha. Atha brāhmaṇo “tayi amhe pariccajante mayampi taṃ pariccajissāmā”ti vatvā gāthamāha –	459	
PA_atk-s05_14a1:4595	“Addhā aññepi dāyāde, putte lacchāma māṇava;	459	
PA_atk-s05_14a1:4596	Tvañca jamma vinassasu, yattha pattaṃ na taṃ suṇe”ti.	459	
PA_atk-s05_14a1:4597	Tattha yattha pattanti yattha gataṃ taṃ “asukaṭṭhāne nāma vasatī”ti na suṇoma, tattha gacchāhīti attho.	459	
PA_atk-s05_14a1:4598_0	Atha naṃ vinicchayaṃ netvā aputtabhāvaṃ katvā nīharāpesi. So aparabhāge nippaccayo	4598	
PA_atk-s05_14a1:4598_1	kapaṇo jiṇṇapilotikaṃ nivāsetvā kapālahattho piṇḍāya caranto aññataraṃ kuṭṭaṃ nissāya	4598	
PA_atk-s05_14a1:4598_2	kālamakāsi. Idaṃ kāraṇaṃ āharitvā kāḷahatthi rañño dassetvā, “mahārāja, sace tvaṃ	4598	
PA_atk-s05_14a1:4598_3	amhākaṃ vacanaṃ na karissasi, pabbājanīyakammaṃ te karissantī”ti vatvā gāthamāha –	4598	
PA_atk-s05_14a1:4600	“Evameva tuvaṃ rāja, dvipadinda suṇohi me;	460	
PA_atk-s05_14a1:4601	Pabbājessanti taṃ raṭṭhā, soṇḍaṃ māṇavakaṃ yathā”ti.	460	
PA_atk-s05_14a1:4602	Tattha dvipadindāti dvipadānaṃ inda, bho mahārāja, me mama vacanaṃ suṇohi tuvaṃ, evameva soṇḍaṃ māṇavakaṃ yathā taṃ bhavantaṃ raṭṭhato pabbājessanti.	460	
PA_atk-s05_14a1:4603	Evaṃ kāḷahatthinā upamāya āhaṭāyapi rājā tato viramituṃ asakkonto aparampi udāharaṇaṃ dassetuṃ āha –	460	
PA_atk-s05_14a1:4605	“Sujāto nāma nāmena, bhāvitattāna sāvako;	460	
PA_atk-s05_14a1:4606	Accharaṃ kāmayantova, na so bhuñji na so pivi.	460	
PA_atk-s05_14a1:4608	“Kusaggenudakamādāya, samudde udakaṃ mine;	460	
PA_atk-s05_14a1:4609	Evaṃ mānusakā kāmā, dibbakāmāna santike.	460	
PA_atk-s05_14a1:4611	“Evameva ahaṃ kāḷa, bhutvā bhakkhaṃ rasuttamaṃ;	461	
PA_atk-s05_14a1:4612	Aladdhā mānusaṃ maṃsaṃ, maññe hissāmi jīvita”nti.	461	
PA_atk-s05_14a1:4613	Vatthu heṭṭhā vuttasadisameva.	461	
PA_atk-s05_14a1:4614_0	Tattha bhāvitattānāti bhāvitacittānaṃ tesaṃ pañcannaṃ isisatānaṃ. Accharaṃ kāmayantovāti	4614	
PA_atk-s05_14a1:4614_1	so kira tesaṃ isīnaṃ mahājambupesiyā khādanakāle anāgamanaṃ viditvā “kiṃ nu kho kāraṇā	4614	
PA_atk-s05_14a1:4614_2	na āgacchanti, sace katthaci gatā, jānissāmi, no ce, atha nesaṃ santike dhammaṃ suṇissāmī”ti	4614	
PA_atk-s05_14a1:4614_3	uyyānaṃ gantvā isigaṇe vanditvā gaṇajeṭṭhakassa santike dhammaṃ suṇanto nisinnova	4614	
PA_atk-s05_14a1:4614_4	sūriye atthaṅgate uyyojiyamānopi “ajja idheva vasissāmī”ti vatvā isigaṇaṃ vanditvā	4614	
PA_atk-s05_14a1:4614_5	paṇṇasālaṃ pavisitvā nipajji. Rattibhāge sakko devarājā devaccharāsaṅghaparivuto	4614	
PA_atk-s05_14a1:4614_6	saddhiṃ attano paricārikāhi isigaṇaṃ vandituṃ āgato, sakalārāmo ekobhāso ahosi. Sujāto	4614	
PA_atk-s05_14a1:4614_7	“kiṃ nu kho eta”nti uṭṭhāya paṇṇasālachiddena olokento sakkaṃ isigaṇaṃ vandituṃ āgataṃ	4614	
PA_atk-s05_14a1:4614_8	devaccharāparivutaṃ disvā accharānaṃ saha dassanena rāgaratto ahosi. Sakko nisīditvā	4614	
PA_atk-s05_14a1:4614_9	dhammakathaṃ sutvā sakaṭṭhānameva gato. Kuṭumbikopi punadivase isigaṇaṃ vanditvā	4614	
PA_atk-s05_14a1:4614_10	pucchi – “bhante, ko nāmesa rattibhāge tumhākaṃ vandanatthāya āgato”ti? “Sakko, āvuso”ti.	46141	
PA_atk-s05_14a1:4614_11	“Taṃ parivāretvā nisinnā kā nāmetā”ti? “Devaccharā nāmetā”ti. So isigaṇaṃ vanditvā	46141	
PA_atk-s05_14a1:4614_12	gehaṃ gantvā gatakālato paṭṭhāya “accharaṃ me detha, accharaṃ me dethā”ti vilapi.	46141	
PA_atk-s05_14a1:4614_13	Ñātakā parivāretvā “bhūtāviṭṭho nu kho”ti accharaṃ pahariṃsu. So “nāhaṃ etaṃ accharaṃ	46141	
PA_atk-s05_14a1:4614_14	kathemi, devaccharaṃ kathemī”ti vatvā “ayaṃ accharā”ti alaṅkaritvā ānītaṃ bhariyampi	46141	
PA_atk-s05_14a1:4614_15	gaṇikampi olokento “nāyaṃ accharā, yakkhinī esā, devaccharaṃ me dethā”ti vilapanto	46141	
PA_atk-s05_14a1:4614_16	nirāhāro hutvā tattheva jīvitakkhayaṃ pāpuṇi. Tena vuttaṃ –	46141	
PA_atk-s05_14a1:4615	“Accharaṃ kāmayantova, na so bhuñji na so pivī”ti.	461	
PA_atk-s05_14a1:4616_0	Kusaggenudakamādāya, samudde udakaṃ mineti, samma kāḷahatthi, yo kusaggeneva udakaṃ	4616	
PA_atk-s05_14a1:4616_1	gahetvā “ettakaṃ siyā mahāsamudde udaka”nti tena saddhiṃ upamāya mineyya, so kevalaṃ	4616	
PA_atk-s05_14a1:4616_2	mineyyeva, kusagge pana udakaṃ atiparittakameva. Yathā taṃ, evaṃ mānusakā kāmā dibbakāmānaṃ	4616	
PA_atk-s05_14a1:4616_3	santike, tasmā so sujāto aññaṃ itthiṃ na olokesi, accharameva patthento mato. Evamevāti	4616	
PA_atk-s05_14a1:4616_4	yathā so dibbakāmaṃ alabhanto jīvitaṃ jahi, evaṃ ahampi uttamarasaṃ manussamaṃsaṃ	4616	
PA_atk-s05_14a1:4616_5	alabhanto jīvitaṃ jahissāmīti vadati.	4616	
PA_atk-s05_14a1:4617	Taṃ sutvā kāḷahatthi “ayaṃ rājā ativiya rasagiddho, saññāpessāmi na”nti sakajātikānaṃ maṃsaṃ khāditvā ākāsacarā suvaṇṇahaṃsāpi tāva vinaṭṭhāti dassetuṃ gāthādvayamāha –	461	
PA_atk-s05_14a1:4619	“Yathāpi te dhataraṭṭhā, haṃsā vehāyasaṅgamā;	461	
PA_atk-s05_14a1:4620	Abhuttaparibhogena, sabbe abbhatthataṃ gatā.	462	
PA_atk-s05_14a1:4622	“Evameva tuvaṃ rāja, dvipadinda suṇohi me;	462	
PA_atk-s05_14a1:4623	Abhakkhaṃ rāja bhakkhesi, tasmā pabbājayanti ta”nti.	462	
PA_atk-s05_14a1:4624_0	Tattha abhuttaparibhogenāti attano samānajātikānaṃ paribhogena. Abbhatthataṃ gatāti	4624	
PA_atk-s05_14a1:4624_1	sabbe maraṇameva pattā. Atīte kira cittakūṭe suvaṇṇaguhāyaṃ navuti haṃsasahassāni	4624	
PA_atk-s05_14a1:4624_2	vasanti. Te vassike cattāro māse na nikkhamanti, sace nikkhameyyuṃ, udakapuṇṇehi	4624	
PA_atk-s05_14a1:4624_3	pattehi uppatituṃ asakkontā mahāsamuddeyeva pateyyuṃ, tasmā na ca nikkhamanti. Upakaṭṭhe	4624	
PA_atk-s05_14a1:4624_4	pana vassakāle jātassarato sayaṃjātasāliyo āharitvā guhaṃ pūretvā sāliṃ khādantā	4624	
PA_atk-s05_14a1:4624_5	vasanti. Tesaṃ pana guhaṃ paviṭṭhakāle guhadvāre eko rathacakkappamāṇo uṇṇanābhi	4624	
PA_atk-s05_14a1:4624_6	nāma makkaṭako ekekasmiṃ māse ekekaṃ jālaṃ vinandhati. Tassa ekekaṃ suttaṃ gorajjuppamāṇaṃ	4624	
PA_atk-s05_14a1:4624_7	hoti. Haṃsā “taṃ jālaṃ bhindissatī”ti ekassa taruṇahaṃsassa dve koṭṭhāse denti. So	4624	
PA_atk-s05_14a1:4624_8	vigate deve purato gantvā taṃ jālaṃ bhindati. Tena maggena sesā gacchanti. Athekasmiṃ	4624	
PA_atk-s05_14a1:4624_9	kāle pañca māse vasso vuṭṭho ahosi. Haṃsā khīṇagocarā “kiṃ nu kho kattabba”nti mantetvā	4624	
PA_atk-s05_14a1:4624_10	“mayaṃ jīvantā aṇḍāni labhissāmā”ti paṭhamaṃ aṇḍāni khādiṃsu, tato potake, tato jiṇṇahaṃse.	46241	
PA_atk-s05_14a1:4624_11	Pañcamāsaccayena vassaṃ apagataṃ. Makkaṭako pañca jālāni vinandhi. Haṃsā sakajātikānaṃ	46241	
PA_atk-s05_14a1:4624_12	maṃsaṃ khāditvā appathāmā jātā. Dviguṇakoṭṭhāsalābhī haṃsataruṇo jāle paharitvā cattāri	46241	
PA_atk-s05_14a1:4624_13	bhindi, pañcamaṃ chindituṃ nāsakkhi, tattheva laggi. Athassa sīsaṃ vijjhitvā makkaṭako	46241	
PA_atk-s05_14a1:4624_14	lohitaṃ pivi. Aññopi āgantvā jālaṃ pahari, sopi tattheva laggīti evaṃ sabbesaṃ makkaṭako	46241	
PA_atk-s05_14a1:4624_15	lohitaṃ pivi. Tadā dhataraṭṭhakulaṃ ucchinnanti vadanti. Tena vuttaṃ “sabbe abbhatthataṃgatā”ti.	46241	
PA_atk-s05_14a1:4625_0	Evameva tuvanti yathā ete haṃsā abhakkhaṃ sakajātikamaṃsaṃ khādiṃsu, tathā tvampi	4625	
PA_atk-s05_14a1:4625_1	khādasi, sakalanagaraṃ bhayappattaṃ, virama, mahārājāti. Tasmā pabbājayanti tanti	4625	
PA_atk-s05_14a1:4625_2	yasmā abhakkhaṃ sakajātikamaṃsaṃ bhakkhesi, tasmā ime nagaravāsino taṃ raṭṭhā pabbājayanti.	4625	
PA_atk-s05_14a1:4626_0	Rājā aññampi upamaṃ vattukāmo ahosi. Nāgarā pana uṭṭhāya, “sāmi senāpati, kiṃ karosi,	4626	
PA_atk-s05_14a1:4626_1	kiṃ manussamaṃsakhādakaṃ coraṃ gahetvā vicarasi, sace na viramissati, raṭṭhato naṃ	4626	
PA_atk-s05_14a1:4626_2	pabbājehī”ti vatvā nāssa kathetuṃ adaṃsu. Rājā bahūnaṃ kathaṃ sutvā bhīto puna vattuṃ	4626	
PA_atk-s05_14a1:4626_3	nāsakkhi. Punapi naṃ senāpati “kiṃ mahārāja viramituṃ sakkhissasi, udāhu na sakkhissasī”ti	4626	
PA_atk-s05_14a1:4626_4	vatvā “na sakkomī”ti vutte sabbaṃ orodhagaṇañca puttadhītaro ca sabbālaṅkārapaṭimaṇḍite	4626	
PA_atk-s05_14a1:4626_5	passe ṭhapetvā, “mahārāja, ime ñātimaṇḍale ceva amaccagaṇañca rajjasiriñca olokehi,	4626	
PA_atk-s05_14a1:4626_6	mā vinassi, virama manussamaṃsato”ti āha. Rājā “na mayhaṃ ete manussamaṃsato piyatarā”ti	4626	
PA_atk-s05_14a1:4626_7	vatvā “tena hi, mahārāja, imamhā nagarā ca raṭṭhā ca nikkhamathā”ti vutte, “kāḷahatthi,	4626	
PA_atk-s05_14a1:4626_8	na me rajjenattho, nagarā nikkhamāmi, ekaṃ pana me khaggañca rasakañca bhājanañca	4626	
PA_atk-s05_14a1:4626_9	dehī”ti āha. Athassa khaggañca maṃsapacanabhājanañca pacchiñca ukkhipāpetvā rasakañca	4626	
PA_atk-s05_14a1:4626_10	datvā raṭṭhā pabbājanīyakammaṃ kariṃsu.	46261	
PA_atk-s05_14a1:4627_0	So khaggañca rasakañca ādāya nagarā nikkhamitvā araññaṃ pavisitvā ekasmiṃ nigrodhamūle	4627	
PA_atk-s05_14a1:4627_1	vasanaṭṭhānaṃ katvā tattha vasanto aṭavimagge ṭhatvā manusse māretvā āharitvā rasakassa	4627	
PA_atk-s05_14a1:4627_2	deti. Sopissa maṃsaṃ pacitvā upanāmeti. Evaṃ ubhopi jīvanti. Manussagahaṇakāle “ahaṃ	4627	
PA_atk-s05_14a1:4627_3	are manussacoro porisādo”ti vatvā tasmiṃ pakkhante koci sakabhāvena saṇṭhātuṃ na	4627	
PA_atk-s05_14a1:4627_4	sakkoti, sabbe bhūmiyaṃ patanti. Tesu yaṃ icchati, taṃ uddhaṃpādaṃ adhosīsaṃ katvā	4627	
PA_atk-s05_14a1:4627_5	āharitvā rasakassa deti. So ekadivasaṃ araññe kañci manussaṃ alabhitvā āgato rasakena	4627	
PA_atk-s05_14a1:4627_6	“kiṃ devā”ti vutte “uddhane ukkhaliṃ āropehī”ti āha. “Maṃsaṃ kahaṃ, devā”ti? “Labhissāmahaṃ	4627	
PA_atk-s05_14a1:4627_7	maṃsa”nti. So “natthi me dāni jīvita”nti kampamāno uddhane aggiṃ katvā ukkhaliṃ āropesi.	4627	
PA_atk-s05_14a1:4627_8	Atha naṃ porisādo asinā māretvā maṃsaṃ pacitvā khādi. Tato paṭṭhāya ekakova jāto	4627	
PA_atk-s05_14a1:4627_9	sayameva pacitvā khādati. “Porisādo magge maggapaṭipanne hanatī”ti sakalajambudīpe pākaṭo ahosi.	4627	
PA_atk-s05_14a1:4628_0	Tadā eko sampannavibhavo brāhmaṇo pañcahi sakaṭasatehi vohāraṃ karonto pubbantato	4628	
PA_atk-s05_14a1:4628_1	aparantaṃ sañcarati. So cintesi – “porisādo nāma kira coro antarāmagge manusse māresi,	4628	
PA_atk-s05_14a1:4628_2	dhanaṃ datvā taṃ aṭaviṃ atikkamissāmī”ti. So aṭavimukhavāsīnaṃ manussānaṃ “tumhe	4628	
PA_atk-s05_14a1:4628_3	maṃ aṭavito atikkāmethā”ti sahassaṃ datvā tehi saddhiṃ maggaṃ paṭipajji. Gacchanto	4628	
PA_atk-s05_14a1:4628_4	ca brāhmaṇo sabbasatthaṃ purato katvā sayaṃ nhātānulitto sabbālaṅkārapaṭimaṇḍito	4628	
PA_atk-s05_14a1:4628_5	setagoṇayutte sukhayānake nisinno tehi aṭavivāsikapurisehi parivuto sabbapacchato	4628	
PA_atk-s05_14a1:4628_6	agamāsi. Tasmiṃ khaṇe porisādo rukkhaṃ āruyha purise upadhārento sesamanussesu “kiṃ	4628	
PA_atk-s05_14a1:4628_7	imesu mayā khāditabbaṃ atthī”ti vigatacchando hutvā brāhmaṇaṃ diṭṭhakālato paṭṭhāya	4628	
PA_atk-s05_14a1:4628_8	taṃ khāditukāmatāya paggharitakheḷo ahosi. So tasmiṃ attano santikaṃ āgate rukkhato	4628	
PA_atk-s05_14a1:4628_9	oruyha “ahaṃ are porisādo”ti nāmaṃ tikkhattuṃ sāvetvā khaggaṃ parivattento vālukāya	4628	
PA_atk-s05_14a1:4628_10	tesaṃ akkhīni pūrento viya pakkhandi. Ekopi ṭhātuṃ samattho nāma natthi, sabbe bhūmiyaṃ	46281	
PA_atk-s05_14a1:4628_11	urena nipajjiṃsu. So sukhayānake nisinnaṃ brāhmaṇaṃ pāde gahetvā piṭṭhiyaṃ adhosīsakaṃ	46281	
PA_atk-s05_14a1:4628_12	olambetvā sīsaṃ gopphakehi paharanto ukkhipitvā pāyāsi.	46281	
PA_atk-s05_14a1:4629_0	Tadā te purisā uṭṭhāya, “bho, purisā mayaṃ brāhmaṇassa hatthato kahāpaṇasahassaṃ	4629	
PA_atk-s05_14a1:4629_1	gaṇhimhā, ko nāma amhākaṃ purisakāro, sakkontā vā asakkontā vā thokaṃ anubandhāmā”ti	4629	
PA_atk-s05_14a1:4629_2	vatvā anubandhiṃsu. Porisādopi nivattitvā olokento kañci aditvā saṇikaṃ pāyāsi. Tasmiṃ	4629	
PA_atk-s05_14a1:4629_3	khaṇe thāmasampanno eko sūrapuriso vegena taṃ pāpuṇi. So taṃ disvā ekaṃ vatiṃ laṅghanto	4629	
PA_atk-s05_14a1:4629_4	khadirakhāṇukaṃ akkami, khāṇuko piṭṭhipādena nikkhami. Lohitena paggharantena laṅghamāno	4629	
PA_atk-s05_14a1:4629_5	yāti. Atha naṃ so disvā, “bho, mayā esa viddho, kevalaṃ tumhe pacchato etha, gaṇhissāmi	4629	
PA_atk-s05_14a1:4629_6	na”nti āha. Te dubbalabhāvaṃ ñatvā taṃ anubandhiṃsu. So tehi anubaddhabhāvaṃ ñatvā	4629	
PA_atk-s05_14a1:4629_7	brāhmaṇaṃ vissajjetvā attānaṃ sotthimakāsi. Atha aṭavivāsikapurisā brāhmaṇassa laddhakālato	4629	
PA_atk-s05_14a1:4629_8	paṭṭhāya “kiṃ amhākaṃ corenā”ti tato nivattiṃsu.	4629	
PA_atk-s05_14a1:4630_0	Porisādopi attano nigrodhamūlaṃ gantvā pārohantaraṃ pavisitvā nipanno, “ayye rukkhadevate,	4630	
PA_atk-s05_14a1:4630_1	sace me sattāhabbhantareyeva vaṇaṃ phāsukaṃ kātuṃ sakkhissasi, sakalajambudīpe ekasatakhattiyānaṃ	4630	
PA_atk-s05_14a1:4630_2	galalohitena tava khandhaṃ dhovitvā antehi parikkhipitvā pañcamadhuramaṃsena balikammaṃ	4630	
PA_atk-s05_14a1:4630_3	karissāmī”ti āyācanaṃ kari. Tassa annapānamaṃsaṃ alabhantassa sarīraṃ sussitvā antosattāheyeva	4630	
PA_atk-s05_14a1:4630_4	vaṇo phāsuko ahosi. So devatānubhāvena tassa phāsukabhāvaṃ sallakkhesi. So katipāhaṃ	4630	
PA_atk-s05_14a1:4630_5	manussamaṃsaṃ khāditvā balaṃ gahetvā cintesi – “bahupakārā me devatā, āyācanā assā	4630	
PA_atk-s05_14a1:4630_6	muccissāmī”ti. So khaggaṃ ādāya rukkhamūlato nikkhamitvā “rājāno ānessāmī”ti pāyāsi.	4630	
PA_atk-s05_14a1:4630_7	Atha naṃ purimabhave yakkhakāle ekato manussamaṃsakhādako sahāyakayakkho anuvicarantaṃ	4630	
PA_atk-s05_14a1:4630_8	disvā “ayaṃ mama atītabhave sahāyo”ti ñatvā, “samma, maṃ sañjānāsī”ti pucchi. “Na	4630	
PA_atk-s05_14a1:4630_9	sañjānāmī”ti. Athassa purimabhave katakāraṇaṃ kathesi. So taṃ sañjānitvā paṭisanthāramakāsi.	4630	
PA_atk-s05_14a1:4630_10	“Kahaṃ nibbattosī”ti puṭṭho nibbattaṭṭhānañca raṭṭhā pabbājitakāraṇañca idāni vasanaṭṭhānañca	46301	
PA_atk-s05_14a1:4630_11	khāṇunā viddhakāraṇañca devatāya āyācanāmocanatthaṃ gamanakāraṇañca sabbaṃ ārocetvā	46301	
PA_atk-s05_14a1:4630_12	“tayāpi mametaṃ kiccaṃ nittharitabbaṃ, ubhopi gacchāma, sammā”ti āha. “Samma na gaccheyyāhaṃ,	46301	
PA_atk-s05_14a1:4630_13	ekaṃ pana me kammaṃ atthi, ahaṃ kho pana anagghaṃ padalakkhaṇaṃ nāma ekaṃ mantaṃ	46301	
PA_atk-s05_14a1:4630_14	jānāmi, so balañca javañca saddañca karoti, taṃ mantaṃ gaṇhāhī”ti. So “sādhū”ti sampaṭicchi.	46301	
PA_atk-s05_14a1:4630_15	Yakkhopissa taṃ datvā pakkāmi.	46301	
PA_atk-s05_14a1:4631_0	Porisādo mantaṃ uggahetvā tato paṭṭhāya vātajavo atisūro ahosi. So sattāhabbhantareyeva	4631	
PA_atk-s05_14a1:4631_1	ekasatarājāno uyyānādīni gacchante disvā vātavegena pakkhanditvā “ahaṃ are manussacoro	4631	
PA_atk-s05_14a1:4631_2	porisādo”ti nāmaṃ sāvetvā vagganto nadanto bhayappatte katvā pāde gahetvā adhosīsake	4631	
PA_atk-s05_14a1:4631_3	katvā paṇhiyā sīsaṃ paharanto vātavegena netvā hatthatalesu chiddāni katvā rajjuyā	4631	
PA_atk-s05_14a1:4631_4	āvunitvā nigrodharukkhe olambesi aggapādaṅgulīhi bhūmiyaṃ phusamānāhi. Te sabbe rājāno	4631	
PA_atk-s05_14a1:4631_5	vāte paharante milātakuraṇḍakadāmāni viya parivattantā olambiṃsu. “Sutasomo pana	4631	
PA_atk-s05_14a1:4631_6	me piṭṭhiācariyo hoti, sace gaṇhissāmi, sakalajambudīpo tuccho bhavissatī”ti taṃ	4631	
PA_atk-s05_14a1:4631_7	na nesi. So “balikammaṃ karissāmī”ti aggiṃ katvā sūle tacchanto nisīdi. Rukkhadevatā	4631	
PA_atk-s05_14a1:4631_8	taṃ kiriyaṃ disvā “mayhaṃ kiresa balikammaṃ karoti, vaṇampissa mayā kiñci phāsukaṃ	4631	
PA_atk-s05_14a1:4631_9	kataṃ natthi, idāni imesaṃ mahāvināsaṃ karissati, kiṃ nu kho kattabba”nti cintetvā	4631	
PA_atk-s05_14a1:4631_10	“ahaṃ etaṃ vāretuṃ na sakkhissāmī”ti cātumahārājikānaṃ santikaṃ gantvā tamatthaṃ	46311	
PA_atk-s05_14a1:4631_11	kathetvā “nivāretha na”nti āha. Tehipi “na mayaṃ porisādassa kammaṃ nivāretuṃ sakkhissāmā”ti	46311	
PA_atk-s05_14a1:4631_12	vutte “ko sakkhissatī”ti pucchitvā “sakko, devarājā”ti sutvā sakkaṃ upasaṅkamitvā	46311	
PA_atk-s05_14a1:4631_13	tamatthaṃ kathetvā “nivāretha na”nti āha. Sopi “nāhaṃ sakkomi nivāretuṃ, samatthaṃ	46311	
PA_atk-s05_14a1:4631_14	pana ācikkhissāmī”ti vatvā “konāmo”ti vutte “sadevake loke añño natthi, kururaṭṭhe	46311	
PA_atk-s05_14a1:4631_15	pana indapatthanagare korabyarājaputto sutasomo nāma taṃ nibbisevanaṃ katvā damessati,	46311	
PA_atk-s05_14a1:4631_16	rājūnañca jīvitaṃ dassati, tañca manussamaṃsā oramāpessati, sakalajambudīpe amataṃ	46311	
PA_atk-s05_14a1:4631_17	viya dhammaṃ abhisiñcissati, sacepi rājūnaṃ jīvitaṃ dātukāmo, ‘sutasomaṃ ānetvā balikammaṃ	46311	
PA_atk-s05_14a1:4631_18	kātuṃ vaṭṭatī’ti vadehī”ti āha.	46311	
PA_atk-s05_14a1:4632_0	Sā “sādhū”ti sampaṭicchitvā khippaṃ āgantvā pabbajitavesena tassa avidūre pāyāsi.	4632	
PA_atk-s05_14a1:4632_1	So padasaddena “rājā nu kho koci palāto bhavissatī”ti olokento taṃ disvā “pabbajitā	4632	
PA_atk-s05_14a1:4632_2	nāma khattiyāva, imaṃ gahetvā ekasataṃ pūretvā balikammaṃ karissāmī”ti uṭṭhāya asihattho	4632	
PA_atk-s05_14a1:4632_3	anubandhi, tiyojanaṃ anubandhitvāpi taṃ pāpuṇituṃ nāsakkhi, gattehi sedā mucciṃsu.	4632	
PA_atk-s05_14a1:4632_4	So cintesi – “ahaṃ pubbe hatthimpi assampi rathampi dhāvantaṃ anubandhitvā gaṇhāmi,	4632	
PA_atk-s05_14a1:4632_5	ajja imaṃ pabbajitaṃ sakāya gatiyā gacchantaṃ sabbathāmena dhāvantopi gaṇhituṃ na	4632	
PA_atk-s05_14a1:4632_6	sakkomi, kiṃ nu kho kāraṇa”nti. Tato so “pabbajitā nāma vacanakarā honti, ‘tiṭṭhā’ti	4632	
PA_atk-s05_14a1:4632_7	naṃ vatvā ṭhitaṃ gahessāmī”ti cintetvā “tiṭṭha, samaṇā”ti āha. “Ahaṃ tāva ṭhito,	4632	
PA_atk-s05_14a1:4632_8	tvaṃ pana dhāvituṃ vāyāmamakāsī”ti. Atha naṃ, “bho, pabbajitā nāma jīvitahetupi alikaṃ	4632	
PA_atk-s05_14a1:4632_9	na bhaṇanti, tvaṃ pana musāvādaṃ kathesī”ti vatvā gāthamāha –	4632	
PA_atk-s05_14a1:4634	“Tiṭṭhāhīti mayā vutto, so tvaṃ gacchasi pammukho;	463	
PA_atk-s05_14a1:4635	Aṭṭhito tvaṃ ṭhitomhīti, lapasi brahmacārini;	463	
PA_atk-s05_14a1:4636	Idaṃ te samaṇāyuttaṃ, asiñca me maññasi kaṅkapatta”nti.	463	
PA_atk-s05_14a1:4637_0	Tassattho – samaṇa, tiṭṭhāhi iti vacanaṃ mayā vutto so tvaṃ pammukho parammukho hutvā	4637	
PA_atk-s05_14a1:4637_1	gacchasi, brahmacārini aṭṭhito samāno tvaṃ ṭhito amhi iti lapasi, asiñca me kaṅkapattaṃ maññasīti.	4637	
PA_atk-s05_14a1:4638	Tato devatā gāthādvayamāha –	463	
PA_atk-s05_14a1:4640	“Ṭhitohamasmī sadhammesu rāja, na nāmagottaṃ parivattayāmi;	464	
PA_atk-s05_14a1:4641	Corañca loke aṭhitaṃ vadanti;	464	
PA_atk-s05_14a1:4642	Āpāyikaṃ nerayikaṃ ito cutaṃ.	464	
PA_atk-s05_14a1:4644	“Sace tvaṃ saddahasi rāja, sutaṃ gaṇhāhi khattiya;	464	
PA_atk-s05_14a1:4645	Tena yaññaṃ yajitvāna, evaṃ saggaṃ gamissasī”ti.	464	
PA_atk-s05_14a1:4646_0	Tattha sadhammesūti, mahārāja, ahaṃ sakesu dasasu kusalakammapathadhammesu ṭhito	4646	
PA_atk-s05_14a1:4646_1	asmi bhavāmi. Na nāmagottanti tvaṃ pubbe daharakāle brahmadatto hutvā pitari kālakate	4646	
PA_atk-s05_14a1:4646_2	bārāṇasiṃ rajjaṃ labhitvā bārāṇasirājā jāto, taṃ nāmaṃ jahitvā porisādo hutvā idāni	4646	
PA_atk-s05_14a1:4646_3	kammāsapādo jāto, khattiyakule jātopi abhakkhaṃ manussamaṃsaṃ yasmā bhakkhesi, tasmā	4646	
PA_atk-s05_14a1:4646_4	attano nāmagottaṃ yathā parivattesi, tathā ahaṃ attano nāmagottaṃ na parivattayāmi.	4646	
PA_atk-s05_14a1:4646_5	Corañcāti loke corañca dasakusalakammapathesu aṭhitaṃ nāma vadanti. Ito cutanti ito	4646	
PA_atk-s05_14a1:4646_6	cutaṃ hutvā apāye niraye patiṭṭhitaṃ. Khattiya, bhūmipāla mahārāja, tvaṃ mama vacanaṃ	4646	
PA_atk-s05_14a1:4646_7	sace saddahasi, sutasomaṃ gaṇhāhi, tena sutasomena yaññaṃ yajitvāna evaṃ saggaṃ gamissasi.	4646	
PA_atk-s05_14a1:4646_8	Bho, porisāda musāvādi tayā mayhaṃ “sakalajambudīpe rājāno ānetvā bahikammaṃ karissāmī”ti	4646	
PA_atk-s05_14a1:4646_9	paṭissutaṃ, idāni ye vā te vā dubbalarājāno ānesi, jambudīpatale jeṭṭhakaṃ sutasomarājānaṃ	4646	
PA_atk-s05_14a1:4646_10	sace tvaṃ na ānessasi, vacanaṃ te musā nāma hoti, tasmā sutasomaṃ gaṇhāhīti.	46461	
PA_atk-s05_14a1:4647_0	Evañca pana vatvā devatā pabbajitavesaṃ antaradhāpetvā sakena vaṇṇena ākāse taruṇasūriyo	4647	
PA_atk-s05_14a1:4647_1	viya jalamānā aṭṭhāsi. So tassā kathaṃ sutvā rūpañca oloketvā “kāsi tva”nti āha.	4647	
PA_atk-s05_14a1:4647_2	Imasmiṃ “rukkhe nibbattadevatā”ti. So “diṭṭhā me attano, devatā”ti tussitvā, “sāmi	4647	
PA_atk-s05_14a1:4647_3	devarāja, mā sutasomassa kāraṇā cintayi, attano rukkhaṃ pavisā”ti āha. Devatā tassa	4647	
PA_atk-s05_14a1:4647_4	passantasseva rukkhaṃ pāvisi. Tasmiṃ khaṇe sūriyo atthaṅgato, cando uggato. Porisādo	4647	
PA_atk-s05_14a1:4647_5	vedaṅgakusalo nakkhattacāraṃ jānāti. So nabhaṃ oloketvā “sve phussanakkhattaṃ bhavissati,	4647	
PA_atk-s05_14a1:4647_6	sutasomo nhāyituṃ uyyānaṃ gamissati, tattha gaṇhissāmi, ārakkho panassa mahā bhavissati,	4647	
PA_atk-s05_14a1:4647_7	samantā tiyojanaṃ sakalanagaravāsino rakkhantā carissanti, asaṃvihite ārakkhe paṭhamayāmeyeva	4647	
PA_atk-s05_14a1:4647_8	migājinaṃ uyyānaṃ gantvā maṅgalapokkharaṇiṃ otaritvā ṭhassāmī”ti cintetvā tattha	4647	
PA_atk-s05_14a1:4647_9	gantvā pokkharaṇiṃ oruyha padumapattena sīsaṃ paṭicchādetvā aṭṭhāsi. Tassa tejena	4647	
PA_atk-s05_14a1:4647_10	macchakacchapādayo osakkitvā udakapariyante vaggavaggā hutvā vicariṃsu.	46471	
PA_atk-s05_14a1:4648_0	Kuto pana laddhoyaṃ tejoti? Pubbayogavasena. So hi kasapadasabalassa kāle khīrasalākabhattaṃ	4648	
PA_atk-s05_14a1:4648_1	paṭṭhapesi, tena mahāthāmo ahosi. Aggisālañca kāretvā bhikkhusaṅghassa sītavinodanatthaṃ	4648	
PA_atk-s05_14a1:4648_2	aggiñca dārūni ca dārucchedanavāsiñca pharasuñca adāsi, tena tejavā ahosi.	4648	
PA_atk-s05_14a1:4649_0	Evaṃ tasmiṃ antouyyānaṃ gateyeva balavapaccūsasamaye samantā tiyojanaṃ ārakkhaṃ gaṇhiṃsu.	4649	
PA_atk-s05_14a1:4649_1	Rājāpi pātova bhuttapātarāso alaṅkatahatthikkhandhavaragato caturaṅginiyā senāya	4649	
PA_atk-s05_14a1:4649_2	parivuto nagarato nikkhami. Tadā takkasilato nando nāma brāhmaṇo catasso satārahā	4649	
PA_atk-s05_14a1:4649_3	gāthāyo ādāya vīsatiyonajasataṃ maggaṃ atikkamitvā taṃ nagaraṃ patvā dvāragāme vasitvā	4649	
PA_atk-s05_14a1:4649_4	sūriye uggate nagaraṃ pavisanto rājānaṃ pācīnadvārena nikkhantaṃ disvā hatthaṃ pasāretvā	4649	
PA_atk-s05_14a1:4649_5	jayāpesi. Rājā disācakkhuko hutvā gacchanto unnatappadese ṭhitassa brāhmaṇassa pasāritahatthaṃ	4649	
PA_atk-s05_14a1:4649_6	disvā hatthinā taṃ upasaṅkamitvā pucchi –	4649	
PA_atk-s05_14a1:4651	“Kismiṃ nu raṭṭhe tava jātibhūmi, atha kena atthena idhānupatto;	465	
PA_atk-s05_14a1:4652	Akkhāhi me brāhmaṇa etamatthaṃ, kimicchasī demi tayajja patthita”nti.	465	
PA_atk-s05_14a1:4653_0	Tassattho – bho brāhmaṇa, tava jātibhūmi kismiṃ raṭṭhe atthi nu, kena atthena payojanena	4653	
PA_atk-s05_14a1:4653_1	hetubhūtena ida imasmiṃ nagare anuppatto, bho brāhmaṇa, mayā pucchito so tvaṃ etamatthaṃ	4653	
PA_atk-s05_14a1:4653_2	etaṃ payojanaṃ me mayhaṃ akkhāhi kathehi, tayā patthitavatthuṃ te tuyhaṃ ajja idāni	4653	
PA_atk-s05_14a1:4653_3	dadāmi, kiṃ vatthuṃ icchasīti.	4653	
PA_atk-s05_14a1:4654	Atha naṃ so gāthamāha –	465	
PA_atk-s05_14a1:4656	“Gāthā catasso dharaṇīmahissara, sugambhīratthā varasāgarūpamā;	465	
PA_atk-s05_14a1:4657	Taveva atthāya idhāgatosmi, suṇohi gāthā paramatthasaṃhitā”ti.	465	
PA_atk-s05_14a1:4658_0	Tattha dharaṇīmahissarāti bhūmipāla catasso gāthā kiṃ bhūtā?. Sugambhīratthā varasāgarūpamā,	4658	
PA_atk-s05_14a1:4658_1	taveva tava eva atthāya idha ṭhānaṃ anuppatto asmi bhavāmi. Suṇohīti kassapadasabalena	4658	
PA_atk-s05_14a1:4658_2	desitā paramatthasaṃhitā imā satārahā gāthāyo suṇohīti attho.	4658	
PA_atk-s05_14a1:4659_0	Iti vatvā, “mahārāja, imā kassapadasabalena desitā catasso satārahā gāthāyo “tumhe	4659	
PA_atk-s05_14a1:4659_1	sutavittakā’ti sutvā tumhākaṃ desetuṃ āgatomhī”ti āha. Rājā tuṭṭhamānaso hutvā, “ācariya,	4659	
PA_atk-s05_14a1:4659_2	suṭṭhu te āgataṃ, mayā pana nivattituṃ na sakkā, ajja phussanakkhattayogena sīsaṃ	4659	
PA_atk-s05_14a1:4659_3	nhāyituṃ āgatomhi, ahaṃ punadivase āgantvā sossāmi, tvaṃ mā ukkaṇṭhī”ti vatvā “gacchatha	4659	
PA_atk-s05_14a1:4659_4	brāhmaṇassa asukagehe sayanaṃ paññāpetvā ghāsacchādanaṃ saṃvidahathā”ti amacce āṇāpetvā	4659	
PA_atk-s05_14a1:4659_5	uyyānaṃ pāvisi. Taṃ aṭṭhārasahatthena pākārena parikkhittaṃ ahosi. Taṃ aññamaññaṃ	4659	
PA_atk-s05_14a1:4659_6	saṅghaṭṭentā samantā hatthino parikkhipiṃsu, tato assā, tato rathā, tato dhanuggahā,	4659	
PA_atk-s05_14a1:4659_7	tato pattīti, saṅkhubhitamahāsamuddo viya unnādento balakāyo ahosi. Atha rājā oḷārikāni	4659	
PA_atk-s05_14a1:4659_8	ābharaṇāni omuñcitvā massukammaṃ kāretvā ubbaṭṭitasarīro pokkharaṇiyā anto rājavibhavena	4659	
PA_atk-s05_14a1:4659_9	nhatvā paccuttaritvā udakaggahaṇasāṭakena nivāsetvā aṭṭhāsi. Athassa dussagandhamālālaṅkāre	4659	
PA_atk-s05_14a1:4659_10	upanayiṃsu. Porisādo cintesi – “rājā alaṅkatakāle bhāriko bhavissati, sallahukakāleyeva	46591	
PA_atk-s05_14a1:4659_11	naṃ gaṇhissāmī”ti. So nadanto vagganto udake macchaṃ āluḷento vijjulatā viya matthake	46591	
PA_atk-s05_14a1:4659_12	khaggaṃ paribbhamento “ahaṃ are manussacoro porisādo”ti nāmaṃ sāvetvā aṅguliṃ nalāṭe	46591	
PA_atk-s05_14a1:4659_13	ṭhapetvā udakā uttari. Tassa saddaṃ sutvāva hatthārohā hatthīhi, assārohā assehi,	46591	
PA_atk-s05_14a1:4659_14	rathārohā rathehi bhassiṃsu. Balakāyo gahitagahitāni āvudhāni chaḍḍetvā urena bhūmiyaṃ nipajji.	46591	
PA_atk-s05_14a1:4660_0	Porisādo sutasomaṃ ukkhipitvā gaṇhi, sesarājāno pāde gahetvā adhosīsake katvā paṇhiyā	4660	
PA_atk-s05_14a1:4660_1	sīsaṃ paharanto gacchati. Bodhisattaṃ pana upagantvā onato ukkhipitvā khandhe nisīdāpesi.	4660	
PA_atk-s05_14a1:4660_2	So “dvārena gamanaṃ papañco bhavissatī”ti sammukhaṭṭhāneyeva aṭṭhārasahatthaṃ pākāraṃ	4660	
PA_atk-s05_14a1:4660_3	laṅghitvā purato galitamadamattavāraṇakumbhe akkamitvā pabbatakūṭāni pātento viya	4660	
PA_atk-s05_14a1:4660_4	vātajavānaṃ assatarānaṃ piṭṭhe akkamanto pātetvā rathadhurarathasīsesu akkamitvā	4660	
PA_atk-s05_14a1:4660_5	bhamikaṃ bhamanto viya nīlaphalakāni nigrodhapattāni maddanto viya ekavegeneva tiyojanamattaṃ	4660	
PA_atk-s05_14a1:4660_6	maggaṃ gantvā “atthi nu kho koci sutasomassatthāya pacchato āgacchanto”ti oloketvā	4660	
PA_atk-s05_14a1:4660_7	kañci aditvā saṇikaṃ gacchanto sutasomassa kesehi udakabindūni attano ure patitāni	4660	
PA_atk-s05_14a1:4660_8	disvā “maraṇassa abhāyanto nāma natthi, sutasomopi maraṇabhayena rodati maññe”ti cintetvā āha –	4660	
PA_atk-s05_14a1:4662	“Na ve rudanti matimanto sapaññā, bahussutā ye bahuṭhānacintino;	466	
PA_atk-s05_14a1:4663	Dīpañhi etaṃ paramaṃ narānaṃ, yaṃ paṇḍitā sokanudā bhavanti.	466	
PA_atk-s05_14a1:4665	“Attānaṃ ñātī udāhu puttadāraṃ, dhaññaṃ dhanaṃ rajataṃ jātarūpaṃ;	466	
PA_atk-s05_14a1:4666	Kimeva tvaṃ sutasomānutappe, korabyaseṭṭha vacanaṃ suṇoma teta”nti.	466	
PA_atk-s05_14a1:4667_0	Tattha, bho sutasoma mahārāja, ye paṇḍitā kiṃ bhūtā? Matimanto atthānatthaṃ kāraṇākāraṇaṃ	4667	
PA_atk-s05_14a1:4667_1	jānanapaññāya samannāgatā, sappaññā vicaraṇapaññāya samannāgatā, bahussutā bahussutadharā	4667	
PA_atk-s05_14a1:4667_2	bahuṭṭhānacintino bahukāraṇacintanasīlā, te paṇḍitā maraṇabhaye uppanne sati bhītā	4667	
PA_atk-s05_14a1:4667_3	hutvā ve ekantena na rudanti na paridevanti. Dīpaṃ hīti, bho sutasoma mahārāja hi	4667	
PA_atk-s05_14a1:4667_4	kasmā pana vadāmi, mahāsamudde bhinnanāvānaṃ vāṇijakānaṃ janānaṃ patiṭṭhābhūtaṃ mahādīpaṃ	4667	
PA_atk-s05_14a1:4667_5	iva, evampi tathā etaṃ paṇḍitaṃ appaṭisaraṇānaṃ narānaṃ paramaṃ. Yaṃ yena kāraṇena	4667	
PA_atk-s05_14a1:4667_6	ye paṇḍitā sokīnaṃ janānaṃ sokanudā bhavanti, bho sutasoma mahārāja, tvaṃ maraṇabhayena	4667	
PA_atk-s05_14a1:4667_7	paridevīti maññe maññāmi. Attānanti, bho sutasoma mahārāja, attahetu udāhu ñātihetu	4667	
PA_atk-s05_14a1:4667_8	puttadārahetu udāhu dhaññadhanarajatajātarūpahetu kimeva tvaṃ kimeva dhammajātaṃ	4667	
PA_atk-s05_14a1:4667_9	tvaṃ anutappe anutappeyyāsi. Korabyaseṭṭha kururaṭṭhavāsīnaṃ seṭṭha uttama, bho mahārāja,	4667	
PA_atk-s05_14a1:4667_10	etaṃ tava vacanaṃ suṇomāti.	46671	
PA_atk-s05_14a1:4668	Sutasomo āha –	466	
PA_atk-s05_14a1:4670	“Nevāhamattānamanutthunāmi, na puttadāraṃ na dhanaṃ na raṭṭhaṃ;	467	
PA_atk-s05_14a1:4671	Satañca dhammo carito purāṇo, taṃ saṅgaraṃ brāhmaṇassānutappe.	467	
PA_atk-s05_14a1:4673	“Kato mayā saṅgaro brāhmaṇena, raṭṭhe sake issariye ṭhitena;	467	
PA_atk-s05_14a1:4674	Taṃ saṅgaraṃ brāhmaṇasappadāya, saccānurakkhī punarāvajissa”nti.	467	
PA_atk-s05_14a1:4675_0	Tattha nevāhamattānamanutthunāmīti ahaṃ tāva attatthāya neva rodāmi na socāmi, imesampi	4675	
PA_atk-s05_14a1:4675_1	puttādīnaṃ atthāya na rodāmi na socāmi, apica kho pana sataṃ paṇḍitānaṃ carito purāṇadhammo	4675	
PA_atk-s05_14a1:4675_2	atthi, yaṃ saṅgaraṃ katvā pacchā anutappanaṃ nāma, taṃ saṅgaraṃ brāhmaṇassa ahaṃ	4675	
PA_atk-s05_14a1:4675_3	anusocāmīti attho. Saccānurakkhīti saccaṃ anurakkhanto. So hi brāhmaṇo takkasilato	4675	
PA_atk-s05_14a1:4675_4	kassapadasabalena desitā catasso satārahā gāthāyo ādāya āgato, tassāhaṃ āgantukavattaṃ	4675	
PA_atk-s05_14a1:4675_5	kāretvā “nhatvā āgato suṇissāmi, yāva mamāgamanā āgamehī”ti saṅgaraṃ katvā āgato,	4675	
PA_atk-s05_14a1:4675_6	tvaṃ tā gāthāyo sotuṃ adatvāva maṃ gaṇhi. Sace maṃ vissajjesi, taṃ dhammaṃ sutvā	4675	
PA_atk-s05_14a1:4675_7	saccānurakkhī punarāvajissāmīti vadati.	4675	
PA_atk-s05_14a1:4676	Atha naṃ porisādo āha –	467	
PA_atk-s05_14a1:4678	“Nevāhametaṃ abhisaddahāmi, sukhī naro maccumukhā pamutto;	467	
PA_atk-s05_14a1:4679	Amittahatthaṃ punarāvajeyya, korabyaseṭṭha na hi maṃ upesi.	467	
PA_atk-s05_14a1:4681	“Mutto tuvaṃ porisādassa hatthā, gantvā sakaṃ mandiraṃ kāmakāmī;	468	
PA_atk-s05_14a1:4682	Madhuraṃ piyaṃ jīvitaṃ laddha rāja, kuto tuvaṃ ehisi me sakāsa”nti.	468	
PA_atk-s05_14a1:4683_0	Tattha sukhīti sukhappatto hutvā. Maccumukhā pamuttoti mādisassa corassa hatthato	4683	
PA_atk-s05_14a1:4683_1	muttatāya maraṇamukhā mutto nāma hutvā amittahatthaṃ punarāvajeyya āgaccheyya, ahaṃ	4683	
PA_atk-s05_14a1:4683_2	etaṃ vacanaṃ neva abhisaddahāmi, korabyaseṭṭha tvaṃ mama santikaṃ na hi upesi. Muttoti	4683	
PA_atk-s05_14a1:4683_3	sutasoma tuvaṃ porisādassa hatthato mutto. Sakaṃ mandiranti rājadhānigehaṃ gantvā.	4683	
PA_atk-s05_14a1:4683_4	Kāmakāmīti kāmaṃ kāmayamāno. Laddhāti ativiya piyaṃ jīvitaṃ labhitvā tuvaṃ me mama	4683	
PA_atk-s05_14a1:4683_5	santike kuto kena nāma kāraṇena ehisi.	4683	
PA_atk-s05_14a1:4684	Taṃ sutvā mahāsatto sīho viya asambhito āha –	468	
PA_atk-s05_14a1:4686	“Mataṃ vareyya parisuddhasīlo, na jīvitaṃ garahito pāpadhammo;	468	
PA_atk-s05_14a1:4687	Na hi taṃ naraṃ tāyati duggatīhi, yassāpi hetu alikaṃ bhaṇeyya.	468	
PA_atk-s05_14a1:4689	“Sacepi vāto girimāvaheyya, cando ca sūriyo ca chamā pateyyuṃ;	468	
PA_atk-s05_14a1:4690	Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.	469	
PA_atk-s05_14a1:4692	“Nabhaṃ phaleyya udadhīpi susse, saṃvattaye bhūtadharā vasundharā;	469	
PA_atk-s05_14a1:4693	Siluccayo meru samūlamuppate, na tvevahaṃ rāja musā bhaṇeyya”nti.	469	
PA_atk-s05_14a1:4694_0	Tattha mataṃ vareyyāti porisāda yo naro parisuddhasīlo jīvitahetu aṇumattampi pāpaṃ	4694	
PA_atk-s05_14a1:4694_1	na karoti, sīlasampanno hutvā vareyya taṃ maraṇaṃ iccheyya, garahito pāpadhammo taṃ	4694	
PA_atk-s05_14a1:4694_2	jīvitaṃ na seyyo, dussīlo puggalo yassāpi hetu attādinopi hetu alikaṃ vacanaṃ bhaṇeyya,	4694	
PA_atk-s05_14a1:4694_3	taṃ naraṃ evarūpaṃ duggatīhi taṃ alikaṃ na tāyate. Sacepi vāto girimāvaheyyāti, samma	4694	
PA_atk-s05_14a1:4694_4	porisāda, tayā saddhiṃ ekācariyakule sikkhito evarūpo sahāyako hutvā ahaṃ jīvitahetu	4694	
PA_atk-s05_14a1:4694_5	musā na kathemi, kiṃ na saddahasi. Sace puratthimādibhedo vāto uṭṭhāya mahantaṃ giriṃ	4694	
PA_atk-s05_14a1:4694_6	tūlapicuṃ viya ākāse āvaheyya, cando ca sūriyo ca attano attano vimānena saddhiṃ	4694	
PA_atk-s05_14a1:4694_7	chamā pathaviyaṃ pateyyuṃ, sabbāpi najjo patisotaṃ vajeyyuṃ, bho porisāda, evarūpaṃ	4694	
PA_atk-s05_14a1:4694_8	vacanaṃ sace bhaṇeyya, taṃ saddahitabbaṃ, ahaṃ musā bhaṇeyyaṃ iti vacanaṃ tuyhaṃ	4694	
PA_atk-s05_14a1:4694_9	janehi vuttaṃ, na tveva taṃ saddahitabbaṃ.	4694	
PA_atk-s05_14a1:4695_0	Evaṃ vuttepi so na saddahiyeva. Atha bodhisatto “ayaṃ mayhaṃ na saddahati, sapathenapi	4695	
PA_atk-s05_14a1:4695_1	naṃ saddahāpessāmī”ti cintetvā, “samma porisāda, khandhato tāva maṃ otārehi, sapathaṃ	4695	
PA_atk-s05_14a1:4695_2	katvā taṃ saddahāpessāmī”ti vutte tena otāretvā bhūmiyaṃ ṭhapito sapathaṃ karonto āha –	4695	
PA_atk-s05_14a1:4697	“Asiñca sattiñca parāmasāmi, sapathampi te samma ahaṃ karomi;	469	
PA_atk-s05_14a1:4698	Tayā pamutto anaṇo bhavitvā, saccānurakkhī punarāvajissa”nti.	469	
PA_atk-s05_14a1:4699_0	Tassattho – samma porisāda, sace icchasi, evarūpehi āvudhehi saṃvihitārakkhe khattiyakule	4699	
PA_atk-s05_14a1:4699_1	me nibbatti nāma mā hotūti asiñca sattiñca parāmasāmi. Sace aññehi rājūhi akattabbaṃ	4699	
PA_atk-s05_14a1:4699_2	aññaṃ vā yaṃ icchasi, taṃ sapathampi te, samma, ahaṃ karomi. Yathāhaṃ tayā pamutto	4699	
PA_atk-s05_14a1:4699_3	gantvā brāhmaṇassa anaṇo hutvā saccamanurakkhanto punarāgamissāmīti.	4699	
PA_atk-s05_14a1:4700_0	Tato porisādo “ayaṃ sutasomo khattiyehi akattabbaṃ sapathaṃ karoti, kiṃ me iminā,	4700	
PA_atk-s05_14a1:4700_1	esa etu vā mā vā, ahampi khattiyarājā, mameva bāhulohitaṃ gahetvā devatāya balikammaṃ	4700	
PA_atk-s05_14a1:4700_2	karissāmi, ayaṃ ativiya kilamatī”ti cintetvā –	4700	
PA_atk-s05_14a1:4702	“Yo te kato saṅgaro brāhmaṇena, raṭṭhe sake issariye ṭhitena;	470	
PA_atk-s05_14a1:4703	Taṃ saṅgaraṃ brāhmaṇasappadāya, saccānurakkhī punarāvajassū”ti.	470	
PA_atk-s05_14a1:4704	Tattha punarāvajassūti puna āgaccheyyāsi.	470	
PA_atk-s05_14a1:4705	Atha naṃ mahāsatto, “samma, mā cintayi, catasso satārahā gāthā sutvā dhammakathikassa pūjaṃ katvā pātovāgamissāmī”ti vatvā gāthamāha –	470	
PA_atk-s05_14a1:4707	“Yo me kato saṅgaro brāhmaṇena, raṭṭhe sake issariye ṭhitena;	470	
PA_atk-s05_14a1:4708	Taṃ saṅgaraṃ brāhmaṇasappadāya, saccānurakkhī punarāvajissa”nti.	470	
PA_atk-s05_14a1:4709_0	Atha naṃ porisādo, “mahārāja, tumhe khattiyehi akattabbaṃ sapathaṃ karittha, taṃ	4709	
PA_atk-s05_14a1:4709_1	anussareyyāthā”ti vatvā, “samma porisāda, tvaṃ maṃ daharakālato paṭṭhāya jānāsi,	4709	
PA_atk-s05_14a1:4709_2	hāsenapi me musā na kathitapubbā, sohaṃ idāni rajje patiṭṭhito dhammādhammaṃ jānanto	4709	
PA_atk-s05_14a1:4709_3	kiṃ musā kathessāmi, saddahasi mayhaṃ, ahaṃ te sve balikammaṃ pāpuṇissāmī”ti saddahāpito	4709	
PA_atk-s05_14a1:4709_4	“tena hi gaccha, mahārāja, tumhesu anāgatesu balikammaṃ na bhavissati, devatāpi tumhehi	4709	
PA_atk-s05_14a1:4709_5	vinā na sampaṭicchati, mā me balikammassa antarāyaṃ karitthā”ti mahāsattaṃ uyyojesi.	4709	
PA_atk-s05_14a1:4709_6	So rāhumukhā muttacando viya nāgabalo thāmasampanno khippameva nagaraṃ sampāpuṇi.	4709	
PA_atk-s05_14a1:4709_7	Senāpissa “sutasomo rājā paṇḍito madhuradhammakathiko ekaṃ dve kathā kathetuṃ labhanto	4709	
PA_atk-s05_14a1:4709_8	porisādaṃ dametvā sīhamukhā muttamattavāraṇo viya āgamissati, ‘ime rājānaṃ porisādassa	4709	
PA_atk-s05_14a1:4709_9	datvā āgatā’ti mahājano garahissatī”ti cintetvā bahinagareyeva khandhāvāraṃ katvā	4709	
PA_atk-s05_14a1:4709_10	ṭhitā taṃ dūratova āgacchantaṃ disvā paccuggantvā vanditvā “kacci, mahārāja, porisādena	47091	
PA_atk-s05_14a1:4709_11	kilamito”ti paṭisanthāraṃ katvā “porisādena mayhaṃ mātāpitūhipi dukkaraṃ kataṃ, tathārūpo	47091	
PA_atk-s05_14a1:4709_12	nāma caṇḍo sāhasiko porisādo mama dhammakathaṃ sutvā maṃ vissajjesī”ti vutte rājānaṃ	47091	
PA_atk-s05_14a1:4709_13	alaṅkaritvā hatthikkhandhaṃ āropetvā parivāretvā nagaraṃ pāvisi. Taṃ disvā sabbe nāgarā tussiṃsu.	47091	
PA_atk-s05_14a1:4710_0	Sopi dhammagarutāya dhammasoṇḍatāya mātāpitaro adisvāva “pacchāpi ne passissāmī”ti	4710	
PA_atk-s05_14a1:4710_1	rājanivesanaṃ pavisitvā rājāsane nisīditvā brāhmaṇaṃ pakkosāpetvā massukammādīnissa	4710	
PA_atk-s05_14a1:4710_2	āṇāpetvā taṃ kappitakesamassuṃ nhātānulittaṃ vatthālaṅkārapaṭimaṇḍitaṃ katvā ānetvā	4710	
PA_atk-s05_14a1:4710_3	dassitakāle sayaṃ pacchā nhatvā tassa attano bhojanaṃ dāpetvā tasmiṃ bhutte sayaṃ	4710	
PA_atk-s05_14a1:4710_4	bhuñjitvā taṃ mahārahe pallaṅke nisīdāpetvā dhammagarukatāya assa gandhamālādīhi	4710	
PA_atk-s05_14a1:4710_5	pūjaṃ katvā sayaṃ nīce āsane nisīditvā “tumhehi mayhaṃ ābhatā satārahā gāthā suṇoma	4710	
PA_atk-s05_14a1:4710_6	ācariyā”ti yāci. Tamatthaṃ dīpento satthā gāthamāha –	4710	
PA_atk-s05_14a1:4712	“Mutto ca so porisādassa hatthā, gantvāna taṃ brāhmaṇaṃ etadavoca;	471	
PA_atk-s05_14a1:4713	Suṇomi gāthāyo satārahāyo, yā me sutā assu hitāya brahme”ti.	471	
PA_atk-s05_14a1:4714	Tattha etadavocāti etaṃ avoca.	471	
PA_atk-s05_14a1:4715_0	Atha brāhmaṇo bodhisattena yācitakāle gandhehi hatthe ubbaṭṭetvā pasibbakā manoramaṃ	4715	
PA_atk-s05_14a1:4715_1	potthakaṃ nīharitvā ubhohi hatthehi gahetvā “tena hi, mahārāja, kassapadasabalena	4715	
PA_atk-s05_14a1:4715_2	desitā rāgamadādinimmadanā amatamahānibbānasampāpikā catasso satārahā gāthāyo suṇohī”ti	4715	
PA_atk-s05_14a1:4715_3	vatvā potthakaṃ olokento āha –	4715	
PA_atk-s05_14a1:4717	“Sakideva sutasoma, sabbhi hoti samāgamo;	471	
PA_atk-s05_14a1:4718	Sā naṃ saṅgati pāleti, nāsabbhi bahu saṅgamo.	471	
PA_atk-s05_14a1:4720	“Sabbhireva samāsetha, sabbhi kubbetha santhavaṃ;	472	
PA_atk-s05_14a1:4721	Sataṃ saddhammamaññāya, seyyo hoti na pāpiyo.	472	
PA_atk-s05_14a1:4723	“Jīranti ve rājarathā sucittā, atho sarīrampi jaraṃ upeti;	472	
PA_atk-s05_14a1:4724	Satañca dhammo na jaraṃ upeti, santo have sabbhi pavedayanti.	472	
PA_atk-s05_14a1:4726	“Nabhañca dūre pathavī ca dūre, pāraṃ samuddassa tadāhu dūre;	472	
PA_atk-s05_14a1:4727	Tato have dūrataraṃ vadanti, satañca dhammo asatañca rājā”ti.	472	
PA_atk-s05_14a1:4728_0	Tattha sakidevāti ekavārameva. Sabbhīti sappurisehi. Sā nanti sā sabbhi sappurisehi	4728	
PA_atk-s05_14a1:4728_1	saṅgati samāgamo ekavāraṃ pavattopi taṃ puggalaṃ pāleti rakkhati. Nāsabbhīti asappurisehi	4728	
PA_atk-s05_14a1:4728_2	pana bahu sucirampi kato saṅgamo ekaṭṭhāne nivāso na pāleti, na thāvaro hotīti attho.	4728	
PA_atk-s05_14a1:4728_3	Samāsethāti saddhiṃ nisīdeyya, sabbepi iriyāpathe paṇḍiteheva saddhiṃ pavatteyyāti	4728	
PA_atk-s05_14a1:4728_4	attho. Santhavanti mittasanthavaṃ. Sataṃ saddhammanti paṇḍitānaṃ buddhādīnaṃ sattatiṃsabodhipakkhiyadhammasaṅkhātaṃ	4728	
PA_atk-s05_14a1:4728_5	saddhammaṃ. Seyyoti etaṃ dhammaṃ ñatvā vaḍḍhiyeva hoti, hāni nāma natthīti attho.	4728	
PA_atk-s05_14a1:4728_6	Rājarathāti rājūnaṃ ārohanīyarathā. Sucittāti suparikammakatā. Sabbhi pavedayantīti	4728	
PA_atk-s05_14a1:4728_7	buddhādayo santo “sabbhī”ti saṅkhaṃ gataṃ sobhanaṃ uttamaṃ nibbānaṃ pavedenti thomenti,	4728	
PA_atk-s05_14a1:4728_8	so nibbānasaṅkhāto sataṃ dhammo jaraṃ na upeti na jīrati. Nabhanti ākāso. Dūreti	4728	
PA_atk-s05_14a1:4728_9	pathavī hi sappatiṭṭhā sagahaṇā, ākāso nirālambo appatiṭṭho, iti ubho ete ekābaddhāpi	4728	
PA_atk-s05_14a1:4728_10	visaṃyogaṭṭhena anupalittaṭṭhena ca dūre nāma honti. Pāranti orimatīrato paratīraṃ. Tadāhūti taṃ āhu.	47281	
PA_atk-s05_14a1:4729_0	Iti brāhmaṇo catasso satārahā gāthā kassapadasabalena desitaniyāmena desetvā tuṇhī	4729	
PA_atk-s05_14a1:4729_1	ahosi. Taṃ sutvā mahāsatto “sapphalaṃ vata me āgamana”nti tuṭṭhacitto hutvā “imā	4729	
PA_atk-s05_14a1:4729_2	gāthā neva sāvakabhāsitā, na isibhāsitā, na kenaci bhāsitā, sabbaññunāva bhāsitā,	4729	
PA_atk-s05_14a1:4729_3	kiṃ nu kho agghantī”ti cintetvā “imāsaṃ sakalampi cakkavāḷaṃ yāva brahmalokā sattaratanapuṇṇaṃ	4729	
PA_atk-s05_14a1:4729_4	katvā dadamānopi neva anucchavikaṃ kātuṃ sakkoti, ahaṃ kho panassa tiyojanasate kururaṭṭhe	4729	
PA_atk-s05_14a1:4729_5	sattayojanike indapatthanagare rajjaṃ dātuṃ pahomi, atthi nu khvassa rajjaṃ kāretuṃ	4729	
PA_atk-s05_14a1:4729_6	bhāgya”nti aṅgavijjānubhāvena olokento nāddasa. Tato senāpatiṭṭhānādīni olokento	4729	
PA_atk-s05_14a1:4729_7	ekagāmabhojakamattassapi bhāgyaṃ adisvā dhanalābhassa olokento koṭidhanato paṭṭhāya	4729	
PA_atk-s05_14a1:4729_8	oloketvā catunnaṃyeva kahāpaṇasahassānaṃ bhāgyaṃ disvā “ettakena naṃ pūjessāmī”ti	4729	
PA_atk-s05_14a1:4729_9	catasso sahassatthavikā dāpetvā, “ācariya, tumhe aññesaṃ khattiyānaṃ imā gāthā desetvā	4729	
PA_atk-s05_14a1:4729_10	kittakaṃ dhanaṃ labhathā”ti pucchati. “Ekekāya gāthāya sataṃ sataṃ, mahārāja, teneva	47291	
PA_atk-s05_14a1:4729_11	tā satārahā nāma jātā”ti. Atha naṃ mahāsatto, “ācariya, tvaṃ attanā gahetvā vikkeyyabhaṇḍassa	47291	
PA_atk-s05_14a1:4729_12	agghampi na jānāsi, ito paṭṭhāya ekekā gāthā sahassārahā nāma hontū”ti vatvā gāthamāha –	47291	
PA_atk-s05_14a1:4731	“Sahassiyā imā gāthā, nahimā gāthā satārahā;	473	
PA_atk-s05_14a1:4732	Cattāri tvaṃ sahassāni, khippaṃ gaṇhāhi brāhmaṇā”ti.	473	
PA_atk-s05_14a1:4733	Tassattho – brāhmaṇa, imā gāthā sahassiyā sahassārahā, imā gāthā satārahā na hi hontu, brāhmaṇa, tvaṃ cattāri sahassāni khippaṃ gaṇhāti.	473	
PA_atk-s05_14a1:4734_0	Athassa ekaṃ sukhayānakaṃ datvā “brāhmaṇaṃ sotthinā gehaṃ sampāpethā”ti purise āṇāpetvā	4734	
PA_atk-s05_14a1:4734_1	taṃ uyyojesi. Tasmiṃ khaṇe “sutasomaraññā satārahā gāthā sahassārahā katvā pūjitā	4734	
PA_atk-s05_14a1:4734_2	sādhu sādhū”ti mahāsādhukārasaddo ahosi. Tassa mātāpitaro taṃ saddaṃ sutvā “kiṃ saddo	4734	
PA_atk-s05_14a1:4734_3	nāmesā”ti pucchitvā yathābhūtaṃ sutvā attano dhanalobhatāya mahāsattassa kujjhiṃsu.	4734	
PA_atk-s05_14a1:4734_4	Sopi brāhmaṇaṃ uyyojetvā tesaṃ santikaṃ gantvā vanditvā aṭṭhāsi. Athassa pitā “kathaṃ,	4734	
PA_atk-s05_14a1:4734_5	tāta, evarūpassa sāhasikassa corassa hatthato muttosī”ti paṭisanthāramattampi akatvā	4734	
PA_atk-s05_14a1:4734_6	attano dhanalobhatāya “saccaṃ kira, tāta, tayā catasso gāthā sutvā cattāri sahassāni	4734	
PA_atk-s05_14a1:4734_7	dinnānī”ti pucchitvā “sacca”nti vutte gāthamāha –	4734	
PA_atk-s05_14a1:4736	“Āsītiyā nāvutiyā ca gāthā, satārahā cāpi bhaveyya gāthā;	473	
PA_atk-s05_14a1:4737	Paccattameva sutasoma jānahi, sahassiyā nāma kā atthi gāthā”ti.	473	
PA_atk-s05_14a1:4738	Tassattho – gāthā nāma, tāta, āsītiyā ca nāvutiyā ca satārahā cāpi bhaveyya, paccattameva attanāva jānāhi, sahassārahā nāma gāthā kā kassa santike atthīti.	473	
PA_atk-s05_14a1:4739	Atha naṃ mahāsatto “nāhaṃ, tāta, dhanena vuddhiṃ icchāmi, sutena pana icchāmī”ti saññāpento āha –	473	
PA_atk-s05_14a1:4741	“Icchāmi vohaṃ sutavuddhimattano, santoti maṃ sappurisā bhajeyyuṃ;	474	
PA_atk-s05_14a1:4742	Ahaṃ savantīhi mahodadhīva, na hi tāta tappāmi subhāsitena.	474	
PA_atk-s05_14a1:4744	“Aggi yathā tiṇakaṭṭhaṃ dahanto, na kappatī sāgarova nadībhi;	474	
PA_atk-s05_14a1:4745	Evampi te paṇḍitā rājaseṭṭha, sutvā na tappanti subhāsitena.	474	
PA_atk-s05_14a1:4747	“Sakassa dāsassa yadā suṇomi, gāthaṃ ahaṃ atthavatiṃ janinda;	474	
PA_atk-s05_14a1:4748	Tameva sakkacca nisāmayāmi, na hi tāta dhammesu mamatthi tittī”ti.	474	
PA_atk-s05_14a1:4749_0	Tattha voti nipātamattaṃ. “Santo”ti ete ca maṃ bhajeyyuṃ iti icchāmi. Savantīhīti	4749	
PA_atk-s05_14a1:4749_1	nadīhi. Sakassāti tiṭṭhatu, nanda, brāhmaṇo, yadā ahaṃ attano dāsassapi santike suṇomi,	4749	
PA_atk-s05_14a1:4749_2	tāta, dhammesu mama titti na hi atthīti.	4749	
PA_atk-s05_14a1:4750_0	Evañca pana vatvā “mā maṃ, tāta, dhanahetu paribhāsasi, ahaṃ dhammaṃ sutvā āgamissāmī”ti	4750	
PA_atk-s05_14a1:4750_1	sapathaṃ katvā āgato, idānāhaṃ porisādassa santikaṃ gamissāmi, idaṃ te rajjaṃ gaṇhathā”ti	4750	
PA_atk-s05_14a1:4750_2	rajjaṃ niyyādento gāthamāha –	4750	
PA_atk-s05_14a1:4752	“Idaṃ te raṭṭhaṃ sadhanaṃ sayoggaṃ, sakāyuraṃ sabbakāmūpapannaṃ;	475	
PA_atk-s05_14a1:4753	Kiṃ kāmahetu paribhāsasi maṃ, gacchāmahaṃ porisādassa ñatte”ti.	475	
PA_atk-s05_14a1:4754	Tattha ñatteti santike.	475	
PA_atk-s05_14a1:4755	Tasmiṃ samaye piturañño hadayaṃ uṇhaṃ ahosi. So, “tāta sutasoma, kiṃ nāmetaṃ kathesi, mayaṃ caturaṅginiyā senāya coraṃ gahessāmā”ti vatvā gāthamāha –	475	
PA_atk-s05_14a1:4757	“Attānurakkhāya bhavanti hete, hatthārohā rathikā pattikā ca;	475	
PA_atk-s05_14a1:4758	Assārohā ye ca dhanuggahāse, senaṃ payuñjāma hanāma sattu”nti.	475	
PA_atk-s05_14a1:4759	Tattha hanāmāti sace evaṃ payojitā senā taṃ gahetuṃ na sakkonti, atha naṃ sakalaraṭṭhavāsino gahetvā gantvā hanāma sattuṃ, mārema taṃ amhākaṃ paccāmittanti attho.	475	
PA_atk-s05_14a1:4760_0	Atha naṃ mātāpitaro assupuṇṇamukhā rodamānā vilapantā, “tāta, mā gaccha, gantuṃ na	4760	
PA_atk-s05_14a1:4760_1	labbhā”ti yāciṃsu. Soḷasasahassā nāṭakitthiyopi sesaparijanopi “amhe anāthe katvā	4760	
PA_atk-s05_14a1:4760_2	kuhiṃ gacchasi, devā”ti parideviṃsu. Sakalanagare koci sakabhāvena saṇṭhātuṃ asakkonto	4760	
PA_atk-s05_14a1:4760_3	“sutasomo porisādassa kira paṭiññaṃ datvā āgato, idāni catasso satārahā gāthā sutvā	4760	
PA_atk-s05_14a1:4760_4	dhammakathikassa sakkāraṃ katvā mātāpitaro vanditvā punapi kira corassa santikaṃ	4760	
PA_atk-s05_14a1:4760_5	gamissatī”ti sakalanagaraṃ ekakolāhalaṃ ahosi. Sopi mātāpitūnaṃ vacanaṃ sutvā gāthamāha –	4760	
PA_atk-s05_14a1:4762	“Sudukkaraṃ porisādo akāsi, jīvaṃ gahetvāna avassajī maṃ;	476	
PA_atk-s05_14a1:4763	Taṃ tādisaṃ pubbakiccaṃ saranto, dubbhe ahaṃ tassa kathaṃ janindā”ti.	476	
PA_atk-s05_14a1:4764	Tattha jīvaṃ gahetvānāti jīvaggāhaṃ gahetvā. Taṃ tādisanti taṃ tena kataṃ tathārūpaṃ. Pubbakiccanti purimaṃ upakāraṃ. Janindāti pitaraṃ ālapati.	476	
PA_atk-s05_14a1:4765_0	So mātāpitaro assāsetvā, “amma tātā, tumhe mayhaṃ mā cintayittha, katakalyāṇo ahaṃ,	4765	
PA_atk-s05_14a1:4765_1	mama chakāmassaggissariyaṃ na dullabha”nti mātāpitaro vanditvā āpucchitvā sesajanaṃ	4765	
PA_atk-s05_14a1:4765_2	anusāsitvā pakkāmi. Tamatthaṃ pakāsento satthā āha –	4765	
PA_atk-s05_14a1:4767	“Vanditvā so pitaraṃ mātarañca, anusāsitvā negamañca balañca;	476	
PA_atk-s05_14a1:4768	Saccavādī saccānurakkhamāno, agamāsi so yattha porisādo”ti.	476	
PA_atk-s05_14a1:4769_0	Tattha saccānurakkhamānoti saccaṃ anurakkhamāno. Agamāsīti taṃ rattiṃ nivesaneyeva	4769	
PA_atk-s05_14a1:4769_1	vasitvā punadivase aruṇuggamanavelāya mātāpitaro vanditvā āpucchitvā sesajanaṃ anusāsitvā	4769	
PA_atk-s05_14a1:4769_2	assumukhena nānappakāraṃ paridevantena itthāgārādinā mahājanena anugato nagarā nikkhamma	4769	
PA_atk-s05_14a1:4769_3	taṃ janaṃ nivattetuṃ asakkonto mahāmagge daṇḍakena tiriyaṃ lekhaṃ kaḍḍhitvā “sace	4769	
PA_atk-s05_14a1:4769_4	mayi sineho atthi, imaṃ mā atikkamiṃsū”ti āha. Mahājano sīlavato tejavantassa āṇaṃ	4769	
PA_atk-s05_14a1:4769_5	atikkamituṃ asakkonto mahāsaddena paridevamāno taṃ sīhavijambhitena gacchantaṃ oloketvā	4769	
PA_atk-s05_14a1:4769_6	tasmiṃ dassanūpacāraṃ atikkante ekaravaṃ ravanto nagaraṃ pāvisi. Sopi āgatamaggeneva	4769	
PA_atk-s05_14a1:4769_7	tassa santikaṃ gato. Tena vuttaṃ “agamāsi so yattha porisādo”ti.	4769	
PA_atk-s05_14a1:4770_0	Tato porisādo cintesi – “sace mama sahāyo sutasomo āgantukāmo, āgacchatu, anāgantukāmo,	4770	
PA_atk-s05_14a1:4770_1	anāgacchatu, rukkhadevatā yaṃ mayhaṃ icchati, taṃ karotu, ime rājāno māretvā pañcamadhuramaṃsena	4770	
PA_atk-s05_14a1:4770_2	balikammaṃ karissāmī”ti citakaṃ katvā aggiṃ jāletvā “aṅgārarāsi tāva hotū”ti tassa	4770	
PA_atk-s05_14a1:4770_3	sūle tacchantassa nisinnakāle sutasomo āgato. Atha naṃ porisādo disvā tuṭṭhacitto,	4770	
PA_atk-s05_14a1:4770_4	“samma, gantvā kattabbakiccaṃ te kata”nti pucchi. Mahāsatto, “āma mahārāja, kassapadasabalena	4770	
PA_atk-s05_14a1:4770_5	desitā gāthā me sutā, dhammakathikassa ca sakkāro kato, tasmā gantvā kattabbakiccaṃ	4770	
PA_atk-s05_14a1:4770_6	kataṃ nāma hotī”ti dassetuṃ gāthamāha –	4770	
PA_atk-s05_14a1:4772	“Kato mayā saṅgaro brāhmaṇena, raṭṭhe sake issariye ṭhitena;	477	
PA_atk-s05_14a1:4773	Taṃ saṅgaraṃ brāhmaṇasappadāya, saccānurakkhī punarāgatosmi;	477	
PA_atk-s05_14a1:4774	Yajassu yaññaṃ khāda maṃ porisādā”ti.	477	
PA_atk-s05_14a1:4775	Tattha yajassūti maṃ māretvā devatāya vā yaññaṃ yajassu, maṃsaṃ vā me khādāhīti attho.	477	
PA_atk-s05_14a1:4776_0	Taṃ sutvā porisādo “ayaṃ rājā na bhāyati, vigatamaraṇabhayo hutvā katheti, kissa	4776	
PA_atk-s05_14a1:4776_1	nu kho esa ānubhāvo”ti cintetvā “aññaṃ natthi, ayaṃ ‘kassapadasabalena desitā gāthā	4776	
PA_atk-s05_14a1:4776_2	me sutā’ti vadati, tāsaṃ etena āsubhāvena bhavitabbaṃ, ahampi taṃ kathāpetvā tā gāthāyo	4776	
PA_atk-s05_14a1:4776_3	sossāmi, evaṃ ahampi nibbhayo bhavissāmī”ti sanniṭṭhānaṃ katvā gāthamāha –	4776	
PA_atk-s05_14a1:4778	“Na hāyate khāditaṃ mayhaṃ pacchā, citakā ayaṃ tāva sadhūmikāva;	477	
PA_atk-s05_14a1:4779	Niddhūmake pacitaṃ sādhupakkaṃ, suṇomi gāthāyo satārahāyo”ti.	477	
PA_atk-s05_14a1:4780_0	Tattha khāditanti khādanaṃ. Taṃ khādanaṃ mayhaṃ pacchā vā pure vā na parihāyati,	4780	
PA_atk-s05_14a1:4780_1	pacchāpi hi tvaṃ mayā khāditabbova. Niddhūmake pacitanti niddhūme nijjhāle aggimhi	4780	
PA_atk-s05_14a1:4780_2	pakkamaṃsaṃ sādhupakkaṃ nāma hoti.	4780	
PA_atk-s05_14a1:4781	Taṃ sutvā mahāsatto “ayaṃ porisādo pāpadhammo, imaṃ thokaṃ niggahetvā lajjāpetvā kathessāmī”ti cintetvā āha –	478	
PA_atk-s05_14a1:4783	“Adhammiko tvaṃ porisādakāsi, raṭṭhā ca bhaṭṭho udarassa hetu;	478	
PA_atk-s05_14a1:4784	Dhammañcimā abhivadanti gāthā, dhammo ca adhammo ca kuhiṃ sameti.	478	
PA_atk-s05_14a1:4786	“Adhammikassa luddassa, niccaṃ lohitapāṇino;	478	
PA_atk-s05_14a1:4787	Natthi saccaṃ kuto dhammo, kiṃ sutena karissasī”ti.	478	
PA_atk-s05_14a1:4788_0	Tattha dhammañcimāti imā ca gāthā navalokuttaradhammaṃ abhivadanti. Kuhiṃ sametīti	4788	
PA_atk-s05_14a1:4788_1	kattha samāgacchati. Dhammo hi sugatiṃ pāpeti nibbānaṃ vā, adhammo duggatiṃ. Kuto	4788	
PA_atk-s05_14a1:4788_2	dhammoti vacīsaccamattampi natthi, kuto dhammo. Kiṃ sutenāti tvaṃ etena sutena kiṃ	4788	
PA_atk-s05_14a1:4788_3	karissasi, mattikābhājanaṃ viya hi sīhavasāya abhājanaṃ tvaṃ dhammassa.	4788	
PA_atk-s05_14a1:4789	So evaṃ kathitepi neva kujjhi. Kasmā? Mahāsattassa mettābhāvanāya mahattena. Atha naṃ “kiṃ pana samma sutasoma ahameva adhammiko”ti vatvā gāthamāha –	478	
PA_atk-s05_14a1:4791	“Yo maṃsahetu migavaṃ careyya, yo vā hane purisamattahetu;	479	
PA_atk-s05_14a1:4792	Ubhopi te pecca samā bhavanti, kasmā no adhammikaṃ brūsi maṃ tva”nti.	479	
PA_atk-s05_14a1:4793_0	Tattha kasmā noti ye jambudīpatale rājāno alaṅkatapaṭiyattā mahābalaparivārā rathavaragatā	4793	
PA_atk-s05_14a1:4793_1	migavaṃ carantā tikhiṇehi sarehi mige vijjhitvā mārenti, te avatvā kasmā tvaṃ maññeva	4793	
PA_atk-s05_14a1:4793_2	adhammikanti vadati. Yadi te niddosā, ahampi niddoso evāti dīpeti.	4793	
PA_atk-s05_14a1:4794	Taṃ sutvā mahāsatto tassa laddhiṃ bhindanto gāthamāha –	479	
PA_atk-s05_14a1:4796	“Pañca pañca na khā bhakkhā, khattiyena pajānatā;	479	
PA_atk-s05_14a1:4797	Abhakkhaṃ rāja bhakkhesi, tasmā adhammiko tuva”nti.	479	
PA_atk-s05_14a1:4798_0	Tassattho – samma porisāda, khattiyena nāma khattiyadhammaṃ jānantena pañca pañca	4798	
PA_atk-s05_14a1:4798_1	hatthiādayo daseva sattā maṃsavasena na khā bhakkhā na kho khāditabbayuttakā. “Na	4798	
PA_atk-s05_14a1:4798_2	kho”tveva vā pāṭho. Aparo nayo khattiyena khattiyadhammaṃ jānantena pañcanakhesu	4798	
PA_atk-s05_14a1:4798_3	sattesu sasako, sallako, godhā, kapi kummoti ime pañceva sattā bhakkhitabbayuttakā,	4798	
PA_atk-s05_14a1:4798_4	na aññe, tvaṃ pana abhakkhaṃ manussamaṃsaṃ bhakkhesi, tena adhammikoti.	4798	
PA_atk-s05_14a1:4799	Iti so niggahaṃ patvā aññaṃ nissaraṇaṃ adisvā attano pāpaṃ paṭicchādento gāthamāha –	479	
PA_atk-s05_14a1:4801	“Mutto tuvaṃ porisādassa hatthā, gantvā sakaṃ mandiraṃ kāmakāmī;	480	
PA_atk-s05_14a1:4802	Amittahatthaṃ punarāgatosi, na khattadhamme kusalosi rājā”ti.	480	
PA_atk-s05_14a1:4803_0	Tattha na khattadhammeti tvaṃ khattiyadhammasaṅkhāte nītisatthe na kusalosi, attano	4803	
PA_atk-s05_14a1:4803_1	atthānatthaṃ na jānāsi, akāraṇeneva te loke paṇḍitoti kitti patthaṭā, ahaṃ pana te	4803	
PA_atk-s05_14a1:4803_2	paṇḍitabhāvaṃ na passāmi na jānāmi, atibālosīhi vadati.	4803	
PA_atk-s05_14a1:4804	Atha naṃ mahāsatto, “samma, khattiyadhamme kusalena nāma mādiseneva bhavitabbaṃ. Ahañhi taṃ jānāmi, na pana tadatthāya paṭipajjāmī”ti vatvā gāthamāha –	480	
PA_atk-s05_14a1:4806	“Ye khattadhamme kusalā bhavanti, pāyena te nerayikā bhavanti;	480	
PA_atk-s05_14a1:4807	Tasmā ahaṃ khattadhammaṃ pahāya, saccānurakkhī punarāgatosmi;	480	
PA_atk-s05_14a1:4808	Yajassu yaññaṃ khāda maṃ porisādā”ti.	480	
PA_atk-s05_14a1:4809	Tattha kusalāti tadatthāya paṭipajjanakusalā. Pāyenāti yebhuyyena nerayikā. Ye pana tattha na nibbattanti, te sesāpāyesu nibbattanti.	480	
PA_atk-s05_14a1:4810	Porisādo āha –	481	
PA_atk-s05_14a1:4812	“Pāsādavāsā pathavīgavāssā, kāmitthiyo kāsikacandanañca;	481	
PA_atk-s05_14a1:4813	Sabbaṃ tahiṃ labhasi sāmitāya, saccena kiṃ passasi ānisaṃsa”nti.	481	
PA_atk-s05_14a1:4814_0	Tattha pāsādavāsāti, samma sutasoma, tava tiṇṇaṃ utūnaṃ anucchavikā dibbavimānakappā	4814	
PA_atk-s05_14a1:4814_1	tayo nivāsapāsādā. Pathavīgavāssāti pathavī ca gāvo ca assā ca bahū. Kāmitthiyoti	4814	
PA_atk-s05_14a1:4814_2	kāmavatthubhūtā itthiyo. Kāsikacandanañcāti kāsikavatthañca lohitacandanañca. Sabbaṃ	4814	
PA_atk-s05_14a1:4814_3	tahinti etañca aññañca upabhogaparibhogaṃ sabbaṃ tvaṃ tahiṃ attano nagare sāmitāya	4814	
PA_atk-s05_14a1:4814_4	labhasi, sāmī hutvā yathā icchasi, tathā paribhuñjituṃ labhati, so tvaṃ sabbametaṃ	4814	
PA_atk-s05_14a1:4814_5	pahāya saccānurakkhī idhāgacchanto saccena kiṃ ānisaṃsaṃ passasīti.	4814	
PA_atk-s05_14a1:4815	Bodhisatto āha –	481	
PA_atk-s05_14a1:4817	“Ye kecime atthi rasā pathabyā, saccaṃ tesaṃ sādutaraṃ rasānaṃ;	481	
PA_atk-s05_14a1:4818	Sacce ṭhitā samaṇabrāhmaṇā ca, taranti jātimaraṇassa pāra”nti.	481	
PA_atk-s05_14a1:4819_0	Tattha sādutaranti yasmā sabbepi rasā sattānaṃ saccakāleyeva paṇītā madhurā honti,	4819	
PA_atk-s05_14a1:4819_1	tasmā saccaṃ tesaṃ sādutaraṃ rasānaṃ, yasmā vā viratisaccavacīsacce ṭhitā jātimaraṇasaṅkhātassa	4819	
PA_atk-s05_14a1:4819_2	tebhūmakavaṭṭassa pāraṃ amatamahānibbānaṃ taranti pāpuṇanti, tasmāpi taṃ sādutaranti.	4819	
PA_atk-s05_14a1:4820_0	Evamassa mahāsatto sacce ānisaṃsaṃ kathesi. Tato porisādo vikasitapadumapuṇṇacandasassirikamevassa	4820	
PA_atk-s05_14a1:4820_1	mukhaṃ oloketvā “ayaṃ sutasomo aṅgāracitakaṃ mañca sūlaṃ tacchantaṃ passati, cittutrāsamattampissa	4820	
PA_atk-s05_14a1:4820_2	natthi, kiṃ nu kho esa satārahagāthānaṃ ānubhāvo, udāhu saccassa, aññasseva vā kassacī”ti	4820	
PA_atk-s05_14a1:4820_3	cintetvā “pucchissāmi tāva na”nti pucchanto gāthamāha –	4820	
PA_atk-s05_14a1:4822	“Mutto tuvaṃ porisādassa hatthā, gantvā sakaṃ mandiraṃ kāmakāmī;	482	
PA_atk-s05_14a1:4823	Amittahatthaṃ punarāgatosi, na hi nūna te maraṇabhayaṃ janinda;	482	
PA_atk-s05_14a1:4824	Alīnacitto asi saccavādī”ti.	482	
PA_atk-s05_14a1:4825	Mahāsattopissa ācikkhanto āha –	482	
PA_atk-s05_14a1:4827	“Katā me kalyāṇā anekarūpā, yaññā yiṭṭhā ye vipulā pasatthā;	482	
PA_atk-s05_14a1:4828	Visodhito paralokassa maggo, dhamme ṭhito ko maraṇassa bhāye.	482	
PA_atk-s05_14a1:4830	“Katā me kalyāṇā anekarūpā, yaññā yiṭṭhā ye vipulā pasatthā;	483	
PA_atk-s05_14a1:4831	Anānutappaṃ paralokaṃ gamissaṃ, yajassu yaññaṃ ada maṃ porisāda.	483	
PA_atk-s05_14a1:4833	“Pitā ca mātā ca upaṭṭhitā me, dhammena me issariyaṃ pasatthaṃ;	483	
PA_atk-s05_14a1:4834	Visodhito paralokassa maggo, dhamme ṭhito ko maraṇassa bhāye.	483	
PA_atk-s05_14a1:4836	“Pitā ca mātā ca upaṭṭhitā me, dhammena me issariyaṃ pasatthaṃ;	483	
PA_atk-s05_14a1:4837	Anānutappaṃ paralokaṃ gamissaṃ, yajassu yaññaṃ ada maṃ porisāda.	483	
PA_atk-s05_14a1:4839	“Ñātīsu mittesu katā me kārā, dhammena me issariyaṃ pasatthaṃ;	483	
PA_atk-s05_14a1:4840	Visodhito paralokassa maggo, dhamme ṭhito ko maraṇassa bhāye.	484	
PA_atk-s05_14a1:4842	“Ñātīsu mittesu katā me kārā, dhammena me issariyaṃ pasatthaṃ;	484	
PA_atk-s05_14a1:4843	Anānutappaṃ paralokaṃ gamissaṃ, yajassu yaññaṃ ada maṃ porisāda.	484	
PA_atk-s05_14a1:4845	“Dinnaṃ me dānaṃ bahudhā bahūnaṃ, santappitā samaṇabrāhmaṇā ca;	484	
PA_atk-s05_14a1:4846	Visodhito paralokassa maggo, dhamme ṭhito ko maraṇassa bhāye.	484	
PA_atk-s05_14a1:4848	“Dinnaṃ me dānaṃ bahudhā bahūnaṃ, santappitā samaṇabrāhmaṇā ca;	484	
PA_atk-s05_14a1:4849	Anānutappaṃ paralokaṃ gamissaṃ, yajassu yaññaṃ ada maṃ porisādā”ti.	484	
PA_atk-s05_14a1:4850_0	Tattha kalyāṇāti kalyāṇakammā. Anekarūpāti dānādivasena anekavidhā. Yaññāti dasavidhadānavatthupariccāgavasena	4850	
PA_atk-s05_14a1:4850_1	ativipulā paṇḍitehi pasatthā yaññāpi yiṭṭhā pavattitā. Dhamme ṭhitoti evaṃ dhamme	4850	
PA_atk-s05_14a1:4850_2	patiṭṭhito mādiso ko nāma maraṇassa bhāyeyya. Anānutappanti anānutappamāno. Dhammena	4850	
PA_atk-s05_14a1:4850_3	me issariyaṃ pasatthanti dasavidhaṃ rājadhammaṃ akopetvā dhammeneva mayā rajjaṃ pasāsitaṃ.	4850	
PA_atk-s05_14a1:4850_4	Kārāti ñātīsu ñātikiccāni, mittesu ca mittakiccāni. Dānanti savatthukacetanā. Bahudhāti	4850	
PA_atk-s05_14a1:4850_5	bahūhi ākārehi. Bahūnanti na pañcannaṃ, na dasannaṃ, satassapi sahassassapi satasahassassapi	4850	
PA_atk-s05_14a1:4850_6	dinnameva. Santappitāti gahitagahitabhājanāni pūretvā suṭṭhu tappitā.	4850	
PA_atk-s05_14a1:4851_0	Taṃ sutvā porisādo “ayaṃ sutasomamahārājā sappuriso ñāṇasampanno madhuradhammakathiko,	4851	
PA_atk-s05_14a1:4851_1	sacāhaṃ etaṃ khādeyyaṃ, muddhā me sattadhā phaleyya, pathavī vā pana me vivaraṃ dadeyyā”ti	4851	
PA_atk-s05_14a1:4851_2	bhītatasito hutvā, “samma, na tvaṃ mayā khāditabbarūpo”ti vatvā gāthamāha –	4851	
PA_atk-s05_14a1:4853	“Visaṃ pajānaṃ puriso adeyya, āsīvisaṃ jalitamuggatejaṃ;	485	
PA_atk-s05_14a1:4854	Muddhāpi tassa viphaleyya sattadhā, yo tādisaṃ saccavādiṃ adeyyā”ti.	485	
PA_atk-s05_14a1:4855	Tattha visanti tattheva māraṇasamatthaṃ halāhalavisaṃ. Jalitanti attano visatejena jalitaṃ teneva uggatejaṃ aggikkhandhaṃ viya carantaṃ āsīvisaṃ vā pana so gīvāya gaṇheyya.	485	
PA_atk-s05_14a1:4856_0	Iti so mahāsattaṃ “halāhalavisasadiso tvaṃ, ko taṃ khādissatī”ti vatvā gāthā sotukāmo	4856	
PA_atk-s05_14a1:4856_1	taṃ yācitvā tena dhammagāravajananatthaṃ “evarūpānaṃ anavajjagāthānaṃ tvaṃ abhājana”nti	4856	
PA_atk-s05_14a1:4856_2	paṭikkhittopi “sakalajambudīpe iminā sadiso paṇḍito natthi, ayaṃ mama hatthā muccitvā	4856	
PA_atk-s05_14a1:4856_3	gantvā tā gāthā sutvā dhammakathikassa sakkāraṃ katvā nalāṭena maccuṃ ādāya punāgato,	4856	
PA_atk-s05_14a1:4856_4	ativiya sādhurūpā gāthā bhavissantī”ti suṭṭhutaraṃ sañjātadhammassavanādaro hutvā	4856	
PA_atk-s05_14a1:4856_5	taṃ yācanto gāthamāha –	4856	
PA_atk-s05_14a1:4858	“Sutvā dhammaṃ vijānanti, narā kalyāṇapāpakaṃ;	485	
PA_atk-s05_14a1:4859	Api gāthā suṇitvāna, dhamme me ramate mano”ti.	485	
PA_atk-s05_14a1:4860	Tassattho – “samma sutasoma, narā nāma dhammaṃ sutvā kalyāṇampi pāpakampi jānanti, appeva nāma tā gāthā sutvā mamapi kusalakammapathadhamme mano rameyyā”ti.	486	
PA_atk-s05_14a1:4861_0	Atha mahāsatto “sotukāmo dāni porisādo, kathessāmī”ti cintetvā “tena hi, samma, sādhukaṃ	4861	
PA_atk-s05_14a1:4861_1	suṇāhī”ti taṃ ohitasotaṃ katvā nandabrāhmaṇena kathitaniyāmeneva gāthānaṃ thutiṃ	4861	
PA_atk-s05_14a1:4861_2	katvā chasu kāmāvacaradevesu ekakolāhalaṃ katvā devatāsu sādhukāraṃ dadamānāsu porisādassa dhammaṃ kathesi –	4861	
PA_atk-s05_14a1:4863	“Sakideva mahārāja, sabbhi hoti samāgamo;	486	
PA_atk-s05_14a1:4864	Sā naṃ saṅgati pāleti, nāsabbhi bahu saṅgamo.	486	
PA_atk-s05_14a1:4866	“Sabbhireva samāsetha, sabbhi kubbetha santhavaṃ;	486	
PA_atk-s05_14a1:4867	Sataṃ sandhammamaññāya, seyyo hoti na pāpiyo.	486	
PA_atk-s05_14a1:4869	“Jīranti ve rājarathā sucittā, atho sarīrampi jaraṃ upeti;	486	
PA_atk-s05_14a1:4870	Satañca dhammo na jaraṃ upeti, santo have sabbhi pavedayanti.	487	
PA_atk-s05_14a1:4872	“Nabhañca dūre pathavī ca dūre, pāraṃ samuddassa tadāhu dūre;	487	
PA_atk-s05_14a1:4873	Tato have dūrataraṃ vadanti, satañca dhammo asatañca rājā”ti.	487	
PA_atk-s05_14a1:4874_0	Tassa tena sukathitattā ceva attano paṇḍitabhāvena ca tā gāthā sabbaññubuddhakathitā	4874	
PA_atk-s05_14a1:4874_1	viyāti cintentassa sakalasarīraṃ pañcavaṇṇāya pītiyā paripūri, bodhisatte muducittaṃ	4874	
PA_atk-s05_14a1:4874_2	ahosi, setacchattadāyakaṃ pitaraṃ viya naṃ amaññi. So “ahaṃ sutasomassa dātabbaṃ	4874	
PA_atk-s05_14a1:4874_3	kiñci hiraññasuvaṇṇaṃ na passāmi, ekekāya panassa gāthāya ekekaṃ varaṃ dassāmī”ti	4874	
PA_atk-s05_14a1:4874_4	cintetvā gāthamāha –	4874	
PA_atk-s05_14a1:4876	“Gāthā imā atthavatī subyañjanā, subhāsitā tuyha janinda sutvā;	487	
PA_atk-s05_14a1:4877	Ānandi vitto sumano patīto, cattāri te samma vare dadāmī”ti.	487	
PA_atk-s05_14a1:4878	Tattha ānandīti ānandajāto. Sesāni tasseva vevacanāni. Cattāropi hete tuṭṭhākārā eva.	487	
PA_atk-s05_14a1:4879	Atha naṃ mahāsatto “kiṃ nāma tvaṃ varaṃ dassasī”ti apasādento gāthamāha –	487	
PA_atk-s05_14a1:4881	“Yo nattano maraṇaṃ bujjhasi tuvaṃ, hitāhitaṃ vinipātañca saggaṃ;	488	
PA_atk-s05_14a1:4882	Giddho rase duccarite niviṭṭho, kiṃ tvaṃ varaṃ dassasi pāpadhamma.	488	
PA_atk-s05_14a1:4884	“Ahañca taṃ ‘dehi vara’nti vajjaṃ, tvaṃ cāpi datvā na avākareyya;	488	
PA_atk-s05_14a1:4885	Sandiṭṭhikaṃ kalahamimaṃ vivādaṃ, ko paṇḍito jānamupabbajeyyā”ti.	488	
PA_atk-s05_14a1:4886_0	Tattha yoti yo tvaṃ “maraṇadhammohamasmī”ti attanopi maraṇaṃ na bujjhasi na jānāsi,	4886	
PA_atk-s05_14a1:4886_1	pāpakammameva karosi. Hitāhitanti “idaṃ me kammaṃ hitaṃ, idaṃ ahitaṃ, idaṃ vinipātaṃ	4886	
PA_atk-s05_14a1:4886_2	nessati, idaṃ sagga”nti na jānāsi. Raseti manussamaṃsarase. Vajjanti vadeyyaṃ. Na	4886	
PA_atk-s05_14a1:4886_3	avākareyyāti vācāya datvā “dehi me vara”nti vuccamāno na avākareyyāsi na dadeyyāsi.	4886	
PA_atk-s05_14a1:4886_4	Upabbajeyyāti ko imaṃ kalahaṃ paṇḍito upagaccheyya.	4886	
PA_atk-s05_14a1:4887	Tato porisādo “nāyaṃ mayhaṃ saddahati, saddahāpessāmi na”nti gāthamāha –	488	
PA_atk-s05_14a1:4889	“Na taṃ varaṃ arahati jantu dātuṃ, yaṃ vāpi datvā na avākareyya;	488	
PA_atk-s05_14a1:4890	Varassu samma avikampamāno, pāṇaṃ cajitvānapi dassamevā”ti.	489	
PA_atk-s05_14a1:4891	Tattha avikampamānoti anolīyamāno.	489	
PA_atk-s05_14a1:4892_0	Atha mahāsatto “ayaṃ ativiya sūro hutvā katheti, karissati me vacanaṃ, varaṃ gaṇhissāmi,	4892	
PA_atk-s05_14a1:4892_1	sace pana “manussamaṃsaṃ na khāditabba’nti paṭhamameva varaṃ vārayissaṃ, ativiya	4892	
PA_atk-s05_14a1:4892_2	kilamissati, paṭhamaṃ aññe tayo vare gahetvā pacchā etaṃ gaṇhissāmī”ti cintetvā āha –	4892	
PA_atk-s05_14a1:4894	“Ariyassa ariyena sameti sakhyaṃ, paññassa paññāṇavatā sameti;	489	
PA_atk-s05_14a1:4895	Passeyya taṃ vassasataṃ arogaṃ, etaṃ varānaṃ paṭhamaṃ varāmī”ti.	489	
PA_atk-s05_14a1:4896_0	Tattha ariyassāti ācāraariyassa. Sakhyanti sakhidhammo mittadhammo. Paññāṇavatāti	4896	
PA_atk-s05_14a1:4896_1	ñāṇasampannena. Sametīti gaṅgodakaṃ viya yamunodakena saṃsandati. Dhātuso hi sattā	4896	
PA_atk-s05_14a1:4896_2	saṃsandanti. Passeyya tanti sutasomo porisādassa ciraṃ jīvitaṃ icchanto viya paṭhamaṃ	4896	
PA_atk-s05_14a1:4896_3	attano jīvitavaraṃ yācati. Paṇḍitassa hi “mama jīvitaṃ dehī”ti vattuṃ ayuttaṃ, apica	4896	
PA_atk-s05_14a1:4896_4	so ‘mayhameva esa ārogyaṃ icchatī’ti cintetvā tussissatīti evamāha.	4896	
PA_atk-s05_14a1:4897_0	Sopi taṃ sutvāva “ayaṃ issariyā dhaṃsetvā idāni maṃsaṃ khāditukāmassa evaṃ mahāanatthakarassa	4897	
PA_atk-s05_14a1:4897_1	mahācorassa mayhameva jīvitaṃ icchati, aho mama hitakāmo”ti tuṭṭhamānaso vañcetvā	4897	
PA_atk-s05_14a1:4897_2	varassa gahitabhāvaṃ ajānitvā taṃ varaṃ dadamāno gāthamāha –	4897	
PA_atk-s05_14a1:4899	“Ariyassa ariyena sameti sakhyaṃ, paññassa paññāṇavatā sameti;	489	
PA_atk-s05_14a1:4900	Passāsi maṃ vassasataṃ arogaṃ, etaṃ varānaṃ paṭhamaṃ dadāmī”ti.	490	
PA_atk-s05_14a1:4901	Tattha varānanti catunnaṃ varānaṃ paṭhamaṃ.	490	
PA_atk-s05_14a1:4902	Tato bodhisatto āha –	490	
PA_atk-s05_14a1:4904	“Ye khattiyāse idha bhūmipālā, muddhābhisittā katanāmadheyyā;	490	
PA_atk-s05_14a1:4905	Na tādise bhūmipatī adesi, etaṃ varānaṃ dutiyaṃ varāmī”ti.	490	
PA_atk-s05_14a1:4906	Tattha katanāmadheyyāti muddhani abhisittattāva “muddhābhisittā”ti katanāmadheyyā. Na tādiseti tādise khattiye na adesi mā khādi.	490	
PA_atk-s05_14a1:4907	Iti so dutiyaṃ varaṃ gaṇhanto parosatānaṃ khattiyānaṃ jīvitavaraṃ gaṇhi. Porisādopissa dadamāno āha –	490	
PA_atk-s05_14a1:4909	“Ye khattiyāse idha bhūmipālā, muddhābhisittā katanāmadheyyā;	490	
PA_atk-s05_14a1:4910	Na tādise bhūmipatī ademi, etaṃ varānaṃ dutiyaṃ dadāmī”ti.	491	
PA_atk-s05_14a1:4911_0	Kiṃ pana te tesaṃ saddaṃ suṇanti, na suṇantīti? Na sabbaṃ suṇanti. Porisādena hi	4911	
PA_atk-s05_14a1:4911_1	rukkhassa dhūmajālaupaddavabhayena paṭikkamitvā aggi kato, aggino ca rukkhassa ca	4911	
PA_atk-s05_14a1:4911_2	antare nisīditvā mahāsatto tena saddhiṃ kathesi, tasmā sabbaṃ asutvā upaḍḍhupaḍḍhaṃ	4911	
PA_atk-s05_14a1:4911_3	suṇiṃsu. Te “idāni sutasomo porisādaṃ damessati, mā bhāyathā”ti aññamaññaṃ samassāsesuṃ.	4911	
PA_atk-s05_14a1:4911_4	Tasmiṃ khaṇe mahāsatto imaṃ gāthamāha –	4911	
PA_atk-s05_14a1:4913	“Parosataṃ khattiyā te gahītā, talāvutā assumukhā rudantā;	491	
PA_atk-s05_14a1:4914	Sake te raṭṭhe paṭipādayāhi, etaṃ varānaṃ tatiyaṃ varāmī”ti.	491	
PA_atk-s05_14a1:4915	Tattha parosatanti atirekasataṃ. Te gahītāti tayā gahitā. Talāvutāti hatthatalesu āvutā.	491	
PA_atk-s05_14a1:4916_0	Iti mahāsatto tatiyaṃ varaṃ gaṇhanto tesaṃ khattiyānaṃ sakaraṭṭhaniyyātanavaraṃ gaṇhi.	4916	
PA_atk-s05_14a1:4916_1	Kiṃkāraṇā? So akhādantopi verabhayena sabbe te dāse katvā araññeyeva vāseyya, māretvā	4916	
PA_atk-s05_14a1:4916_2	vā chaḍḍeyya, paccantaṃ netvā vā vikkiṇeyya, tasmā tesaṃ sakaraṭṭhaniyyātanavaraṃ	4916	
PA_atk-s05_14a1:4916_3	gaṇhi. Itaropissa dadamāno imaṃ gāthamāha –	4916	
PA_atk-s05_14a1:4918	“Parosataṃ khattiyā me gahītā, talāvutā assumukhā rudantā;	491	
PA_atk-s05_14a1:4919	Sake te raṭṭhe paṭipādayāmi, etaṃ varānaṃ tatiyaṃ dadāmī”ti.	491	
PA_atk-s05_14a1:4920	Catutthaṃ pana varaṃ gaṇhanto bodhisatto imaṃ gāthamāha –	492	
PA_atk-s05_14a1:4922	“Chiddaṃ te raṭṭhaṃ byathitā bhayā hi, puthū narā leṇamanuppaviṭṭhā;	492	
PA_atk-s05_14a1:4923	Manussamaṃsaṃ viramehi rāja, etaṃ varānaṃ catutthaṃ varāmī”ti.	492	
PA_atk-s05_14a1:4924_0	Tattha chiddanti na ghanavāsaṃ tattha tattha gāmādīnaṃ uṭṭhitattā savivaraṃ. Byathitā	4924	
PA_atk-s05_14a1:4924_1	bhayāhīti “porisādo idāni āgamissatī”ti tava bhayena kampitā. Leṇamanuppaviṭṭhāti	4924	
PA_atk-s05_14a1:4924_2	dārake hatthesu gahetvā tiṇagahanādinilīyanaṭṭhānaṃ paviṭṭhā. Manussamaṃsanti duggandhaṃ	4924	
PA_atk-s05_14a1:4924_3	jegucchaṃ paṭikkūlaṃ manussamaṃsaṃ pajaha. Nissakkatthe vā upayogaṃ, manussamaṃsato viramāhīti attho.	4924	
PA_atk-s05_14a1:4925	Evaṃ vutte porisādo pāṇiṃ paharitvā hasanto “samma sutasoma kiṃ nāmetaṃ kathesi, kathāhaṃ tumhākaṃ etaṃ varaṃ dassāmi, sace gaṇhitukāmo, aññaṃ gaṇhāhī”ti vatvā gāthamāha –	492	
PA_atk-s05_14a1:4927	“Addhā hi so bhakkho mama manāpo, etassa hetumhi vanaṃ paviṭṭho;	492	
PA_atk-s05_14a1:4928	Sohaṃ kathaṃ etto upārameyyaṃ, aññaṃ varānaṃ catutthaṃ varassū”ti.	492	
PA_atk-s05_14a1:4929	Tattha vananti rajjaṃ pahāya imaṃ vanaṃ paviṭṭho.	492	
PA_atk-s05_14a1:4930	Atha naṃ mahāsatto “tvaṃ ‘manussamaṃsassa piyatarattā tato viramituṃ na sakkomī”ti vadasi. Yo hi piyaṃ nissāya pāpaṃ karoti, ayaṃ bālo”ti vatvā gāthamāha –	493	
PA_atk-s05_14a1:4932	“Na ve ‘piyaṃ me’ti janinda tādiso, attaṃ niraṃkacca piyāni sevati;	493	
PA_atk-s05_14a1:4933	Attāva seyyo paramā ca seyyo, labbhā piyā ocitatthena pacchā”ti.	493	
PA_atk-s05_14a1:4934_0	Tattha tādisoti janinda tādiso yuvā abhirūpo mahāyaso “idaṃ nāma me piya”nti piyavatthulobhena	4934	
PA_atk-s05_14a1:4934_1	tattha attānaṃ niraṃkatvā sabbasugatīhi ceva sukhavisesehi ca cavitvā niraye pātetvā	4934	
PA_atk-s05_14a1:4934_2	na ve piyāni sevati. Paramā ca seyyoti purisassa hi paramā piyavatthumhā attāva varataro.	4934	
PA_atk-s05_14a1:4934_3	Kiṃkāraṇā? Labbhā piyāti, piyā nāma visayavasena ceva puññena ca ocitatthena vaḍḍhitatthena	4934	
PA_atk-s05_14a1:4934_4	diṭṭhadhamme ceva parattha ca devamanussasampattiṃ patvā sakkā laddhuṃ.	4934	
PA_atk-s05_14a1:4935	Evaṃ vutte porisādo bhayappatto hutvā “ahaṃ sutasomena gahitaṃ varaṃ vissajjāpetumpi manussamaṃsato viramitumpi na sakkomi, kiṃ nu kho karissāmī”ti assupuṇṇehi nettehi gāthamāha –	493	
PA_atk-s05_14a1:4937	“Piyaṃ me mānusaṃ maṃsaṃ, sutasoma vijānahi;	493	
PA_atk-s05_14a1:4938	Namhi sakkā nivāretuṃ, aññaṃ varaṃ samma varassū”ti.	493	
PA_atk-s05_14a1:4939	Tattha vijānahīti tvampi jānāhi.	493	
PA_atk-s05_14a1:4940	Tato bodhisatto āha –	494	
PA_atk-s05_14a1:4942	“Yo ve ‘piyaṃ me’ti piyānurakkhī, attaṃ niraṃkacca piyāni sevati;	494	
PA_atk-s05_14a1:4943	Soṇḍova pitvā visamissapānaṃ, teneva so hoti dukkhī parattha.	494	
PA_atk-s05_14a1:4945	“Yo cīdha saṅkhāya piyāni hitvā, kicchenapi sevati ariyadhamme;	494	
PA_atk-s05_14a1:4946	Dukkhitova pitvāna yathosadhāni, teneva so hoti sukhī paratthā”ti.	494	
PA_atk-s05_14a1:4947_0	Tattha yo veti, samma porisāda, yo puriso “idaṃ me piya”nti pāpakiriyāya attānaṃ	4947	
PA_atk-s05_14a1:4947_1	niraṃkatvā piyāni vatthūni sevati, so surāpemena visamissaṃ suraṃ pitvā soṇḍo viya	4947	
PA_atk-s05_14a1:4947_2	tena pāpakammena parattha nirayādīsu dukkhī hoti. Saṅkhāyāti jānitvā tuletvā. Piyāni	4947	
PA_atk-s05_14a1:4947_3	hitvāti adhammapaṭisaṃyuttāni piyāni chaḍḍetvā.	4947	
PA_atk-s05_14a1:4948	Evaṃ vutte porisādo kalūnaṃ paridevanto gāthamāha –	494	
PA_atk-s05_14a1:4950	“Ohāyahaṃ pitaraṃ mātarañca, manāpiye kāmaguṇe ca pañca;	495	
PA_atk-s05_14a1:4951	Etassa hetumhi vanaṃ paviṭṭho, taṃ te varaṃ kinti mahaṃ dadāmī”ti.	495	
PA_atk-s05_14a1:4952	Tattha etassāti manussamaṃsassa. Kinti mahanti kinti katvā ahaṃ taṃ varaṃ demi.	495	
PA_atk-s05_14a1:4953	Tato mahāsatto imaṃ gāthamāha –	495	
PA_atk-s05_14a1:4955	“Na paṇḍitā diguṇamāhu vākyaṃ, saccappaṭiññāva bhavanti santo;	495	
PA_atk-s05_14a1:4956	‘Varassu samma’ iti maṃ avoca, iccabravī tvaṃ na hi te sametī”ti.	495	
PA_atk-s05_14a1:4957_0	Tattha diguṇanti, samma porisāda, paṇḍitā nāma ekaṃ vatvā puna taṃ visaṃvādentā dutiyaṃ	4957	
PA_atk-s05_14a1:4957_1	vacanaṃ na kathenti. Iti maṃ avocāti, “samma sutasoma varassu vara”nti evaṃ maṃ abhāsasi.	4957	
PA_atk-s05_14a1:4957_2	Iccabravīti tasmā yaṃ tvaṃ iti abravi, taṃ te idāni na sameti.	4957	
PA_atk-s05_14a1:4958	So puna rodanto eva gāthamāha –	495	
PA_atk-s05_14a1:4960	“Apuññalābhaṃ ayasaṃ akittiṃ, pāpaṃ bahuṃ duccaritaṃ kilesaṃ;	496	
PA_atk-s05_14a1:4961	Manussamaṃsassa kate upāgā, taṃ te varaṃ kinti mahaṃ dadeyya”nti.	496	
PA_atk-s05_14a1:4962_0	Tattha pāpanti kammapathaṃ appattaṃ. Duccaritanti kammapathappattaṃ. Kilesanti dukkhaṃ.	4962	
PA_atk-s05_14a1:4962_1	Manussamaṃsassa kateti manussamaṃsassa hetu. Upāgāti upagatomhi. Taṃ teti taṃ tuyhaṃ	4962	
PA_atk-s05_14a1:4962_2	kathāhaṃ varaṃ demi, mā maṃ vārayi, anukampaṃ kāruññaṃ mayi karohi, aññaṃ varaṃ gaṇhāhīti āha.	4962	
PA_atk-s05_14a1:4963	Atha mahāsatto āha –	496	
PA_atk-s05_14a1:4965	“Na taṃ varaṃ arahati jantu dātuṃ, yaṃ vāpi datvā na avākareyya;	496	
PA_atk-s05_14a1:4966	Varassu samma avikampamāno, pāṇaṃ cajitvānapi dassamevā”ti.	496	
PA_atk-s05_14a1:4967	Evaṃ tena paṭhamaṃ vuttagāthaṃ āharitvā dassetvā varadāne ussāhento gāthā āha –	496	
PA_atk-s05_14a1:4969	“Pāṇaṃ cajanti santo nāpi dhammaṃ, saccappaṭiññāva bhavanti santo;	496	
PA_atk-s05_14a1:4970	Datvā varaṃ khippamavākarohi, etena sampajja surājaseṭṭha.	497	
PA_atk-s05_14a1:4972	“Caje dhanaṃ aṅgavarassa hetu, aṅgaṃ caje jīvitaṃ rakkhamāno;	497	
PA_atk-s05_14a1:4973	Aṅgaṃ dhanaṃ jīvitañcāpi sabbaṃ, caje naro dhammamanussaranto”ti.	497	
PA_atk-s05_14a1:4974_0	Tattha pāṇanti jīvitaṃ. Santo nāma api jīvitaṃ cajanti, na dhammaṃ. Khippamavākarohīti	4974	
PA_atk-s05_14a1:4974_1	idha khippaṃ mayhaṃ dehīti attho. Etenāti etena dhammena ceva saccena ca sampajja	4974	
PA_atk-s05_14a1:4974_2	sampanno upapanno hohi. Surājaseṭṭhāti taṃ paggaṇhanto ālapati. Caje dhananti, samma	4974	
PA_atk-s05_14a1:4974_3	porisāda, paṇḍito puriso hatthapādādimhi aṅge chijjamāne tassa rakkhaṇatthāya bahumpi	4974	
PA_atk-s05_14a1:4974_4	dhanaṃ cajeyya. Dhammamanussarantoti aṅgadhanajīvitāni pariccajantopi “sataṃ dhammaṃ	4974	
PA_atk-s05_14a1:4974_5	na vītikkamissāmī”ti evaṃ dhammaṃ anussaranto.	4974	
PA_atk-s05_14a1:4975	Evaṃ mahāsatto imehi kāraṇehi taṃ sacce patiṭṭhāpetvā idāni attano gurubhāvaṃ dassetuṃ gāthamāha –	497	
PA_atk-s05_14a1:4977	“Yasmā hi dhammaṃ puriso vijaññā, ye cassa kaṅkhaṃ vinayanti santo;	497	
PA_atk-s05_14a1:4978	Taṃ hissa dīpañca parāyaṇañca, na tena mittiṃ jirayetha pañño”ti.	497	
PA_atk-s05_14a1:4979_0	Tattha yasmāti yamhā purisā. Dhammanti kusalākusalajotakaṃ kāraṇaṃ. Vijaññāti vijāneyya.	4979	
PA_atk-s05_14a1:4979_1	Taṃ hissāti taṃ ācariyakulaṃ etassa puggalassa patiṭṭhānaṭṭhena dīpaṃ, uppanne bhaye	4979	
PA_atk-s05_14a1:4979_2	gantabbaṭṭhānaṭṭhena parāyaṇañca. Na tena mittinti tena ācariyapuggalena saha so	4979	
PA_atk-s05_14a1:4979_3	paṇḍito kenacipi kāraṇena mittiṃ na jīrayetha na vināseyya.	4979	
PA_atk-s05_14a1:4980_0	Evañca pana vatvā, “samma porisāda, guṇavantassa ācariyassa vacanaṃ nāma bhindituṃ	4980	
PA_atk-s05_14a1:4980_1	na vaṭṭati, ahañca taruṇakālepi tava piṭṭhiācariyo hutvā bahuṃ sikkhaṃ sikkhāpesiṃ,	4980	
PA_atk-s05_14a1:4980_2	idānipi buddhalīlāya satārahā gāthā te kathesiṃ, tena me vacanaṃ kātuṃ arahasī”ti	4980	
PA_atk-s05_14a1:4980_3	āha. Taṃ sutvā porisādo “ayaṃ sutasomo mayhaṃ ācariyo ceva paṇḍito ca, varo cassa	4980	
PA_atk-s05_14a1:4980_4	mayā dinno, kiṃ sakkā kātuṃ, ekasmiṃ attabhāve maraṇaṃ nāma dhuvaṃ, manussamaṃsaṃ	4980	
PA_atk-s05_14a1:4980_5	na khādissāmi, dassāmissa vara”nti assudhārāhi pavattamānāhi uṭṭhāya sutasomanarindassa	4980	
PA_atk-s05_14a1:4980_6	pādesu patitvā varaṃ dadamāno imaṃ gāthamāha –	4980	
PA_atk-s05_14a1:4982	“Addhā hi so bhakkho mama manāpo, etassa hetumhi vanaṃ paviṭṭho;	498	
PA_atk-s05_14a1:4983	Sace ca maṃ yācasi etamatthaṃ, etampi te samma varaṃ dadāmī”ti.	498	
PA_atk-s05_14a1:4984_0	Atha naṃ mahāsatto evamāha – “samma, sīle ṭhitassa maraṇampi varaṃ, gaṇhāmi, mahārāja,	4984	
PA_atk-s05_14a1:4984_1	tayā dinnaṃ varaṃ, ajja paṭṭhāya ariyapathe patiṭṭhitosi, evaṃ santepi taṃ yācāmi,	4984	
PA_atk-s05_14a1:4984_2	sace te mayi sineho atthi, pañca sīlāni gaṇha, mahārājā”ti. “Sādhu, samma, dehi me	4984	
PA_atk-s05_14a1:4984_3	sīlānī”ti. “Gaṇha mahārājā”ti. So mahāsattaṃ pañcapatiṭṭhitena vanditvā ekamantaṃ	4984	
PA_atk-s05_14a1:4984_4	nisīdi. Mahāsattopi naṃ pañcasīlesu patiṭṭhāpesi. Tasmiṃ khaṇe tattha sannipatitā	4984	
PA_atk-s05_14a1:4984_5	bhummā devā mahāsatte pītiṃ janetvā “avīcito yāva bhavaggā añño porisādaṃ manussamaṃsato	4984	
PA_atk-s05_14a1:4984_6	nivāretuṃ samattho nāma natthi, aho sutasomena dukkarataraṃ kata”nti mahantena saddena	4984	
PA_atk-s05_14a1:4984_7	vanaṃ unnādentā sādhukāraṃ adaṃsu. Tesaṃ saddaṃ sutvā cātumahārājikāti evaṃ yāva	4984	
PA_atk-s05_14a1:4984_8	brahmalokā ekakolāhalaṃ ahosi. Rukkhe laggitarājānopi taṃ devatānaṃ sādhukārasaddaṃ	4984	
PA_atk-s05_14a1:4984_9	suṇiṃsu. Rukkhadevatāpi sakavimāne ṭhitāva sādhukāramadāsi. Iti devatānaṃ saddova	4984	
PA_atk-s05_14a1:4984_10	sūyati, rūpaṃ na dissati. Devatānaṃ sādhukārasaddaṃ sutvā rājāno cintayiṃsu – “sutasomaṃ	49841	
PA_atk-s05_14a1:4984_11	nissāya no jīvitaṃ laddhaṃ, dukkaraṃ kataṃ sutasomena porisādaṃ damentenā”ti bodhisattassa	49841	
PA_atk-s05_14a1:4984_12	thutiṃ kariṃsu. Porisādo mahāsattassa pāde vanditvā ekamantaṃ aṭṭhāsi. Atha naṃ bodhisatto	49841	
PA_atk-s05_14a1:4984_13	– “samma, khattiye mocehī”ti āha. So cintesi “ahaṃ etesaṃ paccāmitto, ete mayā mocitā	49841	
PA_atk-s05_14a1:4984_14	‘gaṇhatha no paccāmitta’nti maṃ hiṃseyyuṃ, mayā jīvitaṃ cajantenapi na sakkā sutasomassa	49841	
PA_atk-s05_14a1:4984_15	santikā gahitaṃ sīlaṃ bhindituṃ, iminā saddhiyeva gantvā mocessāmi, evaṃ me bhayaṃ	49841	
PA_atk-s05_14a1:4984_16	na bhavissatī”ti. Atha bodhisattaṃ vanditvā, “sutasoma, ubhopi gantvā khattiye mocessāmā”ti vatvā gāthamāha –	49841	
PA_atk-s05_14a1:4986	“Satthā ca me hosi sakhā ca mesi, vacanampi te samma ahaṃ akāsiṃ;	498	
PA_atk-s05_14a1:4987	Tuvampi me samma karohi vākyaṃ, ubhopi gantvāna pamocayāmā”ti.	498	
PA_atk-s05_14a1:4988	Tattha satthāti saggamaggassa desitattā satthā ca, taruṇakālato paṭṭhāya sakhā ca.	498	
PA_atk-s05_14a1:4989	Atha naṃ bodhisatto āha –	498	
PA_atk-s05_14a1:4991	“Satthā ca te homi sakhā ca tyamhi, vacanampi me samma tuvaṃ akāsi;	499	
PA_atk-s05_14a1:4992	Ahampi te samma karomi vākyaṃ, ubhopi gantvāna pamocayāmā”ti.	499	
PA_atk-s05_14a1:4993	Evaṃ vatvā te upasaṅkamitvā āha –	499	
PA_atk-s05_14a1:4995	“Kammāsapādena viheṭhitattha, talāvutā assumukhā rudantā;	499	
PA_atk-s05_14a1:4996	Na jātu dubbhetha imassa rañño, saccappaṭiññaṃ me paṭissuṇāthā”ti.	499	
PA_atk-s05_14a1:4997_0	Tattha kammāsapādenāti idaṃ mahāsatto “ubhopi gantvāna pamocayāmā”ti sampaṭicchitvā	4997	
PA_atk-s05_14a1:4997_1	“khattiyā nāma mānathaddhā honti, muttamattāva ‘iminā mayaṃ viheṭhitamhā’ti porisādaṃ	4997	
PA_atk-s05_14a1:4997_2	potheyyumpi haneyyumpi, na kho panesa tesu dubbhissati, ahaṃ ekakova gantvā paṭiññaṃ	4997	
PA_atk-s05_14a1:4997_3	tāva nesaṃ gaṇhissāmī”ti cintetvā tattha gantvā te hatthatale āvunitvā aggapādaṅgulīhi	4997	
PA_atk-s05_14a1:4997_4	bhūmiṃ phusamānāhi rukkhasākhāsu olaggite vātappaharaṇakāle nāgadantesu olaggitakuraṇḍakadāmāni	4997	
PA_atk-s05_14a1:4997_5	viya samparivattante addasa. Tepi taṃ disvā “idānimhā mayaṃ arogā”ti ekappahāreneva	4997	
PA_atk-s05_14a1:4997_6	mahāviravaṃ raviṃsu. Atha ne mahāsatto “mā bhāyitthā”ti assāsetvā “mayā porisādo	4997	
PA_atk-s05_14a1:4997_7	damito, tumhākaṃ abhayaṃ gahitaṃ, tumhe pana me vacanaṃ karothā”ti vatvā evamāha.	4997	
PA_atk-s05_14a1:4997_8	Tattha na jātūti ekaṃseneva na dubbhetha.	4997	
PA_atk-s05_14a1:4998	Te āhaṃsu –	499	
PA_atk-s05_14a1:5000	“Kammāsapādena viheṭhitamhā, talāvutā assumukhā rudantā;	500	
PA_atk-s05_14a1:5001	Na jātu dubbhema imassa rañño, saccappaṭiññaṃ te paṭissuṇāmā”ti.	500	
PA_atk-s05_14a1:5002_0	Tattha paṭissuṇāmāti “evaṃ paṭiññaṃ adhivāsema sampaṭicchāma, apica kho pana mayaṃ	5002	
PA_atk-s05_14a1:5002_1	kilantā kathetuṃ na sakkoma, tumhe sabbasattānaṃ saraṇaṃ, tumheva kathetha, mayaṃ	5002	
PA_atk-s05_14a1:5002_2	vo vacanaṃ sutvā paṭiññaṃ dassāmā”ti.	5002	
PA_atk-s05_14a1:5003	Atha ne bodhisatto “tena hi paṭiññaṃ dethā”ti vatvā gāthamāha –	500	
PA_atk-s05_14a1:5005	“Yathā pitā vā atha vāpi mātā, anukampakā atthakāmā pajānaṃ,.	500	
PA_atk-s05_14a1:5006	Evameva vo hotu ayañca rājā, tumhe ca vo hotha yatheva puttā”ti.	500	
PA_atk-s05_14a1:5007	Atha naṃ tepi sampaṭicchamānā imaṃ gāthamāhaṃsu –	500	
PA_atk-s05_14a1:5009	“Yathā pitā vā atha vāpi mātā, anukampakā atthakāmā pajānaṃ;	500	
PA_atk-s05_14a1:5010	Evameva no hotu ayañca rājā, mayampi hessāma yatheva puttā”ti.	501	
PA_atk-s05_14a1:5011	Tattha tumhe ca voti vo-kāro nipātamattaṃ.	501	
PA_atk-s05_14a1:5012_0	Iti mahāsatto tesaṃ paṭiññaṃ gahetvā porisādaṃ pakkositvā “ehi, samma, khattiye mocehī”ti	5012	
PA_atk-s05_14a1:5012_1	āha. So khaggaṃ gahetvā ekassa rañño bandhanaṃ chindi. Rājā sattāhaṃ nirāhāro vedanappatto	5012	
PA_atk-s05_14a1:5012_2	saha bandhanachedā mucchito bhūmiyaṃ pati. Taṃ disvā mahāsatto kāruññaṃ katvā, “samma	5012	
PA_atk-s05_14a1:5012_3	porisāda, mā evaṃ chindī”ti ekaṃ rājānaṃ ubhohi hatthehi daḷhaṃ gahetvā ure katvā	5012	
PA_atk-s05_14a1:5012_4	“idāni bandhanaṃ chindāhī”ti āha. Porisādo khaggena chindi. Mahāsatto thāmasampannatāya	5012	
PA_atk-s05_14a1:5012_5	naṃ ure nipajjāpetvā orasaputtaṃ viya muducittena otāretvā bhūmiyaṃ nipajjāpesi.	5012	
PA_atk-s05_14a1:5012_6	Evaṃ sabbepi te bhūmiyaṃ nipajjāpetvā vaṇe dhovitvā dārakānaṃ kaṇṇato suttakaṃ viya	5012	
PA_atk-s05_14a1:5012_7	saṇikaṃ rajjuyo nikkaḍḍhitvā pubbalohitaṃ dhovitvā vaṇe niddose katvā, “samma porisāda,	5012	
PA_atk-s05_14a1:5012_8	ekaṃ rukkhatacaṃ pāsāṇe ghaṃsitvā āharā”ti āharāpetvā saccakiriyaṃ katvā tesaṃ hatthatalāni	5012	
PA_atk-s05_14a1:5012_9	makkhesi. Taṅkhaṇaññeva vaṇo phāsukaṃ ahosi. Porisādo taṇḍulaṃ gahetvā taralaṃ paci,	5012	
PA_atk-s05_14a1:5012_10	ubho janā parosataṃ khattiye pāyesuṃ. Iti te sabbeva santappitā, sūriyo atthaṅgato.	50121	
PA_atk-s05_14a1:5012_11	Punadivase pāto ca majjhanhike ca sāyañca taralameva pāyetvā tatiyadivase sasitthakayāguṃ	50121	
PA_atk-s05_14a1:5012_12	pāyesuṃ, tāvatā te arogā ahesuṃ.	50121	
PA_atk-s05_14a1:5013_0	Atha ne mahāsatto “gantuṃ sakkhissathā”ti pucchitvā “gacchāmā”ti vutte “ehi, samma	5013	
PA_atk-s05_14a1:5013_1	porisāda, sakaṃ raṭṭhaṃ gacchāmā”ti āha. So rodamāno tassa pādesu patitvā “tvaṃ,	5013	
PA_atk-s05_14a1:5013_2	samma, rājāno gahetvā gaccha, ahaṃ idheva vanamūlaphalāni khādanto vasissāmī”ti āha.	5013	
PA_atk-s05_14a1:5013_3	“Samma, idha kiṃ karissasi, ramaṇīyaṃ te raṭṭhaṃ, bārāṇasiyaṃ rajjaṃ kārehī”ti. “Samma	5013	
PA_atk-s05_14a1:5013_4	kiṃ kathesi, na sakkā mayā tattha gantuṃ, sakalanagaravāsino hi me verino, te ‘iminā	5013	
PA_atk-s05_14a1:5013_5	mayhaṃ mātā khāditā, mayhaṃ pitā, mayhaṃ bhātā’ti maṃ paribhāsissanti, ‘gaṇhatha	5013	
PA_atk-s05_14a1:5013_6	imaṃ cora’nti ekekadaṇḍena vā ekekaleḍḍunā vā maṃ jīvitā voropessanti, ahañca tumhākaṃ	5013	
PA_atk-s05_14a1:5013_7	santike sīlesu patiṭṭhito, jīvitahetupi na sakkā mayā paraṃ māretuṃ, tasmā nāhaṃ	5013	
PA_atk-s05_14a1:5013_8	gacchāmi, ahaṃ manussamaṃsato viratattā kittakaṃ jīvissāmi, idāni mama tumhākaṃ dassanaṃ	5013	
PA_atk-s05_14a1:5013_9	natthī”ti roditvā “gacchatha tumhe”ti āha. Atha mahāsatto tassa piṭṭhiṃ parimajjitvā,	5013	
PA_atk-s05_14a1:5013_10	“samma porisāda, mā cintayi, sutasomo nāmāhaṃ, mayā tādiso kakkhaḷo pharuso vinīto,	50131	
PA_atk-s05_14a1:5013_11	bārāṇasivāsikesu kiṃ vattabbaṃ atthi, ahaṃ taṃ tattha patiṭṭhāpessāmi, asakkonto	50131	
PA_atk-s05_14a1:5013_12	attano rajjaṃ dvidhā bhinditvā dassāmī”ti vatvā “tumhākampi nagare mama verino atthiyevā”ti	50131	
PA_atk-s05_14a1:5013_13	vutte “iminā mama vacanaṃ karontena dukkaraṃ kataṃ, yena kenaci upāyena porāṇakayase	50131	
PA_atk-s05_14a1:5013_14	patiṭṭhapetabbo esa mayā”ti cintetvā tassa palobhanatthāya nagarasampattiṃ vaṇṇento āha –	50131	
PA_atk-s05_14a1:5015	“Catuppadaṃ sakuṇañcāpi maṃsaṃ, sūdehi randhaṃ sukataṃ suniṭṭhitaṃ;	501	
PA_atk-s05_14a1:5016	Sudhaṃva indo paribhuñjiyāna, hitvā katheko ramasī araññe.	501	
PA_atk-s05_14a1:5018	“Tā khattiyā vellivilākamajjhā, alaṅkatā samparivārayitvā;	501	
PA_atk-s05_14a1:5019	Indaṃva devesu pamodayiṃsu, hitvā katheko ramasī araññe.	501	
PA_atk-s05_14a1:5021	“Tambūpadhāne bahugoṇakamhi, subhamhi sabbassayanamhi saṅge;	502	
PA_atk-s05_14a1:5022	Seyyassa majjhamhi sukhaṃ sayitvā	502	
PA_atk-s05_14a1:5023	Hitvā katheko ramasī araññe.	502	
PA_atk-s05_14a1:5025	“Pāṇissaraṃ kumbhathūṇaṃ nisīthe, athopi ve nippurisampi tūriyaṃ;	502	
PA_atk-s05_14a1:5026	Bahuṃ sugītañca suvāditañca, hitvā katheko ramasī araññe.	502	
PA_atk-s05_14a1:5028	“Uyyānasampannaṃ pahūtamālyaṃ, migājinūpetaṃ puraṃ surammaṃ;	502	
PA_atk-s05_14a1:5029	Hayehi nāgehi rathehupetaṃ, hitvā katheko ramasī araññe”ti.	502	
PA_atk-s05_14a1:5030_0	Tattha sukatanti nānappakārehi suṭṭhu kataṃ. Suniṭṭhitanti nānāsambhārayojanena suṭṭhu	5030	
PA_atk-s05_14a1:5030_1	niṭṭhitaṃ. Kathekoti kathaṃ eko. Ramasīti mūlaphalādīni khādanto kathaṃ ramissasi,	5030	
PA_atk-s05_14a1:5030_2	“ehi, mahārāja, gamissāmā”ti. Vellivilākamajjhāti ettha vellīti rāsi, vilākamajjhāti	5030	
PA_atk-s05_14a1:5030_3	vilaggamajjhā. Uttattaghanasuvaṇṇarāsipabhā ceva tanudīghamajjhā cāti dasseti. Devesūti	5030	
PA_atk-s05_14a1:5030_4	devalokesu accharā indaṃ viya ramaṇīye bārāṇasinagare pubbe taṃ pamodayiṃsu, tā hitvā	5030	
PA_atk-s05_14a1:5030_5	idha kiṃ karissasi, “ehi, samma, gacchāmā”ti. Tambūpadhāneti rattūpadhāne. Sabbassayanamhīti	5030	
PA_atk-s05_14a1:5030_6	sabbattharaṇatthate sayane. Saṅgeti anekabhūmike dassetvā addharattaaṅgayutte tattha	5030	
PA_atk-s05_14a1:5030_7	tvaṃ pubbe sayīti attho. Sukhanti tādisassa sayanassa majjhamhi sukhaṃ sayitvāna	5030	
PA_atk-s05_14a1:5030_8	idāni kathaṃ araññe ramissasi, “ehi gacchāma, sammā”ti. Nisītheti rattibhāge. Hitvāti	5030	
PA_atk-s05_14a1:5030_9	evarūpaṃ sampattiṃ chaḍḍetvā. Uyyānasampannaṃ pahūtamālyanti, mahārāja, tava uyyānasampannaṃ	5030	
PA_atk-s05_14a1:5030_10	nānāvidhapupphaṃ. Migājinūpetaṃ puraṃ surammanti taṃ uyyānaṃ migājinaṃ nāma nāmena,	50301	
PA_atk-s05_14a1:5030_11	tena upetaṃ purampi te suṭṭhu rammaṃ. Hitvāti evarūpaṃ manoramaṃ nagaraṃ chaḍḍetvā.	50301	
PA_atk-s05_14a1:5031_0	Iti mahāsatto “appeva nāmesa pubbe upabhuttaparibhogarasaṃ saritvā gantukāmo bhaveyyā”ti	5031	
PA_atk-s05_14a1:5031_1	paṭhamaṃ bhojanena palobhesi, dutiyaṃ kilesena, tatiyaṃ sayanena, catutthaṃ naccagītavāditena,	5031	
PA_atk-s05_14a1:5031_2	pañcamaṃ uyyānena ceva nagarena cāti imehi ettakehi palobhetvā “ehi, mahārāja, ahaṃ	5031	
PA_atk-s05_14a1:5031_3	taṃ ādāya gantvā bārāṇasiyaṃ patiṭṭhāpetvā pacchā sakaraṭṭhaṃ gamissāmi, sace bārāṇasirajjaṃ	5031	
PA_atk-s05_14a1:5031_4	na labhissasi, upaḍḍharajjaṃ te dassāmi, kiṃ te araññavāsena, mama vacanaṃ karohī”ti	5031	
PA_atk-s05_14a1:5031_5	āha. So tassa vacanaṃ sutvā gantukāmo hutvā “sutasomo mayhaṃ atthakāmo anukampako,	5031	
PA_atk-s05_14a1:5031_6	paṭhamaṃ maṃ kalyāṇe patiṭṭhāpetvā ‘idāni porāṇakayaseva patiṭṭhāpessāmī’ti vadati,	5031	
PA_atk-s05_14a1:5031_7	sakkhissati cesa patiṭṭhāpetuṃ, iminā saddhiṃyeva gantuṃ vaṭṭati, kiṃ me araññavāsenā”ti	5031	
PA_atk-s05_14a1:5031_8	cintetvā tuṭṭhacitto tassa guṇaṃ nissāya vaṇṇaṃ kathetukāmo “samma, sutasoma, kalyāṇamittasaṃsaggato	5031	
PA_atk-s05_14a1:5031_9	sādhutaraṃ, pāpamittasaṃsaggato vā pāpataraṃ nāma natthī”ti vatvā āha –	5031	
PA_atk-s05_14a1:5033	“Kāḷapakkhe yathā cando, hāyateva suve suve;	503	
PA_atk-s05_14a1:5034	Kāḷapakkhūpamo rāja, asataṃ hoti samāgamo.	503	
PA_atk-s05_14a1:5036	“Yathāhaṃ rasakamāgamma, sūdaṃ kāpurisādhamaṃ;	503	
PA_atk-s05_14a1:5037	Akāsiṃ pāpakaṃ kammaṃ, yena gacchāmi duggatiṃ.	503	
PA_atk-s05_14a1:5039	“Sukkapakkhe yathā cando, vaḍḍhateva suve suve;	503	
PA_atk-s05_14a1:5040	Sukkapakkhūpamo rāja, sataṃ hoti samāgamo.	504	
PA_atk-s05_14a1:5042	“Yathāhaṃ tuvamāgamma, sutasoma vijānahi;	504	
PA_atk-s05_14a1:5043	Kāhāmi kusalaṃ kammaṃ, yena gacchāmi suggatiṃ.	504	
PA_atk-s05_14a1:5045	“Thale yathā vāri janinda vuṭṭhaṃ, anaddhaneyyaṃ na ciraṭṭhitīkaṃ;	504	
PA_atk-s05_14a1:5046	Evampi hoti asataṃ samāgamo, anaddhaneyyo udakaṃ thaleva.	504	
PA_atk-s05_14a1:5048	“Sare yathā vāri janinda vuṭṭhaṃ, ciraṭṭhitīkaṃ naravīraseṭṭha;	504	
PA_atk-s05_14a1:5049	Evampi ve hoti sataṃ samāgamo, ciraṭṭhitīko udakaṃ sareva.	504	
PA_atk-s05_14a1:5051	“Abyāyiko hoti sataṃ samāgamo, yāvampi tiṭṭheyya tatheva hoti;	505	
PA_atk-s05_14a1:5052	Khippañhi veti asataṃ samāgamo, tasmā sataṃ dhammo asabbhi ārakā”ti.	505	
PA_atk-s05_14a1:5053_0	Tattha suve suveti divase divase. Anaddhaneyyanti na addhānakkhamaṃ. Sareti samudde.	5053	
PA_atk-s05_14a1:5053_1	Naravīraseṭṭhāti naresu vīriyena seṭṭha. Udakaṃ sarevāti samudde vuṭṭhaudakaṃ viya.	5053	
PA_atk-s05_14a1:5053_2	Abyāyikoti avigacchanako. Yāvampi tiṭṭheyyāti yattakaṃ kālaṃ jīvitaṃ tiṭṭheyya, tattakaṃ	5053	
PA_atk-s05_14a1:5053_3	kālaṃ tatheva hoti, na jīrati sappurisehi mittabhāvoti.	5053	
PA_atk-s05_14a1:5054_0	Iti porisādo sattahi gāthāhi mahāsattasseva vaṇṇaṃ kathesi. Mahāsattopi porisādañca	5054	
PA_atk-s05_14a1:5054_1	te ca rājāno gahetvā attano paccantagāmaṃ agamāsi. Paccantagāmavāsino mahāsattaṃ	5054	
PA_atk-s05_14a1:5054_2	disvā nagaraṃ gantvā amaccānaṃ ācikkhiṃsu. Amaccā balakāyaṃ ādāya gantvā parivārayiṃsu.	5054	
PA_atk-s05_14a1:5054_3	Mahāsatto tena parivārena bārāṇasirajjaṃ agamāsi. Antarāmagge janapadavāsino bodhisattassa	5054	
PA_atk-s05_14a1:5054_4	paṇṇākāraṃ datvā anugacchiṃsu, mahanto parivāro ahosi, tena saddhiṃ bārāṇasiṃ pāpuṇi.	5054	
PA_atk-s05_14a1:5054_5	Tadā porisādassa putto rājā hoti, senāpati kāḷahatthiyeva. Nāgarā rañño ārocayiṃsu	5054	
PA_atk-s05_14a1:5054_6	– “mahārāja, sutasomo kira porisādaṃ dametvā ādāya idhāgacchati, nagaramassa pavisituṃ	5054	
PA_atk-s05_14a1:5054_7	na dassāmā”ti sīghaṃ nagaradvārāni pidahitvā āvudhahatthā aṭṭhaṃsu. Mahāsatto dvārānaṃ	5054	
PA_atk-s05_14a1:5054_8	pihitabhāvaṃ ñatvā porisādañca parosatañca rājāno ohāya katipayehi amaccehi saddhiṃ	5054	
PA_atk-s05_14a1:5054_9	āgantvā “ahaṃ sutasomarājā, dvāraṃ vivarathā”ti āha. Purisā gantvā rañño ārocesuṃ.	5054	
PA_atk-s05_14a1:5054_10	So “khippaṃ vivarathā”ti vivarāpesi. Mahāsatto nagaraṃ pāvisi. Rājā ca kāḷahatthi	50541	
PA_atk-s05_14a1:5054_11	cassa paccuggamanaṃ katvā ādāya pāsādaṃ āropayiṃsu.	50541	
PA_atk-s05_14a1:5055_0	So rājapallaṅke nisīditvā porisādassa aggamahesiṃ sesāmacce ca pakkosāpetvā kāḷahatthiṃ	5055	
PA_atk-s05_14a1:5055_1	āha – “kāḷahatthi, kasmā rañño nagaraṃ pavisituṃ na dethā”ti? “So rajjaṃ kārento	5055	
PA_atk-s05_14a1:5055_2	imasmiṃ nagare bahū manusse khādi, khattiyehi akattabbaṃ kari, sakalajambudīpaṃ chiddamakāsi,	5055	
PA_atk-s05_14a1:5055_3	evarūpo pāpadhammo, tena kāraṇenā”ti. “Idāni ‘so evarūpaṃ karissatī’ti mā cintayittha,	5055	
PA_atk-s05_14a1:5055_4	ahaṃ taṃ dametvā sīlesu patiṭṭhāpesiṃ, jīvitahetupi kañci na viheṭhessati, natthi	5055	
PA_atk-s05_14a1:5055_5	vo tato bhayaṃ, evaṃ mā karittha, puttehi nāma mātāpitaro paṭijaggitabbā, mātāpituposakā	5055	
PA_atk-s05_14a1:5055_6	hi saggaṃ gacchanti, itare niraya”nti evaṃ so nicāsane nisinnassa puttarājassa ovādaṃ	5055	
PA_atk-s05_14a1:5055_7	datvā, “kāḷahatthi, tvaṃ rañño sahāyo ceva sevako ca, raññāpi mahante issariye patiṭṭhāpito,	5055	
PA_atk-s05_14a1:5055_8	tayāpi rañño atthaṃ carituṃ vaṭṭatī”ti senāpatimpi anusāsitvā, “devi, tvampi kulagehā	5055	
PA_atk-s05_14a1:5055_9	āgantvā tassa santike aggamahesiṭṭhānaṃ patvā puttadhītāhi vaḍḍhippattā, tayāpi tassa	5055	
PA_atk-s05_14a1:5055_10	atthaṃ carituṃ vaṭṭatī”ti deviyāpi ovādaṃ datvā tamevatthaṃ matthakaṃ pāpetuṃ dhammaṃ desento gāthā āha –	50551	
PA_atk-s05_14a1:5057	“Na so rājā yo ajeyyaṃ jināti, na so sakhā yo sakhāraṃ jināti;	505	
PA_atk-s05_14a1:5058	Na sā bhariyā yā patino na vibheti, na te puttā ye na bharanti jiṇṇaṃ.	505	
PA_atk-s05_14a1:5060	“Na sā sabhā yattha na santi santo, na te santo ye na bhaṇanti dhammaṃ;	506	
PA_atk-s05_14a1:5061	Rāgañca dosañca pahāya mohaṃ, dhammaṃ bhaṇantāva bhavanti santo.	506	
PA_atk-s05_14a1:5063	“Nābhāsamānaṃ jānanti, missaṃ bālehi paṇḍitaṃ;	506	
PA_atk-s05_14a1:5064	Bhāsamānañca jānanti, desentaṃ amataṃ padaṃ.	506	
PA_atk-s05_14a1:5066	“Bhāsaye jotaye dhammaṃ, paggaṇhe isinaṃ dhajaṃ;	506	
PA_atk-s05_14a1:5067	Subhāsitaddhajā isayo, dhammo hi isinaṃ dhajo”ti.	506	
PA_atk-s05_14a1:5068_0	Tattha ajeyyanti ajeyyā nāma mātāpitaro, te jinanto rājā nāma na hoti. Sace tvampi	5068	
PA_atk-s05_14a1:5068_1	pitu santakaṃ rajjaṃ labhitvā tassa paṭisattu hosi, akiccakārī nāma bhavissasi. Sakhāraṃ	5068	
PA_atk-s05_14a1:5068_2	jinātīti kūṭaḍḍena jināti. Sace tvaṃ, kāḷahatthi, raññā saddhiṃ mittadhammaṃ na pūresi,	5068	
PA_atk-s05_14a1:5068_3	adhammaṭṭho hutvā niraye nibbattissasi. Na vibhetīti na bhāyati. Sace tvaṃ rañño	5068	
PA_atk-s05_14a1:5068_4	na bhāyasi, bhariyādhamme ṭhitā nāma na hosi, akiccakārī nāma bhavissasi. Jiṇṇanti	5068	
PA_atk-s05_14a1:5068_5	mahallakaṃ. Tasmiñhi kāle abharantā puttā puttā nāma na honti.	5068	
PA_atk-s05_14a1:5069_0	Santoti paṇḍitā. Ye na bhaṇanti dhammanti ye pucchitā saccasabhāvaṃ na vadanti, na	5069	
PA_atk-s05_14a1:5069_1	te paṇḍitā nāma. Dhammaṃ bhaṇantāvāti ete rāgādayo pahāya parassa hitānukampakā hutvā	5069	
PA_atk-s05_14a1:5069_2	sabhāvaṃ bhaṇantāva paṇḍitā nāma honti. Nābhāsamānanti na abhāsamānaṃ. Amataṃ padanti	5069	
PA_atk-s05_14a1:5069_3	amatamahānibbānaṃ desentaṃ “paṇḍito”ti jānanti, teneva porisādo maṃ ñatvā pasannacitto	5069	
PA_atk-s05_14a1:5069_4	cattāro vare datvā pañcasu sīlesu patiṭṭhito. Bhāsayeti paṇḍito puriso dhammaṃ bhāseyya	5069	
PA_atk-s05_14a1:5069_5	joteyya, buddhādayo isayo yasmā dhammo etesaṃ dhajo, tasmā subhāsitaddhajā nāma subhāsitaṃ	5069	
PA_atk-s05_14a1:5069_6	paggaṇhanti, bālā pana subhāsitaṃ paggaṇhantā nāma natthīti.	5069	
PA_atk-s05_14a1:5070_0	Imassa dhammakathaṃ sutvā rājā ca senāpati ca devī ca tuṭṭhā “gacchāma, mahārāja,	5070	
PA_atk-s05_14a1:5070_1	ānemā”ti vatvā nagare bheriṃ carāpetvā nāgare sannipātetvā “tumhe mā bhāyittha, rājā	5070	
PA_atk-s05_14a1:5070_2	kira dhamme patiṭṭhito, etha naṃ ānemā”ti mahājanaṃ ādāya mahāsattaṃ purato katvā	5070	
PA_atk-s05_14a1:5070_3	rañño santikaṃ gantvā vanditvā kappake upaṭṭhāpetvā kappitakesamassuṃ nhātānulittapasādhitaṃ	5070	
PA_atk-s05_14a1:5070_4	rājānaṃ ratanarāsimhi ṭhapetvā abhisiñcitvā nagaraṃ pavesesuṃ. Porisādo rājā hutvā	5070	
PA_atk-s05_14a1:5070_5	parosatānaṃ khattiyānaṃ mahāsattassa ca mahāsakkāraṃ kāresi. “Sutasomanarindena kira	5070	
PA_atk-s05_14a1:5070_6	porisādaṃ dametvā rajje patiṭṭhāpito”ti sakalajambudīpe mahākolāhalaṃ udapādi. Indapatthanagaravāsinopi	5070	
PA_atk-s05_14a1:5070_7	“rājā no āgacchatū”ti dūtaṃ pahiṇiṃsu. So tattha māsamattaṃ vasitvā, “samma, gacchāmahaṃ,	5070	
PA_atk-s05_14a1:5070_8	tvaṃ appamatto hohi, nagaradvāresu ca majjhe cāti pañca dānasālāyo kārehi, dasa rājadhamme	5070	
PA_atk-s05_14a1:5070_9	akopetvā agatigamanaṃ pariharā”ti porisādaṃ ovadi. Parosatāhi rājadhānīhi balakāyo	5070	
PA_atk-s05_14a1:5070_10	yebhuyyena sannipati. So tena balakāyena parivuto bārāṇasito nikkhami. Porisādopi	50701	
PA_atk-s05_14a1:5070_11	nikkhamitvā upaḍḍhapathā nivatti. Mahāsatto avāhanānaṃ rājūnaṃ vāhanāni datvā uyyojesi.	50701	
PA_atk-s05_14a1:5070_12	Tepi rājāno tena saddhiṃ sammoditvā mahāsattaṃ vandanādīni katvā attano attano janapadaṃ agamiṃsu.	50701	
PA_atk-s05_14a1:5071_0	Mahāsattopi nagaraṃ patvā indapatthanagaravāsīhi devanagaraṃ viya alaṅkatanagaraṃ	5071	
PA_atk-s05_14a1:5071_1	pavisitvā mātāpitaro vanditvā madhurapaṭisanthāraṃ katvā mahātalaṃ abhiruhi. So dhammena	5071	
PA_atk-s05_14a1:5071_2	rajjaṃ kārento cintesi – “rukkhadevatā mayhaṃ bahūpakārā, balikammalābhamassā karissāmī”ti.	5071	
PA_atk-s05_14a1:5071_3	So tassa nigrodhassa avidūre mahantaṃ taḷākaṃ kāretvā bahūni kulāni pesetvā gāmaṃ	5071	
PA_atk-s05_14a1:5071_4	nivesesi. Gāmo mahā ahosi asītimattaāpaṇasahassapaṭimaṇḍito. Tampi rukkhamūlaṃ sākhantato	5071	
PA_atk-s05_14a1:5071_5	paṭṭhāya samatalaṃ kāretvā parikkhittavedikatoraṇadvārayuttaṃ akāsi, devatā abhippasīdi.	5071	
PA_atk-s05_14a1:5071_6	Kammāsapādassa damitaṭṭhāne nivuṭṭhattā pana so gāmo kammāsadammanigamo nāma jāto.	5071	
PA_atk-s05_14a1:5071_7	Tepi sabbe rājāno mahāsattassa ovāde ṭhatvā dānādīni puññāni katvā āyupariyosāne saggaṃ pūrayiṃsu.	5071	
PA_atk-s05_14a1:5072_0	Satthā imaṃ dhammadesanaṃ āharitvā saccāni pakāsetvā “na, bhikkhave, idānevāhaṃ aṅgulimālaṃ	5072	
PA_atk-s05_14a1:5072_1	damemi, pubbepesa mayā damitoyevā”ti vatvā jātakaṃ samodhānesi “tadā porisādo rājā	5072	
PA_atk-s05_14a1:5072_2	aṅgulimālo ahosi, kāḷahatthi sāriputto, nandabrāhmaṇo ānando, rukkhadevatā kassapo,	5072	
PA_atk-s05_14a1:5072_3	sakko anuruddho, sesarājāno buddhaparisā, mātāpitaro mahārājakulāni, sutasomarājā	5072	
PA_atk-s05_14a1:5072_4	pana ahameva ahosi”nti.	5072	
PA_atk-s05_14a1:5073	Mahāsutasomajātakavaṇṇanā pañcamā.	507	
PA_atk-s05_14a1:5074	Jātakuddānaṃ –	507	
PA_atk-s05_14a1:5075	Sumukho pana haṃsavaro ca mahā, sudhabhojaniko ca paro pavaro;	507	
PA_atk-s05_14a1:5076	Sakuṇāladijādhipativhayano, sutasomavaruttamasavhayanoti.	507	
PA_atk-s05_14a1:5077	Asītinipātavaṇṇanā niṭṭhitā.	507	
PA_atk-s05_14a1:5078	Pañcamo bhāgo niṭṭhito.	507	
