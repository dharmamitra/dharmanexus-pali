segmentnr	original	folio	analyzed
PA_pvr_17:0.1	Parivāra	0	
PA_pvr_17:0.2	17. Upālipañcaka	0	
PA_pvr_17:0.3	1. Anissitavagga	0	
PA_pvr_17:1.1	Tena samayena buddho bhagavā sāvatthiyaṁ viharati jetavane anāthapiṇḍikassa ārāme.	1	
PA_pvr_17:1.2	Atha kho āyasmā upāli yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	1	
PA_pvr_17:1.3	Ekamantaṁ nisinno kho āyasmā upāli bhagavantaṁ etadavoca—	1	
PA_pvr_17:1.4	“katihi nu kho, bhante, aṅgehi samannāgatena bhikkhunā yāvajīvaṁ nānissitena vatthabban”ti?	1	
PA_pvr_17:2.1	“Pañcahupāli, aṅgehi samannāgatena bhikkhunā yāvajīvaṁ nānissitena vatthabbaṁ.	2	
PA_pvr_17:2.2	Katamehi pañcahi?	2	
PA_pvr_17:2.3	Uposathaṁ na jānāti, uposathakammaṁ na jānāti, pātimokkhaṁ na jānāti, pātimokkhuddesaṁ na jānāti, ūnapañcavasso hoti—	2	
PA_pvr_17:2.4	imehi kho, upāli, pañcahaṅgehi samannāgatena bhikkhunā yāvajīvaṁ nānissitena vatthabbaṁ.	2	
PA_pvr_17:2.5	Pañcahupāli, aṅgehi samannāgatena bhikkhunā yāvajīvaṁ anissitena vatthabbaṁ.	2	
PA_pvr_17:2.6	Katamehi pañcahi?	2	
PA_pvr_17:2.7	Uposathaṁ jānāti, uposathakammaṁ jānāti, pātimokkhaṁ jānāti, pātimokkhuddesaṁ jānāti, pañcavasso vā hoti atirekapañcavasso vā—	2	
PA_pvr_17:2.8	imehi kho, upāli, pañcahaṅgehi samannāgatena bhikkhunā yāvajīvaṁ anissitena vatthabbaṁ.	2	
PA_pvr_17:3.1	Aparehipi, upāli, pañcahaṅgehi samannāgatena bhikkhunā yāvajīvaṁ nānissitena vatthabbaṁ.	3	
PA_pvr_17:3.2	Katamehi pañcahi?	3	
PA_pvr_17:3.3	Pavāraṇaṁ na jānāti, pavāraṇākammaṁ na jānāti, pātimokkhaṁ na jānāti, pātimokkhuddesaṁ na jānāti, ūnapañcavasso hoti—	3	
PA_pvr_17:3.4	imehi kho, upāli, pañcahaṅgehi samannāgatena bhikkhunā yāvajīvaṁ nānissitena vatthabbaṁ.	3	
PA_pvr_17:3.5	Pañcahupāli, aṅgehi samannāgatena bhikkhunā yāvajīvaṁ anissitena vatthabbaṁ.	3	
PA_pvr_17:3.6	Katamehi pañcahi?	3	
PA_pvr_17:3.7	Pavāraṇaṁ jānāti, pavāraṇākammaṁ jānāti, pātimokkhaṁ jānāti, pātimokkhuddesaṁ jānāti, pañcavasso vā hoti atirekapañcavasso vā—	3	
PA_pvr_17:3.8	imehi kho, upāli, pañcahaṅgehi samannāgatena bhikkhunā yāvajīvaṁ anissitena vatthabbaṁ.	3	
PA_pvr_17:4.1	Aparehipi, upāli, pañcahaṅgehi samannāgatena bhikkhunā yāvajīvaṁ nānissitena vatthabbaṁ.	4	
PA_pvr_17:4.2	Katamehi pañcahi?	4	
PA_pvr_17:4.3	Āpattānāpattiṁ na jānāti, lahukagarukaṁ āpattiṁ na jānāti, sāvasesānavasesaṁ āpattiṁ na jānāti, duṭṭhullāduṭṭhullaṁ āpattiṁ na jānāti, ūnapañcavasso hoti—	4	
PA_pvr_17:4.4	imehi kho, upāli, pañcahaṅgehi samannāgatena bhikkhunā yāvajīvaṁ nānissitena vatthabbaṁ.	4	
PA_pvr_17:4.5	Pañcahupāli, aṅgehi samannāgatena bhikkhunā yāvajīvaṁ anissitena vatthabbaṁ.	4	
PA_pvr_17:4.6	Katamehi pañcahi?	4	
PA_pvr_17:4.7	Āpattānāpattiṁ jānāti, lahukagarukaṁ āpattiṁ jānāti, sāvasesānavasesaṁ āpattiṁ jānāti, duṭṭhullāduṭṭhullaṁ āpattiṁ jānāti, pañcavasso vā hoti atirekapañcavasso vā—	4	
PA_pvr_17:4.8	imehi kho, upāli, pañcahaṅgehi samannāgatena bhikkhunā yāvajīvaṁ anissitena vatthabbaṁ”.	4	
PA_pvr_17:5.1	“Katihi nu kho, bhante, aṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo”ti?	5	
PA_pvr_17:6.1	“Pañcahupāli, aṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	6	
PA_pvr_17:6.2	Katamehi pañcahi?	6	
PA_pvr_17:6.3_0	Na paṭibalo hoti antevāsiṁ vā saddhivihāriṁ vā gilānaṁ upaṭṭhātuṁ vā upaṭṭhāpetuṁ	6	
PA_pvr_17:6.3_1	vā, anabhirataṁ vūpakāsetuṁ vā vūpakāsāpetuṁ vā, uppannaṁ kukkuccaṁ dhammato vinodetuṁ,	6	
PA_pvr_17:6.3_2	abhidhamme vinetuṁ, abhivinaye vinetuṁ—	6	
PA_pvr_17:6.4	imehi kho, upāli, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	6	
PA_pvr_17:6.5	Pañcahupāli, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	6	
PA_pvr_17:6.6	Katamehi pañcahi?	6	
PA_pvr_17:6.7_0	Paṭibalo hoti antevāsiṁ vā saddhivihāriṁ vā gilānaṁ upaṭṭhātuṁ vā upaṭṭhāpetuṁ vā,	6	
PA_pvr_17:6.7_1	anabhirataṁ vūpakāsetuṁ vā vūpakāsāpetuṁ vā, uppannaṁ kukkuccaṁ dhammato vinodetuṁ,	6	
PA_pvr_17:6.7_2	abhidhamme vinetuṁ, abhivinaye vinetuṁ—	6	
PA_pvr_17:6.8	imehi kho, upāli, pañcahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	6	
PA_pvr_17:7.1	Aparehipi, upāli, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	7	
PA_pvr_17:7.2	Katamehi pañcahi?	7	
PA_pvr_17:7.3_0	Na paṭibalo hoti antevāsiṁ vā saddhivihāriṁ vā abhisamācārikāya sikkhāya sikkhāpetuṁ,	7	
PA_pvr_17:7.3_1	ādibrahmacāriyakāya sikkhāya vinetuṁ, adhisīle vinetuṁ, adhicitte vinetuṁ, adhipaññāya vinetuṁ—	7	
PA_pvr_17:7.4	imehi kho, upāli, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	7	
PA_pvr_17:7.5	Pañcahupāli, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	7	
PA_pvr_17:7.6	Katamehi pañcahi?	7	
PA_pvr_17:7.7	Paṭibalo hoti antevāsiṁ vā saddhivihāriṁ vā abhisamācārikāya sikkhāya sikkhāpetuṁ, ādibrahmacāriyakāya sikkhāya vinetuṁ, adhisīle vinetuṁ, adhicitte vinetuṁ, adhipaññāya vinetuṁ—	7	
PA_pvr_17:7.8	imehi kho, upāli, pañcahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo”ti.	7	
PA_pvr_17:8.1	“Katihi nu kho, bhante, aṅgehi samannāgatassa bhikkhuno kammaṁ kātabban”ti?	8	
PA_pvr_17:9.1	Pañcahupāli, aṅgehi samannāgatassa bhikkhuno kammaṁ kātabbaṁ.	9	
PA_pvr_17:9.2	Katamehi pañcahi?	9	
PA_pvr_17:9.3	Alajjī ca hoti, bālo ca, apakatatto ca, micchādiṭṭhiko ca hoti, ājīvavipanno ca—	9	
PA_pvr_17:9.4	imehi kho, upāli, pañcahaṅgehi samannāgatassa bhikkhuno kammaṁ kātabbaṁ.	9	
PA_pvr_17:10.1	“Aparehipi, upāli, pañcahaṅgehi samannāgatassa bhikkhuno kammaṁ kātabbaṁ.	10	
PA_pvr_17:10.2	Katamehi pañcahi?	10	
PA_pvr_17:10.3	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti, micchādiṭṭhiko ca hoti, ājīvavipanno ca—	10	
PA_pvr_17:10.4	imehi kho, upāli, pañcahaṅgehi samannāgatassa bhikkhuno kammaṁ kātabbaṁ.	10	
PA_pvr_17:11.1	Aparehipi, upāli, pañcahaṅgehi samannāgatassa bhikkhuno kammaṁ kātabbaṁ.	11	
PA_pvr_17:11.2	Katamehi pañcahi?	11	
PA_pvr_17:11.3	Kāyikena davena samannāgato hoti, vācasikena davena samannāgato hoti, kāyikavācasikena davena samannāgato hoti, micchādiṭṭhiko ca hoti, ājīvavipanno ca—	11	
PA_pvr_17:11.4	imehi kho, upāli, pañcahaṅgehi samannāgatassa bhikkhuno kammaṁ kātabbaṁ.	11	
PA_pvr_17:12.1	Aparehipi, upāli, pañcahaṅgehi samannāgatassa bhikkhuno kammaṁ kātabbaṁ.	12	
PA_pvr_17:12.2	Katamehi pañcahi?	12	
PA_pvr_17:12.3	Kāyikena anācārena samannāgato hoti, vācasikena anācārena samannāgato hoti, kāyikavācasikena anācārena samannāgato hoti, micchādiṭṭhiko ca hoti, ājīvavipanno ca—	12	
PA_pvr_17:12.4	imehi kho, upāli, pañcahaṅgehi samannāgatassa bhikkhuno kammaṁ kātabbaṁ.	12	
PA_pvr_17:13.1	Aparehipi, upāli, pañcahaṅgehi samannāgatassa bhikkhuno kammaṁ kātabbaṁ.	13	
PA_pvr_17:13.2	Katamehi pañcahi?	13	
PA_pvr_17:13.3	Kāyikena upaghātikena samannāgato hoti, vācasikena upaghātikena samannāgato hoti, kāyikavācasikena upaghātikena samannāgato hoti, micchādiṭṭhiko ca hoti, ājīvavipanno ca—	13	
PA_pvr_17:13.4	imehi kho, upāli, pañcahaṅgehi samannāgatassa bhikkhuno kammaṁ kātabbaṁ.	13	
PA_pvr_17:14.1	Aparehipi, upāli, pañcahaṅgehi samannāgatassa bhikkhuno kammaṁ kātabbaṁ.	14	
PA_pvr_17:14.2	Katamehi pañcahi?	14	
PA_pvr_17:14.3	Kāyikena micchājīvena samannāgato hoti, vācasikena micchājīvena samannāgato hoti, kāyikavācasikena micchājīvena samannāgato hoti, micchādiṭṭhiko ca hoti, ājīvavipanno ca—	14	
PA_pvr_17:14.4	imehi kho, upāli, pañcahaṅgehi samannāgatassa bhikkhuno kammaṁ kātabbaṁ.	14	
PA_pvr_17:15.1	Aparehipi, upāli, pañcahaṅgehi samannāgatassa bhikkhuno kammaṁ kātabbaṁ.	15	
PA_pvr_17:15.2	Katamehi pañcahi?	15	
PA_pvr_17:15.3	Āpattiṁ āpanno kammakato upasampādeti, nissayaṁ deti, sāmaṇeraṁ upaṭṭhāpeti, bhikkhunovādakasammutiṁ sādiyati, sammatopi bhikkhuniyo ovadati—	15	
PA_pvr_17:15.4	imehi kho, upāli, pañcahaṅgehi samannāgatassa bhikkhuno kammaṁ kātabbaṁ.	15	
PA_pvr_17:16.1	Aparehipi, upāli, pañcahaṅgehi samannāgatassa bhikkhuno kammaṁ kātabbaṁ.	16	
PA_pvr_17:16.2	Katamehi pañcahi?	16	
PA_pvr_17:16.3	Yāya āpattiyā saṅghena kammaṁ kataṁ hoti taṁ āpattiṁ āpajjati, aññaṁ vā tādisikaṁ, tato vā pāpiṭṭhataraṁ, kammaṁ garahati, kammike garahati—	16	
PA_pvr_17:16.4	imehi kho, upāli, pañcahaṅgehi samannāgatassa bhikkhuno kammaṁ kātabbaṁ.	16	
PA_pvr_17:17.1	Aparehipi, upāli, pañcahaṅgehi samannāgatassa bhikkhuno kammaṁ kātabbaṁ.	17	
PA_pvr_17:17.2	Katamehi pañcahi?	17	
PA_pvr_17:17.3	Buddhassa avaṇṇaṁ bhāsati, dhammassa avaṇṇaṁ bhāsati, saṅghassa avaṇṇaṁ bhāsati, micchādiṭṭhiko ca hoti, ājīvavipanno ca—	17	
PA_pvr_17:17.4	imehi kho, upāli, pañcahaṅgehi samannāgatassa bhikkhuno kammaṁ kātabban”ti.	17	
PA_pvr_17:18.1	Anissitavaggo niṭṭhito paṭhamo.	18	
PA_pvr_17:19.1	Tassuddānaṁ	19	
PA_pvr_17:20.1	Uposathaṁ pavāraṇaṁ,	20	
PA_pvr_17:20.2	āpatti ca gilānakaṁ;	20	
PA_pvr_17:20.3	Abhisamācāralajjī ca,	20	
PA_pvr_17:20.4	adhisīle davena ca.	20	
PA_pvr_17:21.1	Anācāraṁ upaghāti,	21	
PA_pvr_17:21.2	micchā āpattimeva ca;	21	
PA_pvr_17:21.3	Yāyāpattiyā buddhassa,	21	
PA_pvr_17:21.4	paṭhamo vaggasaṅgahoti.	21	
PA_pvr_17:22.0	2. Nappaṭippassambhanavagga	22	
PA_pvr_17:22.1	“Katihi nu kho, bhante, aṅgehi samannāgatassa bhikkhuno kammaṁ nappaṭippassambhetabban”ti?	22	
PA_pvr_17:23.1	“Pañcahupāli, aṅgehi samannāgatassa bhikkhuno kammaṁ nappaṭippassambhetabbaṁ.	23	
PA_pvr_17:23.2	Katamehi pañcahi?	23	
PA_pvr_17:23.3	Āpattiṁ āpanno kammakato upasampādeti, nissayaṁ deti, sāmaṇeraṁ upaṭṭhāpeti, bhikkhunovādakasammutiṁ sādiyati, sammatopi bhikkhuniyo ovadati—	23	
PA_pvr_17:23.4	imehi kho, upāli, pañcahaṅgehi samannāgatassa bhikkhuno kammaṁ nappaṭippassambhetabbaṁ.	23	
PA_pvr_17:24.1	Aparehipi, upāli, pañcahaṅgehi samannāgatassa bhikkhuno kammaṁ nappaṭippassambhetabbaṁ.	24	
PA_pvr_17:24.2	Katamehi pañcahi?	24	
PA_pvr_17:24.3	Yāya āpattiyā saṅghena kammaṁ kataṁ hoti taṁ āpattiṁ āpajjati, aññaṁ vā tādisikaṁ, tato vā pāpiṭṭhataraṁ, kammaṁ garahati, kammike garahati—	24	
PA_pvr_17:24.4	imehi kho, upāli, pañcahaṅgehi samannāgatassa bhikkhuno kammaṁ nappaṭippassambhetabbaṁ.	24	
PA_pvr_17:25.1	Aparehipi, upāli, pañcahaṅgehi samannāgatassa bhikkhuno kammaṁ nappaṭippassambhetabbaṁ.	25	
PA_pvr_17:25.2	Katamehi pañcahi?	25	
PA_pvr_17:25.3	Buddhassa avaṇṇaṁ bhāsati, dhammassa avaṇṇaṁ bhāsati, saṅghassa avaṇṇaṁ bhāsati, micchādiṭṭhiko ca hoti, ājīvavipanno ca—	25	
PA_pvr_17:25.4	imehi kho, upāli, pañcahaṅgehi samannāgatassa bhikkhuno kammaṁ nappaṭippassambhetabbaṁ.	25	
PA_pvr_17:26.1	Aparehipi, upāli, pañcahaṅgehi samannāgatassa bhikkhuno kammaṁ nappaṭippassambhetabbaṁ.	26	
PA_pvr_17:26.2	Katamehi pañcahi?	26	
PA_pvr_17:26.3	Alajjī ca hoti, bālo ca, apakatatto ca, omaddakārako ca hoti, vattesu sikkhāya ca na paripūrakārī—	26	
PA_pvr_17:26.4	imehi kho, upāli, pañcahaṅgehi samannāgatassa bhikkhuno kammaṁ nappaṭippassambhetabban”ti.	26	
PA_pvr_17:27.1	“Saṅgāmāvacarena, bhante, bhikkhunā saṅghaṁ upasaṅkamantena kati dhamme ajjhattaṁ upaṭṭhāpetvā saṅgho upasaṅkamitabbo”ti?	27	
PA_pvr_17:28.1	“Saṅgāmāvacarena, upāli, bhikkhunā saṅghaṁ upasaṅkamantena pañca dhamme ajjhattaṁ upaṭṭhāpetvā saṅgho upasaṅkamitabbo.	28	
PA_pvr_17:28.2	Katame pañca?	28	
PA_pvr_17:28.3_0	Saṅgāmāvacarena, upāli, bhikkhunā saṅghaṁ upasaṅkamantena nīcacittena saṅgho upasaṅkamitabbo,	28	
PA_pvr_17:28.3_1	rajoharaṇasamena cittena, āsanakusalena bhavitabbaṁ nissajjakusalena, there bhikkhū	28	
PA_pvr_17:28.3_2	anupakhajjantena, nave bhikkhū āsanena appaṭibāhantena yathāpatirūpe āsane nisīditabbaṁ,	28	
PA_pvr_17:28.3_3	anānākathikena bhavitabbaṁ atiracchānakathikena, sāmaṁ vā dhammo bhāsitabbo, paro	28	
PA_pvr_17:28.3_4	vā ajjhesitabbo, ariyo vā tuṇhībhāvo nātimaññitabbo, sace, upāli, saṅgho samaggakaraṇīyāni kammāni karoti;	28	
PA_pvr_17:28.4	tatra ce, upāli, bhikkhuno nakkhamati, api diṭṭhāvikammaṁ katvā ñāpetabbā sāmaggī.	28	
PA_pvr_17:28.5	Taṁ kissahetu?	28	
PA_pvr_17:28.6	Māhaṁ saṅghena nānatto assanti.	28	
PA_pvr_17:28.7	Saṅgāmāvacarenupāli, bhikkhunā saṅghaṁ upasaṅkamantena ime pañca dhamme ajjhattaṁ upaṭṭhāpetvā saṅgho upasaṅkamitabbo”ti.	28	
PA_pvr_17:29.1	“Katihi nu kho, bhante, aṅgehi samannāgato bhikkhu saṅghe voharanto bahujanaakanto ca hoti bahujanaamanāpo ca bahujanaarucito cā”ti?	29	
PA_pvr_17:30.1	“Pañcahupāli, aṅgehi samannāgato bhikkhu saṅghe voharanto bahujanaakanto ca hoti bahujanaamanāpo ca bahujanarucito ca.	30	
PA_pvr_17:30.2	Katamehi pañcahi?	30	
PA_pvr_17:30.3	Ussitamantī ca hoti, nissitajappī ca, na ca bhāsānusandhikusalo hoti, na yathādhamme yathāvinaye yathāpattiyā codetā hoti, na yathādhamme yathāvinaye yathāpattiyā kāretā hoti—	30	
PA_pvr_17:30.4	imehi kho, upāli, pañcahaṅgehi samannāgato bhikkhu saṅghe voharanto bahujanaakanto ca hoti bahujanaamanāpo ca bahujanaarucito ca.	30	
PA_pvr_17:30.5	Pañcahupāli, aṅgehi samannāgato bhikkhu saṅghe voharanto bahujanakanto ca hoti bahujanamanāpo ca bahujanarucito ca.	30	
PA_pvr_17:30.6	Katamehi pañcahi?	30	
PA_pvr_17:30.7	Na ussitamantī ca hoti, na nissitajappī ca, bhāsānusandhikusalo ca hoti, yathādhamme yathāvinaye yathāpattiyā codetā hoti, yathādhamme yathāvinaye yathāpattiyā kāretā hoti—	30	
PA_pvr_17:30.8	imehi kho, upāli, pañcahaṅgehi samannāgato bhikkhu saṅghe voharanto bahujanakanto ca hoti bahujanamanāpo ca bahujanarucito ca.	30	
PA_pvr_17:31.1	Aparehipi, upāli, pañcahaṅgehi samannāgato bhikkhu saṅghe voharanto bahujanaakanto ca hoti bahujanaamanāpo ca bahujanaarucito ca.	31	
PA_pvr_17:31.2	Katamehi pañcahi?	31	
PA_pvr_17:31.3	Ussādetā ca hoti, apasādetā ca, adhammaṁ gaṇhāti, dhammaṁ paṭibāhati, samphañca bahuṁ bhāsati—	31	
PA_pvr_17:31.4	imehi kho, upāli, pañcahaṅgehi samannāgato bhikkhu saṅghe voharanto bahujanaakanto ca hoti bahujanaamanāpo ca bahujanaarucito ca.	31	
PA_pvr_17:31.5	Pañcahupāli, aṅgehi samannāgato bhikkhu saṅghe voharanto bahujanakanto ca hoti bahujanamanāpo ca bahujanarucito ca.	31	
PA_pvr_17:31.6	Katamehi pañcahi?	31	
PA_pvr_17:31.7	Na ussādetā ca hoti, na apasādetā ca, dhammaṁ gaṇhāti, adhammaṁ paṭibāhati, samphañca na bahuṁ bhāsati—	31	
PA_pvr_17:31.8	imehi kho, upāli, pañcahaṅgehi samannāgato bhikkhu saṅghe voharanto bahujanakanto ca hoti bahujanamanāpo ca bahujanarucito ca.	31	
PA_pvr_17:32.1	Aparehipi, upāli, pañcahaṅgehi samannāgato bhikkhu saṅghe voharanto bahujanaakanto ca hoti bahujanaamanāpo ca bahujanaarucito ca.	32	
PA_pvr_17:32.2	Katamehi pañcahi?	32	
PA_pvr_17:32.3_0	Pasayhapavattā hoti, anokāsakammaṁ kāretvā pavattā hoti, na yathādhamme yathāvinaye	32	
PA_pvr_17:32.3_1	yathāpattiyā codetā hoti, na yathādhamme yathāvinaye yathāpattiyā kāretā hoti, na	32	
PA_pvr_17:32.3_2	yathādiṭṭhiyā byākatā hoti—	32	
PA_pvr_17:32.4	imehi kho, upāli, pañcahaṅgehi samannāgato bhikkhu saṅghe voharanto bahujanaakanto ca hoti bahujanaamanāpo ca bahujanaarucito ca.	32	
PA_pvr_17:32.5	Pañcahupāli, aṅgehi samannāgato bhikkhu saṅghe voharanto bahujanakanto ca hoti bahujanamanāpo ca bahujanarucito ca.	32	
PA_pvr_17:32.6	Katamehi pañcahi?	32	
PA_pvr_17:32.7_0	Na pasayhapavattā hoti, okāsakammaṁ kāretvā pavattā hoti, yathādhamme yathāvinaye	32	
PA_pvr_17:32.7_1	yathāpattiyā codetā hoti, yathādhamme yathāvinaye yathāpattiyā kāretā hoti, yathādiṭṭhiyā byākatā hoti—	32	
PA_pvr_17:32.8	imehi kho, upāli, pañcahaṅgehi samannāgato bhikkhu saṅghe voharanto bahujanakanto ca hoti bahujanamanāpo ca bahujanarucito cā”ti.	32	
PA_pvr_17:33.1	“Kati nu kho, bhante, ānisaṁsā vinayapariyattiyā”ti?	33	
PA_pvr_17:34.1	“Pañcime, upāli, ānisaṁsā vinayapariyattiyā.	34	
PA_pvr_17:34.2	Katame pañca?	34	
PA_pvr_17:34.3_0	Attano sīlakkhandho sugutto hoti surakkhito, kukkuccapakatānaṁ paṭisaraṇaṁ hoti,	34	
PA_pvr_17:34.3_1	visārado saṅghamajjhe voharati, paccatthike sahadhammena suniggahitaṁ niggaṇhāti,	34	
PA_pvr_17:34.3_2	saddhammaṭṭhitiyā paṭipanno hoti—	34	
PA_pvr_17:34.4	imehi kho, upāli, pañcānisaṁsā vinayapariyattiyā”.	34	
PA_pvr_17:35.1	Nappaṭippassambhanavaggo niṭṭhito dutiyo.	35	
PA_pvr_17:36.1	Tassuddānaṁ	36	
PA_pvr_17:37.1	Āpanno yāyavaṇṇañca,	37	
PA_pvr_17:37.2	alajjī saṅgāmena ca;	37	
PA_pvr_17:37.3	Ussitā ussādetā ca,	37	
PA_pvr_17:37.4	pasayha pariyattiyāti.	37	
PA_pvr_17:38.1	Paṭhamayamakapaññatti.	38	
PA_pvr_17:39.0	3. Vohāravagga	39	
PA_pvr_17:39.1	“Katihi nu kho, bhante, aṅgehi samannāgatena bhikkhunā saṅghe na voharitabban”ti	39	
PA_pvr_17:40.1	“Pañcahupāli, aṅgehi samannāgatena bhikkhunā saṅghe na voharitabbaṁ.	40	
PA_pvr_17:40.2	Katamehi pañcahi?	40	
PA_pvr_17:40.3	Āpattiṁ na jānāti, āpattisamuṭṭhānaṁ na jānāti, āpattiyā payogaṁ na jānāti, āpattiyā vūpasamaṁ na jānāti, āpattiyā na vinicchayakusalo hoti—	40	
PA_pvr_17:40.4	imehi kho, upāli, pañcahaṅgehi samannāgatena bhikkhunā saṅghe na voharitabbaṁ.	40	
PA_pvr_17:40.5	Pañcahupāli, aṅgehi samannāgatena bhikkhunā saṅghe voharitabbaṁ.	40	
PA_pvr_17:40.6	Katamehi pañcahi?	40	
PA_pvr_17:40.7	Āpattiṁ jānāti, āpattisamuṭṭhānaṁ jānāti, āpattiyā payogaṁ jānāti, āpattiyā vūpasamaṁ jānāti, āpattiyā vinicchayakusalo hoti—	40	
PA_pvr_17:40.8	imehi kho, upāli, pañcahaṅgehi samannāgatena bhikkhunā saṅghe voharitabbaṁ.	40	
PA_pvr_17:41.1	Aparehipi, upāli, pañcahaṅgehi samannāgatena bhikkhunā saṅghe na voharitabbaṁ.	41	
PA_pvr_17:41.2	Katamehi pañcahi?	41	
PA_pvr_17:41.3	Adhikaraṇaṁ na jānāti, adhikaraṇasamuṭṭhānaṁ na jānāti, adhikaraṇassa payogaṁ na jānāti, adhikaraṇassa vūpasamaṁ na jānāti, adhikaraṇassa na vinicchayakusalo hoti—	41	
PA_pvr_17:41.4	imehi kho, upāli, pañcahaṅgehi samannāgatena bhikkhunā saṅghe na voharitabbaṁ.	41	
PA_pvr_17:41.5	Pañcahupāli, aṅgehi samannāgatena bhikkhunā saṅghe voharitabbaṁ.	41	
PA_pvr_17:41.6	Katamehi pañcahi?	41	
PA_pvr_17:41.7	Adhikaraṇaṁ jānāti, adhikaraṇasamuṭṭhānaṁ jānāti, adhikaraṇassa payogaṁ jānāti, adhikaraṇassa vūpasamaṁ jānāti, adhikaraṇassa vinicchayakusalo hoti—	41	
PA_pvr_17:41.8	imehi kho, upāli, pañcahaṅgehi samannāgatena bhikkhunā saṅghe voharitabbaṁ.	41	
PA_pvr_17:42.1	Aparehipi, upāli, pañcahaṅgehi samannāgatena bhikkhunā saṅghe na voharitabbaṁ.	42	
PA_pvr_17:42.2	Katamehi pañcahi?	42	
PA_pvr_17:42.3_0	Pasayhapavattā hoti, anokāsakammaṁ kāretvā pavattā hoti, na yathādhamme yathāvinaye	42	
PA_pvr_17:42.3_1	yathāpattiyā codetā hoti, na yathādhamme yathāvinaye yathāpattiyā kāretā hoti, na	42	
PA_pvr_17:42.3_2	yathādiṭṭhiyā byākatā hoti—	42	
PA_pvr_17:42.4	imehi kho, upāli, pañcahaṅgehi samannāgatena bhikkhunā saṅghe na voharitabbaṁ.	42	
PA_pvr_17:42.5	Pañcahupāli, aṅgehi samannāgatena bhikkhunā saṅghe voharitabbaṁ.	42	
PA_pvr_17:42.6	Katamehi pañcahi?	42	
PA_pvr_17:42.7_0	Na pasayhapavattā hoti, okāsakammaṁ kāretvā pavattā hoti, yathādhamme yathāvinaye	42	
PA_pvr_17:42.7_1	yathāpattiyā codetā hoti, yathādhamme yathāvinaye yathāpattiyā kāretā hoti, yathādiṭṭhiyā byākatā hoti—	42	
PA_pvr_17:42.8	imehi kho, upāli, pañcahaṅgehi samannāgatena bhikkhunā saṅghe voharitabbaṁ.	42	
PA_pvr_17:43.1	Aparehipi, upāli, pañcahaṅgehi samannāgatena bhikkhunā saṅghe na voharitabbaṁ.	43	
PA_pvr_17:43.2	Katamehi pañcahi?	43	
PA_pvr_17:43.3	Āpattānāpattiṁ na jānāti, lahukagarukaṁ āpattiṁ na jānāti, sāvasesānavasesaṁ āpattiṁ na jānāti, duṭṭhullāduṭṭhullaṁ āpattiṁ na jānāti, sappaṭikammaṁ appaṭikammaṁ āpattiṁ na jānāti—	43	
PA_pvr_17:43.4	imehi kho, upāli, pañcahaṅgehi samannāgatena bhikkhunā saṅghe na voharitabbaṁ.	43	
PA_pvr_17:43.5	Pañcahupāli, aṅgehi samannāgatena bhikkhunā saṅghe voharitabbaṁ.	43	
PA_pvr_17:43.6	Katamehi pañcahi?	43	
PA_pvr_17:43.7	Āpattānāpattiṁ jānāti, lahukagarukaṁ āpattiṁ jānāti, sāvasesānavasesaṁ āpattiṁ jānāti, duṭṭhullāduṭṭhullaṁ āpattiṁ jānāti, sappaṭikammaṁ appaṭikammaṁ āpattiṁ jānāti—	43	
PA_pvr_17:43.8	imehi kho, upāli, pañcahaṅgehi samannāgatena bhikkhunā saṅghe voharitabbaṁ.	43	
PA_pvr_17:44.1	Aparehipi, upāli, pañcahaṅgehi samannāgatena bhikkhunā saṅghe na voharitabbaṁ.	44	
PA_pvr_17:44.2	Katamehi pañcahi?	44	
PA_pvr_17:44.3	Kammaṁ na jānāti, kammassa karaṇaṁ na jānāti, kammassa vatthuṁ na jānāti, kammassa vattaṁ na jānāti, kammassa vūpasamaṁ na jānāti—	44	
PA_pvr_17:44.4	imehi kho, upāli, pañcahaṅgehi samannāgatena bhikkhunā saṅghe na voharitabbaṁ.	44	
PA_pvr_17:44.5	Pañcahupāli, aṅgehi samannāgatena bhikkhunā saṅghe voharitabbaṁ.	44	
PA_pvr_17:44.6	Katamehi pañcahi?	44	
PA_pvr_17:44.7	Kammaṁ jānāti, kammassa karaṇaṁ jānāti, kammassa vatthuṁ jānāti, kammassa vattaṁ jānāti, kammassa vūpasamaṁ jānāti—	44	
PA_pvr_17:44.8	imehi kho, upāli, pañcahaṅgehi samannāgatena bhikkhunā saṅghe voharitabbaṁ.	44	
PA_pvr_17:45.1	Aparehipi, upāli, pañcahaṅgehi samannāgatena bhikkhunā saṅghe na voharitabbaṁ.	45	
PA_pvr_17:45.2	Katamehi pañcahi?	45	
PA_pvr_17:45.3	Vatthuṁ na jānāti, nidānaṁ na jānāti, paññattiṁ na jānāti, padapaccābhaṭṭhaṁ na jānāti, anusandhivacanapathaṁ na jānāti—	45	
PA_pvr_17:45.4	imehi kho, upāli, pañcahaṅgehi samannāgatena bhikkhunā saṅghe na voharitabbaṁ.	45	
PA_pvr_17:45.5	Pañcahupāli, aṅgehi samannāgatena bhikkhunā saṅghe voharitabbaṁ.	45	
PA_pvr_17:45.6	Katamehi pañcahi?	45	
PA_pvr_17:45.7	Vatthuṁ jānāti, nidānaṁ jānāti, paññattiṁ jānāti, padapaccābhaṭṭhaṁ jānāti, anusandhivacanapathaṁ jānāti—	45	
PA_pvr_17:45.8	imehi kho, upāli, pañcahaṅgehi samannāgatena bhikkhunā saṅghe voharitabbaṁ.	45	
PA_pvr_17:46.1	Aparehipi, upāli, pañcahaṅgehi samannāgatena bhikkhunā saṅghe na voharitabbaṁ.	46	
PA_pvr_17:46.2	Katamehi pañcahi?	46	
PA_pvr_17:46.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, alajjī ca hoti—	46	
PA_pvr_17:46.4	imehi kho, upāli, pañcahaṅgehi samannāgatena bhikkhunā saṅghe na voharitabbaṁ.	46	
PA_pvr_17:46.5	Pañcahupāli, aṅgehi samannāgatena bhikkhunā saṅghe voharitabbaṁ.	46	
PA_pvr_17:46.6	Katamehi pañcahi?	46	
PA_pvr_17:46.7	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, lajjī ca hoti—	46	
PA_pvr_17:46.8	imehi kho, upāli, pañcahaṅgehi samannāgatena bhikkhunā saṅghe voharitabbaṁ.	46	
PA_pvr_17:47.1	Aparehipi, upāli, pañcahaṅgehi samannāgatena bhikkhunā saṅghe na voharitabbaṁ.	47	
PA_pvr_17:47.2	Katamehi pañcahi?	47	
PA_pvr_17:47.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, akusalo ca hoti vinaye—	47	
PA_pvr_17:47.4	imehi kho, upāli, pañcahaṅgehi samannāgatena bhikkhunā saṅghe na voharitabbaṁ.	47	
PA_pvr_17:47.5	Pañcahupāli, aṅgehi samannāgatena bhikkhunā saṅghe voharitabbaṁ.	47	
PA_pvr_17:47.6	Katamehi pañcahi?	47	
PA_pvr_17:47.7	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, kusalo ca hoti vinaye—	47	
PA_pvr_17:47.8	imehi kho, upāli, pañcahaṅgehi samannāgatena bhikkhunā saṅghe voharitabbaṁ.	47	
PA_pvr_17:48.1	Aparehipi, upāli, pañcahaṅgehi samannāgatena bhikkhunā saṅghe na voharitabbaṁ.	48	
PA_pvr_17:48.2	Katamehi pañcahi?	48	
PA_pvr_17:48.3	Ñattiṁ na jānāti, ñattiyā karaṇaṁ na jānāti, ñattiyā anussāvanaṁ na jānāti, ñattiyā samathaṁ na jānāti, ñattiyā vūpasamaṁ na jānāti—	48	
PA_pvr_17:48.4	imehi kho, upāli, pañcahaṅgehi samannāgatena bhikkhunā saṅghe na voharitabbaṁ.	48	
PA_pvr_17:48.5	Pañcahupāli, aṅgehi samannāgatena bhikkhunā saṅghe voharitabbaṁ.	48	
PA_pvr_17:48.6	Katamehi pañcahi?	48	
PA_pvr_17:48.7	Ñattiṁ jānāti, ñattiyā karaṇaṁ jānāti, ñattiyā anussāvanaṁ jānāti, ñattiyā samathaṁ jānāti, ñattiyā vūpasamaṁ jānāti—	48	
PA_pvr_17:48.8	imehi kho, upāli, pañcahaṅgehi samannāgatena bhikkhunā saṅghe voharitabbaṁ.	48	
PA_pvr_17:49.1	Aparehipi, upāli, pañcahaṅgehi samannāgatena bhikkhunā saṅghe na voharitabbaṁ.	49	
PA_pvr_17:49.2	Katamehi pañcahi?	49	
PA_pvr_17:49.3	Suttaṁ na jānāti, suttānulomaṁ na jānāti, vinayaṁ na jānāti, vinayānulomaṁ na jānāti, na ca ṭhānāṭhānakusalo hoti—	49	
PA_pvr_17:49.4	imehi kho, upāli, pañcahaṅgehi samannāgatena bhikkhunā saṅghe na voharitabbaṁ.	49	
PA_pvr_17:49.5	Pañcahupāli, aṅgehi samannāgatena bhikkhunā saṅghe voharitabbaṁ.	49	
PA_pvr_17:49.6	Katamehi pañcahi?	49	
PA_pvr_17:49.7	Suttaṁ jānāti, suttānulomaṁ jānāti, vinayaṁ jānāti, vinayānulomaṁ jānāti, ṭhānāṭhānakusalo ca hoti—	49	
PA_pvr_17:49.8	imehi kho, upāli, pañcahaṅgehi samannāgatena bhikkhunā saṅghe voharitabbaṁ.	49	
PA_pvr_17:50.1	Aparehipi, upāli, pañcahaṅgehi samannāgatena bhikkhunā saṅghe na voharitabbaṁ.	50	
PA_pvr_17:50.2	Katamehi pañcahi?	50	
PA_pvr_17:50.3	Dhammaṁ na jānāti, dhammānulomaṁ na jānāti, vinayaṁ na jānāti, vinayānulomaṁ na jānāti, na ca pubbāparakusalo hoti—	50	
PA_pvr_17:50.4	imehi kho, upāli, pañcahaṅgehi samannāgatena bhikkhunā saṅghe na voharitabbaṁ.	50	
PA_pvr_17:50.5	Pañcahupāli, aṅgehi samannāgatena bhikkhunā saṅghe voharitabbaṁ.	50	
PA_pvr_17:50.6	Katamehi pañcahi?	50	
PA_pvr_17:50.7	Dhammaṁ jānāti, dhammānulomaṁ jānāti, vinayaṁ jānāti, vinayānulomaṁ jānāti, pubbāparakusalo ca hoti—	50	
PA_pvr_17:50.8	imehi kho, upāli, pañcahaṅgehi samannāgatena bhikkhunā saṅghe voharitabban”ti.	50	
PA_pvr_17:51.1	Vohāravaggo niṭṭhito tatiyo.	51	
PA_pvr_17:52.1	Tassuddānaṁ	52	
PA_pvr_17:53.1	Āpatti adhikaraṇaṁ,	53	
PA_pvr_17:53.2	pasayhāpatti jānanā;	53	
PA_pvr_17:53.3	Kammaṁ vatthuṁ alajjī ca,	53	
PA_pvr_17:53.4	akusalo ca ñattiyā;	53	
PA_pvr_17:53.5	Suttaṁ na jānāti dhammaṁ,	53	
PA_pvr_17:53.6	tatiyo vaggasaṅgahoti.	53	
PA_pvr_17:54.0	4. Diṭṭhāvikammavagga	54	
PA_pvr_17:54.1	“Kati nu kho, bhante, adhammikā diṭṭhāvikammā”ti?	54	
PA_pvr_17:55.1	“Pañcime, upāli, adhammikā diṭṭhāvikammā.	55	
PA_pvr_17:55.2	Katame pañca?	55	
PA_pvr_17:55.3_0	Anāpattiyā diṭṭhiṁ āvi karoti, adesanāgāminiyā āpattiyā diṭṭhiṁ āvi karoti, desitāya	55	
PA_pvr_17:55.3_1	āpattiyā diṭṭhiṁ āvi karoti, catūhi pañcahi diṭṭhiṁ āvi karoti, mano mānasena diṭṭhiṁ āvi karoti—	55	
PA_pvr_17:55.4	ime kho, upāli, pañca adhammikā diṭṭhāvikammā.	55	
PA_pvr_17:56.1	Pañcime, upāli, dhammikā diṭṭhāvikammā.	56	
PA_pvr_17:56.2	Katame pañca?	56	
PA_pvr_17:56.3_0	Āpattiyā diṭṭhiṁ āvi karoti, desanāgāminiyā āpattiyā diṭṭhiṁ āvi karoti, adesitāya	56	
PA_pvr_17:56.3_1	āpattiyā diṭṭhiṁ āvi karoti, na catūhi pañcahi diṭṭhiṁ āvi karoti, na mano mānasena diṭṭhiṁ āvi karoti—	56	
PA_pvr_17:56.4	ime kho, upāli, pañca dhammikā diṭṭhāvikammā.	56	
PA_pvr_17:57.1	Aparepi, upāli, pañca adhammikā diṭṭhāvikammā.	57	
PA_pvr_17:57.2	Katame pañca?	57	
PA_pvr_17:57.3_0	Nānāsaṁvāsakassa santike diṭṭhiṁ āvi karoti, nānāsīmāya ṭhitassa santike diṭṭhiṁ	57	
PA_pvr_17:57.3_1	āvi karoti, apakatattassa santike diṭṭhiṁ āvi karoti, catūhi pañcahi diṭṭhiṁ āvi	57	
PA_pvr_17:57.3_2	karoti, mano mānasena diṭṭhiṁ āvi karoti—	57	
PA_pvr_17:57.4	ime kho, upāli, pañca adhammikā diṭṭhāvikammā.	57	
PA_pvr_17:58.1	Pañcime, upāli, dhammikā diṭṭhāvikammā.	58	
PA_pvr_17:58.2	Katame pañca?	58	
PA_pvr_17:58.3_0	Samānasaṁvāsakassa santike diṭṭhiṁ āvi karoti, samānasīmāya ṭhitassa santike diṭṭhiṁ	58	
PA_pvr_17:58.3_1	āvi karoti, pakatattassa santike diṭṭhiṁ āvi karoti, na catūhi pañcahi diṭṭhiṁ āvi	58	
PA_pvr_17:58.3_2	karoti, na mano mānasena diṭṭhiṁ āvi karoti—	58	
PA_pvr_17:58.4	ime kho, upāli, pañca dhammikā diṭṭhāvikammā”ti.	58	
PA_pvr_17:59.1	“Kati nu kho, bhante, adhammikā paṭiggahā”ti?	59	
PA_pvr_17:60.1	“Pañcime, upāli, adhammikā paṭiggahā.	60	
PA_pvr_17:60.2	Katame pañca?	60	
PA_pvr_17:60.3_0	Kāyena diyyamānaṁ kāyena appaṭiggahitaṁ, kāyena diyyamānaṁ kāyappaṭibaddhena appaṭiggahitaṁ,	60	
PA_pvr_17:60.3_1	kāyappaṭibaddhena diyyamānaṁ kāyena appaṭiggahitaṁ, kāyappaṭibaddhena diyyamānaṁ	60	
PA_pvr_17:60.3_2	kāyappaṭibaddhena appaṭiggahitaṁ, nissaggiyena diyyamānaṁ kāyena vā kāyappaṭibaddhena vā appaṭiggahitaṁ—	60	
PA_pvr_17:60.4	ime kho, upāli, pañca adhammikā paṭiggahā.	60	
PA_pvr_17:61.1	Pañcime, upāli, dhammikā paṭiggahā.	61	
PA_pvr_17:61.2	Katame pañca?	61	
PA_pvr_17:61.3_0	Kāyena diyyamānaṁ kāyena paṭiggahitaṁ, kāyena diyyamānaṁ kāyappaṭibaddhena paṭiggahitaṁ,	61	
PA_pvr_17:61.3_1	kāyappaṭibaddhena diyyamānaṁ kāyena paṭiggahitaṁ, kāyappaṭibaddhena diyyamānaṁ kāyappaṭibaddhena	61	
PA_pvr_17:61.3_2	paṭiggahitaṁ, nissaggiyena diyyamānaṁ kāyena vā kāyappaṭibaddhena vā paṭiggahitaṁ—	61	
PA_pvr_17:61.4	ime kho, upāli, pañca dhammikā paṭiggahā”ti.	61	
PA_pvr_17:62.1	“Kati nu kho, bhante, anatirittā”ti?	62	
PA_pvr_17:63.1	“Pañcime, upāli, anatirittā.	63	
PA_pvr_17:63.2	Katame pañca?	63	
PA_pvr_17:63.3	Akappiyakataṁ hoti, appaṭiggahitakataṁ hoti anuccāritakataṁ hoti, ahatthapāse kataṁ hoti, alametaṁ sabbanti avuttaṁ hoti—	63	
PA_pvr_17:63.4	ime kho, upāli, pañca anatirittā.	63	
PA_pvr_17:64.1	Pañcime, upāli, atirittā.	64	
PA_pvr_17:64.2	Katame pañca?	64	
PA_pvr_17:64.3	Kappiyakataṁ hoti, paṭiggahitakataṁ hoti, uccāritakataṁ hoti, hatthapāse kataṁ hoti, alametaṁ sabbanti vuttaṁ hoti—	64	
PA_pvr_17:64.4	ime kho, upāli, pañca atirittā”ti.	64	
PA_pvr_17:65.1	“Katihi nu kho, bhante, ākārehi pavāraṇā paññāyatī”ti?	65	
PA_pvr_17:66.1	“Pañcahupāli, ākārehi pavāraṇā paññāyati.	66	
PA_pvr_17:66.2	Katamehi pañcahi?	66	
PA_pvr_17:66.3	Asanaṁ paññāyati, bhojanaṁ paññāyati, hatthapāse ṭhito abhiharati, paṭikkhepo paññāyati—	66	
PA_pvr_17:66.4	imehi kho, upāli, pañcahākārehi pavāraṇā paññāyatī”ti.	66	
PA_pvr_17:67.1	“Kati nu kho, bhante, adhammikā paṭiññātakaraṇā”ti?	67	
PA_pvr_17:68.1	“Pañcime, upāli, adhammikā paṭiññātakaraṇā.	68	
PA_pvr_17:68.2	Katame pañca?	68	
PA_pvr_17:68.3	Bhikkhu pārājikaṁ ajjhāpanno hoti, pārājikena codiyamāno saṅghādisesaṁ ajjhāpanno paṭijānāti, taṁ saṅgho saṅghādisesena kāreti, adhammikaṁ paṭiññātakaraṇaṁ.	68	
PA_pvr_17:68.4	Bhikkhu pārājikaṁ ajjhāpanno hoti, pārājikena codiyamāno pācittiyaṁ …pe…	68	
PA_pvr_17:68.5	pāṭidesanīyaṁ …	68	
PA_pvr_17:68.6	dukkaṭaṁ ajjhāpanno paṭijānāti, taṁ saṅgho dukkaṭena kāreti, adhammikaṁ paṭiññātakaraṇaṁ.	68	
PA_pvr_17:68.7	Bhikkhu saṅghādisesaṁ …pe…	68	
PA_pvr_17:68.8	pācittiyaṁ …	68	
PA_pvr_17:68.9	pāṭidesanīyaṁ …	68	
PA_pvr_17:68.10	dukkaṭaṁ ajjhāpanno hoti. Dukkaṭena codiyamāno pārājikaṁ ajjhāpanno paṭijānāti, taṁ saṅgho pārājikena kāreti, adhammikaṁ paṭiññātakaraṇaṁ.	68	
PA_pvr_17:68.11	Bhikkhu dukkaṭaṁ ajjhāpanno hoti, dukkaṭena codiyamāno saṅghādisesaṁ …pe…	68	
PA_pvr_17:68.12	pācittiyaṁ …	68	
PA_pvr_17:68.13	pāṭidesanīyaṁ ajjhāpanno paṭijānāti, taṁ saṅgho pāṭidesanīyena kāreti, adhammikaṁ paṭiññātakaraṇaṁ.	68	
PA_pvr_17:68.14	Ime kho, upāli, pañca adhammikā paṭiññātakaraṇā.	68	
PA_pvr_17:69.1	Pañcime, upāli, dhammikā paṭiññātakaraṇā.	69	
PA_pvr_17:69.2	Katame pañca?	69	
PA_pvr_17:69.3	Bhikkhu pārājikaṁ ajjhāpanno hoti, pārājikena codiyamāno pārājikaṁ ajjhāpanno paṭijānāti, taṁ saṅgho pārājikena kāreti, dhammikaṁ paṭiññātakaraṇaṁ.	69	
PA_pvr_17:69.4	Bhikkhu saṅghādisesaṁ …pe…	69	
PA_pvr_17:69.5	pācittiyaṁ …	69	
PA_pvr_17:69.6	pāṭidesanīyaṁ …	69	
PA_pvr_17:69.7	dukkaṭaṁ ajjhāpanno hoti, dukkaṭena codiyamāno dukkaṭaṁ ajjhāpanno paṭijānāti, taṁ saṅgho dukkaṭena kāreti, dhammikaṁ paṭiññātakaraṇaṁ.	69	
PA_pvr_17:69.8	Ime kho, upāli, pañca dhammikā paṭiññātakaraṇā”ti.	69	
PA_pvr_17:70.1	“Katihi nu kho, bhante, aṅgehi samannāgatassa bhikkhuno okāsakammaṁ kārāpentassa nālaṁ okāsakammaṁ kātun”ti?	70	
PA_pvr_17:71.1	“Pañcahupāli, aṅgehi samannāgatassa bhikkhuno okāsakammaṁ kārāpentassa nālaṁ okāsakammaṁ kātuṁ.	71	
PA_pvr_17:71.2	Katamehi pañcahi?	71	
PA_pvr_17:71.3	Alajjī ca hoti, bālo ca, apakatatto ca, cāvanādhippāyo vattā hoti, no vuṭṭhānādhippāyo—	71	
PA_pvr_17:71.4	imehi kho, upāli, pañcahaṅgehi samannāgatassa bhikkhuno okāsakammaṁ kārāpentassa nālaṁ okāsakammaṁ kātuṁ.	71	
PA_pvr_17:72.1	Pañcahupāli, aṅgehi samannāgatassa bhikkhuno okāsakammaṁ kārāpentassa alaṁ okāsakammaṁ kātuṁ.	72	
PA_pvr_17:72.2	Katamehi pañcahi?	72	
PA_pvr_17:72.3	Lajjī ca hoti, paṇḍito ca, pakatatto ca, vuṭṭhānādhippāyo vattā hoti, no cāvanādhippāyo—	72	
PA_pvr_17:72.4	imehi kho, upāli, pañcahaṅgehi samannāgatassa bhikkhuno okāsakammaṁ kārāpentassa alaṁ okāsakammaṁ kātun”ti.	72	
PA_pvr_17:73.1	“Katihi nu kho, bhante, aṅgehi samannāgatena bhikkhunā saddhiṁ vinayo na sākacchitabbo”ti?	73	
PA_pvr_17:74.1	“Pañcahupāli, aṅgehi samannāgatena bhikkhunā saddhiṁ vinayo na sākacchitabbo.	74	
PA_pvr_17:74.2	Katamehi pañcahi?	74	
PA_pvr_17:74.3	Vatthuṁ na jānāti, nidānaṁ na jānāti, paññattiṁ na jānāti, padapaccābhaṭṭhaṁ na jānāti, anusandhivacanapathaṁ na jānāti—	74	
PA_pvr_17:74.4	imehi kho, upāli, pañcahaṅgehi samannāgatena bhikkhunā saddhiṁ vinayo na sākacchitabbo.	74	
PA_pvr_17:75.1	Pañcahupāli, aṅgehi samannāgatena bhikkhunā saddhiṁ vinayo sākacchitabbo.	75	
PA_pvr_17:75.2	Katamehi pañcahi?	75	
PA_pvr_17:75.3	Vatthuṁ jānāti, nidānaṁ jānāti, paññattiṁ jānāti, padapaccābhaṭṭhaṁ jānāti, anusandhivacanapathaṁ jānāti—	75	
PA_pvr_17:75.4	imehi kho, upāli, pañcahaṅgehi samannāgatena bhikkhunā saddhiṁ vinayo sākacchitabbo”ti.	75	
PA_pvr_17:76.1	“Kati nu kho, bhante, pañhāpucchā”ti?	76	
PA_pvr_17:77.1	“Pañcimā, upāli, pañhāpucchā.	77	
PA_pvr_17:77.2	Katamā pañca?	77	
PA_pvr_17:77.3_0	Mandattā momūhattā pañhaṁ pucchati, pāpiccho icchāpakato pañhaṁ pucchati, paribhavā	77	
PA_pvr_17:77.3_1	pañhaṁ pucchati, aññātukāmo pañhaṁ pucchati, sace me pañhaṁ puṭṭho sammadeva byākarissati	77	
PA_pvr_17:77.3_2	iccetaṁ kusalaṁ no ce pañhaṁ puṭṭho sammadeva byākarissati ahamassa sammadeva byākarissāmīti pañhaṁ pucchati—	77	
PA_pvr_17:77.4	imā kho, upāli, pañca pañhāpucchā”ti.	77	
PA_pvr_17:78.1	“Kati nu kho, bhante, aññabyākaraṇā”ti?	78	
PA_pvr_17:79.1	“Pañcime, upāli, aññabyākaraṇā.	79	
PA_pvr_17:79.2	Katame pañca?	79	
PA_pvr_17:79.3	Mandattā momūhattā aññaṁ byākaroti, pāpiccho icchāpakato aññaṁ byākaroti, ummādā cittakkhepā aññaṁ byākaroti, adhimānena aññaṁ byākaroti, bhūtaṁ aññaṁ byākaroti—	79	
PA_pvr_17:79.4	ime kho, upāli, pañca aññabyākaraṇā”ti.	79	
PA_pvr_17:80.1	“Kati nu kho, bhante, visuddhiyo”ti?	80	
PA_pvr_17:81.1	“Pañcimā, upāli, visuddhiyo.	81	
PA_pvr_17:81.2	Katamā pañca?	81	
PA_pvr_17:81.3_0	Nidānaṁ uddisitvā avasesaṁ sutena sāvetabbaṁ ayaṁ paṭhamā visuddhi, nidānaṁ uddisitvā	81	
PA_pvr_17:81.3_1	cattāri pārājikāni uddisitvā avasesaṁ sutena sāvetabbaṁ ayaṁ dutiyā visuddhi, nidānaṁ	81	
PA_pvr_17:81.3_2	uddisitvā cattāri pārājikāni uddisitvā terasa saṅghādisese uddisitvā avasesaṁ sutena	81	
PA_pvr_17:81.3_3	sāvetabbaṁ ayaṁ tatiyā visuddhi, nidānaṁ uddisitvā cattāri pārājikāni uddisitvā terasa	81	
PA_pvr_17:81.3_4	saṅghādisese uddisitvā dve aniyate uddisitvā avasesaṁ sutena sāvetabbaṁ ayaṁ catutthā	81	
PA_pvr_17:81.3_5	visuddhi, vitthāreneva pañcamī—	81	
PA_pvr_17:81.4	imā kho, upāli, pañca visuddhiyo”ti.	81	
PA_pvr_17:82.1	“Kati nu kho, bhante, bhojanā”ti?	82	
PA_pvr_17:83.1	“Pañcime, upāli, bhojanā.	83	
PA_pvr_17:83.2	Katame pañca?	83	
PA_pvr_17:83.3	Odano, kummāso, sattu, maccho, maṁsaṁ—	83	
PA_pvr_17:83.4	ime kho, upāli, pañca bhojanā”ti.	83	
PA_pvr_17:84.1	Diṭṭhāvikammavaggo niṭṭhito catuttho.	84	
PA_pvr_17:85.1	Tassuddānaṁ	85	
PA_pvr_17:86.1	Diṭṭhāvikammā apare,	86	
PA_pvr_17:86.2	paṭiggahānatirittā;	86	
PA_pvr_17:86.3	Pavāraṇā paṭiññātaṁ,	86	
PA_pvr_17:86.4	okāsaṁ sākacchena ca;	86	
PA_pvr_17:86.5	Pañhaṁ aññabyākaraṇā,	86	
PA_pvr_17:86.6	visuddhi cāpi bhojanāti.	86	
PA_pvr_17:87.0	5. Attādānavagga	87	
PA_pvr_17:87.1	“Codakena, bhante, bhikkhunā paraṁ codetukāmena kati dhamme ajjhattaṁ paccavekkhitvā paro codetabbo”ti?	87	
PA_pvr_17:88.1	“Codakenupāli, bhikkhunā paraṁ codetukāmena pañca dhamme ajjhattaṁ paccavekkhitvā paro codetabbo.	88	
PA_pvr_17:88.2	Katame pañca?	88	
PA_pvr_17:88.3	Codakenupāli, bhikkhunā paraṁ codetukāmena evaṁ paccavekkhitabbaṁ—	88	
PA_pvr_17:89.1	‘Parisuddhakāyasamācāro nu khomhi, parisuddhenamhi kāyasamācārena samannāgato acchiddena appaṭimaṁsena, saṁvijjati nu kho me eso dhammo udāhu no’ti.	89	
PA_pvr_17:89.2	No ce, upāli, bhikkhu parisuddhakāyasamācāro hoti, parisuddhena kāyasamācārena samannāgato acchiddena appaṭimaṁsena, tassa bhavanti vattāro—	89	
PA_pvr_17:89.3	‘iṅgha tāva āyasmā kāyikaṁ sikkhassū’ti itissa bhavanti vattāro.	89	
PA_pvr_17:90.1	Puna caparaṁ, upāli, codakena bhikkhunā paraṁ codetukāmena evaṁ paccavekkhitabbaṁ—	90	
PA_pvr_17:90.2	‘parisuddhavacīsamācāro nu khomhi, parisuddhenamhi vacīsamācārena samannāgato acchiddena appaṭimaṁsena, saṁvijjati nu kho me eso dhammo udāhu no’ti.	90	
PA_pvr_17:90.3	No ce, upāli, bhikkhu parisuddhavacīsamācāro hoti, parisuddhena vacīsamācārena samannāgato acchiddena appaṭimaṁsena, tassa bhavanti vattāro—	90	
PA_pvr_17:90.4	‘iṅgha tāva āyasmā vācasikaṁ sikkhassū’ti itissa bhavanti vattāro.	90	
PA_pvr_17:91.1	Puna caparaṁ, upāli, codakena bhikkhunā paraṁ codetukāmena evaṁ paccavekkhitabbaṁ—	91	
PA_pvr_17:91.2	‘mettaṁ nu kho me cittaṁ paccupaṭṭhitaṁ sabrahmacārīsu anāghātaṁ, saṁvijjati nu kho me eso dhammo udāhu no’ti.	91	
PA_pvr_17:91.3	No ce, upāli, bhikkhuno mettaṁ cittaṁ paccupaṭṭhitaṁ hoti sabrahmacārīsu anāghātaṁ, tassa bhavanti vattāro—	91	
PA_pvr_17:91.4	‘iṅgha tāva āyasmā sabrahmacārīsu mettaṁ cittaṁ upaṭṭhāpehī’ti itissa bhavanti vattāro.	91	
PA_pvr_17:92.1	Puna caparaṁ, upāli, codakena bhikkhunā paraṁ codetukāmena evaṁ paccavekkhitabbaṁ—	92	
PA_pvr_17:92.2_0	‘bahussuto nu khomhi sutadharo sutasannicayo, ye te dhammā ādikalyāṇā majjhekalyāṇā	92	
PA_pvr_17:92.2_1	pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ	92	
PA_pvr_17:92.2_2	abhivadanti, tathārūpā me dhammā bahussutā honti dhātā vacasā paricitā manasānupekkhitā	92	
PA_pvr_17:92.2_3	diṭṭhiyā suppaṭividdhā, saṁvijjati nu kho me eso dhammo udāhu no’ti.	92	
PA_pvr_17:92.3_0	No ce, upāli, bhikkhu bahussuto hoti sutadharo sutasannicayo, ye te dhammā ādikalyāṇā	92	
PA_pvr_17:92.3_1	majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ	92	
PA_pvr_17:92.3_2	brahmacariyaṁ abhivadanti, tathārūpassa dhammā na bahussutā honti dhātā vacasā paricitā	92	
PA_pvr_17:92.3_3	manasānupekkhitā diṭṭhiyā suppaṭividdhā, tassa bhavanti vattāro—	92	
PA_pvr_17:92.4	‘iṅgha tāva āyasmā āgamaṁ pariyāpuṇassū’ti itissa bhavanti vattāro.	92	
PA_pvr_17:93.1	Puna caparaṁ, upāli, codakena bhikkhunā paraṁ codetukāmena evaṁ paccavekkhitabbaṁ—	93	
PA_pvr_17:93.2	‘ubhayāni kho me pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso, saṁvijjati nu kho me eso dhammo udāhu no’ti.	93	
PA_pvr_17:93.3_0	No ce, upāli, bhikkhuno ubhayāni pātimokkhāni vitthārena svāgatāni honti suvibhattāni	93	
PA_pvr_17:93.3_1	suppavattīni suvinicchitāni suttaso anubyañjanaso, ‘idaṁ panāvuso kattha vuttaṁ bhagavatā’ti	93	
PA_pvr_17:93.3_2	iti puṭṭho na sampāyati, (…) tassa bhavanti vattāro—	93	
PA_pvr_17:93.4	‘iṅgha tāva āyasmā vinayaṁ pariyāpuṇassū’ti itissa bhavanti vattāro.	93	
PA_pvr_17:93.5	Codakenupāli, bhikkhunā paraṁ codetukāmena ime pañca dhamme ajjhattaṁ paccavekkhitvā paro codetabbo”ti.	93	
PA_pvr_17:94.1	“Codakena, bhante, bhikkhunā paraṁ codetukāmena kati dhamme ajjhattaṁ upaṭṭhāpetvā paro codetabbo”ti?	94	
PA_pvr_17:95.1	“Codakenupāli, bhikkhunā paraṁ codetukāmena pañca dhamme ajjhattaṁ upaṭṭhāpetvā paro codetabbo.	95	
PA_pvr_17:95.2	Katame pañca?	95	
PA_pvr_17:95.3	Kālena vakkhāmi no akālena, bhūtena vakkhāmi no abhūtena, saṇhena vakkhāmi no pharusena, atthasaṁhitena vakkhāmi no anatthasaṁhitena, mettācitto vakkhāmi no dosantaroti—	95	
PA_pvr_17:95.4	codakenupāli, bhikkhunā paraṁ codetukāmena ime pañca dhamme ajjhattaṁ upaṭṭhāpetvā paro codetabbo”ti.	95	
PA_pvr_17:96.1	“Codakena, bhante, bhikkhunā paraṁ codetukāmena kati dhamme ajjhattaṁ manasi karitvā paro codetabbo”ti?	96	
PA_pvr_17:97.1	“Codakenupāli, bhikkhunā paraṁ codetukāmena pañca dhamme ajjhattaṁ manasi karitvā paro codetabbo.	97	
PA_pvr_17:97.2	Katame pañca?	97	
PA_pvr_17:97.3	Kāruññatā, hitesitā, anukampatā, āpattivuṭṭhānatā, vinayapurekkhāratā—	97	
PA_pvr_17:97.4	codakenupāli, bhikkhunā paraṁ codetukāmena ime pañca dhamme ajjhattaṁ manasi karitvā paro codetabbo”ti.	97	
PA_pvr_17:98.1	“Katihi nu kho, bhante, aṅgehi samannāgatassa bhikkhuno okāsakammaṁ kārāpentassa nālaṁ okāsakammaṁ kātun”ti?	98	
PA_pvr_17:99.1	“Pañcahupāli, aṅgehi samannāgatassa bhikkhuno okāsakammaṁ kārāpentassa nālaṁ okāsakammaṁ kātuṁ.	99	
PA_pvr_17:99.2	Katamehi pañcahi?	99	
PA_pvr_17:99.3	Aparisuddhakāyasamācāro hoti, aparisuddhavacīsamācāro hoti, aparisuddhājīvo hoti, bālo hoti abyatto, na paṭibalo anuyuñjiyamāno anuyogaṁ dātuṁ—	99	
PA_pvr_17:99.4	imehi kho, upāli, pañcahaṅgehi samannāgatassa bhikkhuno okāsakammaṁ kārāpentassa nālaṁ okāsakammaṁ kātuṁ.	99	
PA_pvr_17:100.1	Pañcahupāli, aṅgehi samannāgatassa bhikkhuno okāsakammaṁ kārāpentassa alaṁ okāsakammaṁ kātuṁ.	100	
PA_pvr_17:100.2	Katamehi pañcahi?	100	
PA_pvr_17:100.3	Parisuddhakāyasamācāro hoti, parisuddhavacīsamācāro hoti, parisuddhājīvo hoti, paṇḍito hoti byatto paṭibalo anuyuñjiyamāno anuyogaṁ dātuṁ—	100	
PA_pvr_17:100.4	imehi kho, upāli, pañcahaṅgehi samannāgatassa bhikkhuno okāsakammaṁ kārāpentassa alaṁ okāsakammaṁ kātun”ti.	100	
PA_pvr_17:101.1	“Attādānaṁ ādātukāmena, bhante, bhikkhunā katihaṅgehi samannāgataṁ attādānaṁ ādātabban”ti?	101	
PA_pvr_17:102.1	“Attādānaṁ ādātukāmenupāli, bhikkhunā pañcaṅgasamannāgataṁ attādānaṁ ādātabbaṁ.	102	
PA_pvr_17:102.2	Katame pañca?	102	
PA_pvr_17:102.3	Attādānaṁ ādātukāmena, upāli, bhikkhunā evaṁ paccavekkhitabbaṁ—	102	
PA_pvr_17:102.4	‘yaṁ kho ahaṁ imaṁ attādānaṁ ādātukāmo, kālo nu kho imaṁ attādānaṁ ādātuṁ udāhu no’ti.	102	
PA_pvr_17:102.5	Sace, upāli, bhikkhu paccavekkhamāno evaṁ jānāti—	102	
PA_pvr_17:102.6	‘akālo imaṁ attādānaṁ ādātuṁ no kālo’ti, na taṁ, upāli, attādānaṁ ādātabbaṁ.	102	
PA_pvr_17:103.1	Sace panupāli, bhikkhu paccavekkhamāno evaṁ jānāti—	103	
PA_pvr_17:103.2	‘kālo imaṁ attādānaṁ ādātuṁ no akālo’ti, tenupāli, bhikkhunā uttari paccavekkhitabbaṁ—	103	
PA_pvr_17:103.3	‘yaṁ kho ahaṁ imaṁ attādānaṁ ādātukāmo bhūtaṁ nu kho idaṁ attādānaṁ udāhu no’ti.	103	
PA_pvr_17:103.4	Sace, upāli, bhikkhu paccavekkhamāno evaṁ jānāti—	103	
PA_pvr_17:103.5	‘abhūtaṁ idaṁ attādānaṁ no bhūtan’ti, na taṁ, upāli, attādānaṁ ādātabbaṁ.	103	
PA_pvr_17:104.1	Sace panupāli, bhikkhu paccavekkhamāno evaṁ jānāti—	104	
PA_pvr_17:104.2	‘bhūtaṁ idaṁ attādānaṁ no abhūtan’ti, tenupāli, bhikkhunā uttari paccavekkhitabbaṁ—	104	
PA_pvr_17:104.3	‘yaṁ kho ahaṁ imaṁ attādānaṁ ādātukāmo, atthasaṁhitaṁ nu kho idaṁ attādānaṁ udāhu no’ti.	104	
PA_pvr_17:104.4	Sace, upāli, bhikkhu paccavekkhamāno evaṁ jānāti—	104	
PA_pvr_17:104.5	‘anatthasaṁhitaṁ idaṁ attādānaṁ no atthasaṁhitan’ti, na taṁ, upāli, attādānaṁ ādātabbaṁ.	104	
PA_pvr_17:105.1	Sace panupāli, bhikkhu paccavekkhamāno evaṁ jānāti—	105	
PA_pvr_17:105.2	‘atthasaṁhitaṁ idaṁ attādānaṁ no anatthasaṁhitan’ti, tenupāli, bhikkhunā uttari paccavekkhitabbaṁ—	105	
PA_pvr_17:105.3	‘imaṁ kho ahaṁ attādānaṁ ādiyamāno labhissāmi sandiṭṭhe sambhatte bhikkhū dhammato vinayato pakkhe udāhu no’ti.	105	
PA_pvr_17:105.4	Sace, upāli, bhikkhu paccavekkhamāno evaṁ jānāti—	105	
PA_pvr_17:105.5	‘imaṁ kho ahaṁ attādānaṁ ādiyamāno na labhissāmi sandiṭṭhe sambhatte bhikkhū dhammato vinayato pakkhe’ti, na taṁ, upāli, attādānaṁ ādātabbaṁ.	105	
PA_pvr_17:106.1	Sace panupāli, bhikkhu paccavekkhamāno evaṁ jānāti—	106	
PA_pvr_17:106.2	‘idaṁ kho ahaṁ attādānaṁ ādiyamāno labhissāmi sandiṭṭhe sambhatte bhikkhū dhammato vinayato pakkhe’ti, tenupāli, bhikkhunā uttari paccavekkhitabbaṁ—	106	
PA_pvr_17:106.3	‘imaṁ kho me attādānaṁ ādiyato bhavissati saṅghassa tatonidānaṁ bhaṇḍanaṁ kalaho viggaho vivādo saṅghabhedo saṅgharāji saṅghavavatthānaṁ saṅghanānākaraṇaṁ udāhu no’ti.	106	
PA_pvr_17:106.4	Sace, upāli, bhikkhu paccavekkhamāno evaṁ jānāti—	106	
PA_pvr_17:106.5_0	‘imaṁ kho me attādānaṁ ādiyato bhavissati saṅghassa tatonidānaṁ bhaṇḍanaṁ kalaho	106	
PA_pvr_17:106.5_1	viggaho vivādo saṅghabhedo saṅgharāji saṅghavavatthānaṁ saṅghanānākaraṇan’ti, na	106	
PA_pvr_17:106.5_2	taṁ, upāli, attādānaṁ ādātabbaṁ.	106	
PA_pvr_17:107.1	Sace panupāli, bhikkhu paccavekkhamāno evaṁ jānāti—	107	
PA_pvr_17:107.2_0	‘imaṁ kho me attādānaṁ ādiyato na bhavissati saṅghassa tatonidānaṁ bhaṇḍanaṁ kalaho	107	
PA_pvr_17:107.2_1	viggaho vivādo saṅghabhedo saṅgharāji saṅghavavatthānaṁ saṅghanānākaraṇan’ti, taṁ	107	
PA_pvr_17:107.2_2	ādātabbaṁ, upāli, attādānaṁ.	107	
PA_pvr_17:107.3	Evaṁ pañcaṅgasamannāgataṁ kho, upāli, attādānaṁ ādinnaṁ pacchāpi avippaṭisārakaraṁ bhavissatī”ti.	107	
PA_pvr_17:108.1	“Katihi nu kho, bhante, aṅgehi samannāgato bhikkhu adhikaraṇajātānaṁ bhikkhūnaṁ bahūpakāro hotī”ti?	108	
PA_pvr_17:109.1	“Pañcahupāli, aṅgehi samannāgato bhikkhu adhikaraṇajātānaṁ bhikkhūnaṁ bahūpakāro hoti.	109	
PA_pvr_17:109.2	Katamehi pañcahi?	109	
PA_pvr_17:109.3	Sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu;	109	
PA_pvr_17:109.4	bahussuto hoti sutadharo sutasannicayo;	109	
PA_pvr_17:109.5_0	ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ	109	
PA_pvr_17:109.5_1	parisuddhaṁ brahmacariyaṁ abhivadanti tathārūpassa dhammā bahussutā honti dhātā vacasā	109	
PA_pvr_17:109.5_2	paricitā manasānupekkhitā diṭṭhiyā suppaṭividdhā, ubhayāni kho panassa pātimokkhāni	109	
PA_pvr_17:109.5_3	vitthārena svāgatāni honti suvibhattāni suppavattīni suvinicchitāni suttaso anubyañjanaso;	109	
PA_pvr_17:109.6	vinaye kho pana ṭhito hoti asaṁhīro;	109	
PA_pvr_17:109.7	paṭibalo hoti ubho atthapaccatthike assāsetuṁ saññāpetuṁ nijjhāpetuṁ pekkhetuṁ pasādetuṁ—	109	
PA_pvr_17:109.8	imehi kho, upāli, pañcahaṅgehi samannāgato bhikkhu adhikaraṇajātānaṁ bhikkhūnaṁ bahūpakāro hoti.	109	
PA_pvr_17:110.1	Aparehipi, upāli, pañcahaṅgehi samannāgato bhikkhu adhikaraṇajātānaṁ bhikkhūnaṁ bahūpakāro hoti.	110	
PA_pvr_17:110.2	Katamehi pañcahi?	110	
PA_pvr_17:110.3	Parisuddhakāyasamācāro hoti, parisuddhavacīsamācāro hoti, parisuddhājīvo hoti, paṇḍito hoti byatto, paṭibalo anuyuñjiyamāno anuyogaṁ dātuṁ—	110	
PA_pvr_17:110.4	imehi kho, upāli, pañcahaṅgehi samannāgato bhikkhu adhikaraṇajātānaṁ bhikkhūnaṁ bahūpakāro hoti.	110	
PA_pvr_17:111.1	Aparehipi, upāli, pañcahaṅgehi samannāgato bhikkhu adhikaraṇajātānaṁ bhikkhūnaṁ bahūpakāro hoti.	111	
PA_pvr_17:111.2	Katamehi pañcahi?	111	
PA_pvr_17:111.3	Vatthuṁ jānāti, nidānaṁ jānāti, paññattiṁ jānāti, padapaccābhaṭṭhaṁ jānāti, anusandhivacanapathaṁ jānāti—	111	
PA_pvr_17:111.4	imehi kho, upāli, pañcahaṅgehi samannāgato bhikkhu adhikaraṇajātānaṁ bhikkhūnaṁ bahūpakāro hotī”ti.	111	
PA_pvr_17:112.1	“Katihi nu kho, bhante, aṅgehi samannāgatena bhikkhunā nānuyuñjitabban”ti?	112	
PA_pvr_17:113.1	“Pañcahupāli, aṅgehi samannāgatena bhikkhunā nānuyuñjitabbaṁ.	113	
PA_pvr_17:113.2	Katamehi pañcahi?	113	
PA_pvr_17:113.3	Suttaṁ na jānāti, suttānulomaṁ na jānāti, vinayaṁ na jānāti, vinayānulomaṁ na jānāti, na ca ṭhānāṭhānakusalo hoti—	113	
PA_pvr_17:113.4	imehi kho, upāli, pañcahaṅgehi samannāgatena bhikkhunā nānuyuñjitabbaṁ.	113	
PA_pvr_17:114.1	Pañcahupāli, aṅgehi samannāgatena bhikkhunā anuyuñjitabbaṁ.	114	
PA_pvr_17:114.2	Katamehi pañcahi?	114	
PA_pvr_17:114.3	Suttaṁ jānāti, suttānulomaṁ jānāti, vinayaṁ jānāti, vinayānulomaṁ jānāti, ṭhānāṭhānakusalo ca hoti—	114	
PA_pvr_17:114.4	imehi kho, upāli, pañcahaṅgehi samannāgatena bhikkhunā anuyuñjitabbaṁ.	114	
PA_pvr_17:115.1	Aparehipi, upāli, pañcahaṅgehi samannāgatena bhikkhunā nānuyuñjitabbaṁ.	115	
PA_pvr_17:115.2	Katamehi pañcahi?	115	
PA_pvr_17:115.3	Dhammaṁ na jānāti, dhammānulomaṁ na jānāti, vinayaṁ na jānāti, vinayānulomaṁ na jānāti, na ca pubbāparakusalo hoti—	115	
PA_pvr_17:115.4	imehi kho, upāli, pañcahaṅgehi samannāgatena bhikkhunā nānuyuñjitabbaṁ.	115	
PA_pvr_17:116.1	Pañcahupāli, aṅgehi samannāgatena bhikkhunā anuyuñjitabbaṁ.	116	
PA_pvr_17:116.2	Katamehi pañcahi?	116	
PA_pvr_17:116.3	Dhammaṁ jānāti, dhammānulomaṁ jānāti, vinayaṁ jānāti, vinayānulomaṁ jānāti, pubbāparakusalo ca hoti—	116	
PA_pvr_17:116.4	imehi kho, upāli, pañcahaṅgehi samannāgatena bhikkhunā anuyuñjitabbaṁ.	116	
PA_pvr_17:117.1	Aparehipi, upāli, pañcahaṅgehi samannāgatena bhikkhunā nānuyuñjitabbaṁ.	117	
PA_pvr_17:117.2	Katamehi pañcahi?	117	
PA_pvr_17:117.3	Vatthuṁ na jānāti, nidānaṁ na jānāti, paññattiṁ na jānāti, padapaccābhaṭṭhaṁ na jānāti, anusandhivacanapathaṁ na jānāti—	117	
PA_pvr_17:117.4	imehi kho, upāli, pañcahaṅgehi samannāgatena bhikkhunā nānuyuñjitabbaṁ.	117	
PA_pvr_17:118.1	Pañcahupāli, aṅgehi samannāgatena bhikkhunā anuyuñjitabbaṁ.	118	
PA_pvr_17:118.2	Katamehi pañcahi?	118	
PA_pvr_17:118.3	Vatthuṁ jānāti, nidānaṁ jānāti, paññattiṁ jānāti, padapaccābhaṭṭhaṁ jānāti, anusandhivacanapathaṁ jānāti—	118	
PA_pvr_17:118.4	imehi kho, upāli, pañcahaṅgehi samannāgatena bhikkhunā anuyuñjitabbaṁ.	118	
PA_pvr_17:119.1	Aparehipi, upāli, pañcahaṅgehi samannāgatena bhikkhunā nānuyuñjitabbaṁ.	119	
PA_pvr_17:119.2	Katamehi pañcahi?	119	
PA_pvr_17:119.3	Āpattiṁ na jānāti, āpattisamuṭṭhānaṁ na jānāti, āpattiyā payogaṁ na jānāti, āpattiyā vūpasamaṁ na jānāti, āpattiyā na vinicchayakusalo hoti—	119	
PA_pvr_17:119.4	imehi kho, upāli, pañcahaṅgehi samannāgatena bhikkhunā nānuyuñjitabbaṁ.	119	
PA_pvr_17:120.1	Pañcahupāli, aṅgehi samannāgatena bhikkhunā anuyuñjitabbaṁ.	120	
PA_pvr_17:120.2	Katamehi pañcahi?	120	
PA_pvr_17:120.3	Āpattiṁ jānāti, āpattisamuṭṭhānaṁ jānāti, āpattiyā payogaṁ jānāti, āpattiyā vūpasamaṁ jānāti, āpattiyā vinicchayakusalo hoti—	120	
PA_pvr_17:120.4	imehi kho, upāli, pañcahaṅgehi samannāgatena bhikkhunā anuyuñjitabbaṁ.	120	
PA_pvr_17:121.1	Aparehipi, upāli, pañcahaṅgehi samannāgatena bhikkhunā nānuyuñjitabbaṁ.	121	
PA_pvr_17:121.2	Katamehi pañcahi?	121	
PA_pvr_17:121.3	Adhikaraṇaṁ na jānāti, adhikaraṇasamuṭṭhānaṁ na jānāti, adhikaraṇassa payogaṁ na jānāti, adhikaraṇassa vūpasamaṁ na jānāti, adhikaraṇassa na vinicchayakusalo hoti—	121	
PA_pvr_17:121.4	imehi kho, upāli, pañcahaṅgehi samannāgatena bhikkhunā nānuyuñjitabbaṁ.	121	
PA_pvr_17:122.1	Pañcahupāli, aṅgehi samannāgatena bhikkhunā anuyuñjitabbaṁ.	122	
PA_pvr_17:122.2	Katamehi pañcahi?	122	
PA_pvr_17:122.3	Adhikaraṇaṁ jānāti, adhikaraṇasamuṭṭhānaṁ jānāti, adhikaraṇassa payogaṁ jānāti, adhikaraṇassa vūpasamaṁ jānāti, adhikaraṇassa vinicchayakusalo hoti—	122	
PA_pvr_17:122.4	imehi kho, upāli, pañcahaṅgehi samannāgatena bhikkhunā anuyuñjitabban”ti.	122	
PA_pvr_17:123.1	Attādānavaggo niṭṭhito pañcamo.	123	
PA_pvr_17:124.1	Tassuddānaṁ	124	
PA_pvr_17:125.1	Parisuddhañca kālena,	125	
PA_pvr_17:125.2	Kāruññaṁ okāsena ca;	125	
PA_pvr_17:125.3	Attādānaṁ adhikaraṇaṁ,	125	
PA_pvr_17:125.4	Aparehipi vatthuñca;	125	
PA_pvr_17:125.5	Suttaṁ dhammaṁ puna vatthuñca,	125	
PA_pvr_17:125.6	Āpatti adhikaraṇena cāti.	125	
PA_pvr_17:126.0	6. Dhutaṅgavagga	126	
PA_pvr_17:126.1	“Kati nu kho, bhante, āraññikā”ti?	126	
PA_pvr_17:126.2	“Pañcime, upāli, āraññikā.	126	
PA_pvr_17:126.3	Katame pañca?	126	
PA_pvr_17:126.4_0	Mandattā momūhattā āraññiko hoti, pāpiccho icchāpakato āraññiko hoti, ummādā cittakkhepā	126	
PA_pvr_17:126.4_1	āraññiko hoti, vaṇṇitaṁ buddhehi buddhasāvakehīti āraññiko hoti, api ca appicchaññeva	126	
PA_pvr_17:126.4_2	nissāya santuṭṭhiññeva nissāya, sallekhaññeva nissāya pavivekaññeva nissāya idamatthitaññeva	126	
PA_pvr_17:126.4_3	nissāya āraññiko hoti—	126	
PA_pvr_17:126.5	ime kho, upāli, pañca āraññikā”ti.	126	
PA_pvr_17:127.1	“Kati nu kho, bhante, piṇḍapātikāti …pe…	127	
PA_pvr_17:127.2	kati nu kho, bhante, paṁsukūlikāti …pe…	127	
PA_pvr_17:127.3	kati nu kho, bhante, rukkhamūlikāti …pe…	127	
PA_pvr_17:127.4	kati nu kho, bhante, sosānikāti …pe…	127	
PA_pvr_17:127.5	kati nu kho, bhante, abbhokāsikāti …pe…	127	
PA_pvr_17:127.6	kati nu kho, bhante, tecīvarikāti …pe…	127	
PA_pvr_17:127.7	kati nu kho, bhante, sapadānacārikāti …pe…	127	
PA_pvr_17:127.8	kati nu kho, bhante, nesajjikāti …pe…	127	
PA_pvr_17:127.9	kati nu kho, bhante, yathāsanthatikāti …pe…	127	
PA_pvr_17:127.10	kati nu kho, bhante, ekāsanikāti …pe…	127	
PA_pvr_17:127.11	kati nu kho, bhante, khalupacchābhattikāti …pe…	127	
PA_pvr_17:127.12	kati nu kho, bhante, pattapiṇḍikā”ti?	127	
PA_pvr_17:127.13	“Pañcime, upāli, pattapiṇḍikā.	127	
PA_pvr_17:127.14	Katame pañca?	127	
PA_pvr_17:127.15_0	Mandattā momūhattā pattapiṇḍiko hoti, pāpiccho icchāpakato pattapiṇḍiko hoti, ummādā	127	
PA_pvr_17:127.15_1	cittakkhepā pattapiṇḍiko hoti, vaṇṇitaṁ buddhehi buddhasāvakehīti pattapiṇḍiko hoti,	127	
PA_pvr_17:127.15_2	api ca appicchaññeva nissāya santuṭṭhiññeva nissāya sallekhaññeva nissāya pavivekaññeva	127	
PA_pvr_17:127.15_3	nissāya idamatthitaññeva nissāya pattapiṇḍiko hoti—	127	
PA_pvr_17:127.16	ime kho, upāli, pañca pattapiṇḍikā”ti.	127	
PA_pvr_17:128.1	Dhutaṅgavaggo niṭṭhito chaṭṭho.	128	
PA_pvr_17:129.1	Tassuddānaṁ	129	
PA_pvr_17:130.1	Āraññiko piṇḍipaṁsu,	130	
PA_pvr_17:130.2	Rukkhasusānapañcamaṁ;	130	
PA_pvr_17:130.3	Abbho tecīvarañceva,	130	
PA_pvr_17:130.4	Sapadānanesajjikā;	130	
PA_pvr_17:130.5	Santhatekāsanañceva,	130	
PA_pvr_17:130.6	Khalupacchā pattapiṇḍikāti.	130	
PA_pvr_17:131.0	7. Musāvādavagga	131	
PA_pvr_17:131.1	“Kati nu kho, bhante, musāvādā”ti?	131	
PA_pvr_17:131.2	“Pañcime, upāli, musāvādā.	131	
PA_pvr_17:131.3	Katame pañca?	131	
PA_pvr_17:131.4	Atthi musāvādo pārājikagāmī, atthi musāvādo saṅghādisesagāmī, atthi musāvādo thullaccayagāmī, atthi musāvādo pācittiyagāmī, atthi musāvādo dukkaṭagāmī—	131	
PA_pvr_17:131.5	ime kho, upāli, pañca musāvādā”ti.	131	
PA_pvr_17:132.1_0	“Katihi nu kho, bhante, aṅgehi samannāgatassa bhikkhuno saṅghamajjhe uposathaṁ vā	132	
PA_pvr_17:132.1_1	pavāraṇaṁ vā ṭhapentassa—‘alaṁ, bhikkhu, mā bhaṇḍanaṁ, mā kalahaṁ, mā viggahaṁ, mā	132	
PA_pvr_17:132.1_2	vivādan’ti omadditvā saṅghena uposatho vā pavāraṇā vā kātabbā”ti?	132	
PA_pvr_17:133.1_0	“Pañcahupāli, aṅgehi samannāgatassa bhikkhuno saṅghamajjhe uposathaṁ vā pavāraṇaṁ	133	
PA_pvr_17:133.1_1	vā ṭhapentassa—‘alaṁ, bhikkhu, mā bhaṇḍanaṁ, mā kalahaṁ, mā viggahaṁ, mā vivādan’ti	133	
PA_pvr_17:133.1_2	omadditvā saṅghena uposatho vā pavāraṇā vā kātabbā.	133	
PA_pvr_17:133.2	Katamehi pañcahi?	133	
PA_pvr_17:133.3	Alajjī ca hoti, bālo ca, apakatatto ca, cāvanādhippāyo vattā hoti, no vuṭṭhānādhippāyo—	133	
PA_pvr_17:133.4	imehi kho, upāli, pañcahaṅgehi samannāgatassa bhikkhuno saṅghamajjhe uposathaṁ vā pavāraṇaṁ vā ṭhapentassa—	133	
PA_pvr_17:133.5	‘alaṁ, bhikkhu, mā bhaṇḍanaṁ, mā kalahaṁ, mā viggahaṁ, mā vivādan’ti omadditvā saṅghena uposatho vā pavāraṇā vā kātabbā.	133	
PA_pvr_17:134.1_0	Aparehipi, upāli, pañcahaṅgehi samannāgatassa bhikkhuno saṅghamajjhe uposathaṁ vā	134	
PA_pvr_17:134.1_1	pavāraṇaṁ vā ṭhapentassa—‘alaṁ, bhikkhu, mā bhaṇḍanaṁ, mā kalahaṁ, mā viggahaṁ, mā	134	
PA_pvr_17:134.1_2	vivādan’ti omadditvā saṅghena uposatho vā pavāraṇā vā kātabbā.	134	
PA_pvr_17:134.2	Katamehi pañcahi?	134	
PA_pvr_17:134.3	Aparisuddhakāyasamācāro hoti, aparisuddhavacīsamācāro hoti, aparisuddhājīvo hoti, bālo hoti abyatto, bhaṇḍanakārako hoti kalahakārako—	134	
PA_pvr_17:134.4_0	imehi kho, upāli, pañcahaṅgehi samannāgatassa bhikkhuno saṅghamajjhe uposathaṁ vā	134	
PA_pvr_17:134.4_1	pavāraṇaṁ vā ṭhapentassa—‘alaṁ, bhikkhu, mā bhaṇḍanaṁ, mā kalahaṁ, mā viggahaṁ, mā	134	
PA_pvr_17:134.4_2	vivādan’ti omadditvā saṅghena uposatho vā pavāraṇā vā kātabbā”ti.	134	
PA_pvr_17:135.1	“Katihi nu kho, bhante, aṅgehi samannāgatassa bhikkhuno anuyogo na dātabbo”ti?	135	
PA_pvr_17:136.1	“Pañcahupāli, aṅgehi samannāgatassa bhikkhuno anuyogo na dātabbo.	136	
PA_pvr_17:136.2	Katamehi pañcahi?	136	
PA_pvr_17:136.3	Āpattānāpattiṁ na jānāti, lahukagarukaṁ āpattiṁ na jānāti, sāvasesānavasesaṁ āpattiṁ na jānāti, duṭṭhullāduṭṭhullaṁ āpattiṁ na jānāti, sappaṭikammāpaṭikammaṁ āpattiṁ na jānāti—	136	
PA_pvr_17:136.4	imehi kho, upāli, pañcahaṅgehi samannāgatassa bhikkhuno anuyogo na dātabbo.	136	
PA_pvr_17:137.1	Pañcahupāli, aṅgehi samannāgatassa bhikkhuno anuyogo dātabbo.	137	
PA_pvr_17:137.2	Katamehi pañcahi?	137	
PA_pvr_17:137.3	Āpattānāpattiṁ jānāti, lahukagarukaṁ āpattiṁ jānāti, sāvasesānavasesaṁ āpattiṁ jānāti, duṭṭhullāduṭṭhullaṁ āpattiṁ jānāti, sappaṭikammāpaṭikammaṁ āpattiṁ jānāti—	137	
PA_pvr_17:137.4	imehi kho, upāli, pañcahaṅgehi samannāgatassa bhikkhuno anuyogo dātabbo”ti.	137	
PA_pvr_17:138.1	“Katihi nu kho, bhante, ākārehi bhikkhu āpattiṁ āpajjatī”ti?	138	
PA_pvr_17:138.2	“Pañcahupāli, ākārehi bhikkhu āpattiṁ āpajjati.	138	
PA_pvr_17:138.3	Katamehi pañcahi?	138	
PA_pvr_17:138.4	Alajjitā, aññāṇatā, kukkuccapakatatā, akappiye kappiyasaññitā, kappiye akappiyasaññitā—	138	
PA_pvr_17:138.5	imehi kho, upāli, pañcahākārehi bhikkhu āpattiṁ āpajjati.	138	
PA_pvr_17:139.1	Aparehipi, upāli, pañcahākārehi bhikkhu āpattiṁ āpajjati.	139	
PA_pvr_17:139.2	Katamehi pañcahi?	139	
PA_pvr_17:139.3	Adassanena, assavanena, pasuttakatā, tathāsaññī, satisammosā—	139	
PA_pvr_17:139.4	imehi kho, upāli, pañcahākārehi bhikkhu āpattiṁ āpajjatī”ti.	139	
PA_pvr_17:140.1	“Kati nu kho, bhante, verā”ti?	140	
PA_pvr_17:140.2	“Pañcime, upāli, verā.	140	
PA_pvr_17:140.3	Katame pañca?	140	
PA_pvr_17:140.4	Pāṇātipāto, adinnādānaṁ, kāmesumicchācāro, musāvādo, surāmerayamajjappamādaṭṭhānaṁ—	140	
PA_pvr_17:140.5	ime kho, upāli, pañca verā”ti.	140	
PA_pvr_17:141.1	“Kati nu kho, bhante, veramaṇiyo”ti?	141	
PA_pvr_17:141.2	“Pañcimā, upāli, veramaṇiyo.	141	
PA_pvr_17:141.3	Katamā pañca?	141	
PA_pvr_17:141.4	Pāṇātipātā veramaṇī, adinnādānā veramaṇī, kāmesumicchācārā veramaṇī, musāvādā veramaṇī, surāmerayamajjappamādaṭṭhānā veramaṇī—	141	
PA_pvr_17:141.5	imā kho, upāli, pañca veramaṇiyo”ti.	141	
PA_pvr_17:142.1	“Kati nu kho, bhante, byasanānī”ti?	142	
PA_pvr_17:142.2	“Pañcimāni, upāli, byasanāni.	142	
PA_pvr_17:142.3	Katamāni pañca?	142	
PA_pvr_17:142.4	Ñātibyasanaṁ, bhogabyasanaṁ, rogabyasanaṁ, sīlabyasanaṁ, diṭṭhibyasanaṁ—	142	
PA_pvr_17:142.5	imāni kho, upāli, pañca byasanānī”ti.	142	
PA_pvr_17:143.1	“Kati nu kho, bhante, sampadā”ti?	143	
PA_pvr_17:143.2	“Pañcimā, upāli, sampadā.	143	
PA_pvr_17:143.3	Katamā pañca?	143	
PA_pvr_17:143.4	Ñātisampadā, bhogasampadā, ārogyasampadā, sīlasampadā, diṭṭhisampadā—	143	
PA_pvr_17:143.5	imā kho, upāli, pañca sampadā”ti.	143	
PA_pvr_17:144.1	Musāvādavaggo niṭṭhito sattamo.	144	
PA_pvr_17:145.1	Tassuddānaṁ	145	
PA_pvr_17:146.1	Musāvādo ca omaddi,	146	
PA_pvr_17:146.2	aparehi anuyogo;	146	
PA_pvr_17:146.3	Āpattiñca aparehi,	146	
PA_pvr_17:146.4	verā veramaṇīpi ca;	146	
PA_pvr_17:146.5	Byasanaṁ sampadā ceva,	146	
PA_pvr_17:146.6	sattamo vaggasaṅgahoti.	146	
PA_pvr_17:147.0	8. Bhikkhunovādavagga	147	
PA_pvr_17:147.1	“Katihi nu kho, bhante, aṅgehi samannāgatassa bhikkhuno bhikkhunisaṅgheneva kammaṁ kātabban”ti?	147	
PA_pvr_17:148.1	“Pañcahupāli, aṅgehi samannāgatassa bhikkhuno bhikkhunisaṅgheneva kammaṁ kātabbaṁ, avandiyo so bhikkhu bhikkhunisaṅghena.	148	
PA_pvr_17:148.2	Katamehi pañcahi?	148	
PA_pvr_17:148.3	Vivaritvā kāyaṁ bhikkhunīnaṁ dasseti, ūruṁ dasseti, aṅgajātaṁ dasseti, ubho aṁsakūṭe dasseti, obhāsati, gihī sampayojeti—	148	
PA_pvr_17:148.4	imehi kho, upāli, pañcahaṅgehi samannāgatassa bhikkhuno bhikkhunisaṅgheneva kammaṁ kātabbaṁ.	148	
PA_pvr_17:148.5	Avandiyo so bhikkhu bhikkhunisaṅghena.	148	
PA_pvr_17:149.1	Aparehipi, upāli, pañcahaṅgehi samannāgatassa bhikkhuno bhikkhunisaṅgheneva kammaṁ kātabbaṁ, avandiyo so bhikkhu bhikkhunisaṅghena.	149	
PA_pvr_17:149.2	Katamehi pañcahi?	149	
PA_pvr_17:149.3	Bhikkhunīnaṁ alābhāya parisakkati, bhikkhunīnaṁ anatthāya parisakkati, bhikkhunīnaṁ avāsāya parisakkati, bhikkhuniyo akkosati paribhāsati, bhikkhū bhikkhunīhi bhedeti—	149	
PA_pvr_17:149.4	imehi kho, upāli, pañcahaṅgehi samannāgatassa bhikkhuno bhikkhunisaṅgheneva kammaṁ kātabbaṁ, avandiyo so bhikkhu bhikkhunisaṅghena.	149	
PA_pvr_17:150.1	Aparehipi, upāli, pañcahaṅgehi samannāgatassa bhikkhuno bhikkhunisaṅgheneva kammaṁ kātabbaṁ, avandiyo so bhikkhu bhikkhunisaṅghena.	150	
PA_pvr_17:150.2	Katamehi pañcahi?	150	
PA_pvr_17:150.3	Bhikkhunīnaṁ alābhāya parisakkati, bhikkhunīnaṁ anatthāya parisakkati, bhikkhunīnaṁ avāsāya parisakkati, bhikkhuniyo akkosati paribhāsati, bhikkhū bhikkhunīhi sampayojeti—	150	
PA_pvr_17:150.4	imehi kho, upāli, pañcahaṅgehi samannāgatassa bhikkhuno bhikkhunisaṅgheneva kammaṁ kātabbaṁ, avandiyo so bhikkhu bhikkhunisaṅghenā”ti.	150	
PA_pvr_17:151.1	“Katihi nu kho, bhante, aṅgehi samannāgatāya bhikkhuniyā kammaṁ kātabban”ti?	151	
PA_pvr_17:152.1	“Pañcahupāli, aṅgehi samannāgatāya bhikkhuniyā kammaṁ kātabbaṁ.	152	
PA_pvr_17:152.2	Katamehi pañcahi?	152	
PA_pvr_17:152.3	Vivaritvā kāyaṁ bhikkhūnaṁ dasseti, ūruṁ dasseti, aṅgajātaṁ dasseti, ubho aṁsakūṭe dasseti, obhāsati, gihī sampayojeti—	152	
PA_pvr_17:152.4	imehi kho, upāli, pañcahaṅgehi samannāgatāya bhikkhuniyā kammaṁ kātabbaṁ.	152	
PA_pvr_17:153.1	Aparehipi, upāli, pañcahaṅgehi samannāgatāya bhikkhuniyā kammaṁ kātabbaṁ.	153	
PA_pvr_17:153.2	Katamehi pañcahi?	153	
PA_pvr_17:153.3	Bhikkhūnaṁ alābhāya parisakkati, bhikkhūnaṁ anatthāya parisakkati, bhikkhūnaṁ avāsāya parisakkati, bhikkhū akkosati paribhāsati, bhikkhuniyo bhikkhūhi bhedeti—	153	
PA_pvr_17:153.4	imehi kho, upāli, pañcahaṅgehi samannāgatāya bhikkhuniyā kammaṁ kātabbaṁ.	153	
PA_pvr_17:154.1	Aparehipi, upāli, pañcahaṅgehi samannāgatāya bhikkhuniyā kammaṁ kātabbaṁ.	154	
PA_pvr_17:154.2	Katamehi pañcahi?	154	
PA_pvr_17:154.3	Bhikkhūnaṁ alābhāya parisakkati, bhikkhūnaṁ anatthāya parisakkati, bhikkhūnaṁ avāsāya parisakkati, bhikkhū akkosati paribhāsati, bhikkhuniyo bhikkhūhi sampayojeti—	154	
PA_pvr_17:154.4	imehi kho, upāli, pañcahaṅgehi samannāgatāya bhikkhuniyā kammaṁ kātabban”ti.	154	
PA_pvr_17:155.1	“Katihi nu kho, bhante, aṅgehi samannāgatena bhikkhunā bhikkhunīnaṁ ovādo na ṭhapetabbo”ti?	155	
PA_pvr_17:156.1	“Pañcahupāli, aṅgehi samannāgatena bhikkhunā bhikkhunīnaṁ ovādo na ṭhapetabbo.	156	
PA_pvr_17:156.2	Katamehi pañcahi?	156	
PA_pvr_17:156.3	Alajjī ca hoti, bālo ca, apakatatto ca, cāvanādhippāyo vattā hoti, no vuṭṭhānādhippāyo—	156	
PA_pvr_17:156.4	imehi kho, upāli, pañcahaṅgehi samannāgatena bhikkhunā bhikkhunīnaṁ ovādo na ṭhapetabbo.	156	
PA_pvr_17:157.1	Aparehipi, upāli, pañcahaṅgehi samannāgatena bhikkhunā bhikkhunīnaṁ ovādo na ṭhapetabbo.	157	
PA_pvr_17:157.2	Katamehi pañcahi?	157	
PA_pvr_17:157.3	Aparisuddhakāyasamācāro hoti, aparisuddhavacīsamācāro hoti, aparisuddhājīvo hoti, bālo hoti, abyatto, na paṭibalo anuyuñjiyamāno anuyogaṁ dātuṁ—	157	
PA_pvr_17:157.4	imehi kho, upāli, pañcahaṅgehi samannāgatena bhikkhunā bhikkhunīnaṁ ovādo na ṭhapetabbo.	157	
PA_pvr_17:158.1	Aparehipi, upāli, pañcahaṅgehi samannāgatena bhikkhunā bhikkhunīnaṁ ovādo na ṭhapetabbo.	158	
PA_pvr_17:158.2	Katamehi pañcahi?	158	
PA_pvr_17:158.3_0	Kāyikena anācārena samannāgato hoti, vācasikena anācārena samannāgato hoti, kāyikavācasikena	158	
PA_pvr_17:158.3_1	anācārena samannāgato hoti, bhikkhunīnaṁ akkosakaparibhāsako hoti, bhikkhunīhi saddhiṁ	158	
PA_pvr_17:158.3_2	saṁsaṭṭho viharati ananulomikena saṁsaggena—	158	
PA_pvr_17:158.4	imehi kho, upāli, pañcahaṅgehi samannāgatena bhikkhunā bhikkhunīnaṁ ovādo na ṭhapetabbo.	158	
PA_pvr_17:159.1	Aparehipi, upāli, pañcahaṅgehi samannāgatena bhikkhunā bhikkhunīnaṁ ovādo na ṭhapetabbo.	159	
PA_pvr_17:159.2	Katamehi pañcahi?	159	
PA_pvr_17:159.3	Alajjī ca hoti, bālo ca, apakatatto ca, bhaṇḍanakārako ca hoti kalahakārako, sikkhāya ca na paripūrikārī—	159	
PA_pvr_17:159.4	imehi kho, upāli, pañcahaṅgehi samannāgatena bhikkhunā bhikkhunīnaṁ ovādo na ṭhapetabbo”ti.	159	
PA_pvr_17:160.1	“Katihi nu kho, bhante, aṅgehi samannāgatena bhikkhunā bhikkhunīnaṁ ovādo na gahetabbo”ti?	160	
PA_pvr_17:161.1	“Pañcahupāli, aṅgehi samannāgatena bhikkhunā bhikkhunīnaṁ ovādo na gahetabbo.	161	
PA_pvr_17:161.2	Katamehi pañcahi?	161	
PA_pvr_17:161.3_0	Kāyikena anācārena samannāgato hoti, vācasikena anācārena samannāgato hoti, kāyikavācasikena	161	
PA_pvr_17:161.3_1	anācārena samannāgato hoti, bhikkhunīnaṁ akkosakaparibhāsako hoti, bhikkhunīhi saddhiṁ	161	
PA_pvr_17:161.3_2	saṁsaṭṭho viharati ananulomikena saṁsaggena—	161	
PA_pvr_17:161.4	imehi kho, upāli, pañcahaṅgehi samannāgatena bhikkhunā bhikkhunīnaṁ ovādo na gahetabbo.	161	
PA_pvr_17:162.1	Aparehipi, upāli, pañcahaṅgehi samannāgatena bhikkhunā bhikkhunīnaṁ ovādo na gahetabbo.	162	
PA_pvr_17:162.2	Katamehi pañcahi?	162	
PA_pvr_17:162.3	Alajjī ca hoti, bālo ca, apakatatto ca, gamiko vā hoti, gilāno vā—	162	
PA_pvr_17:162.4	imehi kho, upāli, pañcahaṅgehi samannāgatena bhikkhunā bhikkhunīnaṁ ovādo na gahetabbo”ti.	162	
PA_pvr_17:163.1	“Katihi nu kho, bhante, aṅgehi samannāgatena bhikkhunā saddhiṁ na sākacchitabbo”ti?	163	
PA_pvr_17:164.1	“Pañcahupāli, aṅgehi samannāgatena bhikkhunā saddhiṁ na sākacchitabbo.	164	
PA_pvr_17:164.2	Katamehi pañcahi?	164	
PA_pvr_17:164.3_0	Na asekkhena sīlakkhandhena samannāgato hoti, na asekkhena samādhikkhandhena samannāgato	164	
PA_pvr_17:164.3_1	hoti, na asekkhena paññākkhandhena samannāgato hoti, na asekkhena vimuttikkhandhena	164	
PA_pvr_17:164.3_2	samannāgato hoti, na asekkhena vimuttiñāṇadassanakkhandhena samannāgato hoti—	164	
PA_pvr_17:164.4	imehi kho, upāli, pañcahaṅgehi samannāgatena bhikkhunā saddhiṁ na sākacchitabbo.	164	
PA_pvr_17:164.5	Pañcahupāli, aṅgehi samannāgatena bhikkhunā saddhiṁ sākacchitabbo.	164	
PA_pvr_17:164.6	Katamehi pañcahi?	164	
PA_pvr_17:164.7_0	Asekkhena sīlakkhandhena samannāgato hoti, asekkhena samādhikkhandhena samannāgato	164	
PA_pvr_17:164.7_1	hoti, asekkhena paññākkhandhena samannāgato hoti, asekkhena vimuttikkhandhena samannāgato	164	
PA_pvr_17:164.7_2	hoti, asekkhena vimuttiñāṇadassanakkhandhena samannāgato hoti—	164	
PA_pvr_17:164.8	imehi kho, upāli, pañcahaṅgehi samannāgatena bhikkhunā saddhiṁ sākacchitabbo.	164	
PA_pvr_17:165.1	Aparehipi, upāli, pañcahaṅgehi samannāgatena bhikkhunā saddhiṁ na sākacchitabbo.	165	
PA_pvr_17:165.2	Katamehi pañcahi?	165	
PA_pvr_17:165.3	Na atthapaṭisambhidāpatto hoti, na dhammapaṭisambhidāpatto hoti, na niruttipaṭisambhidāpatto hoti, na paṭibhānapaṭisambhidāpatto hoti, yathāvimuttaṁ cittaṁ na paccavekkhitā—	165	
PA_pvr_17:165.4	imehi kho, upāli, pañcahaṅgehi samannāgatena bhikkhunā saddhiṁ na sākacchitabbo.	165	
PA_pvr_17:165.5	Pañcahupāli, aṅgehi samannāgatena bhikkhunā saddhiṁ sākacchitabbo.	165	
PA_pvr_17:165.6	Katamehi pañcahi?	165	
PA_pvr_17:165.7	Atthapaṭisambhidāpatto hoti, dhammapaṭisambhidāpatto hoti, niruttipaṭisambhidāpatto hoti, paṭibhānapaṭisambhidāpatto hoti, yathāvimuttaṁ cittaṁ paccavekkhitā—	165	
PA_pvr_17:165.8	imehi kho, upāli, pañcahaṅgehi samannāgatena bhikkhunā saddhiṁ sākacchitabbo”ti.	165	
PA_pvr_17:166.1	Bhikkhunovādavaggo niṭṭhito aṭṭhamo.	166	
PA_pvr_17:167.1	Tassuddānaṁ	167	
PA_pvr_17:168.1	Bhikkhunīheva kātabbaṁ,	168	
PA_pvr_17:168.2	aparehi tathā duve;	168	
PA_pvr_17:168.3	Bhikkhunīnaṁ tayo kammā,	168	
PA_pvr_17:168.4	na ṭhapetabbā dve dukā;	168	
PA_pvr_17:168.5	Na gahetabbā dve vuttā,	168	
PA_pvr_17:168.6	sākacchāsu ca dve dukāti.	168	
PA_pvr_17:169.0	9. Ubbāhikavagga	169	
PA_pvr_17:169.1	“Katihi nu kho, bhante, aṅgehi samannāgato bhikkhu ubbāhikāya na sammannitabbo”ti?	169	
PA_pvr_17:170.1	“Pañcahupāli, aṅgehi samannāgato bhikkhu ubbāhikāya na sammannitabbo.	170	
PA_pvr_17:170.2	Katamehi pañcahi?	170	
PA_pvr_17:170.3	Na atthakusalo hoti, na dhammakusalo hoti, na niruttikusalo hoti, na byañjanakusalo hoti, na pubbāparakusalo hoti—	170	
PA_pvr_17:170.4	imehi kho, upāli, pañcahaṅgehi samannāgato bhikkhu ubbāhikāya na sammannitabbo.	170	
PA_pvr_17:170.5	Pañcahupāli, aṅgehi samannāgato bhikkhu ubbāhikāya sammannitabbo.	170	
PA_pvr_17:170.6	Katamehi pañcahi?	170	
PA_pvr_17:170.7	Atthakusalo hoti, dhammakusalo hoti, niruttikusalo hoti, byañjanakusalo hoti, pubbāparakusalo hoti—	170	
PA_pvr_17:170.8	imehi kho, upāli, pañcahaṅgehi samannāgato bhikkhu ubbāhikāya sammannitabbo.	170	
PA_pvr_17:171.1	Aparehipi, upāli, pañcahaṅgehi samannāgato bhikkhu ubbāhikāya na sammannitabbo.	171	
PA_pvr_17:171.2	Katamehi pañcahi?	171	
PA_pvr_17:171.3	Kodhano hoti kodhābhibhūto, makkhī hoti makkhābhibhūto, paḷāsī hoti paḷāsābhibhūto, issukī hoti issābhibhūto, sandiṭṭhiparāmāsī hoti ādhānaggāhī duppaṭinissaggī—	171	
PA_pvr_17:171.4	imehi kho, upāli, pañcahaṅgehi samannāgato bhikkhu ubbāhikāya na sammannitabbo.	171	
PA_pvr_17:171.5	Pañcahupāli, aṅgehi samannāgato bhikkhu ubbāhikāya sammannitabbo.	171	
PA_pvr_17:171.6	Katamehi pañcahi?	171	
PA_pvr_17:171.7_0	Na kodhano hoti na kodhābhibhūto, na makkhī hoti na makkhābhibhūto, na paḷāsī hoti	171	
PA_pvr_17:171.7_1	na paḷāsābhibhūto, na issukī hoti na issābhibhūto, asandiṭṭhiparāmāsī hoti anādhānaggāhī suppaṭinissaggī—	171	
PA_pvr_17:171.8	imehi kho, upāli, pañcahaṅgehi samannāgato bhikkhu ubbāhikāya sammannitabbo.	171	
PA_pvr_17:172.1	Aparehipi, upāli, pañcahaṅgehi samannāgato bhikkhu ubbāhikāya na sammannitabbo.	172	
PA_pvr_17:172.2	Katamehi pañcahi?	172	
PA_pvr_17:172.3	Kuppati, byāpajjati, patiṭṭhiyati, kopaṁ janeti, akkhamo hoti apadakkhiṇaggāhī anusāsaniṁ—	172	
PA_pvr_17:172.4	imehi kho, upāli, pañcahaṅgehi samannāgato bhikkhu ubbāhikāya na sammannitabbo.	172	
PA_pvr_17:172.5	Pañcahupāli, aṅgehi samannāgato bhikkhu ubbāhikāya sammannitabbo.	172	
PA_pvr_17:172.6	Katamehi pañcahi?	172	
PA_pvr_17:172.7	Na kuppati, na byāpajjati, na patiṭṭhiyati, na kopaṁ janeti, khamo hoti padakkhiṇaggāhī anusāsaniṁ—	172	
PA_pvr_17:172.8	imehi kho, upāli, pañcahaṅgehi samannāgato bhikkhu ubbāhikāya sammannitabbo.	172	
PA_pvr_17:173.1	Aparehipi, upāli, pañcahaṅgehi samannāgato bhikkhu ubbāhikāya na sammannitabbo.	173	
PA_pvr_17:173.2	Katamehi pañcahi?	173	
PA_pvr_17:173.3_0	Pasāretā hoti no sāretā, anokāsakammaṁ kāretvā pavattā hoti, na yathādhamme yathāvinaye	173	
PA_pvr_17:173.3_1	yathāpattiyā codetā hoti, na yathādhamme yathāvinaye yathāpattiyā kāretā hoti, na	173	
PA_pvr_17:173.3_2	yathādiṭṭhiyā byākatā hoti—	173	
PA_pvr_17:173.4	imehi kho, upāli, pañcahaṅgehi samannāgato bhikkhu ubbāhikāya na sammannitabbo.	173	
PA_pvr_17:173.5	Pañcahupāli, aṅgehi samannāgato bhikkhu ubbāhikāya sammannitabbo.	173	
PA_pvr_17:173.6	Katamehi pañcahi?	173	
PA_pvr_17:173.7_0	Sāretā hoti no pasāretā, okāsakammaṁ kāretvā pavattā hoti, yathādhamme yathāvinaye	173	
PA_pvr_17:173.7_1	yathāpattiyā codetā hoti, yathādhamme yathāvinaye yathāpattiyā kāretā hoti, yathādiṭṭhiyā byākatā hoti—	173	
PA_pvr_17:173.8	imehi kho, upāli, pañcahaṅgehi samannāgato bhikkhu ubbāhikāya sammannitabbo.	173	
PA_pvr_17:174.1	Aparehipi, upāli, pañcahaṅgehi samannāgato bhikkhu ubbāhikāya na sammannitabbo.	174	
PA_pvr_17:174.2	Katamehi pañcahi?	174	
PA_pvr_17:174.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, alajjī ca hoti—	174	
PA_pvr_17:174.4	imehi kho, upāli, pañcahaṅgehi samannāgato bhikkhu ubbāhikāya na sammannitabbo.	174	
PA_pvr_17:174.5	Pañcahupāli, aṅgehi samannāgato bhikkhu ubbāhikāya sammannitabbo.	174	
PA_pvr_17:174.6	Katamehi pañcahi?	174	
PA_pvr_17:174.7	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, lajjī ca hoti—	174	
PA_pvr_17:174.8	imehi kho, upāli, pañcahaṅgehi samannāgato bhikkhu ubbāhikāya sammannitabbo.	174	
PA_pvr_17:175.1	Aparehipi, upāli, pañcahaṅgehi samannāgato bhikkhu ubbāhikāya na sammannitabbo.	175	
PA_pvr_17:175.2	Katamehi pañcahi?	175	
PA_pvr_17:175.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, akusalo ca hoti vinaye—	175	
PA_pvr_17:175.4	imehi kho, upāli, pañcahaṅgehi samannāgato bhikkhu ubbāhikāya na sammannitabbo.	175	
PA_pvr_17:175.5	Pañcahupāli, aṅgehi samannāgato bhikkhu ubbāhikāya sammannitabbo.	175	
PA_pvr_17:175.6	Katamehi pañcahi?	175	
PA_pvr_17:175.7	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, kusalo ca hoti vinaye—	175	
PA_pvr_17:175.8	imehi kho, upāli, pañcahaṅgehi samannāgato bhikkhu ubbāhikāya sammannitabbo”ti.	175	
PA_pvr_17:176.1	“Katihi nu kho, bhante, aṅgehi samannāgato bhikkhu bālotveva saṅkhaṁ gacchatī”ti?	176	
PA_pvr_17:177.1	“Pañcahupāli, aṅgehi samannāgato bhikkhu bālotveva saṅkhaṁ gacchati.	177	
PA_pvr_17:177.2	Katamehi pañcahi?	177	
PA_pvr_17:177.3	Suttaṁ na jānāti, suttānulomaṁ na jānāti, vinayaṁ na jānāti, vinayānulomaṁ na jānāti, na ca ṭhānāṭhānakusalo hoti—	177	
PA_pvr_17:177.4	imehi kho, upāli, pañcahaṅgehi samannāgato bhikkhu bālotveva saṅkhaṁ gacchati.	177	
PA_pvr_17:177.5	Pañcahupāli, aṅgehi samannāgato bhikkhu paṇḍitotveva saṅkhaṁ gacchati.	177	
PA_pvr_17:177.6	Katamehi pañcahi?	177	
PA_pvr_17:177.7	Suttaṁ jānāti, suttānulomaṁ jānāti, vinayaṁ jānāti, vinayānulomaṁ jānāti, ṭhānāṭhānakusalo ca hoti—	177	
PA_pvr_17:177.8	imehi kho, upāli, pañcahaṅgehi samannāgato bhikkhu paṇḍitotveva saṅkhaṁ gacchati.	177	
PA_pvr_17:178.1	Aparehipi, upāli, pañcahaṅgehi samannāgato bhikkhu bālotveva saṅkhaṁ gacchati.	178	
PA_pvr_17:178.2	Katamehi pañcahi?	178	
PA_pvr_17:178.3	Dhammaṁ na jānāti, dhammānulomaṁ jānāti, vinayaṁ na jānāti, vinayānulomaṁ na jānāti, na ca pubbāparakusalo hoti—	178	
PA_pvr_17:178.4	imehi kho, upāli, pañcahaṅgehi samannāgato bhikkhu bālotveva saṅkhaṁ gacchati.	178	
PA_pvr_17:178.5	Pañcahupāli, aṅgehi samannāgato bhikkhu paṇḍitotveva saṅkhaṁ gacchati.	178	
PA_pvr_17:178.6	Katamehi pañcahi?	178	
PA_pvr_17:178.7	Dhammaṁ jānāti, dhammānulomaṁ jānāti, vinayaṁ jānāti, vinayānulomaṁ jānāti, pubbāparakusalo ca hoti—	178	
PA_pvr_17:178.8	imehi kho, upāli, pañcahaṅgehi samannāgato bhikkhu paṇḍitotveva saṅkhaṁ gacchati.	178	
PA_pvr_17:179.1	Aparehipi, upāli, pañcahaṅgehi samannāgato bhikkhu bālotveva saṅkhaṁ gacchati.	179	
PA_pvr_17:179.2	Katamehi pañcahi?	179	
PA_pvr_17:179.3	Vatthuṁ na jānāti, nidānaṁ na jānāti, paññattiṁ na jānāti, padapaccābhaṭṭhaṁ na jānāti, anusandhivacanapathaṁ na jānāti—	179	
PA_pvr_17:179.4	imehi kho, upāli, pañcahaṅgehi samannāgato bhikkhu bālotveva saṅkhaṁ gacchati.	179	
PA_pvr_17:179.5	Pañcahupāli, aṅgehi samannāgato bhikkhu paṇḍitotveva saṅkhaṁ gacchati.	179	
PA_pvr_17:179.6	Katamehi pañcahi?	179	
PA_pvr_17:179.7	Vatthuṁ jānāti, nidānaṁ jānāti, paññattiṁ jānāti, padapaccābhaṭṭhaṁ jānāti, anusandhivacanapathaṁ jānāti—	179	
PA_pvr_17:179.8	imehi kho, upāli, pañcahaṅgehi samannāgato bhikkhu paṇḍitotveva saṅkhaṁ gacchati.	179	
PA_pvr_17:180.1	Aparehipi, upāli, pañcahaṅgehi samannāgato bhikkhu bālotveva saṅkhaṁ gacchati.	180	
PA_pvr_17:180.2	Katamehi pañcahi?	180	
PA_pvr_17:180.3	Āpattiṁ na jānāti, āpattisamuṭṭhānaṁ na jānāti, āpattiyā payogaṁ na jānāti, āpattiyā vūpasamaṁ na jānāti, āpattiyā na vinicchayakusalo hoti—	180	
PA_pvr_17:180.4	imehi kho, upāli, pañcahaṅgehi samannāgato bhikkhu bālotveva saṅkhaṁ gacchati.	180	
PA_pvr_17:180.5	Pañcahupāli, aṅgehi samannāgato bhikkhu paṇḍitotveva saṅkhaṁ gacchati.	180	
PA_pvr_17:180.6	Katamehi pañcahi?	180	
PA_pvr_17:180.7	Āpattiṁ jānāti, āpattisamuṭṭhānaṁ jānāti, āpattiyā payogaṁ jānāti, āpattiyā vūpasamaṁ jānāti, āpattiyā vinicchayakusalo hoti—	180	
PA_pvr_17:180.8	imehi kho, upāli, pañcahaṅgehi samannāgato bhikkhu paṇḍitotveva saṅkhaṁ gacchati.	180	
PA_pvr_17:181.1	Aparehipi, upāli, pañcahaṅgehi samannāgato bhikkhu bālotveva saṅkhaṁ gacchati.	181	
PA_pvr_17:181.2	Katamehi pañcahi?	181	
PA_pvr_17:181.3	Adhikaraṇaṁ na jānāti, adhikaraṇasamuṭṭhānaṁ na jānāti, adhikaraṇassa payogaṁ na jānāti, adhikaraṇassa vūpasamaṁ na jānāti, adhikaraṇassa na vinicchayakusalo hoti—	181	
PA_pvr_17:181.4	imehi kho, upāli, pañcahaṅgehi samannāgato bhikkhu bālotveva saṅkhaṁ gacchati.	181	
PA_pvr_17:181.5	Pañcahupāli, aṅgehi samannāgato bhikkhu paṇḍitotveva saṅkhaṁ gacchati.	181	
PA_pvr_17:181.6	Katamehi pañcahi?	181	
PA_pvr_17:181.7	Adhikaraṇaṁ jānāti, adhikaraṇasamuṭṭhānaṁ jānāti, adhikaraṇassa payogaṁ jānāti, adhikaraṇassa vūpasamaṁ jānāti, adhikaraṇassa vinicchayakusalo hoti—	181	
PA_pvr_17:181.8	imehi kho, upāli, pañcahaṅgehi samannāgato bhikkhu paṇḍitotveva saṅkhaṁ gacchatī”ti.	181	
PA_pvr_17:182.1	Ubbāhikavaggo niṭṭhito navamo.	182	
PA_pvr_17:183.1	Tassuddānaṁ	183	
PA_pvr_17:184.1	Na atthakusalo ceva,	184	
PA_pvr_17:184.2	kodhano kuppatī ca yo;	184	
PA_pvr_17:184.3	Pasāretā chandāgatiṁ,	184	
PA_pvr_17:184.4	akusalo tatheva ca.	184	
PA_pvr_17:185.1	Suttaṁ dhammañca vatthuñca,	185	
PA_pvr_17:185.2	āpatti adhikaraṇaṁ;	185	
PA_pvr_17:185.3	Dve dve pakāsitā sabbe,	185	
PA_pvr_17:185.4	kaṇhasukkaṁ vijānathāti.	185	
PA_pvr_17:186.0	10. Adhikaraṇavūpasamavagga	186	
PA_pvr_17:186.1	“Katihi nu kho, bhante, aṅgehi samannāgato bhikkhu nālaṁ adhikaraṇaṁ vūpasametun”ti?	186	
PA_pvr_17:187.1	“Pañcahupāli, aṅgehi samannāgato bhikkhu nālaṁ adhikaraṇaṁ vūpasametuṁ.	187	
PA_pvr_17:187.2	Katamehi pañcahi?	187	
PA_pvr_17:187.3	Āpattiṁ na jānāti, āpattisamuṭṭhānaṁ na jānāti, āpattiyā payogaṁ na jānāti, āpattiyā vūpasamaṁ na jānāti, āpattiyā na vinicchayakusalo hoti—	187	
PA_pvr_17:187.4	imehi kho, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	187	
PA_pvr_17:187.5	Pañcahupāli, aṅgehi samannāgato bhikkhu alaṁ adhikaraṇaṁ vūpasametuṁ.	187	
PA_pvr_17:187.6	Katamehi pañcahi?	187	
PA_pvr_17:187.7	Āpattiṁ jānāti, āpattisamuṭṭhānaṁ jānāti, āpattiyā payogaṁ jānāti, āpattiyā vūpasamaṁ jānāti, āpattiyā vinicchayakusalo hoti—	187	
PA_pvr_17:187.8	imehi kho, upāli, pañcahaṅgehi samannāgato bhikkhu alaṁ adhikaraṇaṁ vūpasametuṁ.	187	
PA_pvr_17:188.1	Aparehipi, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	188	
PA_pvr_17:188.2	Katamehi pañcahi?	188	
PA_pvr_17:188.3	Adhikaraṇaṁ na jānāti, adhikaraṇasamuṭṭhānaṁ na jānāti, adhikaraṇassa payogaṁ na jānāti, adhikaraṇassa vūpasamaṁ na jānāti, adhikaraṇassa na vinicchayakusalo hoti—	188	
PA_pvr_17:188.4	imehi kho, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	188	
PA_pvr_17:189.1	Pañcahupāli, aṅgehi samannāgato bhikkhu alaṁ adhikaraṇaṁ vūpasametuṁ.	189	
PA_pvr_17:189.2	Katamehi pañcahi?	189	
PA_pvr_17:189.3	Adhikaraṇaṁ jānāti, adhikaraṇasamuṭṭhānaṁ jānāti, adhikaraṇassa payogaṁ jānāti, adhikaraṇassa vūpasamaṁ jānāti, adhikaraṇassa vinicchayakusalo hoti—	189	
PA_pvr_17:189.4	imehi kho, upāli, pañcahaṅgehi samannāgato bhikkhu alaṁ adhikaraṇaṁ vūpasametuṁ.	189	
PA_pvr_17:190.1	Aparehipi, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	190	
PA_pvr_17:190.2	Katamehi pañcahi?	190	
PA_pvr_17:190.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, alajjī ca hoti—	190	
PA_pvr_17:190.4	imehi kho, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	190	
PA_pvr_17:190.5	Pañcahupāli, aṅgehi samannāgato bhikkhu alaṁ adhikaraṇaṁ vūpasametuṁ.	190	
PA_pvr_17:190.6	Katamehi pañcahi?	190	
PA_pvr_17:190.7	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, lajjī ca hoti—	190	
PA_pvr_17:190.8	imehi kho, upāli, pañcahaṅgehi samannāgato bhikkhu alaṁ adhikaraṇaṁ vūpasametuṁ.	190	
PA_pvr_17:191.1	Aparehipi, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	191	
PA_pvr_17:191.2	Katamehi pañcahi?	191	
PA_pvr_17:191.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, appassuto ca hoti—	191	
PA_pvr_17:191.4	imehi kho, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	191	
PA_pvr_17:191.5	Pañcahupāli, aṅgehi samannāgato bhikkhu alaṁ adhikaraṇaṁ vūpasametuṁ.	191	
PA_pvr_17:191.6	Katamehi pañcahi?	191	
PA_pvr_17:191.7	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, bahussuto ca hoti—	191	
PA_pvr_17:191.8	imehi kho, upāli, pañcahaṅgehi samannāgato bhikkhu alaṁ adhikaraṇaṁ vūpasametuṁ.	191	
PA_pvr_17:192.1	Aparehipi, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	192	
PA_pvr_17:192.2	Katamehi pañcahi?	192	
PA_pvr_17:192.3	Vatthuṁ na jānāti, nidānaṁ na jānāti, paññattiṁ na jānāti, padapaccābhaṭṭhaṁ na jānāti, anusandhivacanapathaṁ na jānāti—	192	
PA_pvr_17:192.4	imehi kho, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	192	
PA_pvr_17:192.5	Pañcahupāli, aṅgehi samannāgato bhikkhu alaṁ adhikaraṇaṁ vūpasametuṁ.	192	
PA_pvr_17:192.6	Katamehi pañcahi?	192	
PA_pvr_17:192.7	Vatthuṁ jānāti, nidānaṁ jānāti, paññattiṁ jānāti, padapaccābhaṭṭhaṁ jānāti, anusandhivacanapathaṁ jānāti—	192	
PA_pvr_17:192.8	imehi kho, upāli, pañcahaṅgehi samannāgato bhikkhu alaṁ adhikaraṇaṁ vūpasametuṁ.	192	
PA_pvr_17:193.1	Aparehipi, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	193	
PA_pvr_17:193.2	Katamehi pañcahi?	193	
PA_pvr_17:193.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, akusalo ca hoti vinaye—	193	
PA_pvr_17:193.4	imehi kho, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	193	
PA_pvr_17:193.5	Pañcahupāli, aṅgehi samannāgato bhikkhu alaṁ adhikaraṇaṁ vūpasametuṁ.	193	
PA_pvr_17:193.6	Katamehi pañcahi?	193	
PA_pvr_17:193.7	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, kusalo ca hoti vinaye—	193	
PA_pvr_17:193.8	imehi kho, upāli, pañcahaṅgehi samannāgato bhikkhu alaṁ adhikaraṇaṁ vūpasametuṁ.	193	
PA_pvr_17:194.1	Aparehipi, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	194	
PA_pvr_17:194.2	Katamehi pañcahi?	194	
PA_pvr_17:194.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, puggalagaru hoti no saṅghagaru—	194	
PA_pvr_17:194.4	imehi kho, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	194	
PA_pvr_17:194.5	Pañcahupāli, aṅgehi samannāgato bhikkhu alaṁ adhikaraṇaṁ vūpasametuṁ.	194	
PA_pvr_17:194.6	Katamehi pañcahi?	194	
PA_pvr_17:194.7	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, saṅghagaru hoti no puggalagaru—	194	
PA_pvr_17:194.8	imehi kho, upāli, pañcahaṅgehi samannāgato bhikkhu alaṁ adhikaraṇaṁ vūpasametuṁ.	194	
PA_pvr_17:195.1	Aparehipi, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	195	
PA_pvr_17:195.2	Katamehi pañcahi?	195	
PA_pvr_17:195.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, āmisagaru hoti no saddhammagaru—	195	
PA_pvr_17:195.4	imehi kho, upāli, pañcahaṅgehi samannāgato bhikkhu nālaṁ adhikaraṇaṁ vūpasametuṁ.	195	
PA_pvr_17:195.5	Pañcahupāli, aṅgehi samannāgato bhikkhu alaṁ adhikaraṇaṁ vūpasametuṁ.	195	
PA_pvr_17:195.6	Katamehi pañcahi?	195	
PA_pvr_17:195.7	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, saddhammagaru hoti no āmisagaru—	195	
PA_pvr_17:195.8	imehi kho, upāli, pañcahaṅgehi samannāgato bhikkhu alaṁ adhikaraṇaṁ vūpasametun”ti.	195	
PA_pvr_17:196.1	“Katihi nu kho, bhante, ākārehi saṅgho bhijjatī”ti?	196	
PA_pvr_17:196.2	“Pañcahupāli, ākārehi saṅgho bhijjati.	196	
PA_pvr_17:196.3	Katamehi pañcahi?	196	
PA_pvr_17:196.4	Kammena, uddesena, voharanto, anussāvanena, salākaggāhena—	196	
PA_pvr_17:196.5	imehi kho, upāli, pañcahākārehi saṅgho bhijjatī”ti.	196	
PA_pvr_17:197.1	“Saṅgharāji saṅgharājīti, bhante, vuccati.	197	
PA_pvr_17:197.2	Kittāvatā nu kho, bhante, saṅgharāji hoti no ca saṅghabhedo?	197	
PA_pvr_17:197.3	Kittāvatā ca pana saṅgharāji ceva hoti saṅghabhedo cā”ti?	197	
PA_pvr_17:197.4	“Paññattetaṁ, upāli, mayā āgantukānaṁ bhikkhūnaṁ āgantukavattaṁ.	197	
PA_pvr_17:197.5	Evaṁ supaññatte kho, upāli, mayā sikkhāpade āgantukā bhikkhū āgantukavatte na vattanti.	197	
PA_pvr_17:197.6	Evampi kho, upāli, saṅgharāji hoti no ca saṅghabhedo.	197	
PA_pvr_17:197.7	Paññattetaṁ, upāli, mayā āvāsikānaṁ bhikkhūnaṁ āvāsikavattaṁ.	197	
PA_pvr_17:197.8	Evaṁ supaññatte kho, upāli, mayā sikkhāpade āvāsikā bhikkhū āvāsikavatte na vattanti.	197	
PA_pvr_17:197.9	Evampi kho, upāli, saṅgharāji hoti no ca saṅghabhedo.	197	
PA_pvr_17:197.10	Paññattetaṁ, upāli, mayā bhikkhūnaṁ bhattagge bhattaggavattaṁ—	197	
PA_pvr_17:197.11	yathāvuḍḍhaṁ yathārattaṁ yathāpatirūpaṁ aggāsanaṁ aggodakaṁ aggapiṇḍaṁ.	197	
PA_pvr_17:197.12	Evaṁ supaññatte kho, upāli, mayā sikkhāpade navā bhikkhū bhattagge therānaṁ bhikkhūnaṁ āsanaṁ paṭibāhanti.	197	
PA_pvr_17:197.13	Evampi kho, upāli, saṅgharāji hoti no ca saṅghabhedo.	197	
PA_pvr_17:197.14	Paññattetaṁ, upāli, mayā bhikkhūnaṁ senāsane senāsanavattaṁ—	197	
PA_pvr_17:197.15	yathāvuḍḍhaṁ yathārattaṁ yathāpatirūpaṁ.	197	
PA_pvr_17:197.16	Evaṁ supaññatte kho, upāli, mayā sikkhāpade navā bhikkhū therānaṁ bhikkhūnaṁ senāsanaṁ paṭibāhanti.	197	
PA_pvr_17:197.17	Evampi kho, upāli, saṅgharāji hoti no ca saṅghabhedo.	197	
PA_pvr_17:197.18	Paññattetaṁ, upāli, mayā bhikkhūnaṁ antosīmāya ekaṁ uposathaṁ ekaṁ pavāraṇaṁ ekaṁ saṅghakammaṁ ekaṁ kammākammaṁ.	197	
PA_pvr_17:197.19_0	Evaṁ supaññatte kho, upāli, mayā sikkhāpade tattheva antosīmāya āvenibhāvaṁ karitvā	197	
PA_pvr_17:197.19_1	gaṇaṁ bandhitvā āveniṁ uposathaṁ karonti āveniṁ pavāraṇaṁ karonti āveniṁ saṅghakammaṁ	197	
PA_pvr_17:197.19_2	karonti āveniṁ kammākammāni karonti.	197	
PA_pvr_17:197.20	Evaṁ kho, upāli, saṅgharāji ceva hoti saṅghabhedo cā”ti.	197	
PA_pvr_17:198.1	Adhikaraṇavūpasamavaggo niṭṭhito dasamo.	198	
PA_pvr_17:199.1	Tassuddānaṁ	199	
PA_pvr_17:200.1	Āpattiṁ adhikaraṇaṁ,	200	
PA_pvr_17:200.2	chandā appassutena ca;	200	
PA_pvr_17:200.3	Vatthuñca akusalo ca,	200	
PA_pvr_17:200.4	puggalo āmisena ca;	200	
PA_pvr_17:200.5	Bhijjati saṅgharāji ca,	200	
PA_pvr_17:200.6	saṅghabhedo tatheva cāti.	200	
PA_pvr_17:201.0	11. Saṅghabhedakavagga	201	
PA_pvr_17:201.1	“Katihi nu kho, bhante, aṅgehi samannāgato saṅghabhedako āpāyiko nerayiko kappaṭṭho atekiccho”ti?	201	
PA_pvr_17:202.1	“Pañcahupāli, aṅgehi samannāgato saṅghabhedako āpāyiko nerayiko kappaṭṭho atekiccho.	202	
PA_pvr_17:202.2	Katamehi pañcahi?	202	
PA_pvr_17:202.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, vinidhāya diṭṭhiṁ kammena—	202	
PA_pvr_17:202.4	imehi kho, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	202	
PA_pvr_17:203.1	Aparehipi, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	203	
PA_pvr_17:203.2	Katamehi pañcahi?	203	
PA_pvr_17:203.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, vinidhāya diṭṭhiṁ uddesena—	203	
PA_pvr_17:203.4	imehi kho, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	203	
PA_pvr_17:204.1	Aparehipi, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	204	
PA_pvr_17:204.2	Katamehi pañcahi?	204	
PA_pvr_17:204.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, vinidhāya diṭṭhi voharanto—	204	
PA_pvr_17:204.4	imehi kho, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	204	
PA_pvr_17:205.1	Aparehipi, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	205	
PA_pvr_17:205.2	Katamehi pañcahi?	205	
PA_pvr_17:205.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, vinidhāya diṭṭhiṁ anussāvanena—	205	
PA_pvr_17:205.4	imehi kho, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	205	
PA_pvr_17:206.1	Aparehipi, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	206	
PA_pvr_17:206.2	Katamehi pañcahi?	206	
PA_pvr_17:206.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, vinidhāya diṭṭhiṁ salākaggāhena—	206	
PA_pvr_17:206.4	imehi kho, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	206	
PA_pvr_17:207.1	Aparehipi, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	207	
PA_pvr_17:207.2	Katamehi pañcahi?	207	
PA_pvr_17:207.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, vinidhāya khantiṁ kammena …pe…	207	
PA_pvr_17:207.4	vinidhāya khantiṁ uddesena …pe…	207	
PA_pvr_17:207.5	vinidhāya khantiṁ voharanto …pe…	207	
PA_pvr_17:207.6	vinidhāya khantiṁ anussāvanena …pe…	207	
PA_pvr_17:207.7	vinidhāya khantiṁ salākaggāhena—	207	
PA_pvr_17:207.8	imehi kho, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	207	
PA_pvr_17:208.1	Aparehipi, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	208	
PA_pvr_17:208.2	Katamehi pañcahi?	208	
PA_pvr_17:208.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti avinayaṁ vinayoti dīpeti, vinayaṁ avinayoti dīpeti, vinidhāya ruciṁ kammena …pe…	208	
PA_pvr_17:208.4	vinidhāya ruciṁ uddesena …pe…	208	
PA_pvr_17:208.5	vinidhāya ruciṁ voharanto …pe…	208	
PA_pvr_17:208.6	vinidhāya ruciṁ anussāvanena …pe…	208	
PA_pvr_17:208.7	vinidhāya ruciṁ salākaggāhena—	208	
PA_pvr_17:208.8	imehi kho, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	208	
PA_pvr_17:209.1	Aparehipi, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho.	209	
PA_pvr_17:209.2	Katamehi pañcahi?	209	
PA_pvr_17:209.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, vinidhāya saññaṁ kammena …pe…	209	
PA_pvr_17:209.4	vinidhāya saññaṁ uddesena …pe…	209	
PA_pvr_17:209.5	vinidhāya saññaṁ voharanto …pe…	209	
PA_pvr_17:209.6	vinidhāya saññaṁ anussāvanena …pe…	209	
PA_pvr_17:209.7	vinidhāya saññaṁ salākaggāhena—	209	
PA_pvr_17:209.8	imehi kho, upāli, pañcahaṅgehi samannāgato saṅghabhedako āpāyiko nerayiko kappaṭṭho atekiccho”ti.	209	
PA_pvr_17:210.1	Saṅghabhedakavaggo niṭṭhito ekādasamo.	210	
PA_pvr_17:211.1	Tassuddānaṁ	211	
PA_pvr_17:212.1	Vinidhāya diṭṭhiṁ kammena,	212	
PA_pvr_17:212.2	uddese voharena ca;	212	
PA_pvr_17:212.3	Anussāvane salākena,	212	
PA_pvr_17:212.4	pañcete diṭṭhinissitā;	212	
PA_pvr_17:212.5	Khantiṁ ruciñca saññañca,	212	
PA_pvr_17:212.6	tayo te pañcadhā nayāti.	212	
PA_pvr_17:213.0	12. Dutiyasaṅghabhedakavagga	213	
PA_pvr_17:213.1	“Katihi nu kho, bhante, aṅgehi samannāgato saṅghabhedako na āpāyiko na nerayiko na kappaṭṭho na atekiccho”ti?	213	
PA_pvr_17:214.1	“Pañcahupāli, aṅgehi samannāgato saṅghabhedako na āpāyiko na nerayiko na kappaṭṭho na atekiccho.	214	
PA_pvr_17:214.2	Katamehi pañcahi?	214	
PA_pvr_17:214.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, avinidhāya diṭṭhiṁ kammena—	214	
PA_pvr_17:214.4	imehi kho, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	214	
PA_pvr_17:215.1	Aparehipi, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	215	
PA_pvr_17:215.2	Katamehi pañcahi?	215	
PA_pvr_17:215.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, avinidhāya diṭṭhiṁ uddesena—	215	
PA_pvr_17:215.4	imehi kho, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	215	
PA_pvr_17:216.1	Aparehipi, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	216	
PA_pvr_17:216.2	Katamehi pañcahi?	216	
PA_pvr_17:216.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, avinidhāya diṭṭhiṁ voharanto.	216	
PA_pvr_17:216.4	Imehi kho, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	216	
PA_pvr_17:217.1	Aparehipi, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	217	
PA_pvr_17:217.2	Katamehi pañcahi?	217	
PA_pvr_17:217.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, avinidhāya diṭṭhiṁ anussāvanena—	217	
PA_pvr_17:217.4	imehi kho, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	217	
PA_pvr_17:218.1	Aparehipi, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	218	
PA_pvr_17:218.2	Katamehi pañcahi?	218	
PA_pvr_17:218.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, avinidhāya diṭṭhiṁ salākaggāhena—	218	
PA_pvr_17:218.4	imehi kho, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	218	
PA_pvr_17:219.1	Aparehipi, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	219	
PA_pvr_17:219.2	Katamehi pañcahi?	219	
PA_pvr_17:219.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, avinidhāya khantiṁ kammena …pe…	219	
PA_pvr_17:219.4	avinidhāya khantiṁ uddesena …pe…	219	
PA_pvr_17:219.5	avinidhāya khantiṁ voharanto …pe…	219	
PA_pvr_17:219.6	avinidhāya khantiṁ anussāvanena …pe…	219	
PA_pvr_17:219.7	avinidhāya khantiṁ salākaggāhena—	219	
PA_pvr_17:219.8	imehi kho, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	219	
PA_pvr_17:220.1	Aparehipi, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	220	
PA_pvr_17:220.2	Katamehi pañcahi?	220	
PA_pvr_17:220.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, avinidhāya ruciṁ kammena …pe…	220	
PA_pvr_17:220.4	avinidhāya ruciṁ uddesena …pe…	220	
PA_pvr_17:220.5	avinidhāya ruciṁ voharanto …pe…	220	
PA_pvr_17:220.6	avinidhāya ruciṁ anussāvanena …pe…	220	
PA_pvr_17:220.7	avinidhāya ruciṁ salākaggāhena—	220	
PA_pvr_17:220.8	imehi kho, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	220	
PA_pvr_17:221.1	Aparehipi, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho.	221	
PA_pvr_17:221.2	Katamehi pañcahi?	221	
PA_pvr_17:221.3	Idhupāli, bhikkhu adhammaṁ dhammoti dīpeti, dhammaṁ adhammoti dīpeti, avinayaṁ vinayoti dīpeti, vinayaṁ avinayoti dīpeti, avinidhāya saññaṁ kammena …pe…	221	
PA_pvr_17:221.4	avinidhāya saññaṁ uddesena …pe…	221	
PA_pvr_17:221.5	avinidhāya saññaṁ voharanto …pe…	221	
PA_pvr_17:221.6	avinidhāya saññaṁ anussāvanena …pe…	221	
PA_pvr_17:221.7	avinidhāya saññaṁ salākaggāhena—	221	
PA_pvr_17:221.8	imehi kho, upāli, pañcahaṅgehi samannāgato saṅghabhedako na āpāyiko na nerayiko na kappaṭṭho na atekiccho”ti.	221	
PA_pvr_17:222.1	Dutiyasaṅghabhedakavaggo niṭṭhito dvādasamo.	222	
PA_pvr_17:223.1	Tassuddānaṁ	223	
PA_pvr_17:224.1	Avinidhāya diṭṭhiṁ kammena,	224	
PA_pvr_17:224.2	Uddese voharena ca;	224	
PA_pvr_17:224.3	Anussāvane salākena,	224	
PA_pvr_17:224.4	Pañcete diṭṭhinissitā;	224	
PA_pvr_17:224.5	Khantiṁ ruciñca saññañca,	224	
PA_pvr_17:224.6	Tayo te pañcadhā nayā.	224	
PA_pvr_17:225.1	Heṭṭhime kaṇhapakkhamhi,	225	
PA_pvr_17:225.2	samavīsati vidhī yathā;	225	
PA_pvr_17:225.3	Tatheva sukkapakkhamhi,	225	
PA_pvr_17:225.4	samavīsati jānathāti.	225	
PA_pvr_17:226.0	13. Āvāsikavagga	226	
PA_pvr_17:226.1	“Katihi nu kho, bhante, aṅgehi samannāgato āvāsiko bhikkhu yathābhataṁ nikkhitto evaṁ niraye”ti?	226	
PA_pvr_17:227.1	“Pañcahupāli, aṅgehi samannāgato āvāsiko bhikkhu yathābhataṁ nikkhitto evaṁ niraye.	227	
PA_pvr_17:227.2	Katamehi pañcahi?	227	
PA_pvr_17:227.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, saṅghikaṁ puggalikaparibhogena paribhuñjati—	227	
PA_pvr_17:227.4	imehi kho, upāli, pañcahaṅgehi samannāgato āvāsiko bhikkhu yathābhataṁ nikkhitto evaṁ niraye.	227	
PA_pvr_17:228.1	Pañcahupāli, aṅgehi samannāgato āvāsiko bhikkhu yathābhataṁ nikkhitto evaṁ sagge.	228	
PA_pvr_17:228.2	Katamehi pañcahi?	228	
PA_pvr_17:228.3	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, saṅghikaṁ na puggalikaparibhogena paribhuñjati—	228	
PA_pvr_17:228.4	imehi kho, upāli, pañcahaṅgehi samannāgato āvāsiko bhikkhu yathābhataṁ nikkhitto evaṁ sagge”ti.	228	
PA_pvr_17:229.1	“Kati nu kho, bhante, adhammikā vinayabyākaraṇā”ti?	229	
PA_pvr_17:230.1	“Pañcime, upāli, adhammikā vinayabyākaraṇā.	230	
PA_pvr_17:230.2	Katame pañca?	230	
PA_pvr_17:230.3_0	Idhupāli, bhikkhu adhammaṁ dhammoti pariṇāmeti, dhammaṁ adhammoti pariṇāmeti, avinayaṁ	230	
PA_pvr_17:230.3_1	vinayoti pariṇāmeti, vinayaṁ avinayoti pariṇāmeti, apaññattaṁ paññāpeti, paññattaṁ samucchindati—	230	
PA_pvr_17:230.4	ime kho, upāli, pañca adhammikā vinayabyākaraṇā.	230	
PA_pvr_17:230.5	Pañcime, upāli, dhammikā vinayabyākaraṇā.	230	
PA_pvr_17:230.6	Katame pañca?	230	
PA_pvr_17:230.7_0	Idhupāli, bhikkhu adhammaṁ adhammoti pariṇāmeti, dhammaṁ dhammoti pariṇāmeti, avinayaṁ	230	
PA_pvr_17:230.7_1	avinayoti pariṇāmeti, vinayaṁ vinayoti pariṇāmeti, apaññattaṁ na paññapeti, paññattaṁ na samucchindati—	230	
PA_pvr_17:230.8	ime kho, upāli, pañca dhammikā vinayabyākaraṇā”ti.	230	
PA_pvr_17:231.1	“Katihi nu kho, bhante, aṅgehi samannāgato bhattuddesako yathābhataṁ nikkhitto evaṁ niraye”ti?	231	
PA_pvr_17:232.1	“Pañcahupāli, aṅgehi samannāgato bhattuddesako yathābhataṁ nikkhitto evaṁ niraye.	232	
PA_pvr_17:232.2	Katamehi pañcahi?	232	
PA_pvr_17:232.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, uddiṭṭhānuddiṭṭhaṁ na jānāti—	232	
PA_pvr_17:232.4	imehi kho, upāli, pañcahaṅgehi samannāgato bhattuddesako yathābhataṁ nikkhitto evaṁ niraye.	232	
PA_pvr_17:233.1	Pañcahupāli, aṅgehi samannāgato bhattuddesako yathābhataṁ nikkhitto evaṁ sagge.	233	
PA_pvr_17:233.2	Katamehi pañcahi?	233	
PA_pvr_17:233.3	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, uddiṭṭhānuddiṭṭhaṁ jānāti—	233	
PA_pvr_17:233.4	imehi kho, upāli, pañcahaṅgehi samannāgato bhattuddesako yathābhataṁ nikkhitto evaṁ sagge”ti.	233	
PA_pvr_17:234.1	“Katihi nu kho, bhante, aṅgehi samannāgato senāsanapaññāpako …pe…	234	
PA_pvr_17:234.2	bhaṇḍāgāriko …pe…	234	
PA_pvr_17:234.3	cīvarapaṭiggāhako …pe…	234	
PA_pvr_17:234.4	cīvarabhājako …pe…	234	
PA_pvr_17:234.5	yāgubhājako …pe…	234	
PA_pvr_17:234.6	phalabhājako …pe…	234	
PA_pvr_17:234.7	khajjabhājako …pe…	234	
PA_pvr_17:234.8	appamattakavissajjako …pe…	234	
PA_pvr_17:234.9	sāṭiyaggāhāpako …pe…	234	
PA_pvr_17:234.10	pattaggāhāpako …pe…	234	
PA_pvr_17:234.11	ārāmikapesako …pe…	234	
PA_pvr_17:234.12	sāmaṇerapesako yathābhataṁ nikkhitto evaṁ niraye”ti?	234	
PA_pvr_17:235.1	“Pañcahupāli, aṅgehi samannāgato sāmaṇerapesako yathābhataṁ nikkhitto evaṁ niraye.	235	
PA_pvr_17:235.2	Katamehi pañcahi?	235	
PA_pvr_17:235.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, pesitāpesitaṁ na jānāti—	235	
PA_pvr_17:235.4	imehi kho, upāli, pañcahaṅgehi samannāgato sāmaṇerapesako yathābhataṁ nikkhitto evaṁ niraye.	235	
PA_pvr_17:235.5	Pañcahupāli, aṅgehi samannāgato sāmaṇerapesako yathābhataṁ nikkhitto evaṁ sagge.	235	
PA_pvr_17:235.6	Katamehi pañcahi?	235	
PA_pvr_17:235.7	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, pesitāpesitaṁ jānāti—	235	
PA_pvr_17:235.8	imehi kho, upāli, pañcahaṅgehi samannāgato sāmaṇerapesako yathābhataṁ nikkhitto evaṁ sagge”ti.	235	
PA_pvr_17:236.1	Āvāsikavaggo niṭṭhito terasamo.	236	
PA_pvr_17:237.1	Tassuddānaṁ	237	
PA_pvr_17:238.1	Āvāsikabyākaraṇā,	238	
PA_pvr_17:238.2	bhattusenāsanāni ca;	238	
PA_pvr_17:238.3	Bhaṇḍacīvaraggāho ca,	238	
PA_pvr_17:238.4	cīvarassa ca bhājako.	238	
PA_pvr_17:239.1	Yāgu phalaṁ khajjakañca,	239	
PA_pvr_17:239.2	appasāṭiyagāhako;	239	
PA_pvr_17:239.3	Patto ārāmiko ceva,	239	
PA_pvr_17:239.4	sāmaṇerena pesakoti.	239	
PA_pvr_17:240.0	14. Kathinatthāravagga	240	
PA_pvr_17:240.1	“Kati nu kho, bhante, ānisaṁsā kathinatthāre”ti?	240	
PA_pvr_17:241.1	“Pañcime, upāli, ānisaṁsā kathinatthāre.	241	
PA_pvr_17:241.2	Katame pañca?	241	
PA_pvr_17:241.3	Anāmantacāro, asamādānacāro, gaṇabhojanaṁ, yāvadatthacīvaraṁ, yo ca tattha cīvaruppādo so nesaṁ bhavissati—	241	
PA_pvr_17:241.4	ime kho, upāli, pañca ānisaṁsā kathinatthāre”ti.	241	
PA_pvr_17:242.1	“Kati nu kho, bhante, ādīnavā muṭṭhassatissa asampajānassa niddaṁ okkamato”ti?	242	
PA_pvr_17:243.1	“Pañcime, upāli, ādīnavā muṭṭhassatissa asampajānassa niddaṁ okkamato.	243	
PA_pvr_17:243.2	Katame pañca?	243	
PA_pvr_17:243.3	Dukkhaṁ supati, dukkhaṁ paṭibujjhati, pāpakaṁ supinaṁ passati, devatā na rakkhanti, asuci muccati—	243	
PA_pvr_17:243.4	ime kho, upāli, pañca ādīnavā muṭṭhassatissa asampajānassa niddaṁ okkamato.	243	
PA_pvr_17:244.1	Pañcime, upāli, ānisaṁsā upaṭṭhitassatissa sampajānassa niddaṁ okkamato.	244	
PA_pvr_17:244.2	Katame pañca?	244	
PA_pvr_17:244.3	Sukhaṁ supati, sukhaṁ paṭibujjhati, na pāpakaṁ supinaṁ passati, devatā rakkhanti, asuci na muccati—	244	
PA_pvr_17:244.4	ime kho, upāli, pañca ānisaṁsā upaṭṭhitassatissa sampajānassa niddaṁ okkamato”ti.	244	
PA_pvr_17:245.1	“Kati nu kho, bhante, avandiyā”ti?	245	
PA_pvr_17:246.1	“Pañcime, upāli, avandiyā.	246	
PA_pvr_17:246.2	Katame pañca?	246	
PA_pvr_17:246.3	Antaragharaṁ paviṭṭho avandiyo, racchagato avandiyo, otamasiko avandiyo, asamannāharanto avandiyo, sutto avandiyo—	246	
PA_pvr_17:246.4	ime kho, upāli, pañca avandiyā.	246	
PA_pvr_17:247.1	Aparepi, upāli, pañca avandiyā.	247	
PA_pvr_17:247.2	Katame pañca?	247	
PA_pvr_17:247.3	Yāgupāne avandiyo, bhattagge avandiyo, ekāvatto avandiyo, aññavihito avandiyo, naggo avandiyo—	247	
PA_pvr_17:247.4	ime kho, upāli, pañca avandiyā.	247	
PA_pvr_17:248.1	Aparepi, upāli, pañca avandiyā.	248	
PA_pvr_17:248.2	Katame pañca?	248	
PA_pvr_17:248.3	Khādanto avandiyo, bhuñjanto avandiyo, uccāraṁ karonto avandiyo, passāvaṁ karonto avandiyo, ukkhittako avandiyo—	248	
PA_pvr_17:248.4	ime kho, upāli, pañca avandiyā.	248	
PA_pvr_17:249.1	Aparepi, upāli, pañca avandiyā.	249	
PA_pvr_17:249.2	Katame pañca?	249	
PA_pvr_17:249.3	Pure upasampannena pacchā upasampanno avandiyo, anupasampanno avandiyo, nānāsaṁvāsako vuḍḍhataro adhammavādī avandiyo, mātugāmo avandiyo, paṇḍako avandiyo—	249	
PA_pvr_17:249.4	ime kho, upāli, pañca avandiyā.	249	
PA_pvr_17:250.1	Aparepi, upāli, pañca avandiyā.	250	
PA_pvr_17:250.2	Katame pañca?	250	
PA_pvr_17:250.3	Pārivāsiko avandiyo, mūlāyapaṭikassanāraho avandiyo, mānattāraho avandiyo, mānattacāriko avandiyo, abbhānāraho avandiyo—	250	
PA_pvr_17:250.4	ime kho, upāli, pañca avandiyā”ti.	250	
PA_pvr_17:251.1	“Kati nu kho, bhante, vandiyā”ti?	251	
PA_pvr_17:252.1	“Pañcime, upāli, vandiyā.	252	
PA_pvr_17:252.2	Katame pañca?	252	
PA_pvr_17:252.3_0	Pacchā upasampannena pure upasampanno vandiyo, nānāsaṁvāsako vuḍḍhataro dhammavādī	252	
PA_pvr_17:252.3_1	vandiyo, ācariyo vandiyo, upajjhāyo vandiyo, sadevake loke samārake sabrahmake sassamaṇabrāhmaṇiyā	252	
PA_pvr_17:252.3_2	pajāya sadevamanussāya tathāgato arahaṁ sammāsambuddho vandiyo—	252	
PA_pvr_17:252.4	ime kho, upāli, pañca vandiyā”ti.	252	
PA_pvr_17:253.1	“Navakatarena, bhante, bhikkhunā vuḍḍhatarassa bhikkhuno pāde vandantena kati dhamme ajjhattaṁ upaṭṭhāpetvā pādā vanditabbā”ti?	253	
PA_pvr_17:254.1	“Navakatarenupāli, bhikkhunā vuḍḍhatarassa bhikkhuno pāde vandantena pañca dhamme ajjhattaṁ upaṭṭhāpetvā pādā vanditabbā.	254	
PA_pvr_17:254.2	Katame pañca?	254	
PA_pvr_17:254.3_0	Navakatarenupāli, bhikkhunā vuḍḍhatarassa bhikkhuno pāde vandantena ekaṁsaṁ uttarāsaṅgaṁ	254	
PA_pvr_17:254.3_1	karitvā, añjaliṁ paggahetvā, ubhohi pāṇitalehi pādāni parisambāhantena, pemañca gāravañca	254	
PA_pvr_17:254.3_2	upaṭṭhāpetvā pādā vanditabbā—	254	
PA_pvr_17:254.4	navakatarenupāli bhikkhunā vuḍḍhatarassa bhikkhuno pāde vandantena ime pañca dhamme ajjhattaṁ upaṭṭhāpetvā pādā vanditabbā”ti.	254	
PA_pvr_17:255.1	Kathinatthāravaggo niṭṭhito cuddasamo.	255	
PA_pvr_17:256.1	Tassuddānaṁ	256	
PA_pvr_17:257.1	Kathinatthāraniddā ca,	257	
PA_pvr_17:257.2	antarā yāgukhādane;	257	
PA_pvr_17:257.3	Pure ca pārivāsi ca,	257	
PA_pvr_17:257.4	vandiyo vanditabbakanti.	257	
PA_pvr_17:258.1	Upālipañcakaṁ niṭṭhitaṁ.	258	
PA_pvr_17:259.1	Tesaṁ vaggānaṁ uddānaṁ	259	
PA_pvr_17:260.1	Anissitena kammañca,	260	
PA_pvr_17:260.2	vohārāvikammena ca;	260	
PA_pvr_17:260.3	Codanā ca dhutaṅgā ca,	260	
PA_pvr_17:260.4	musā bhikkhunimeva ca.	260	
PA_pvr_17:261.1	Ubbāhikādhikaraṇaṁ,	261	
PA_pvr_17:261.2	bhedakā pañcamā pure;	261	
PA_pvr_17:261.3	Āvāsikā kathinañca,	261	
PA_pvr_17:261.4	cuddasā suppakāsitāti.	261	
