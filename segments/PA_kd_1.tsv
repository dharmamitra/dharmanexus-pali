segmentnr	original	folio	analyzed
PA_kd_1:0.1	Theravāda Vinayapiṭaka	0	
PA_kd_1:0.2	Mahāvagga	0	
PA_kd_1:0.3	1. Mahākhandhaka	0	
PA_kd_1:1.0.1	1. Bodhikathā	1	
PA_kd_1:1.0.2	Namo tassa Bhagavato Arahato Sammāsambuddhassa.	1	
PA_kd_1:1.1.1	Tena samayena buddho bhagavā uruvelāyaṁ viharati najjā nerañjarāya tīre bodhirukkhamūle paṭhamābhisambuddho.	1	
PA_kd_1:1.1.2	Atha kho bhagavā bodhirukkhamūle sattāhaṁ ekapallaṅkena nisīdi vimuttisukhapaṭisaṁvedī.	1	
PA_kd_1:1.2.1	Atha kho bhagavā rattiyā paṭhamaṁ yāmaṁ paṭiccasamuppādaṁ anulomapaṭilomaṁ manasākāsi—	1	
PA_kd_1:1.2.2_0	“Avijjāpaccayā saṅkhārā, saṅkhārapaccayā viññāṇaṁ, viññāṇapaccayā nāmarūpaṁ, nāmarūpapaccayā	1	
PA_kd_1:1.2.2_1	saḷāyatanaṁ, saḷāyatanapaccayā phasso, phassapaccayā vedanā, vedanāpaccayā taṇhā,	1	
PA_kd_1:1.2.2_2	taṇhāpaccayā upādānaṁ, upādānapaccayā bhavo, bhavapaccayā jāti, jātipaccayā jarāmaraṇaṁ	1	
PA_kd_1:1.2.2_3	sokaparidevadukkhadomanassupāyāsā sambhavanti.	1	
PA_kd_1:1.2.3	Evametassa kevalassa dukkhakkhandhassa samudayo hoti.	1	
PA_kd_1:1.2.4_0	Avijjāya tveva asesavirāganirodhā saṅkhāranirodho, saṅkhāranirodhā viññāṇanirodho,	1	
PA_kd_1:1.2.4_1	viññāṇanirodhā nāmarūpanirodho, nāmarūpanirodhā saḷāyatananirodho, saḷāyatananirodhā	1	
PA_kd_1:1.2.4_2	phassanirodho, phassanirodhā vedanānirodho, vedanānirodhā taṇhānirodho, taṇhānirodhā	1	
PA_kd_1:1.2.4_3	upādānanirodho, upādānanirodhā bhavanirodho, bhavanirodhā jātinirodho, jātinirodhā	1	
PA_kd_1:1.2.4_4	jarāmaraṇaṁ sokaparidevadukkhadomanassupāyāsā nirujjhanti.	1	
PA_kd_1:1.2.5	Evametassa kevalassa dukkhakkhandhassa nirodho hotī”ti.	1	
PA_kd_1:1.3.1	Atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi—	1	
PA_kd_1:1.3.2	“Yadā have pātubhavanti dhammā,	1	
PA_kd_1:1.3.3	Ātāpino jhāyato brāhmaṇassa;	1	
PA_kd_1:1.3.4	Athassa kaṅkhā vapayanti sabbā,	1	
PA_kd_1:1.3.5	Yato pajānāti sahetudhamman”ti.	1	
PA_kd_1:1.4.1	Atha kho bhagavā rattiyā majjhimaṁ yāmaṁ paṭiccasamuppādaṁ anulomapaṭilomaṁ manasākāsi—	1	
PA_kd_1:1.4.2	“avijjāpaccayā saṅkhārā, saṅkhārapaccayā viññāṇaṁ, viññāṇapaccayā nāmarūpaṁ …pe…	1	
PA_kd_1:1.4.3	evametassa kevalassa dukkhakkhandhassa samudayo hoti …pe…	1	
PA_kd_1:1.4.4	nirodho hotī”ti.	1	
PA_kd_1:1.5.1	Atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi—	1	
PA_kd_1:1.5.2	“Yadā have pātubhavanti dhammā,	1	
PA_kd_1:1.5.3	Ātāpino jhāyato brāhmaṇassa;	1	
PA_kd_1:1.5.4	Athassa kaṅkhā vapayanti sabbā,	1	
PA_kd_1:1.5.5	Yato khayaṁ paccayānaṁ avedī”ti.	1	
PA_kd_1:1.6.1	Atha kho bhagavā rattiyā pacchimaṁ yāmaṁ paṭiccasamuppādaṁ anulomapaṭilomaṁ manasākāsi—	1	
PA_kd_1:1.6.2	“avijjāpaccayā saṅkhārā, saṅkhārapaccayā viññāṇaṁ, viññāṇapaccayā nāmarūpaṁ …pe…	1	
PA_kd_1:1.6.3	evametassa kevalassa dukkhakkhandhassa samudayo hoti …pe…	1	
PA_kd_1:1.6.4	nirodho hotī”ti.	1	
PA_kd_1:1.7.1	Atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi—	1	
PA_kd_1:1.7.2	“Yadā have pātubhavanti dhammā,	1	
PA_kd_1:1.7.3	Ātāpino jhāyato brāhmaṇassa;	1	
PA_kd_1:1.7.4	Vidhūpayaṁ tiṭṭhati mārasenaṁ,	1	
PA_kd_1:1.7.5	Sūriyova obhāsayamantalikkhan”ti.	1	
PA_kd_1:1.7.6	Bodhikathā niṭṭhitā.	1	
PA_kd_1:2.1.0	2. Ajapālakathā	2	
PA_kd_1:2.1.1_0	Atha kho bhagavā sattāhassa accayena tamhā samādhimhā vuṭṭhahitvā bodhirukkhamūlā	2	
PA_kd_1:2.1.1_1	yena ajapālanigrodho tenupasaṅkami, upasaṅkamitvā ajapālanigrodhamūle sattāhaṁ ekapallaṅkena	2	
PA_kd_1:2.1.1_2	nisīdi vimuttisukhapaṭisaṁvedī.	2	
PA_kd_1:2.2.1	Atha kho aññataro huṁhuṅkajātiko brāhmaṇo yena bhagavā tenupasaṅkami.	2	
PA_kd_1:2.2.2	Upasaṅkamitvā bhagavatā saddhiṁ sammodi.	2	
PA_kd_1:2.2.3	Sammodanīyaṁ kathaṁ sāraṇīyaṁ vītisāretvā ekamantaṁ aṭṭhāsi.	2	
PA_kd_1:2.2.4	Ekamantaṁ ṭhito kho so brāhmaṇo bhagavantaṁ etadavoca—	2	
PA_kd_1:2.2.5	“kittāvatā nu kho, bho gotama, brāhmaṇo hoti, katame ca pana brāhmaṇakaraṇā dhammā”ti?	2	
PA_kd_1:2.3.1	Atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi—	2	
PA_kd_1:2.3.2	“Yo brāhmaṇo bāhitapāpadhammo,	2	
PA_kd_1:2.3.3	Nihuṁhuṅko nikkasāvo yatatto;	2	
PA_kd_1:2.3.4	Vedantagū vusitabrahmacariyo,	2	
PA_kd_1:2.3.5	Dhammena so brahmavādaṁ vadeyya;	2	
PA_kd_1:2.3.6	Yassussadā natthi kuhiñci loke”ti.	2	
PA_kd_1:2.3.7	Ajapālakathā niṭṭhitā.	2	
PA_kd_1:3.1.0	3. Mucalindakathā	3	
PA_kd_1:3.1.1_0	Atha kho bhagavā sattāhassa accayena tamhā samādhimhā vuṭṭhahitvā ajapālanigrodhamūlā	3	
PA_kd_1:3.1.1_1	yena mucalindo tenupasaṅkami, upasaṅkamitvā mucalindamūle sattāhaṁ ekapallaṅkena	3	
PA_kd_1:3.1.1_2	nisīdi vimuttisukhapaṭisaṁvedī.	3	
PA_kd_1:3.2.1	Tena kho pana samayena mahā akālamegho udapādi, sattāhavaddalikā sītavātaduddinī.	3	
PA_kd_1:3.2.2	Atha kho mucalindo nāgarājā sakabhavanā nikkhamitvā bhagavato kāyaṁ sattakkhattuṁ bhogehi parikkhipitvā uparimuddhani mahantaṁ phaṇaṁ karitvā aṭṭhāsi—	3	
PA_kd_1:3.2.3	“mā bhagavantaṁ sītaṁ, mā bhagavantaṁ uṇhaṁ, mā bhagavantaṁ ḍaṁsamakasavātātapasarīsapasamphasso”ti.	3	
PA_kd_1:3.3.1_0	Atha kho mucalindo nāgarājā sattāhassa accayena viddhaṁ vigatavalāhakaṁ devaṁ viditvā	3	
PA_kd_1:3.3.1_1	bhagavato kāyā bhoge viniveṭhetvā sakavaṇṇaṁ paṭisaṁharitvā māṇavakavaṇṇaṁ abhinimminitvā	3	
PA_kd_1:3.3.1_2	bhagavato purato aṭṭhāsi pañjaliko bhagavantaṁ namassamāno.	3	
PA_kd_1:3.3.2	Atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi—	3	
PA_kd_1:3.4.1	“Sukho viveko tuṭṭhassa,	3	
PA_kd_1:3.4.2	sutadhammassa passato;	3	
PA_kd_1:3.4.3	Abyāpajjaṁ sukhaṁ loke,	3	
PA_kd_1:3.4.4	pāṇabhūtesu saṁyamo.	3	
PA_kd_1:3.4.5	Sukhā virāgatā loke,	3	
PA_kd_1:3.4.6	kāmānaṁ samatikkamo;	3	
PA_kd_1:3.4.7	Asmimānassa yo vinayo,	3	
PA_kd_1:3.4.8	etaṁ ve paramaṁ sukhan”ti.	3	
PA_kd_1:3.4.9	Mucalindakathā niṭṭhitā.	3	
PA_kd_1:4.1.0	4. Rājāyatanakathā	4	
PA_kd_1:4.1.1_0	Atha kho bhagavā sattāhassa accayena tamhā samādhimhā vuṭṭhahitvā mucalindamūlā yena	4	
PA_kd_1:4.1.1_1	rājāyatanaṁ tenupasaṅkami, upasaṅkamitvā rājāyatanamūle sattāhaṁ ekapallaṅkena nisīdi	4	
PA_kd_1:4.1.1_2	vimuttisukhapaṭisaṁvedī.	4	
PA_kd_1:4.2.1	Tena kho pana samayena tapussa bhallikā vāṇijā ukkalā taṁ desaṁ addhānamaggappaṭipannā honti.	4	
PA_kd_1:4.2.2	Atha kho tapussabhallikānaṁ vāṇijānaṁ ñātisālohitā devatā tapussabhallike vāṇije etadavoca—	4	
PA_kd_1:4.2.3	“ayaṁ, mārisā, bhagavā rājāyatanamūle viharati paṭhamābhisambuddho;	4	
PA_kd_1:4.2.4	gacchatha taṁ bhagavantaṁ manthena ca madhupiṇḍikāya ca patimānetha;	4	
PA_kd_1:4.2.5	taṁ vo bhavissati dīgharattaṁ hitāya sukhāyā”ti.	4	
PA_kd_1:4.3.1	Atha kho tapussabhallikā vāṇijā manthañca madhupiṇḍikañca ādāya yena bhagavā tenupasaṅkamiṁsu, upasaṅkamitvā bhagavantaṁ abhivādetvā ekamantaṁ aṭṭhaṁsu.	4	
PA_kd_1:4.3.2	Ekamantaṁ ṭhitā kho tapussabhallikā vāṇijā bhagavantaṁ etadavocuṁ—	4	
PA_kd_1:4.3.3	“paṭiggaṇhātu no, bhante, bhagavā manthañca madhupiṇḍikañca, yaṁ amhākaṁ assa dīgharattaṁ hitāya sukhāyā”ti.	4	
PA_kd_1:4.4.1	Atha kho bhagavato etadahosi—	4	
PA_kd_1:4.4.2	“na kho tathāgatā hatthesu paṭiggaṇhanti.	4	
PA_kd_1:4.4.3	Kimhi nu kho ahaṁ paṭiggaṇheyyaṁ manthañca madhupiṇḍikañcā”ti?	4	
PA_kd_1:4.4.4	Atha kho cattāro mahārājāno bhagavato cetasā cetoparivitakkamaññāya catuddisā cattāro selamaye patte bhagavato upanāmesuṁ—	4	
PA_kd_1:4.4.5	“idha, bhante, bhagavā paṭiggaṇhātu manthañca madhupiṇḍikañcā”ti.	4	
PA_kd_1:4.4.6	Paṭiggahesi bhagavā paccagghe selamaye patte manthañca madhupiṇḍikañca, paṭiggahetvā paribhuñji.	4	
PA_kd_1:4.5.1	Atha kho tapussabhallikā vāṇijā bhagavantaṁ onītapattapāṇiṁ viditvā bhagavato pādesu sirasā nipatitvā bhagavantaṁ etadavocuṁ—	4	
PA_kd_1:4.5.2	“ete mayaṁ, bhante, bhagavantaṁ saraṇaṁ gacchāma dhammañca, upāsake no bhagavā dhāretu ajjatagge pāṇupete saraṇaṁ gate”ti.	4	
PA_kd_1:4.5.3	Te ca loke paṭhamaṁ upāsakā ahesuṁ dvevācikā.	4	
PA_kd_1:4.5.4	Rājāyatanakathā niṭṭhitā.	4	
PA_kd_1:5.1.0	5. Brahmayācanakathā	5	
PA_kd_1:5.1.1	Atha kho bhagavā sattāhassa accayena tamhā samādhimhā vuṭṭhahitvā rājāyatanamūlā yena ajapālanigrodho tenupasaṅkami.	5	
PA_kd_1:5.1.2	Tatra sudaṁ bhagavā ajapālanigrodhamūle viharati.	5	
PA_kd_1:5.2.1	Atha kho bhagavato rahogatassa paṭisallīnassa evaṁ cetaso parivitakko udapādi—	5	
PA_kd_1:5.2.2	“adhigato kho myāyaṁ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo.	5	
PA_kd_1:5.2.3	Ālayarāmā kho panāyaṁ pajā ālayaratā ālayasammuditā.	5	
PA_kd_1:5.2.4	Ālayarāmāya kho pana pajāya ālayaratāya ālayasammuditāya duddasaṁ idaṁ ṭhānaṁ yadidaṁ idappaccayatāpaṭiccasamuppādo;	5	
PA_kd_1:5.2.5	idampi kho ṭhānaṁ sududdasaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṁ.	5	
PA_kd_1:5.2.6	Ahañceva kho pana dhammaṁ deseyyaṁ, pare ca me na ājāneyyuṁ, so mamassa kilamatho, sā mamassa vihesā”ti.	5	
PA_kd_1:5.3.1	Apissu bhagavantaṁ imā anacchariyā gāthāyo paṭibhaṁsu pubbe assutapubbā—	5	
PA_kd_1:5.3.2	“Kicchena me adhigataṁ,	5	
PA_kd_1:5.3.3	halaṁ dāni pakāsituṁ;	5	
PA_kd_1:5.3.4	Rāgadosaparetehi,	5	
PA_kd_1:5.3.5	nāyaṁ dhammo susambudho.	5	
PA_kd_1:5.3.6	Paṭisotagāmiṁ nipuṇaṁ,	5	
PA_kd_1:5.3.7	gambhīraṁ duddasaṁ aṇuṁ;	5	
PA_kd_1:5.3.8	Rāgarattā na dakkhanti,	5	
PA_kd_1:5.3.9	tamokhandhena āvuṭā”ti.	5	
PA_kd_1:5.4.1	Itiha bhagavato paṭisañcikkhato appossukkatāya cittaṁ namati, no dhammadesanāya.	5	
PA_kd_1:5.4.2	Atha kho brahmuno sahampatissa bhagavato cetasā cetoparivitakkamaññāya etadahosi—	5	
PA_kd_1:5.4.3	“nassati vata bho loko, vinassati vata bho loko, yatra hi nāma tathāgatassa arahato sammāsambuddhassa appossukkatāya cittaṁ namati, no dhammadesanāyā”ti.	5	
PA_kd_1:5.5.1	Atha kho brahmā sahampati—seyyathāpi nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya; evameva—brahmaloke antarahito bhagavato purato pāturahosi.	5	
PA_kd_1:5.6.1	Atha kho brahmā sahampati ekaṁsaṁ uttarāsaṅgaṁ karitvā dakkhiṇajāṇumaṇḍalaṁ pathaviyaṁ nihantvā yena bhagavā tenañjaliṁ paṇāmetvā bhagavantaṁ etadavoca—	5	
PA_kd_1:5.6.2	“desetu, bhante, bhagavā dhammaṁ, desetu sugato dhammaṁ.	5	
PA_kd_1:5.6.3	Santi sattā apparajakkhajātikā, assavanatā dhammassa parihāyanti, bhavissanti dhammassa aññātāro”ti.	5	
PA_kd_1:5.7.1	Idamavoca brahmā sahampati, idaṁ vatvāna athāparaṁ etadavoca—	5	
PA_kd_1:5.7.2	“Pāturahosi magadhesu pubbe,	5	
PA_kd_1:5.7.3	Dhammo asuddho samalehi cintito;	5	
PA_kd_1:5.7.4	Apāpuretaṁ amatassa dvāraṁ,	5	
PA_kd_1:5.7.5	Suṇantu dhammaṁ vimalenānubuddhaṁ.	5	
PA_kd_1:5.7.6	Sele yathā pabbatamuddhaniṭṭhito,	5	
PA_kd_1:5.7.7	Yathāpi passe janataṁ samantato;	5	
PA_kd_1:5.7.8	Tathūpamaṁ dhammamayaṁ sumedha,	5	
PA_kd_1:5.7.9	Pāsādamāruyha samantacakkhu;	5	
PA_kd_1:5.7.10	Sokāvatiṇṇaṁ janatamapetasoko,	5	
PA_kd_1:5.7.11	Avekkhassu jātijarābhibhūtaṁ.	5	
PA_kd_1:5.7.12	Uṭṭhehi vīra vijitasaṅgāma,	5	
PA_kd_1:5.7.13	Satthavāha aṇaṇa vicara loke;	5	
PA_kd_1:5.7.14	Desassu bhagavā dhammaṁ,	5	
PA_kd_1:5.7.15	Aññātāro bhavissantī”ti.	5	
PA_kd_1:5.8.1	Evaṁ vutte, bhagavā brahmānaṁ sahampatiṁ etadavoca—	5	
PA_kd_1:5.8.2	“mayhampi kho, brahme, etadahosi—	5	
PA_kd_1:5.8.3	‘adhigato kho myāyaṁ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo.	5	
PA_kd_1:5.8.4	Ālayarāmā kho panāyaṁ pajā ālayaratā ālayasammuditā.	5	
PA_kd_1:5.8.5	Ālayarāmāya kho pana pajāya ālayaratāya ālayasammuditāya duddasaṁ idaṁ ṭhānaṁ yadidaṁ idappaccayatāpaṭiccasamuppādo;	5	
PA_kd_1:5.8.6	idampi kho ṭhānaṁ sududdasaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṁ.	5	
PA_kd_1:5.8.7	Ahañceva kho pana dhammaṁ deseyyaṁ, pare ca me na ājāneyyuṁ, so mamassa kilamatho, sā mamassa vihesā’ti.	5	
PA_kd_1:5.8.8	Apissu maṁ, brahme, imā anacchariyā gāthāyo paṭibhaṁsu pubbe assutapubbā—	5	
PA_kd_1:5.8.9	‘Kicchena me adhigataṁ,	5	
PA_kd_1:5.8.10	halaṁ dāni pakāsituṁ;	5	
PA_kd_1:5.8.11	Rāgadosaparetehi,	5	
PA_kd_1:5.8.12	nāyaṁ dhammo susambudho.	5	
PA_kd_1:5.8.13	Paṭisotagāmiṁ nipuṇaṁ,	5	
PA_kd_1:5.8.14	gambhīraṁ duddasaṁ aṇuṁ;	5	
PA_kd_1:5.8.15	Rāgarattā na dakkhanti,	5	
PA_kd_1:5.8.16	tamokhandhena āvuṭā’ti.	5	
PA_kd_1:5.8.17	Itiha me, brahme, paṭisañcikkhato appossukkatāya cittaṁ namati no dhammadesanāyā”ti.	5	
PA_kd_1:5.9.1	Dutiyampi kho brahmā sahampati bhagavantaṁ etadavoca—	5	
PA_kd_1:5.9.2	“desetu, bhante, bhagavā dhammaṁ, desetu sugato dhammaṁ;	5	
PA_kd_1:5.9.3	santi sattā apparajakkhajātikā, assavanatā dhammassa parihāyanti, bhavissanti dhammassa aññātāro”ti.	5	
PA_kd_1:5.9.4	Idamavoca brahmā sahampati, idaṁ vatvāna athāparaṁ etadavoca—	5	
PA_kd_1:5.9.5	“Pāturahosi magadhesu pubbe,	5	
PA_kd_1:5.9.6	Dhammo asuddho samalehi cintito;	5	
PA_kd_1:5.9.7	Apāpuretaṁ amatassa dvāraṁ,	5	
PA_kd_1:5.9.8	Suṇantu dhammaṁ vimalenānubuddhaṁ.	5	
PA_kd_1:5.9.9	Sele yathā pabbatamuddhaniṭṭhito,	5	
PA_kd_1:5.9.10	Yathāpi passe janataṁ samantato;	5	
PA_kd_1:5.9.11	Tathūpamaṁ dhammamayaṁ sumedha,	5	
PA_kd_1:5.9.12	Pāsādamāruyha samantacakkhu;	5	
PA_kd_1:5.9.13	Sokāvatiṇṇaṁ janatamapetasoko,	5	
PA_kd_1:5.9.14	Avekkhassu jātijarābhibhūtaṁ.	5	
PA_kd_1:5.9.15	Uṭṭhehi vīra vijitasaṅgāma,	5	
PA_kd_1:5.9.16	Satthavāha aṇaṇa vicara loke;	5	
PA_kd_1:5.9.17	Desassu bhagavā dhammaṁ,	5	
PA_kd_1:5.9.18	Aññātāro bhavissantī”ti.	5	
PA_kd_1:5.9.19	Dutiyampi kho bhagavā brahmānaṁ sahampatiṁ etadavoca—	5	
PA_kd_1:5.9.20	“mayhampi kho, brahme, etadahosi—	5	
PA_kd_1:5.9.21	‘adhigato kho myāyaṁ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo.	5	
PA_kd_1:5.9.22	Ālayarāmā kho panāyaṁ pajā ālayaratā ālayasammuditā.	5	
PA_kd_1:5.9.23	Ālayarāmāya kho pana pajāya ālayaratāya ālayasammuditāya duddasaṁ idaṁ ṭhānaṁ yadidaṁ idappaccayatāpaṭiccasamuppādo;	5	
PA_kd_1:5.9.24	idampi kho ṭhānaṁ sududdasaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṁ.	5	
PA_kd_1:5.9.25	Ahañceva kho pana dhammaṁ deseyyaṁ, pare ca me na ājāneyyuṁ, so mamassa kilamatho, sā mamassa vihesā’ti.	5	
PA_kd_1:5.9.26	Apissu maṁ, brahme, imā anacchariyā gāthāyo paṭibhaṁsu pubbe assutapubbā—	5	
PA_kd_1:5.9.27	‘Kicchena me adhigataṁ,	5	
PA_kd_1:5.9.28	halaṁ dāni pakāsituṁ;	5	
PA_kd_1:5.9.29	Rāgadosaparetehi,	5	
PA_kd_1:5.9.30	nāyaṁ dhammo susambudho.	5	
PA_kd_1:5.9.31	Paṭisotagāmiṁ nipuṇaṁ,	5	
PA_kd_1:5.9.32	gambhīraṁ duddasaṁ aṇuṁ;	5	
PA_kd_1:5.9.33	Rāgarattā na dakkhanti,	5	
PA_kd_1:5.9.34	tamokhandhena āvuṭā’ti.	5	
PA_kd_1:5.9.35	Itiha me, brahme, paṭisañcikkhato appossukkatāya cittaṁ namati, no dhammadesanāyā”ti.	5	
PA_kd_1:5.9.36	Tatiyampi kho brahmā sahampati bhagavantaṁ etadavoca—	5	
PA_kd_1:5.9.37	“desetu, bhante, bhagavā dhammaṁ, desetu sugato dhammaṁ.	5	
PA_kd_1:5.9.38	Santi sattā apparajakkhajātikā, assavanatā dhammassa parihāyanti, bhavissanti dhammassa aññātāro”ti.	5	
PA_kd_1:5.9.39	Idamavoca brahmā sahampati, idaṁ vatvāna athāparaṁ etadavoca—	5	
PA_kd_1:5.9.40	“Pāturahosi magadhesu pubbe,	5	
PA_kd_1:5.9.41	Dhammo asuddho samalehi cintito;	5	
PA_kd_1:5.9.42	Apāpuretaṁ amatassa dvāraṁ,	5	
PA_kd_1:5.9.43	Suṇantu dhammaṁ vimalenānubuddhaṁ.	5	
PA_kd_1:5.9.44	Sele yathā pabbatamuddhaniṭṭhito,	5	
PA_kd_1:5.9.45	Yathāpi passe janataṁ samantato;	5	
PA_kd_1:5.9.46	Tathūpamaṁ dhammamayaṁ sumedha,	5	
PA_kd_1:5.9.47	Pāsādamāruyha samantacakkhu;	5	
PA_kd_1:5.9.48	Sokāvatiṇṇaṁ janatamapetasoko,	5	
PA_kd_1:5.9.49	Avekkhassu jātijarābhibhūtaṁ.	5	
PA_kd_1:5.9.50	Uṭṭhehi vīra vijitasaṅgāma,	5	
PA_kd_1:5.9.51	Satthavāha aṇaṇa vicara loke;	5	
PA_kd_1:5.9.52	Desassu bhagavā dhammaṁ,	5	
PA_kd_1:5.9.53	Aññātāro bhavissantī”ti.	5	
PA_kd_1:5.10.1	Atha kho bhagavā brahmuno ca ajjhesanaṁ viditvā sattesu ca kāruññataṁ paṭicca buddhacakkhunā lokaṁ volokesi.	5	
PA_kd_1:5.11.1_0	Addasā kho bhagavā buddhacakkhunā lokaṁ volokento satte apparajakkhe mahārajakkhe	5	
PA_kd_1:5.11.1_1	tikkhindriye mudindriye svākāre dvākāre suviññāpaye duviññāpaye, appekacce paralokavajjabhayadassāvine	5	
PA_kd_1:5.11.1_2	viharante, appekacce na paralokavajjabhayadassāvine viharante.	5	
PA_kd_1:5.11.2_0	Seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni	5	
PA_kd_1:5.11.2_1	vā padumāni vā puṇḍarīkāni vā udake jātāni udake saṁvaḍḍhāni udakānuggatāni anto	5	
PA_kd_1:5.11.2_2	nimuggaposīni, appekaccāni uppalāni vā padumāni vā puṇḍarīkāni vā udake jātāni udake	5	
PA_kd_1:5.11.2_3	saṁvaḍḍhāni samodakaṁ ṭhitāni, appekaccāni uppalāni vā padumāni vā puṇḍarīkāni vā	5	
PA_kd_1:5.11.2_4	udake jātāni udake saṁvaḍḍhāni udakaṁ accuggamma ṭhitāni anupalittāni udakena;	5	
PA_kd_1:5.11.3_0	evamevaṁ bhagavā buddhacakkhunā lokaṁ volokento addasa satte apparajakkhe mahārajakkhe	5	
PA_kd_1:5.11.3_1	tikkhindriye mudindriye svākāre dvākāre suviññāpaye duviññāpaye, appekacce paralokavajjabhayadassāvine	5	
PA_kd_1:5.11.3_2	viharante, appekacce na paralokavajjabhayadassāvine viharante;	5	
PA_kd_1:5.12.1	disvāna brahmānaṁ sahampatiṁ gāthāya paccabhāsi—	5	
PA_kd_1:5.12.2	“Apārutā tesaṁ amatassa dvārā,	5	
PA_kd_1:5.12.3	Ye sotavanto pamuñcantu saddhaṁ;	5	
PA_kd_1:5.12.4	Vihiṁsasaññī paguṇaṁ na bhāsiṁ,	5	
PA_kd_1:5.12.5	Dhammaṁ paṇītaṁ manujesu brahme”ti.	5	
PA_kd_1:5.13.1	Atha kho brahmā sahampati—	5	
PA_kd_1:5.13.2	“katāvakāso khomhi bhagavatā dhammadesanāyā”ti bhagavantaṁ abhivādetvā padakkhiṇaṁ katvā tatthevantaradhāyi.	5	
PA_kd_1:5.13.3	Brahmayācanakathā niṭṭhitā.	5	
PA_kd_1:6.1.0	6. Pañcavaggiyakathā	6	
PA_kd_1:6.1.1	Atha kho bhagavato etadahosi—	6	
PA_kd_1:6.1.2	“kassa nu kho ahaṁ paṭhamaṁ dhammaṁ deseyyaṁ?	6	
PA_kd_1:6.1.3	Ko imaṁ dhammaṁ khippameva ājānissatī”ti?	6	
PA_kd_1:6.1.4	Atha kho bhagavato etadahosi—	6	
PA_kd_1:6.1.5	“ayaṁ kho āḷāro kālāmo paṇḍito byatto medhāvī dīgharattaṁ apparajakkhajātiko;	6	
PA_kd_1:6.1.6	yannūnāhaṁ āḷārassa kālāmassa paṭhamaṁ dhammaṁ deseyyaṁ, so imaṁ dhammaṁ khippameva ājānissatī”ti.	6	
PA_kd_1:6.2.1	Atha kho antarahitā devatā bhagavato ārocesi—“sattāhakālaṅkato, bhante, āḷāro kālāmo”ti.	6	
PA_kd_1:6.2.2	Bhagavatopi kho ñāṇaṁ udapādi—“sattāhakālaṅkato āḷāro kālāmo”ti.	6	
PA_kd_1:6.2.3	Atha kho bhagavato etadahosi—	6	
PA_kd_1:6.2.4	“mahājāniyo kho āḷāro kālāmo;	6	
PA_kd_1:6.2.5	sace hi so imaṁ dhammaṁ suṇeyya, khippameva ājāneyyā”ti.	6	
PA_kd_1:6.3.1	Atha kho bhagavato etadahosi—	6	
PA_kd_1:6.3.2	“kassa nu kho ahaṁ paṭhamaṁ dhammaṁ deseyyaṁ?	6	
PA_kd_1:6.3.3	Ko imaṁ dhammaṁ khippameva ājānissatī”ti?	6	
PA_kd_1:6.3.4	Atha kho bhagavato etadahosi—	6	
PA_kd_1:6.3.5	“ayaṁ kho udako rāmaputto paṇḍito byatto medhāvī dīgharattaṁ apparajakkhajātiko;	6	
PA_kd_1:6.3.6	yannūnāhaṁ udakassa rāmaputtassa paṭhamaṁ dhammaṁ deseyyaṁ, so imaṁ dhammaṁ khippameva ājānissatī”ti.	6	
PA_kd_1:6.4.1	Atha kho antarahitā devatā bhagavato ārocesi—“abhidosakālaṅkato, bhante, udako rāmaputto”ti.	6	
PA_kd_1:6.4.2	Bhagavatopi kho ñāṇaṁ udapādi—“abhidosakālaṅkato udako rāmaputto”ti.	6	
PA_kd_1:6.4.3	Atha kho bhagavato etadahosi—	6	
PA_kd_1:6.4.4	“mahājāniyo kho udako rāmaputto;	6	
PA_kd_1:6.4.5	sace hi so imaṁ dhammaṁ suṇeyya, khippameva ājāneyyā”ti.	6	
PA_kd_1:6.5.1	Atha kho bhagavato etadahosi—	6	
PA_kd_1:6.5.2	“kassa nu kho ahaṁ paṭhamaṁ dhammaṁ deseyyaṁ?	6	
PA_kd_1:6.5.3	Ko imaṁ dhammaṁ khippameva ājānissatī”ti?	6	
PA_kd_1:6.5.4	Atha kho bhagavato etadahosi—	6	
PA_kd_1:6.5.5	“bahukārā kho me pañcavaggiyā bhikkhū, ye maṁ padhānapahitattaṁ upaṭṭhahiṁsu;	6	
PA_kd_1:6.6.1	yannūnāhaṁ pañcavaggiyānaṁ bhikkhūnaṁ paṭhamaṁ dhammaṁ deseyyan”ti.	6	
PA_kd_1:6.6.2	Atha kho bhagavato etadahosi—	6	
PA_kd_1:6.6.3	“kahaṁ nu kho etarahi pañcavaggiyā bhikkhū viharantī”ti?	6	
PA_kd_1:6.6.4	Addasā kho bhagavā dibbena cakkhunā visuddhena atikkantamānusakena pañcavaggiye bhikkhū bārāṇasiyaṁ viharante isipatane migadāye.	6	
PA_kd_1:6.6.5	Atha kho bhagavā uruvelāyaṁ yathābhirantaṁ viharitvā yena bārāṇasī tena cārikaṁ pakkāmi.	6	
PA_kd_1:6.7.1	Addasā kho upako ājīvako bhagavantaṁ antarā ca gayaṁ antarā ca bodhiṁ addhānamaggappaṭipannaṁ, disvāna bhagavantaṁ etadavoca—	6	
PA_kd_1:6.7.2	“vippasannāni kho te, āvuso, indriyāni, parisuddho chavivaṇṇo pariyodāto.	6	
PA_kd_1:6.7.3	Kaṁsi tvaṁ, āvuso, uddissa pabbajito?	6	
PA_kd_1:6.7.4	Ko vā te satthā?	6	
PA_kd_1:6.7.5	Kassa vā tvaṁ dhammaṁ rocesī”ti?	6	
PA_kd_1:6.8.1	Evaṁ vutte, bhagavā upakaṁ ājīvakaṁ gāthāhi ajjhabhāsi—	6	
PA_kd_1:6.8.2	“Sabbābhibhū sabbavidūhamasmi,	6	
PA_kd_1:6.8.3	Sabbesu dhammesu anūpalitto;	6	
PA_kd_1:6.8.4	Sabbañjaho taṇhākkhaye vimutto,	6	
PA_kd_1:6.8.5	Sayaṁ abhiññāya kamuddiseyyaṁ.	6	
PA_kd_1:6.8.6	Na me ācariyo atthi,	6	
PA_kd_1:6.8.7	sadiso me na vijjati;	6	
PA_kd_1:6.8.8	Sadevakasmiṁ lokasmiṁ,	6	
PA_kd_1:6.8.9	natthi me paṭipuggalo.	6	
PA_kd_1:6.8.10	Ahañhi arahā loke,	6	
PA_kd_1:6.8.11	ahaṁ satthā anuttaro;	6	
PA_kd_1:6.8.12	Ekomhi sammāsambuddho,	6	
PA_kd_1:6.8.13	sītibhūtosmi nibbuto.	6	
PA_kd_1:6.8.14	Dhammacakkaṁ pavattetuṁ,	6	
PA_kd_1:6.8.15	Gacchāmi kāsinaṁ puraṁ;	6	
PA_kd_1:6.8.16	Andhībhūtasmiṁ lokasmiṁ,	6	
PA_kd_1:6.8.17	Āhañchaṁ amatadundubhin”ti.	6	
PA_kd_1:6.9.1	“Yathā kho tvaṁ, āvuso, paṭijānāsi, arahasi anantajino”ti.	6	
PA_kd_1:6.9.2	“Mādisā ve jinā honti,	6	
PA_kd_1:6.9.3	ye pattā āsavakkhayaṁ;	6	
PA_kd_1:6.9.4	Jitā me pāpakā dhammā,	6	
PA_kd_1:6.9.5	tasmāhamupaka jino”ti.	6	
PA_kd_1:6.9.6	Evaṁ vutte, upako ājīvako hupeyyapāvusoti vatvā sīsaṁ okampetvā ummaggaṁ gahetvā pakkāmi.	6	
PA_kd_1:6.10.1	Atha kho bhagavā anupubbena cārikaṁ caramāno yena bārāṇasī isipatanaṁ migadāyo, yena pañcavaggiyā bhikkhū tenupasaṅkami.	6	
PA_kd_1:6.10.2	Addasaṁsu kho pañcavaggiyā bhikkhū bhagavantaṁ dūratova āgacchantaṁ;	6	
PA_kd_1:6.10.3	disvāna aññamaññaṁ katikaṁ saṇṭhapesuṁ—	6	
PA_kd_1:6.10.4	“ayaṁ, āvuso, samaṇo gotamo āgacchati, bāhulliko padhānavibbhanto āvatto bāhullāya.	6	
PA_kd_1:6.10.5	So neva abhivādetabbo, na paccuṭṭhātabbo, nāssa pattacīvaraṁ paṭiggahetabbaṁ;	6	
PA_kd_1:6.10.6	api ca kho āsanaṁ ṭhapetabbaṁ, sace so ākaṅkhissati nisīdissatī”ti.	6	
PA_kd_1:6.11.1	Yathā yathā kho bhagavā pañcavaggiye bhikkhū upasaṅkamati tathā tathā pañcavaggiyā bhikkhū nāsakkhiṁsu sakāya katikāya saṇṭhātuṁ.	6	
PA_kd_1:6.11.2	Asaṇṭhahantā bhagavantaṁ paccuggantvā eko bhagavato pattacīvaraṁ paṭiggahesi, eko āsanaṁ paññapesi, eko pādodakaṁ, eko pādapīṭhaṁ, eko pādakaṭhalikaṁ upanikkhipi.	6	
PA_kd_1:6.11.3	Nisīdi bhagavā paññatte āsane;	6	
PA_kd_1:6.11.4	nisajja kho bhagavā pāde pakkhālesi.	6	
PA_kd_1:6.11.5	Apissu bhagavantaṁ nāmena ca āvusovādena ca samudācaranti.	6	
PA_kd_1:6.12.1	Evaṁ vutte, bhagavā pañcavaggiye bhikkhū etadavoca—	6	
PA_kd_1:6.12.2	“mā, bhikkhave, tathāgataṁ nāmena ca āvusovādena ca samudācaratha.	6	
PA_kd_1:6.12.3	Arahaṁ, bhikkhave, tathāgato sammāsambuddho, odahatha, bhikkhave, sotaṁ, amatamadhigataṁ, ahamanusāsāmi, ahaṁ dhammaṁ desemi.	6	
PA_kd_1:6.12.4	Yathānusiṭṭhaṁ tathā paṭipajjamānā nacirasseva—	6	
PA_kd_1:6.12.5	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—	6	
PA_kd_1:6.12.6	brahmacariyapariyosānaṁ diṭṭheva dhamme sayaṁ abhiññā sacchikatvā upasampajja viharissathā”ti.	6	
PA_kd_1:6.13.1	Evaṁ vutte, pañcavaggiyā bhikkhū bhagavantaṁ etadavocuṁ—	6	
PA_kd_1:6.13.2_0	“tāyapi kho tvaṁ, āvuso gotama, iriyāya, tāya paṭipadāya, tāya dukkarakārikāya nevajjhagā	6	
PA_kd_1:6.13.2_1	uttari manussadhammā alamariyañāṇadassanavisesaṁ, kiṁ pana tvaṁ etarahi, bāhulliko	6	
PA_kd_1:6.13.2_2	padhānavibbhanto āvatto bāhullāya, adhigamissasi uttari manussadhammā alamariyañāṇadassanavisesan”ti?	6	
PA_kd_1:6.14.1	Evaṁ vutte, bhagavā pañcavaggiye bhikkhū etadavoca—	6	
PA_kd_1:6.14.2	“na, bhikkhave, tathāgato bāhulliko, na padhānavibbhanto, na āvatto bāhullāya;	6	
PA_kd_1:6.14.3	arahaṁ, bhikkhave, tathāgato sammāsambuddho.	6	
PA_kd_1:6.14.4	Odahatha, bhikkhave, sotaṁ, amatamadhigataṁ ahamanusāsāmi, ahaṁ dhammaṁ desemi.	6	
PA_kd_1:6.14.5	Yathānusiṭṭhaṁ tathā paṭipajjamānā nacirasseva—	6	
PA_kd_1:6.14.6	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—	6	
PA_kd_1:6.14.7	brahmacariyapariyosānaṁ diṭṭheva dhamme sayaṁ abhiññā sacchikatvā upasampajja viharissathā”ti.	6	
PA_kd_1:6.15.1	Dutiyampi kho pañcavaggiyā bhikkhū bhagavantaṁ etadavocuṁ …pe….	6	
PA_kd_1:6.15.2	Dutiyampi kho bhagavā pañcavaggiye bhikkhū etadavoca …pe….	6	
PA_kd_1:6.15.3	Tatiyampi kho pañcavaggiyā bhikkhū bhagavantaṁ etadavocuṁ—	6	
PA_kd_1:6.15.4_0	“tāyapi kho tvaṁ, āvuso gotama, iriyāya, tāya paṭipadāya, tāya dukkarakārikāya nevajjhagā	6	
PA_kd_1:6.15.4_1	uttari manussadhammā alamariyañāṇadassanavisesaṁ, kiṁ pana tvaṁ etarahi, bāhulliko	6	
PA_kd_1:6.15.4_2	padhānavibbhanto āvatto bāhullāya, adhigamissasi uttari manussadhammā alamariyañāṇadassanavisesan”ti?	6	
PA_kd_1:6.16.1	Evaṁ vutte bhagavā pañcavaggiye bhikkhū etadavoca—	6	
PA_kd_1:6.16.2	“abhijānātha me no tumhe, bhikkhave, ito pubbe evarūpaṁ pabhāvitametan”ti?	6	
PA_kd_1:6.16.3	“No hetaṁ, bhante”.	6	
PA_kd_1:6.16.4	“Arahaṁ, bhikkhave, tathāgato sammāsambuddho, odahatha, bhikkhave, sotaṁ, amatamadhigataṁ ahamanusāsāmi, ahaṁ dhammaṁ desemi.	6	
PA_kd_1:6.16.5	Yathānusiṭṭhaṁ tathā paṭipajjamānā nacirasseva—	6	
PA_kd_1:6.16.6	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—	6	
PA_kd_1:6.16.7	brahmacariyapariyosānaṁ diṭṭheva dhamme sayaṁ abhiññā sacchikatvā upasampajja viharissathā”ti.	6	
PA_kd_1:6.16.8	Asakkhi kho bhagavā pañcavaggiye bhikkhū saññāpetuṁ.	6	
PA_kd_1:6.16.9	Atha kho pañcavaggiyā bhikkhū bhagavantaṁ sussūsiṁsu, sotaṁ odahiṁsu, aññā cittaṁ upaṭṭhāpesuṁ.	6	
PA_kd_1:6.17.1	Atha kho bhagavā pañcavaggiye bhikkhū āmantesi—	6	
PA_kd_1:6.17.2	“Dveme, bhikkhave, antā pabbajitena na sevitabbā.	6	
PA_kd_1:6.17.3	Katame dve?	6	
PA_kd_1:6.17.4	Yo cāyaṁ kāmesu kāmasukhallikānuyogo hīno gammo pothujjaniko anariyo anatthasaṁhito, yo cāyaṁ attakilamathānuyogo dukkho anariyo anatthasaṁhito.	6	
PA_kd_1:6.17.5	Ete kho, bhikkhave, ubho ante anupagamma majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati.	6	
PA_kd_1:6.18.1	Katamā ca sā, bhikkhave, majjhimā paṭipadā tathāgatena abhisambuddhā, cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati?	6	
PA_kd_1:6.18.2	Ayameva ariyo aṭṭhaṅgiko maggo, seyyathidaṁ—	6	
PA_kd_1:6.18.3	sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi.	6	
PA_kd_1:6.18.4	Ayaṁ kho sā, bhikkhave, majjhimā paṭipadā tathāgatena abhisambuddhā, cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati.	6	
PA_kd_1:6.19.1	Idaṁ kho pana, bhikkhave, dukkhaṁ ariyasaccaṁ.	6	
PA_kd_1:6.19.2	Jātipi dukkhā, jarāpi dukkhā, byādhipi dukkho, maraṇampi dukkhaṁ, appiyehi sampayogo dukkho, piyehi vippayogo dukkho, yampicchaṁ na labhati tampi dukkhaṁ.	6	
PA_kd_1:6.19.3	Saṅkhittena, pañcupādānakkhandhā dukkhā.	6	
PA_kd_1:6.20.1	Idaṁ kho pana, bhikkhave, dukkhasamudayaṁ ariyasaccaṁ—	6	
PA_kd_1:6.20.2	yāyaṁ taṇhā ponobbhavikā nandīrāgasahagatā tatratatrābhinandinī, seyyathidaṁ—	6	
PA_kd_1:6.20.3	kāmataṇhā, bhavataṇhā, vibhavataṇhā.	6	
PA_kd_1:6.21.1	Idaṁ kho pana, bhikkhave, dukkhanirodhaṁ ariyasaccaṁ—	6	
PA_kd_1:6.21.2	yo tassāyeva taṇhāya asesavirāganirodho, cāgo, paṭinissaggo, mutti, anālayo.	6	
PA_kd_1:6.22.1	Idaṁ kho pana, bhikkhave, dukkhanirodhagāminī paṭipadā ariyasaccaṁ—	6	
PA_kd_1:6.22.2	ayameva ariyo aṭṭhaṅgiko maggo, seyyathidaṁ—	6	
PA_kd_1:6.22.3	sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi.	6	
PA_kd_1:6.23.1	Idaṁ dukkhaṁ ariyasaccanti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	6	
PA_kd_1:6.23.2	Taṁ kho panidaṁ dukkhaṁ ariyasaccaṁ pariññeyyanti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	6	
PA_kd_1:6.23.3	Taṁ kho panidaṁ dukkhaṁ ariyasaccaṁ pariññātanti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	6	
PA_kd_1:6.24.1	Idaṁ dukkhasamudayaṁ ariyasaccanti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	6	
PA_kd_1:6.24.2	Taṁ kho panidaṁ dukkhasamudayaṁ ariyasaccaṁ pahātabbanti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	6	
PA_kd_1:6.24.3	Taṁ kho panidaṁ dukkhasamudayaṁ ariyasaccaṁ pahīnanti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	6	
PA_kd_1:6.25.1	Idaṁ dukkhanirodhaṁ ariyasaccanti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	6	
PA_kd_1:6.25.2	Taṁ kho panidaṁ dukkhanirodhaṁ ariyasaccaṁ sacchikātabbanti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	6	
PA_kd_1:6.25.3	Taṁ kho panidaṁ dukkhanirodhaṁ ariyasaccaṁ sacchikatanti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	6	
PA_kd_1:6.26.1	Idaṁ dukkhanirodhagāminī paṭipadā ariyasaccanti me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	6	
PA_kd_1:6.26.2_0	Taṁ kho panidaṁ dukkhanirodhagāminī paṭipadā ariyasaccaṁ bhāvetabbanti me, bhikkhave,	6	
PA_kd_1:6.26.2_1	pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā	6	
PA_kd_1:6.26.2_2	udapādi, āloko udapādi.	6	
PA_kd_1:6.26.3_0	Taṁ kho panidaṁ dukkhanirodhagāminī paṭipadā ariyasaccaṁ bhāvitanti me, bhikkhave,	6	
PA_kd_1:6.26.3_1	pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā	6	
PA_kd_1:6.26.3_2	udapādi, āloko udapādi.	6	
PA_kd_1:6.27.1_0	Yāvakīvañca me, bhikkhave, imesu catūsu ariyasaccesu evaṁ tiparivaṭṭaṁ dvādasākāraṁ	6	
PA_kd_1:6.27.1_1	yathābhūtaṁ ñāṇadassanaṁ na suvisuddhaṁ ahosi, neva tāvāhaṁ, bhikkhave, sadevake	6	
PA_kd_1:6.27.1_2	loke samārake sabrahmake sassamaṇabrāhmaṇiyā pajāya sadevamanussāya anuttaraṁ sammāsambodhiṁ	6	
PA_kd_1:6.27.1_3	abhisambuddhoti paccaññāsiṁ.	6	
PA_kd_1:6.28.1_0	Yato ca kho me, bhikkhave, imesu catūsu ariyasaccesu evaṁ tiparivaṭṭaṁ dvādasākāraṁ	6	
PA_kd_1:6.28.1_1	yathābhūtaṁ ñāṇadassanaṁ suvisuddhaṁ ahosi, athāhaṁ, bhikkhave, sadevake loke samārake	6	
PA_kd_1:6.28.1_2	sabrahmake sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddhoti paccaññāsiṁ.	6	
PA_kd_1:6.29.1	Ñāṇañca pana me dassanaṁ udapādi—	6	
PA_kd_1:6.29.2	akuppā me vimutti, ayamantimā jāti, natthi dāni punabbhavo”ti.	6	
PA_kd_1:6.29.3	Idamavoca bhagavā attamanā pañcavaggiyā bhikkhū bhagavato bhāsitaṁ abhinandunti.	6	
PA_kd_1:6.29.4	Imasmiñca pana veyyākaraṇasmiṁ bhaññamāne āyasmato koṇḍaññassa virajaṁ vītamalaṁ dhammacakkhuṁ udapādi—	6	
PA_kd_1:6.29.5	“yaṁ kiñci samudayadhammaṁ sabbaṁ taṁ nirodhadhamman”ti.	6	
PA_kd_1:6.30.1	Pavattite ca pana bhagavatā dhammacakke, bhummā devā saddamanussāvesuṁ—	6	
PA_kd_1:6.30.2	“etaṁ bhagavatā bārāṇasiyaṁ isipatane migadāye anuttaraṁ dhammacakkaṁ pavattitaṁ, appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.	6	
PA_kd_1:6.30.3	Bhummānaṁ devānaṁ saddaṁ sutvā cātumahārājikā devā saddamanussāvesuṁ …pe…	6	
PA_kd_1:6.30.4	cātumahārājikānaṁ devānaṁ saddaṁ sutvā tāvatiṁsā devā …pe…	6	
PA_kd_1:6.30.5	yāmā devā …pe…	6	
PA_kd_1:6.30.6	tusitā devā …pe…	6	
PA_kd_1:6.30.7	nimmānaratī devā …pe…	6	
PA_kd_1:6.30.8	paranimmitavasavattī devā …pe…	6	
PA_kd_1:6.30.9	brahmakāyikā devā saddamanussāvesuṁ—	6	
PA_kd_1:6.30.10	“etaṁ bhagavatā bārāṇasiyaṁ isipatane migadāye anuttaraṁ dhammacakkaṁ pavattitaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.	6	
PA_kd_1:6.31.1	Itiha tena khaṇena, tena layena, tena muhuttena yāva brahmalokā saddo abbhuggacchi.	6	
PA_kd_1:6.31.2	Ayañca dasasahassilokadhātu saṅkampi sampakampi sampavedhi;	6	
PA_kd_1:6.31.3	appamāṇo ca uḷāro obhāso loke pāturahosi, atikkamma devānaṁ devānubhāvaṁ.	6	
PA_kd_1:6.31.4	Atha kho bhagavā imaṁ udānaṁ udānesi—	6	
PA_kd_1:6.31.5	“aññāsi vata bho koṇḍañño, aññāsi vata bho koṇḍañño”ti.	6	
PA_kd_1:6.31.6	Iti hidaṁ āyasmato koṇḍaññassa “aññāsikoṇḍañño” tveva nāmaṁ ahosi.	6	
PA_kd_1:6.32.1_0	Atha kho āyasmā aññāsikoṇḍañño diṭṭhadhammo pattadhammo viditadhammo pariyogāḷhadhammo	6	
PA_kd_1:6.32.1_1	tiṇṇavicikiccho vigatakathaṅkatho vesārajjappatto aparappaccayo satthusāsane bhagavantaṁ etadavoca—	6	
PA_kd_1:6.32.2	“labheyyāhaṁ, bhante, bhagavato santike pabbajjaṁ, labheyyaṁ upasampadan”ti.	6	
PA_kd_1:6.32.3	“Ehi bhikkhū”ti bhagavā avoca—	6	
PA_kd_1:6.32.4	“svākkhāto dhammo, cara brahmacariyaṁ sammā dukkhassa antakiriyāyā”ti.	6	
PA_kd_1:6.32.5	Sāva tassa āyasmato upasampadā ahosi.	6	
PA_kd_1:6.33.1	Atha kho bhagavā tadavasese bhikkhū dhammiyā kathāya ovadi anusāsi.	6	
PA_kd_1:6.33.2	Atha kho āyasmato ca vappassa āyasmato ca bhaddiyassa bhagavatā dhammiyā kathāya ovadiyamānānaṁ anusāsiyamānānaṁ virajaṁ vītamalaṁ dhammacakkhuṁ udapādi—	6	
PA_kd_1:6.33.3	“yaṁ kiñci samudayadhammaṁ sabbaṁ taṁ nirodhadhamman”ti.	6	
PA_kd_1:6.34.1	Te diṭṭhadhammā pattadhammā viditadhammā pariyogāḷhadhammā tiṇṇavicikicchā vigatakathaṅkathā vesārajjappattā aparappaccayā satthusāsane bhagavantaṁ etadavocuṁ—	6	
PA_kd_1:6.34.2	“labheyyāma mayaṁ, bhante, bhagavato santike pabbajjaṁ, labheyyāma upasampadan”ti.	6	
PA_kd_1:6.34.3	“Etha bhikkhavo”ti bhagavā avoca—	6	
PA_kd_1:6.34.4	“svākkhāto dhammo, caratha brahmacariyaṁ sammā dukkhassa antakiriyāyā”ti.	6	
PA_kd_1:6.34.5	Sāva tesaṁ āyasmantānaṁ upasampadā ahosi.	6	
PA_kd_1:6.35.1	Atha kho bhagavā tadavasese bhikkhū nīhārabhatto dhammiyā kathāya ovadi anusāsi.	6	
PA_kd_1:6.35.2	Yaṁ tayo bhikkhū piṇḍāya caritvā āharanti, tena chabbaggo yāpeti.	6	
PA_kd_1:6.36.1	Atha kho āyasmato ca mahānāmassa āyasmato ca assajissa bhagavatā dhammiyā kathāya ovadiyamānānaṁ anusāsiyamānānaṁ virajaṁ vītamalaṁ dhammacakkhuṁ udapādi—	6	
PA_kd_1:6.36.2	“yaṁ kiñci samudayadhammaṁ sabbaṁ taṁ nirodhadhamman”ti.	6	
PA_kd_1:6.37.1	Te diṭṭhadhammā pattadhammā viditadhammā pariyogāḷhadhammā tiṇṇavicikicchā vigatakathaṅkathā vesārajjappattā aparappaccayā satthusāsane bhagavantaṁ etadavocuṁ—	6	
PA_kd_1:6.37.2	“labheyyāma mayaṁ, bhante, bhagavato santike pabbajjaṁ, labheyyāma upasampadan”ti.	6	
PA_kd_1:6.37.3	“Etha bhikkhavo”ti bhagavā avoca—	6	
PA_kd_1:6.37.4	“svākkhāto dhammo, caratha brahmacariyaṁ sammā dukkhassa antakiriyāyā”ti.	6	
PA_kd_1:6.37.5	Sāva tesaṁ āyasmantānaṁ upasampadā ahosi.	6	
PA_kd_1:6.38.1	Atha kho bhagavā pañcavaggiye bhikkhū āmantesi—	6	
PA_kd_1:6.38.2	“Rūpaṁ, bhikkhave, anattā.	6	
PA_kd_1:6.38.3	Rūpañca hidaṁ, bhikkhave, attā abhavissa, nayidaṁ rūpaṁ ābādhāya saṁvatteyya, labbhetha ca rūpe—	6	
PA_kd_1:6.38.4	‘evaṁ me rūpaṁ hotu, evaṁ me rūpaṁ mā ahosī’ti.	6	
PA_kd_1:6.38.5	Yasmā ca kho, bhikkhave, rūpaṁ anattā, tasmā rūpaṁ ābādhāya saṁvattati, na ca labbhati rūpe—	6	
PA_kd_1:6.38.6	‘evaṁ me rūpaṁ hotu, evaṁ me rūpaṁ mā ahosī’ti.	6	
PA_kd_1:6.39.1	Vedanā anattā.	6	
PA_kd_1:6.39.2	Vedanā ca hidaṁ, bhikkhave, attā abhavissa, nayidaṁ vedanā ābādhāya saṁvatteyya, labbhetha ca vedanāya—	6	
PA_kd_1:6.39.3	‘evaṁ me vedanā hotu, evaṁ me vedanā mā ahosī’ti.	6	
PA_kd_1:6.39.4	Yasmā ca kho, bhikkhave, vedanā anattā, tasmā vedanā ābādhāya saṁvattati, na ca labbhati vedanāya—	6	
PA_kd_1:6.39.5	‘evaṁ me vedanā hotu, evaṁ me vedanā mā ahosī’ti.	6	
PA_kd_1:6.40.1	Saññā anattā.	6	
PA_kd_1:6.40.2	Saññā ca hidaṁ, bhikkhave, attā abhavissa, nayidaṁ saññā ābādhāya saṁvatteyya, labbhetha ca saññāya—	6	
PA_kd_1:6.40.3	‘evaṁ me saññā hotu, evaṁ me saññā mā ahosī’ti.	6	
PA_kd_1:6.40.4	Yasmā ca kho, bhikkhave, saññā anattā, tasmā saññā ābādhāya saṁvattati, na ca labbhati saññāya—	6	
PA_kd_1:6.40.5	‘evaṁ me saññā hotu, evaṁ me saññā mā ahosī’ti.	6	
PA_kd_1:6.40.6	Saṅkhārā anattā.	6	
PA_kd_1:6.40.7	Saṅkhārā ca hidaṁ, bhikkhave, attā abhavissaṁsu, nayidaṁ saṅkhārā ābādhāya saṁvatteyyuṁ, labbhetha ca saṅkhāresu—	6	
PA_kd_1:6.40.8	‘evaṁ me saṅkhārā hontu, evaṁ me saṅkhārā mā ahesun’ti.	6	
PA_kd_1:6.40.9	Yasmā ca kho, bhikkhave, saṅkhārā anattā, tasmā saṅkhārā ābādhāya saṁvattanti, na ca labbhati saṅkhāresu—	6	
PA_kd_1:6.40.10	‘evaṁ me saṅkhārā hontu, evaṁ me saṅkhārā mā ahesun’ti.	6	
PA_kd_1:6.41.1	Viññāṇaṁ anattā.	6	
PA_kd_1:6.41.2	Viññāṇañca hidaṁ, bhikkhave, attā abhavissa, nayidaṁ viññāṇaṁ ābādhāya saṁvatteyya, labbhetha ca viññāṇe—	6	
PA_kd_1:6.41.3	‘evaṁ me viññāṇaṁ hotu, evaṁ me viññāṇaṁ mā ahosī’ti.	6	
PA_kd_1:6.41.4	Yasmā ca kho, bhikkhave, viññāṇaṁ anattā, tasmā viññāṇaṁ ābādhāya saṁvattati, na ca labbhati viññāṇe—	6	
PA_kd_1:6.41.5	‘evaṁ me viññāṇaṁ hotu, evaṁ me viññāṇaṁ mā ahosī’ti.	6	
PA_kd_1:6.42.1	Taṁ kiṁ maññatha, bhikkhave, rūpaṁ niccaṁ vā aniccaṁ vā”ti?	6	
PA_kd_1:6.42.2	“Aniccaṁ, bhante”.	6	
PA_kd_1:6.42.3	“Yaṁ panāniccaṁ dukkhaṁ vā taṁ sukhaṁ vā”ti?	6	
PA_kd_1:6.42.4	“Dukkhaṁ, bhante”.	6	
PA_kd_1:6.42.5	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ—	6	
PA_kd_1:6.42.6	etaṁ mama, esohamasmi, eso me attā”ti?	6	
PA_kd_1:6.42.7	“No hetaṁ, bhante”.	6	
PA_kd_1:6.43.1	“Vedanā niccā vā aniccā vā”ti?	6	
PA_kd_1:6.43.2	“Aniccā, bhante”.	6	
PA_kd_1:6.43.3	“Yaṁ panāniccaṁ dukkhaṁ vā taṁ sukhaṁ vā”ti?	6	
PA_kd_1:6.43.4	“Dukkhaṁ, bhante”.	6	
PA_kd_1:6.43.5	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ—	6	
PA_kd_1:6.43.6	etaṁ mama, esohamasmi, eso me attā”ti?	6	
PA_kd_1:6.43.7	“No hetaṁ, bhante”.	6	
PA_kd_1:6.43.8	“Saññā niccā vā aniccā vā”ti?	6	
PA_kd_1:6.43.9	“Aniccā, bhante”.	6	
PA_kd_1:6.43.10	“Yaṁ panāniccaṁ dukkhaṁ vā taṁ sukhaṁ vā”ti?	6	
PA_kd_1:6.43.11	“Dukkhaṁ, bhante”.	6	
PA_kd_1:6.43.12	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ—	6	
PA_kd_1:6.43.13	etaṁ mama, esohamasmi, eso me attā”ti?	6	
PA_kd_1:6.43.14	“No hetaṁ, bhante”.	6	
PA_kd_1:6.43.15	“Saṅkhārā niccā vā aniccā vā”ti?	6	
PA_kd_1:6.43.16	“Aniccā, bhante”.	6	
PA_kd_1:6.43.17	“Yaṁ panāniccaṁ dukkhaṁ vā taṁ sukhaṁ vā”ti?	6	
PA_kd_1:6.43.18	“Dukkhaṁ, bhante”.	6	
PA_kd_1:6.43.19	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ—	6	
PA_kd_1:6.43.20	etaṁ mama, esohamasmi, eso me attā”ti?	6	
PA_kd_1:6.43.21	“No hetaṁ, bhante”.	6	
PA_kd_1:6.43.22	“Viññāṇaṁ niccaṁ vā aniccaṁ vā”ti?	6	
PA_kd_1:6.43.23	“Aniccaṁ, bhante”.	6	
PA_kd_1:6.43.24	“Yaṁ panāniccaṁ dukkhaṁ vā taṁ sukhaṁ vā”ti?	6	
PA_kd_1:6.43.25	“Dukkhaṁ, bhante”.	6	
PA_kd_1:6.43.26	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ—	6	
PA_kd_1:6.43.27	etaṁ mama, esohamasmi, eso me attā”ti?	6	
PA_kd_1:6.43.28	“No hetaṁ, bhante”.	6	
PA_kd_1:6.44.1	“Tasmātiha, bhikkhave, yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ—	6	
PA_kd_1:6.44.2	netaṁ mama, nesohamasmi, na meso attāti—	6	
PA_kd_1:6.44.3	evametaṁ yathābhūtaṁ sammappaññāya daṭṭhabbaṁ.	6	
PA_kd_1:6.45.1	Yā kāci vedanā atītānāgatapaccuppannā ajjhattaṁ vā bahiddhā vā oḷārikā vā sukhumā vā hīnā vā paṇītā vā yā dūre santike vā, sabbā vedanā—	6	
PA_kd_1:6.45.2	netaṁ mama, nesohamasmi, na meso attāti—	6	
PA_kd_1:6.45.3	evametaṁ yathābhūtaṁ sammappaññāya daṭṭhabbaṁ.	6	
PA_kd_1:6.45.4	Yā kāci saññā atītānāgatapaccuppannā ajjhattaṁ vā bahiddhā vā oḷārikā vā sukhumā vā hīnā vā paṇītā vā yā dūre santike vā, sabbā saññā—	6	
PA_kd_1:6.45.5	netaṁ mama, nesohamasmi, na meso attāti—	6	
PA_kd_1:6.45.6	evametaṁ yathābhūtaṁ sammappaññāya daṭṭhabbaṁ.	6	
PA_kd_1:6.45.7	Ye keci saṅkhārā atītānāgatapaccuppannā ajjhattaṁ vā bahiddhā vā oḷārikā vā sukhumā vā hīnā vā paṇītā vā ye dūre santike vā, sabbe saṅkhārā—	6	
PA_kd_1:6.45.8	netaṁ mama, nesohamasmi, na meso attāti—	6	
PA_kd_1:6.45.9	evametaṁ yathābhūtaṁ sammappaññāya daṭṭhabbaṁ.	6	
PA_kd_1:6.45.10	Yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ—	6	
PA_kd_1:6.45.11	netaṁ mama, nesohamasmi, na meso attāti—	6	
PA_kd_1:6.45.12	evametaṁ yathābhūtaṁ sammappaññāya daṭṭhabbaṁ.	6	
PA_kd_1:6.46.1	Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati;	6	
PA_kd_1:6.46.2	nibbindaṁ virajjati;	6	
PA_kd_1:6.46.3	virāgā vimuccati;	6	
PA_kd_1:6.46.4	vimuttasmiṁ vimuttamiti ñāṇaṁ hoti, ‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	6	
PA_kd_1:6.47.1	Idamavoca bhagavā.	6	
PA_kd_1:6.47.2	Attamanā pañcavaggiyā bhikkhū bhagavato bhāsitaṁ abhinandunti.	6	
PA_kd_1:6.47.3	Imasmiñca pana veyyākaraṇasmiṁ bhaññamāne pañcavaggiyānaṁ bhikkhūnaṁ anupādāya āsavehi cittāni vimucciṁsu.	6	
PA_kd_1:6.47.4	Tena kho pana samayena cha loke arahanto honti.	6	
PA_kd_1:6.47.5	Pañcavaggiyakathā niṭṭhitā.	6	
PA_kd_1:6.47.6	Paṭhamabhāṇavāro.	6	
PA_kd_1:7.1.0	7. Pabbajjākathā	7	
PA_kd_1:7.1.1	Tena kho pana samayena bārāṇasiyaṁ yaso nāma kulaputto seṭṭhiputto sukhumālo hoti.	7	
PA_kd_1:7.1.2	Tassa tayo pāsādā honti—	7	
PA_kd_1:7.1.3	eko hemantiko, eko gimhiko, eko vassiko.	7	
PA_kd_1:7.1.4	So vassike pāsāde cattāro māse nippurisehi tūriyehi paricārayamāno na heṭṭhāpāsādaṁ orohati.	7	
PA_kd_1:7.2.1_0	Atha kho yasassa kulaputtassa pañcahi kāmaguṇehi samappitassa samaṅgībhūtassa paricārayamānassa	7	
PA_kd_1:7.2.1_1	paṭikacceva niddā okkami, parijanassapi niddā okkami, sabbarattiyo ca telapadīpo jhāyati.	7	
PA_kd_1:7.2.2	Atha kho yaso kulaputto paṭikacceva pabujjhitvā addasa sakaṁ parijanaṁ supantaṁ—	7	
PA_kd_1:7.2.3	aññissā kacche vīṇaṁ, aññissā kaṇṭhe mudiṅgaṁ, aññissā kacche āḷambaraṁ, aññaṁ vikesikaṁ, aññaṁ vikkheḷikaṁ, aññā vippalapantiyo, hatthappattaṁ susānaṁ maññe.	7	
PA_kd_1:7.2.4	Disvānassa ādīnavo pāturahosi, nibbidāya cittaṁ saṇṭhāsi.	7	
PA_kd_1:7.2.5	Atha kho yaso kulaputto udānaṁ udānesi—	7	
PA_kd_1:7.2.6	“upaddutaṁ vata bho, upassaṭṭhaṁ vata bho”ti.	7	
PA_kd_1:7.3.1	Atha kho yaso kulaputto suvaṇṇapādukāyo ārohitvā yena nivesanadvāraṁ tenupasaṅkami.	7	
PA_kd_1:7.3.2	Amanussā dvāraṁ vivariṁsu—	7	
PA_kd_1:7.3.3	“mā yasassa kulaputtassa koci antarāyamakāsi agārasmā anagāriyaṁ pabbajjāyā”ti.	7	
PA_kd_1:7.3.4	Atha kho yaso kulaputto yena nagaradvāraṁ tenupasaṅkami.	7	
PA_kd_1:7.3.5	Amanussā dvāraṁ vivariṁsu—	7	
PA_kd_1:7.3.6	“mā yasassa kulaputtassa koci antarāyamakāsi agārasmā anagāriyaṁ pabbajjāyā”ti.	7	
PA_kd_1:7.3.7	Atha kho yaso kulaputto yena isipatanaṁ migadāyo tenupasaṅkami.	7	
PA_kd_1:7.4.1	Tena kho pana samayena bhagavā rattiyā paccūsasamayaṁ paccuṭṭhāya ajjhokāse caṅkamati.	7	
PA_kd_1:7.4.2	Addasā kho bhagavā yasaṁ kulaputtaṁ dūratova āgacchantaṁ, disvāna caṅkamā orohitvā paññatte āsane nisīdi.	7	
PA_kd_1:7.4.3	Atha kho yaso kulaputto bhagavato avidūre udānaṁ udānesi—	7	
PA_kd_1:7.4.4	“upaddutaṁ vata bho, upassaṭṭhaṁ vata bho”ti.	7	
PA_kd_1:7.4.5	Atha kho bhagavā yasaṁ kulaputtaṁ etadavoca—	7	
PA_kd_1:7.4.6	“idaṁ kho, yasa, anupaddutaṁ, idaṁ anupassaṭṭhaṁ.	7	
PA_kd_1:7.4.7	Ehi, yasa, nisīda, dhammaṁ te desessāmī”ti.	7	
PA_kd_1:7.5.1	Atha kho yaso kulaputto—	7	
PA_kd_1:7.5.2	“idaṁ kira anupaddutaṁ, idaṁ anupassaṭṭhan”ti haṭṭho udaggo suvaṇṇapādukāhi orohitvā yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	7	
PA_kd_1:7.5.3	Ekamantaṁ nisinnassa kho yasassa kulaputtassa bhagavā anupubbiṁ kathaṁ kathesi, seyyathidaṁ—	7	
PA_kd_1:7.5.4	dānakathaṁ sīlakathaṁ saggakathaṁ, kāmānaṁ ādīnavaṁ okāraṁ saṅkilesaṁ, nekkhamme ānisaṁsaṁ pakāsesi.	7	
PA_kd_1:7.6.1	Yadā bhagavā aññāsi yasaṁ kulaputtaṁ kallacittaṁ, muducittaṁ, vinīvaraṇacittaṁ, udaggacittaṁ, pasannacittaṁ, atha yā buddhānaṁ sāmukkaṁsikā dhammadesanā taṁ pakāsesi—	7	
PA_kd_1:7.6.2	dukkhaṁ, samudayaṁ, nirodhaṁ, maggaṁ.	7	
PA_kd_1:7.6.3	Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;	7	
PA_kd_1:7.6.4	evameva yasassa kulaputtassa tasmiṁyeva āsane virajaṁ vītamalaṁ dhammacakkhuṁ udapādi—	7	
PA_kd_1:7.6.5	“yaṁ kiñci samudayadhammaṁ sabbaṁ taṁ nirodhadhamman”ti.	7	
PA_kd_1:7.7.1	Atha kho yasassa kulaputtassa mātā pāsādaṁ abhiruhitvā yasaṁ kulaputtaṁ apassantī yena seṭṭhi gahapati tenupasaṅkami, upasaṅkamitvā seṭṭhiṁ gahapatiṁ etadavoca—	7	
PA_kd_1:7.7.2	“putto te, gahapati, yaso na dissatī”ti.	7	
PA_kd_1:7.7.3	Atha kho seṭṭhi gahapati catuddisā assadūte uyyojetvā sāmaṁyeva yena isipatanaṁ migadāyo tenupasaṅkami.	7	
PA_kd_1:7.7.4	Addasā kho seṭṭhi gahapati suvaṇṇapādukānaṁ nikkhepaṁ, disvāna taṁyeva anugamāsi.	7	
PA_kd_1:7.8.1	Addasā kho bhagavā seṭṭhiṁ gahapatiṁ dūratova āgacchantaṁ, disvāna bhagavato etadahosi—	7	
PA_kd_1:7.8.2	“yannūnāhaṁ tathārūpaṁ iddhābhisaṅkhāraṁ abhisaṅkhareyyaṁ yathā seṭṭhi gahapati idha nisinno idha nisinnaṁ yasaṁ kulaputtaṁ na passeyyā”ti.	7	
PA_kd_1:7.8.3	Atha kho bhagavā tathārūpaṁ iddhābhisaṅkhāraṁ abhisaṅkharesi.	7	
PA_kd_1:7.9.1	Atha kho seṭṭhi gahapati yena bhagavā tenupasaṅkami, upasaṅkamitvā bhagavantaṁ etadavoca—	7	
PA_kd_1:7.9.2	“api, bhante, bhagavā yasaṁ kulaputtaṁ passeyyā”ti?	7	
PA_kd_1:7.9.3	“Tena hi, gahapati, nisīda, appeva nāma idha nisinno idha nisinnaṁ yasaṁ kulaputtaṁ passeyyāsī”ti.	7	
PA_kd_1:7.9.4	Atha kho seṭṭhi gahapati—	7	
PA_kd_1:7.9.5	“idheva kirāhaṁ nisinno idha nisinnaṁ yasaṁ kulaputtaṁ passissāmī”ti haṭṭho udaggo bhagavantaṁ abhivādetvā ekamantaṁ nisīdi.	7	
PA_kd_1:7.10.1	Ekamantaṁ nisinnassa kho seṭṭhissa gahapatissa bhagavā anupubbiṁ kathaṁ kathesi, seyyathidaṁ—	7	
PA_kd_1:7.10.2	dānakathaṁ sīlakathaṁ saggakathaṁ, kāmānaṁ ādīnavaṁ okāraṁ saṅkilesaṁ, nekkhamme ānisaṁsaṁ pakāsesi.	7	
PA_kd_1:7.10.3	Yadā bhagavā aññāsi seṭṭhiṁ gahapatiṁ kallacittaṁ, muducittaṁ, vinīvaraṇacittaṁ, udaggacittaṁ, pasannacittaṁ, atha yā buddhānaṁ sāmukkaṁsikā dhammadesanā, taṁ pakāsesi—	7	
PA_kd_1:7.10.4	dukkhaṁ, samudayaṁ, nirodhaṁ, maggaṁ.	7	
PA_kd_1:7.10.5	Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;	7	
PA_kd_1:7.10.6	evameva seṭṭhissa gahapatissa tasmiṁyeva āsane virajaṁ vītamalaṁ dhammacakkhuṁ udapādi—	7	
PA_kd_1:7.10.7	“yaṁ kiñci samudayadhammaṁ sabbaṁ taṁ nirodhadhamman”ti.	7	
PA_kd_1:7.10.8	Atha kho seṭṭhi gahapati diṭṭhadhammo pattadhammo viditadhammo pariyogāḷhadhammo tiṇṇavicikiccho vigatakathaṅkatho vesārajjappatto aparappaccayo satthusāsane bhagavantaṁ etadavoca—	7	
PA_kd_1:7.10.9	“abhikkantaṁ, bhante, abhikkantaṁ, bhante.	7	
PA_kd_1:7.10.10	Seyyathāpi, bhante, nikkujjitaṁ vā ukkujjeyya, paṭicchannaṁ vā vivareyya, mūḷhassa vā maggaṁ ācikkheyya, andhakāre vā telapajjotaṁ dhāreyya—	7	
PA_kd_1:7.10.11	‘cakkhumanto rūpāni dakkhantī’ti;	7	
PA_kd_1:7.10.12	evamevaṁ bhagavatā anekapariyāyena dhammo pakāsito.	7	
PA_kd_1:7.10.13	Esāhaṁ, bhante, bhagavantaṁ saraṇaṁ gacchāmi, dhammañca, bhikkhusaṅghañca.	7	
PA_kd_1:7.10.14	Upāsakaṁ maṁ bhagavā dhāretu ajjatagge pāṇupetaṁ saraṇaṁ gatan”ti.	7	
PA_kd_1:7.10.15	Sova loke paṭhamaṁ upāsako ahosi tevāciko.	7	
PA_kd_1:7.11.1	Atha kho yasassa kulaputtassa pituno dhamme desiyamāne yathādiṭṭhaṁ yathāviditaṁ bhūmiṁ paccavekkhantassa anupādāya āsavehi cittaṁ vimucci.	7	
PA_kd_1:7.11.2	Atha kho bhagavato etadahosi—	7	
PA_kd_1:7.11.3	“yasassa kho kulaputtassa pituno dhamme desiyamāne yathādiṭṭhaṁ yathāviditaṁ bhūmiṁ paccavekkhantassa anupādāya āsavehi cittaṁ vimuttaṁ.	7	
PA_kd_1:7.11.4	Abhabbo kho yaso kulaputto hīnāyāvattitvā kāme paribhuñjituṁ, seyyathāpi pubbe agārikabhūto;	7	
PA_kd_1:7.11.5	yannūnāhaṁ taṁ iddhābhisaṅkhāraṁ paṭippassambheyyan”ti.	7	
PA_kd_1:7.11.6	Atha kho bhagavā taṁ iddhābhisaṅkhāraṁ paṭippassambhesi.	7	
PA_kd_1:7.12.1	Addasā kho seṭṭhi gahapati yasaṁ kulaputtaṁ nisinnaṁ disvāna, yasaṁ kulaputtaṁ etadavoca—	7	
PA_kd_1:7.12.2	“mātā te, tāta yasa, paridevasokasamāpannā, dehi mātuyā jīvitan”ti.	7	
PA_kd_1:7.13.1	Atha kho yaso kulaputto bhagavantaṁ ullokesi.	7	
PA_kd_1:7.13.2	Atha kho bhagavā seṭṭhiṁ gahapatiṁ etadavoca—	7	
PA_kd_1:7.13.3_0	“taṁ kiṁ maññasi, gahapati, yassa sekkhena ñāṇena sekkhena dassanena dhammo diṭṭho	7	
PA_kd_1:7.13.3_1	vidito seyyathāpi tayā, tassa yathādiṭṭhaṁ yathāviditaṁ bhūmiṁ paccavekkhantassa	7	
PA_kd_1:7.13.3_2	anupādāya āsavehi cittaṁ vimuttaṁ.	7	
PA_kd_1:7.13.4	Bhabbo nu kho so, gahapati, hīnāyāvattitvā kāme paribhuñjituṁ seyyathāpi pubbe agārikabhūto”ti?	7	
PA_kd_1:7.13.5	“No hetaṁ, bhante”.	7	
PA_kd_1:7.13.6_0	“Yasassa kho, gahapati, kulaputtassa sekkhena ñāṇena sekkhena dassanena dhammo diṭṭho	7	
PA_kd_1:7.13.6_1	vidito seyyathāpi tayā, tassa yathādiṭṭhaṁ yathāviditaṁ bhūmiṁ paccavekkhantassa	7	
PA_kd_1:7.13.6_2	anupādāya āsavehi cittaṁ vimuttaṁ.	7	
PA_kd_1:7.13.7	Abhabbo kho, gahapati, yaso kulaputto hīnāyāvattitvā kāme paribhuñjituṁ seyyathāpi pubbe agārikabhūto”ti.	7	
PA_kd_1:7.14.1	“Lābhā, bhante, yasassa kulaputtassa, suladdhaṁ, bhante, yasassa kulaputtassa, yathā yasassa kulaputtassa anupādāya āsavehi cittaṁ vimuttaṁ.	7	
PA_kd_1:7.14.2	Adhivāsetu me, bhante, bhagavā ajjatanāya bhattaṁ yasena kulaputtena pacchāsamaṇenā”ti.	7	
PA_kd_1:7.14.3	Adhivāsesi bhagavā tuṇhībhāvena.	7	
PA_kd_1:7.14.4	Atha kho seṭṭhi gahapati bhagavato adhivāsanaṁ viditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	7	
PA_kd_1:7.15.1	Atha kho yaso kulaputto acirapakkante seṭṭhimhi gahapatimhi bhagavantaṁ etadavoca—	7	
PA_kd_1:7.15.2	“labheyyāhaṁ, bhante, bhagavato santike pabbajjaṁ, labheyyaṁ upasampadan”ti.	7	
PA_kd_1:7.15.3	“Ehi bhikkhū”ti bhagavā avoca—	7	
PA_kd_1:7.15.4	“svākkhāto dhammo, cara brahmacariyaṁ sammā dukkhassa antakiriyāyā”ti.	7	
PA_kd_1:7.15.5	Sāva tassa āyasmato upasampadā ahosi.	7	
PA_kd_1:7.15.6	Tena kho pana samayena satta loke arahanto honti.	7	
PA_kd_1:7.15.7	Yasassa pabbajjā niṭṭhitā.	7	
PA_kd_1:8.1.1	Atha kho bhagavā pubbaṇhasamayaṁ nivāsetvā pattacīvaramādāya āyasmatā yasena pacchāsamaṇena yena seṭṭhissa gahapatissa nivesanaṁ tenupasaṅkami, upasaṅkamitvā paññatte āsane nisīdi.	8	
PA_kd_1:8.1.2	Atha kho āyasmato yasassa mātā ca purāṇadutiyikā ca yena bhagavā tenupasaṅkamiṁsu, upasaṅkamitvā bhagavantaṁ abhivādetvā ekamantaṁ nisīdiṁsu.	8	
PA_kd_1:8.2.1	Tāsaṁ bhagavā anupubbiṁ kathaṁ kathesi, seyyathidaṁ—	8	
PA_kd_1:8.2.2	dānakathaṁ sīlakathaṁ saggakathaṁ, kāmānaṁ ādīnavaṁ okāraṁ saṅkilesaṁ, nekkhamme ānisaṁsaṁ pakāsesi.	8	
PA_kd_1:8.2.3	Yadā tā bhagavā aññāsi kallacittā, muducittā, vinīvaraṇacittā, udaggacittā, pasannacittā, atha yā buddhānaṁ sāmukkaṁsikā dhammadesanā taṁ pakāsesi—	8	
PA_kd_1:8.2.4	dukkhaṁ, samudayaṁ, nirodhaṁ, maggaṁ.	8	
PA_kd_1:8.2.5	Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;	8	
PA_kd_1:8.2.6	evameva tāsaṁ tasmiṁyeva āsane virajaṁ vītamalaṁ dhammacakkhuṁ udapādi—	8	
PA_kd_1:8.2.7	“yaṁ kiñci samudayadhammaṁ sabbaṁ taṁ nirodhadhamman”ti.	8	
PA_kd_1:8.3.1	Tā diṭṭhadhammā pattadhammā viditadhammā pariyogāḷhadhammā tiṇṇavicikicchā vigatakathaṅkathā vesārajjappattā aparappaccayā satthusāsane bhagavantaṁ etadavocuṁ—	8	
PA_kd_1:8.3.2	“abhikkantaṁ, bhante, abhikkantaṁ, bhante …pe…	8	
PA_kd_1:8.3.3	etā mayaṁ, bhante, bhagavantaṁ saraṇaṁ gacchāma, dhammañca, bhikkhusaṅghañca.	8	
PA_kd_1:8.3.4	Upāsikāyo no bhagavā dhāretu ajjatagge pāṇupetā saraṇaṁ gatā”ti.	8	
PA_kd_1:8.3.5	Tā ca loke paṭhamaṁ upāsikā ahesuṁ tevācikā.	8	
PA_kd_1:8.4.1_0	Atha kho āyasmato yasassa mātā ca pitā ca purāṇadutiyikā ca bhagavantañca āyasmantañca	8	
PA_kd_1:8.4.1_1	yasaṁ paṇītena khādanīyena bhojanīyena sahatthā santappetvā sampavāretvā, bhagavantaṁ	8	
PA_kd_1:8.4.1_2	bhuttāviṁ onītapattapāṇiṁ, ekamantaṁ nisīdiṁsu.	8	
PA_kd_1:8.4.2	Atha kho bhagavā āyasmato yasassa mātarañca pitarañca purāṇadutiyikañca dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmi.	8	
PA_kd_1:9.1.1	Assosuṁ kho āyasmato yasassa cattāro gihisahāyakā bārāṇasiyaṁ seṭṭhānuseṭṭhīnaṁ kulānaṁ puttā—	9	
PA_kd_1:9.1.2	vimalo, subāhu, puṇṇaji, gavampati—	9	
PA_kd_1:9.1.3	yaso kira kulaputto kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitoti.	9	
PA_kd_1:9.1.4	Sutvāna nesaṁ etadahosi—	9	
PA_kd_1:9.1.5	“na hi nūna so orako dhammavinayo, na sā orakā pabbajjā, yattha yaso kulaputto kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajito”ti.	9	
PA_kd_1:9.2.1	Te yenāyasmā yaso tenupasaṅkamiṁsu, upasaṅkamitvā āyasmantaṁ yasaṁ abhivādetvā ekamantaṁ aṭṭhaṁsu.	9	
PA_kd_1:9.2.2	Atha kho āyasmā yaso te cattāro gihisahāyake ādāya yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	9	
PA_kd_1:9.2.3	Ekamantaṁ nisinno kho āyasmā yaso bhagavantaṁ etadavoca—	9	
PA_kd_1:9.2.4	“ime me, bhante, cattāro gihisahāyakā bārāṇasiyaṁ seṭṭhānuseṭṭhīnaṁ kulānaṁ puttā—	9	
PA_kd_1:9.2.5	vimalo, subāhu, puṇṇaji, gavampati.	9	
PA_kd_1:9.2.6	Ime bhagavā ovadatu anusāsatū”ti.	9	
PA_kd_1:9.3.1	Tesaṁ bhagavā anupubbiṁ kathaṁ kathesi, seyyathidaṁ—	9	
PA_kd_1:9.3.2	dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi.	9	
PA_kd_1:9.3.3	Yadā te bhagavā aññāsi kallacitte muducitte vinīvaraṇacitte udaggacitte pasannacitte, atha yā buddhānaṁ sāmukkaṁsikā dhammadesanā, taṁ pakāsesi dukkhaṁ samudayaṁ nirodhaṁ maggaṁ.	9	
PA_kd_1:9.3.4	Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;	9	
PA_kd_1:9.3.5	evameva tesaṁ tasmiṁyeva āsane virajaṁ vītamalaṁ dhammacakkhuṁ udapādi—	9	
PA_kd_1:9.3.6	“yaṁ kiñci samudayadhammaṁ sabbaṁ taṁ nirodhadhamman”ti.	9	
PA_kd_1:9.4.1	Te diṭṭhadhammā pattadhammā viditadhammā pariyogāḷhadhammā tiṇṇavicikicchā vigatakathaṅkathā vesārajjappattā aparappaccayā satthusāsane bhagavantaṁ etadavocuṁ—	9	
PA_kd_1:9.4.2	“labheyyāma mayaṁ, bhante, bhagavato santike pabbajjaṁ, labheyyāma upasampadan”ti.	9	
PA_kd_1:9.4.3	“Etha bhikkhavo”ti bhagavā avoca—	9	
PA_kd_1:9.4.4	“svākkhāto dhammo, caratha brahmacariyaṁ sammā dukkhassa antakiriyāyā”ti.	9	
PA_kd_1:9.4.5	Sāva tesaṁ āyasmantānaṁ upasampadā ahosi.	9	
PA_kd_1:9.4.6	Atha kho bhagavā te bhikkhū dhammiyā kathāya ovadi anusāsi.	9	
PA_kd_1:9.4.7	Tesaṁ bhagavatā dhammiyā kathāya ovadiyamānānaṁ anusāsiyamānānaṁ anupādāya āsavehi cittāni vimucciṁsu.	9	
PA_kd_1:9.4.8	Tena kho pana samayena ekādasa loke arahanto honti.	9	
PA_kd_1:9.4.9	Catugihisahāyakapabbajjā niṭṭhitā.	9	
PA_kd_1:10.1.1	Assosuṁ kho āyasmato yasassa paññāsamattā gihisahāyakā jānapadā pubbānupubbakānaṁ kulānaṁ puttā—	10	
PA_kd_1:10.1.2	yaso kira kulaputto kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitoti.	10	
PA_kd_1:10.1.3	Sutvāna nesaṁ etadahosi—	10	
PA_kd_1:10.1.4	“na hi nūna so orako dhammavinayo, na sā orakā pabbajjā, yattha yaso kulaputto kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajito”ti.	10	
PA_kd_1:10.2.1	Te yenāyasmā yaso tenupasaṅkamiṁsu, upasaṅkamitvā āyasmantaṁ yasaṁ abhivādetvā ekamantaṁ aṭṭhaṁsu.	10	
PA_kd_1:10.2.2	Atha kho āyasmā yaso te paññāsamatte gihisahāyake ādāya yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	10	
PA_kd_1:10.2.3	Ekamantaṁ nisinno kho āyasmā yaso bhagavantaṁ etadavoca—	10	
PA_kd_1:10.2.4	“ime me, bhante, paññāsamattā gihisahāyakā jānapadā pubbānupubbakānaṁ kulānaṁ puttā.	10	
PA_kd_1:10.2.5	Ime bhagavā ovadatu anusāsatū”ti.	10	
PA_kd_1:10.3.1	Tesaṁ bhagavā anupubbiṁ kathaṁ kathesi, seyyathidaṁ—	10	
PA_kd_1:10.3.2	dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi.	10	
PA_kd_1:10.3.3	Yadā te bhagavā aññāsi kallacitte muducitte vinīvaraṇacitte udaggacitte pasannacitte, atha yā buddhānaṁ sāmukkaṁsikā dhammadesanā, taṁ pakāsesi dukkhaṁ samudayaṁ nirodhaṁ maggaṁ.	10	
PA_kd_1:10.3.4	Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;	10	
PA_kd_1:10.3.5	evameva tesaṁ tasmiṁyeva āsane virajaṁ vītamalaṁ dhammacakkhuṁ udapādi—	10	
PA_kd_1:10.3.6	“yaṁ kiñci samudayadhammaṁ sabbaṁ taṁ nirodhadhamman”ti.	10	
PA_kd_1:10.4.1	Te diṭṭhadhammā pattadhammā viditadhammā pariyogāḷhadhammā tiṇṇavicikicchā vigatakathaṅkathā vesārajjappattā aparappaccayā satthusāsane bhagavantaṁ etadavocuṁ—	10	
PA_kd_1:10.4.2	“labheyyāma mayaṁ, bhante, bhagavato santike pabbajjaṁ, labheyyāma upasampadan”ti.	10	
PA_kd_1:10.4.3	“Etha bhikkhavo”ti bhagavā avoca—	10	
PA_kd_1:10.4.4	“svākkhāto dhammo, caratha brahmacariyaṁ sammā dukkhassa antakiriyāyā”ti.	10	
PA_kd_1:10.4.5	Sāva tesaṁ āyasmantānaṁ upasampadā ahosi.	10	
PA_kd_1:10.4.6	Atha kho bhagavā te bhikkhū dhammiyā kathāya ovadi anusāsi.	10	
PA_kd_1:10.4.7	Tesaṁ bhagavatā dhammiyā kathāya ovadiyamānānaṁ anusāsiyamānānaṁ anupādāya āsavehi cittāni vimucciṁsu.	10	
PA_kd_1:10.4.8	Tena kho pana samayena ekasaṭṭhi loke arahanto honti.	10	
PA_kd_1:10.4.9	Paññāsagihisahāyakapabbajjā niṭṭhitā.	10	
PA_kd_1:11.1.0	8. Mārakathā	11	
PA_kd_1:11.1.1	Atha kho bhagavā te bhikkhū āmantesi—	11	
PA_kd_1:11.1.2	“muttāhaṁ, bhikkhave, sabbapāsehi, ye dibbā ye ca mānusā.	11	
PA_kd_1:11.1.3	Tumhepi, bhikkhave, muttā sabbapāsehi, ye dibbā ye ca mānusā.	11	
PA_kd_1:11.1.4	Caratha, bhikkhave, cārikaṁ bahujanahitāya bahujanasukhāya lokānukampāya atthāya hitāya sukhāya devamanussānaṁ.	11	
PA_kd_1:11.1.5	Mā ekena dve agamittha.	11	
PA_kd_1:11.1.6	Desetha, bhikkhave, dhammaṁ ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsetha.	11	
PA_kd_1:11.1.7	Santi sattā apparajakkhajātikā, assavanatā dhammassa parihāyanti, bhavissanti dhammassa aññātāro.	11	
PA_kd_1:11.1.8	Ahampi, bhikkhave, yena uruvelā senānigamo tenupasaṅkamissāmi dhammadesanāyā”ti.	11	
PA_kd_1:11.2.1	Atha kho māro pāpimā yena bhagavā tenupasaṅkami, upasaṅkamitvā bhagavantaṁ gāthāya ajjhabhāsi—	11	
PA_kd_1:11.2.2	“Baddhosi sabbapāsehi,	11	
PA_kd_1:11.2.3	ye dibbā ye ca mānusā;	11	
PA_kd_1:11.2.4	Mahābandhanabaddhosi,	11	
PA_kd_1:11.2.5	na me samaṇa mokkhasī”ti.	11	
PA_kd_1:11.2.6	“Muttāhaṁ sabbapāsehi,	11	
PA_kd_1:11.2.7	Ye dibbā ye ca mānusā;	11	
PA_kd_1:11.2.8	Mahābandhanamuttomhi,	11	
PA_kd_1:11.2.9	Nihato tvamasi antakā”ti.	11	
PA_kd_1:11.2.10	“Antalikkhacaro pāso,	11	
PA_kd_1:11.2.11	yvāyaṁ carati mānaso;	11	
PA_kd_1:11.2.12	Tena taṁ bādhayissāmi,	11	
PA_kd_1:11.2.13	na me samaṇa mokkhasī”ti.	11	
PA_kd_1:11.2.14	“Rūpā saddā rasā gandhā,	11	
PA_kd_1:11.2.15	Phoṭṭhabbā ca manoramā;	11	
PA_kd_1:11.2.16	Ettha me vigato chando,	11	
PA_kd_1:11.2.17	Nihato tvamasi antakā”ti.	11	
PA_kd_1:11.2.18	Atha kho māro pāpimā—	11	
PA_kd_1:11.2.19	“jānāti maṁ bhagavā, jānāti maṁ sugato”ti dukkhī dummano tatthevantaradhāyīti.	11	
PA_kd_1:11.2.20	Mārakathā niṭṭhitā.	11	
PA_kd_1:12.1.0	9. Pabbajjūpasampadākathā	12	
PA_kd_1:12.1.1	Tena kho pana samayena bhikkhū nānādisā nānājanapadā pabbajjāpekkhe ca upasampadāpekkhe ca ānenti—	12	
PA_kd_1:12.1.2	“bhagavā ne pabbājessati upasampādessatī”ti.	12	
PA_kd_1:12.1.3	Tattha bhikkhū ceva kilamanti pabbajjāpekkhā ca upasampadāpekkhā ca.	12	
PA_kd_1:12.1.4	Atha kho bhagavato rahogatassa paṭisallīnassa evaṁ cetaso parivitakko udapādi—	12	
PA_kd_1:12.1.5	“etarahi kho bhikkhū nānādisā nānājanapadā pabbajjāpekkhe ca upasampadāpekkhe ca ānenti—	12	
PA_kd_1:12.1.6	‘bhagavā ne pabbājessati upasampādessatī’ti.	12	
PA_kd_1:12.1.7	Tattha bhikkhū ceva kilamanti pabbajjāpekkhā ca upasampadāpekkhā ca.	12	
PA_kd_1:12.1.8	Yannūnāhaṁ bhikkhūnaṁ anujāneyyaṁ—	12	
PA_kd_1:12.1.9	tumheva dāni, bhikkhave, tāsu tāsu disāsu tesu tesu janapadesu pabbājetha upasampādethā”ti.	12	
PA_kd_1:12.2.1	Atha kho bhagavā sāyanhasamayaṁ paṭisallānā vuṭṭhito etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	12	
PA_kd_1:12.2.2	“idha mayhaṁ, bhikkhave, rahogatassa paṭisallīnassa evaṁ cetaso parivitakko udapādi—	12	
PA_kd_1:12.2.3	etarahi kho bhikkhū nānādisā nānājanapadā pabbajjāpekkhe ca upasampadāpekkhe ca ānenti—	12	
PA_kd_1:12.2.4	‘bhagavā ne pabbājessati upasampādessatī’ti, Tattha bhikkhū ceva kilamanti pabbajjāpekkhā ca upasampadāpekkhā ca.	12	
PA_kd_1:12.3.1_0	Yannūnāhaṁ bhikkhūnaṁ anujāneyyaṁ tumheva dāni, bhikkhave, tāsu tāsu disāsu tesu	12	
PA_kd_1:12.3.1_1	tesu janapadesu pabbājetha upasampādethāti, Anujānāmi, bhikkhave, tumheva dāni tāsu	12	
PA_kd_1:12.3.1_2	tāsu disāsu tesu tesu janapadesu pabbājetha upasampādetha.	12	
PA_kd_1:12.3.2	Evañca pana, bhikkhave, pabbājetabbo upasampādetabbo—	12	
PA_kd_1:12.3.3_0	Paṭhamaṁ kesamassuṁ ohārāpetvā, kāsāyāni vatthāni acchādāpetvā, ekaṁsaṁ uttarāsaṅgaṁ	12	
PA_kd_1:12.3.3_1	kārāpetvā, bhikkhūnaṁ pāde vandāpetvā, ukkuṭikaṁ nisīdāpetvā, añjaliṁ paggaṇhāpetvā	12	
PA_kd_1:12.3.3_2	‘evaṁ vadehī’ti vattabbo—	12	
PA_kd_1:12.4.1	‘Buddhaṁ saraṇaṁ gacchāmi,	12	
PA_kd_1:12.4.2	Dhammaṁ saraṇaṁ gacchāmi,	12	
PA_kd_1:12.4.3	Saṅghaṁ saraṇaṁ gacchāmi.	12	
PA_kd_1:12.4.4	Dutiyampi buddhaṁ saraṇaṁ gacchāmi,	12	
PA_kd_1:12.4.5	Dutiyampi dhammaṁ saraṇaṁ gacchāmi,	12	
PA_kd_1:12.4.6	Dutiyampi saṅghaṁ saraṇaṁ gacchāmi.	12	
PA_kd_1:12.4.7	Tatiyampi buddhaṁ saraṇaṁ gacchāmi,	12	
PA_kd_1:12.4.8	Tatiyampi dhammaṁ saraṇaṁ gacchāmi,	12	
PA_kd_1:12.4.9	Tatiyampi saṅghaṁ saraṇaṁ gacchāmī’ti.	12	
PA_kd_1:12.4.10	Anujānāmi, bhikkhave, imehi tīhi saraṇagamanehi pabbajjaṁ upasampadan”ti.	12	
PA_kd_1:12.4.11	Tīhi saraṇagamanehi upasampadākathā niṭṭhitā.	12	
PA_kd_1:13.1.0	10. Dutiyamārakathā	13	
PA_kd_1:13.1.1	Atha kho bhagavā vassaṁvuṭṭho bhikkhū āmantesi—	13	
PA_kd_1:13.1.2	“mayhaṁ kho, bhikkhave, yoniso manasikārā yoniso sammappadhānā anuttarā vimutti anuppattā, anuttarā vimutti sacchikatā.	13	
PA_kd_1:13.1.3	Tumhepi, bhikkhave, yoniso manasikārā yoniso sammappadhānā anuttaraṁ vimuttiṁ anupāpuṇātha, anuttaraṁ vimuttiṁ sacchikarothā”ti.	13	
PA_kd_1:13.2.1	Atha kho māro pāpimā yena bhagavā tenupasaṅkami, upasaṅkamitvā bhagavantaṁ gāthāya ajjhabhāsi—	13	
PA_kd_1:13.2.2	“Baddhosi mārapāsehi,	13	
PA_kd_1:13.2.3	ye dibbā ye ca mānusā;	13	
PA_kd_1:13.2.4	Mahābandhanabaddhosi,	13	
PA_kd_1:13.2.5	na me samaṇa mokkhasī”ti.	13	
PA_kd_1:13.2.6	“Muttāhaṁ mārapāsehi,	13	
PA_kd_1:13.2.7	Ye dibbā ye ca mānusā;	13	
PA_kd_1:13.2.8	Mahābandhanamuttomhi,	13	
PA_kd_1:13.2.9	Nihato tvamasi antakā”ti.	13	
PA_kd_1:13.2.10	Atha kho māro pāpimā—	13	
PA_kd_1:13.2.11	“jānāti maṁ bhagavā, jānāti maṁ sugato”ti dukkhī dummano tatthevantaradhāyi.	13	
PA_kd_1:13.2.12	Dutiyamārakathā niṭṭhitā.	13	
PA_kd_1:14.1.0	11. Bhaddavaggiyavatthu	14	
PA_kd_1:14.1.1	Atha kho bhagavā bārāṇasiyaṁ yathābhirantaṁ viharitvā yena uruvelā tena cārikaṁ pakkāmi.	14	
PA_kd_1:14.1.2	Atha kho bhagavā maggā okkamma yena aññataro vanasaṇḍo tenupasaṅkami, upasaṅkamitvā taṁ vanasaṇḍaṁ ajjhogāhetvā aññatarasmiṁ rukkhamūle nisīdi.	14	
PA_kd_1:14.1.3	Tena kho pana samayena tiṁsamattā bhaddavaggiyā sahāyakā sapajāpatikā tasmiṁ vanasaṇḍe paricārenti.	14	
PA_kd_1:14.1.4	Ekassa pajāpati nāhosi;	14	
PA_kd_1:14.1.5	tassa atthāya vesī ānītā ahosi.	14	
PA_kd_1:14.1.6	Atha kho sā vesī tesu pamattesu paricārentesu bhaṇḍaṁ ādāya palāyittha.	14	
PA_kd_1:14.2.1	Atha kho te sahāyakā sahāyakassa veyyāvaccaṁ karontā, taṁ itthiṁ gavesantā, taṁ vanasaṇḍaṁ āhiṇḍantā addasaṁsu bhagavantaṁ aññatarasmiṁ rukkhamūle nisinnaṁ.	14	
PA_kd_1:14.2.2	Disvāna yena bhagavā tenupasaṅkamiṁsu, upasaṅkamitvā bhagavantaṁ etadavocuṁ—	14	
PA_kd_1:14.2.3	“api, bhante, bhagavā ekaṁ itthiṁ passeyyā”ti?	14	
PA_kd_1:14.2.4	“Kiṁ pana vo, kumārā, itthiyā”ti?	14	
PA_kd_1:14.2.5	“Idha mayaṁ, bhante, tiṁsamattā bhaddavaggiyā sahāyakā sapajāpatikā imasmiṁ vanasaṇḍe paricārimhā.	14	
PA_kd_1:14.2.6	Ekassa pajāpati nāhosi;	14	
PA_kd_1:14.2.7	tassa atthāya vesī ānītā ahosi.	14	
PA_kd_1:14.2.8	Atha kho sā, bhante, vesī amhesu pamattesu paricārentesu bhaṇḍaṁ ādāya palāyittha.	14	
PA_kd_1:14.2.9	Te mayaṁ, bhante, sahāyakā sahāyakassa veyyāvaccaṁ karontā, taṁ itthiṁ gavesantā, imaṁ vanasaṇḍaṁ āhiṇḍāmā”ti.	14	
PA_kd_1:14.3.1	“Taṁ kiṁ maññatha vo, kumārā, katamaṁ nu kho tumhākaṁ varaṁ—	14	
PA_kd_1:14.3.2	yaṁ vā tumhe itthiṁ gaveseyyātha, yaṁ vā attānaṁ gaveseyyāthā”ti?	14	
PA_kd_1:14.3.3	“Etadeva, bhante, amhākaṁ varaṁ yaṁ mayaṁ attānaṁ gaveseyyāmā”ti.	14	
PA_kd_1:14.3.4	“Tena hi vo, kumārā, nisīdatha, dhammaṁ vo desessāmī”ti.	14	
PA_kd_1:14.3.5	“Evaṁ, bhante”ti kho te bhaddavaggiyā sahāyakā bhagavantaṁ abhivādetvā ekamantaṁ nisīdiṁsu.	14	
PA_kd_1:14.4.1	Tesaṁ bhagavā anupubbiṁ kathaṁ kathesi, seyyathidaṁ—	14	
PA_kd_1:14.4.2	dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi.	14	
PA_kd_1:14.4.3	Yadā te bhagavā aññāsi kallacitte muducitte vinīvaraṇacitte udaggacitte pasannacitte, atha yā buddhānaṁ sāmukkaṁsikā dhammadesanā, taṁ pakāsesi dukkhaṁ samudayaṁ nirodhaṁ maggaṁ.	14	
PA_kd_1:14.4.4	Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;	14	
PA_kd_1:14.4.5	evameva tesaṁ tasmiṁyeva āsane virajaṁ vītamalaṁ dhammacakkhuṁ udapādi—	14	
PA_kd_1:14.4.6	“yaṁ kiñci samudayadhammaṁ sabbaṁ taṁ nirodhadhamman”ti.	14	
PA_kd_1:14.5.1	Te diṭṭhadhammā pattadhammā viditadhammā pariyogāḷhadhammā tiṇṇavicikicchā vigatakathaṅkathā vesārajjappattā aparappaccayā satthusāsane bhagavantaṁ etadavocuṁ—	14	
PA_kd_1:14.5.2	“labheyyāma mayaṁ, bhante, bhagavato santike pabbajjaṁ, labheyyāma upasampadan”ti.	14	
PA_kd_1:14.5.3	“Etha bhikkhavo”ti bhagavā avoca—	14	
PA_kd_1:14.5.4	“svākkhāto dhammo, caratha brahmacariyaṁ sammā dukkhassa antakiriyāyā”ti.	14	
PA_kd_1:14.5.5	Sāva tesaṁ āyasmantānaṁ upasampadā ahosi.	14	
PA_kd_1:14.5.6	Bhaddavaggiyasahāyakānaṁ vatthu niṭṭhitaṁ.	14	
PA_kd_1:14.5.7	Dutiyabhāṇavāro.	14	
PA_kd_1:15.1.0	12. Uruvelapāṭihāriyakathā	15	
PA_kd_1:15.1.1	Atha kho bhagavā anupubbena cārikaṁ caramāno yena uruvelā tadavasari.	15	
PA_kd_1:15.1.2	Tena kho pana samayena uruvelāyaṁ tayo jaṭilā paṭivasanti—	15	
PA_kd_1:15.1.3	uruvelakassapo, nadīkassapo, gayākassapoti.	15	
PA_kd_1:15.1.4	Tesu uruvelakassapo jaṭilo pañcannaṁ jaṭilasatānaṁ nāyako hoti, vināyako aggo pamukho pāmokkho.	15	
PA_kd_1:15.1.5	Nadīkassapo jaṭilo tiṇṇaṁ jaṭilasatānaṁ nāyako hoti, vināyako aggo pamukho pāmokkho.	15	
PA_kd_1:15.1.6	Gayākassapo jaṭilo dvinnaṁ jaṭilasatānaṁ nāyako hoti, vināyako aggo pamukho pāmokkho.	15	
PA_kd_1:15.2.1	Atha kho bhagavā yena uruvelakassapassa jaṭilassa assamo tenupasaṅkami, upasaṅkamitvā uruvelakassapaṁ jaṭilaṁ etadavoca—	15	
PA_kd_1:15.2.2	“sace te, kassapa, agaru, vaseyyāma ekarattaṁ agyāgāre”ti?	15	
PA_kd_1:15.2.3	“Na kho me, mahāsamaṇa, garu, caṇḍettha nāgarājā iddhimā āsiviso ghoraviso, so taṁ mā viheṭhesī”ti.	15	
PA_kd_1:15.2.4	Dutiyampi kho bhagavā uruvelakassapaṁ jaṭilaṁ etadavoca—	15	
PA_kd_1:15.2.5	“sace te, kassapa, agaru, vaseyyāma ekarattaṁ agyāgāre”ti?	15	
PA_kd_1:15.2.6	“Na kho me, mahāsamaṇa, garu, caṇḍettha nāgarājā iddhimā āsiviso ghoraviso, so taṁ mā viheṭhesī”ti.	15	
PA_kd_1:15.2.7	Tatiyampi kho bhagavā uruvelakassapaṁ jaṭilaṁ etadavoca—	15	
PA_kd_1:15.2.8	“sace te, kassapa, agaru, vaseyyāma ekarattaṁ agyāgāre”ti?	15	
PA_kd_1:15.2.9	“Na kho me, mahāsamaṇa, garu, caṇḍettha nāgarājā iddhimā āsiviso ghoraviso, so taṁ mā viheṭhesī”ti.	15	
PA_kd_1:15.2.10	“Appeva maṁ na viheṭheyya, iṅgha tvaṁ, kassapa, anujānāhi agyāgāran”ti.	15	
PA_kd_1:15.2.11	“Vihara, mahāsamaṇa, yathāsukhan”ti.	15	
PA_kd_1:15.3.1	Atha kho bhagavā agyāgāraṁ pavisitvā tiṇasanthārakaṁ paññapetvā nisīdi pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.	15	
PA_kd_1:15.3.2	Addasā kho so nāgo bhagavantaṁ paviṭṭhaṁ, disvāna dummano padhūpāyi.	15	
PA_kd_1:15.3.3	Atha kho bhagavato etadahosi—	15	
PA_kd_1:15.3.4	“yannūnāhaṁ imassa nāgassa anupahacca chaviñca cammañca maṁsañca nhāruñca aṭṭhiñca aṭṭhimiñjañca tejasā tejaṁ pariyādiyeyyan”ti.	15	
PA_kd_1:15.4.1	Atha kho bhagavā tathārūpaṁ iddhābhisaṅkhāraṁ abhisaṅkharitvā padhūpāyi.	15	
PA_kd_1:15.4.2	Atha kho so nāgo makkhaṁ asahamāno pajjali.	15	
PA_kd_1:15.4.3	Bhagavāpi tejodhātuṁ samāpajjitvā pajjali.	15	
PA_kd_1:15.4.4	Ubhinnaṁ sajotibhūtānaṁ agyāgāraṁ ādittaṁ viya hoti sampajjalitaṁ sajotibhūtaṁ.	15	
PA_kd_1:15.4.5	Atha kho te jaṭilā agyāgāraṁ parivāretvā evamāhaṁsu—	15	
PA_kd_1:15.4.6	“abhirūpo vata bho mahāsamaṇo nāgena viheṭhiyatī”ti.	15	
PA_kd_1:15.5.1_0	Atha kho bhagavā tassā rattiyā accayena tassa nāgassa anupahacca chaviñca cammañca	15	
PA_kd_1:15.5.1_1	maṁsañca nhāruñca aṭṭhiñca aṭṭhimiñjañca tejasā tejaṁ pariyādiyitvā patte pakkhipitvā	15	
PA_kd_1:15.5.1_2	uruvelakassapassa jaṭilassa dassesi—	15	
PA_kd_1:15.5.2	“ayaṁ te, kassapa, nāgo pariyādinno assa tejasā tejo”ti.	15	
PA_kd_1:15.5.3	Atha kho uruvelakassapassa jaṭilassa etadahosi—	15	
PA_kd_1:15.5.4	“mahiddhiko kho mahāsamaṇo mahānubhāvo, yatra hi nāma caṇḍassa nāgarājassa iddhimato āsivisassa ghoravisassa tejasā tejaṁ pariyādiyissati, na tveva ca kho arahā yathā ahan”ti.	15	
PA_kd_1:15.6.1	Nerañjarāyaṁ bhagavā,	15	
PA_kd_1:15.6.2	Uruvelakassapaṁ jaṭilaṁ avoca;	15	
PA_kd_1:15.6.3	“Sace te kassapa agaru,	15	
PA_kd_1:15.6.4	Viharemu ajjaṇho aggisālamhī”ti.	15	
PA_kd_1:15.6.5	“Na kho me mahāsamaṇa garu,	15	
PA_kd_1:15.6.6	Phāsukāmova taṁ nivāremi;	15	
PA_kd_1:15.6.7	Caṇḍettha nāgarājā,	15	
PA_kd_1:15.6.8	Iddhimā āsiviso ghoraviso;	15	
PA_kd_1:15.6.9	So taṁ mā viheṭhesī”ti.	15	
PA_kd_1:15.6.10	“Appeva maṁ na viheṭheyya,	15	
PA_kd_1:15.6.11	Iṅgha tvaṁ kassapa anujānāhi agyāgāran”ti;	15	
PA_kd_1:15.6.12	Dinnanti naṁ viditvā,	15	
PA_kd_1:15.6.13	Abhīto pāvisi bhayamatīto.	15	
PA_kd_1:15.6.14	Disvā isiṁ paviṭṭhaṁ,	15	
PA_kd_1:15.6.15	Ahināgo dummano padhūpāyi;	15	
PA_kd_1:15.6.16	Sumanamanaso adhimano,	15	
PA_kd_1:15.6.17	Manussanāgopi tattha padhūpāyi.	15	
PA_kd_1:15.6.18	Makkhañca asahamāno,	15	
PA_kd_1:15.6.19	Ahināgo pāvakova pajjali;	15	
PA_kd_1:15.6.20	Tejodhātusukusalo,	15	
PA_kd_1:15.6.21	Manussanāgopi tattha pajjali.	15	
PA_kd_1:15.6.22	Ubhinnaṁ sajotibhūtānaṁ,	15	
PA_kd_1:15.6.23	Agyāgāraṁ ādittaṁ hoti sampajjalitaṁ sajotibhūtaṁ;	15	
PA_kd_1:15.6.24	Udicchare jaṭilā,	15	
PA_kd_1:15.6.25	“Abhirūpo vata bho mahāsamaṇo;	15	
PA_kd_1:15.6.26	Nāgena viheṭhiyatī”ti bhaṇanti.	15	
PA_kd_1:15.7.1	Atha tassā rattiyā accayena,	15	
PA_kd_1:15.7.2	Hatā nāgassa acciyo honti;	15	
PA_kd_1:15.7.3	Iddhimato pana ṭhitā,	15	
PA_kd_1:15.7.4	Anekavaṇṇā acciyo honti.	15	
PA_kd_1:15.7.5	Nīlā atha lohitikā,	15	
PA_kd_1:15.7.6	Mañjiṭṭhā pītakā phalikavaṇṇāyo;	15	
PA_kd_1:15.7.7	Aṅgīrasassa kāye,	15	
PA_kd_1:15.7.8	Anekavaṇṇā acciyo honti.	15	
PA_kd_1:15.7.9	Pattamhi odahitvā,	15	
PA_kd_1:15.7.10	Ahināgaṁ brāhmaṇassa dassesi;	15	
PA_kd_1:15.7.11	“Ayaṁ te kassapa nāgo,	15	
PA_kd_1:15.7.12	Pariyādinno assa tejasā tejo”ti.	15	
PA_kd_1:15.7.13	Atha kho uruvelakassapo jaṭilo bhagavato iminā iddhipāṭihāriyena abhippasanno bhagavantaṁ etadavoca—	15	
PA_kd_1:15.7.14	“idheva, mahāsamaṇa, vihara, ahaṁ te dhuvabhattenā”ti.	15	
PA_kd_1:15.7.15	Paṭhamaṁ pāṭihāriyaṁ.	15	
PA_kd_1:16.1.1	Atha kho bhagavā uruvelakassapassa jaṭilassa assamassa avidūre aññatarasmiṁ vanasaṇḍe vihāsi.	16	
PA_kd_1:16.1.2_0	Atha kho cattāro mahārājāno abhikkantāya rattiyā abhikkantavaṇṇā kevalakappaṁ vanasaṇḍaṁ	16	
PA_kd_1:16.1.2_1	obhāsetvā yena bhagavā tenupasaṅkamiṁsu, upasaṅkamitvā bhagavantaṁ abhivādetvā catuddisā	16	
PA_kd_1:16.1.2_2	aṭṭhaṁsu seyyathāpi mahantā aggikkhandhā.	16	
PA_kd_1:16.2.1	Atha kho uruvelakassapo jaṭilo tassā rattiyā accayena yena bhagavā tenupasaṅkami, upasaṅkamitvā bhagavantaṁ etadavoca—	16	
PA_kd_1:16.2.2	“kālo, mahāsamaṇa, niṭṭhitaṁ bhattaṁ.	16	
PA_kd_1:16.2.3_0	Ke nu kho te, mahāsamaṇa, abhikkantāya rattiyā abhikkantavaṇṇā kevalakappaṁ vanasaṇḍaṁ	16	
PA_kd_1:16.2.3_1	obhāsetvā yena tvaṁ tenupasaṅkamiṁsu, upasaṅkamitvā taṁ abhivādetvā catuddisā aṭṭhaṁsu	16	
PA_kd_1:16.2.3_2	seyyathāpi mahantā aggikkhandhā”ti.	16	
PA_kd_1:16.2.4	“Ete kho, kassapa, cattāro mahārājāno yenāhaṁ tenupasaṅkamiṁsu dhammassavanāyā”ti.	16	
PA_kd_1:16.2.5	Atha kho uruvelakassapassa jaṭilassa etadahosi—	16	
PA_kd_1:16.2.6	“mahiddhiko kho mahāsamaṇo mahānubhāvo, yatra hi nāma cattāropi mahārājāno upasaṅkamissanti dhammassavanāya, na tveva ca kho arahā yathā ahan”ti.	16	
PA_kd_1:16.2.7	Atha kho bhagavā uruvelakassapassa jaṭilassa bhattaṁ bhuñjitvā tasmiṁyeva vanasaṇḍe vihāsi.	16	
PA_kd_1:16.2.8	Dutiyaṁ pāṭihāriyaṁ.	16	
PA_kd_1:17.1.1_0	Atha kho sakko devānamindo abhikkantāya rattiyā abhikkantavaṇṇo kevalakappaṁ vanasaṇḍaṁ	17	
PA_kd_1:17.1.1_1	obhāsetvā yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ	17	
PA_kd_1:17.1.1_2	aṭṭhāsi seyyathāpi mahāaggikkhandho, purimāhi vaṇṇanibhāhi abhikkantataro ca paṇītataro ca.	17	
PA_kd_1:17.2.1	Atha kho uruvelakassapo jaṭilo tassā rattiyā accayena yena bhagavā tenupasaṅkami, upasaṅkamitvā bhagavantaṁ etadavoca—	17	
PA_kd_1:17.2.2	“kālo, mahāsamaṇa, niṭṭhitaṁ bhattaṁ.	17	
PA_kd_1:17.2.3_0	Ko nu kho so, mahāsamaṇa, abhikkantāya rattiyā abhikkantavaṇṇo kevalakappaṁ vanasaṇḍaṁ	17	
PA_kd_1:17.2.3_1	obhāsetvā yena tvaṁ tenupasaṅkami, upasaṅkamitvā taṁ abhivādetvā ekamantaṁ aṭṭhāsi	17	
PA_kd_1:17.2.3_2	seyyathāpi mahāaggikkhandho, purimāhi vaṇṇanibhāhi abhikkantataro ca paṇītataro cā”ti?	17	
PA_kd_1:17.2.4	“Eso kho, kassapa, sakko devānamindo yenāhaṁ tenupasaṅkami dhammassavanāyā”ti.	17	
PA_kd_1:17.2.5	Atha kho uruvelakassapassa jaṭilassa etadahosi—	17	
PA_kd_1:17.2.6	“mahiddhiko kho mahāsamaṇo mahānubhāvo, yatra hi nāma sakkopi devānamindo upasaṅkamissati dhammassavanāya, na tveva ca kho arahā yathā ahan”ti.	17	
PA_kd_1:17.2.7	Atha kho bhagavā uruvelakassapassa jaṭilassa bhattaṁ bhuñjitvā tasmiṁyeva vanasaṇḍe vihāsi.	17	
PA_kd_1:17.2.8	Tatiyaṁ pāṭihāriyaṁ.	17	
PA_kd_1:18.1.1_0	Atha kho brahmā sahampati abhikkantāya rattiyā abhikkantavaṇṇo kevalakappaṁ vanasaṇḍaṁ	18	
PA_kd_1:18.1.1_1	obhāsetvā yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ	18	
PA_kd_1:18.1.1_2	aṭṭhāsi seyyathāpi mahāaggikkhandho, purimāhi vaṇṇanibhāhi abhikkantataro ca paṇītataro ca.	18	
PA_kd_1:18.2.1	Atha kho uruvelakassapo jaṭilo tassā rattiyā accayena yena bhagavā tenupasaṅkami, upasaṅkamitvā bhagavantaṁ etadavoca—	18	
PA_kd_1:18.2.2	“kālo, mahāsamaṇa, niṭṭhitaṁ bhattaṁ.	18	
PA_kd_1:18.2.3_0	Ko nu kho so, mahāsamaṇa, abhikkantāya rattiyā abhikkantavaṇṇo kevalakappaṁ vanasaṇḍaṁ	18	
PA_kd_1:18.2.3_1	obhāsetvā yena tvaṁ tenupasaṅkami, upasaṅkamitvā taṁ abhivādetvā ekamantaṁ aṭṭhāsi	18	
PA_kd_1:18.2.3_2	seyyathāpi mahāaggikkhandho, purimāhi vaṇṇanibhāhi abhikkantataro ca paṇītataro cā”ti?	18	
PA_kd_1:18.2.4	“Eso kho, kassapa, brahmā sahampati yenāhaṁ tenupasaṅkami dhammassavanāyā”ti.	18	
PA_kd_1:18.2.5	Atha kho uruvelakassapassa jaṭilassa etadahosi—	18	
PA_kd_1:18.2.6	“mahiddhiko kho mahāsamaṇo mahānubhāvo, yatra hi nāma brahmāpi sahampati upasaṅkamissati dhammassavanāya, na tveva ca kho arahā yathā ahan”ti.	18	
PA_kd_1:18.2.7	Atha kho bhagavā uruvelakassapassa jaṭilassa bhattaṁ bhuñjitvā tasmiṁyeva vanasaṇḍe vihāsi.	18	
PA_kd_1:18.2.8	Catutthaṁ pāṭihāriyaṁ.	18	
PA_kd_1:19.1.1	Tena kho pana samayena uruvelakassapassa jaṭilassa mahāyañño paccupaṭṭhito hoti, kevalakappā ca aṅgamagadhā pahūtaṁ khādanīyaṁ bhojanīyaṁ ādāya abhikkamitukāmā honti.	19	
PA_kd_1:19.1.2	Atha kho uruvelakassapassa jaṭilassa etadahosi—	19	
PA_kd_1:19.1.3	“etarahi kho me mahāyañño paccupaṭṭhito, kevalakappā ca aṅgamagadhā pahūtaṁ khādanīyaṁ bhojanīyaṁ ādāya abhikkamissanti.	19	
PA_kd_1:19.1.4	Sace mahāsamaṇo mahājanakāye iddhipāṭihāriyaṁ karissati, mahāsamaṇassa lābhasakkāro abhivaḍḍhissati, mama lābhasakkāro parihāyissati.	19	
PA_kd_1:19.1.5	Aho nūna mahāsamaṇo svātanāya nāgaccheyyā”ti.	19	
PA_kd_1:19.2.1	Atha kho bhagavā uruvelakassapassa jaṭilassa cetasā cetoparivitakkamaññāya uttarakuruṁ gantvā tato piṇḍapātaṁ āharitvā anotattadahe paribhuñjitvā tattheva divāvihāraṁ akāsi.	19	
PA_kd_1:19.2.2	Atha kho uruvelakassapo jaṭilo tassā rattiyā accayena yena bhagavā tenupasaṅkami, upasaṅkamitvā bhagavantaṁ etadavoca—	19	
PA_kd_1:19.2.3	“kālo, mahāsamaṇa, niṭṭhitaṁ bhattaṁ.	19	
PA_kd_1:19.2.4	Kiṁ nu kho, mahāsamaṇa, hiyyo nāgamāsi?	19	
PA_kd_1:19.2.5	Api ca mayaṁ taṁ sarāma—	19	
PA_kd_1:19.2.6	kiṁ nu kho mahāsamaṇo nāgacchatīti?	19	
PA_kd_1:19.2.7	Khādanīyassa ca bhojanīyassa ca te paṭivīso ṭhapito”ti.	19	
PA_kd_1:19.3.1	“Nanu te, kassapa, etadahosi—	19	
PA_kd_1:19.3.2_0	‘etarahi kho me mahāyañño paccupaṭṭhito, kevalakappā ca aṅgamagadhā pahūtaṁ khādanīyaṁ	19	
PA_kd_1:19.3.2_1	bhojanīyaṁ ādāya abhikkamissanti, sace mahāsamaṇo mahājanakāye iddhipāṭihāriyaṁ karissati,	19	
PA_kd_1:19.3.2_2	mahāsamaṇassa lābhasakkāro abhivaḍḍhissati, mama lābhasakkāro parihāyissati, aho	19	
PA_kd_1:19.3.2_3	nūna mahāsamaṇo svātanāya nāgaccheyyā’ti.	19	
PA_kd_1:19.4.1	So kho ahaṁ, kassapa, tava cetasā cetoparivitakkamaññāya uttarakuruṁ gantvā tato piṇḍapātaṁ āharitvā anotattadahe paribhuñjitvā tattheva divāvihāraṁ akāsin”ti.	19	
PA_kd_1:19.4.2	Atha kho uruvelakassapassa jaṭilassa etadahosi—	19	
PA_kd_1:19.4.3	“mahiddhiko kho mahāsamaṇo mahānubhāvo, yatra hi nāma cetasāpi cittaṁ pajānissati, na tveva ca kho arahā yathā ahan”ti.	19	
PA_kd_1:19.4.4	Atha kho bhagavā uruvelakassapassa jaṭilassa bhattaṁ bhuñjitvā tasmiṁyeva vanasaṇḍe vihāsi.	19	
PA_kd_1:19.4.5	Pañcamaṁ pāṭihāriyaṁ.	19	
PA_kd_1:20.1.1	Tena kho pana samayena bhagavato paṁsukūlaṁ uppannaṁ hoti.	20	
PA_kd_1:20.1.2	Atha kho bhagavato etadahosi—	20	
PA_kd_1:20.1.3	“kattha nu kho ahaṁ paṁsukūlaṁ dhoveyyan”ti?	20	
PA_kd_1:20.1.4	Atha kho sakko devānamindo bhagavato cetasā cetoparivitakkamaññāya pāṇinā pokkharaṇiṁ khaṇitvā bhagavantaṁ etadavoca—	20	
PA_kd_1:20.1.5	“idha, bhante, bhagavā paṁsukūlaṁ dhovatū”ti.	20	
PA_kd_1:20.1.6	Atha kho bhagavato etadahosi—	20	
PA_kd_1:20.1.7	“kimhi nu kho ahaṁ paṁsukūlaṁ parimaddeyyan”ti?	20	
PA_kd_1:20.1.8	Atha kho sakko devānamindo bhagavato cetasā cetoparivitakkamaññāya mahatiṁ silaṁ upanikkhipi—	20	
PA_kd_1:20.1.9	“idha, bhante, bhagavā paṁsukūlaṁ parimaddatū”ti.	20	
PA_kd_1:20.2.1	Atha kho bhagavato etadahosi—	20	
PA_kd_1:20.2.2	“kimhi nu kho ahaṁ ālambitvā uttareyyan”ti?	20	
PA_kd_1:20.2.3	Atha kho kakudhe adhivatthā devatā bhagavato cetasā cetoparivitakkamaññāya sākhaṁ onāmesi—	20	
PA_kd_1:20.2.4	“idha, bhante, bhagavā ālambitvā uttaratū”ti.	20	
PA_kd_1:20.2.5	Atha kho bhagavato etadahosi—	20	
PA_kd_1:20.2.6	“kimhi nu kho ahaṁ paṁsukūlaṁ vissajjeyyan”ti?	20	
PA_kd_1:20.2.7	Atha kho sakko devānamindo bhagavato cetasā cetoparivitakkamaññāya mahatiṁ silaṁ upanikkhipi—	20	
PA_kd_1:20.2.8	“idha, bhante, bhagavā paṁsukūlaṁ vissajjetū”ti.	20	
PA_kd_1:20.3.1	Atha kho uruvelakassapo jaṭilo tassā rattiyā accayena yena bhagavā tenupasaṅkami, upasaṅkamitvā bhagavantaṁ etadavoca—	20	
PA_kd_1:20.3.2	“kālo, mahāsamaṇa, niṭṭhitaṁ bhattaṁ.	20	
PA_kd_1:20.3.3	Kiṁ nu kho, mahāsamaṇa, nāyaṁ pubbe idha pokkharaṇī, sāyaṁ idha pokkharaṇī.	20	
PA_kd_1:20.3.4	Nayimā silā pubbe upanikkhittā.	20	
PA_kd_1:20.3.5	Kenimā silā upanikkhittā?	20	
PA_kd_1:20.3.6	Nayimassa kakudhassa pubbe sākhā onatā, sāyaṁ sākhā onatā”ti.	20	
PA_kd_1:20.4.1	“Idha me, kassapa, paṁsukūlaṁ uppannaṁ ahosi.	20	
PA_kd_1:20.4.2	Tassa mayhaṁ, kassapa, etadahosi—	20	
PA_kd_1:20.4.3	‘kattha nu kho ahaṁ paṁsukūlaṁ dhoveyyan’ti?	20	
PA_kd_1:20.4.4	Atha kho, kassapa, sakko devānamindo mama cetasā cetoparivitakkamaññāya pāṇinā pokkharaṇiṁ khaṇitvā maṁ etadavoca—	20	
PA_kd_1:20.4.5	‘idha, bhante, bhagavā paṁsukūlaṁ dhovatū’ti.	20	
PA_kd_1:20.4.6	Sāyaṁ, kassapa, amanussena pāṇinā khaṇitā pokkharaṇī.	20	
PA_kd_1:20.4.7	Tassa mayhaṁ, kassapa, etadahosi—	20	
PA_kd_1:20.4.8	‘kimhi nu kho ahaṁ paṁsukūlaṁ parimaddeyyan’ti?	20	
PA_kd_1:20.4.9	Atha kho, kassapa, sakko devānamindo mama cetasā cetoparivitakkamaññāya mahatiṁ silaṁ upanikkhipi—	20	
PA_kd_1:20.4.10	‘idha, bhante, bhagavā paṁsukūlaṁ parimaddatū’ti.	20	
PA_kd_1:20.4.11	Sāyaṁ, kassapa, amanussena upanikkhittā silā.	20	
PA_kd_1:20.5.1	Tassa mayhaṁ, kassapa, etadahosi—	20	
PA_kd_1:20.5.2	‘kimhi nu kho ahaṁ ālambitvā uttareyyan’ti?	20	
PA_kd_1:20.5.3	Atha kho, kassapa, kakudhe adhivatthā devatā mama cetasā cetoparivitakkamaññāya sākhaṁ onāmesi—	20	
PA_kd_1:20.5.4	‘idha, bhante, bhagavā ālambitvā uttaratū’ti.	20	
PA_kd_1:20.5.5	Svāyaṁ āharahattho kakudho.	20	
PA_kd_1:20.5.6	Tassa mayhaṁ, kassapa, etadahosi—	20	
PA_kd_1:20.5.7	‘kimhi nu kho ahaṁ paṁsukūlaṁ vissajjeyyan’ti?	20	
PA_kd_1:20.5.8	Atha kho, kassapa, sakko devānamindo mama cetasā cetoparivitakkamaññāya mahatiṁ silaṁ upanikkhipi—	20	
PA_kd_1:20.5.9	‘idha, bhante, bhagavā paṁsukūlaṁ vissajjetū’ti.	20	
PA_kd_1:20.5.10	Sāyaṁ, kassapa, amanussena upanikkhittā silā”	20	
PA_kd_1:20.6.1	Atha kho uruvelakassapassa jaṭilassa etadahosi—	20	
PA_kd_1:20.6.2	“mahiddhiko kho mahāsamaṇo mahānubhāvo, yatra hi nāma sakkopi devānamindo veyyāvaccaṁ karissati, na tveva ca kho arahā yathā ahan”ti.	20	
PA_kd_1:20.6.3	Atha kho bhagavā uruvelakassapassa jaṭilassa bhattaṁ bhuñjitvā tasmiṁyeva vanasaṇḍe vihāsi.	20	
PA_kd_1:20.7.1	Atha kho uruvelakassapo jaṭilo tassā rattiyā accayena yena bhagavā tenupasaṅkami, upasaṅkamitvā bhagavato kālaṁ ārocesi—	20	
PA_kd_1:20.7.2	“kālo, mahāsamaṇa, niṭṭhitaṁ bhattan”ti.	20	
PA_kd_1:20.7.3	“Gaccha tvaṁ, kassapa, āyāmahan”ti uruvelakassapaṁ jaṭilaṁ uyyojetvā yāya jambuyā “jambudīpo” paññāyati, tato phalaṁ gahetvā paṭhamataraṁ āgantvā agyāgāre nisīdi.	20	
PA_kd_1:20.8.1	Addasā kho uruvelakassapo jaṭilo bhagavantaṁ agyāgāre nisinnaṁ, disvāna bhagavantaṁ etadavoca—	20	
PA_kd_1:20.8.2	“katamena tvaṁ, mahāsamaṇa, maggena āgato?	20	
PA_kd_1:20.8.3	Ahaṁ tayā paṭhamataraṁ pakkanto, so tvaṁ paṭhamataraṁ āgantvā agyāgāre nisinno”ti.	20	
PA_kd_1:20.9.1	“Idhāhaṁ, kassapa, taṁ uyyojetvā yāya jambuyā ‘jambudīpo’ paññāyati, tato phalaṁ gahetvā paṭhamataraṁ āgantvā agyāgāre nisinno.	20	
PA_kd_1:20.9.2	Idaṁ kho, kassapa, jambuphalaṁ vaṇṇasampannaṁ gandhasampannaṁ rasasampannaṁ.	20	
PA_kd_1:20.9.3	Sace ākaṅkhasi paribhuñjā”ti.	20	
PA_kd_1:20.9.4	“Alaṁ, mahāsamaṇa, tvaṁyeva taṁ arahasi, tvaṁyeva taṁ paribhuñjāhī”ti.	20	
PA_kd_1:20.9.5	Atha kho uruvelakassapassa jaṭilassa etadahosi—	20	
PA_kd_1:20.9.6_0	“mahiddhiko kho mahāsamaṇo mahānubhāvo, yatra hi nāma maṁ paṭhamataraṁ uyyojetvā	20	
PA_kd_1:20.9.6_1	yāya jambuyā ‘jambudīpo’ paññāyati, tato phalaṁ gahetvā paṭhamataraṁ āgantvā agyāgāre	20	
PA_kd_1:20.9.6_2	nisīdissati, na tveva ca kho arahā yathā ahan”ti.	20	
PA_kd_1:20.9.7	Atha kho bhagavā uruvelakassapassa jaṭilassa bhattaṁ bhuñjitvā tasmiṁyeva vanasaṇḍe vihāsi.	20	
PA_kd_1:20.10.1	Atha kho uruvelakassapo jaṭilo tassā rattiyā accayena yena bhagavā tenupasaṅkami, upasaṅkamitvā bhagavato kālaṁ ārocesi—	20	
PA_kd_1:20.10.2	“kālo, mahāsamaṇa, niṭṭhitaṁ bhattan”ti.	20	
PA_kd_1:20.10.3	“Gaccha tvaṁ, kassapa, āyāmahan”ti uruvelakassapaṁ jaṭilaṁ uyyojetvā yāya jambuyā “jambudīpo” paññāyati, tassā avidūre ambo …pe…	20	
PA_kd_1:20.10.4	tassā avidūre āmalakī …pe…	20	
PA_kd_1:20.10.5	tassā avidūre harītakī …pe…	20	
PA_kd_1:20.10.6	tāvatiṁsaṁ gantvā pāricchattakapupphaṁ gahetvā paṭhamataraṁ āgantvā agyāgāre nisīdi.	20	
PA_kd_1:20.10.7	Addasā kho uruvelakassapo jaṭilo bhagavantaṁ agyāgāre nisinnaṁ, disvāna bhagavantaṁ etadavoca—	20	
PA_kd_1:20.10.8	“katamena tvaṁ, mahāsamaṇa, maggena āgato?	20	
PA_kd_1:20.10.9	Ahaṁ tayā paṭhamataraṁ pakkanto, so tvaṁ paṭhamataraṁ āgantvā agyāgāre nisinno”ti.	20	
PA_kd_1:20.11.1	“Idhāhaṁ, kassapa, taṁ uyyojetvā tāvatiṁsaṁ gantvā pāricchattakapupphaṁ gahetvā paṭhamataraṁ āgantvā agyāgāre nisinno.	20	
PA_kd_1:20.11.2	Idaṁ kho, kassapa, pāricchattakapupphaṁ vaṇṇasampannaṁ gandhasampannaṁ.	20	
PA_kd_1:20.11.3	Sace ākaṅkhasi gaṇhā”ti.	20	
PA_kd_1:20.11.4	“Alaṁ, mahāsamaṇa, tvaṁyeva taṁ arahasi, tvaṁyeva taṁ gaṇhā”ti.	20	
PA_kd_1:20.11.5	Atha kho uruvelakassapassa jaṭilassa etadahosi—	20	
PA_kd_1:20.11.6_0	“mahiddhiko kho mahāsamaṇo mahānubhāvo, yatra hi nāma maṁ paṭhamataraṁ uyyojetvā	20	
PA_kd_1:20.11.6_1	tāvatiṁsaṁ gantvā pāricchattakapupphaṁ gahetvā paṭhamataraṁ āgantvā agyāgāre nisīdissati,	20	
PA_kd_1:20.11.6_2	na tveva ca kho arahā yathā ahan”ti.	20	
PA_kd_1:20.12.1	Tena kho pana samayena te jaṭilā aggiṁ paricaritukāmā na sakkonti kaṭṭhāni phāletuṁ.	20	
PA_kd_1:20.12.2	Atha kho tesaṁ jaṭilānaṁ etadahosi—	20	
PA_kd_1:20.12.3	“nissaṁsayaṁ kho mahāsamaṇassa iddhānubhāvo, yathā mayaṁ na sakkoma kaṭṭhāni phāletun”ti.	20	
PA_kd_1:20.12.4	Atha kho bhagavā uruvelakassapaṁ jaṭilaṁ etadavoca—	20	
PA_kd_1:20.12.5	“phāliyantu, kassapa, kaṭṭhānī”ti.	20	
PA_kd_1:20.12.6	“Phāliyantu, mahāsamaṇā”ti.	20	
PA_kd_1:20.12.7	Sakideva pañca kaṭṭhasatāni phāliyiṁsu.	20	
PA_kd_1:20.12.8	Atha kho uruvelakassapassa jaṭilassa etadahosi—	20	
PA_kd_1:20.12.9	“mahiddhiko kho mahāsamaṇo mahānubhāvo, yatra hi nāma kaṭṭhānipi phāliyissanti, na tveva ca kho arahā yathā ahan”ti.	20	
PA_kd_1:20.13.1	Tena kho pana samayena te jaṭilā aggiṁ paricaritukāmā na sakkonti aggiṁ ujjaletuṁ.	20	
PA_kd_1:20.13.2	Atha kho tesaṁ jaṭilānaṁ etadahosi—	20	
PA_kd_1:20.13.3	“nissaṁsayaṁ kho mahāsamaṇassa iddhānubhāvo, yathā mayaṁ na sakkoma aggiṁ ujjaletun”ti.	20	
PA_kd_1:20.13.4	Atha kho bhagavā uruvelakassapaṁ jaṭilaṁ etadavoca—	20	
PA_kd_1:20.13.5	“ujjaliyantu, kassapa, aggī”ti.	20	
PA_kd_1:20.13.6	“Ujjaliyantu, mahāsamaṇā”ti.	20	
PA_kd_1:20.13.7	Sakideva pañca aggisatāni ujjaliyiṁsu.	20	
PA_kd_1:20.13.8	Atha kho uruvelakassapassa jaṭilassa etadahosi—	20	
PA_kd_1:20.13.9	“mahiddhiko kho mahāsamaṇo mahānubhāvo, yatra hi nāma aggīpi ujjaliyissanti, na tveva ca kho arahā yathā ahan”ti.	20	
PA_kd_1:20.14.1	Tena kho pana samayena te jaṭilā aggiṁ paricaritvā na sakkonti aggiṁ vijjhāpetuṁ.	20	
PA_kd_1:20.14.2	Atha kho tesaṁ jaṭilānaṁ etadahosi—	20	
PA_kd_1:20.14.3	“nissaṁsayaṁ kho mahāsamaṇassa iddhānubhāvo, yathā mayaṁ na sakkoma aggiṁ vijjhāpetun”ti.	20	
PA_kd_1:20.14.4	Atha kho bhagavā uruvelakassapaṁ jaṭilaṁ etadavoca—	20	
PA_kd_1:20.14.5	“vijjhāyantu, kassapa, aggī”ti.	20	
PA_kd_1:20.14.6	“Vijjhāyantu, mahāsamaṇā”ti.	20	
PA_kd_1:20.14.7	Sakideva pañca aggisatāni vijjhāyiṁsu.	20	
PA_kd_1:20.14.8	Atha kho uruvelakassapassa jaṭilassa etadahosi—	20	
PA_kd_1:20.14.9	“mahiddhiko kho mahāsamaṇo mahānubhāvo, yatra hi nāma aggīpi vijjhāyissanti, na tveva ca kho arahā yathā ahan”ti.	20	
PA_kd_1:20.15.1	Tena kho pana samayena te jaṭilā sītāsu hemantikāsu rattīsu antaraṭṭhakāsu himapātasamaye najjā nerañjarāya ummujjantipi, nimujjantipi, ummujjananimujjanampi karonti.	20	
PA_kd_1:20.15.2	Atha kho bhagavā pañcamattāni mandāmukhisatāni abhinimmini, yattha te jaṭilā uttaritvā visibbesuṁ.	20	
PA_kd_1:20.15.3	Atha kho tesaṁ jaṭilānaṁ etadahosi—	20	
PA_kd_1:20.15.4	“nissaṁsayaṁ kho mahāsamaṇassa iddhānubhāvo, yathayimā mandāmukhiyo nimmitā”ti.	20	
PA_kd_1:20.15.5	Atha kho uruvelakassapassa jaṭilassa etadahosi—	20	
PA_kd_1:20.15.6	“mahiddhiko kho mahāsamaṇo mahānubhāvo, yatra hi nāma tāva bahū mandāmukhiyopi abhinimminissati, na tveva ca kho arahā yathā ahan”ti.	20	
PA_kd_1:20.16.1	Tena kho pana samayena mahā akālamegho pāvassi, mahā udakavāhako sañjāyi.	20	
PA_kd_1:20.16.2	Yasmiṁ padese bhagavā viharati, so padeso udakena na otthaṭo hoti.	20	
PA_kd_1:20.16.3	Atha kho bhagavato etadahosi—	20	
PA_kd_1:20.16.4	“yannūnāhaṁ samantā udakaṁ ussāretvā majjhe reṇuhatāya bhūmiyā caṅkameyyan”ti.	20	
PA_kd_1:20.16.5	Atha kho bhagavā samantā udakaṁ ussāretvā majjhe reṇuhatāya bhūmiyā caṅkami.	20	
PA_kd_1:20.16.6	Atha kho uruvelakassapo jaṭilo—	20	
PA_kd_1:20.16.7	“mā heva kho mahāsamaṇo udakena vūḷho ahosī”ti nāvāya sambahulehi jaṭilehi saddhiṁ yasmiṁ padese bhagavā viharati taṁ padesaṁ agamāsi.	20	
PA_kd_1:20.16.8	Addasā kho uruvelakassapo jaṭilo bhagavantaṁ samantā udakaṁ ussāretvā majjhe reṇuhatāya bhūmiyā caṅkamantaṁ, disvāna bhagavantaṁ etadavoca—	20	
PA_kd_1:20.16.9	“idaṁ nu tvaṁ, mahāsamaṇā”ti?	20	
PA_kd_1:20.16.10	“Ayamahamasmi, kassapā”ti	20	
PA_kd_1:20.16.11	bhagavā vehāsaṁ abbhuggantvā nāvāya paccuṭṭhāsi.	20	
PA_kd_1:20.16.12	Atha kho uruvelakassapassa jaṭilassa etadahosi—	20	
PA_kd_1:20.16.13	“mahiddhiko kho mahāsamaṇo mahānubhāvo, yatra hi nāma udakampi na pavāhissati, na tveva ca kho arahā yathā ahan”ti.	20	
PA_kd_1:20.17.1	Atha kho bhagavato etadahosi—	20	
PA_kd_1:20.17.2	“cirampi kho imassa moghapurisassa evaṁ bhavissati—	20	
PA_kd_1:20.17.3	‘mahiddhiko kho mahāsamaṇo mahānubhāvo, na tveva ca kho arahā yathā ahan’ti;	20	
PA_kd_1:20.17.4	yannūnāhaṁ imaṁ jaṭilaṁ saṁvejeyyan”ti.	20	
PA_kd_1:20.17.5	Atha kho bhagavā uruvelakassapaṁ jaṭilaṁ etadavoca—	20	
PA_kd_1:20.17.6	“neva ca kho tvaṁ, kassapa, arahā, nāpi arahattamaggasamāpanno.	20	
PA_kd_1:20.17.7	Sāpi te paṭipadā natthi, yāya tvaṁ arahā vā assasi, arahattamaggaṁ vā samāpanno”ti.	20	
PA_kd_1:20.17.8	Atha kho uruvelakassapo jaṭilo bhagavato pādesu sirasā nipatitvā bhagavantaṁ etadavoca—	20	
PA_kd_1:20.17.9	“labheyyāhaṁ, bhante, bhagavato santike pabbajjaṁ, labheyyaṁ upasampadan”ti.	20	
PA_kd_1:20.18.1	“Tvaṁ khosi, kassapa, pañcannaṁ jaṭilasatānaṁ nāyako vināyako aggo pamukho pāmokkho.	20	
PA_kd_1:20.18.2	Tepi tāva apalokehi, yathā te maññissanti tathā te karissantī”ti.	20	
PA_kd_1:20.18.3	Atha kho uruvelakassapo jaṭilo yena te jaṭilā tenupasaṅkami, upasaṅkamitvā te jaṭile etadavoca—	20	
PA_kd_1:20.18.4	“icchāmahaṁ, bho, mahāsamaṇe brahmacariyaṁ carituṁ, yathā bhavanto maññanti tathā karontū”ti.	20	
PA_kd_1:20.18.5	“Cirapaṭikā mayaṁ, bho, mahāsamaṇe abhippasannā, sace bhavaṁ, mahāsamaṇe brahmacariyaṁ carissati, sabbeva mayaṁ mahāsamaṇe brahmacariyaṁ carissāmā”ti.	20	
PA_kd_1:20.19.1_0	Atha kho te jaṭilā kesamissaṁ jaṭāmissaṁ khārikājamissaṁ aggihutamissaṁ udake pavāhetvā	20	
PA_kd_1:20.19.1_1	yena bhagavā tenupasaṅkamiṁsu, upasaṅkamitvā bhagavato pādesu sirasā nipatitvā bhagavantaṁ etadavocuṁ—	20	
PA_kd_1:20.19.2	“labheyyāma mayaṁ, bhante, bhagavato santike pabbajjaṁ, labheyyāma upasampadan”ti.	20	
PA_kd_1:20.19.3	“Etha bhikkhavo”ti bhagavā avoca—	20	
PA_kd_1:20.19.4	“svākkhāto dhammo, caratha brahmacariyaṁ sammā dukkhassa antakiriyāyā”ti.	20	
PA_kd_1:20.19.5	Sāva tesaṁ āyasmantānaṁ upasampadā ahosi.	20	
PA_kd_1:20.20.1	Addasā kho nadīkassapo jaṭilo kesamissaṁ jaṭāmissaṁ khārikājamissaṁ aggihutamissaṁ udake vuyhamāne, disvānassa etadahosi—	20	
PA_kd_1:20.20.2	“mā heva me bhātuno upasaggo ahosī”ti.	20	
PA_kd_1:20.20.3	Jaṭile pāhesi—	20	
PA_kd_1:20.20.4	“gacchatha me bhātaraṁ jānāthā”ti.	20	
PA_kd_1:20.20.5	Sāmañca tīhi jaṭilasatehi saddhiṁ yenāyasmā uruvelakassapo tenupasaṅkami, upasaṅkamitvā āyasmantaṁ uruvelakassapaṁ etadavoca—	20	
PA_kd_1:20.20.6	“idaṁ nu kho, kassapa, seyyo”ti?	20	
PA_kd_1:20.20.7	“Āmāvuso, idaṁ seyyo”ti.	20	
PA_kd_1:20.21.1_0	Atha kho te jaṭilā kesamissaṁ jaṭāmissaṁ khārikājamissaṁ aggihutamissaṁ udake pavāhetvā	20	
PA_kd_1:20.21.1_1	yena bhagavā tenupasaṅkamiṁsu, upasaṅkamitvā bhagavato pādesu sirasā nipatitvā bhagavantaṁ etadavocuṁ—	20	
PA_kd_1:20.21.2	“labheyyāma mayaṁ, bhante, bhagavato santike pabbajjaṁ, labheyyāma upasampadan”ti.	20	
PA_kd_1:20.21.3	“Etha bhikkhavo”ti bhagavā avoca—	20	
PA_kd_1:20.21.4	“svākkhāto dhammo, caratha brahmacariyaṁ sammā dukkhassa antakiriyāyā”ti.	20	
PA_kd_1:20.21.5	Sāva tesaṁ āyasmantānaṁ upasampadā ahosi.	20	
PA_kd_1:20.22.1	Addasā kho gayākassapo jaṭilo kesamissaṁ jaṭāmissaṁ khārikājamissaṁ aggihutamissaṁ udake vuyhamāne, disvānassa etadahosi—	20	
PA_kd_1:20.22.2	“mā heva me bhātūnaṁ upasaggo ahosī”ti.	20	
PA_kd_1:20.22.3	Jaṭile pāhesi—	20	
PA_kd_1:20.22.4	“gacchatha me bhātaro jānāthā”ti.	20	
PA_kd_1:20.22.5	Sāmañca dvīhi jaṭilasatehi saddhiṁ yenāyasmā uruvelakassapo tenupasaṅkami, upasaṅkamitvā āyasmantaṁ uruvelakassapaṁ etadavoca—	20	
PA_kd_1:20.22.6	“idaṁ nu kho, kassapa, seyyo”ti?	20	
PA_kd_1:20.22.7	“Āmāvuso, idaṁ seyyo”ti.	20	
PA_kd_1:20.23.1_0	Atha kho te jaṭilā kesamissaṁ jaṭāmissaṁ khārikājamissaṁ aggihutamissaṁ udake pavāhetvā	20	
PA_kd_1:20.23.1_1	yena bhagavā tenupasaṅkamiṁsu, upasaṅkamitvā bhagavato pādesu sirasā nipatitvā bhagavantaṁ etadavocuṁ—	20	
PA_kd_1:20.23.2	“labheyyāma mayaṁ, bhante, bhagavato santike pabbajjaṁ, labheyyāma upasampadan”ti.	20	
PA_kd_1:20.23.3	“Etha bhikkhavo”ti bhagavā avoca—	20	
PA_kd_1:20.23.4	“svākkhāto dhammo, caratha brahmacariyaṁ sammā dukkhassa antakiriyāyā”ti.	20	
PA_kd_1:20.23.5	Sāva tesaṁ āyasmantānaṁ upasampadā ahosi.	20	
PA_kd_1:20.24.1	Bhagavato adhiṭṭhānena pañca kaṭṭhasatāni na phāliyiṁsu, phāliyiṁsu;	20	
PA_kd_1:20.24.2	aggī na ujjaliyiṁsu, ujjaliyiṁsu;	20	
PA_kd_1:20.24.3	na vijjhāyiṁsu, vijjhāyiṁsu;	20	
PA_kd_1:20.24.4	pañcamandāmukhisatāni abhinimmini.	20	
PA_kd_1:20.24.5	Etena nayena aḍḍhuḍḍhapāṭihāriyasahassāni honti.	20	
PA_kd_1:21.1.1	Atha kho bhagavā uruvelāyaṁ yathābhirantaṁ viharitvā yena gayāsīsaṁ tena pakkāmi mahatā bhikkhusaṅghena saddhiṁ bhikkhusahassena sabbeheva purāṇajaṭilehi.	21	
PA_kd_1:21.1.2	Tatra sudaṁ bhagavā gayāyaṁ viharati gayāsīse saddhiṁ bhikkhusahassena.	21	
PA_kd_1:21.2.1	Tatra kho bhagavā bhikkhū āmantesi—	21	
PA_kd_1:21.2.2	“Sabbaṁ, bhikkhave, ādittaṁ.	21	
PA_kd_1:21.2.3	Kiñca, bhikkhave, sabbaṁ ādittaṁ?	21	
PA_kd_1:21.2.4_0	Cakkhu ādittaṁ, rūpā ādittā, cakkhuviññāṇaṁ ādittaṁ, cakkhusamphasso āditto, yamidaṁ	21	
PA_kd_1:21.2.4_1	cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ.	21	
PA_kd_1:21.2.5	Kena ādittaṁ?	21	
PA_kd_1:21.2.6	Rāgagginā dosagginā mohagginā ādittaṁ, jātiyā jarāya maraṇena sokehi paridevehi dukkhehi domanassehi upāyāsehi ādittanti vadāmi.	21	
PA_kd_1:21.3.1	Sotaṁ ādittaṁ, saddā ādittā, sotaviññāṇaṁ ādittaṁ, sotasamphasso āditto, yamidaṁ sotasamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ.	21	
PA_kd_1:21.3.2	Kena ādittaṁ?	21	
PA_kd_1:21.3.3	Rāgagginā dosagginā mohagginā ādittaṁ, jātiyā jarāya maraṇena sokehi paridevehi dukkhehi domanassehi upāyāsehi ādittanti vadāmi.	21	
PA_kd_1:21.3.4_0	Ghānaṁ ādittaṁ, gandhā ādittā, ghānaviññāṇaṁ ādittaṁ, ghānasamphasso āditto, yamidaṁ	21	
PA_kd_1:21.3.4_1	ghānasamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ.	21	
PA_kd_1:21.3.5	Kena ādittaṁ?	21	
PA_kd_1:21.3.6	Rāgagginā dosagginā mohagginā ādittaṁ, jātiyā jarāya maraṇena sokehi paridevehi dukkhehi domanassehi upāyāsehi ādittanti vadāmi.	21	
PA_kd_1:21.3.7	Jivhā ādittā, rasā ādittā, jivhāviññāṇaṁ ādittaṁ jivhāsamphasso āditto, yamidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ.	21	
PA_kd_1:21.3.8	Kena ādittaṁ?	21	
PA_kd_1:21.3.9	Rāgagginā dosagginā mohagginā ādittaṁ, jātiyā jarāya maraṇena sokehi paridevehi dukkhehi domanassehi upāyāsehi ādittanti vadāmi.	21	
PA_kd_1:21.3.10	Kāyo āditto, phoṭṭhabbā ādittā, kāyaviññāṇaṁ ādittaṁ kāyasamphasso āditto, yamidaṁ kāyasamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ.	21	
PA_kd_1:21.3.11	Kena ādittaṁ?	21	
PA_kd_1:21.3.12	Rāgagginā dosagginā mohagginā ādittaṁ, jātiyā jarāya maraṇena sokehi paridevehi dukkhehi domanassehi upāyāsehi ādittanti vadāmi.	21	
PA_kd_1:21.3.13	Mano āditto, dhammā ādittā, manoviññāṇaṁ ādittaṁ manosamphasso āditto, yamidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ.	21	
PA_kd_1:21.3.14	Kena ādittaṁ?	21	
PA_kd_1:21.3.15	Rāgagginā dosagginā mohagginā ādittaṁ, jātiyā jarāya maraṇena sokehi paridevehi dukkhehi domanassehi upāyāsehi ādittanti vadāmi.	21	
PA_kd_1:21.4.1_0	Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi nibbindati,	21	
PA_kd_1:21.4.1_1	cakkhuviññāṇepi nibbindati, cakkhusamphassepi nibbindati, yamidaṁ cakkhusamphassapaccayā	21	
PA_kd_1:21.4.1_2	uppajjati vedayitaṁ sukhaṁ vā dukkhaṁ vā adukkhamasukhaṁ vā, tasmimpi nibbindati.	21	
PA_kd_1:21.4.2	Sotasmimpi nibbindati, saddesupi nibbindati …pe…	21	
PA_kd_1:21.4.3	ghānasmimpi nibbindati, gandhesupi nibbindati …pe…	21	
PA_kd_1:21.4.4	jivhāyapi nibbindati, rasesupi nibbindati …pe…	21	
PA_kd_1:21.4.5	kāyasmimpi nibbindati, phoṭṭhabbesupi nibbindati …pe…	21	
PA_kd_1:21.4.6_0	manasmimpi nibbindati, dhammesupi nibbindati, manoviññāṇepi nibbindati, manosamphassepi	21	
PA_kd_1:21.4.6_1	nibbindati, yamidaṁ manosamphassapaccayā uppajjati vedayitaṁ sukhaṁ vā dukkhaṁ vā	21	
PA_kd_1:21.4.6_2	adukkhamasukhaṁ vā tasmimpi nibbindati,	21	
PA_kd_1:21.4.7	nibbindaṁ virajjati, virāgā vimuccati, vimuttasmiṁ vimuttamiti ñāṇaṁ hoti.	21	
PA_kd_1:21.4.8	Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānātī”ti.	21	
PA_kd_1:21.4.9	Imasmiñca pana veyyākaraṇasmiṁ bhaññamāne tassa bhikkhusahassassa anupādāya āsavehi cittāni vimucciṁsu.	21	
PA_kd_1:21.4.10	Ādittapariyāyasuttaṁ niṭṭhitaṁ.	21	
PA_kd_1:21.4.11	Uruvelapāṭihāriyaṁ tatiyabhāṇavāro niṭṭhito.	21	
PA_kd_1:22.1.0	13. Bimbisārasamāgamakathā	22	
PA_kd_1:22.1.1	Atha kho bhagavā gayāsīse yathābhirantaṁ viharitvā yena rājagahaṁ tena cārikaṁ pakkāmi, mahatā bhikkhusaṅghena saddhiṁ bhikkhusahassena sabbeheva purāṇajaṭilehi.	22	
PA_kd_1:22.1.2	Atha kho bhagavā anupubbena cārikaṁ caramāno yena rājagahaṁ tadavasari.	22	
PA_kd_1:22.1.3	Tatra sudaṁ bhagavā rājagahe viharati laṭṭhivane suppatiṭṭhe cetiye.	22	
PA_kd_1:22.2.1	Assosi kho rājā māgadho seniyo bimbisāro—	22	
PA_kd_1:22.2.2	“samaṇo khalu bho gotamo sakyaputto sakyakulā pabbajito rājagahaṁ anuppatto rājagahe viharati laṭṭhivane suppatiṭṭhe cetiye.	22	
PA_kd_1:22.2.3	Taṁ kho pana bhagavantaṁ gotamaṁ evaṁ kalyāṇo kittisaddo abbhuggato—	22	
PA_kd_1:22.2.4	itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā.	22	
PA_kd_1:22.2.5	So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti.	22	
PA_kd_1:22.2.6	So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāseti.	22	
PA_kd_1:22.2.7	Sādhu kho pana tathārūpānaṁ arahataṁ dassanaṁ hotī”ti.	22	
PA_kd_1:22.3.1	Atha kho rājā māgadho seniyo bimbisāro dvādasanahutehi māgadhikehi brāhmaṇagahapatikehi parivuto yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	22	
PA_kd_1:22.3.2_0	Tepi kho dvādasanahutā māgadhikā brāhmaṇagahapatikā appekacce bhagavantaṁ abhivādetvā	22	
PA_kd_1:22.3.2_1	ekamantaṁ nisīdiṁsu, appekacce bhagavatā saddhiṁ sammodiṁsu, sammodanīyaṁ kathaṁ	22	
PA_kd_1:22.3.2_2	sāraṇīyaṁ vītisāretvā ekamantaṁ nisīdiṁsu, appekacce yena bhagavā tenañjaliṁ paṇāmetvā	22	
PA_kd_1:22.3.2_3	ekamantaṁ nisīdiṁsu, appekacce bhagavato santike nāmagottaṁ sāvetvā ekamantaṁ nisīdiṁsu,	22	
PA_kd_1:22.3.2_4	appekacce tuṇhībhūtā ekamantaṁ nisīdiṁsu.	22	
PA_kd_1:22.4.1	Atha kho tesaṁ dvādasanahutānaṁ māgadhikānaṁ brāhmaṇagahapatikānaṁ etadahosi—	22	
PA_kd_1:22.4.2	“kiṁ nu kho mahāsamaṇo uruvelakassape brahmacariyaṁ carati, udāhu uruvelakassapo mahāsamaṇe brahmacariyaṁ caratī”ti?	22	
PA_kd_1:22.4.3	Atha kho bhagavā tesaṁ dvādasanahutānaṁ māgadhikānaṁ brāhmaṇagahapatikānaṁ cetasā cetoparivitakkamaññāya āyasmantaṁ uruvelakassapaṁ gāthāya ajjhabhāsi—	22	
PA_kd_1:22.4.4	“Kimeva disvā uruvelavāsi,	22	
PA_kd_1:22.4.5	Pahāsi aggiṁ kisakovadāno;	22	
PA_kd_1:22.4.6	Pucchāmi taṁ kassapa etamatthaṁ,	22	
PA_kd_1:22.4.7	Kathaṁ pahīnaṁ tava aggihuttan”ti.	22	
PA_kd_1:22.4.8	“Rūpe ca sadde ca atho rase ca,	22	
PA_kd_1:22.4.9	Kāmitthiyo cābhivadanti yaññā;	22	
PA_kd_1:22.4.10	Etaṁ malanti upadhīsu ñatvā,	22	
PA_kd_1:22.4.11	Tasmā na yiṭṭhe na hute arañjin”ti.	22	
PA_kd_1:22.5.1	“Ettheva te mano na ramittha,	22	
PA_kd_1:22.5.2	(kassapāti bhagavā)	22	
PA_kd_1:22.5.3	Rūpesu saddesu atho rasesu;	22	
PA_kd_1:22.5.4	Atha ko carahi devamanussaloke,	22	
PA_kd_1:22.5.5	Rato mano kassapa brūhi metan”ti.	22	
PA_kd_1:22.5.6	“Disvā padaṁ santamanūpadhīkaṁ,	22	
PA_kd_1:22.5.7	Akiñcanaṁ kāmabhave asattaṁ;	22	
PA_kd_1:22.5.8	Anaññathābhāvimanaññaneyyaṁ,	22	
PA_kd_1:22.5.9	Tasmā na yiṭṭhe na hute arañjin”ti.	22	
PA_kd_1:22.6.1	Atha kho āyasmā uruvelakassapo uṭṭhāyāsanā ekaṁsaṁ uttarāsaṅgaṁ karitvā bhagavato pādesu sirasā nipatitvā bhagavantaṁ etadavoca—	22	
PA_kd_1:22.6.2	“satthā me, bhante, bhagavā, sāvakohamasmi;	22	
PA_kd_1:22.6.3	satthā me, bhante, bhagavā, sāvakohamasmī”ti.	22	
PA_kd_1:22.6.4	Atha kho tesaṁ dvādasanahutānaṁ māgadhikānaṁ brāhmaṇagahapatikānaṁ etadahosi—	22	
PA_kd_1:22.6.5	“uruvelakassapo mahāsamaṇe brahmacariyaṁ caratī”ti.	22	
PA_kd_1:22.7.1	Atha kho bhagavā tesaṁ dvādasanahutānaṁ māgadhikānaṁ brāhmaṇagahapatikānaṁ cetasā cetoparivitakkamaññāya anupubbiṁ kathaṁ kathesi, seyyathidaṁ—	22	
PA_kd_1:22.7.2	dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi.	22	
PA_kd_1:22.7.3	Yadā te bhagavā aññāsi kallacitte muducitte vinīvaraṇacitte udaggacitte pasannacitte, atha yā buddhānaṁ sāmukkaṁsikā dhammadesanā, taṁ pakāsesi—	22	
PA_kd_1:22.7.4	dukkhaṁ, samudayaṁ, nirodhaṁ, maggaṁ.	22	
PA_kd_1:22.8.1	Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;	22	
PA_kd_1:22.8.2	evameva ekādasanahutānaṁ māgadhikānaṁ brāhmaṇagahapatikānaṁ bimbisārappamukhānaṁ tasmiṁyeva āsane virajaṁ vītamalaṁ dhammacakkhuṁ udapādi—	22	
PA_kd_1:22.8.3	“yaṁ kiñci samudayadhammaṁ sabbaṁ taṁ nirodhadhamman”ti.	22	
PA_kd_1:22.8.4	Ekanahutaṁ upāsakattaṁ paṭivedesi.	22	
PA_kd_1:22.9.1_0	Atha kho rājā māgadho seniyo bimbisāro diṭṭhadhammo pattadhammo viditadhammo pariyogāḷhadhammo	22	
PA_kd_1:22.9.1_1	tiṇṇavicikiccho vigatakathaṅkatho vesārajjappatto aparappaccayo satthusāsane bhagavantaṁ etadavoca—	22	
PA_kd_1:22.9.2	“pubbe me, bhante, kumārassa sato pañca assāsakā ahesuṁ, te me etarahi samiddhā.	22	
PA_kd_1:22.9.3	Pubbe me, bhante, kumārassa sato etadahosi—	22	
PA_kd_1:22.9.4	‘aho vata maṁ rajje abhisiñceyyun’ti, ayaṁ kho me, bhante, paṭhamo assāsako ahosi, so me etarahi samiddho.	22	
PA_kd_1:22.9.5	‘Tassa ca me vijitaṁ arahaṁ sammāsambuddho okkameyyā’ti, ayaṁ kho me, bhante, dutiyo assāsako ahosi, so me etarahi samiddho.	22	
PA_kd_1:22.10.1	‘Tañcāhaṁ bhagavantaṁ payirupāseyyan’ti, ayaṁ kho me, bhante, tatiyo assāsako ahosi, so me etarahi samiddho.	22	
PA_kd_1:22.10.2	‘So ca me bhagavā dhammaṁ deseyyā’ti, ayaṁ kho me, bhante, catuttho assāsako ahosi, so me etarahi samiddho.	22	
PA_kd_1:22.10.3	‘Tassa cāhaṁ bhagavato dhammaṁ ājāneyyan’ti, ayaṁ kho me, bhante, pañcamo assāsako ahosi, so me etarahi samiddho.	22	
PA_kd_1:22.10.4	Pubbe me, bhante, kumārassa sato ime pañca assāsakā ahesuṁ, te me etarahi samiddhā.	22	
PA_kd_1:22.11.1	Abhikkantaṁ, bhante, abhikkantaṁ, bhante.	22	
PA_kd_1:22.11.2	Seyyathāpi, bhante, nikkujjitaṁ vā ukkujjeyya, paṭicchannaṁ vā vivareyya, mūḷhassa vā maggaṁ ācikkheyya, andhakāre vā telapajjotaṁ dhāreyya—‘cakkhumanto rūpāni dakkhantī’ti;	22	
PA_kd_1:22.11.3	evamevaṁ bhagavatā anekapariyāyena dhammo pakāsito.	22	
PA_kd_1:22.11.4	Esāhaṁ, bhante, bhagavantaṁ saraṇaṁ gacchāmi, dhammañca, bhikkhusaṅghañca.	22	
PA_kd_1:22.11.5	Upāsakaṁ maṁ, bhagavā dhāretu ajjatagge pāṇupetaṁ saraṇaṁ gataṁ, adhivāsetu ca me, bhante, bhagavā, svātanāya bhattaṁ saddhiṁ bhikkhusaṅghenā”ti.	22	
PA_kd_1:22.11.6	Adhivāsesi bhagavā tuṇhībhāvena.	22	
PA_kd_1:22.12.1	Atha kho rājā māgadho seniyo bimbisāro bhagavato adhivāsanaṁ viditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	22	
PA_kd_1:22.12.2	Atha kho rājā māgadho seniyo bimbisāro tassā rattiyā accayena paṇītaṁ khādanīyaṁ bhojanīyaṁ paṭiyādāpetvā bhagavato kālaṁ ārocāpesi—	22	
PA_kd_1:22.12.3	“kālo, bhante, niṭṭhitaṁ bhattan”ti.	22	
PA_kd_1:22.12.4	Atha kho bhagavā pubbaṇhasamayaṁ nivāsetvā pattacīvaramādāya rājagahaṁ pāvisi mahatā bhikkhusaṅghena saddhiṁ bhikkhusahassena sabbeheva purāṇajaṭilehi.	22	
PA_kd_1:22.13.1	Tena kho pana samayena sakko devānamindo māṇavakavaṇṇaṁ abhinimminitvā buddhappamukhassa bhikkhusaṅghassa purato purato gacchati imā gāthāyo gāyamāno—	22	
PA_kd_1:22.13.2	“Danto dantehi saha purāṇajaṭilehi,	22	
PA_kd_1:22.13.3	Vippamutto vippamuttehi;	22	
PA_kd_1:22.13.4	Siṅgīnikkhasavaṇṇo,	22	
PA_kd_1:22.13.5	Rājagahaṁ pāvisi bhagavā.	22	
PA_kd_1:22.13.6	Mutto muttehi saha purāṇajaṭilehi,	22	
PA_kd_1:22.13.7	Vippamutto vippamuttehi;	22	
PA_kd_1:22.13.8	Siṅgīnikkhasavaṇṇo,	22	
PA_kd_1:22.13.9	Rājagahaṁ pāvisi bhagavā.	22	
PA_kd_1:22.13.10	Tiṇṇo tiṇṇehi saha purāṇajaṭilehi,	22	
PA_kd_1:22.13.11	Vippamutto vippamuttehi;	22	
PA_kd_1:22.13.12	Siṅgīnikkhasavaṇṇo,	22	
PA_kd_1:22.13.13	Rājagahaṁ pāvisi bhagavā.	22	
PA_kd_1:22.13.14	Santo santehi saha purāṇajaṭilehi,	22	
PA_kd_1:22.13.15	Vippamutto vippamuttehi;	22	
PA_kd_1:22.13.16	Siṅgīnikkhasavaṇṇo,	22	
PA_kd_1:22.13.17	Rājagahaṁ pāvisi bhagavā.	22	
PA_kd_1:22.13.18	Dasavāso dasabalo,	22	
PA_kd_1:22.13.19	Dasadhammavidū dasabhi cupeto;	22	
PA_kd_1:22.13.20	So dasasataparivāro,	22	
PA_kd_1:22.13.21	Rājagahaṁ pāvisi bhagavā”ti.	22	
PA_kd_1:22.14.1	Manussā sakkaṁ devānamindaṁ passitvā evamāhaṁsu—	22	
PA_kd_1:22.14.2	“abhirūpo vatāyaṁ māṇavako, dassanīyo vatāyaṁ māṇavako, pāsādiko vatāyaṁ māṇavako.	22	
PA_kd_1:22.14.3	Kassa nu kho ayaṁ māṇavako”ti?	22	
PA_kd_1:22.14.4	Evaṁ vutte, sakko devānamindo te manusse gāthāya ajjhabhāsi—	22	
PA_kd_1:22.14.5	“Yo dhīro sabbadhi danto,	22	
PA_kd_1:22.14.6	suddho appaṭipuggalo;	22	
PA_kd_1:22.14.7	Arahaṁ sugato loke,	22	
PA_kd_1:22.14.8	tassāhaṁ paricārako”ti.	22	
PA_kd_1:22.15.1	Atha kho bhagavā yena rañño māgadhassa seniyassa bimbisārassa nivesanaṁ tenupasaṅkami, upasaṅkamitvā paññatte āsane nisīdi saddhiṁ bhikkhusaṅghena.	22	
PA_kd_1:22.15.2_0	Atha kho rājā māgadho seniyo bimbisāro buddhappamukhaṁ bhikkhusaṅghaṁ paṇītena khādanīyena	22	
PA_kd_1:22.15.2_1	bhojanīyena sahatthā santappetvā sampavāretvā bhagavantaṁ bhuttāviṁ onītapattapāṇiṁ ekamantaṁ nisīdi.	22	
PA_kd_1:22.16.1	Ekamantaṁ nisinnassa kho rañño māgadhassa seniyassa bimbisārassa etadahosi—	22	
PA_kd_1:22.16.2	“kattha nu kho bhagavā vihareyya?	22	
PA_kd_1:22.16.3_0	Yaṁ assa gāmato neva atidūre na accāsanne, gamanāgamanasampannaṁ, atthikānaṁ atthikānaṁ	22	
PA_kd_1:22.16.3_1	manussānaṁ abhikkamanīyaṁ, divā appākiṇṇaṁ, rattiṁ appasaddaṁ appanigghosaṁ vijanavātaṁ,	22	
PA_kd_1:22.16.3_2	manussarāhasseyyakaṁ, paṭisallānasāruppan”ti.	22	
PA_kd_1:22.17.1	Atha kho rañño māgadhassa seniyassa bimbisārassa etadahosi—	22	
PA_kd_1:22.17.2_0	“idaṁ kho amhākaṁ veḷuvanaṁ uyyānaṁ gāmato neva atidūre na accāsanne gamanāgamanasampannaṁ	22	
PA_kd_1:22.17.2_1	atthikānaṁ atthikānaṁ manussānaṁ abhikkamanīyaṁ divā appākiṇṇaṁ rattiṁ appasaddaṁ	22	
PA_kd_1:22.17.2_2	appanigghosaṁ vijanavātaṁ manussarāhasseyyakaṁ paṭisallānasāruppaṁ.	22	
PA_kd_1:22.17.3	Yannūnāhaṁ veḷuvanaṁ uyyānaṁ buddhappamukhassa bhikkhusaṅghassa dadeyyan”ti.	22	
PA_kd_1:22.18.1	Atha kho rājā māgadho seniyo bimbisāro sovaṇṇamayaṁ bhiṅkāraṁ gahetvā bhagavato oṇojesi—	22	
PA_kd_1:22.18.2	“etāhaṁ, bhante, veḷuvanaṁ uyyānaṁ buddhappamukhassa bhikkhusaṅghassa dammī”ti.	22	
PA_kd_1:22.18.3	Paṭiggahesi bhagavā ārāmaṁ.	22	
PA_kd_1:22.18.4	Atha kho bhagavā rājānaṁ māgadhaṁ seniyaṁ bimbisāraṁ dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmi.	22	
PA_kd_1:22.18.5	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	22	
PA_kd_1:22.18.6	“anujānāmi, bhikkhave, ārāman”ti.	22	
PA_kd_1:22.18.7	Bimbisārasamāgamakathā niṭṭhitā.	22	
PA_kd_1:23.1.0	14. Sāriputtamoggallānapabbajjākathā	23	
PA_kd_1:23.1.1	Tena kho pana samayena sañcayo paribbājako rājagahe paṭivasati mahatiyā paribbājakaparisāya saddhiṁ aḍḍhateyyehi paribbājakasatehi.	23	
PA_kd_1:23.1.2	Tena kho pana samayena sāriputtamoggallānā sañcaye paribbājake brahmacariyaṁ caranti.	23	
PA_kd_1:23.1.3	Tehi katikā katā hoti—	23	
PA_kd_1:23.1.4	“yo paṭhamaṁ amataṁ adhigacchati, so itarassa ārocetū”ti.	23	
PA_kd_1:23.2.1_0	Atha kho āyasmā assaji pubbaṇhasamayaṁ nivāsetvā pattacīvaramādāya rājagahaṁ piṇḍāya	23	
PA_kd_1:23.2.1_1	pāvisi pāsādikena abhikkantena paṭikkantena ālokitena vilokitena samiñjitena pasāritena,	23	
PA_kd_1:23.2.1_2	okkhittacakkhu iriyāpathasampanno.	23	
PA_kd_1:23.2.2_0	Addasā kho sāriputto paribbājako āyasmantaṁ assajiṁ rājagahe piṇḍāya carantaṁ pāsādikena	23	
PA_kd_1:23.2.2_1	abhikkantena paṭikkantena ālokitena vilokitena samiñjitena pasāritena okkhittacakkhuṁ	23	
PA_kd_1:23.2.2_2	iriyāpathasampannaṁ.	23	
PA_kd_1:23.2.3	Disvānassa etadahosi—	23	
PA_kd_1:23.2.4	“ye vata loke arahanto vā arahattamaggaṁ vā samāpannā, ayaṁ tesaṁ bhikkhu aññataro.	23	
PA_kd_1:23.2.5	Yannūnāhaṁ imaṁ bhikkhuṁ upasaṅkamitvā puccheyyaṁ—	23	
PA_kd_1:23.2.6	‘kaṁsi tvaṁ, āvuso, uddissa pabbajito, ko vā te satthā, kassa vā tvaṁ dhammaṁ rocesī’”ti?	23	
PA_kd_1:23.3.1	Atha kho sāriputtassa paribbājakassa etadahosi—	23	
PA_kd_1:23.3.2	“akālo kho imaṁ bhikkhuṁ pucchituṁ, antaragharaṁ paviṭṭho piṇḍāya carati.	23	
PA_kd_1:23.3.3	Yannūnāhaṁ imaṁ bhikkhuṁ piṭṭhito piṭṭhito anubandheyyaṁ, atthikehi upaññātaṁ maggan”ti.	23	
PA_kd_1:23.3.4	Atha kho āyasmā assaji rājagahe piṇḍāya caritvā piṇḍapātaṁ ādāya paṭikkami.	23	
PA_kd_1:23.3.5	Atha kho sāriputtopi paribbājako yenāyasmā assaji tenupasaṅkami, upasaṅkamitvā āyasmatā assajinā saddhiṁ sammodi, sammodanīyaṁ kathaṁ sāraṇīyaṁ vītisāretvā ekamantaṁ aṭṭhāsi.	23	
PA_kd_1:23.3.6	Ekamantaṁ ṭhito kho sāriputto paribbājako āyasmantaṁ assajiṁ etadavoca—	23	
PA_kd_1:23.3.7	“vippasannāni kho te, āvuso, indriyāni, parisuddho chavivaṇṇo pariyodāto.	23	
PA_kd_1:23.3.8	Kaṁsi tvaṁ, āvuso, uddissa pabbajito, ko vā te satthā, kassa vā tvaṁ dhammaṁ rocesī”ti?	23	
PA_kd_1:23.4.1	“Atthāvuso, mahāsamaṇo sakyaputto sakyakulā pabbajito, tāhaṁ bhagavantaṁ uddissa pabbajito, so ca me bhagavā satthā, tassa cāhaṁ bhagavato dhammaṁ rocemī”ti.	23	
PA_kd_1:23.4.2	“Kiṁvādī panāyasmato satthā, kimakkhāyī”ti?	23	
PA_kd_1:23.4.3	“Ahaṁ kho, āvuso, navo acirapabbajito, adhunāgato imaṁ dhammavinayaṁ, na tāhaṁ sakkomi vitthārena dhammaṁ desetuṁ, api ca te saṅkhittena atthaṁ vakkhāmī”ti.	23	
PA_kd_1:23.4.4	Atha kho sāriputto paribbājako āyasmantaṁ assajiṁ etadavoca—	23	
PA_kd_1:23.4.5	“hotu, āvuso—	23	
PA_kd_1:23.4.6	Appaṁ vā bahuṁ vā bhāsassu,	23	
PA_kd_1:23.4.7	Atthaṁyeva me brūhi;	23	
PA_kd_1:23.4.8	Attheneva me attho,	23	
PA_kd_1:23.4.9	Kiṁ kāhasi byañjanaṁ bahun”ti.	23	
PA_kd_1:23.5.1	Atha kho āyasmā assaji sāriputtassa paribbājakassa imaṁ dhammapariyāyaṁ abhāsi—	23	
PA_kd_1:23.5.2	“Ye dhammā hetuppabhavā,	23	
PA_kd_1:23.5.3	Tesaṁ hetuṁ tathāgato āha;	23	
PA_kd_1:23.5.4	Tesañca yo nirodho,	23	
PA_kd_1:23.5.5	Evaṁvādī mahāsamaṇo”ti.	23	
PA_kd_1:23.5.6	Atha kho sāriputtassa paribbājakassa imaṁ dhammapariyāyaṁ sutvā virajaṁ vītamalaṁ dhammacakkhuṁ udapādi—	23	
PA_kd_1:23.5.7	“yaṁ kiñci samudayadhammaṁ sabbaṁ taṁ nirodhadhamman”ti.	23	
PA_kd_1:23.5.8	“Eseva dhammo yadi tāvadeva,	23	
PA_kd_1:23.5.9	Paccabyattha padamasokaṁ;	23	
PA_kd_1:23.5.10	Adiṭṭhaṁ abbhatītaṁ,	23	
PA_kd_1:23.5.11	Bahukehi kappanahutehī”ti.	23	
PA_kd_1:23.6.1	Atha kho sāriputto paribbājako yena moggallāno paribbājako tenupasaṅkami.	23	
PA_kd_1:23.6.2	Addasā kho moggallāno paribbājako sāriputtaṁ paribbājakaṁ dūratova āgacchantaṁ, disvāna sāriputtaṁ paribbājakaṁ etadavoca—	23	
PA_kd_1:23.6.3	“vippasannāni kho te, āvuso, indriyāni, parisuddho chavivaṇṇo pariyodāto.	23	
PA_kd_1:23.6.4	Kacci no tvaṁ, āvuso, amataṁ adhigato”ti?	23	
PA_kd_1:23.6.5	“Āmāvuso, amataṁ adhigato”ti.	23	
PA_kd_1:23.6.6	“Yathākathaṁ pana tvaṁ, āvuso, amataṁ adhigato”ti?	23	
PA_kd_1:23.7.1_0	“Idhāhaṁ, āvuso, addasaṁ assajiṁ bhikkhuṁ rājagahe piṇḍāya carantaṁ pāsādikena abhikkantena	23	
PA_kd_1:23.7.1_1	paṭikkantena ālokitena vilokitena samiñjitena pasāritena okkhittacakkhuṁ iriyāpathasampannaṁ.	23	
PA_kd_1:23.7.2	Disvāna me etadahosi—	23	
PA_kd_1:23.7.3	‘ye vata loke arahanto vā arahattamaggaṁ vā samāpannā, ayaṁ tesaṁ bhikkhu aññataro.	23	
PA_kd_1:23.7.4	Yannūnāhaṁ imaṁ bhikkhuṁ upasaṅkamitvā puccheyyaṁ—	23	
PA_kd_1:23.7.5	kaṁsi tvaṁ, āvuso, uddissa pabbajito, ko vā te satthā, kassa vā tvaṁ dhammaṁ rocesī’ti.	23	
PA_kd_1:23.8.1	Tassa mayhaṁ, āvuso, etadahosi—	23	
PA_kd_1:23.8.2	‘akālo kho imaṁ bhikkhuṁ pucchituṁ antaragharaṁ paviṭṭho piṇḍāya carati, yannūnāhaṁ imaṁ bhikkhuṁ piṭṭhito piṭṭhito anubandheyyaṁ atthikehi upaññātaṁ maggan’ti.	23	
PA_kd_1:23.8.3	Atha kho, āvuso, assaji bhikkhu rājagahe piṇḍāya caritvā piṇḍapātaṁ ādāya paṭikkami.	23	
PA_kd_1:23.8.4	Atha khvāhaṁ, āvuso, yena assaji bhikkhu tenupasaṅkamiṁ, upasaṅkamitvā assajinā bhikkhunā saddhiṁ sammodiṁ, sammodanīyaṁ kathaṁ sāraṇīyaṁ vītisāretvā ekamantaṁ aṭṭhāsiṁ.	23	
PA_kd_1:23.8.5	Ekamantaṁ ṭhito kho ahaṁ, āvuso, assajiṁ bhikkhuṁ etadavocaṁ—	23	
PA_kd_1:23.8.6	‘vippasannāni kho te, āvuso, indriyāni, parisuddho chavivaṇṇo pariyodāto.	23	
PA_kd_1:23.9.1	Kaṁsi tvaṁ, āvuso, uddissa pabbajito, ko vā te satthā, kassa vā tvaṁ dhammaṁ rocesī’ti?	23	
PA_kd_1:23.9.2	‘Atthāvuso, mahāsamaṇo sakyaputto sakyakulā pabbajito, tāhaṁ bhagavantaṁ uddissa pabbajito, so ca me bhagavā satthā, tassa cāhaṁ bhagavato dhammaṁ rocemī’ti.	23	
PA_kd_1:23.9.3	‘Kiṁvādī panāyasmato satthā kimakkhāyī’ti.	23	
PA_kd_1:23.9.4	‘Ahaṁ kho, āvuso, navo acirapabbajito adhunāgato imaṁ dhammavinayaṁ, na tāhaṁ sakkomi vitthārena dhammaṁ desetuṁ, api ca te saṅkhittena atthaṁ vakkhāmī’ti.	23	
PA_kd_1:23.9.5	Atha khvāhaṁ, āvuso, assajiṁ bhikkhuṁ etadavocaṁ—	23	
PA_kd_1:23.9.6	‘hotu, āvuso,	23	
PA_kd_1:23.9.7	Appaṁ vā bahuṁ vā bhāsassu,	23	
PA_kd_1:23.9.8	Atthaṁyeva me brūhi;	23	
PA_kd_1:23.9.9	Attheneva me attho,	23	
PA_kd_1:23.9.10	Kiṁ kāhasi byañjanaṁ bahun’ti.	23	
PA_kd_1:23.10.1	Atha kho, āvuso, assaji bhikkhu imaṁ dhammapariyāyaṁ abhāsi—	23	
PA_kd_1:23.10.2	‘Ye dhammā hetuppabhavā,	23	
PA_kd_1:23.10.3	Tesaṁ hetuṁ tathāgato āha;	23	
PA_kd_1:23.10.4	Tesañca yo nirodho,	23	
PA_kd_1:23.10.5	Evaṁvādī mahāsamaṇo’”ti.	23	
PA_kd_1:23.10.6	Atha kho moggallānassa paribbājakassa imaṁ dhammapariyāyaṁ sutvā virajaṁ vītamalaṁ dhammacakkhuṁ udapādi—	23	
PA_kd_1:23.10.7	“yaṁ kiñci samudayadhammaṁ sabbaṁ taṁ nirodhadhammanti.	23	
PA_kd_1:23.10.8	Eseva dhammo yadi tāvadeva,	23	
PA_kd_1:23.10.9	Paccabyattha padamasokaṁ;	23	
PA_kd_1:23.10.10	Adiṭṭhaṁ abbhatītaṁ,	23	
PA_kd_1:23.10.11	Bahukehi kappanahutehī”ti.	23	
PA_kd_1:24.1.1	Atha kho moggallāno paribbājako sāriputtaṁ paribbājakaṁ etadavoca—	24	
PA_kd_1:24.1.2	“gacchāma mayaṁ, āvuso, bhagavato santike, so no bhagavā satthā”ti.	24	
PA_kd_1:24.1.3	“Imāni kho, āvuso, aḍḍhateyyāni paribbājakasatāni amhe nissāya amhe sampassantā idha viharanti, tepi tāva apalokema.	24	
PA_kd_1:24.1.4	Yathā te maññissanti, tathā te karissantī”ti.	24	
PA_kd_1:24.1.5	Atha kho sāriputtamoggallānā yena te paribbājakā tenupasaṅkamiṁsu, upasaṅkamitvā te paribbājake etadavocuṁ—	24	
PA_kd_1:24.1.6	“gacchāma mayaṁ, āvuso, bhagavato santike, so no bhagavā satthā”ti.	24	
PA_kd_1:24.1.7	“Mayaṁ āyasmante nissāya āyasmante sampassantā idha viharāma, sace āyasmantā mahāsamaṇe brahmacariyaṁ carissanti, sabbeva mayaṁ mahāsamaṇe brahmacariyaṁ carissāmā”ti.	24	
PA_kd_1:24.2.1	Atha kho sāriputtamoggallānā yena sañcayo paribbājako tenupasaṅkamiṁsu, upasaṅkamitvā sañcayaṁ paribbājakaṁ etadavocuṁ—	24	
PA_kd_1:24.2.2	“gacchāma mayaṁ, āvuso, bhagavato santike, so no bhagavā satthā”ti.	24	
PA_kd_1:24.2.3	“Alaṁ, āvuso, mā agamittha, sabbeva tayo imaṁ gaṇaṁ pariharissāmā”ti.	24	
PA_kd_1:24.2.4	Dutiyampi kho …pe…	24	
PA_kd_1:24.2.5	tatiyampi kho sāriputtamoggallānā sañcayaṁ paribbājakaṁ etadavocuṁ—	24	
PA_kd_1:24.2.6	“gacchāma mayaṁ, āvuso, bhagavato santike, so no bhagavā satthā”ti.	24	
PA_kd_1:24.2.7	“Alaṁ, āvuso, mā agamittha, sabbeva tayo imaṁ gaṇaṁ pariharissāmā”ti.	24	
PA_kd_1:24.3.1	Atha kho sāriputtamoggallānā tāni aḍḍhateyyāni paribbājakasatāni ādāya yena veḷuvanaṁ tenupasaṅkamiṁsu.	24	
PA_kd_1:24.3.2	Sañcayassa pana paribbājakassa tattheva uṇhaṁ lohitaṁ mukhato uggañchi.	24	
PA_kd_1:24.3.3	Addasā kho bhagavā sāriputtamoggallāne dūratova āgacchante, disvāna bhikkhū āmantesi—	24	
PA_kd_1:24.3.4	“ete, bhikkhave, dve sahāyakā āgacchanti, kolito upatisso ca.	24	
PA_kd_1:24.3.5	Etaṁ me sāvakayugaṁ bhavissati aggaṁ bhaddayugan”ti.	24	
PA_kd_1:24.3.6	Gambhīre ñāṇavisaye,	24	
PA_kd_1:24.3.7	Anuttare upadhisaṅkhaye;	24	
PA_kd_1:24.3.8	Vimutte appatte veḷuvanaṁ,	24	
PA_kd_1:24.3.9	Atha ne satthā byākāsi.	24	
PA_kd_1:24.3.10	“Ete dve sahāyakā,	24	
PA_kd_1:24.3.11	Āgacchanti kolito upatisso ca;	24	
PA_kd_1:24.3.12	Etaṁ me sāvakayugaṁ,	24	
PA_kd_1:24.3.13	Bhavissati aggaṁ bhaddayugan”ti.	24	
PA_kd_1:24.4.1	Atha kho sāriputtamoggallānā yena bhagavā tenupasaṅkamiṁsu, upasaṅkamitvā bhagavato pādesu sirasā nipatitvā bhagavantaṁ etadavocuṁ—	24	
PA_kd_1:24.4.2	“labheyyāma mayaṁ, bhante, bhagavato santike pabbajjaṁ, labheyyāma upasampadan”ti.	24	
PA_kd_1:24.4.3	“Etha bhikkhavo”ti bhagavā avoca—	24	
PA_kd_1:24.4.4	“svākkhāto dhammo, caratha brahmacariyaṁ sammā dukkhassa antakiriyāyā”ti.	24	
PA_kd_1:24.4.5	Sāva tesaṁ āyasmantānaṁ upasampadā ahosi.	24	
PA_kd_1:24.5.0	14.1. Abhiññātānaṁpabbajjā	24	
PA_kd_1:24.5.1	Tena kho pana samayena abhiññātā abhiññātā māgadhikā kulaputtā bhagavati brahmacariyaṁ caranti.	24	
PA_kd_1:24.5.2	Manussā ujjhāyanti khiyyanti vipācenti—	24	
PA_kd_1:24.5.3_0	“aputtakatāya paṭipanno samaṇo gotamo, vedhabyāya paṭipanno samaṇo gotamo, kulupacchedāya	24	
PA_kd_1:24.5.3_1	paṭipanno samaṇo gotamo, idāni anena jaṭilasahassaṁ pabbājitaṁ, imāni ca aḍḍhateyyāni	24	
PA_kd_1:24.5.3_2	paribbājakasatāni sañcayāni pabbājitāni.	24	
PA_kd_1:24.5.4	Ime ca abhiññātā abhiññātā māgadhikā kulaputtā samaṇe gotame brahmacariyaṁ carantī”ti.	24	
PA_kd_1:24.5.5	Apissu bhikkhū disvā imāya gāthāya codenti—	24	
PA_kd_1:24.5.6	“Āgato kho mahāsamaṇo,	24	
PA_kd_1:24.5.7	māgadhānaṁ giribbajaṁ;	24	
PA_kd_1:24.5.8	Sabbe sañcaye netvāna,	24	
PA_kd_1:24.5.9	kaṁsu dāni nayissatī”ti.	24	
PA_kd_1:24.6.1	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	24	
PA_kd_1:24.6.2	Atha kho te bhikkhū bhagavato etamatthaṁ ārocesuṁ …pe…	24	
PA_kd_1:24.6.3	“na, bhikkhave, so saddo ciraṁ bhavissati, sattāhameva bhavissati, sattāhassa accayena antaradhāyissati.	24	
PA_kd_1:24.6.4	Tena hi, bhikkhave, ye tumhe imāya gāthāya codenti—	24	
PA_kd_1:24.6.5	‘Āgato kho mahāsamaṇo,	24	
PA_kd_1:24.6.6	māgadhānaṁ giribbajaṁ;	24	
PA_kd_1:24.6.7	Sabbe sañcaye netvāna,	24	
PA_kd_1:24.6.8	kaṁsu dāni nayissatī’ti.	24	
PA_kd_1:24.6.9	Te tumhe imāya gāthāya paṭicodetha—	24	
PA_kd_1:24.6.10	‘Nayanti ve mahāvīrā,	24	
PA_kd_1:24.6.11	saddhammena tathāgatā;	24	
PA_kd_1:24.6.12	Dhammena nayamānānaṁ,	24	
PA_kd_1:24.6.13	kā usūyā vijānatan’”ti.	24	
PA_kd_1:24.7.1	Tena kho pana samayena manussā bhikkhū disvā imāya gāthāya codenti—	24	
PA_kd_1:24.7.2	“Āgato kho mahāsamaṇo,	24	
PA_kd_1:24.7.3	māgadhānaṁ giribbajaṁ;	24	
PA_kd_1:24.7.4	Sabbe sañcaye netvāna,	24	
PA_kd_1:24.7.5	kaṁsu dāni nayissatī”ti.	24	
PA_kd_1:24.7.6	Bhikkhū te manusse imāya gāthāya paṭicodenti—	24	
PA_kd_1:24.7.7	“Nayanti ve mahāvīrā,	24	
PA_kd_1:24.7.8	saddhammena tathāgatā;	24	
PA_kd_1:24.7.9	Dhammena nayamānānaṁ,	24	
PA_kd_1:24.7.10	kā usūyā vijānatan”ti.	24	
PA_kd_1:24.7.11	Manussā dhammena kira samaṇā sakyaputtiyā nenti no adhammenāti sattāhameva so saddo ahosi, sattāhassa accayena antaradhāyi.	24	
PA_kd_1:24.7.12	Sāriputtamoggallānapabbajjākathā niṭṭhitā.	24	
PA_kd_1:24.7.13	Catutthabhāṇavāro niṭṭhito.	24	
PA_kd_1:25.1.0	15. Upajjhāyavattakathā	25	
PA_kd_1:25.1.1	Tena kho pana samayena bhikkhū anupajjhāyakā anācariyakā anovadiyamānā ananusāsiyamānā dunnivatthā duppārutā anākappasampannā piṇḍāya caranti;	25	
PA_kd_1:25.1.2_0	manussānaṁ bhuñjamānānaṁ uparibhojanepi uttiṭṭhapattaṁ upanāmenti, uparikhādanīyepi	25	
PA_kd_1:25.1.2_1	uttiṭṭhapattaṁ upanāmenti, uparisāyanīyepi uttiṭṭhapattaṁ upanāmenti, uparipānīyepi	25	
PA_kd_1:25.1.2_2	uttiṭṭhapattaṁ upanāmenti;	25	
PA_kd_1:25.1.3	sāmaṁ sūpampi odanampi viññāpetvā bhuñjanti;	25	
PA_kd_1:25.1.4	bhattaggepi uccāsaddā mahāsaddā viharanti.	25	
PA_kd_1:25.2.1	Manussā ujjhāyanti khiyyanti vipācenti—	25	
PA_kd_1:25.2.2	“kathañhi nāma samaṇā sakyaputtiyā dunnivatthā duppārutā anākappasampannā piṇḍāya carissanti;	25	
PA_kd_1:25.2.3_0	manussānaṁ bhuñjamānānaṁ, uparibhojanepi uttiṭṭhapattaṁ upanāmessanti, uparikhādanīyepi	25	
PA_kd_1:25.2.3_1	uttiṭṭhapattaṁ upanāmessanti, uparisāyanīyepi uttiṭṭhapattaṁ upanāmessanti, uparipānīyepi	25	
PA_kd_1:25.2.3_2	uttiṭṭhapattaṁ upanāmessanti;	25	
PA_kd_1:25.2.4	sāmaṁ sūpampi odanampi viññāpetvā bhuñjissanti;	25	
PA_kd_1:25.2.5	bhattaggepi uccāsaddā mahāsaddā viharissanti seyyathāpi brāhmaṇā brāhmaṇabhojane”ti.	25	
PA_kd_1:25.3.1	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	25	
PA_kd_1:25.3.2	Ye te bhikkhū appicchā santuṭṭhā lajjino kukkuccakā sikkhākāmā, te ujjhāyanti khiyyanti vipācenti—	25	
PA_kd_1:25.3.3	“kathañhi nāma bhikkhū dunnivatthā duppārutā anākappasampannā piṇḍāya carissanti;	25	
PA_kd_1:25.3.4_0	manussānaṁ bhuñjamānānaṁ, uparibhojanepi uttiṭṭhapattaṁ upanāmessanti, uparikhādanīyepi	25	
PA_kd_1:25.3.4_1	uttiṭṭhapattaṁ upanāmessanti, uparisāyanīyepi uttiṭṭhapattaṁ upanāmessanti, uparipānīyepi	25	
PA_kd_1:25.3.4_2	uttiṭṭhapattaṁ upanāmessanti;	25	
PA_kd_1:25.3.5	sāmaṁ sūpampi odanampi viññāpetvā bhuñjissanti;	25	
PA_kd_1:25.3.6	bhattaggepi uccāsaddā mahāsaddā viharissantī”ti.	25	
PA_kd_1:25.4.1	Atha kho te bhikkhū …pe…	25	
PA_kd_1:25.4.2	bhagavato etamatthaṁ ārocesuṁ.	25	
PA_kd_1:25.4.3	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	25	
PA_kd_1:25.4.4_0	“saccaṁ kira, bhikkhave, bhikkhū dunnivatthā duppārutā anākappasampannā piṇḍāya caranti,	25	
PA_kd_1:25.4.4_1	manussānaṁ bhuñjamānānaṁ uparibhojanepi uttiṭṭhapattaṁ upanāmenti, uparikhādanīyepi	25	
PA_kd_1:25.4.4_2	uttiṭṭhapattaṁ upanāmenti, uparisāyanīyepi uttiṭṭhapattaṁ upanāmenti, uparipānīyepi	25	
PA_kd_1:25.4.4_3	uttiṭṭhapattaṁ upanāmenti, sāmaṁ sūpampi odanampi viññāpetvā bhuñjanti, bhattaggepi	25	
PA_kd_1:25.4.4_4	uccāsaddā mahāsaddā viharantī”ti?	25	
PA_kd_1:25.4.5	“Saccaṁ, bhagavā”ti.	25	
PA_kd_1:25.5.1	Vigarahi buddho bhagavā—	25	
PA_kd_1:25.5.2	“ananucchavikaṁ, bhikkhave, tesaṁ moghapurisānaṁ ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	25	
PA_kd_1:25.5.3_0	Kathañhi nāma te, bhikkhave, moghapurisā dunnivatthā duppārutā anākappasampannā piṇḍāya	25	
PA_kd_1:25.5.3_1	carissanti, manussānaṁ bhuñjamānānaṁ uparibhojanepi uttiṭṭhapattaṁ upanāmessanti,	25	
PA_kd_1:25.5.3_2	uparikhādanīyepi uttiṭṭhapattaṁ upanāmessanti, uparisāyanīyepi uttiṭṭhapattaṁ upanāmessanti,	25	
PA_kd_1:25.5.3_3	uparipānīyepi uttiṭṭhapattaṁ upanāmessanti, sāmaṁ sūpampi odanampi viññāpetvā bhuñjissanti,	25	
PA_kd_1:25.5.3_4	bhattaggepi uccāsaddā mahāsaddā viharissanti.	25	
PA_kd_1:25.5.4	Netaṁ, bhikkhave, appasannānaṁ vā pasādāya, pasannānaṁ vā bhiyyobhāvāya.	25	
PA_kd_1:25.5.5	Atha khvetaṁ, bhikkhave, appasannānañceva appasādāya, pasannānañca ekaccānaṁ aññathattāyā”ti.	25	
PA_kd_1:25.6.1_0	Atha kho bhagavā te bhikkhū anekapariyāyena vigarahitvā dubbharatāya dupposatāya	25	
PA_kd_1:25.6.1_1	mahicchatāya asantuṭṭhitāya saṅgaṇikāya kosajjassa avaṇṇaṁ bhāsitvā anekapariyāyena	25	
PA_kd_1:25.6.1_2	subharatāya suposatāya appicchassa santuṭṭhassa sallekhassa dhutassa pāsādikassa	25	
PA_kd_1:25.6.1_3	apacayassa vīriyārambhassa vaṇṇaṁ bhāsitvā bhikkhūnaṁ tadanucchavikaṁ tadanulomikaṁ	25	
PA_kd_1:25.6.1_4	dhammiṁ kathaṁ katvā bhikkhū āmantesi—	25	
PA_kd_1:25.6.2	“Anujānāmi, bhikkhave, upajjhāyaṁ.	25	
PA_kd_1:25.6.3	Upajjhāyo, bhikkhave, saddhivihārikamhi puttacittaṁ upaṭṭhapessati, saddhivihāriko upajjhāyamhi pitucittaṁ upaṭṭhapessati.	25	
PA_kd_1:25.6.4	Evaṁ te aññamaññaṁ sagāravā sappatissā sabhāgavuttino viharantā imasmiṁ dhammavinaye vuḍḍhiṁ viruḷhiṁ vepullaṁ āpajjissanti.	25	
PA_kd_1:25.7.1	Evañca pana, bhikkhave, upajjhāyo gahetabbo—	25	
PA_kd_1:25.7.2	ekaṁsaṁ uttarāsaṅgaṁ karitvā pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	25	
PA_kd_1:25.7.3	‘upajjhāyo me, bhante, hohi;	25	
PA_kd_1:25.7.4	upajjhāyo me, bhante, hohi;	25	
PA_kd_1:25.7.5	upajjhāyo me, bhante, hohī’ti.	25	
PA_kd_1:25.7.6	Sāhūti vā lahūti vā opāyikanti vā patirūpanti vā pāsādikena sampādehīti vā kāyena viññāpeti, vācāya viññāpeti, kāyena vācāya viññāpeti, gahito hoti upajjhāyo;	25	
PA_kd_1:25.7.7	na kāyena viññāpeti, na vācāya viññāpeti, na kāyena vācāya viññāpeti, na gahito hoti upajjhāyo.	25	
PA_kd_1:25.8.1	Saddhivihārikena, bhikkhave, upajjhāyamhi sammā vattitabbaṁ.	25	
PA_kd_1:25.8.2	Tatrāyaṁ sammāvattanā—	25	
PA_kd_1:25.8.3	Kālasseva vuṭṭhāya upāhanā omuñcitvā ekaṁsaṁ uttarāsaṅgaṁ karitvā dantakaṭṭhaṁ dātabbaṁ, mukhodakaṁ dātabbaṁ, āsanaṁ paññapetabbaṁ.	25	
PA_kd_1:25.8.4	Sace yāgu hoti, bhājanaṁ dhovitvā yāgu upanāmetabbā.	25	
PA_kd_1:25.8.5	Yāguṁ pītassa udakaṁ datvā bhājanaṁ paṭiggahetvā nīcaṁ katvā sādhukaṁ appaṭighaṁsantena dhovitvā paṭisāmetabbaṁ.	25	
PA_kd_1:25.8.6	Upajjhāyamhi vuṭṭhite āsanaṁ uddharitabbaṁ.	25	
PA_kd_1:25.8.7	Sace so deso uklāpo hoti, so deso sammajjitabbo.	25	
PA_kd_1:25.9.1	Sace upajjhāyo gāmaṁ pavisitukāmo hoti, nivāsanaṁ dātabbaṁ, paṭinivāsanaṁ paṭiggahetabbaṁ, kāyabandhanaṁ dātabbaṁ, saguṇaṁ katvā saṅghāṭiyo dātabbā, dhovitvā patto sodako dātabbo.	25	
PA_kd_1:25.9.2_0	Sace upajjhāyo pacchāsamaṇaṁ ākaṅkhati, timaṇḍalaṁ paṭicchādentena parimaṇḍalaṁ nivāsetvā	25	
PA_kd_1:25.9.2_1	kāyabandhanaṁ bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā	25	
PA_kd_1:25.9.2_2	dhovitvā pattaṁ gahetvā upajjhāyassa pacchāsamaṇena hotabbaṁ.	25	
PA_kd_1:25.10.1	Nātidūre gantabbaṁ, nāccāsanne gantabbaṁ, pattapariyāpannaṁ paṭiggahetabbaṁ.	25	
PA_kd_1:25.10.2	Na upajjhāyassa bhaṇamānassa antarantarā kathā opātetabbā.	25	
PA_kd_1:25.10.3	Upajjhāyo āpattisāmantā bhaṇamāno nivāretabbo.	25	
PA_kd_1:25.10.4_0	Nivattantena paṭhamataraṁ āgantvā āsanaṁ paññapetabbaṁ, pādodakaṁ pādapīṭhaṁ pādakathalikaṁ	25	
PA_kd_1:25.10.4_1	upanikkhipitabbaṁ, paccuggantvā pattacīvaraṁ paṭiggahetabbaṁ, paṭinivāsanaṁ dātabbaṁ,	25	
PA_kd_1:25.10.4_2	nivāsanaṁ paṭiggahetabbaṁ.	25	
PA_kd_1:25.10.5	Sace cīvaraṁ sinnaṁ hoti, muhuttaṁ uṇhe otāpetabbaṁ, na ca uṇhe cīvaraṁ nidahitabbaṁ;	25	
PA_kd_1:25.10.6	cīvaraṁ saṅgharitabbaṁ, cīvaraṁ saṅgharantena caturaṅgulaṁ kaṇṇaṁ ussāretvā cīvaraṁ saṅgharitabbaṁ—	25	
PA_kd_1:25.10.7	mā majjhe bhaṅgo ahosīti.	25	
PA_kd_1:25.10.8	Obhoge kāyabandhanaṁ kātabbaṁ.	25	
PA_kd_1:25.10.9	Sace piṇḍapāto hoti, upajjhāyo ca bhuñjitukāmo hoti, udakaṁ datvā piṇḍapāto upanāmetabbo.	25	
PA_kd_1:25.11.1	Upajjhāyo pānīyena pucchitabbo.	25	
PA_kd_1:25.11.2	Bhuttāvissa udakaṁ datvā pattaṁ paṭiggahetvā nīcaṁ katvā sādhukaṁ appaṭighaṁsantena dhovitvā vodakaṁ katvā muhuttaṁ uṇhe otāpetabbo, na ca uṇhe patto nidahitabbo.	25	
PA_kd_1:25.11.3	Pattacīvaraṁ nikkhipitabbaṁ.	25	
PA_kd_1:25.11.4	Pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo.	25	
PA_kd_1:25.11.5	Na ca anantarahitāya bhūmiyā patto nikkhipitabbo.	25	
PA_kd_1:25.11.6	Cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ orato bhogaṁ katvā cīvaraṁ nikkhipitabbaṁ.	25	
PA_kd_1:25.11.7	Upajjhāyamhi vuṭṭhite āsanaṁ uddharitabbaṁ, pādodakaṁ pādapīṭhaṁ pādakathalikaṁ paṭisāmetabbaṁ.	25	
PA_kd_1:25.11.8	Sace so deso uklāpo hoti, so deso sammajjitabbo.	25	
PA_kd_1:25.12.1	Sace upajjhāyo nahāyitukāmo hoti, nahānaṁ paṭiyādetabbaṁ.	25	
PA_kd_1:25.12.2	Sace sītena attho hoti, sītaṁ paṭiyādetabbaṁ.	25	
PA_kd_1:25.12.3	Sace uṇhena attho hoti, uṇhaṁ paṭiyādetabbaṁ.	25	
PA_kd_1:25.12.4_0	Sace upajjhāyo jantāgharaṁ pavisitukāmo hoti, cuṇṇaṁ sannetabbaṁ, mattikā temetabbā,	25	
PA_kd_1:25.12.4_1	jantāgharapīṭhaṁ ādāya upajjhāyassa piṭṭhito piṭṭhito gantvā jantāgharapīṭhaṁ datvā	25	
PA_kd_1:25.12.4_2	cīvaraṁ paṭiggahetvā ekamantaṁ nikkhipitabbaṁ, cuṇṇaṁ dātabbaṁ, mattikā dātabbā.	25	
PA_kd_1:25.12.5	Sace ussahati, jantāgharaṁ pavisitabbaṁ.	25	
PA_kd_1:25.12.6	Jantāgharaṁ pavisantena mattikāya mukhaṁ makkhetvā purato ca pacchato ca paṭicchādetvā jantāgharaṁ pavisitabbaṁ.	25	
PA_kd_1:25.13.1	Na there bhikkhū anupakhajja nisīditabbaṁ.	25	
PA_kd_1:25.13.2	Na navā bhikkhū āsanena paṭibāhitabbā.	25	
PA_kd_1:25.13.3	Jantāghare upajjhāyassa parikammaṁ kātabbaṁ.	25	
PA_kd_1:25.13.4	Jantāgharā nikkhamantena jantāgharapīṭhaṁ ādāya purato ca pacchato ca paṭicchādetvā jantāgharā nikkhamitabbaṁ.	25	
PA_kd_1:25.13.5	Udakepi upajjhāyassa parikammaṁ kātabbaṁ.	25	
PA_kd_1:25.13.6_0	Nahātena paṭhamataraṁ uttaritvā attano gattaṁ vodakaṁ katvā nivāsetvā upajjhāyassa	25	
PA_kd_1:25.13.6_1	gattato udakaṁ pamajjitabbaṁ, nivāsanaṁ dātabbaṁ, saṅghāṭi dātabbā, jantāgharapīṭhaṁ	25	
PA_kd_1:25.13.6_2	ādāya paṭhamataraṁ āgantvā āsanaṁ paññapetabbaṁ, pādodakaṁ pādapīṭhaṁ pādakathalikaṁ	25	
PA_kd_1:25.13.6_3	upanikkhipitabbaṁ, upajjhāyo pānīyena pucchitabbo.	25	
PA_kd_1:25.14.1	Sace uddisāpetukāmo hoti, uddisitabbo.	25	
PA_kd_1:25.14.2	Sace paripucchitukāmo hoti, paripucchitabbo.	25	
PA_kd_1:25.14.3	Yasmiṁ vihāre upajjhāyo viharati, sace so vihāro uklāpo hoti, sace ussahati, sodhetabbo.	25	
PA_kd_1:25.14.4	Vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabbaṁ.	25	
PA_kd_1:25.14.5	Nisīdanapaccattharaṇaṁ nīharitvā ekamantaṁ nikkhipitabbaṁ.	25	
PA_kd_1:25.14.6	Bhisibibbohanaṁ nīharitvā ekamantaṁ nikkhipitabbaṁ.	25	
PA_kd_1:25.15.1	Mañco nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, nīharitvā ekamantaṁ nikkhipitabbo.	25	
PA_kd_1:25.15.2	Pīṭhaṁ nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, nīharitvā ekamantaṁ nikkhipitabbaṁ.	25	
PA_kd_1:25.15.3	Mañcapaṭipādakā nīharitvā ekamantaṁ nikkhipitabbā.	25	
PA_kd_1:25.15.4	Kheḷamallako nīharitvā ekamantaṁ nikkhipitabbo.	25	
PA_kd_1:25.15.5	Apassenaphalakaṁ nīharitvā ekamantaṁ nikkhipitabbaṁ.	25	
PA_kd_1:25.15.6	Bhūmattharaṇaṁ yathāpaññattaṁ sallakkhetvā nīharitvā ekamantaṁ nikkhipitabbaṁ.	25	
PA_kd_1:25.15.7	Sace vihāre santānakaṁ hoti, ullokā paṭhamaṁ ohāretabbaṁ, ālokasandhikaṇṇabhāgā pamajjitabbā.	25	
PA_kd_1:25.15.8	Sace gerukaparikammakatā bhitti kaṇṇakitā hoti, coḷakaṁ temetvā pīḷetvā pamajjitabbā.	25	
PA_kd_1:25.15.9	Sace kāḷavaṇṇakatā bhūmi kaṇṇakitā hoti, coḷakaṁ temetvā pīḷetvā pamajjitabbā.	25	
PA_kd_1:25.15.10	Sace akatā hoti bhūmi, udakena paripphositvā sammajjitabbā—	25	
PA_kd_1:25.15.11	mā vihāro rajena uhaññīti.	25	
PA_kd_1:25.15.12	Saṅkāraṁ vicinitvā ekamantaṁ chaḍḍetabbaṁ.	25	
PA_kd_1:25.16.1	Bhūmattharaṇaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	25	
PA_kd_1:25.16.2	Mañcapaṭipādakā otāpetvā pamajjitvā atiharitvā yathāṭhāne ṭhapetabbā.	25	
PA_kd_1:25.16.3	Mañco otāpetvā sodhetvā papphoṭetvā nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, atiharitvā yathāpaññattaṁ paññapetabbo.	25	
PA_kd_1:25.16.4	Pīṭhaṁ otāpetvā sodhetvā papphoṭetvā nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, atiharitvā yathāpaññattaṁ paññapetabbaṁ.	25	
PA_kd_1:25.16.5	Bhisibibbohanaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	25	
PA_kd_1:25.16.6	Nisīdanapaccattharaṇaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	25	
PA_kd_1:25.16.7	Kheḷamallako otāpetvā pamajjitvā atiharitvā yathāṭhāne ṭhapetabbo.	25	
PA_kd_1:25.16.8	Apassenaphalakaṁ otāpetvā pamajjitvā atiharitvā yathāṭhāne ṭhapetabbaṁ.	25	
PA_kd_1:25.17.1	Pattacīvaraṁ nikkhipitabbaṁ.	25	
PA_kd_1:25.17.2	Pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo.	25	
PA_kd_1:25.17.3	Na ca anantarahitāya bhūmiyā patto nikkhipitabbo.	25	
PA_kd_1:25.17.4	Cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ orato bhogaṁ katvā cīvaraṁ nikkhipitabbaṁ.	25	
PA_kd_1:25.18.1	Sace puratthimā sarajā vātā vāyanti, puratthimā vātapānā thaketabbā.	25	
PA_kd_1:25.18.2	Sace pacchimā sarajā vātā vāyanti, pacchimā vātapānā thaketabbā.	25	
PA_kd_1:25.18.3	Sace uttarā sarajā vātā vāyanti, uttarā vātapānā thaketabbā.	25	
PA_kd_1:25.18.4	Sace dakkhiṇā sarajā vātā vāyanti, dakkhiṇā vātapānā thaketabbā.	25	
PA_kd_1:25.18.5	Sace sītakālo hoti, divā vātapānā vivaritabbā, rattiṁ thaketabbā.	25	
PA_kd_1:25.18.6	Sace uṇhakālo hoti, divā vātapānā thaketabbā, rattiṁ vivaritabbā.	25	
PA_kd_1:25.19.1	Sace pariveṇaṁ uklāpaṁ hoti, pariveṇaṁ sammajjitabbaṁ.	25	
PA_kd_1:25.19.2	Sace koṭṭhako uklāpo hoti, koṭṭhako sammajjitabbo.	25	
PA_kd_1:25.19.3	Sace upaṭṭhānasālā uklāpā hoti, upaṭṭhānasālā sammajjitabbā.	25	
PA_kd_1:25.19.4	Sace aggisālā uklāpā hoti, aggisālā sammajjitabbā.	25	
PA_kd_1:25.19.5	Sace vaccakuṭi uklāpā hoti, vaccakuṭi sammajjitabbā.	25	
PA_kd_1:25.19.6	Sace pānīyaṁ na hoti, pānīyaṁ upaṭṭhāpetabbaṁ.	25	
PA_kd_1:25.19.7	Sace paribhojanīyaṁ na hoti, paribhojanīyaṁ upaṭṭhāpetabbaṁ.	25	
PA_kd_1:25.19.8	Sace ācamanakumbhiyā udakaṁ na hoti, ācamanakumbhiyā udakaṁ āsiñcitabbaṁ.	25	
PA_kd_1:25.20.1	Sace upajjhāyassa anabhirati uppannā hoti, saddhivihārikena vūpakāsetabbo, vūpakāsāpetabbo, dhammakathā vāssa kātabbā.	25	
PA_kd_1:25.20.2	Sace upajjhāyassa kukkuccaṁ uppannaṁ hoti, saddhivihārikena vinodetabbaṁ, vinodāpetabbaṁ, dhammakathā vāssa kātabbā.	25	
PA_kd_1:25.20.3	Sace upajjhāyassa diṭṭhigataṁ uppannaṁ hoti, saddhivihārikena vivecetabbaṁ, vivecāpetabbaṁ, dhammakathā vāssa kātabbā.	25	
PA_kd_1:25.21.1	Sace upajjhāyo garudhammaṁ ajjhāpanno hoti parivāsāraho, saddhivihārikena ussukkaṁ kātabbaṁ—	25	
PA_kd_1:25.21.2	kinti nu kho saṅgho upajjhāyassa parivāsaṁ dadeyyāti.	25	
PA_kd_1:25.21.3	Sace upajjhāyo mūlāyapaṭikassanāraho hoti, saddhivihārikena ussukkaṁ kātabbaṁ—	25	
PA_kd_1:25.21.4	kinti nu kho saṅgho upajjhāyaṁ mūlāya paṭikasseyyāti.	25	
PA_kd_1:25.21.5	Sace upajjhāyo mānattāraho hoti, saddhivihārikena ussukkaṁ kātabbaṁ—	25	
PA_kd_1:25.21.6	kinti nu kho saṅgho upajjhāyassa mānattaṁ dadeyyāti.	25	
PA_kd_1:25.21.7	Sace upajjhāyo abbhānāraho hoti, saddhivihārikena ussukkaṁ kātabbaṁ—	25	
PA_kd_1:25.21.8	kinti nu kho saṅgho upajjhāyaṁ abbheyyāti.	25	
PA_kd_1:25.22.1	Sace saṅgho upajjhāyassa kammaṁ kattukāmo hoti tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā, saddhivihārikena ussukkaṁ kātabbaṁ—	25	
PA_kd_1:25.22.2	kinti nu kho saṅgho upajjhāyassa kammaṁ na kareyya lahukāya vā pariṇāmeyyāti.	25	
PA_kd_1:25.22.3	Kataṁ vā panassa hoti saṅghena kammaṁ tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā, saddhivihārikena ussukkaṁ kātabbaṁ—	25	
PA_kd_1:25.22.4	kinti nu kho upajjhāyo sammā vatteyya, lomaṁ pāteyya, netthāraṁ vatteyya, saṅgho taṁ kammaṁ paṭippassambheyyāti.	25	
PA_kd_1:25.23.1	Sace upajjhāyassa cīvaraṁ dhovitabbaṁ hoti, saddhivihārikena dhovitabbaṁ, ussukkaṁ vā kātabbaṁ—	25	
PA_kd_1:25.23.2	kinti nu kho upajjhāyassa cīvaraṁ dhoviyethāti.	25	
PA_kd_1:25.23.3	Sace upajjhāyassa cīvaraṁ kātabbaṁ hoti, saddhivihārikena kātabbaṁ, ussukkaṁ vā kātabbaṁ—	25	
PA_kd_1:25.23.4	kinti nu kho upajjhāyassa cīvaraṁ kariyethāti.	25	
PA_kd_1:25.23.5	Sace upajjhāyassa rajanaṁ pacitabbaṁ hoti, saddhivihārikena pacitabbaṁ, ussukkaṁ vā kātabbaṁ—	25	
PA_kd_1:25.23.6	kinti nu kho upajjhāyassa rajanaṁ paciyethāti.	25	
PA_kd_1:25.23.7	Sace upajjhāyassa cīvaraṁ rajitabbaṁ hoti, saddhivihārikena rajitabbaṁ, ussukkaṁ vā kātabbaṁ—	25	
PA_kd_1:25.23.8	kinti nu kho upajjhāyassa cīvaraṁ rajiyethāti.	25	
PA_kd_1:25.23.9	Cīvaraṁ rajantena sādhukaṁ samparivattakaṁ samparivattakaṁ rajitabbaṁ, na ca acchinne theve pakkamitabbaṁ.	25	
PA_kd_1:25.24.1	Na upajjhāyaṁ anāpucchā ekaccassa patto dātabbo, na ekaccassa patto paṭiggahetabbo;	25	
PA_kd_1:25.24.2	na ekaccassa cīvaraṁ dātabbaṁ, na ekaccassa cīvaraṁ paṭiggahetabbaṁ;	25	
PA_kd_1:25.24.3	na ekaccassa parikkhāro dātabbo, na ekaccassa parikkhāro paṭiggahetabbo;	25	
PA_kd_1:25.24.4	na ekaccassa kesā chedetabbā, na ekaccena kesā chedāpetabbā;	25	
PA_kd_1:25.24.5	na ekaccassa parikammaṁ kātabbaṁ, na ekaccena parikammaṁ kārāpetabbaṁ;	25	
PA_kd_1:25.24.6	na ekaccassa veyyāvacco kātabbo, na ekaccena veyyāvacco kārāpetabbo;	25	
PA_kd_1:25.24.7	na ekaccassa pacchāsamaṇena hotabbaṁ, na ekacco pacchāsamaṇo ādātabbo;	25	
PA_kd_1:25.24.8	na ekaccassa piṇḍapāto nīharitabbo, na ekaccena piṇḍapāto nīharāpetabbo;	25	
PA_kd_1:25.24.9	na upajjhāyaṁ anāpucchā gāmo pavisitabbo;	25	
PA_kd_1:25.24.10	na susānaṁ gantabbaṁ;	25	
PA_kd_1:25.24.11	na disā pakkamitabbā.	25	
PA_kd_1:25.24.12	Sace upajjhāyo gilāno hoti, yāvajīvaṁ upaṭṭhātabbo;	25	
PA_kd_1:25.24.13	vuṭṭhānamassa āgametabban”ti.	25	
PA_kd_1:25.24.14	Upajjhāyavattaṁ niṭṭhitaṁ.	25	
PA_kd_1:26.1.0	16. Saddhivihārikavattakathā	26	
PA_kd_1:26.1.1	“Upajjhāyena, bhikkhave, saddhivihārikamhi sammā vattitabbaṁ.	26	
PA_kd_1:26.1.2	Tatrāyaṁ sammāvattanā—	26	
PA_kd_1:26.1.3	Upajjhāyena, bhikkhave, saddhivihāriko saṅgahetabbo anuggahetabbo uddesena paripucchāya ovādena anusāsaniyā.	26	
PA_kd_1:26.1.4	Sace upajjhāyassa patto hoti, saddhivihārikassa patto na hoti, upajjhāyena saddhivihārikassa patto dātabbo, ussukkaṁ vā kātabbaṁ—	26	
PA_kd_1:26.1.5	kinti nu kho saddhivihārikassa patto uppajjiyethāti.	26	
PA_kd_1:26.1.6	Sace upajjhāyassa cīvaraṁ hoti, saddhivihārikassa cīvaraṁ na hoti, upajjhāyena saddhivihārikassa cīvaraṁ dātabbaṁ, ussukkaṁ vā kātabbaṁ—	26	
PA_kd_1:26.1.7	kinti nu kho saddhivihārikassa cīvaraṁ uppajjiyethāti.	26	
PA_kd_1:26.1.8	Sace upajjhāyassa parikkhāro hoti, saddhivihārikassa parikkhāro na hoti, upajjhāyena saddhivihārikassa parikkhāro dātabbo, ussukkaṁ vā kātabbaṁ—	26	
PA_kd_1:26.1.9	kinti nu kho saddhivihārikassa parikkhāro uppajjiyethāti.	26	
PA_kd_1:26.2.1	Sace saddhivihāriko gilāno hoti, kālasseva uṭṭhāya dantakaṭṭhaṁ dātabbaṁ, mukhodakaṁ dātabbaṁ, āsanaṁ paññapetabbaṁ.	26	
PA_kd_1:26.2.2	Sace yāgu hoti, bhājanaṁ dhovitvā yāgu upanāmetabbā.	26	
PA_kd_1:26.2.3	Yāguṁ pītassa udakaṁ datvā bhājanaṁ paṭiggahetvā nīcaṁ katvā sādhukaṁ appaṭighaṁsantena dhovitvā paṭisāmetabbaṁ.	26	
PA_kd_1:26.2.4	Saddhivihārikamhi vuṭṭhite āsanaṁ uddharitabbaṁ.	26	
PA_kd_1:26.2.5	Sace so deso uklāpo hoti, so deso sammajjitabbo.	26	
PA_kd_1:26.3.1_0	Sace saddhivihāriko gāmaṁ pavisitukāmo hoti, nivāsanaṁ dātabbaṁ, paṭinivāsanaṁ paṭiggahetabbaṁ,	26	
PA_kd_1:26.3.1_1	kāyabandhanaṁ dātabbaṁ, saguṇaṁ katvā saṅghāṭiyo dātabbā, dhovitvā patto sodako dātabbo.	26	
PA_kd_1:26.3.2_0	Ettāvatā nivattissatīti āsanaṁ paññapetabbaṁ, pādodakaṁ pādapīṭhaṁ pādakathalikaṁ	26	
PA_kd_1:26.3.2_1	upanikkhipitabbaṁ, paccuggantvā pattacīvaraṁ paṭiggahetabbaṁ, paṭinivāsanaṁ dātabbaṁ,	26	
PA_kd_1:26.3.2_2	nivāsanaṁ paṭiggahetabbaṁ.	26	
PA_kd_1:26.3.3	Sace cīvaraṁ sinnaṁ hoti, muhuttaṁ uṇhe otāpetabbaṁ, na ca uṇhe cīvaraṁ nidahitabbaṁ;	26	
PA_kd_1:26.3.4	cīvaraṁ saṅgharitabbaṁ, cīvaraṁ saṅgharantena caturaṅgulaṁ kaṇṇaṁ ussāretvā cīvaraṁ saṅgharitabbaṁ—	26	
PA_kd_1:26.3.5	mā majjhe bhaṅgo ahosīti.	26	
PA_kd_1:26.3.6	Obhoge kāyabandhanaṁ kātabbaṁ.	26	
PA_kd_1:26.3.7	Sace piṇḍapāto hoti, saddhivihāriko ca bhuñjitukāmo hoti, udakaṁ datvā piṇḍapāto upanāmetabbo.	26	
PA_kd_1:26.4.1	Saddhivihāriko pānīyena pucchitabbo.	26	
PA_kd_1:26.4.2	Bhuttāvissa udakaṁ datvā pattaṁ paṭiggahetvā nīcaṁ katvā sādhukaṁ appaṭighaṁsantena dhovitvā vodakaṁ katvā muhuttaṁ uṇhe otāpetabbo, na ca uṇhe patto nidahitabbo.	26	
PA_kd_1:26.4.3	Pattacīvaraṁ nikkhipitabbaṁ.	26	
PA_kd_1:26.4.4	Pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo.	26	
PA_kd_1:26.4.5	Na ca anantarahitāya bhūmiyā patto nikkhipitabbo.	26	
PA_kd_1:26.4.6	Cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ orato bhogaṁ katvā cīvaraṁ nikkhipitabbaṁ.	26	
PA_kd_1:26.4.7	Saddhivihārikamhi vuṭṭhite āsanaṁ uddharitabbaṁ, pādodakaṁ pādapīṭhaṁ pādakathalikaṁ paṭisāmetabbaṁ.	26	
PA_kd_1:26.4.8	Sace so deso uklāpo hoti, so deso sammajjitabbo.	26	
PA_kd_1:26.5.1	Sace saddhivihāriko nahāyitukāmo hoti, nahānaṁ paṭiyādetabbaṁ.	26	
PA_kd_1:26.5.2	Sace sītena attho hoti, sītaṁ paṭiyādetabbaṁ.	26	
PA_kd_1:26.5.3	Sace uṇhena attho hoti, uṇhaṁ paṭiyādetabbaṁ.	26	
PA_kd_1:26.5.4_0	Sace saddhivihāriko jantāgharaṁ pavisitukāmo hoti, cuṇṇaṁ sannetabbaṁ, mattikā temetabbā,	26	
PA_kd_1:26.5.4_1	jantāgharapīṭhaṁ ādāya gantvā jantāgharapīṭhaṁ datvā cīvaraṁ paṭiggahetvā ekamantaṁ	26	
PA_kd_1:26.5.4_2	nikkhipitabbaṁ, cuṇṇaṁ dātabbaṁ, mattikā dātabbā.	26	
PA_kd_1:26.5.5	Sace ussahati, jantāgharaṁ pavisitabbaṁ.	26	
PA_kd_1:26.5.6	Jantāgharaṁ pavisantena mattikāya mukhaṁ makkhetvā purato ca pacchato ca paṭicchādetvā jantāgharaṁ pavisitabbaṁ.	26	
PA_kd_1:26.6.1	Na there bhikkhū anupakhajja nisīditabbaṁ.	26	
PA_kd_1:26.6.2	Na navā bhikkhū āsanena paṭibāhitabbā.	26	
PA_kd_1:26.6.3	Jantāghare saddhivihārikassa parikammaṁ kātabbaṁ.	26	
PA_kd_1:26.6.4	Jantāgharā nikkhamantena jantāgharapīṭhaṁ ādāya purato ca pacchato ca paṭicchādetvā jantāgharā nikkhamitabbaṁ.	26	
PA_kd_1:26.6.5	Udakepi saddhivihārikassa parikammaṁ kātabbaṁ.	26	
PA_kd_1:26.6.6	Nahātena paṭhamataraṁ uttaritvā attano gattaṁ vodakaṁ katvā nivāsetvā saddhivihārikassa gattato udakaṁ pamajjitabbaṁ, nivāsanaṁ dātabbaṁ, saṅghāṭi dātabbā.	26	
PA_kd_1:26.6.7	Jantāgharapīṭhaṁ ādāya paṭhamataraṁ āgantvā āsanaṁ paññapetabbaṁ, pādodakaṁ pādapīṭhaṁ pādakathalikaṁ upanikkhipitabbaṁ.	26	
PA_kd_1:26.6.8	Saddhivihāriko pānīyena pucchitabbo.	26	
PA_kd_1:26.7.1	Yasmiṁ vihāre saddhivihāriko viharati, sace so vihāro uklāpo hoti, sace ussahati, sodhetabbo.	26	
PA_kd_1:26.7.2	Vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabbaṁ;	26	
PA_kd_1:26.7.3	nisīdanapaccattharaṇaṁ nīharitvā ekamantaṁ nikkhipitabbaṁ;	26	
PA_kd_1:26.7.4	bhisibibbohanaṁ nīharitvā ekamantaṁ nikkhipitabbaṁ;	26	
PA_kd_1:26.7.5	mañco nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, nīharitvā ekamantaṁ nikkhipitabbo;	26	
PA_kd_1:26.7.6	pīṭhaṁ nīcaṁ katvā sādhukaṁ appaṭighaṁsantena asaṅghaṭṭentena kavāṭapiṭṭhaṁ nīharitvā ekamantaṁ nikkhipitabbaṁ;	26	
PA_kd_1:26.7.7	mañcapaṭipādakā nīharitvā ekamantaṁ nikkhipitabbā;	26	
PA_kd_1:26.7.8	kheḷamallako nīharitvā ekamantaṁ nikkhipitabbo;	26	
PA_kd_1:26.7.9	apassenaphalakaṁ nīharitvā ekamantaṁ nikkhipitabbaṁ;	26	
PA_kd_1:26.7.10	bhūmattharaṇaṁ yathāpaññattaṁ sallakkhetvā nīharitvā ekamantaṁ nikkhipitabbaṁ.	26	
PA_kd_1:26.7.11	Sace vihāre santānakaṁ hoti, ullokā paṭhamaṁ ohāretabbaṁ, ālokasandhikaṇṇabhāgā pamajjitabbā.	26	
PA_kd_1:26.7.12	Sace gerukaparikammakatā bhitti kaṇṇakitā hoti, coḷakaṁ temetvā pīḷetvā pamajjitabbā.	26	
PA_kd_1:26.7.13	Sace kāḷavaṇṇakatā bhūmi kaṇṇakitā hoti, coḷakaṁ temetvā pīḷetvā pamajjitabbā.	26	
PA_kd_1:26.7.14	Sace akatā hoti bhūmi, udakena paripphositvā sammajjitabbā—	26	
PA_kd_1:26.7.15	mā vihāro rajena uhaññīti.	26	
PA_kd_1:26.7.16	Saṅkāraṁ vicinitvā ekamantaṁ chaḍḍetabbaṁ.	26	
PA_kd_1:26.7.17	Bhūmattharaṇaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	26	
PA_kd_1:26.7.18	Mañcapaṭipādakā otāpetvā pamajjitvā atiharitvā yathāṭhāne ṭhapetabbā.	26	
PA_kd_1:26.7.19	Mañco otāpetvā sodhetvā papphoṭetvā nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, atiharitvā yathāpaññattaṁ paññapetabbo.	26	
PA_kd_1:26.7.20	Pīṭhaṁ otāpetvā sodhetvā papphoṭetvā nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, atiharitvā yathāpaññattaṁ paññapetabbaṁ.	26	
PA_kd_1:26.7.21	Bhisibibbohanaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	26	
PA_kd_1:26.7.22	Nisīdanapaccattharaṇaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	26	
PA_kd_1:26.7.23	Kheḷamallako otāpetvā pamajjitvā atiharitvā yathāṭhāne ṭhapetabbo.	26	
PA_kd_1:26.7.24	Apassenaphalakaṁ otāpetvā pamajjitvā atiharitvā yathāṭhāne ṭhapetabbaṁ.	26	
PA_kd_1:26.7.25	Pattacīvaraṁ nikkhipitabbaṁ.	26	
PA_kd_1:26.7.26	Pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo.	26	
PA_kd_1:26.7.27	Na ca anantarahitāya bhūmiyā patto nikkhipitabbo.	26	
PA_kd_1:26.7.28	Cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ orato bhogaṁ katvā cīvaraṁ nikkhipitabbaṁ.	26	
PA_kd_1:26.7.29	Sace puratthimā sarajā vātā vāyanti, puratthimā vātapānā thaketabbā.	26	
PA_kd_1:26.7.30	Sace pacchimā sarajā vātā vāyanti, pacchimā vātapānā thaketabbā.	26	
PA_kd_1:26.7.31	Sace uttarā sarajā vātā vāyanti, uttarā vātapānā thaketabbā.	26	
PA_kd_1:26.7.32	Sace dakkhiṇā sarajā vātā vāyanti, dakkhiṇā vātapānā thaketabbā.	26	
PA_kd_1:26.7.33	Sace sītakālo hoti, divā vātapānā vivaritabbā, rattiṁ thaketabbā.	26	
PA_kd_1:26.7.34	Sace uṇhakālo hoti, divā vātapānā thaketabbā, rattiṁ vivaritabbā.	26	
PA_kd_1:26.7.35	Sace pariveṇaṁ uklāpaṁ hoti, pariveṇaṁ sammajjitabbaṁ.	26	
PA_kd_1:26.7.36	Sace koṭṭhako uklāpo hoti, koṭṭhako sammajjitabbo.	26	
PA_kd_1:26.7.37	Sace upaṭṭhānasālā uklāpā hoti, upaṭṭhānasālā sammajjitabbā.	26	
PA_kd_1:26.7.38	Sace aggisālā uklāpā hoti, aggisālā sammajjitabbā.	26	
PA_kd_1:26.7.39	Sace vaccakuṭi uklāpā hoti, vaccakuṭi sammajjitabbā.	26	
PA_kd_1:26.7.40	Sace pānīyaṁ na hoti, pānīyaṁ upaṭṭhāpetabbaṁ.	26	
PA_kd_1:26.7.41	Sace paribhojanīyaṁ na hoti, paribhojanīyaṁ upaṭṭhāpetabbaṁ.	26	
PA_kd_1:26.7.42	Sace ācamanakumbhiyā udakaṁ na hoti, ācamanakumbhiyā udakaṁ āsiñcitabbaṁ.	26	
PA_kd_1:26.8.1	Sace saddhivihārikassa anabhirati uppannā hoti, upajjhāyena vūpakāsetabbo, vūpakāsāpetabbo, dhammakathā vāssa kātabbā.	26	
PA_kd_1:26.8.2	Sace saddhivihārikassa kukkuccaṁ uppannaṁ hoti, upajjhāyena vinodetabbaṁ, vinodāpetabbaṁ, dhammakathā vāssa kātabbā.	26	
PA_kd_1:26.8.3	Sace saddhivihārikassa diṭṭhigataṁ uppannaṁ hoti, upajjhāyena vivecetabbaṁ, vivecāpetabbaṁ, dhammakathā vāssa kātabbā.	26	
PA_kd_1:26.9.1	Sace saddhivihāriko garudhammaṁ ajjhāpanno hoti parivāsāraho, upajjhāyena ussukkaṁ kātabbaṁ—	26	
PA_kd_1:26.9.2	kinti nu kho saṅgho saddhivihārikassa parivāsaṁ dadeyyāti.	26	
PA_kd_1:26.9.3	Sace saddhivihāriko mūlāyapaṭikassanāraho hoti, upajjhāyena ussukkaṁ kātabbaṁ—	26	
PA_kd_1:26.9.4	kinti nu kho saṅgho saddhivihārikaṁ mūlāya paṭikasseyyāti.	26	
PA_kd_1:26.9.5	Sace saddhivihāriko mānattāraho hoti, upajjhāyena ussukkaṁ kātabbaṁ—	26	
PA_kd_1:26.9.6	kinti nu kho saṅgho saddhivihārikassa mānattaṁ dadeyyāti.	26	
PA_kd_1:26.9.7	Sace saddhivihāriko abbhānāraho hoti, upajjhāyena ussukkaṁ kātabbaṁ—	26	
PA_kd_1:26.9.8	kinti nu kho saṅgho saddhivihārikaṁ abbheyyāti.	26	
PA_kd_1:26.10.1	Sace saṅgho saddhivihārikassa kammaṁ kattukāmo hoti, tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā, upajjhāyena ussukkaṁ kātabbaṁ—	26	
PA_kd_1:26.10.2	kinti nu kho saṅgho saddhivihārikassa kammaṁ na kareyya, lahukāya vā pariṇāmeyyāti.	26	
PA_kd_1:26.10.3	Kataṁ vā panassa hoti saṅghena kammaṁ, tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā, upajjhāyena ussukkaṁ kātabbaṁ—	26	
PA_kd_1:26.10.4	kinti nu kho saddhivihāriko sammā vatteyya, lomaṁ pāteyya, netthāraṁ vatteyya, saṅgho taṁ kammaṁ paṭippassambheyyāti.	26	
PA_kd_1:26.11.1	Sace saddhivihārikassa cīvaraṁ dhovitabbaṁ hoti, upajjhāyena ācikkhitabbaṁ evaṁ dhoveyyāsīti, ussukkaṁ vā kātabbaṁ—	26	
PA_kd_1:26.11.2	kinti nu kho saddhivihārikassa cīvaraṁ dhoviyethāti.	26	
PA_kd_1:26.11.3	Sace saddhivihārikassa cīvaraṁ kātabbaṁ hoti, upajjhāyena ācikkhitabbaṁ evaṁ kareyyāsīti, ussukkaṁ vā kātabbaṁ—	26	
PA_kd_1:26.11.4	kinti nu kho saddhivihārikassa cīvaraṁ kariyethāti.	26	
PA_kd_1:26.11.5	Sace saddhivihārikassa rajanaṁ pacitabbaṁ hoti, upajjhāyena ācikkhitabbaṁ evaṁ paceyyāsīti, ussukkaṁ vā kātabbaṁ—	26	
PA_kd_1:26.11.6	kinti nu kho saddhivihārikassa rajanaṁ paciyethāti.	26	
PA_kd_1:26.11.7	Sace saddhivihārikassa cīvaraṁ rajitabbaṁ hoti, upajjhāyena ācikkhitabbaṁ, evaṁ rajeyyāsīti, ussukkaṁ vā kātabbaṁ—	26	
PA_kd_1:26.11.8	kinti nu kho saddhivihārikassa cīvaraṁ rajiyethāti.	26	
PA_kd_1:26.11.9	Cīvaraṁ rajantena sādhukaṁ samparivattakaṁ samparivattakaṁ rajitabbaṁ.	26	
PA_kd_1:26.11.10	Na ca acchinne theve pakkamitabbaṁ.	26	
PA_kd_1:26.11.11	Sace saddhivihāriko gilāno hoti, yāvajīvaṁ upaṭṭhātabbo, vuṭṭhānamassa āgametabban”ti.	26	
PA_kd_1:26.11.12	Saddhivihārikavattaṁ niṭṭhitaṁ.	26	
PA_kd_1:27.1.0	17. Paṇāmitakathā	27	
PA_kd_1:27.1.1	Tena kho pana samayena saddhivihārikā upajjhāyesu na sammā vattanti.	27	
PA_kd_1:27.1.2	Ye te bhikkhū appicchā …pe… te ujjhāyanti khiyyanti vipācenti—	27	
PA_kd_1:27.1.3	“kathañhi nāma saddhivihārikā upajjhāyesu na sammā vattissantī”ti.	27	
PA_kd_1:27.1.4	Atha kho te bhikkhū bhagavato etamatthaṁ ārocesuṁ …pe…	27	
PA_kd_1:27.1.5	“saccaṁ kira, bhikkhave, saddhivihārikā upajjhāyesu na sammā vattantī”ti?	27	
PA_kd_1:27.1.6	“saccaṁ, bhagavā”ti.	27	
PA_kd_1:27.1.7	Vigarahi buddho bhagavā …pe…	27	
PA_kd_1:27.1.8	kathañhi nāma, bhikkhave, saddhivihārikā upajjhāyesu na sammā vattissantīti …pe…	27	
PA_kd_1:27.1.9	vigarahitvā …pe…	27	
PA_kd_1:27.1.10	dhammiṁ kathaṁ katvā bhikkhū āmantesi—	27	
PA_kd_1:27.1.11	“na, bhikkhave, saddhivihārikena upajjhāyamhi na sammā vattitabbaṁ.	27	
PA_kd_1:27.1.12	Yo na sammā vatteyya, āpatti dukkaṭassā”ti.	27	
PA_kd_1:27.2.1	Neva sammā vattanti.	27	
PA_kd_1:27.2.2	Bhagavato etamatthaṁ ārocesuṁ.	27	
PA_kd_1:27.2.3	“Anujānāmi, bhikkhave, asammāvattantaṁ paṇāmetuṁ.	27	
PA_kd_1:27.2.4	Evañca pana, bhikkhave, paṇāmetabbo—	27	
PA_kd_1:27.2.5_0	‘paṇāmemi tan’ti vā, ‘māyidha paṭikkamī’ti vā, ‘nīhara te pattacīvaran’ti vā, ‘nāhaṁ	27	
PA_kd_1:27.2.5_1	tayā upaṭṭhātabbo’ti vā, kāyena viññāpeti, vācāya viññāpeti, kāyena vācāya viññāpeti,	27	
PA_kd_1:27.2.5_2	paṇāmito hoti saddhivihāriko;	27	
PA_kd_1:27.2.6	na kāyena viññāpeti, na vācāya viññāpeti, na kāyena vācāya viññāpeti, na paṇāmito hoti saddhivihāriko”ti.	27	
PA_kd_1:27.3.1	Tena kho pana samayena saddhivihārikā paṇāmitā na khamāpenti.	27	
PA_kd_1:27.3.2	Bhagavato etamatthaṁ ārocesuṁ.	27	
PA_kd_1:27.3.3	“Anujānāmi, bhikkhave, khamāpetun”ti.	27	
PA_kd_1:27.3.4	Neva khamāpenti.	27	
PA_kd_1:27.3.5	Bhagavato etamatthaṁ ārocesuṁ.	27	
PA_kd_1:27.3.6	“Na, bhikkhave, paṇāmitena na khamāpetabbo.	27	
PA_kd_1:27.3.7	Yo na khamāpeyya, āpatti dukkaṭassā”ti.	27	
PA_kd_1:27.4.1	Tena kho pana samayena upajjhāyā khamāpiyamānā na khamanti.	27	
PA_kd_1:27.4.2	Bhagavato etamatthaṁ ārocesuṁ.	27	
PA_kd_1:27.4.3	“Anujānāmi, bhikkhave, khamitun”ti.	27	
PA_kd_1:27.4.4	Neva khamanti.	27	
PA_kd_1:27.4.5	Saddhivihārikā pakkamantipi vibbhamantipi titthiyesupi saṅkamanti.	27	
PA_kd_1:27.4.6	Bhagavato etamatthaṁ ārocesuṁ.	27	
PA_kd_1:27.4.7	Na, bhikkhave, khamāpiyamānena na khamitabbaṁ.	27	
PA_kd_1:27.4.8	Yo na khameyya, āpatti dukkaṭassā”ti.	27	
PA_kd_1:27.5.1	Tena kho pana samayena upajjhāyā sammāvattantaṁ paṇāmenti, asammāvattantaṁ na paṇāmenti.	27	
PA_kd_1:27.5.2	Bhagavato etamatthaṁ ārocesuṁ.	27	
PA_kd_1:27.5.3	“Na, bhikkhave, sammāvattanto paṇāmetabbo.	27	
PA_kd_1:27.5.4	Yo paṇāmeyya, āpatti dukkaṭassa.	27	
PA_kd_1:27.5.5	Na ca, bhikkhave, asammāvattanto na paṇāmetabbo.	27	
PA_kd_1:27.5.6	Yo na paṇāmeyya, āpatti dukkaṭassāti.	27	
PA_kd_1:27.6.1	Pañcahi, bhikkhave, aṅgehi samannāgato saddhivihāriko paṇāmetabbo.	27	
PA_kd_1:27.6.2	Upajjhāyamhi nādhimattaṁ pemaṁ hoti, nādhimatto pasādo hoti, nādhimattā hirī hoti, nādhimatto gāravo hoti, nādhimattā bhāvanā hoti—	27	
PA_kd_1:27.6.3	imehi kho, bhikkhave, pañcahaṅgehi samannāgato saddhivihāriko paṇāmetabbo.	27	
PA_kd_1:27.6.4	Pañcahi, bhikkhave, aṅgehi samannāgato saddhivihāriko na paṇāmetabbo.	27	
PA_kd_1:27.6.5	Upajjhāyamhi adhimattaṁ pemaṁ hoti, adhimatto pasādo hoti, adhimattā hirī hoti, adhimatto gāravo hoti, adhimattā bhāvanā hoti—	27	
PA_kd_1:27.6.6	imehi kho, bhikkhave, pañcahaṅgehi samannāgato saddhivihāriko na paṇāmetabbo.	27	
PA_kd_1:27.7.1	Pañcahi, bhikkhave, aṅgehi samannāgato saddhivihāriko alaṁ paṇāmetuṁ.	27	
PA_kd_1:27.7.2	Upajjhāyamhi nādhimattaṁ pemaṁ hoti, nādhimatto pasādo hoti, nādhimattā hirī hoti, nādhimatto gāravo hoti, nādhimattā bhāvanā hoti—	27	
PA_kd_1:27.7.3	imehi kho, bhikkhave, pañcahaṅgehi samannāgato saddhivihāriko alaṁ paṇāmetuṁ.	27	
PA_kd_1:27.7.4	Pañcahi, bhikkhave, aṅgehi samannāgato saddhivihāriko nālaṁ paṇāmetuṁ.	27	
PA_kd_1:27.7.5	Upajjhāyamhi adhimattaṁ pemaṁ hoti, adhimatto pasādo hoti, adhimattā hirī hoti, adhimatto gāravo hoti, adhimattā bhāvanā hoti—	27	
PA_kd_1:27.7.6	imehi kho, bhikkhave, pañcahaṅgehi samannāgato saddhivihāriko nālaṁ paṇāmetuṁ.	27	
PA_kd_1:27.8.1	Pañcahi, bhikkhave, aṅgehi samannāgataṁ saddhivihārikaṁ appaṇāmento upajjhāyo sātisāro hoti, paṇāmento anatisāro hoti.	27	
PA_kd_1:27.8.2	Upajjhāyamhi nādhimattaṁ pemaṁ hoti, nādhimatto pasādo hoti, nādhimattā hirī hoti, nādhimatto gāravo hoti, nādhimattā bhāvanā hoti—	27	
PA_kd_1:27.8.3	imehi kho, bhikkhave, pañcahaṅgehi samannāgataṁ saddhivihārikaṁ appaṇāmento upajjhāyo sātisāro hoti, paṇāmento anatisāro hoti.	27	
PA_kd_1:27.8.4	Pañcahi, bhikkhave, aṅgehi samannāgataṁ saddhivihārikaṁ paṇāmento upajjhāyo sātisāro hoti, appaṇāmento anatisāro hoti.	27	
PA_kd_1:27.8.5	Upajjhāyamhi adhimattaṁ pemaṁ hoti, adhimatto pasādo hoti, adhimattā hirī hoti, adhimatto gāravo hoti, adhimattā bhāvanā hoti—	27	
PA_kd_1:27.8.6	imehi kho, bhikkhave, pañcahaṅgehi samannāgataṁ saddhivihārikaṁ paṇāmento upajjhāyo sātisāro hoti, appaṇāmento anatisāro hotī”ti.	27	
PA_kd_1:28.1.1	Tena kho pana samayena aññataro brāhmaṇo bhikkhū upasaṅkamitvā pabbajjaṁ yāci.	28	
PA_kd_1:28.1.2	Taṁ bhikkhū na icchiṁsu pabbājetuṁ.	28	
PA_kd_1:28.1.3	So bhikkhūsu pabbajjaṁ alabhamāno kiso ahosi lūkho dubbaṇṇo uppaṇḍuppaṇḍukajāto dhamanisanthatagatto.	28	
PA_kd_1:28.1.4	Addasā kho bhagavā taṁ brāhmaṇaṁ kisaṁ lūkhaṁ dubbaṇṇaṁ uppaṇḍuppaṇḍukajātaṁ dhamanisanthatagattaṁ, disvāna bhikkhū āmantesi—	28	
PA_kd_1:28.1.5	“kiṁ nu kho so, bhikkhave, brāhmaṇo kiso lūkho dubbaṇṇo uppaṇḍuppaṇḍukajāto dhamanisanthatagatto”ti?	28	
PA_kd_1:28.1.6	“Eso, bhante, brāhmaṇo bhikkhū upasaṅkamitvā pabbajjaṁ yāci.	28	
PA_kd_1:28.1.7	Taṁ bhikkhū na icchiṁsu pabbājetuṁ.	28	
PA_kd_1:28.1.8	So bhikkhūsu pabbajjaṁ alabhamāno kiso lūkho dubbaṇṇo uppaṇḍuppaṇḍukajāto dhamanisanthatagatto”ti.	28	
PA_kd_1:28.2.1	Atha kho bhagavā bhikkhū āmantesi—	28	
PA_kd_1:28.2.2	“ko nu kho, bhikkhave, tassa brāhmaṇassa adhikāraṁ sarasī”ti?	28	
PA_kd_1:28.2.3	Evaṁ vutte, āyasmā sāriputto bhagavantaṁ etadavoca—	28	
PA_kd_1:28.2.4	“ahaṁ kho, bhante, tassa brāhmaṇassa adhikāraṁ sarāmī”ti.	28	
PA_kd_1:28.2.5	“Kiṁ pana tvaṁ, sāriputta, tassa brāhmaṇassa adhikāraṁ sarasī”ti?	28	
PA_kd_1:28.2.6	“Idha me, bhante, so brāhmaṇo rājagahe piṇḍāya carantassa kaṭacchubhikkhaṁ dāpesi.	28	
PA_kd_1:28.2.7	Imaṁ kho ahaṁ, bhante, tassa brāhmaṇassa adhikāraṁ sarāmī”ti.	28	
PA_kd_1:28.3.1	“Sādhu sādhu, sāriputta, kataññuno hi, sāriputta, sappurisā katavedino.	28	
PA_kd_1:28.3.2	Tena hi tvaṁ, sāriputta, taṁ brāhmaṇaṁ pabbājehi upasampādehī”ti.	28	
PA_kd_1:28.3.3	“Kathāhaṁ, bhante, taṁ brāhmaṇaṁ pabbājemi upasampādemī”ti?	28	
PA_kd_1:28.3.4	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	28	
PA_kd_1:28.3.5	“yā sā, bhikkhave, mayā tīhi saraṇagamanehi upasampadā anuññātā, taṁ ajjatagge paṭikkhipāmi.	28	
PA_kd_1:28.4.1	Anujānāmi, bhikkhave, ñatticatutthena kammena upasampādetuṁ.	28	
PA_kd_1:28.4.2	Evañca pana, bhikkhave, upasampādetabbo.	28	
PA_kd_1:28.4.3	Byattena bhikkhunā paṭibalena saṅgho ñāpetabbo—	28	
PA_kd_1:28.4.4	‘Suṇātu me, bhante, saṅgho.	28	
PA_kd_1:28.4.5	Ayaṁ itthannāmo itthannāmassa āyasmato upasampadāpekkho.	28	
PA_kd_1:28.4.6	Yadi saṅghassa pattakallaṁ, saṅgho itthannāmaṁ upasampādeyya itthannāmena upajjhāyena.	28	
PA_kd_1:28.4.7	Esā ñatti.	28	
PA_kd_1:28.5.1	Suṇātu me, bhante, saṅgho.	28	
PA_kd_1:28.5.2	Ayaṁ itthannāmo itthannāmassa āyasmato upasampadāpekkho.	28	
PA_kd_1:28.5.3	Saṅgho itthannāmaṁ upasampādeti itthannāmena upajjhāyena.	28	
PA_kd_1:28.5.4	Yassāyasmato khamati itthannāmassa upasampadā itthannāmena upajjhāyena, so tuṇhassa;	28	
PA_kd_1:28.5.5	yassa nakkhamati, so bhāseyya.	28	
PA_kd_1:28.5.6	Dutiyampi etamatthaṁ vadāmi—	28	
PA_kd_1:28.5.7	suṇātu me, bhante, saṅgho.	28	
PA_kd_1:28.5.8	Ayaṁ itthannāmo itthannāmassa āyasmato upasampadāpekkho.	28	
PA_kd_1:28.5.9	Saṅgho itthannāmaṁ upasampādeti itthannāmena upajjhāyena.	28	
PA_kd_1:28.5.10	Yassāyasmato khamati itthannāmassa upasampadā itthannāmena upajjhāyena, so tuṇhassa;	28	
PA_kd_1:28.5.11	yassa nakkhamati, so bhāseyya.	28	
PA_kd_1:28.6.1	Tatiyampi etamatthaṁ vadāmi—	28	
PA_kd_1:28.6.2	suṇātu me, bhante, saṅgho.	28	
PA_kd_1:28.6.3	Ayaṁ itthannāmo itthannāmassa āyasmato upasampadāpekkho.	28	
PA_kd_1:28.6.4	Saṅgho itthannāmaṁ upasampādeti itthannāmena upajjhāyena.	28	
PA_kd_1:28.6.5	Yassāyasmato khamati itthannāmassa upasampadā itthannāmena upajjhāyena, so tuṇhassa;	28	
PA_kd_1:28.6.6	yassa nakkhamati, so bhāseyya.	28	
PA_kd_1:28.6.7	Upasampanno saṅghena itthannāmo itthannāmena upajjhāyena.	28	
PA_kd_1:28.6.8	Khamati saṅghassa, tasmā tuṇhī, evametaṁ dhārayāmī’”ti.	28	
PA_kd_1:29.1.1	Tena kho pana samayena aññataro bhikkhu upasampannasamanantarā anācāraṁ ācarati.	29	
PA_kd_1:29.1.2	Bhikkhū evamāhaṁsu—	29	
PA_kd_1:29.1.3	“māvuso, evarūpaṁ akāsi, netaṁ kappatī”ti.	29	
PA_kd_1:29.1.4	So evamāha—	29	
PA_kd_1:29.1.5	“nevāhaṁ āyasmante yāciṁ upasampādetha manti.	29	
PA_kd_1:29.1.6	Kissa maṁ tumhe ayācitā upasampāditthā”ti?	29	
PA_kd_1:29.1.7	Bhagavato etamatthaṁ ārocesuṁ.	29	
PA_kd_1:29.1.8	“Na, bhikkhave, ayācitena upasampādetabbo.	29	
PA_kd_1:29.1.9	Yo upasampādeyya, āpatti dukkaṭassa.	29	
PA_kd_1:29.1.10	Anujānāmi, bhikkhave, yācitena upasampādetuṁ.	29	
PA_kd_1:29.2.1	Evañca pana, bhikkhave, yācitabbo.	29	
PA_kd_1:29.2.2	Tena upasampadāpekkhena saṅghaṁ upasaṅkamitvā ekaṁsaṁ uttarāsaṅgaṁ karitvā bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	29	
PA_kd_1:29.2.3	‘saṅghaṁ, bhante, upasampadaṁ yācāmi, ullumpatu maṁ, bhante, saṅgho anukampaṁ upādāyā’ti.	29	
PA_kd_1:29.2.4	Dutiyampi yācitabbo.	29	
PA_kd_1:29.2.5	Tatiyampi yācitabbo.	29	
PA_kd_1:29.3.1	Byattena bhikkhunā paṭibalena saṅgho ñāpetabbo—	29	
PA_kd_1:29.3.2	‘Suṇātu me, bhante, saṅgho.	29	
PA_kd_1:29.3.3	Ayaṁ itthannāmo itthannāmassa āyasmato upasampadāpekkho.	29	
PA_kd_1:29.3.4	Itthannāmo saṅghaṁ upasampadaṁ yācati itthannāmena upajjhāyena.	29	
PA_kd_1:29.3.5	Yadi saṅghassa pattakallaṁ, saṅgho itthannāmaṁ upasampādeyya itthannāmena upajjhāyena.	29	
PA_kd_1:29.3.6	Esā ñatti.	29	
PA_kd_1:29.4.1	Suṇātu me, bhante, saṅgho.	29	
PA_kd_1:29.4.2	Ayaṁ itthannāmo itthannāmassa āyasmato upasampadāpekkho.	29	
PA_kd_1:29.4.3	Itthannāmo saṅghaṁ upasampadaṁ yācati itthannāmena upajjhāyena.	29	
PA_kd_1:29.4.4	Saṅgho itthannāmaṁ upasampādeti itthannāmena upajjhāyena.	29	
PA_kd_1:29.4.5	Yassāyasmato khamati itthannāmassa upasampadā itthannāmena upajjhāyena, so tuṇhassa;	29	
PA_kd_1:29.4.6	yassa nakkhamati, so bhāseyya.	29	
PA_kd_1:29.4.7	Dutiyampi etamatthaṁ vadāmi …pe…	29	
PA_kd_1:29.4.8	tatiyampi etamatthaṁ vadāmi …pe….	29	
PA_kd_1:29.4.9	Upasampanno saṅghena itthannāmo itthannāmena upajjhāyena.	29	
PA_kd_1:29.4.10	Khamati saṅghassa, tasmā tuṇhī, evametaṁ dhārayāmī’”ti.	29	
PA_kd_1:30.1.1	Tena kho pana samayena rājagahe paṇītānaṁ bhattānaṁ bhattapaṭipāṭi aṭṭhitā hoti.	30	
PA_kd_1:30.1.2	Atha kho aññatarassa brāhmaṇassa etadahosi—	30	
PA_kd_1:30.1.3	“ime kho samaṇā sakyaputtiyā sukhasīlā sukhasamācārā, subhojanāni bhuñjitvā nivātesu sayanesu sayanti.	30	
PA_kd_1:30.1.4	Yannūnāhaṁ samaṇesu sakyaputtiyesu pabbajeyyan”ti.	30	
PA_kd_1:30.1.5	Atha kho so brāhmaṇo bhikkhū upasaṅkamitvā pabbajjaṁ yāci.	30	
PA_kd_1:30.1.6	Taṁ bhikkhū pabbājesuṁ upasampādesuṁ.	30	
PA_kd_1:30.2.1	Tasmiṁ pabbajite bhattapaṭipāṭi khīyittha.	30	
PA_kd_1:30.2.2	Bhikkhū evamāhaṁsu—	30	
PA_kd_1:30.2.3	“ehi dāni, āvuso, piṇḍāya carissāmā”ti.	30	
PA_kd_1:30.2.4	So evamāha—	30	
PA_kd_1:30.2.5	“nāhaṁ, āvuso, etaṅkāraṇā pabbajito piṇḍāya carissāmīti.	30	
PA_kd_1:30.2.6	Sace me dassatha bhuñjissāmi, no ce me dassatha vibbhamissāmī”ti.	30	
PA_kd_1:30.2.7	“Kiṁ pana tvaṁ, āvuso, udarassa kāraṇā pabbajito”ti?	30	
PA_kd_1:30.2.8	“Evamāvuso”ti.	30	
PA_kd_1:30.3.1	Ye te bhikkhū appicchā …pe… te ujjhāyanti khiyyanti vipācenti—	30	
PA_kd_1:30.3.2	“kathañhi nāma bhikkhu evaṁ svākkhāte dhammavinaye udarassa kāraṇā pabbajissatī”ti.	30	
PA_kd_1:30.3.3	Te bhikkhū bhagavato etamatthaṁ ārocesuṁ …pe…	30	
PA_kd_1:30.3.4	“saccaṁ kira tvaṁ, bhikkhu, udarassa kāraṇā pabbajito”ti?	30	
PA_kd_1:30.3.5	“Saccaṁ, bhagavā”ti.	30	
PA_kd_1:30.3.6	Vigarahi buddho bhagavā …pe…	30	
PA_kd_1:30.3.7	kathañhi nāma tvaṁ, moghapurisa, evaṁ svākkhāte dhammavinaye udarassa kāraṇā pabbajissasi.	30	
PA_kd_1:30.3.8	Netaṁ, moghapurisa, appasannānaṁ vā pasādāya pasannānaṁ vā bhiyyobhāvāya …pe…	30	
PA_kd_1:30.3.9	vigarahitvā …pe…	30	
PA_kd_1:30.3.10	dhammiṁ kathaṁ katvā bhikkhū āmantesi—	30	
PA_kd_1:30.4.1	“anujānāmi, bhikkhave, upasampādentena cattāro nissaye ācikkhituṁ—	30	
PA_kd_1:30.4.2	piṇḍiyālopabhojanaṁ nissāya pabbajjā, tattha te yāvajīvaṁ ussāho karaṇīyo;	30	
PA_kd_1:30.4.3	atirekalābho—	30	
PA_kd_1:30.4.4	saṅghabhattaṁ, uddesabhattaṁ, nimantanaṁ, salākabhattaṁ, pakkhikaṁ, uposathikaṁ, pāṭipadikaṁ.	30	
PA_kd_1:30.4.5	Paṁsukūlacīvaraṁ nissāya pabbajjā, tattha te yāvajīvaṁ ussāho karaṇīyo;	30	
PA_kd_1:30.4.6	atirekalābho—	30	
PA_kd_1:30.4.7	khomaṁ, kappāsikaṁ, koseyyaṁ, kambalaṁ, sāṇaṁ, bhaṅgaṁ.	30	
PA_kd_1:30.4.8	Rukkhamūlasenāsanaṁ nissāya pabbajjā, tattha te yāvajīvaṁ ussāho karaṇīyo;	30	
PA_kd_1:30.4.9	atirekalābho—	30	
PA_kd_1:30.4.10	vihāro, aḍḍhayogo, pāsādo, hammiyaṁ, guhā.	30	
PA_kd_1:30.4.11	Pūtimuttabhesajjaṁ nissāya pabbajjā, tattha te yāvajīvaṁ ussāho karaṇīyo;	30	
PA_kd_1:30.4.12	atirekalābho—	30	
PA_kd_1:30.4.13	sappi, navanītaṁ, telaṁ, madhu, phāṇitan”ti.	30	
PA_kd_1:30.4.14	Upajjhāyavattabhāṇavāro niṭṭhito pañcamo.	30	
PA_kd_1:31.1.0	18. Ācariyavattakathā	31	
PA_kd_1:31.1.1	Tena kho pana samayena aññataro māṇavako bhikkhū upasaṅkamitvā pabbajjaṁ yāci.	31	
PA_kd_1:31.1.2	Tassa bhikkhū paṭikacceva nissaye ācikkhiṁsu.	31	
PA_kd_1:31.1.3	So evamāha—	31	
PA_kd_1:31.1.4	“sace me, bhante, pabbajite nissaye ācikkheyyātha, abhirameyyāmahaṁ.	31	
PA_kd_1:31.1.5	Na dānāhaṁ, bhante, pabbajissāmi;	31	
PA_kd_1:31.1.6	jegucchā me nissayā paṭikūlā”ti.	31	
PA_kd_1:31.1.7	Bhagavato etamatthaṁ ārocesuṁ.	31	
PA_kd_1:31.1.8	“Na, bhikkhave, paṭikacceva nissayā ācikkhitabbā.	31	
PA_kd_1:31.1.9	Yo ācikkheyya, āpatti dukkaṭassa.	31	
PA_kd_1:31.1.10	Anujānāmi, bhikkhave, upasampannasamanantarā nissaye ācikkhitun”ti.	31	
PA_kd_1:31.2.1	Tena kho pana samayena bhikkhū duvaggenapi tivaggenapi gaṇena upasampādenti.	31	
PA_kd_1:31.2.2	Bhagavato etamatthaṁ ārocesuṁ.	31	
PA_kd_1:31.2.3	“Na, bhikkhave, ūnadasavaggena gaṇena upasampādetabbo.	31	
PA_kd_1:31.2.4	Yo upasampādeyya, āpatti dukkaṭassa.	31	
PA_kd_1:31.2.5	Anujānāmi, bhikkhave, dasavaggena vā atirekadasavaggena vā gaṇena upasampādetun”ti.	31	
PA_kd_1:31.3.1	Tena kho pana samayena bhikkhū ekavassāpi duvassāpi saddhivihārikaṁ upasampādenti.	31	
PA_kd_1:31.3.2	Āyasmāpi upaseno vaṅgantaputto ekavasso saddhivihārikaṁ upasampādesi.	31	
PA_kd_1:31.3.3	So vassaṁvuṭṭho duvasso ekavassaṁ saddhivihārikaṁ ādāya yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	31	
PA_kd_1:31.3.4	Āciṇṇaṁ kho panetaṁ buddhānaṁ bhagavantānaṁ āgantukehi bhikkhūhi saddhiṁ paṭisammodituṁ.	31	
PA_kd_1:31.4.1	Atha kho bhagavā āyasmantaṁ upasenaṁ vaṅgantaputtaṁ etadavoca—	31	
PA_kd_1:31.4.2	“kacci, bhikkhu, khamanīyaṁ, kacci yāpanīyaṁ,	31	
PA_kd_1:31.4.3	kacci tvaṁ appakilamathena addhānaṁ āgato”ti?	31	
PA_kd_1:31.4.4	“Khamanīyaṁ, bhagavā, yāpanīyaṁ, bhagavā.	31	
PA_kd_1:31.4.5	Appakilamathena mayaṁ, bhante, addhānaṁ āgatā”ti.	31	
PA_kd_1:31.4.6	Jānantāpi tathāgatā pucchanti, jānantāpi na pucchanti, kālaṁ viditvā pucchanti, kālaṁ viditvā na pucchanti;	31	
PA_kd_1:31.4.7	atthasaṁhitaṁ tathāgatā pucchanti; no anatthasaṁhitaṁ.	31	
PA_kd_1:31.4.8	Anatthasaṁhite setughāto tathāgatānaṁ.	31	
PA_kd_1:31.4.9	Dvīhi ākārehi buddhā bhagavanto bhikkhū paṭipucchanti— dhammaṁ vā desessāma, sāvakānaṁ vā sikkhāpadaṁ paññapessāmāti.	31	
PA_kd_1:31.5.1	Atha kho bhagavā āyasmantaṁ upasenaṁ vaṅgantaputtaṁ etadavoca— “kativassosi tvaṁ, bhikkhū”ti?	31	
PA_kd_1:31.5.2	“Duvassohaṁ, bhagavā”ti.	31	
PA_kd_1:31.5.3	“Ayaṁ pana bhikkhu kativasso”ti?	31	
PA_kd_1:31.5.4	“Ekavasso, bhagavā”ti.	31	
PA_kd_1:31.5.5	“Kiṁ tāyaṁ bhikkhu hotī”ti?	31	
PA_kd_1:31.5.6	“Saddhivihāriko me, bhagavā”ti.	31	
PA_kd_1:31.5.7	Vigarahi buddho bhagavā—	31	
PA_kd_1:31.5.8	“ananucchavikaṁ, moghapurisa, ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	31	
PA_kd_1:31.5.9	Kathañhi nāma tvaṁ, moghapurisa, aññehi ovadiyo anusāsiyo aññaṁ ovadituṁ anusāsituṁ maññissasi.	31	
PA_kd_1:31.5.10	Atilahuṁ kho tvaṁ, moghapurisa, bāhullāya āvatto, yadidaṁ gaṇabandhikaṁ.	31	
PA_kd_1:31.5.11	Netaṁ, moghapurisa, appasannānaṁ vā pasādāya pasannānaṁ vā bhiyyobhāvāya …pe…	31	
PA_kd_1:31.5.12	vigarahitvā …pe…	31	
PA_kd_1:31.5.13	dhammiṁ kathaṁ katvā bhikkhū āmantesi—	31	
PA_kd_1:31.5.14	“na, bhikkhave, ūnadasavassena upasampādetabbo.	31	
PA_kd_1:31.5.15	Yo upasampādeyya, āpatti dukkaṭassa.	31	
PA_kd_1:31.5.16	Anujānāmi, bhikkhave, dasavassena vā atirekadasavassena vā upasampādetun”ti.	31	
PA_kd_1:31.6.1	Tena kho pana samayena bhikkhū—	31	
PA_kd_1:31.6.2	dasavassamhā dasavassamhāti—	31	
PA_kd_1:31.6.3	bālā abyattā upasampādenti.	31	
PA_kd_1:31.6.4	Dissanti upajjhāyā bālā, saddhivihārikā paṇḍitā.	31	
PA_kd_1:31.6.5	Dissanti upajjhāyā abyattā, saddhivihārikā byattā.	31	
PA_kd_1:31.6.6	Dissanti upajjhāyā appassutā, saddhivihārikā bahussutā.	31	
PA_kd_1:31.6.7	Dissanti upajjhāyā duppaññā, saddhivihārikā paññavanto.	31	
PA_kd_1:31.6.8	Aññataropi aññatitthiyapubbo upajjhāyena sahadhammikaṁ vuccamāno upajjhāyassa vādaṁ āropetvā taṁyeva titthāyatanaṁ saṅkami.	31	
PA_kd_1:31.7.1	Ye te bhikkhū appicchā …pe… te ujjhāyanti khiyyanti vipācenti—	31	
PA_kd_1:31.7.2	“kathañhi nāma bhikkhū—dasavassamhā dasavassamhāti—bālā abyattā upasampādessanti.	31	
PA_kd_1:31.7.3_0	Dissanti upajjhāyā bālā saddhivihārikā paṇḍitā, dissanti upajjhāyā abyattā saddhivihārikā	31	
PA_kd_1:31.7.3_1	byattā, dissanti upajjhāyā appassutā saddhivihārikā bahussutā, dissanti upajjhāyā	31	
PA_kd_1:31.7.3_2	duppaññā, saddhivihārikā paññavanto”ti.	31	
PA_kd_1:31.7.4	Atha kho te bhikkhū bhagavato etamatthaṁ ārocesuṁ.	31	
PA_kd_1:31.7.5	“Saccaṁ kira, bhikkhave, bhikkhū—	31	
PA_kd_1:31.7.6	dasavassamhā dasavassamhāti—	31	
PA_kd_1:31.7.7	bālā abyattā upasampādenti.	31	
PA_kd_1:31.7.8_0	Dissanti upajjhāyā bālā, saddhivihārikā paṇḍitā, dissanti upajjhāyā abyattā saddhivihārikā	31	
PA_kd_1:31.7.8_1	byattā, dissanti upajjhāyā appassutā, saddhivihārikā bahussutā, dissanti upajjhāyā	31	
PA_kd_1:31.7.8_2	duppaññā, saddhivihārikā paññavanto”ti?	31	
PA_kd_1:31.7.9	“Saccaṁ, bhagavā”ti.	31	
PA_kd_1:31.8.1	Vigarahi buddho bhagavā …pe…	31	
PA_kd_1:31.8.2	“kathañhi nāma te, bhikkhave, moghapurisā—dasavassamhā dasavassamhāti—bālā abyattā upasampādessanti.	31	
PA_kd_1:31.8.3_0	Dissanti upajjhāyā bālā, saddhivihārikā paṇḍitā, dissanti upajjhāyā abyattā saddhivihārikā	31	
PA_kd_1:31.8.3_1	byattā, dissanti upajjhāyā appassutā, saddhivihārikā bahussutā, dissanti upajjhāyā	31	
PA_kd_1:31.8.3_2	duppaññā, saddhivihārikā paññavanto.	31	
PA_kd_1:31.8.4	Netaṁ, bhikkhave, appasannānaṁ vā pasādāya …pe…	31	
PA_kd_1:31.8.5	vigarahitvā …pe…	31	
PA_kd_1:31.8.6	dhammiṁ kathaṁ katvā bhikkhū āmantesi—	31	
PA_kd_1:31.8.7	“na, bhikkhave, bālena abyattena upasampādetabbo.	31	
PA_kd_1:31.8.8	Yo upasampādeyya, āpatti dukkaṭassa.	31	
PA_kd_1:31.8.9	Anujānāmi, bhikkhave, byattena bhikkhunā paṭibalena dasavassena vā atirekadasavassena vā upasampādetun”ti.	31	
PA_kd_1:32.1.1	Tena kho pana samayena bhikkhū upajjhāyesu pakkantesupi vibbhantesupi kālaṅkatesupi pakkhasaṅkantesupi anācariyakā anovadiyamānā ananusāsiyamānā	32	
PA_kd_1:32.1.2	dunnivatthā duppārutā anākappasampannā piṇḍāya caranti,	32	
PA_kd_1:32.1.3	manussānaṁ bhuñjamānānaṁ uparibhojanepi uttiṭṭhapattaṁ upanāmenti, uparikhādanīyepi uparisāyanīyepi uparipānīyepi uttiṭṭhapattaṁ upanāmenti;	32	
PA_kd_1:32.1.4	sāmaṁ sūpampi odanampi viññāpetvā bhuñjanti;	32	
PA_kd_1:32.1.5	bhattaggepi uccāsaddā mahāsaddā viharanti.	32	
PA_kd_1:32.1.6	Manussā ujjhāyanti khiyyanti vipācenti—	32	
PA_kd_1:32.1.7	“kathañhi nāma samaṇā sakyaputtiyā dunnivatthā duppārutā anākappasampannā piṇḍāya carissanti;	32	
PA_kd_1:32.1.8	manussānaṁ bhuñjamānānaṁ uparibhojanepi uttiṭṭhapattaṁ upanāmessanti, uparikhādanīyepi uparisāyanīyepi uparipānīyepi uttiṭṭhapattaṁ upanāmessanti;	32	
PA_kd_1:32.1.9	sāmaṁ sūpampi odanampi viññāpetvā bhuñjissanti;	32	
PA_kd_1:32.1.10	bhattaggepi uccāsaddā mahāsaddā viharissanti, seyyathāpi brāhmaṇā brāhmaṇabhojane”ti.	32	
PA_kd_1:32.1.11	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ …pe…	32	
PA_kd_1:32.1.12	atha kho te bhikkhū bhagavato etamatthaṁ ārocesuṁ.	32	
PA_kd_1:32.1.13	“Saccaṁ kira, bhikkhave …pe…	32	
PA_kd_1:32.1.14	“saccaṁ, bhagavā”ti …pe…	32	
PA_kd_1:32.1.15	vigarahitvā dhammiṁ kathaṁ katvā bhikkhū āmantesi—	32	
PA_kd_1:32.1.16	“Anujānāmi, bhikkhave, ācariyaṁ.	32	
PA_kd_1:32.1.17	Ācariyo, bhikkhave, antevāsikamhi puttacittaṁ upaṭṭhāpessati, antevāsiko ācariyamhi pitucittaṁ upaṭṭhāpessati.	32	
PA_kd_1:32.1.18	Evaṁ te aññamaññaṁ sagāravā sappatissā sabhāgavuttino viharantā imasmiṁ dhammavinaye vuddhiṁ viruḷhiṁ vepullaṁ āpajjissanti.	32	
PA_kd_1:32.1.19	Anujānāmi, bhikkhave, dasavassaṁ nissāya vatthuṁ, dasavassena nissayaṁ dātuṁ.	32	
PA_kd_1:32.2.1	Evañca pana, bhikkhave, ācariyo gahetabbo.	32	
PA_kd_1:32.2.2	Ekaṁsaṁ uttarāsaṅgaṁ karitvā pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	32	
PA_kd_1:32.2.3	‘ācariyo me, bhante, hohi, āyasmato nissāya vacchāmi;	32	
PA_kd_1:32.2.4	ācariyo me, bhante, hohi, āyasmato nissāya vacchāmi;	32	
PA_kd_1:32.2.5	ācariyo me, bhante, hohi, āyasmato nissāya vacchāmī’ti.	32	
PA_kd_1:32.2.6	‘Sāhū’ti vā ‘lahū’ti vā ‘opāyikan’ti vā ‘patirūpan’ti vā ‘pāsādikena sampādehī’ti vā kāyena viññāpeti, vācāya viññāpeti, kāyena vācāya viññāpeti, gahito hoti ācariyo;	32	
PA_kd_1:32.2.7	na kāyena viññāpeti, na vācāya viññāpeti, na kāyena vācāya viññāpeti, na gahito hoti ācariyo.	32	
PA_kd_1:32.3.1	Antevāsikena, bhikkhave, ācariyamhi sammā vattitabbaṁ.	32	
PA_kd_1:32.3.2	Tatrāyaṁ sammāvattanā—	32	
PA_kd_1:32.3.3	Kālasseva uṭṭhāya upāhanaṁ omuñcitvā ekaṁsaṁ uttarāsaṅgaṁ karitvā dantakaṭṭhaṁ dātabbaṁ, mukhodakaṁ dātabbaṁ, āsanaṁ paññapetabbaṁ.	32	
PA_kd_1:32.3.4	Sace yāgu hoti, bhājanaṁ dhovitvā yāgu upanāmetabbā.	32	
PA_kd_1:32.3.5	Yāguṁ pītassa udakaṁ datvā bhājanaṁ paṭiggahetvā nīcaṁ katvā sādhukaṁ appaṭighaṁsantena dhovitvā paṭisāmetabbaṁ.	32	
PA_kd_1:32.3.6	Ācariyamhi vuṭṭhite āsanaṁ uddharitabbaṁ.	32	
PA_kd_1:32.3.7	Sace so deso uklāpo hoti, so deso sammajjitabbo.	32	
PA_kd_1:32.3.8	Sace ācariyo gāmaṁ pavisitukāmo hoti, nivāsanaṁ dātabbaṁ, paṭinivāsanaṁ paṭiggahetabbaṁ, kāyabandhanaṁ dātabbaṁ, saguṇaṁ katvā saṅghāṭiyo dātabbā, dhovitvā patto sodako dātabbo.	32	
PA_kd_1:32.3.9_0	Sace ācariyo pacchāsamaṇaṁ ākaṅkhati, timaṇḍalaṁ paṭicchādentena parimaṇḍalaṁ nivāsetvā	32	
PA_kd_1:32.3.9_1	kāyabandhanaṁ bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā	32	
PA_kd_1:32.3.9_2	dhovitvā pattaṁ gahetvā ācariyassa pacchāsamaṇena hotabbaṁ.	32	
PA_kd_1:32.3.10	Nātidūre gantabbaṁ, nāccāsanne gantabbaṁ, pattapariyāpannaṁ paṭiggahetabbaṁ.	32	
PA_kd_1:32.3.11	Na ācariyassa bhaṇamānassa antarantarā kathā opātetabbā.	32	
PA_kd_1:32.3.12	Ācariyo āpattisāmantā bhaṇamāno nivāretabbo.	32	
PA_kd_1:32.3.13_0	Nivattantena paṭhamataraṁ āgantvā āsanaṁ paññapetabbaṁ, pādodakaṁ pādapīṭhaṁ pādakathalikaṁ	32	
PA_kd_1:32.3.13_1	upanikkhipitabbaṁ, paccuggantvā pattacīvaraṁ paṭiggahetabbaṁ, paṭinivāsanaṁ dātabbaṁ,	32	
PA_kd_1:32.3.13_2	nivāsanaṁ paṭiggahetabbaṁ.	32	
PA_kd_1:32.3.14	Sace cīvaraṁ sinnaṁ hoti, muhuttaṁ uṇhe otāpetabbaṁ, na ca uṇhe cīvaraṁ nidahitabbaṁ.	32	
PA_kd_1:32.3.15	Cīvaraṁ saṅgharitabbaṁ.	32	
PA_kd_1:32.3.16	Cīvaraṁ saṅgharantena caturaṅgulaṁ kaṇṇaṁ ussāretvā cīvaraṁ saṅgharitabbaṁ—	32	
PA_kd_1:32.3.17	mā majjhe bhaṅgo ahosīti.	32	
PA_kd_1:32.3.18	Obhoge kāyabandhanaṁ kātabbaṁ.	32	
PA_kd_1:32.3.19	Sace piṇḍapāto hoti, ācariyo ca bhuñjitukāmo hoti, udakaṁ datvā piṇḍapāto upanāmetabbo.	32	
PA_kd_1:32.3.20	Ācariyo pānīyena pucchitabbo.	32	
PA_kd_1:32.3.21	Bhuttāvissa udakaṁ datvā pattaṁ paṭiggahetvā nīcaṁ katvā sādhukaṁ appaṭighaṁsantena dhovitvā vodakaṁ katvā muhuttaṁ uṇhe otāpetabbo, na ca uṇhe patto nidahitabbo.	32	
PA_kd_1:32.3.22	Pattacīvaraṁ nikkhipitabbaṁ.	32	
PA_kd_1:32.3.23	Pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo.	32	
PA_kd_1:32.3.24	Na ca anantarahitāya bhūmiyā patto nikkhipitabbo.	32	
PA_kd_1:32.3.25	Cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ orato bhogaṁ katvā cīvaraṁ nikkhipitabbaṁ.	32	
PA_kd_1:32.3.26	Ācariyamhi vuṭṭhite āsanaṁ uddharitabbaṁ, pādodakaṁ pādapīṭhaṁ pādakathalikaṁ paṭisāmetabbaṁ.	32	
PA_kd_1:32.3.27	Sace so deso uklāpo hoti, so deso sammajjitabbo.	32	
PA_kd_1:32.3.28	Sace ācariyo nahāyitukāmo hoti, nahānaṁ paṭiyādetabbaṁ.	32	
PA_kd_1:32.3.29	Sace sītena attho hoti, sītaṁ paṭiyādetabbaṁ.	32	
PA_kd_1:32.3.30	Sace uṇhena attho hoti, uṇhaṁ paṭiyādetabbaṁ.	32	
PA_kd_1:32.3.31_0	Sace ācariyo jantāgharaṁ pavisitukāmo hoti, cuṇṇaṁ sannetabbaṁ, mattikā temetabbā,	32	
PA_kd_1:32.3.31_1	jantāgharapīṭhaṁ ādāya ācariyassa piṭṭhito piṭṭhito gantvā jantāgharapīṭhaṁ datvā	32	
PA_kd_1:32.3.31_2	cīvaraṁ paṭiggahetvā ekamantaṁ nikkhipitabbaṁ, cuṇṇaṁ dātabbaṁ, mattikā dātabbā.	32	
PA_kd_1:32.3.32	Sace ussahati, jantāgharaṁ pavisitabbaṁ.	32	
PA_kd_1:32.3.33	Jantāgharaṁ pavisantena mattikāya mukhaṁ makkhetvā purato ca pacchato ca paṭicchādetvā jantāgharaṁ pavisitabbaṁ.	32	
PA_kd_1:32.3.34	Na there bhikkhū anupakhajja nisīditabbaṁ.	32	
PA_kd_1:32.3.35	Na navā bhikkhū āsanena paṭibāhitabbā.	32	
PA_kd_1:32.3.36	Jantāghare ācariyassa parikammaṁ kātabbaṁ.	32	
PA_kd_1:32.3.37	Jantāgharā nikkhamantena jantāgharapīṭhaṁ ādāya purato ca pacchato ca paṭicchādetvā jantāgharā nikkhamitabbaṁ.	32	
PA_kd_1:32.3.38	Udakepi ācariyassa parikammaṁ kātabbaṁ.	32	
PA_kd_1:32.3.39_0	Nahātena paṭhamataraṁ uttaritvā attano gattaṁ vodakaṁ katvā nivāsetvā ācariyassa	32	
PA_kd_1:32.3.39_1	gattato udakaṁ pamajjitabbaṁ, nivāsanaṁ dātabbaṁ, saṅghāṭi dātabbā, jantāgharapīṭhaṁ	32	
PA_kd_1:32.3.39_2	ādāya paṭhamataraṁ āgantvā āsanaṁ paññapetabbaṁ, pādodakaṁ pādapīṭhaṁ pādakathalikaṁ upanikkhipitabbaṁ.	32	
PA_kd_1:32.3.40	Ācariyo pānīyena pucchitabbo.	32	
PA_kd_1:32.3.41	Sace uddisāpetukāmo hoti, uddisāpetabbo.	32	
PA_kd_1:32.3.42	Sace paripucchitukāmo hoti, paripucchitabbo.	32	
PA_kd_1:32.3.43	Yasmiṁ vihāre ācariyo viharati, sace so vihāro uklāpo hoti, sace ussahati, sodhetabbo.	32	
PA_kd_1:32.3.44	Vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabbaṁ;	32	
PA_kd_1:32.3.45	nisīdanapaccattharaṇaṁ nīharitvā ekamantaṁ nikkhipitabbaṁ;	32	
PA_kd_1:32.3.46	bhisibibbohanaṁ nīharitvā ekamantaṁ nikkhipitabbaṁ;	32	
PA_kd_1:32.3.47	mañco nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, nīharitvā ekamantaṁ nikkhipitabbo;	32	
PA_kd_1:32.3.48	pīṭhaṁ nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, nīharitvā ekamantaṁ nikkhipitabbaṁ;	32	
PA_kd_1:32.3.49	mañcapaṭipādakā nīharitvā ekamantaṁ nikkhipitabbā;	32	
PA_kd_1:32.3.50	kheḷamallako nīharitvā ekamantaṁ nikkhipitabbo;	32	
PA_kd_1:32.3.51	apassenaphalakaṁ nīharitvā ekamantaṁ nikkhipitabbaṁ;	32	
PA_kd_1:32.3.52	bhūmattharaṇaṁ yathāpaññattaṁ sallakkhetvā nīharitvā ekamantaṁ nikkhipitabbaṁ.	32	
PA_kd_1:32.3.53	Sace vihāre santānakaṁ hoti, ullokā paṭhamaṁ ohāretabbaṁ, ālokasandhikaṇṇabhāgā pamajjitabbā.	32	
PA_kd_1:32.3.54	Sace gerukaparikammakatā bhitti kaṇṇakitā hoti, coḷakaṁ temetvā pīḷetvā pamajjitabbā.	32	
PA_kd_1:32.3.55	Sace kāḷavaṇṇakatā bhūmi kaṇṇakitā hoti, coḷakaṁ temetvā pīḷetvā pamajjitabbā.	32	
PA_kd_1:32.3.56	Sace akatā hoti bhūmi, udakena paripphositvā sammajjitabbā—	32	
PA_kd_1:32.3.57	mā vihāro rajena uhaññīti.	32	
PA_kd_1:32.3.58	Saṅkāraṁ vicinitvā ekamantaṁ chaḍḍetabbaṁ.	32	
PA_kd_1:32.3.59	Bhūmattharaṇaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	32	
PA_kd_1:32.3.60	Mañcapaṭipādakā otāpetvā pamajjitvā atiharitvā yathāṭhāne ṭhapetabbā.	32	
PA_kd_1:32.3.61	Mañco otāpetvā sodhetvā papphoṭetvā nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, atiharitvā yathāpaññattaṁ paññapetabbo.	32	
PA_kd_1:32.3.62	Pīṭhaṁ otāpetvā sodhetvā papphoṭetvā nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, atiharitvā yathāpaññattaṁ paññapetabbaṁ.	32	
PA_kd_1:32.3.63	Bhisibibbohanaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	32	
PA_kd_1:32.3.64	Nisīdanapaccattharaṇaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	32	
PA_kd_1:32.3.65	Kheḷamallako otāpetvā pamajjitvā atiharitvā yathāṭhāne ṭhapetabbo.	32	
PA_kd_1:32.3.66	Apassenaphalakaṁ otāpetvā pamajjitvā atiharitvā yathāṭhāne ṭhapetabbaṁ.	32	
PA_kd_1:32.3.67	Pattacīvaraṁ nikkhipitabbaṁ.	32	
PA_kd_1:32.3.68	Pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo.	32	
PA_kd_1:32.3.69	Na ca anantarahitāya bhūmiyā patto nikkhipitabbo.	32	
PA_kd_1:32.3.70	Cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ orato bhogaṁ katvā cīvaraṁ nikkhipitabbaṁ.	32	
PA_kd_1:32.3.71	Sace puratthimā sarajā vātā vāyanti, puratthimā vātapānā thaketabbā.	32	
PA_kd_1:32.3.72	Sace pacchimā sarajā vātā vāyanti, pacchimā vātapānā thaketabbā.	32	
PA_kd_1:32.3.73	Sace uttarā sarajā vātā vāyanti, uttarā vātapānā thaketabbā.	32	
PA_kd_1:32.3.74	Sace dakkhiṇā sarajā vātā vāyanti, dakkhiṇā vātapānā thaketabbā.	32	
PA_kd_1:32.3.75	Sace sītakālo hoti, divā vātapānā vivaritabbā, rattiṁ thaketabbā.	32	
PA_kd_1:32.3.76	Sace uṇhakālo hoti, divā vātapānā thaketabbā, rattiṁ vivaritabbā.	32	
PA_kd_1:32.3.77	Sace pariveṇaṁ uklāpaṁ hoti, pariveṇaṁ sammajjitabbaṁ.	32	
PA_kd_1:32.3.78	Sace koṭṭhako uklāpo hoti, koṭṭhako sammajjitabbo.	32	
PA_kd_1:32.3.79	Sace upaṭṭhānasālā uklāpā hoti, upaṭṭhānasālā sammajjitabbā.	32	
PA_kd_1:32.3.80	Sace aggisālā uklāpā hoti, aggisālā sammajjitabbā.	32	
PA_kd_1:32.3.81	Sace vaccakuṭi uklāpā hoti, vaccakuṭi sammajjitabbā.	32	
PA_kd_1:32.3.82	Sace pānīyaṁ na hoti, pānīyaṁ upaṭṭhāpetabbaṁ.	32	
PA_kd_1:32.3.83	Sace paribhojanīyaṁ na hoti, paribhojanīyaṁ upaṭṭhāpetabbaṁ.	32	
PA_kd_1:32.3.84	Sace ācamanakumbhiyaṁ udakaṁ na hoti, ācamanakumbhiyā udakaṁ āsiñcitabbaṁ.	32	
PA_kd_1:32.3.85	Sace ācariyassa anabhirati uppannā hoti, antevāsikena vūpakāsetabbo, vūpakāsāpetabbo, dhammakathā vāssa kātabbā.	32	
PA_kd_1:32.3.86	Sace ācariyassa kukkuccaṁ uppannaṁ hoti, antevāsikena vinodetabbaṁ, vinodāpetabbaṁ, dhammakathā vāssa kātabbā.	32	
PA_kd_1:32.3.87	Sace ācariyassa diṭṭhigataṁ uppannaṁ hoti, antevāsikena vivecetabbaṁ, vivecāpetabbaṁ, dhammakathā vāssa kātabbā.	32	
PA_kd_1:32.3.88	Sace ācariyo garudhammaṁ ajjhāpanno hoti parivāsāraho, antevāsikena ussukkaṁ kātabbaṁ—	32	
PA_kd_1:32.3.89	kinti nu kho saṅgho ācariyassa parivāsaṁ dadeyyāti.	32	
PA_kd_1:32.3.90	Sace ācariyo mūlāyapaṭikassanāraho hoti, antevāsikena ussukkaṁ kātabbaṁ—	32	
PA_kd_1:32.3.91	kinti nu kho saṅgho ācariyaṁ mūlāya paṭikasseyyāti.	32	
PA_kd_1:32.3.92	Sace ācariyo mānattāraho hoti, antevāsikena ussukkaṁ kātabbaṁ—	32	
PA_kd_1:32.3.93	kinti nu kho saṅgho ācariyassa mānattaṁ dadeyyāti.	32	
PA_kd_1:32.3.94	Sace ācariyo abbhānāraho hoti, antevāsikena ussukkaṁ kātabbaṁ—	32	
PA_kd_1:32.3.95	kinti nu kho saṅgho ācariyaṁ abbheyyāti.	32	
PA_kd_1:32.3.96	Sace saṅgho ācariyassa kammaṁ kattukāmo hoti, tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā, antevāsikena ussukkaṁ kātabbaṁ—	32	
PA_kd_1:32.3.97	kinti nu kho saṅgho ācariyassa kammaṁ na kareyya, lahukāya vā pariṇāmeyyāti.	32	
PA_kd_1:32.3.98	Kataṁ vā panassa hoti saṅghena kammaṁ, tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā, antevāsikena ussukkaṁ kātabbaṁ—	32	
PA_kd_1:32.3.99	kinti nu kho ācariyo sammā vatteyya, lomaṁ pāteyya, netthāraṁ vatteyya, saṅgho taṁ kammaṁ paṭippassambheyyāti.	32	
PA_kd_1:32.3.100	Sace ācariyassa cīvaraṁ dhovitabbaṁ hoti, antevāsikena dhovitabbaṁ, ussukkaṁ vā kātabbaṁ—	32	
PA_kd_1:32.3.101	kinti nu kho ācariyassa cīvaraṁ dhoviyethāti.	32	
PA_kd_1:32.3.102	Sace ācariyassa cīvaraṁ kātabbaṁ hoti, antevāsikena kātabbaṁ, ussukkaṁ vā kātabbaṁ—	32	
PA_kd_1:32.3.103	kinti nu kho ācariyassa cīvaraṁ kariyethāti.	32	
PA_kd_1:32.3.104	Sace ācariyassa rajanaṁ pacitabbaṁ hoti, antevāsikena pacitabbaṁ, ussukkaṁ vā kātabbaṁ—	32	
PA_kd_1:32.3.105	kinti nu kho ācariyassa rajanaṁ paciyethāti.	32	
PA_kd_1:32.3.106	Sace ācariyassa cīvaraṁ rajitabbaṁ hoti, antevāsikena rajitabbaṁ, ussukkaṁ vā kātabbaṁ—	32	
PA_kd_1:32.3.107	kinti nu kho ācariyassa cīvaraṁ rajiyethāti.	32	
PA_kd_1:32.3.108	Cīvaraṁ rajantena sādhukaṁ samparivattakaṁ samparivattakaṁ rajitabbaṁ, na ca acchinne theve pakkamitabbaṁ.	32	
PA_kd_1:32.3.109	Na ācariyaṁ anāpucchā ekaccassa patto dātabbo, na ekaccassa patto paṭiggahetabbo;	32	
PA_kd_1:32.3.110	na ekaccassa cīvaraṁ dātabbaṁ;	32	
PA_kd_1:32.3.111	na ekaccassa cīvaraṁ paṭiggahetabbaṁ;	32	
PA_kd_1:32.3.112	na ekaccassa parikkhāro dātabbo;	32	
PA_kd_1:32.3.113	na ekaccassa parikkhāro paṭiggahetabbo;	32	
PA_kd_1:32.3.114	na ekaccassa kesā chedetabbā;	32	
PA_kd_1:32.3.115	na ekaccena kesā chedāpetabbā;	32	
PA_kd_1:32.3.116	na ekaccassa parikammaṁ kātabbaṁ;	32	
PA_kd_1:32.3.117	na ekaccena parikammaṁ kārāpetabbaṁ;	32	
PA_kd_1:32.3.118	na ekaccassa veyyāvacco kātabbo;	32	
PA_kd_1:32.3.119	na ekaccena veyyāvacco kārāpetabbo;	32	
PA_kd_1:32.3.120	na ekaccassa pacchāsamaṇena hotabbaṁ;	32	
PA_kd_1:32.3.121	na ekacco pacchāsamaṇo ādātabbo;	32	
PA_kd_1:32.3.122	na ekaccassa piṇḍapāto nīharitabbo;	32	
PA_kd_1:32.3.123	na ekaccena piṇḍapāto nīharāpetabbo.	32	
PA_kd_1:32.3.124	Na ācariyaṁ anāpucchā gāmo pavisitabbo, na susānaṁ gantabbaṁ, na disā pakkamitabbā.	32	
PA_kd_1:32.3.125	Sace ācariyo gilāno hoti, yāvajīvaṁ upaṭṭhātabbo, vuṭṭhānamassa āgametabban”ti.	32	
PA_kd_1:32.3.126	Ācariyavattaṁ niṭṭhitaṁ.	32	
PA_kd_1:33.1.0	19. Antevāsikavattakathā	33	
PA_kd_1:33.1.1	“Ācariyena, bhikkhave, antevāsikamhi sammā vattitabbaṁ.	33	
PA_kd_1:33.1.2	Tatrāyaṁ sammāvattanā—	33	
PA_kd_1:33.1.3	Ācariyena, bhikkhave, antevāsiko saṅgahetabbo anuggahetabbo uddesena paripucchāya ovādena anusāsaniyā.	33	
PA_kd_1:33.1.4	Sace ācariyassa patto hoti, antevāsikassa patto na hoti, ācariyena antevāsikassa patto dātabbo, ussukkaṁ vā kātabbaṁ—	33	
PA_kd_1:33.1.5	kinti nu kho antevāsikassa patto uppajjiyethāti.	33	
PA_kd_1:33.1.6	Sace ācariyassa cīvaraṁ hoti, antevāsikassa cīvaraṁ na hoti, ācariyena antevāsikassa cīvaraṁ dātabbaṁ, ussukkaṁ vā kātabbaṁ—	33	
PA_kd_1:33.1.7	kinti nu kho antevāsikassa cīvaraṁ uppajjiyethāti.	33	
PA_kd_1:33.1.8	Sace ācariyassa parikkhāro hoti, antevāsikassa parikkhāro na hoti, ācariyena antevāsikassa parikkhāro dātabbo, ussukkaṁ vā kātabbaṁ—	33	
PA_kd_1:33.1.9	kinti nu kho antevāsikassa parikkhāro uppajjiyethāti.	33	
PA_kd_1:33.1.10	Sace antevāsiko gilāno hoti, kālasseva uṭṭhāya dantakaṭṭhaṁ dātabbaṁ, mukhodakaṁ dātabbaṁ, āsanaṁ paññapetabbaṁ.	33	
PA_kd_1:33.1.11	Sace yāgu hoti, bhājanaṁ dhovitvā yāgu upanāmetabbā.	33	
PA_kd_1:33.1.12	Yāguṁ pītassa udakaṁ datvā bhājanaṁ paṭiggahetvā nīcaṁ katvā sādhukaṁ appaṭighaṁsantena dhovitvā paṭisāmetabbaṁ.	33	
PA_kd_1:33.1.13	Antevāsikamhi vuṭṭhite āsanaṁ uddharitabbaṁ.	33	
PA_kd_1:33.1.14	Sace so deso uklāpo hoti, so deso sammajjitabbo.	33	
PA_kd_1:33.1.15	Sace antevāsiko gāmaṁ pavisitukāmo hoti, nivāsanaṁ dātabbaṁ, paṭinivāsanaṁ paṭiggahetabbaṁ, kāyabandhanaṁ dātabbaṁ, saguṇaṁ katvā saṅghāṭiyo dātabbā, dhovitvā patto sodako dātabbo.	33	
PA_kd_1:33.1.16_0	Ettāvatā nivattissatīti āsanaṁ paññapetabbaṁ, pādodakaṁ pādapīṭhaṁ pādakathalikaṁ	33	
PA_kd_1:33.1.16_1	upanikkhipitabbaṁ, paccuggantvā pattacīvaraṁ paṭiggahetabbaṁ, paṭinivāsanaṁ dātabbaṁ,	33	
PA_kd_1:33.1.16_2	nivāsanaṁ paṭiggahetabbaṁ.	33	
PA_kd_1:33.1.17	Sace cīvaraṁ sinnaṁ hoti, muhuttaṁ uṇhe otāpetabbaṁ, na ca uṇhe cīvaraṁ nidahitabbaṁ.	33	
PA_kd_1:33.1.18	Cīvaraṁ saṅgharitabbaṁ.	33	
PA_kd_1:33.1.19	Cīvaraṁ saṅgharantena caturaṅgulaṁ kaṇṇaṁ ussāretvā cīvaraṁ saṅgharitabbaṁ—	33	
PA_kd_1:33.1.20	mā majjhe bhaṅgo ahosīti.	33	
PA_kd_1:33.1.21	Obhoge kāyabandhanaṁ kātabbaṁ.	33	
PA_kd_1:33.1.22	Sace piṇḍapāto hoti, antevāsiko ca bhuñjitukāmo hoti, udakaṁ datvā piṇḍapāto upanāmetabbo.	33	
PA_kd_1:33.1.23	Antevāsiko pānīyena pucchitabbo.	33	
PA_kd_1:33.1.24	Bhuttāvissa udakaṁ datvā pattaṁ paṭiggahetvā nīcaṁ katvā sādhukaṁ appaṭighaṁsantena dhovitvā vodakaṁ katvā muhuttaṁ uṇhe otāpetabbo, na ca uṇhe patto nidahitabbo.	33	
PA_kd_1:33.1.25	Pattacīvaraṁ nikkhipitabbaṁ.	33	
PA_kd_1:33.1.26	Pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo.	33	
PA_kd_1:33.1.27	Na ca anantarahitāya bhūmiyā patto nikkhipitabbo.	33	
PA_kd_1:33.1.28	Cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ orato bhogaṁ katvā cīvaraṁ nikkhipitabbaṁ.	33	
PA_kd_1:33.1.29	Antevāsikamhi vuṭṭhite āsanaṁ uddharitabbaṁ, pādodakaṁ pādapīṭhaṁ pādakathalikaṁ paṭisāmetabbaṁ.	33	
PA_kd_1:33.1.30	Sace so deso uklāpo hoti, so deso sammajjitabbo.	33	
PA_kd_1:33.1.31	Sace antevāsiko nahāyitukāmo hoti, nahānaṁ paṭiyādetabbaṁ.	33	
PA_kd_1:33.1.32	Sace sītena attho hoti, sītaṁ paṭiyādetabbaṁ.	33	
PA_kd_1:33.1.33	Sace uṇhena attho hoti, uṇhaṁ paṭiyādetabbaṁ.	33	
PA_kd_1:33.1.34_0	Sace antevāsiko jantāgharaṁ pavisitukāmo hoti, cuṇṇaṁ sannetabbaṁ, mattikā temetabbā,	33	
PA_kd_1:33.1.34_1	jantāgharapīṭhaṁ ādāya gantvā jantāgharapīṭhaṁ datvā cīvaraṁ paṭiggahetvā ekamantaṁ	33	
PA_kd_1:33.1.34_2	nikkhipitabbaṁ, cuṇṇaṁ dātabbaṁ, mattikā dātabbā.	33	
PA_kd_1:33.1.35	Sace ussahati, jantāgharaṁ pavisitabbaṁ.	33	
PA_kd_1:33.1.36	Jantāgharaṁ pavisantena mattikāya mukhaṁ makkhetvā purato ca pacchato ca paṭicchādetvā jantāgharaṁ pavisitabbaṁ.	33	
PA_kd_1:33.1.37	Na ca there bhikkhū anupakhajja nisīditabbaṁ, na navā bhikkhū āsanena paṭibāhitabbā.	33	
PA_kd_1:33.1.38	Jantāghare antevāsikassa parikammaṁ kātabbaṁ.	33	
PA_kd_1:33.1.39	Jantāgharā nikkhamantena jantāgharapīṭhaṁ ādāya purato ca pacchato ca paṭicchādetvā jantāgharā nikkhamitabbaṁ.	33	
PA_kd_1:33.1.40	Udakepi antevāsikassa parikammaṁ kātabbaṁ.	33	
PA_kd_1:33.1.41_0	Nahātena paṭhamataraṁ uttaritvā attano gattaṁ vodakaṁ katvā nivāsetvā antevāsikassa	33	
PA_kd_1:33.1.41_1	gattato udakaṁ pamajjitabbaṁ, nivāsanaṁ dātabbaṁ, saṅghāṭi dātabbā, jantāgharapīṭhaṁ	33	
PA_kd_1:33.1.41_2	ādāya paṭhamataraṁ āgantvā āsanaṁ paññapetabbaṁ, pādodakaṁ pādapīṭhaṁ pādakathalikaṁ upanikkhipitabbaṁ.	33	
PA_kd_1:33.1.42	Antevāsiko pānīyena pucchitabbo.	33	
PA_kd_1:33.1.43	Yasmiṁ vihāre antevāsiko viharati, sace so vihāro uklāpo hoti, sace ussahati, sodhetabbo.	33	
PA_kd_1:33.1.44	Vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabbaṁ;	33	
PA_kd_1:33.1.45	nisīdanapaccattharaṇaṁ nīharitvā ekamantaṁ nikkhipitabbaṁ;	33	
PA_kd_1:33.1.46	bhisibibbohanaṁ nīharitvā ekamantaṁ nikkhipitabbaṁ;	33	
PA_kd_1:33.1.47	mañco nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, nīharitvā ekamantaṁ nikkhipitabbo;	33	
PA_kd_1:33.1.48	pīṭhaṁ nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, nīharitvā ekamantaṁ nikkhipitabbaṁ;	33	
PA_kd_1:33.1.49	mañcapaṭipādakā nīharitvā ekamantaṁ nikkhipitabbā;	33	
PA_kd_1:33.1.50	kheḷamallako nīharitvā ekamantaṁ nikkhipitabbo;	33	
PA_kd_1:33.1.51	apassenaphalakaṁ nīharitvā ekamantaṁ nikkhipitabbaṁ;	33	
PA_kd_1:33.1.52	bhūmattharaṇaṁ yathāpaññattaṁ sallakkhetvā nīharitvā ekamantaṁ nikkhipitabbaṁ.	33	
PA_kd_1:33.1.53	Sace vihāre santānakaṁ hoti, ullokā paṭhamaṁ otāretabbaṁ, ālokasandhikaṇṇabhāgā pamajjitabbā.	33	
PA_kd_1:33.1.54	Sace gerukaparikammakatā bhitti kaṇṇakitā hoti, coḷakaṁ temetvā pīḷetvā pamajjitabbā.	33	
PA_kd_1:33.1.55	Sace kāḷavaṇṇakatā bhūmi kaṇṇakitā hoti, coḷakaṁ temetvā pīḷetvā pamajjitabbā.	33	
PA_kd_1:33.1.56	Sace akatā hoti bhūmi, udakena paripphositvā sammajjitabbā—	33	
PA_kd_1:33.1.57	mā vihāro rajena uhaññīti.	33	
PA_kd_1:33.1.58	Saṅkāraṁ vicinitvā ekamantaṁ chaḍḍetabbaṁ.	33	
PA_kd_1:33.1.59	Bhūmattharaṇaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	33	
PA_kd_1:33.1.60	Mañcapaṭipādakā otāpetvā pamajjitvā atiharitvā yathāṭhāne ṭhapetabbā.	33	
PA_kd_1:33.1.61	Mañco otāpetvā sodhetvā papphoṭetvā nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, atiharitvā yathāpaññattaṁ paññapetabbo.	33	
PA_kd_1:33.1.62	Pīṭhaṁ otāpetvā sodhetvā papphoṭetvā nīcaṁ katvā sādhukaṁ appaṭighaṁsantena, asaṅghaṭṭentena kavāṭapiṭṭhaṁ, atiharitvā yathāpaññattaṁ paññapetabbaṁ.	33	
PA_kd_1:33.1.63	Bhisibibbohanaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	33	
PA_kd_1:33.1.64	Nisīdanapaccattharaṇaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ.	33	
PA_kd_1:33.1.65	Kheḷamallako otāpetvā pamajjitvā atiharitvā yathāṭhāne ṭhapetabbo.	33	
PA_kd_1:33.1.66	Apassenaphalakaṁ otāpetvā pamajjitvā atiharitvā yathāṭhāne ṭhapetabbaṁ.	33	
PA_kd_1:33.1.67	Pattacīvaraṁ nikkhipitabbaṁ.	33	
PA_kd_1:33.1.68	Pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo.	33	
PA_kd_1:33.1.69	Na ca anantarahitāya bhūmiyā patto nikkhipitabbo.	33	
PA_kd_1:33.1.70	Cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ orato bhogaṁ katvā cīvaraṁ nikkhipitabbaṁ.	33	
PA_kd_1:33.1.71	Sace puratthimā sarajā vātā vāyanti, puratthimā vātapānā thaketabbā.	33	
PA_kd_1:33.1.72	Sace pacchimā sarajā vātā vāyanti, pacchimā vātapānā thaketabbā.	33	
PA_kd_1:33.1.73	Sace uttarā sarajā vātā vāyanti, uttarā vātapānā thaketabbā.	33	
PA_kd_1:33.1.74	Sace dakkhiṇā sarajā vātā vāyanti, dakkhiṇā vātapānā thaketabbā.	33	
PA_kd_1:33.1.75	Sace sītakālo hoti, divā vātapānā vivaritabbā, rattiṁ thaketabbā.	33	
PA_kd_1:33.1.76	Sace uṇhakālo hoti, divā vātapānā thaketabbā, rattiṁ vivaritabbā.	33	
PA_kd_1:33.1.77	Sace pariveṇaṁ uklāpaṁ hoti, pariveṇaṁ sammajjitabbaṁ.	33	
PA_kd_1:33.1.78	Sace koṭṭhako uklāpo hoti, koṭṭhako sammajjitabbo.	33	
PA_kd_1:33.1.79	Sace upaṭṭhānasālā uklāpā hoti, upaṭṭhānasālā sammajjitabbā.	33	
PA_kd_1:33.1.80	Sace aggisālā uklāpā hoti, aggisālā sammajjitabbā.	33	
PA_kd_1:33.1.81	Sace vaccakuṭi uklāpā hoti, vaccakuṭi sammajjitabbā.	33	
PA_kd_1:33.1.82	Sace pānīyaṁ na hoti, pānīyaṁ upaṭṭhāpetabbaṁ.	33	
PA_kd_1:33.1.83	Sace paribhojanīyaṁ na hoti, paribhojanīyaṁ upaṭṭhāpetabbaṁ.	33	
PA_kd_1:33.1.84	Sace ācamanakumbhiyā udakaṁ na hoti, ācamanakumbhiyā udakaṁ āsiñcitabbaṁ.	33	
PA_kd_1:33.1.85	Sace antevāsikassa anabhirati uppannā hoti, ācariyena vūpakāsetabbo, vūpakāsāpetabbo, dhammakathā vāssa kātabbā.	33	
PA_kd_1:33.1.86	Sace antevāsikassa kukkuccaṁ uppannaṁ hoti, ācariyena vinodetabbaṁ, vinodāpetabbaṁ, dhammakathā vāssa kātabbā.	33	
PA_kd_1:33.1.87	Sace antevāsikassa diṭṭhigataṁ uppannaṁ hoti, ācariyena vivecetabbaṁ, vivecāpetabbaṁ, dhammakathā vāssa kātabbā.	33	
PA_kd_1:33.1.88	Sace antevāsiko garudhammaṁ ajjhāpanno hoti parivāsāraho, ācariyena ussukkaṁ kātabbaṁ—	33	
PA_kd_1:33.1.89	kinti nu kho saṅgho, antevāsikassa parivāsaṁ dadeyyāti.	33	
PA_kd_1:33.1.90	Sace antevāsiko mūlāyapaṭikassanāraho hoti, ācariyena ussukkaṁ kātabbaṁ—	33	
PA_kd_1:33.1.91	kinti nu kho saṅgho antevāsikaṁ mūlāya paṭikasseyyāti.	33	
PA_kd_1:33.1.92	Sace antevāsiko mānattāraho hoti, ācariyena ussukkaṁ kātabbaṁ—	33	
PA_kd_1:33.1.93	kinti nu kho saṅgho antevāsikassa mānattaṁ dadeyyāti.	33	
PA_kd_1:33.1.94	Sace antevāsiko abbhānāraho hoti, ācariyena ussukkaṁ kātabbaṁ—	33	
PA_kd_1:33.1.95	kinti nu kho saṅgho antevāsikaṁ abbheyyāti.	33	
PA_kd_1:33.1.96	Sace saṅgho antevāsikassa kammaṁ kattukāmo hoti, tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā, ācariyena ussukkaṁ kātabbaṁ—	33	
PA_kd_1:33.1.97	kinti nu kho saṅgho antevāsikassa kammaṁ na kareyya, lahukāya vā pariṇāmeyyāti.	33	
PA_kd_1:33.1.98	Kataṁ vā panassa hoti saṅghena kammaṁ, tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā, ācariyena ussukkaṁ kātabbaṁ—	33	
PA_kd_1:33.1.99	kinti nu kho antevāsiko sammā vatteyya, lomaṁ pāteyya, netthāraṁ vatteyya, saṅgho taṁ kammaṁ paṭippassambheyyāti.	33	
PA_kd_1:33.1.100	Sace antevāsikassa cīvaraṁ dhovitabbaṁ hoti, ācariyena ācikkhitabbaṁ—‘evaṁ dhoveyyāsī’ti,	33	
PA_kd_1:33.1.101	ussukkaṁ vā kātabbaṁ—kinti nu kho antevāsikassa cīvaraṁ dhoviyethāti.	33	
PA_kd_1:33.1.102	Sace antevāsikassa cīvaraṁ kātabbaṁ hoti, ācariyena ācikkhitabbaṁ—‘evaṁ kareyyāsī’ti,	33	
PA_kd_1:33.1.103	ussukkaṁ vā kātabbaṁ—kinti nu kho antevāsikassa cīvaraṁ kariyethāti.	33	
PA_kd_1:33.1.104	Sace antevāsikassa rajanaṁ pacitabbaṁ hoti, ācariyena ācikkhitabbaṁ—‘evaṁ paceyyāsī’ti,	33	
PA_kd_1:33.1.105	ussukkaṁ vā kātabbaṁ—kinti nu kho antevāsikassa rajanaṁ paciyethāti.	33	
PA_kd_1:33.1.106	Sace antevāsikassa cīvaraṁ rajitabbaṁ hoti, ācariyena ācikkhitabbaṁ—‘evaṁ rajeyyāsī’ti,	33	
PA_kd_1:33.1.107	ussukkaṁ vā kātabbaṁ—kinti nu kho antevāsikassa cīvaraṁ rajiyethāti.	33	
PA_kd_1:33.1.108	Cīvaraṁ rajantena sādhukaṁ samparivattakaṁ samparivattakaṁ rajitabbaṁ, na ca acchinne theve pakkamitabbaṁ.	33	
PA_kd_1:33.1.109	Sace antevāsiko gilāno hoti, yāvajīvaṁ upaṭṭhātabbo, vuṭṭhānamassa āgametabban”ti.	33	
PA_kd_1:33.1.110	Antevāsikavattaṁ niṭṭhitaṁ.	33	
PA_kd_1:33.1.111	Chaṭṭho bhāṇavāro.	33	
PA_kd_1:34.1.0	20. Paṇāmanākhamāpanā	34	
PA_kd_1:34.1.1	Tena kho pana samayena antevāsikā ācariyesu na sammā vattanti …pe…	34	
PA_kd_1:34.1.2	bhagavato etamatthaṁ ārocesuṁ …pe…	34	
PA_kd_1:34.1.3	“na, bhikkhave, antevāsikena ācariyamhi na sammā vattitabbaṁ.	34	
PA_kd_1:34.1.4	Yo na sammā vatteyya, āpatti dukkaṭassā”ti.	34	
PA_kd_1:34.1.5	Neva sammā vattanti.	34	
PA_kd_1:34.1.6	Bhagavato etamatthaṁ ārocesuṁ …pe…	34	
PA_kd_1:34.1.7	“anujānāmi, bhikkhave, asammāvattantaṁ paṇāmetuṁ.	34	
PA_kd_1:34.1.8	Evañca pana, bhikkhave, paṇāmetabbo—	34	
PA_kd_1:34.1.9	paṇāmemi tanti vā, māyidha paṭikkamīti vā, nīhara te pattacīvaranti vā, nāhaṁ tayā upaṭṭhātabboti vā.	34	
PA_kd_1:34.1.10	Kāyena viññāpeti, vācāya viññāpeti, kāyena vācāya viññāpeti, paṇāmito hoti antevāsiko;	34	
PA_kd_1:34.1.11	na kāyena viññāpeti, na vācāya viññāpeti, na kāyena vācāya viññāpeti, na paṇāmito hoti antevāsiko”ti.	34	
PA_kd_1:34.1.12	Tena kho pana samayena antevāsikā paṇāmitā na khamāpenti.	34	
PA_kd_1:34.1.13	Bhagavato etamatthaṁ ārocesuṁ.	34	
PA_kd_1:34.1.14	“Anujānāmi, bhikkhave, khamāpetun”ti.	34	
PA_kd_1:34.1.15	Neva khamāpenti.	34	
PA_kd_1:34.1.16	Bhagavato etamatthaṁ ārocesuṁ.	34	
PA_kd_1:34.1.17	“Na, bhikkhave, paṇāmitena na khamāpetabbo.	34	
PA_kd_1:34.1.18	Yo na khamāpeyya, āpatti dukkaṭassā”ti.	34	
PA_kd_1:34.1.19	Tena kho pana samayena ācariyā khamāpiyamānā na khamanti.	34	
PA_kd_1:34.1.20	Bhagavato etamatthaṁ ārocesuṁ.	34	
PA_kd_1:34.1.21	“Anujānāmi, bhikkhave, khamitun”ti.	34	
PA_kd_1:34.1.22	Neva khamanti.	34	
PA_kd_1:34.1.23	Antevāsikā pakkamantipi vibbhamantipi titthiyesupi saṅkamanti.	34	
PA_kd_1:34.1.24	Bhagavato etamatthaṁ ārocesuṁ.	34	
PA_kd_1:34.1.25	“Na, bhikkhave, khamāpiyamānena na khamitabbaṁ.	34	
PA_kd_1:34.1.26	Yo na khameyya, āpatti dukkaṭassā”ti.	34	
PA_kd_1:34.1.27	Tena kho pana samayena ācariyā sammāvattantaṁ paṇāmenti, asammāvattantaṁ na paṇāmenti.	34	
PA_kd_1:34.1.28	Bhagavato etamatthaṁ ārocesuṁ.	34	
PA_kd_1:34.1.29	“Na, bhikkhave, sammāvattanto paṇāmetabbo.	34	
PA_kd_1:34.1.30	Yo paṇāmeyya, āpatti dukkaṭassa.	34	
PA_kd_1:34.1.31	Na ca, bhikkhave, asammāvattanto na paṇāmetabbo.	34	
PA_kd_1:34.1.32	Yo na paṇāmeyya, āpatti dukkaṭassāti.	34	
PA_kd_1:34.1.33	Pañcahi, bhikkhave, aṅgehi samannāgato antevāsiko paṇāmetabbo.	34	
PA_kd_1:34.1.34	Ācariyamhi nādhimattaṁ pemaṁ hoti, nādhimatto pasādo hoti, nādhimattā hirī hoti, nādhimatto gāravo hoti, nādhimattā bhāvanā hoti—	34	
PA_kd_1:34.1.35	imehi kho, bhikkhave, pañcahaṅgehi samannāgato antevāsiko paṇāmetabbo.	34	
PA_kd_1:34.1.36	Pañcahi, bhikkhave, aṅgehi samannāgato antevāsiko na paṇāmetabbo.	34	
PA_kd_1:34.1.37	Ācariyamhi adhimattaṁ pemaṁ hoti, adhimatto pasādo hoti, adhimattā hirī hoti, adhimatto gāravo hoti, adhimattā bhāvanā hoti—	34	
PA_kd_1:34.1.38	imehi kho, bhikkhave, pañcahaṅgehi samannāgato antevāsiko na paṇāmetabbo.	34	
PA_kd_1:34.1.39	Pañcahi, bhikkhave, aṅgehi samannāgato antevāsiko alaṁ paṇāmetuṁ.	34	
PA_kd_1:34.1.40	Ācariyamhi nādhimattaṁ pemaṁ hoti, nādhimatto pasādo hoti, nādhimattā hirī hoti, nādhimatto gāravo hoti, nādhimattā bhāvanā hoti—	34	
PA_kd_1:34.1.41	imehi kho, bhikkhave, pañcahaṅgehi samannāgato antevāsiko alaṁ paṇāmetuṁ.	34	
PA_kd_1:34.1.42	Pañcahi, bhikkhave, aṅgehi samannāgato antevāsiko nālaṁ paṇāmetuṁ.	34	
PA_kd_1:34.1.43	Ācariyamhi adhimattaṁ pemaṁ hoti, adhimatto pasādo hoti, adhimattā hirī hoti, adhimatto gāravo hoti, adhimattā bhāvanā hoti—	34	
PA_kd_1:34.1.44	imehi kho, bhikkhave, pañcahaṅgehi samannāgato antevāsiko nālaṁ paṇāmetuṁ.	34	
PA_kd_1:34.1.45	Pañcahi, bhikkhave, aṅgehi samannāgataṁ antevāsikaṁ appaṇāmento ācariyo sātisāro hoti, paṇāmento anatisāro hoti.	34	
PA_kd_1:34.1.46	Ācariyamhi nādhimattaṁ pemaṁ hoti, nādhimatto pasādo hoti, nādhimattā hirī hoti, nādhimatto gāravo hoti, nādhimattā bhāvanā hoti—	34	
PA_kd_1:34.1.47	imehi kho, bhikkhave, pañcahaṅgehi samannāgataṁ antevāsikaṁ appaṇāmento ācariyo sātisāro hoti, paṇāmento anatisāro hoti.	34	
PA_kd_1:34.1.48	Pañcahi, bhikkhave, aṅgehi samannāgataṁ antevāsikaṁ paṇāmento ācariyo sātisāro hoti, appaṇāmento anatisāro hoti.	34	
PA_kd_1:34.1.49	Ācariyamhi adhimattaṁ pemaṁ hoti, adhimatto pasādo hoti, adhimattā hirī hoti, adhimatto gāravo hoti, adhimattā bhāvanā hoti—	34	
PA_kd_1:34.1.50	imehi kho, bhikkhave, pañcahaṅgehi samannāgataṁ antevāsikaṁ paṇāmento ācariyo sātisāro hoti, appaṇāmento anatisāro hotī”ti.	34	
PA_kd_1:34.1.51	Paṇāmanā khamāpanā niṭṭhitā.	34	
PA_kd_1:35.1.0	21. Bālaabyattavatthu	35	
PA_kd_1:35.1.1	Tena kho pana samayena bhikkhū, dasavassamhā dasavassamhāti, bālā abyattā nissayaṁ denti.	35	
PA_kd_1:35.1.2	Dissanti ācariyā bālā, antevāsikā paṇḍitā.	35	
PA_kd_1:35.1.3	Dissanti ācariyā abyattā, antevāsikā byattā.	35	
PA_kd_1:35.1.4	Dissanti ācariyā appassutā, antevāsikā bahussutā.	35	
PA_kd_1:35.1.5	Dissanti ācariyā duppaññā, antevāsikā paññavanto.	35	
PA_kd_1:35.1.6	Ye te bhikkhū appicchā …pe… te ujjhāyanti khiyyanti vipācenti—	35	
PA_kd_1:35.1.7	“kathañhi nāma bhikkhū—dasavassamhā dasavassamhāti—bālā abyattā nissayaṁ dassanti.	35	
PA_kd_1:35.1.8_0	Dissanti ācariyā bālā antevāsikā paṇḍitā, dissanti ācariyā abyattā antevāsikā byattā,	35	
PA_kd_1:35.1.8_1	dissanti ācariyā appassutā antevāsikā bahussutā, dissanti ācariyā duppaññā antevāsikā paññavanto”ti.	35	
PA_kd_1:35.2.1	Atha kho te bhikkhū bhagavato etamatthaṁ ārocesuṁ …pe…	35	
PA_kd_1:35.2.2	“saccaṁ kira, bhikkhave, bhikkhū—	35	
PA_kd_1:35.2.3	dasavassamhā dasavassamhāti—	35	
PA_kd_1:35.2.4	bālā abyattā nissayaṁ denti …pe…	35	
PA_kd_1:35.2.5	“saccaṁ, bhagavā”ti.	35	
PA_kd_1:35.2.6	Vigarahi buddho bhagavā …pe…	35	
PA_kd_1:35.2.7	vigarahitvā …pe…	35	
PA_kd_1:35.2.8	dhammiṁ kathaṁ katvā bhikkhū āmantesi—	35	
PA_kd_1:35.2.9	“na, bhikkhave, bālena abyattena nissayo dātabbo.	35	
PA_kd_1:35.2.10	Yo dadeyya, āpatti dukkaṭassa.	35	
PA_kd_1:35.2.11	Anujānāmi, bhikkhave, byattena bhikkhunā paṭibalena dasavassena vā atirekadasavassena vā nissayaṁ dātun”ti.	35	
PA_kd_1:35.2.12	Bālaabyattavatthu niṭṭhitaṁ.	35	
PA_kd_1:36.1.0	22. Nissayapaṭippassaddhikathā	36	
PA_kd_1:36.1.1	Tena kho pana samayena bhikkhū ācariyupajjhāyesu pakkantesupi vibbhantesupi kālaṅkatesupi pakkhasaṅkantesupi nissayapaṭippassaddhiyo na jānanti.	36	
PA_kd_1:36.1.2	Bhagavato etamatthaṁ ārocesuṁ.	36	
PA_kd_1:36.1.3	“Pañcimā, bhikkhave, nissayapaṭippassaddhiyo upajjhāyamhā—	36	
PA_kd_1:36.1.4	upajjhāyo pakkanto vā hoti, vibbhanto vā, kālaṅkato vā, pakkhasaṅkanto vā, āṇattiyeva pañcamī.	36	
PA_kd_1:36.1.5	Imā kho, bhikkhave, pañca nissayapaṭippassaddhiyo upajjhāyamhā.	36	
PA_kd_1:36.1.6	Chayimā, bhikkhave, nissayapaṭippassaddhiyo ācariyamhā—	36	
PA_kd_1:36.1.7	ācariyo pakkanto vā hoti, vibbhanto vā, kālaṅkato vā, pakkhasaṅkanto vā, āṇattiyeva pañcamī, upajjhāyena vā samodhānagato hoti.	36	
PA_kd_1:36.1.8	Imā kho, bhikkhave, cha nissayapaṭippassaddhiyo ācariyamhā.	36	
PA_kd_1:36.1.9	Nissayapaṭippassaddhikathā niṭṭhitā.	36	
PA_kd_1:36.2.0	23. Upasampādetabbapañcaka	36	
PA_kd_1:36.2.1	Pañcahi, bhikkhave, aṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.2.2_0	Na asekkhena sīlakkhandhena samannāgato hoti, na asekkhena samādhikkhandhena samannāgato	36	
PA_kd_1:36.2.2_1	hoti, na asekkhena paññākkhandhena samannāgato hoti, na asekkhena vimuttikkhandhena	36	
PA_kd_1:36.2.2_2	samannāgato hoti, na asekkhena vimuttiñāṇadassanakkhandhena samannāgato hoti—	36	
PA_kd_1:36.2.3	imehi kho, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.3.1	Pañcahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.3.2_0	Asekkhena sīlakkhandhena samannāgato hoti, asekkhena samādhikkhandhena samannāgato	36	
PA_kd_1:36.3.2_1	hoti, asekkhena paññākkhandhena samannāgato hoti, asekkhena vimuttikkhandhena samannāgato	36	
PA_kd_1:36.3.2_2	hoti, asekkhena vimuttiñāṇadassanakkhandhena samannāgato hoti—	36	
PA_kd_1:36.3.3	imehi kho, bhikkhave, pañcahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.4.1	Aparehipi, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.4.2	Attanā na asekkhena sīlakkhandhena samannāgato hoti, na paraṁ asekkhe sīlakkhandhe samādapetā;	36	
PA_kd_1:36.4.3	attanā na asekkhena samādhikkhandhena samannāgato hoti, na paraṁ asekkhe samādhikkhandhe samādapetā;	36	
PA_kd_1:36.4.4	attanā na asekkhena paññākkhandhena samannāgato hoti, na paraṁ asekkhe paññākkhandhe samādapetā;	36	
PA_kd_1:36.4.5	attanā na asekkhena vimuttikkhandhena samannāgato hoti, na paraṁ asekkhe vimuttikkhandhe samādapetā;	36	
PA_kd_1:36.4.6	attanā na asekkhena vimuttiñāṇadassanakkhandhena samannāgato hoti, na paraṁ asekkhe vimuttiñāṇadassanakkhandhe samādapetā—	36	
PA_kd_1:36.4.7	imehi kho, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.5.1	Pañcahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.5.2	Attanā asekkhena sīlakkhandhena samannāgato hoti, paraṁ asekkhe sīlakkhandhe samādapetā;	36	
PA_kd_1:36.5.3	attanā asekkhena samādhikkhandhena samannāgato hoti, paraṁ asekkhe samādhikkhandhe samādapetā;	36	
PA_kd_1:36.5.4	attanā asekkhena paññākkhandhena samannāgato hoti, paraṁ asekkhe paññākkhandhe samādapetā;	36	
PA_kd_1:36.5.5	attanā asekkhena vimuttikkhandhena samannāgato hoti, paraṁ asekkhe vimuttikkhandhe samādapetā;	36	
PA_kd_1:36.5.6	attanā asekkhena vimuttiñāṇadassanakkhandhena samannāgato hoti, paraṁ asekkhe vimuttiñāṇadassanakkhandhe samādapetā—	36	
PA_kd_1:36.5.7	imehi kho, bhikkhave, pañcahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.6.1	Aparehipi, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.6.2	Assaddho hoti, ahiriko hoti, anottappī hoti, kusīto hoti, muṭṭhassati hoti—	36	
PA_kd_1:36.6.3	imehi kho, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.7.1	Pañcahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.7.2	Saddho hoti, hirimā hoti, ottappī hoti, āraddhavīriyo hoti, upaṭṭhitassati hoti—	36	
PA_kd_1:36.7.3	imehi kho, bhikkhave, pañcahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.8.1	Aparehipi, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.8.2	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti, appassuto hoti, duppañño hoti—	36	
PA_kd_1:36.8.3	imehi kho, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.9.1	Pañcahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.9.2	Na adhisīle sīlavipanno hoti, na ajjhācāre ācāravipanno hoti, na atidiṭṭhiyā diṭṭhivipanno hoti, bahussuto hoti, paññavā hoti—	36	
PA_kd_1:36.9.3	imehi kho, bhikkhave, pañcahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.10.1	Aparehipi, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.10.2_0	Na paṭibalo hoti antevāsiṁ vā saddhivihāriṁ vā gilānaṁ upaṭṭhātuṁ vā upaṭṭhāpetuṁ	36	
PA_kd_1:36.10.2_1	vā, anabhirataṁ vūpakāsetuṁ vā vūpakāsāpetuṁ vā, uppannaṁ kukkuccaṁ dhammato vinodetuṁ	36	
PA_kd_1:36.10.2_2	āpattiṁ na jānāti, āpattiyā vuṭṭhānaṁ na jānāti—	36	
PA_kd_1:36.10.3	imehi kho, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.11.1	Pañcahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.11.2_0	Paṭibalo hoti antevāsiṁ vā saddhivihāriṁ vā gilānaṁ upaṭṭhātuṁ vā upaṭṭhāpetuṁ vā,	36	
PA_kd_1:36.11.2_1	anabhirataṁ vūpakāsetuṁ vā vūpakāsāpetuṁ vā, uppannaṁ kukkuccaṁ dhammato vinodetuṁ	36	
PA_kd_1:36.11.2_2	āpattiṁ jānāti, āpattiyā vuṭṭhānaṁ jānāti—	36	
PA_kd_1:36.11.3	imehi kho, bhikkhave, pañcahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.12.1	Aparehipi, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.12.2_0	Na paṭibalo hoti antevāsiṁ vā saddhivihāriṁ vā abhisamācārikāya sikkhāya sikkhāpetuṁ,	36	
PA_kd_1:36.12.2_1	ādibrahmacariyakāya sikkhāya vinetuṁ, abhidhamme vinetuṁ, abhivinaye vinetuṁ, uppannaṁ	36	
PA_kd_1:36.12.2_2	diṭṭhigataṁ dhammato vivecetuṁ—	36	
PA_kd_1:36.12.3	imehi kho, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.13.1	Pañcahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.13.2_0	Paṭibalo hoti antevāsiṁ vā saddhivihāriṁ vā abhisamācārikāya sikkhāya sikkhāpetuṁ,	36	
PA_kd_1:36.13.2_1	ādibrahmacariyakāya sikkhāya vinetuṁ, abhidhamme vinetuṁ, abhivinaye vinetuṁ, uppannaṁ	36	
PA_kd_1:36.13.2_2	diṭṭhigataṁ dhammato vivecetuṁ—	36	
PA_kd_1:36.13.3	imehi kho, bhikkhave, pañcahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.14.1	Aparehipi, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.14.2_0	Āpattiṁ na jānāti, anāpattiṁ na jānāti, lahukaṁ āpattiṁ na jānāti, garukaṁ āpattiṁ	36	
PA_kd_1:36.14.2_1	na jānāti, ubhayāni kho panassa pātimokkhāni vitthārena na svāgatāni honti na suvibhattāni	36	
PA_kd_1:36.14.2_2	na suppavattīni na suvinicchitāni suttaso anubyañjanaso—	36	
PA_kd_1:36.14.3	imehi kho, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.15.1	Pañcahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.15.2_0	Āpattiṁ jānāti, anāpattiṁ jānāti, lahukaṁ āpattiṁ jānāti, garukaṁ āpattiṁ jānāti,	36	
PA_kd_1:36.15.2_1	ubhayāni kho panassa pātimokkhāni vitthārena svāgatāni honti suvibhattāni suppavattīni	36	
PA_kd_1:36.15.2_2	suvinicchitāni suttaso anubyañjanaso—	36	
PA_kd_1:36.15.3	imehi kho, bhikkhave, pañcahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.16.1	Aparehipi, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.16.2	Āpattiṁ na jānāti, anāpattiṁ na jānāti, lahukaṁ āpattiṁ na jānāti, garukaṁ āpattiṁ na jānāti, ūnadasavasso hoti—	36	
PA_kd_1:36.16.3	imehi kho, bhikkhave, pañcahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	36	
PA_kd_1:36.17.1	Pañcahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	36	
PA_kd_1:36.17.2	Āpattiṁ jānāti, anāpattiṁ jānāti, lahukaṁ āpattiṁ jānāti, garukaṁ āpattiṁ jānāti, dasavasso vā hoti atirekadasavasso vā—	36	
PA_kd_1:36.17.3	imehi kho, bhikkhave, pañcahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo”ti.	36	
PA_kd_1:36.17.4	Upasampādetabbapañcakasoḷasavāro niṭṭhito.	36	
PA_kd_1:37.1.0	24. Upasampādetabbachakka	37	
PA_kd_1:37.1.1	“Chahi, bhikkhave, aṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.1.2_0	Na asekkhena sīlakkhandhena samannāgato hoti, na asekkhena samādhikkhandhena samannāgato	37	
PA_kd_1:37.1.2_1	hoti, na asekkhena paññākkhandhena samannāgato hoti, na asekkhena vimuttikkhandhena	37	
PA_kd_1:37.1.2_2	samannāgato hoti, na asekkhena vimuttiñāṇadassanakkhandhena samannāgato hoti, ūnadasavasso hoti—	37	
PA_kd_1:37.1.3	imehi kho, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.2.1	Chahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.2.2_0	Asekkhena sīlakkhandhena samannāgato hoti, asekkhena samādhikkhandhena samannāgato	37	
PA_kd_1:37.2.2_1	hoti, asekkhena paññākkhandhena samannāgato hoti, asekkhena vimuttikkhandhena samannāgato	37	
PA_kd_1:37.2.2_2	hoti, asekkhena vimuttiñāṇadassanakkhandhena samannāgato hoti, dasavasso vā hoti	37	
PA_kd_1:37.2.2_3	atirekadasavasso vā—	37	
PA_kd_1:37.2.3	imehi kho, bhikkhave, chahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.3.1	Aparehipi, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.3.2	Attanā na asekkhena sīlakkhandhena samannāgato hoti, na paraṁ asekkhe sīlakkhandhe samādapetā;	37	
PA_kd_1:37.3.3	attanā na asekkhena samādhikkhandhena samannāgato hoti, na paraṁ asekkhe samādhikkhandhe samādapetā;	37	
PA_kd_1:37.3.4	attanā na asekkhena paññākkhandhena samannāgato hoti, na paraṁ asekkhe paññākkhandhe samādapetā;	37	
PA_kd_1:37.3.5	attanā na asekkhena vimuttikkhandhena samannāgato hoti, na paraṁ asekkhe vimuttikkhandhe samādapetā;	37	
PA_kd_1:37.3.6	attanā na asekkhena vimuttiñāṇadassanakkhandhena samannāgato hoti, na paraṁ asekkhe vimuttiñāṇadassanakkhandhe samādapetā;	37	
PA_kd_1:37.3.7	ūnadasavasso hoti—	37	
PA_kd_1:37.3.8	imehi kho, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.4.1	Chahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.4.2_0	Attanā asekkhena sīlakkhandhena samannāgato hoti, paraṁ asekkhe sīlakkhandhe samādapetā	37	
PA_kd_1:37.4.2_1	attanā asekkhena samādhikkhandhena samannāgato hoti, paraṁ asekkhe samādhikkhandhe samādapetā.	37	
PA_kd_1:37.4.3	Attanā asekkhena paññākkhandhena samannāgato hoti, paraṁ asekkhe paññākkhandhe samādapetā.	37	
PA_kd_1:37.4.4	Attanā asekkhena vimuttikkhandhena samannāgato hoti, paraṁ asekkhe vimuttikkhandhe samādapetā.	37	
PA_kd_1:37.4.5	Attanā asekkhena vimuttiñāṇadassanakkhandhena samannāgato hoti, paraṁ asekkhe vimuttiñāṇadassanakkhandhe samādapetā;	37	
PA_kd_1:37.4.6	dasavasso vā hoti atirekadasavasso vā—	37	
PA_kd_1:37.4.7	imehi kho, bhikkhave, chahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.5.1	Aparehipi, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.5.2	Assaddho hoti, ahiriko hoti, anottappī hoti, kusīto hoti, muṭṭhassati hoti, ūnadasavasso hoti—	37	
PA_kd_1:37.5.3	imehi kho, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.6.1	Chahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.6.2	Saddho hoti, hirimā hoti, ottappī hoti, āraddhavīriyo hoti, upaṭṭhitassati hoti, dasavasso vā hoti atirekadasavasso vā—	37	
PA_kd_1:37.6.3	imehi kho, bhikkhave, chahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.7.1	Aparehipi, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.7.2	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti, appassuto hoti, duppañño hoti, ūnadasavasso hoti—	37	
PA_kd_1:37.7.3	imehi kho, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.8.1	Chahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.8.2	Na adhisīle sīlavipanno hoti, na ajjhācāre ācāravipanno hoti, na atidiṭṭhiyā diṭṭhivipanno hoti, bahussuto hoti, paññavā hoti, dasavasso vā hoti atirekadasavasso vā—	37	
PA_kd_1:37.8.3	imehi kho, bhikkhave, chahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.9.1	Aparehipi, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.9.2_0	Na paṭibalo hoti antevāsiṁ vā saddhivihāriṁ vā gilānaṁ upaṭṭhātuṁ vā upaṭṭhāpetuṁ	37	
PA_kd_1:37.9.2_1	vā, anabhirataṁ vūpakāsetuṁ vā vūpakāsāpetuṁ vā, uppannaṁ kukkuccaṁ dhammato vinodetuṁ,	37	
PA_kd_1:37.9.2_2	āpattiṁ na jānāti, āpattiyā vuṭṭhānaṁ na jānāti, ūnadasavasso hoti—	37	
PA_kd_1:37.9.3	imehi kho, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.10.1	Chahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.10.2_0	Paṭibalo hoti antevāsiṁ vā saddhivihāriṁ vā gilānaṁ upaṭṭhātuṁ vā upaṭṭhāpetuṁ vā,	37	
PA_kd_1:37.10.2_1	anabhirataṁ vūpakāsetuṁ vā vūpakāsāpetuṁ vā, uppannaṁ kukkuccaṁ dhammato vinodetuṁ,	37	
PA_kd_1:37.10.2_2	āpattiṁ jānāti, āpattiyā vuṭṭhānaṁ jānāti, dasavasso vā hoti atirekadasavasso vā—	37	
PA_kd_1:37.10.3	imehi kho, bhikkhave, chahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.11.1	Aparehipi, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.11.2_0	Na paṭibalo hoti antevāsiṁ vā saddhivihāriṁ vā abhisamācārikāya sikkhāya sikkhāpetuṁ,	37	
PA_kd_1:37.11.2_1	ādibrahmacariyakāya sikkhāya vinetuṁ, abhidhamme vinetuṁ, abhivinaye vinetuṁ, uppannaṁ	37	
PA_kd_1:37.11.2_2	diṭṭhigataṁ dhammato vivecetuṁ, ūnadasavasso hoti—	37	
PA_kd_1:37.11.3	imehi kho, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.12.1	Chahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.12.2_0	Paṭibalo hoti antevāsiṁ vā saddhivihāriṁ vā abhisamācārikāya sikkhāya sikkhāpetuṁ	37	
PA_kd_1:37.12.2_1	ādibrahmacariyakāya sikkhāya vinetuṁ, abhidhamme vinetuṁ, abhivinaye vinetuṁ, uppannaṁ	37	
PA_kd_1:37.12.2_2	diṭṭhigataṁ dhammato vivecetuṁ, dasavasso vā hoti atirekadasavasso vā—	37	
PA_kd_1:37.12.3	imehi kho, bhikkhave, chahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.13.1	Aparehipi, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.13.2_0	Āpattiṁ na jānāti, anāpattiṁ na jānāti, lahukaṁ āpattiṁ na jānāti, garukaṁ āpattiṁ	37	
PA_kd_1:37.13.2_1	na jānāti, ubhayāni kho panassa pātimokkhāni vitthārena na svāgatāni honti na suvibhattāni	37	
PA_kd_1:37.13.2_2	na suppavattīni na suvinicchitāni suttaso anubyañjanaso, ūnadasavasso hoti—	37	
PA_kd_1:37.13.3	imehi kho, bhikkhave, chahaṅgehi samannāgatena bhikkhunā na upasampādetabbaṁ, na nissayo dātabbo, na sāmaṇero upaṭṭhāpetabbo.	37	
PA_kd_1:37.14.1	Chahi, bhikkhave, aṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo.	37	
PA_kd_1:37.14.2_0	Āpattiṁ jānāti, anāpattiṁ jānāti, lahukaṁ āpattiṁ jānāti, garukaṁ āpattiṁ jānāti,	37	
PA_kd_1:37.14.2_1	ubhayāni kho panassa pātimokkhāni vitthārena svāgatāni honti suvibhattāni suppavattīni	37	
PA_kd_1:37.14.2_2	suvinicchitāni suttaso anubyañjanaso, dasavasso vā hoti atirekadasavasso vā—	37	
PA_kd_1:37.14.3	imehi kho, bhikkhave, chahaṅgehi samannāgatena bhikkhunā upasampādetabbaṁ, nissayo dātabbo, sāmaṇero upaṭṭhāpetabbo”ti.	37	
PA_kd_1:37.14.4	Upasampādetabbachakkacuddasavāro niṭṭhito.	37	
PA_kd_1:38.1.0	25. Aññatitthiyapubbakathā	38	
PA_kd_1:38.1.1	Tena kho pana samayena yo so aññatitthiyapubbo upajjhāyena sahadhammikaṁ vuccamāno upajjhāyassa vādaṁ āropetvā taṁyeva titthāyatanaṁ saṅkami.	38	
PA_kd_1:38.1.2	So puna paccāgantvā bhikkhū upasampadaṁ yāci.	38	
PA_kd_1:38.1.3	Bhikkhū bhagavato etamatthaṁ ārocesuṁ.	38	
PA_kd_1:38.1.4	“Yo so, bhikkhave, aññatitthiyapubbo upajjhāyena sahadhammikaṁ vuccamāno upajjhāyassa vādaṁ āropetvā taṁyeva titthāyatanaṁ saṅkanto, so āgato na upasampādetabbo.	38	
PA_kd_1:38.1.5	Yo so, bhikkhave, aññopi aññatitthiyapubbo imasmiṁ dhammavinaye ākaṅkhati pabbajjaṁ, ākaṅkhati upasampadaṁ, tassa cattāro māse parivāso dātabbo.	38	
PA_kd_1:38.2.1	Evañca pana, bhikkhave, dātabbo—	38	
PA_kd_1:38.2.2_0	paṭhamaṁ kesamassuṁ ohārāpetvā kāsāyāni vatthāni acchādāpetvā ekaṁsaṁ uttarāsaṅgaṁ	38	
PA_kd_1:38.2.2_1	kārāpetvā bhikkhūnaṁ pāde vandāpetvā ukkuṭikaṁ nisīdāpetvā añjaliṁ paggaṇhāpetvā	38	
PA_kd_1:38.2.2_2	‘evaṁ vadehī’ti vattabbo—	38	
PA_kd_1:38.2.3	‘Buddhaṁ saraṇaṁ gacchāmi,	38	
PA_kd_1:38.2.4	Dhammaṁ saraṇaṁ gacchāmi,	38	
PA_kd_1:38.2.5	Saṅghaṁ saraṇaṁ gacchāmi.	38	
PA_kd_1:38.2.6	Dutiyampi buddhaṁ saraṇaṁ gacchāmi,	38	
PA_kd_1:38.2.7	Dutiyampi dhammaṁ saraṇaṁ gacchāmi,	38	
PA_kd_1:38.2.8	Dutiyampi saṅghaṁ saraṇaṁ gacchāmi.	38	
PA_kd_1:38.2.9	Tatiyampi buddhaṁ saraṇaṁ gacchāmi,	38	
PA_kd_1:38.2.10	Tatiyampi dhammaṁ saraṇaṁ gacchāmi,	38	
PA_kd_1:38.2.11	Tatiyampi saṅghaṁ saraṇaṁ gacchāmī’ti.	38	
PA_kd_1:38.3.1	Tena, bhikkhave, aññatitthiyapubbena saṅghaṁ upasaṅkamitvā ekaṁsaṁ uttarāsaṅgaṁ karitvā bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	38	
PA_kd_1:38.3.2	‘ahaṁ, bhante, aññatitthiyapubbo imasmiṁ dhammavinaye ākaṅkhāmi upasampadaṁ.	38	
PA_kd_1:38.3.3	Sohaṁ, bhante, saṅghaṁ cattāro māse parivāsaṁ yācāmī’ti.	38	
PA_kd_1:38.3.4	Dutiyampi yācitabbo.	38	
PA_kd_1:38.3.5	Tatiyampi yācitabbo.	38	
PA_kd_1:38.3.6	Byattena bhikkhunā paṭibalena saṅgho ñāpetabbo—	38	
PA_kd_1:38.3.7	‘Suṇātu me, bhante, saṅgho.	38	
PA_kd_1:38.3.8	Ayaṁ itthannāmo aññatitthiyapubbo imasmiṁ dhammavinaye ākaṅkhati upasampadaṁ.	38	
PA_kd_1:38.3.9	So saṅghaṁ cattāro māse parivāsaṁ yācati.	38	
PA_kd_1:38.3.10	Yadi saṅghassa pattakallaṁ saṅgho itthannāmassa aññatitthiyapubbassa cattāro māse parivāsaṁ dadeyya.	38	
PA_kd_1:38.3.11	Esā ñatti.	38	
PA_kd_1:38.4.1	Suṇātu me, bhante, saṅgho.	38	
PA_kd_1:38.4.2	Ayaṁ itthannāmo aññatitthiyapubbo imasmiṁ dhammavinaye ākaṅkhati upasampadaṁ.	38	
PA_kd_1:38.4.3	So saṅghaṁ cattāro māse parivāsaṁ yācati.	38	
PA_kd_1:38.4.4	Saṅgho itthannāmassa aññatitthiyapubbassa cattāro māse parivāsaṁ deti.	38	
PA_kd_1:38.4.5	Yassāyasmato khamati itthannāmassa aññatitthiyapubbassa cattāro māse parivāsassa dānaṁ, so tuṇhassa;	38	
PA_kd_1:38.4.6	yassa nakkhamati, so bhāseyya.	38	
PA_kd_1:38.4.7	Dinno saṅghena itthannāmassa aññatitthiyapubbassa cattāro māse parivāso.	38	
PA_kd_1:38.4.8	Khamati saṅghassa, tasmā tuṇhī, evametaṁ dhārayāmī’ti.	38	
PA_kd_1:38.5.1	Evaṁ kho, bhikkhave, aññatitthiyapubbo ārādhako hoti, evaṁ anārādhako.	38	
PA_kd_1:38.5.2	Kathañca, bhikkhave, aññatitthiyapubbo anārādhako hoti?	38	
PA_kd_1:38.5.3	Idha, bhikkhave, aññatitthiyapubbo atikālena gāmaṁ pavisati, atidivā paṭikkamati.	38	
PA_kd_1:38.5.4	Evampi, bhikkhave, aññatitthiyapubbo anārādhako hoti.	38	
PA_kd_1:38.5.5	Puna caparaṁ, bhikkhave, aññatitthiyapubbo vesiyāgocaro vā hoti, vidhavāgocaro vā hoti, thullakumārikāgocaro vā hoti, paṇḍakagocaro vā hoti, bhikkhunigocaro vā hoti.	38	
PA_kd_1:38.5.6	Evampi, bhikkhave, aññatitthiyapubbo anārādhako hoti.	38	
PA_kd_1:38.6.1_0	Puna caparaṁ, bhikkhave, aññatitthiyapubbo yāni tāni sabrahmacārīnaṁ uccāvacāni karaṇīyāni,	38	
PA_kd_1:38.6.1_1	tattha na dakkho hoti, na analaso, na tatrupāyāya vīmaṁsāya samannāgato, na alaṁ	38	
PA_kd_1:38.6.1_2	kātuṁ, na alaṁ saṁvidhātuṁ.	38	
PA_kd_1:38.6.2	Evampi, bhikkhave, aññatitthiyapubbo anārādhako hoti.	38	
PA_kd_1:38.6.3	Puna caparaṁ, bhikkhave, aññatitthiyapubbo na tibbacchando hoti uddese, paripucchāya, adhisīle, adhicitte, adhipaññāya.	38	
PA_kd_1:38.6.4	Evampi, bhikkhave, aññatitthiyapubbo anārādhako hoti.	38	
PA_kd_1:38.7.1_0	Puna caparaṁ, bhikkhave, aññatitthiyapubbo yassa titthāyatanā saṅkanto hoti, tassa	38	
PA_kd_1:38.7.1_1	satthuno tassa diṭṭhiyā tassa khantiyā tassa ruciyā tassa ādāyassa avaṇṇe bhaññamāne	38	
PA_kd_1:38.7.1_2	kupito hoti anattamano anabhiraddho, buddhassa vā dhammassa vā saṅghassa vā avaṇṇe	38	
PA_kd_1:38.7.1_3	bhaññamāne attamano hoti udaggo abhiraddho.	38	
PA_kd_1:38.7.2_0	Yassa vā pana titthāyatanā saṅkanto hoti, tassa satthuno tassa diṭṭhiyā tassa khantiyā	38	
PA_kd_1:38.7.2_1	tassa ruciyā tassa ādāyassa vaṇṇe bhaññamāne attamano hoti udaggo abhiraddho, buddhassa	38	
PA_kd_1:38.7.2_2	vā dhammassa vā saṅghassa vā vaṇṇe bhaññamāne kupito hoti anattamano anabhiraddho.	38	
PA_kd_1:38.7.3	Idaṁ, bhikkhave, saṅghātanikaṁ aññatitthiyapubbassa anārādhanīyasmiṁ.	38	
PA_kd_1:38.7.4	Evampi kho, bhikkhave, aññatitthiyapubbo anārādhako hoti.	38	
PA_kd_1:38.7.5	Evaṁ anārādhako kho, bhikkhave, aññatitthiyapubbo āgato na upasampādetabbo.	38	
PA_kd_1:38.8.1	Kathañca, bhikkhave, aññatitthiyapubbo ārādhako hoti?	38	
PA_kd_1:38.8.2	Idha, bhikkhave, aññatitthiyapubbo nātikālena gāmaṁ pavisati nātidivā paṭikkamati.	38	
PA_kd_1:38.8.3	Evampi, bhikkhave, aññatitthiyapubbo ārādhako hoti.	38	
PA_kd_1:38.8.4	Puna caparaṁ, bhikkhave, aññatitthiyapubbo na vesiyāgocaro hoti, na vidhavāgocaro hoti, na thullakumārikāgocaro hoti, na paṇḍakagocaro hoti, na bhikkhunigocaro hoti.	38	
PA_kd_1:38.8.5	Evampi, bhikkhave, aññatitthiyapubbo ārādhako hoti.	38	
PA_kd_1:38.9.1_0	Puna caparaṁ, bhikkhave, aññatitthiyapubbo yāni tāni sabrahmacārīnaṁ uccāvacāni karaṇīyāni,	38	
PA_kd_1:38.9.1_1	tattha dakkho hoti, analaso, tatrupāyāya vīmaṁsāya samannāgato, alaṁ kātuṁ, alaṁ saṁvidhātuṁ.	38	
PA_kd_1:38.9.2	Evampi, bhikkhave, aññatitthiyapubbo ārādhako hoti.	38	
PA_kd_1:38.9.3	Puna caparaṁ, bhikkhave, aññatitthiyapubbo tibbacchando hoti uddese, paripucchāya, adhisīle, adhicitte, adhipaññāya.	38	
PA_kd_1:38.9.4	Evampi, bhikkhave, aññatitthiyapubbo ārādhako hoti.	38	
PA_kd_1:38.10.1_0	Puna caparaṁ, bhikkhave, aññatitthiyapubbo yassa titthāyatanā saṅkanto hoti, tassa	38	
PA_kd_1:38.10.1_1	satthuno tassa diṭṭhiyā tassa khantiyā tassa ruciyā tassa ādāyassa avaṇṇe bhaññamāne	38	
PA_kd_1:38.10.1_2	attamano hoti udaggo abhiraddho, buddhassa vā dhammassa vā saṅghassa vā avaṇṇe bhaññamāne	38	
PA_kd_1:38.10.1_3	kupito hoti anattamano anabhiraddho.	38	
PA_kd_1:38.10.2_0	Yassa vā pana titthāyatanā saṅkanto hoti, tassa satthuno tassa diṭṭhiyā tassa khantiyā	38	
PA_kd_1:38.10.2_1	tassa ruciyā tassa ādāyassa vaṇṇe bhaññamāne kupito hoti anattamano anabhiraddho,	38	
PA_kd_1:38.10.2_2	buddhassa vā dhammassa vā saṅghassa vā vaṇṇe bhaññamāne attamano hoti udaggo abhiraddho.	38	
PA_kd_1:38.10.3	Idaṁ, bhikkhave, saṅghātanikaṁ aññatitthiyapubbassa ārādhanīyasmiṁ.	38	
PA_kd_1:38.10.4	Evampi kho, bhikkhave, aññatitthiyapubbo ārādhako hoti.	38	
PA_kd_1:38.10.5	Evaṁ ārādhako kho, bhikkhave, aññatitthiyapubbo āgato upasampādetabbo.	38	
PA_kd_1:38.11.1	Sace, bhikkhave, aññatitthiyapubbo naggo āgacchati, upajjhāyamūlakaṁ cīvaraṁ pariyesitabbaṁ.	38	
PA_kd_1:38.11.2	Sace acchinnakeso āgacchati, saṅgho apaloketabbo bhaṇḍukammāya.	38	
PA_kd_1:38.11.3	Ye te, bhikkhave, aggikā jaṭilakā, te āgatā upasampādetabbā, na tesaṁ parivāso dātabbo.	38	
PA_kd_1:38.11.4	Taṁ kissa hetu?	38	
PA_kd_1:38.11.5	Kammavādino ete, bhikkhave, kiriyavādino.	38	
PA_kd_1:38.11.6	Sace, bhikkhave, jātiyā sākiyo aññatitthiyapubbo āgacchati, so āgato upasampādetabbo, na tassa parivāso dātabbo.	38	
PA_kd_1:38.11.7	Imāhaṁ, bhikkhave, ñātīnaṁ āveṇikaṁ parihāraṁ dammī”ti.	38	
PA_kd_1:38.11.8	Aññatitthiyapubbakathā niṭṭhitā.	38	
PA_kd_1:38.11.9	Sattamo bhāṇavāro.	38	
PA_kd_1:39.1.0	26. Pañcābādhavatthu	39	
PA_kd_1:39.1.1	Tena kho pana samayena magadhesu pañca ābādhā ussannā honti—	39	
PA_kd_1:39.1.2	kuṭṭhaṁ, gaṇḍo, kilāso, soso, apamāro.	39	
PA_kd_1:39.1.3	Manussā pañcahi ābādhehi phuṭṭhā jīvakaṁ komārabhaccaṁ upasaṅkamitvā evaṁ vadanti—	39	
PA_kd_1:39.1.4	“sādhu no, ācariya, tikicchāhī”ti.	39	
PA_kd_1:39.1.5	“Ahaṁ khvayyo, bahukicco bahukaraṇīyo;	39	
PA_kd_1:39.1.6	rājā ca me māgadho seniyo bimbisāro upaṭṭhātabbo itthāgārañca buddhappamukho ca bhikkhusaṅgho;	39	
PA_kd_1:39.1.7	nāhaṁ sakkomi tikicchitun”ti.	39	
PA_kd_1:39.1.8	“Sabbaṁ sāpateyyañca te, ācariya, hotu;	39	
PA_kd_1:39.1.9	mayañca te dāsā;	39	
PA_kd_1:39.1.10	sādhu, no, ācariya, tikicchāhī”ti.	39	
PA_kd_1:39.2.1	“Ahaṁ khvayyo, bahukicco bahukaraṇīyo rājā ca me māgadho seniyo bimbisāro upaṭṭhātabbo itthāgārañca buddhappamukho ca bhikkhusaṅgho;	39	
PA_kd_1:39.2.2	nāhaṁ sakkomi tikicchitun”ti.	39	
PA_kd_1:39.2.3	Atha kho tesaṁ manussānaṁ etadahosi—	39	
PA_kd_1:39.2.4	“ime kho samaṇā sakyaputtiyā sukhasīlā sukhasamācārā, subhojanāni bhuñjitvā nivātesu sayanesu sayanti.	39	
PA_kd_1:39.2.5	Yannūna mayaṁ samaṇesu sakyaputtiyesu pabbajeyyāma.	39	
PA_kd_1:39.2.6	Tattha bhikkhū ceva upaṭṭhahissanti, jīvako ca komārabhacco tikicchissatī”ti.	39	
PA_kd_1:39.2.7	Atha kho te manussā bhikkhū upasaṅkamitvā pabbajjaṁ yāciṁsu.	39	
PA_kd_1:39.2.8	Te bhikkhū pabbājesuṁ, upasampādesuṁ.	39	
PA_kd_1:39.2.9	Te bhikkhū ceva upaṭṭhahiṁsu jīvako ca komārabhacco tikicchi.	39	
PA_kd_1:39.3.1	Tena kho pana samayena bhikkhū bahū gilāne bhikkhū upaṭṭhahantā yācanabahulā viññattibahulā viharanti—	39	
PA_kd_1:39.3.2	“gilānabhattaṁ detha, gilānupaṭṭhākabhattaṁ detha, gilānabhesajjaṁ dethā”ti.	39	
PA_kd_1:39.3.3	Jīvakopi komārabhacco bahū gilāne bhikkhū tikicchanto aññataraṁ rājakiccaṁ parihāpesi.	39	
PA_kd_1:39.4.1	Aññataropi puriso pañcahi ābādhehi phuṭṭho jīvakaṁ komārabhaccaṁ upasaṅkamitvā etadavoca—	39	
PA_kd_1:39.4.2	“sādhu maṁ, ācariya, tikicchāhī”ti.	39	
PA_kd_1:39.4.3	“Ahaṁ khvayyo, bahukicco, bahukaraṇīyo, rājā ca me māgadho seniyo bimbisāro upaṭṭhātabbo itthāgārañca buddhappamukho ca bhikkhusaṅgho;	39	
PA_kd_1:39.4.4	nāhaṁ sakkomi tikicchitun”ti.	39	
PA_kd_1:39.4.5	“Sabbaṁ sāpateyyañca te, ācariya, hotu, ahañca te dāso;	39	
PA_kd_1:39.4.6	sādhu maṁ, ācariya, tikicchāhī”ti.	39	
PA_kd_1:39.4.7	“Ahaṁ khvayyo, bahukicco bahukaraṇīyo, rājā ca me māgadho seniyo bimbisāro upaṭṭhātabbo itthāgārañca buddhappamukho ca bhikkhusaṅgho, nāhaṁ sakkomi tikicchitun”ti.	39	
PA_kd_1:39.5.1	Atha kho tassa purisassa etadahosi—	39	
PA_kd_1:39.5.2	“ime kho samaṇā sakyaputtiyā sukhasīlā sukhasamācārā, subhojanāni bhuñjitvā nivātesu sayanesu sayanti.	39	
PA_kd_1:39.5.3	Yannūnāhaṁ samaṇesu sakyaputtiyesu pabbajeyyaṁ.	39	
PA_kd_1:39.5.4	Tattha bhikkhū ceva upaṭṭhahissanti, jīvako ca komārabhacco tikicchissati.	39	
PA_kd_1:39.5.5	Somhi arogo vibbhamissāmī”ti.	39	
PA_kd_1:39.5.6	Atha kho so puriso bhikkhu upasaṅkamitvā pabbajjaṁ yāci.	39	
PA_kd_1:39.5.7	Taṁ bhikkhū pabbājesuṁ, upasampādesuṁ.	39	
PA_kd_1:39.5.8	Taṁ bhikkhū ceva upaṭṭhahiṁsu, jīvako ca komārabhacco tikicchi.	39	
PA_kd_1:39.5.9	So arogo vibbhami.	39	
PA_kd_1:39.5.10	Addasā kho jīvako komārabhacco taṁ purisaṁ vibbhantaṁ, disvāna taṁ purisaṁ etadavoca—	39	
PA_kd_1:39.5.11	“nanu tvaṁ, ayyo, bhikkhūsu pabbajito ahosī”ti?	39	
PA_kd_1:39.5.12	“Evaṁ, ācariyā”ti.	39	
PA_kd_1:39.5.13	“Kissa pana tvaṁ, ayyo, evarūpamakāsī”ti?	39	
PA_kd_1:39.5.14	Atha kho so puriso jīvakassa komārabhaccassa etamatthaṁ ārocesi.	39	
PA_kd_1:39.6.1	Jīvako komārabhacco ujjhāyati khiyyati vipāceti—	39	
PA_kd_1:39.6.2	“kathañhi nāma bhadantā pañcahi ābādhehi phuṭṭhaṁ pabbājessantī”ti.	39	
PA_kd_1:39.6.3	Atha kho jīvako komārabhacco yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	39	
PA_kd_1:39.6.4	Ekamantaṁ nisinno kho jīvako komārabhacco bhagavantaṁ etadavoca—	39	
PA_kd_1:39.6.5	“sādhu, bhante, ayyā pañcahi ābādhehi phuṭṭhaṁ na pabbājeyyun”ti.	39	
PA_kd_1:39.7.1	Atha kho bhagavā jīvakaṁ komārabhaccaṁ dhammiyā kathāya sandassesi samādapesi samuttejesi sampahaṁsesi.	39	
PA_kd_1:39.7.2	Atha kho jīvako komārabhacco bhagavatā dhammiyā kathāya sandassito samādapito samuttejito sampahaṁsito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	39	
PA_kd_1:39.7.3	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	39	
PA_kd_1:39.7.4	“na, bhikkhave, pañcahi ābādhehi phuṭṭho pabbājetabbo.	39	
PA_kd_1:39.7.5	Yo pabbājeyya, āpatti dukkaṭassā”ti.	39	
PA_kd_1:40.1.0	27. Rājabhaṭavatthu	40	
PA_kd_1:40.1.1	Tena kho pana samayena rañño māgadhassa seniyassa bimbisārassa paccanto kupito hoti.	40	
PA_kd_1:40.1.2	Atha kho rājā māgadho seniyo bimbisāro senānāyake mahāmatte āṇāpesi—	40	
PA_kd_1:40.1.3	“gacchatha, bhaṇe, paccantaṁ uccinathā”ti.	40	
PA_kd_1:40.1.4	“Evaṁ, devā”ti kho senānāyakā mahāmattā rañño māgadhassa seniyassa bimbisārassa paccassosuṁ.	40	
PA_kd_1:40.2.1	Atha kho abhiññātānaṁ abhiññātānaṁ yodhānaṁ etadahosi—	40	
PA_kd_1:40.2.2	“mayaṁ kho yuddhābhinandino gacchantā pāpañca karoma, bahuñca apuññaṁ pasavāma.	40	
PA_kd_1:40.2.3	Kena nu kho mayaṁ upāyena pāpā ca virameyyāma kalyāṇañca kareyyāmā”ti?	40	
PA_kd_1:40.2.4	Atha kho tesaṁ yodhānaṁ etadahosi—	40	
PA_kd_1:40.2.5	“ime kho samaṇā sakyaputtiyā dhammacārino samacārino brahmacārino saccavādino sīlavanto kalyāṇadhammā.	40	
PA_kd_1:40.2.6	Sace kho mayaṁ samaṇesu sakyaputtiyesu pabbajeyyāma, evaṁ mayaṁ pāpā ca virameyyāma kalyāṇañca kareyyāmā”ti.	40	
PA_kd_1:40.2.7	Atha kho te yodhā bhikkhū upasaṅkamitvā pabbajjaṁ yāciṁsu.	40	
PA_kd_1:40.2.8	Te bhikkhū pabbājesuṁ, upasampādesuṁ.	40	
PA_kd_1:40.3.1	Senānāyakā mahāmattā rājabhaṭe pucchiṁsu—	40	
PA_kd_1:40.3.2	“kiṁ nu kho, bhaṇe, itthannāmo ca itthannāmo ca yodhā na dissantī”ti?	40	
PA_kd_1:40.3.3	“Itthannāmo ca itthannāmo ca, sāmi, yodhā bhikkhūsu pabbajitā”ti.	40	
PA_kd_1:40.3.4	Senānāyakā mahāmattā ujjhāyanti khiyyanti vipācenti—	40	
PA_kd_1:40.3.5	“kathañhi nāma samaṇā sakyaputtiyā rājabhaṭaṁ pabbājessantī”ti.	40	
PA_kd_1:40.3.6	Senānāyakā mahāmattā rañño māgadhassa seniyassa bimbisārassa etamatthaṁ ārocesuṁ.	40	
PA_kd_1:40.3.7	Atha kho rājā māgadho seniyo bimbisāro vohārike mahāmatte pucchi—	40	
PA_kd_1:40.3.8	“yo, bhaṇe, rājabhaṭaṁ pabbājeti, kiṁ so pasavatī”ti?	40	
PA_kd_1:40.3.9	“Upajjhāyassa, deva, sīsaṁ chetabbaṁ, anussāvakassa jivhā uddharitabbā, gaṇassa upaḍḍhaphāsukā bhañjitabbā”ti.	40	
PA_kd_1:40.4.1	Atha kho rājā māgadho seniyo bimbisāro yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	40	
PA_kd_1:40.4.2	Ekamantaṁ nisinno kho rājā māgadho seniyo bimbisāro bhagavantaṁ etadavoca—	40	
PA_kd_1:40.4.3	“santi, bhante, rājāno assaddhā appasannā.	40	
PA_kd_1:40.4.4	Te appamattakenapi bhikkhū viheṭheyyuṁ.	40	
PA_kd_1:40.4.5	Sādhu, bhante, ayyā rājabhaṭaṁ na pabbājeyyun”ti.	40	
PA_kd_1:40.4.6	Atha kho bhagavā rājānaṁ māgadhaṁ seniyaṁ bimbisāraṁ dhammiyā kathāya sandassesi samādapesi samuttejesi sampahaṁsesi.	40	
PA_kd_1:40.4.7	Atha kho rājā māgadho seniyo bimbisāro bhagavatā dhammiyā kathāya sandassito samādapito samuttejito sampahaṁsito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	40	
PA_kd_1:40.4.8	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	40	
PA_kd_1:40.4.9	“na, bhikkhave, rājabhaṭo pabbājetabbo.	40	
PA_kd_1:40.4.10	Yo pabbājeyya, āpatti dukkaṭassā”ti.	40	
PA_kd_1:41.1.0	28. Aṅgulimālacoravatthu	41	
PA_kd_1:41.1.1	Tena kho pana samayena coro aṅgulimālo bhikkhūsu pabbajito hoti.	41	
PA_kd_1:41.1.2	Manussā passitvā ubbijjantipi, uttasantipi, palāyantipi, aññenapi gacchanti, aññenapi mukhaṁ karonti, dvārampi thakenti.	41	
PA_kd_1:41.1.3	Manussā ujjhāyanti khiyyanti vipācenti—	41	
PA_kd_1:41.1.4	“kathañhi nāma samaṇā sakyaputtiyā dhajabandhaṁ coraṁ pabbājessantī”ti.	41	
PA_kd_1:41.1.5	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	41	
PA_kd_1:41.1.6	Atha kho te bhikkhū bhagavato etamatthaṁ ārocesuṁ …pe…	41	
PA_kd_1:41.1.7	“na, bhikkhave, dhajabandho coro pabbājetabbo.	41	
PA_kd_1:41.1.8	Yo pabbājeyya, āpatti dukkaṭassā”ti.	41	
PA_kd_1:42.1.0	29. Kārabhedakacoravatthu	42	
PA_kd_1:42.1.1	Tena kho pana samayena raññā māgadhena seniyena bimbisārena anuññātaṁ hoti—	42	
PA_kd_1:42.1.2	“ye samaṇesu sakyaputtiyesu pabbajanti, na te labbhā kiñci kātuṁ;	42	
PA_kd_1:42.1.3	svākkhāto dhammo, carantu brahmacariyaṁ sammā dukkhassa antakiriyāyā”ti.	42	
PA_kd_1:42.1.4	Tena kho pana samayena aññataro puriso corikaṁ katvā kārāya baddho hoti.	42	
PA_kd_1:42.1.5	So kāraṁ bhinditvā palāyitvā bhikkhūsu pabbajito hoti.	42	
PA_kd_1:42.2.1	Manussā passitvā evamāhaṁsu—	42	
PA_kd_1:42.2.2	“ayaṁ so kārabhedako coro.	42	
PA_kd_1:42.2.3	Handa naṁ nemā”ti.	42	
PA_kd_1:42.2.4	Ekacce evamāhaṁsu—	42	
PA_kd_1:42.2.5	“māyyo, evaṁ avacuttha.	42	
PA_kd_1:42.2.6	Anuññātaṁ raññā māgadhena seniyena bimbisārena—	42	
PA_kd_1:42.2.7	‘ye samaṇesu sakyaputtiyesu pabbajanti, na te labbhā kiñci kātuṁ;	42	
PA_kd_1:42.2.8	svākkhāto dhammo, carantu brahmacariyaṁ sammā dukkhassa antakiriyāyā’”ti.	42	
PA_kd_1:42.2.9	Manussā ujjhāyanti khiyyanti vipācenti—	42	
PA_kd_1:42.2.10	“abhayūvarā ime samaṇā sakyaputtiyā, nayime labbhā kiñci kātuṁ.	42	
PA_kd_1:42.2.11	Kathañhi nāma samaṇā sakyaputtiyā kārabhedakaṁ coraṁ pabbājessantī”ti.	42	
PA_kd_1:42.2.12	Bhagavato etamatthaṁ ārocesuṁ.	42	
PA_kd_1:42.2.13	“Na, bhikkhave, kārabhedako coro pabbājetabbo.	42	
PA_kd_1:42.2.14	Yo pabbājeyya, āpatti dukkaṭassā”ti.	42	
PA_kd_1:43.1.0	30. Likhitakacoravatthu	43	
PA_kd_1:43.1.1	Tena kho pana samayena aññataro puriso corikaṁ katvā palāyitvā bhikkhūsu pabbajito hoti.	43	
PA_kd_1:43.1.2	So ca rañño antepure likhito hoti—	43	
PA_kd_1:43.1.3	yattha passati, tattha hantabboti.	43	
PA_kd_1:43.1.4	Manussā passitvā evamāhaṁsu—	43	
PA_kd_1:43.1.5	“ayaṁ so likhitako coro.	43	
PA_kd_1:43.1.6	Handa naṁ hanāmā”ti.	43	
PA_kd_1:43.1.7	Ekacce evamāhaṁsu—	43	
PA_kd_1:43.1.8	“māyyo, evaṁ avacuttha.	43	
PA_kd_1:43.1.9_0	Anuññātaṁ raññā māgadhena seniyena bimbisārena ‘ye samaṇesu sakyaputtiyesu pabbajanti,	43	
PA_kd_1:43.1.9_1	na te labbhā kiñci kātuṁ, svākkhāto dhammo, carantu brahmacariyaṁ sammā dukkhassa antakiriyāyā’”ti.	43	
PA_kd_1:43.1.10	Manussā ujjhāyanti khiyyanti vipācenti—	43	
PA_kd_1:43.1.11	“abhayūvarā ime samaṇā sakyaputtiyā, nayime labbhā kiñci kātuṁ.	43	
PA_kd_1:43.1.12	Kathañhi nāma samaṇā sakyaputtiyā likhitakaṁ coraṁ pabbājessantī”ti.	43	
PA_kd_1:43.1.13	Bhagavato etamatthaṁ ārocesuṁ.	43	
PA_kd_1:43.1.14	“Na, bhikkhave, likhitako coro pabbājetabbo.	43	
PA_kd_1:43.1.15	Yo pabbājeyya, āpatti dukkaṭassā”ti.	43	
PA_kd_1:44.1.0	31. Kasāhatavatthu	44	
PA_kd_1:44.1.1	Tena kho pana samayena aññataro puriso kasāhato katadaṇḍakammo bhikkhūsu pabbajito hoti.	44	
PA_kd_1:44.1.2	Manussā ujjhāyanti khiyyanti vipācenti—	44	
PA_kd_1:44.1.3	“kathañhi nāma samaṇā sakyaputtiyā kasāhataṁ katadaṇḍakammaṁ pabbājessantī”ti.	44	
PA_kd_1:44.1.4	Bhagavato etamatthaṁ ārocesuṁ.	44	
PA_kd_1:44.1.5	“Na, bhikkhave, kasāhato katadaṇḍakammo pabbājetabbo.	44	
PA_kd_1:44.1.6	Yo pabbājeyya, āpatti dukkaṭassā”ti.	44	
PA_kd_1:45.1.0	32. Lakkhaṇāhatavatthu	45	
PA_kd_1:45.1.1	Tena kho pana samayena aññataro puriso lakkhaṇāhato katadaṇḍakammo bhikkhūsu pabbajito hoti.	45	
PA_kd_1:45.1.2	Manussā ujjhāyanti khiyyanti vipācenti—	45	
PA_kd_1:45.1.3	“kathañhi nāma samaṇā sakyaputtiyā lakkhaṇāhataṁ katadaṇḍakammaṁ pabbājessantī”ti.	45	
PA_kd_1:45.1.4	Bhagavato etamatthaṁ ārocesuṁ.	45	
PA_kd_1:45.1.5	“Na, bhikkhave, lakkhaṇāhato katadaṇḍakammo pabbājetabbo.	45	
PA_kd_1:45.1.6	Yo pabbājeyya, āpatti dukkaṭassā”ti.	45	
PA_kd_1:46.1.0	33. Iṇāyikavatthu	46	
PA_kd_1:46.1.1	Tena kho pana samayena aññataro puriso iṇāyiko palāyitvā bhikkhūsu pabbajito hoti.	46	
PA_kd_1:46.1.2	Dhaniyā passitvā evamāhaṁsu—	46	
PA_kd_1:46.1.3	“ayaṁ so amhākaṁ iṇāyiko.	46	
PA_kd_1:46.1.4	Handa naṁ nemā”ti.	46	
PA_kd_1:46.1.5	Ekacce evamāhaṁsu—	46	
PA_kd_1:46.1.6	“māyyo, evaṁ avacuttha.	46	
PA_kd_1:46.1.7	Anuññātaṁ raññā māgadhena seniyena bimbisārena—	46	
PA_kd_1:46.1.8	‘ye samaṇesu sakyaputtiyesu pabbajanti, na te labbhā kiñci kātuṁ;	46	
PA_kd_1:46.1.9	svākkhāto dhammo, carantu brahmacariyaṁ sammā dukkhassa antakiriyāyā’”ti.	46	
PA_kd_1:46.1.10	Manussā ujjhāyanti khiyyanti vipācenti—	46	
PA_kd_1:46.1.11	“abhayūvarā ime samaṇā sakyaputtiyā.	46	
PA_kd_1:46.1.12	Nayime labbhā kiñci kātuṁ.	46	
PA_kd_1:46.1.13	Kathañhi nāma samaṇā sakyaputtiyā iṇāyikaṁ pabbājessantī”ti.	46	
PA_kd_1:46.1.14	Bhagavato etamatthaṁ ārocesuṁ.	46	
PA_kd_1:46.1.15	“Na, bhikkhave, iṇāyiko pabbājetabbo.	46	
PA_kd_1:46.1.16	Yo pabbājeyya, āpatti dukkaṭassā”ti.	46	
PA_kd_1:47.1.0	34. Dāsavatthu	47	
PA_kd_1:47.1.1	Tena kho pana samayena aññataro dāso palāyitvā bhikkhūsu pabbajito hoti.	47	
PA_kd_1:47.1.2	Ayyakā passitvā evamāhaṁsu—	47	
PA_kd_1:47.1.3	“ayaṁ so amhākaṁ dāso.	47	
PA_kd_1:47.1.4	Handa naṁ nemā”ti.	47	
PA_kd_1:47.1.5	Ekacce evamāhaṁsu—	47	
PA_kd_1:47.1.6_0	“māyyo, evaṁ avacuttha, anuññātaṁ raññā māgadhena seniyena bimbisārena ‘ye samaṇesu	47	
PA_kd_1:47.1.6_1	sakyaputtiyesu pabbajanti, na te labbhā kiñci kātuṁ, svākkhāto dhammo, carantu brahmacariyaṁ	47	
PA_kd_1:47.1.6_2	sammā dukkhassa antakiriyāyā’”ti.	47	
PA_kd_1:47.1.7	Manussā ujjhāyanti khiyyanti vipācenti—	47	
PA_kd_1:47.1.8	“abhayūvarā ime samaṇā sakyaputtiyā, nayime labbhā kiñci kātuṁ.	47	
PA_kd_1:47.1.9	Kathañhi nāma samaṇā sakyaputtiyā dāsaṁ pabbājessantī”ti.	47	
PA_kd_1:47.1.10	Bhagavato etamatthaṁ ārocesuṁ.	47	
PA_kd_1:47.1.11	“Na, bhikkhave, dāso pabbājetabbo.	47	
PA_kd_1:47.1.12	Yo pabbājeyya, āpatti dukkaṭassā”ti.	47	
PA_kd_1:48.1.0	35. Kammārabhaṇḍuvatthu	48	
PA_kd_1:48.1.1	Tena kho pana samayena aññataro kammārabhaṇḍu mātāpitūhi saddhiṁ bhaṇḍitvā ārāmaṁ gantvā bhikkhūsu pabbajito hoti.	48	
PA_kd_1:48.1.2	Atha kho tassa kammārabhaṇḍussa mātāpitaro taṁ kammārabhaṇḍuṁ vicinantā ārāmaṁ gantvā bhikkhū pucchiṁsu—	48	
PA_kd_1:48.1.3	“api, bhante, evarūpaṁ dārakaṁ passeyyāthā”ti?	48	
PA_kd_1:48.1.4	Bhikkhū ajānaṁyeva āhaṁsu—	48	
PA_kd_1:48.1.5	“na jānāmā”ti, apassaṁyeva āhaṁsu—	48	
PA_kd_1:48.1.6	“na passāmā”ti.	48	
PA_kd_1:48.2.1	Atha kho tassa kammārabhaṇḍussa mātāpitaro taṁ kammārabhaṇḍuṁ vicinantā bhikkhūsu pabbajitaṁ disvā ujjhāyanti khiyyanti vipācenti—	48	
PA_kd_1:48.2.2	“alajjino ime samaṇā sakyaputtiyā, dussīlā musāvādino.	48	
PA_kd_1:48.2.3	Jānaṁyeva āhaṁsu—‘na jānāmā’ti, passaṁyeva āhaṁsu—‘na passāmā’ti.	48	
PA_kd_1:48.2.4	Ayaṁ dārako bhikkhūsu pabbajito”ti.	48	
PA_kd_1:48.2.5	Assosuṁ kho bhikkhū tassa kammārabhaṇḍussa mātāpitūnaṁ ujjhāyantānaṁ khiyyantānaṁ vipācentānaṁ.	48	
PA_kd_1:48.2.6	Atha kho te bhikkhū bhagavato etamatthaṁ ārocesuṁ.	48	
PA_kd_1:48.2.7	“Anujānāmi, bhikkhave, saṅghaṁ apaloketuṁ bhaṇḍukammāyā”ti.	48	
PA_kd_1:49.1.0	36. Upālidārakavatthu	49	
PA_kd_1:49.1.1	Tena kho pana samayena rājagahe sattarasavaggiyā dārakā sahāyakā honti.	49	
PA_kd_1:49.1.2	Upālidārako tesaṁ pāmokkho hoti.	49	
PA_kd_1:49.1.3	Atha kho upālissa mātāpitūnaṁ etadahosi—	49	
PA_kd_1:49.1.4	“kena nu kho upāyena upāli amhākaṁ accayena sukhañca jīveyya, na ca kilameyyā”ti?	49	
PA_kd_1:49.1.5	Atha kho upālissa mātāpitūnaṁ etadahosi—	49	
PA_kd_1:49.1.6	“sace kho upāli lekhaṁ sikkheyya, evaṁ kho upāli amhākaṁ accayena sukhañca jīveyya, na ca kilameyyā”ti.	49	
PA_kd_1:49.1.7	Atha kho upālissa mātāpitūnaṁ etadahosi—	49	
PA_kd_1:49.1.8	“sace kho upāli lekhaṁ sikkhissati, aṅguliyo dukkhā bhavissanti.	49	
PA_kd_1:49.1.9	Sace kho upāli gaṇanaṁ sikkheyya, evaṁ kho upāli amhākaṁ accayena sukhañca jīveyya, na ca kilameyyā”ti.	49	
PA_kd_1:49.1.10	Atha kho upālissa mātāpitūnaṁ etadahosi—	49	
PA_kd_1:49.2.1	“sace kho upāli gaṇanaṁ sikkhissati, urassa dukkho bhavissati.	49	
PA_kd_1:49.2.2	Sace kho upāli rūpaṁ sikkheyya, evaṁ kho upāli amhākaṁ accayena sukhañca jīveyya, na ca kilameyyā”ti.	49	
PA_kd_1:49.2.3	Atha kho upālissa mātāpitūnaṁ etadahosi—	49	
PA_kd_1:49.2.4	“sace kho upāli rūpaṁ sikkhissati, akkhīni dukkhā bhavissanti.	49	
PA_kd_1:49.2.5	Ime kho samaṇā sakyaputtiyā sukhasīlā sukhasamācārā, subhojanāni bhuñjitvā nivātesu sayanesu sayanti.	49	
PA_kd_1:49.2.6	Sace kho upāli samaṇesu sakyaputtiyesu pabbajeyya, evaṁ kho upāli amhākaṁ accayena sukhañca jīveyya, na ca kilameyyā”ti.	49	
PA_kd_1:49.3.1	Assosi kho upālidārako mātāpitūnaṁ imaṁ kathāsallāpaṁ.	49	
PA_kd_1:49.3.2	Atha kho upālidārako yena te dārakā tenupasaṅkami, upasaṅkamitvā te dārake etadavoca—	49	
PA_kd_1:49.3.3	“etha mayaṁ, ayyā, samaṇesu sakyaputtiyesu pabbajissāmā”ti.	49	
PA_kd_1:49.3.4	“Sace kho tvaṁ, ayya, pabbajissasi, evaṁ mayampi pabbajissāmā”ti.	49	
PA_kd_1:49.3.5	Atha kho te dārakā ekamekassa mātāpitaro upasaṅkamitvā etadavocuṁ—	49	
PA_kd_1:49.3.6	“anujānātha maṁ agārasmā anāgāriyaṁ pabbajjāyā”ti.	49	
PA_kd_1:49.3.7	Atha kho tesaṁ dārakānaṁ mātāpitaro—	49	
PA_kd_1:49.3.8	“sabbepime dārakā samānacchandā kalyāṇādhippāyā”ti—	49	
PA_kd_1:49.3.9	anujāniṁsu.	49	
PA_kd_1:49.3.10	Te bhikkhū upasaṅkamitvā pabbajjaṁ yāciṁsu.	49	
PA_kd_1:49.3.11	Te bhikkhū pabbājesuṁ upasampādesuṁ.	49	
PA_kd_1:49.4.1	Te rattiyā paccūsasamayaṁ paccuṭṭhāya rodanti—	49	
PA_kd_1:49.4.2	“yāguṁ detha, bhattaṁ detha, khādanīyaṁ dethā”ti.	49	
PA_kd_1:49.4.3	Bhikkhū evamāhaṁsu—	49	
PA_kd_1:49.4.4	“āgametha, āvuso, yāva ratti vibhāyati.	49	
PA_kd_1:49.4.5	Sace yāgu bhavissati pivissatha, sace bhattaṁ bhavissati bhuñjissatha, sace khādanīyaṁ bhavissati khādissatha;	49	
PA_kd_1:49.4.6	no ce bhavissati yāgu vā bhattaṁ vā khādanīyaṁ vā, piṇḍāya caritvā bhuñjissathā”ti.	49	
PA_kd_1:49.4.7	Evampi kho te bhikkhū bhikkhūhi vuccamānā rodantiyeva “yāguṁ detha, bhattaṁ detha, khādanīyaṁ dethā”ti;	49	
PA_kd_1:49.4.8	senāsanaṁ uhadantipi ummihantipi.	49	
PA_kd_1:49.5.1	Assosi kho bhagavā rattiyā paccūsasamayaṁ paccuṭṭhāya dārakasaddaṁ.	49	
PA_kd_1:49.5.2	Sutvāna āyasmantaṁ ānandaṁ āmantesi—	49	
PA_kd_1:49.5.3	“kiṁ nu kho so, ānanda, dārakasaddo”ti?	49	
PA_kd_1:49.5.4	Atha kho āyasmā ānando bhagavato etamatthaṁ ārocesi …pe…	49	
PA_kd_1:49.5.5	“saccaṁ kira, bhikkhave, bhikkhū jānaṁ ūnavīsativassaṁ puggalaṁ upasampādentī”ti?	49	
PA_kd_1:49.5.6	“Saccaṁ, bhagavā”ti.	49	
PA_kd_1:49.5.7	Vigarahi buddho bhagavā …pe…	49	
PA_kd_1:49.5.8	kathañhi nāma te, bhikkhave, moghapurisā jānaṁ ūnavīsativassaṁ puggalaṁ upasampādessanti.	49	
PA_kd_1:49.6.1_0	Ūnavīsativasso, bhikkhave, puggalo akkhamo hoti sītassa uṇhassa jighacchāya pipāsāya	49	
PA_kd_1:49.6.1_1	ḍaṁsamakasavātātapasarīsapasamphassānaṁ duruttānaṁ durāgatānaṁ vacanapathānaṁ uppannānaṁ	49	
PA_kd_1:49.6.1_2	sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ	49	
PA_kd_1:49.6.1_3	anadhivāsakajātiko hoti.	49	
PA_kd_1:49.6.2_0	Vīsativassova kho, bhikkhave, puggalo khamo hoti sītassa uṇhassa jighacchāya pipāsāya	49	
PA_kd_1:49.6.2_1	ḍaṁsamakasavātātapasarīsapasamphassānaṁ duruttānaṁ durāgatānaṁ vacanapathānaṁ, uppannānaṁ	49	
PA_kd_1:49.6.2_2	sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ	49	
PA_kd_1:49.6.2_3	adhivāsakajātiko hoti.	49	
PA_kd_1:49.6.3	Netaṁ, bhikkhave, appasannānaṁ vā pasādāya, pasannānaṁ vā bhiyyobhāvāya …pe…	49	
PA_kd_1:49.6.4	vigarahitvā …pe…	49	
PA_kd_1:49.6.5	dhammiṁ kathaṁ katvā bhikkhū āmantesi—	49	
PA_kd_1:49.6.6	“na, bhikkhave, jānaṁ ūnavīsativasso puggalo upasampādetabbo.	49	
PA_kd_1:49.6.7	Yo upasampādeyya, yathādhammo kāretabbo”ti.	49	
PA_kd_1:50.1.0	37. Ahivātakarogavatthu	50	
PA_kd_1:50.1.1	Tena kho pana samayena aññataraṁ kulaṁ ahivātakarogena kālaṅkataṁ hoti.	50	
PA_kd_1:50.1.2	Tassa pitāputtakā sesā honti.	50	
PA_kd_1:50.1.3	Te bhikkhūsu pabbajitvā ekatova piṇḍāya caranti.	50	
PA_kd_1:50.1.4	Atha kho so dārako pituno bhikkhāya dinnāya upadhāvitvā etadavoca—	50	
PA_kd_1:50.1.5	“mayhampi, tāta, dehi;	50	
PA_kd_1:50.1.6	mayhampi, tāta, dehī”ti.	50	
PA_kd_1:50.1.7	Manussā ujjhāyanti khiyyanti vipācenti—	50	
PA_kd_1:50.1.8	“abrahmacārino ime samaṇā sakyaputtiyā.	50	
PA_kd_1:50.1.9	Ayampi dārako bhikkhuniyā jāto”ti.	50	
PA_kd_1:50.1.10	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	50	
PA_kd_1:50.1.11	Atha kho te bhikkhū bhagavato etamatthaṁ ārocesuṁ.	50	
PA_kd_1:50.1.12	“Na, bhikkhave, ūnapannarasavasso dārako pabbājetabbo.	50	
PA_kd_1:50.1.13	Yo pabbājeyya, āpatti dukkaṭassā”ti.	50	
PA_kd_1:51.1.1	Tena kho pana samayena āyasmato ānandassa upaṭṭhākakulaṁ saddhaṁ pasannaṁ ahivātakarogena kālaṅkataṁ hoti, dve ca dārakā sesā honti.	51	
PA_kd_1:51.1.2	Te porāṇakena āciṇṇakappena bhikkhū passitvā upadhāvanti.	51	
PA_kd_1:51.1.3	Bhikkhū apasādenti.	51	
PA_kd_1:51.1.4	Te bhikkhūhi apasādiyamānā rodanti.	51	
PA_kd_1:51.1.5	Atha kho āyasmato ānandassa etadahosi—	51	
PA_kd_1:51.1.6	“bhagavatā paññattaṁ—	51	
PA_kd_1:51.1.7	‘na ūnapannarasavasso dārako pabbājetabbo’ti.	51	
PA_kd_1:51.1.8	Ime ca dārakā ūnapannarasavassā.	51	
PA_kd_1:51.1.9	Kena nu kho upāyena ime dārakā na vinasseyyun”ti?	51	
PA_kd_1:51.1.10	Atha kho āyasmā ānando bhagavato etamatthaṁ ārocesi.	51	
PA_kd_1:51.1.11	“Ussahanti pana te, ānanda, dārakā kāke uḍḍāpetun”ti?	51	
PA_kd_1:51.1.12	“Ussahanti, bhagavā”ti.	51	
PA_kd_1:51.1.13	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	51	
PA_kd_1:51.1.14	“anujānāmi, bhikkhave, ūnapannarasavassaṁ dārakaṁ kākuḍḍepakaṁ pabbājetun”ti.	51	
PA_kd_1:52.1.0	38. Kaṇṭakavatthu	52	
PA_kd_1:52.1.1	Tena kho pana samayena āyasmato upanandassa sakyaputtassa dve sāmaṇerā honti—	52	
PA_kd_1:52.1.2	kaṇṭako ca mahako ca.	52	
PA_kd_1:52.1.3	Te aññamaññaṁ dūsesuṁ.	52	
PA_kd_1:52.1.4	Bhikkhū ujjhāyanti khiyyanti vipācenti—	52	
PA_kd_1:52.1.5	“kathañhi nāma sāmaṇerā evarūpaṁ anācāraṁ ācarissantī”ti.	52	
PA_kd_1:52.1.6	Bhagavato etamatthaṁ ārocesuṁ.	52	
PA_kd_1:52.1.7	“Na, bhikkhave, ekena dve sāmaṇerā upaṭṭhāpetabbā.	52	
PA_kd_1:52.1.8	Yo upaṭṭhāpeyya, āpatti dukkaṭassā”ti.	52	
PA_kd_1:53.1.0	39. Āhundarikavatthu	53	
PA_kd_1:53.1.1	Tena kho pana samayena bhagavā tattheva rājagahe vassaṁ vasi, tattha hemantaṁ, tattha gimhaṁ.	53	
PA_kd_1:53.1.2	Manussā ujjhāyanti khiyyanti vipācenti—	53	
PA_kd_1:53.1.3	“āhundarikā samaṇānaṁ sakyaputtiyānaṁ disā andhakārā, na imesaṁ disā pakkhāyantī”ti.	53	
PA_kd_1:53.1.4	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	53	
PA_kd_1:53.1.5	Atha kho te bhikkhū bhagavato etamatthaṁ ārocesuṁ.	53	
PA_kd_1:53.2.1	Atha kho bhagavā āyasmantaṁ ānandaṁ āmantesi—	53	
PA_kd_1:53.2.2	“gacchānanda, avāpuraṇaṁ ādāya anupariveṇiyaṁ bhikkhūnaṁ ārocehi—	53	
PA_kd_1:53.2.3	‘icchatāvuso bhagavā dakkhiṇāgiriṁ cārikaṁ pakkamituṁ.	53	
PA_kd_1:53.2.4	Yassāyasmato attho, so āgacchatū’”ti.	53	
PA_kd_1:53.2.5	“Evaṁ, bhante”ti kho āyasmā ānando bhagavato paṭissuṇitvā avāpuraṇaṁ ādāya anupariveṇiyaṁ bhikkhūnaṁ ārocesi—	53	
PA_kd_1:53.2.6	“icchatāvuso, bhagavā dakkhiṇāgiriṁ cārikaṁ pakkamituṁ.	53	
PA_kd_1:53.2.7	Yassāyasmato attho, so āgacchatū”ti.	53	
PA_kd_1:53.3.1	Bhikkhū evamāhaṁsu—	53	
PA_kd_1:53.3.2	“bhagavatā, āvuso ānanda, paññattaṁ dasavassāni nissāya vatthuṁ, dasavassena nissayaṁ dātuṁ.	53	
PA_kd_1:53.3.3	Tattha ca no gantabbaṁ bhavissati, nissayo ca gahetabbo bhavissati, ittaro ca vāso bhavissati, puna ca paccāgantabbaṁ bhavissati, puna ca nissayo gahetabbo bhavissati.	53	
PA_kd_1:53.3.4	Sace amhākaṁ ācariyupajjhāyā gamissanti, mayampi gamissāma;	53	
PA_kd_1:53.3.5	no ce amhākaṁ ācariyupajjhāyā gamissanti, mayampi na gamissāma.	53	
PA_kd_1:53.3.6	Lahucittakatā no, āvuso ānanda, paññāyissatī”ti.	53	
PA_kd_1:53.4.1	Atha kho bhagavā ogaṇena bhikkhusaṅghena dakkhiṇāgiriṁ cārikaṁ pakkāmi.	53	
PA_kd_1:53.4.2.0	40. Nissayamuccanakakathā	53	
PA_kd_1:53.4.2.1	Atha kho bhagavā dakkhiṇāgirismiṁ yathābhirantaṁ viharitvā punadeva rājagahaṁ paccāgacchi.	53	
PA_kd_1:53.4.3	Atha kho bhagavā āyasmantaṁ ānandaṁ āmantesi—	53	
PA_kd_1:53.4.4	“kiṁ nu kho, ānanda, tathāgato ogaṇena bhikkhusaṅghena dakkhiṇāgiriṁ cārikaṁ pakkanto”ti?	53	
PA_kd_1:53.4.5	Atha kho āyasmā ānando bhagavato etamatthaṁ ārocesi.	53	
PA_kd_1:53.4.6	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	53	
PA_kd_1:53.4.7	“anujānāmi, bhikkhave, byattena bhikkhunā paṭibalena pañcavassāni nissāya vatthuṁ, abyattena yāvajīvaṁ.	53	
PA_kd_1:53.5.1	Pañcahi, bhikkhave, aṅgehi samannāgatena bhikkhunā na anissitena vatthabbaṁ.	53	
PA_kd_1:53.5.2_0	Na asekkhena sīlakkhandhena samannāgato hoti na asekkhena samādhikkhandhena, na asekkhena	53	
PA_kd_1:53.5.2_1	paññākkhandhena na asekkhena vimuttikkhandhena na asekkhena vimuttiñāṇadassanakkhandhena samannāgato hoti—	53	
PA_kd_1:53.5.3	imehi kho, bhikkhave, pañcahaṅgehi samannāgatena bhikkhunā na anissitena vatthabbaṁ.	53	
PA_kd_1:53.5.4	Pañcahi, bhikkhave, aṅgehi samannāgatena bhikkhunā anissitena vatthabbaṁ.	53	
PA_kd_1:53.5.5	Asekkhena sīlakkhandhena samannāgato hoti asekkhena samādhikkhandhena.	53	
PA_kd_1:53.5.6	Asekkhena paññākkhandhena …	53	
PA_kd_1:53.5.7	asekkhena vimuttikkhandhena …	53	
PA_kd_1:53.5.8	asekkhena vimuttiñāṇadassanakkhandhena samannāgato hoti—	53	
PA_kd_1:53.5.9	imehi kho, bhikkhave, pañcahaṅgehi samannāgatena bhikkhunā anissitena vatthabbaṁ.	53	
PA_kd_1:53.6.1	Aparehipi, bhikkhave, pañcahaṅgehi samannāgatena bhikkhunā na anissitena vatthabbaṁ.	53	
PA_kd_1:53.6.2	Assaddho hoti, ahiriko hoti, anottappī hoti, kusīto hoti, muṭṭhassati hoti—	53	
PA_kd_1:53.6.3	imehi kho, bhikkhave, pañcahaṅgehi samannāgatena bhikkhunā na anissitena vatthabbaṁ.	53	
PA_kd_1:53.6.4	Pañcahi, bhikkhave, aṅgehi samannāgatena bhikkhunā anissitena vatthabbaṁ.	53	
PA_kd_1:53.6.5	Saddho hoti, hirimā hoti, ottappī hoti, āraddhavīriyo hoti, upaṭṭhitassati hoti—	53	
PA_kd_1:53.6.6	imehi kho, bhikkhave, pañcahaṅgehi samannāgatena bhikkhunā anissitena vatthabbaṁ.	53	
PA_kd_1:53.7.1	Aparehipi, bhikkhave, pañcahaṅgehi samannāgatena bhikkhunā na anissitena vatthabbaṁ.	53	
PA_kd_1:53.7.2	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti, appassuto hoti, duppañño hoti—	53	
PA_kd_1:53.7.3	imehi kho, bhikkhave, pañcahaṅgehi samannāgatena bhikkhunā na anissitena vatthabbaṁ.	53	
PA_kd_1:53.7.4	Pañcahi, bhikkhave, aṅgehi samannāgatena bhikkhunā anissitena vatthabbaṁ.	53	
PA_kd_1:53.7.5	Na adhisīle sīlavipanno hoti, na ajjhācāre ācāravipanno hoti, na atidiṭṭhiyā diṭṭhivipanno hoti, bahussuto hoti, paññavā hoti—	53	
PA_kd_1:53.7.6	imehi kho, bhikkhave, pañcahaṅgehi samannāgatena bhikkhunā anissitena vatthabbaṁ.	53	
PA_kd_1:53.8.1	Aparehipi, bhikkhave, pañcahaṅgehi samannāgatena bhikkhunā na anissitena vatthabbaṁ.	53	
PA_kd_1:53.8.2_0	Āpattiṁ na jānāti, anāpattiṁ na jānāti, lahukaṁ āpattiṁ na jānāti, garukaṁ āpattiṁ	53	
PA_kd_1:53.8.2_1	na jānāti, ubhayāni kho panassa pātimokkhāni vitthārena na svāgatāni honti na suvibhattāni	53	
PA_kd_1:53.8.2_2	na suppavattīni na suvinicchitāni suttaso anubyañjanaso—	53	
PA_kd_1:53.8.3	imehi kho, bhikkhave, pañcahaṅgehi samannāgatena bhikkhunā na anissitena vatthabbaṁ.	53	
PA_kd_1:53.8.4	Pañcahi, bhikkhave, aṅgehi samannāgatena bhikkhunā anissitena vatthabbaṁ.	53	
PA_kd_1:53.8.5_0	Āpattiṁ jānāti, anāpattiṁ jānāti, lahukaṁ āpattiṁ jānāti, garukaṁ āpattiṁ jānāti,	53	
PA_kd_1:53.8.5_1	ubhayāni kho panassa pātimokkhāni vitthārena svāgatāni honti suvibhattāni suppavattīni	53	
PA_kd_1:53.8.5_2	suvinicchitāni suttaso anubyañjanaso—	53	
PA_kd_1:53.8.6	imehi kho, bhikkhave, pañcahaṅgehi samannāgatena bhikkhunā anissitena vatthabbaṁ.	53	
PA_kd_1:53.9.1	Aparehipi, bhikkhave, pañcahaṅgehi samannāgatena bhikkhunā na anissitena vatthabbaṁ.	53	
PA_kd_1:53.9.2	Āpattiṁ na jānāti, anāpattiṁ na jānāti, lahukaṁ āpattiṁ na jānāti, garukaṁ āpattiṁ na jānāti, ūnapañcavasso hoti—	53	
PA_kd_1:53.9.3	imehi kho, bhikkhave, pañcahaṅgehi samannāgatena bhikkhunā na anissitena vatthabbaṁ.	53	
PA_kd_1:53.9.4	Pañcahi, bhikkhave, aṅgehi samannāgatena bhikkhunā anissitena vatthabbaṁ.	53	
PA_kd_1:53.9.5	Āpattiṁ jānāti, anāpattiṁ jānāti, lahukaṁ āpattiṁ jānāti, garukaṁ āpattiṁ jānāti, pañcavasso vā hoti atirekapañcavasso vā—	53	
PA_kd_1:53.9.6	imehi kho, bhikkhave, pañcahaṅgehi samannāgatena bhikkhunā anissitena vatthabbaṁ.	53	
PA_kd_1:53.9.7	Pañcakadasavāro niṭṭhito.	53	
PA_kd_1:53.10.1	Chahi, bhikkhave, aṅgehi samannāgatena bhikkhunā na anissitena vatthabbaṁ.	53	
PA_kd_1:53.10.2_0	Na asekkhena sīlakkhandhena samannāgato hoti, na asekkhena samādhikkhandhena, na	53	
PA_kd_1:53.10.2_1	asekkhena paññākkhandhena, na asekkhena vimuttikkhandhena, na asekkhena vimuttiñāṇadassanakkhandhena	53	
PA_kd_1:53.10.2_2	samannāgato hoti, ūnapañcavasso hoti—	53	
PA_kd_1:53.10.3	imehi kho, bhikkhave, chahaṅgehi samannāgatena bhikkhunā na anissitena vatthabbaṁ.	53	
PA_kd_1:53.10.4	Chahi, bhikkhave, aṅgehi samannāgatena bhikkhunā anissitena vatthabbaṁ.	53	
PA_kd_1:53.10.5_0	Asekkhena sīlakkhandhena samannāgato hoti, asekkhena samādhikkhandhena, asekkhena	53	
PA_kd_1:53.10.5_1	paññākkhandhena, asekkhena vimuttikkhandhena, asekkhena vimuttiñāṇadassanakkhandhena	53	
PA_kd_1:53.10.5_2	samannāgato hoti, pañcavasso vā hoti atirekapañcavasso vā—	53	
PA_kd_1:53.10.6	imehi kho, bhikkhave, chahaṅgehi samannāgatena bhikkhunā anissitena vatthabbaṁ.	53	
PA_kd_1:53.11.1	Aparehipi, bhikkhave, chahaṅgehi samannāgatena bhikkhunā na anissitena vatthabbaṁ.	53	
PA_kd_1:53.11.2	Assaddho hoti, ahiriko hoti, anottappī hoti, kusīto hoti, muṭṭhassati hoti, ūnapañcavasso hoti—	53	
PA_kd_1:53.11.3	imehi kho, bhikkhave, chahaṅgehi samannāgatena bhikkhunā na anissitena vatthabbaṁ.	53	
PA_kd_1:53.11.4	Chahi, bhikkhave, aṅgehi samannāgatena bhikkhunā anissitena vatthabbaṁ.	53	
PA_kd_1:53.11.5	Saddho hoti, hirimā hoti, ottappī hoti, āraddhavīriyo hoti, upaṭṭhitassati hoti, pañcavasso vā hoti atirekapañcavasso vā—	53	
PA_kd_1:53.11.6	imehi kho, bhikkhave, chahaṅgehi samannāgatena bhikkhunā anissitena vatthabbaṁ.	53	
PA_kd_1:53.12.1	Aparehipi, bhikkhave, chahaṅgehi samannāgatena bhikkhunā na anissitena vatthabbaṁ.	53	
PA_kd_1:53.12.2	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti, appassuto hoti, duppañño hoti, ūnapañcavasso hoti—	53	
PA_kd_1:53.12.3	imehi kho, bhikkhave, chahaṅgehi samannāgatena bhikkhunā na anissitena vatthabbaṁ.	53	
PA_kd_1:53.12.4	Chahi, bhikkhave, aṅgehi samannāgatena bhikkhunā anissitena vatthabbaṁ.	53	
PA_kd_1:53.12.5	Na adhisīle sīlavipanno hoti, na ajjhācāre ācāravipanno hoti, na atidiṭṭhiyā diṭṭhivipanno hoti, bahussuto hoti, paññavā hoti, pañcavasso vā hoti atirekapañcavasso vā—	53	
PA_kd_1:53.12.6	imehi kho, bhikkhave, chahaṅgehi samannāgatena bhikkhunā anissitena vatthabbaṁ.	53	
PA_kd_1:53.13.1	Aparehipi, bhikkhave, chahaṅgehi samannāgatena bhikkhunā na anissitena vatthabbaṁ.	53	
PA_kd_1:53.13.2_0	Āpattiṁ na jānāti, anāpattiṁ na jānāti, lahukaṁ āpattiṁ na jānāti, garukaṁ āpattiṁ	53	
PA_kd_1:53.13.2_1	na jānāti, ubhayāni kho panassa pātimokkhāni vitthārena na svāgatāni honti na suvibhattāni	53	
PA_kd_1:53.13.2_2	na suppavattīni na suvinicchitāni suttaso anubyañjanaso, ūnapañcavasso hoti—	53	
PA_kd_1:53.13.3	imehi kho, bhikkhave, chahaṅgehi samannāgatena bhikkhunā na anissitena vatthabbaṁ.	53	
PA_kd_1:53.13.4	Chahi, bhikkhave, aṅgehi samannāgatena bhikkhunā anissitena vatthabbaṁ.	53	
PA_kd_1:53.13.5_0	Āpattiṁ jānāti, anāpattiṁ jānāti, lahukaṁ āpattiṁ jānāti, garukaṁ āpattiṁ jānāti,	53	
PA_kd_1:53.13.5_1	ubhayāni kho panassa pātimokkhāni vitthārena svāgatāni honti suvibhattāni suppavattīni	53	
PA_kd_1:53.13.5_2	suvinicchitāni suttaso anubyañjanaso, pañcavasso vā hoti atirekapañcavasso vā—	53	
PA_kd_1:53.13.6	imehi kho, bhikkhave, chahaṅgehi samannāgatena bhikkhunā anissitena vatthabban”ti.	53	
PA_kd_1:53.13.7	Abhayūvarabhāṇavāro niṭṭhito aṭṭhamo.	53	
PA_kd_1:54.1.0	41. Rāhulavatthu	54	
PA_kd_1:54.1.1	Atha kho bhagavā rājagahe yathābhirantaṁ viharitvā yena kapilavatthu tena cārikaṁ pakkāmi.	54	
PA_kd_1:54.1.2	Anupubbena cārikaṁ caramāno yena kapilavatthu tadavasari.	54	
PA_kd_1:54.1.3	Tatra sudaṁ bhagavā sakkesu viharati kapilavatthusmiṁ nigrodhārāme.	54	
PA_kd_1:54.1.4	Atha kho bhagavā pubbaṇhasamayaṁ nivāsetvā pattacīvaramādāya yena suddhodanassa sakkassa nivesanaṁ tenupasaṅkami, upasaṅkamitvā paññatte āsane nisīdi.	54	
PA_kd_1:54.1.5	Atha kho rāhulamātā devī rāhulaṁ kumāraṁ etadavoca—	54	
PA_kd_1:54.1.6	“eso te, rāhula, pitā.	54	
PA_kd_1:54.1.7	Gacchassu, dāyajjaṁ yācāhī”ti.	54	
PA_kd_1:54.2.1	Atha kho rāhulo kumāro yena bhagavā tenupasaṅkami, upasaṅkamitvā bhagavato purato, aṭṭhāsi—	54	
PA_kd_1:54.2.2	“sukhā te, samaṇa, chāyā”ti.	54	
PA_kd_1:54.2.3	Atha kho bhagavā uṭṭhāyāsanā pakkāmi.	54	
PA_kd_1:54.2.4	Atha kho rāhulo kumāro bhagavantaṁ piṭṭhito piṭṭhito anubandhi—	54	
PA_kd_1:54.2.5	“dāyajjaṁ me, samaṇa, dehi;	54	
PA_kd_1:54.2.6	dāyajjaṁ me, samaṇa, dehī”ti.	54	
PA_kd_1:54.2.7	Atha kho bhagavā āyasmantaṁ sāriputtaṁ āmantesi—	54	
PA_kd_1:54.2.8	“tena hi tvaṁ, sāriputta, rāhulaṁ kumāraṁ pabbājehī”ti.	54	
PA_kd_1:54.2.9	“Kathāhaṁ, bhante, rāhulaṁ kumāraṁ pabbājemī”ti?	54	
PA_kd_1:54.3.1	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	54	
PA_kd_1:54.3.2	“anujānāmi, bhikkhave, tīhi saraṇagamanehi sāmaṇerapabbajjaṁ.	54	
PA_kd_1:54.3.3	Evañca pana, bhikkhave, pabbājetabbo—	54	
PA_kd_1:54.3.4_0	paṭhamaṁ kesamassuṁ ohārāpetvā kāsāyāni vatthāni acchādāpetvā ekaṁsaṁ uttarāsaṅgaṁ	54	
PA_kd_1:54.3.4_1	kārāpetvā bhikkhūnaṁ pāde vandāpetvā ukkuṭikaṁ nisīdāpetvā añjaliṁ paggaṇhāpetvā	54	
PA_kd_1:54.3.4_2	‘evaṁ vadehī’ti vattabbo—	54	
PA_kd_1:54.3.5	‘Buddhaṁ saraṇaṁ gacchāmi,	54	
PA_kd_1:54.3.6	Dhammaṁ saraṇaṁ gacchāmi,	54	
PA_kd_1:54.3.7	Saṅghaṁ saraṇaṁ gacchāmi.	54	
PA_kd_1:54.3.8	Dutiyampi buddhaṁ saraṇaṁ gacchāmi,	54	
PA_kd_1:54.3.9	Dutiyampi dhammaṁ saraṇaṁ gacchāmi,	54	
PA_kd_1:54.3.10	Dutiyampi saṅghaṁ saraṇaṁ gacchāmi.	54	
PA_kd_1:54.3.11	Tatiyampi buddhaṁ saraṇaṁ gacchāmi,	54	
PA_kd_1:54.3.12	Tatiyampi dhammaṁ saraṇaṁ gacchāmi,	54	
PA_kd_1:54.3.13	Tatiyampi saṅghaṁ saraṇaṁ gacchāmī’ti.	54	
PA_kd_1:54.3.14	Anujānāmi, bhikkhave, imehi tīhi saraṇagamanehi sāmaṇerapabbajjan”ti.	54	
PA_kd_1:54.4.1	Atha kho āyasmā sāriputto rāhulaṁ kumāraṁ pabbājesi.	54	
PA_kd_1:54.4.2	Atha kho suddhodano sakko yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	54	
PA_kd_1:54.4.3	Ekamantaṁ nisinno kho suddhodano sakko bhagavantaṁ etadavoca—	54	
PA_kd_1:54.4.4	“ekāhaṁ, bhante, bhagavantaṁ varaṁ yācāmī”ti.	54	
PA_kd_1:54.4.5	“Atikkantavarā kho, gotama, tathāgatā”ti.	54	
PA_kd_1:54.4.6	“Yañca, bhante, kappati, yañca anavajjan”ti.	54	
PA_kd_1:54.4.7	“Vadehi, gotamā”ti.	54	
PA_kd_1:54.5.1	“Bhagavati me, bhante, pabbajite anappakaṁ dukkhaṁ ahosi, tathā nande, adhimattaṁ rāhule.	54	
PA_kd_1:54.5.2_0	Puttapemaṁ, bhante, chaviṁ chindati, chaviṁ chetvā cammaṁ chindati, cammaṁ chetvā	54	
PA_kd_1:54.5.2_1	maṁsaṁ chindati, maṁsaṁ chetvā nhāruṁ chindati, nhāruṁ chetvā aṭṭhiṁ chindati, aṭṭhiṁ	54	
PA_kd_1:54.5.2_2	chetvā aṭṭhimiñjaṁ āhacca tiṭṭhati.	54	
PA_kd_1:54.5.3	Sādhu, bhante, ayyā ananuññātaṁ mātāpitūhi puttaṁ na pabbājeyyun”ti.	54	
PA_kd_1:54.6.1	Atha kho bhagavā suddhodanaṁ sakkaṁ dhammiyā kathāya sandassesi samādapesi samuttejesi sampahaṁsesi.	54	
PA_kd_1:54.6.2	Atha kho suddhodano sakko bhagavatā dhammiyā kathāya sandassito samādapito samuttejito sampahaṁsito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	54	
PA_kd_1:54.6.3	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	54	
PA_kd_1:54.6.4	“na, bhikkhave, ananuññāto mātāpitūhi putto pabbājetabbo.	54	
PA_kd_1:54.6.5	Yo pabbājeyya, āpatti dukkaṭassā”ti.	54	
PA_kd_1:55.1.1	Atha kho bhagavā kapilavatthusmiṁ yathābhirantaṁ viharitvā yena sāvatthi tena cārikaṁ pakkāmi.	55	
PA_kd_1:55.1.2	Anupubbena cārikaṁ caramāno yena sāvatthi tadavasari.	55	
PA_kd_1:55.1.3	Tatra sudaṁ bhagavā sāvatthiyaṁ viharati jetavane anāthapiṇḍikassa ārāme.	55	
PA_kd_1:55.1.4	Tena kho pana samayena āyasmato sāriputtassa upaṭṭhākakulaṁ āyasmato sāriputtassa santike dārakaṁ pāhesi—	55	
PA_kd_1:55.1.5	“imaṁ dārakaṁ thero pabbājetū”ti.	55	
PA_kd_1:55.1.6	Atha kho āyasmato sāriputtassa etadahosi—	55	
PA_kd_1:55.1.7	“bhagavatā paññattaṁ—	55	
PA_kd_1:55.1.8	‘na ekena dve sāmaṇerā upaṭṭhāpetabbā’ti.	55	
PA_kd_1:55.1.9	Ayañca me rāhulo sāmaṇero.	55	
PA_kd_1:55.1.10	Kathaṁ nu kho mayā paṭipajjitabban”ti?	55	
PA_kd_1:55.1.11	Bhagavato etamatthaṁ ārocesi.	55	
PA_kd_1:55.1.12	“Anujānāmi, bhikkhave, byattena bhikkhunā paṭibalena ekena dve sāmaṇere upaṭṭhāpetuṁ, yāvatake vā pana ussahati ovadituṁ anusāsituṁ tāvatake upaṭṭhāpetun”ti.	55	
PA_kd_1:56.1.0	42. Sikkhāpadakathā	56	
PA_kd_1:56.1.1	Atha kho sāmaṇerānaṁ etadahosi—	56	
PA_kd_1:56.1.2	“kati nu kho amhākaṁ sikkhāpadāni, kattha ca amhehi sikkhitabban”ti?	56	
PA_kd_1:56.1.3	Bhagavato etamatthaṁ ārocesuṁ …pe…	56	
PA_kd_1:56.1.4	“anujānāmi, bhikkhave, sāmaṇerānaṁ dasa sikkhāpadāni, tesu ca sāmaṇerehi sikkhituṁ—	56	
PA_kd_1:56.1.5	pāṇātipātā veramaṇī,	56	
PA_kd_1:56.1.6	adinnādānā veramaṇī,	56	
PA_kd_1:56.1.7	abrahmacariyā veramaṇī,	56	
PA_kd_1:56.1.8	musāvādā veramaṇī,	56	
PA_kd_1:56.1.9	surāmerayamajjapamādaṭṭhānā veramaṇī,	56	
PA_kd_1:56.1.10	vikālabhojanā veramaṇī,	56	
PA_kd_1:56.1.11	naccagītavāditavisūkadassanā veramaṇī,	56	
PA_kd_1:56.1.12	mālāgandhavilepanadhāraṇamaṇḍanavibhūsanaṭṭhānā veramaṇī,	56	
PA_kd_1:56.1.13	uccāsayanamahāsayanā veramaṇī,	56	
PA_kd_1:56.1.14	jātarūparajatapaṭiggahaṇā veramaṇī.	56	
PA_kd_1:56.1.15	Anujānāmi, bhikkhave, sāmaṇerānaṁ imāni dasa sikkhāpadāni, imesu ca sāmaṇerehi sikkhitun”ti.	56	
PA_kd_1:57.1.0	43. Daṇḍakammavatthu	57	
PA_kd_1:57.1.1	Tena kho pana samayena sāmaṇerā bhikkhūsu agāravā appatissā asabhāgavuttikā viharanti.	57	
PA_kd_1:57.1.2	Bhikkhū ujjhāyanti khiyyanti vipācenti—	57	
PA_kd_1:57.1.3	“kathañhi nāma sāmaṇerā bhikkhūsu agāravā appatissā asabhāgavuttikā viharissantī”ti.	57	
PA_kd_1:57.1.4	Bhagavato etamatthaṁ ārocesuṁ …pe…	57	
PA_kd_1:57.1.5	“anujānāmi, bhikkhave, pañcahaṅgehi samannāgatassa sāmaṇerassa daṇḍakammaṁ kātuṁ.	57	
PA_kd_1:57.1.6	Bhikkhūnaṁ alābhāya parisakkati,	57	
PA_kd_1:57.1.7	bhikkhūnaṁ anatthāya parisakkati,	57	
PA_kd_1:57.1.8	bhikkhūnaṁ avāsāya parisakkati,	57	
PA_kd_1:57.1.9	bhikkhū akkosati paribhāsati,	57	
PA_kd_1:57.1.10	bhikkhū bhikkhūhi bhedeti—	57	
PA_kd_1:57.1.11	anujānāmi, bhikkhave, imehi pañcahaṅgehi samannāgatassa sāmaṇerassa daṇḍakammaṁ kātun”ti.	57	
PA_kd_1:57.2.1	Atha kho bhikkhūnaṁ etadahosi—	57	
PA_kd_1:57.2.2	“kiṁ nu kho daṇḍakammaṁ kātabban”ti?	57	
PA_kd_1:57.2.3	Bhagavato etamatthaṁ ārocesuṁ.	57	
PA_kd_1:57.2.4	“Anujānāmi, bhikkhave, āvaraṇaṁ kātun”ti.	57	
PA_kd_1:57.2.5	Tena kho pana samayena bhikkhū sāmaṇerānaṁ sabbaṁ saṅghārāmaṁ āvaraṇaṁ karonti.	57	
PA_kd_1:57.2.6	Sāmaṇerā ārāmaṁ pavisituṁ alabhamānā pakkamantipi, vibbhamantipi, titthiyesupi saṅkamanti.	57	
PA_kd_1:57.2.7	Bhagavato etamatthaṁ ārocesuṁ.	57	
PA_kd_1:57.2.8	“Na, bhikkhave, sabbo saṅghārāmo āvaraṇaṁ kātabbo.	57	
PA_kd_1:57.2.9	Yo kareyya, āpatti dukkaṭassa.	57	
PA_kd_1:57.2.10	Anujānāmi, bhikkhave, yattha vā vasati, yattha vā paṭikkamati, tattha āvaraṇaṁ kātun”ti.	57	
PA_kd_1:57.3.1	Tena kho pana samayena bhikkhū sāmaṇerānaṁ mukhadvārikaṁ āhāraṁ āvaraṇaṁ karonti.	57	
PA_kd_1:57.3.2	Manussā yāgupānampi saṅghabhattampi karontā sāmaṇere evaṁ vadenti—	57	
PA_kd_1:57.3.3	“etha, bhante, yāguṁ pivatha;	57	
PA_kd_1:57.3.4	etha, bhante, bhattaṁ bhuñjathā”ti.	57	
PA_kd_1:57.3.5	Sāmaṇerā evaṁ vadenti—	57	
PA_kd_1:57.3.6	“nāvuso, labbhā.	57	
PA_kd_1:57.3.7	Bhikkhūhi āvaraṇaṁ katan”ti.	57	
PA_kd_1:57.3.8	Manussā ujjhāyanti khiyyanti vipācenti—	57	
PA_kd_1:57.3.9	“kathañhi nāma bhadantā sāmaṇerānaṁ mukhadvārikaṁ āhāraṁ āvaraṇaṁ karissantī”ti.	57	
PA_kd_1:57.3.10	Bhagavato etamatthaṁ ārocesuṁ.	57	
PA_kd_1:57.3.11	“Na, bhikkhave, mukhadvāriko āhāro āvaraṇaṁ kātabbo.	57	
PA_kd_1:57.3.12	Yo kareyya, āpatti dukkaṭassā”ti.	57	
PA_kd_1:57.3.13	Daṇḍakammavatthu niṭṭhitaṁ.	57	
PA_kd_1:58.1.0	44. Anāpucchāvaraṇavatthu	58	
PA_kd_1:58.1.1	Tena kho pana samayena chabbaggiyā bhikkhū upajjhāye anāpucchā sāmaṇerānaṁ āvaraṇaṁ karonti.	58	
PA_kd_1:58.1.2	Upajjhāyā gavesanti—	58	
PA_kd_1:58.1.3	“kathaṁ nu kho amhākaṁ sāmaṇerā na dissantī”ti.	58	
PA_kd_1:58.1.4	Bhikkhū evamāhaṁsu—	58	
PA_kd_1:58.1.5	“chabbaggiyehi, āvuso, bhikkhūhi āvaraṇaṁ katan”ti.	58	
PA_kd_1:58.1.6	Upajjhāyā ujjhāyanti khiyyanti vipācenti—	58	
PA_kd_1:58.1.7	“kathañhi nāma chabbaggiyā bhikkhū amhe anāpucchā amhākaṁ sāmaṇerānaṁ āvaraṇaṁ karissantī”ti.	58	
PA_kd_1:58.1.8	Bhagavato etamatthaṁ ārocesuṁ.	58	
PA_kd_1:58.1.9	“Na, bhikkhave, upajjhāye anāpucchā āvaraṇaṁ kātabbaṁ.	58	
PA_kd_1:58.1.10	Yo kareyya, āpatti dukkaṭassā”ti.	58	
PA_kd_1:59.1.0	45. Apalāḷanavatthu	59	
PA_kd_1:59.1.1	Tena kho pana samayena chabbaggiyā bhikkhū therānaṁ bhikkhūnaṁ sāmaṇere apalāḷenti.	59	
PA_kd_1:59.1.2	Therā sāmaṁ dantakaṭṭhampi mukhodakampi gaṇhantā kilamanti.	59	
PA_kd_1:59.1.3	Bhagavato etamatthaṁ ārocesuṁ.	59	
PA_kd_1:59.1.4	“Na, bhikkhave, aññassa parisā apalāḷetabbā.	59	
PA_kd_1:59.1.5	Yo apalāḷeyya, āpatti dukkaṭassā”ti.	59	
PA_kd_1:60.1.0	46. Kaṇṭakasāmaṇeravatthu	60	
PA_kd_1:60.1.1	Tena kho pana samayena āyasmato upanandassa sakyaputtassa kaṇṭako nāma sāmaṇero kaṇṭakiṁ nāma bhikkhuniṁ dūsesi.	60	
PA_kd_1:60.1.2	Bhikkhū ujjhāyanti khiyyanti vipācenti—	60	
PA_kd_1:60.1.3	“kathañhi nāma sāmaṇero evarūpaṁ anācāraṁ ācarissatī”ti.	60	
PA_kd_1:60.1.4	Bhagavato etamatthaṁ ārocesuṁ.	60	
PA_kd_1:60.1.5	“Anujānāmi, bhikkhave, dasahaṅgehi samannāgataṁ sāmaṇeraṁ nāsetuṁ.	60	
PA_kd_1:60.1.6	Pāṇātipātī hoti,	60	
PA_kd_1:60.1.7	adinnādāyī hoti,	60	
PA_kd_1:60.1.8	abrahmacārī hoti,	60	
PA_kd_1:60.1.9	musāvādī hoti,	60	
PA_kd_1:60.1.10	majjapāyī hoti,	60	
PA_kd_1:60.1.11	buddhassa avaṇṇaṁ bhāsati,	60	
PA_kd_1:60.1.12	dhammassa avaṇṇaṁ bhāsati,	60	
PA_kd_1:60.1.13	saṅghassa avaṇṇaṁ bhāsati,	60	
PA_kd_1:60.1.14	micchādiṭṭhiko hoti,	60	
PA_kd_1:60.1.15	bhikkhunidūsako hoti—	60	
PA_kd_1:60.1.16	anujānāmi, bhikkhave, imehi dasahaṅgehi samannāgataṁ sāmaṇeraṁ nāsetun”ti.	60	
PA_kd_1:61.1.0	47. Paṇḍakavatthu	61	
PA_kd_1:61.1.1	Tena kho pana samayena aññataro paṇḍako bhikkhūsu pabbajito hoti.	61	
PA_kd_1:61.1.2	So dahare dahare bhikkhū upasaṅkamitvā evaṁ vadeti—	61	
PA_kd_1:61.1.3	“etha, maṁ āyasmanto dūsethā”ti.	61	
PA_kd_1:61.1.4	Bhikkhū apasādenti—	61	
PA_kd_1:61.1.5	“nassa, paṇḍaka, vinassa, paṇḍaka, ko tayā attho”ti.	61	
PA_kd_1:61.1.6	So bhikkhūhi apasādito mahante mahante moḷigalle sāmaṇere upasaṅkamitvā evaṁ vadeti—	61	
PA_kd_1:61.1.7	“etha, maṁ āvuso dūsethā”ti.	61	
PA_kd_1:61.1.8	Sāmaṇerā apasādenti—	61	
PA_kd_1:61.1.9	“nassa, paṇḍaka, vinassa, paṇḍaka, ko tayā attho”ti.	61	
PA_kd_1:61.1.10	So sāmaṇerehi apasādito hatthibhaṇḍe assabhaṇḍe upasaṅkamitvā evaṁ vadeti—	61	
PA_kd_1:61.1.11	“etha, maṁ āvuso dūsethā”ti.	61	
PA_kd_1:61.1.12	Hatthibhaṇḍā assabhaṇḍā dūsesuṁ.	61	
PA_kd_1:61.1.13	Te ujjhāyanti khiyyanti vipācenti—	61	
PA_kd_1:61.1.14	“paṇḍakā ime samaṇā sakyaputtiyā.	61	
PA_kd_1:61.1.15	Yepi imesaṁ na paṇḍakā, tepi ime paṇḍake dūsenti.	61	
PA_kd_1:61.1.16	Evaṁ ime sabbeva abrahmacārino”ti.	61	
PA_kd_1:61.1.17	Assosuṁ kho bhikkhū tesaṁ hatthibhaṇḍānaṁ assabhaṇḍānaṁ ujjhāyantānaṁ khiyyantānaṁ vipācentānaṁ.	61	
PA_kd_1:61.1.18	Atha kho te bhikkhū bhagavato etamatthaṁ ārocesuṁ.	61	
PA_kd_1:61.1.19	“Paṇḍako, bhikkhave, anupasampanno na upasampādetabbo, upasampanno nāsetabbo”ti.	61	
PA_kd_1:62.1.0	48. Theyyasaṁvāsakavatthu	62	
PA_kd_1:62.1.1	Tena kho pana samayena aññataro purāṇakulaputto khīṇakolañño sukhumālo hoti.	62	
PA_kd_1:62.1.2	Atha kho tassa purāṇakulaputtassa khīṇakolaññassa etadahosi—	62	
PA_kd_1:62.1.3	“ahaṁ kho sukhumālo, na paṭibalo anadhigataṁ vā bhogaṁ adhigantuṁ, adhigataṁ vā bhogaṁ phātiṁ kātuṁ.	62	
PA_kd_1:62.1.4	Kena nu kho ahaṁ upāyena sukhañca jīveyyaṁ, na ca kilameyyan”ti?	62	
PA_kd_1:62.1.5	Atha kho tassa purāṇakulaputtassa khīṇakolaññassa etadahosi—	62	
PA_kd_1:62.1.6	“ime kho samaṇā sakyaputtiyā sukhasīlā sukhasamācārā, subhojanāni bhuñjitvā nivātesu sayanesu sayanti.	62	
PA_kd_1:62.1.7	Yannūnāhaṁ sāmaṁ pattacīvaraṁ paṭiyādetvā kesamassuṁ ohāretvā kāsāyāni vatthāni acchādetvā ārāmaṁ gantvā bhikkhūhi saddhiṁ saṁvaseyyan”ti.	62	
PA_kd_1:62.2.1	Atha kho so purāṇakulaputto khīṇakolañño sāmaṁ pattacīvaraṁ paṭiyādetvā kesamassuṁ ohāretvā kāsāyāni vatthāni acchādetvā ārāmaṁ gantvā bhikkhū abhivādeti.	62	
PA_kd_1:62.2.2	Bhikkhū evamāhaṁsu—	62	
PA_kd_1:62.2.3	“kativassosi tvaṁ, āvuso”ti?	62	
PA_kd_1:62.2.4	“Kiṁ etaṁ, āvuso, kativasso nāmā”ti?	62	
PA_kd_1:62.2.5	“Ko pana te, āvuso, upajjhāyo”ti?	62	
PA_kd_1:62.2.6	“Kiṁ etaṁ, āvuso, upajjhāyo nāmā”ti?	62	
PA_kd_1:62.2.7	Bhikkhū āyasmantaṁ upāliṁ etadavocuṁ—	62	
PA_kd_1:62.2.8	“iṅghāvuso upāli, imaṁ pabbajitaṁ anuyuñjāhī”ti.	62	
PA_kd_1:62.3.1	Atha kho so purāṇakulaputto khīṇakolañño āyasmatā upālinā anuyuñjīyamāno etamatthaṁ ārocesi.	62	
PA_kd_1:62.3.2	Āyasmā upāli bhikkhūnaṁ etamatthaṁ ārocesi.	62	
PA_kd_1:62.3.3	Bhikkhū bhagavato etamatthaṁ ārocesuṁ.	62	
PA_kd_1:62.3.4	“Theyyasaṁvāsako, bhikkhave, anupasampanno na upasampādetabbo, upasampanno nāsetabboti.	62	
PA_kd_1:62.3.5	Titthiyapakkantako, bhikkhave, anupasampanno na upasampādetabbo, upasampanno nāsetabbo”ti.	62	
PA_kd_1:63.1.0	49. Tiracchānagatavatthu	63	
PA_kd_1:63.1.1	Tena kho pana samayena aññataro nāgo nāgayoniyā aṭṭīyati harāyati jigucchati.	63	
PA_kd_1:63.1.2	Atha kho tassa nāgassa etadahosi—	63	
PA_kd_1:63.1.3	“kena nu kho ahaṁ upāyena nāgayoniyā ca parimucceyyaṁ khippañca manussattaṁ paṭilabheyyan”ti.	63	
PA_kd_1:63.1.4	Atha kho tassa nāgassa etadahosi—	63	
PA_kd_1:63.1.5	“ime kho samaṇā sakyaputtiyā dhammacārino samacārino brahmacārino saccavādino sīlavanto kalyāṇadhammā.	63	
PA_kd_1:63.1.6	Sace kho ahaṁ samaṇesu sakyaputtiyesu pabbajeyyaṁ, evāhaṁ nāgayoniyā ca parimucceyyaṁ, khippañca manussattaṁ paṭilabheyyan”ti.	63	
PA_kd_1:63.2.1	Atha kho so nāgo māṇavakavaṇṇena bhikkhū upasaṅkamitvā pabbajjaṁ yāci.	63	
PA_kd_1:63.2.2	Taṁ bhikkhū pabbājesuṁ, upasampādesuṁ.	63	
PA_kd_1:63.2.3	Tena kho pana samayena so nāgo aññatarena bhikkhunā saddhiṁ paccantime vihāre paṭivasati.	63	
PA_kd_1:63.2.4	Atha kho so bhikkhu rattiyā paccūsasamayaṁ paccuṭṭhāya ajjhokāse caṅkamati.	63	
PA_kd_1:63.2.5	Atha kho so nāgo tassa bhikkhuno nikkhante vissaṭṭho niddaṁ okkami.	63	
PA_kd_1:63.2.6	Sabbo vihāro ahinā puṇṇo, vātapānehi bhogā nikkhantā honti.	63	
PA_kd_1:63.3.1	Atha kho so bhikkhu vihāraṁ pavisissāmīti kavāṭaṁ paṇāmento addasa sabbaṁ vihāraṁ ahinā puṇṇaṁ, vātapānehi bhoge nikkhante, disvāna bhīto vissaramakāsi.	63	
PA_kd_1:63.3.2	Bhikkhū upadhāvitvā taṁ bhikkhuṁ etadavocuṁ—	63	
PA_kd_1:63.3.3	“kissa tvaṁ, āvuso, vissaramakāsī”ti?	63	
PA_kd_1:63.3.4	“Ayaṁ, āvuso, sabbo vihāro ahinā puṇṇo, vātapānehi bhogā nikkhantā”ti.	63	
PA_kd_1:63.3.5	Atha kho so nāgo tena saddena paṭibujjhitvā sake āsane nisīdi.	63	
PA_kd_1:63.3.6	Bhikkhū evamāhaṁsu—	63	
PA_kd_1:63.3.7	“kosi tvaṁ, āvuso”ti?	63	
PA_kd_1:63.3.8	“Ahaṁ, bhante, nāgo”ti.	63	
PA_kd_1:63.3.9	“Kissa pana tvaṁ, āvuso, evarūpaṁ akāsī”ti?	63	
PA_kd_1:63.3.10	Atha kho so nāgo bhikkhūnaṁ etamatthaṁ ārocesi.	63	
PA_kd_1:63.3.11	Bhikkhū bhagavato etamatthaṁ ārocesuṁ.	63	
PA_kd_1:63.4.1	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā taṁ nāgaṁ etadavoca—	63	
PA_kd_1:63.4.2	“tumhe khottha nāgā aviruḷhidhammā imasmiṁ dhammavinaye.	63	
PA_kd_1:63.4.3	Gaccha tvaṁ, nāga, tattheva cātuddase pannarase aṭṭhamiyā ca pakkhassa uposathaṁ upavasa, evaṁ tvaṁ nāgayoniyā ca parimuccissasi, khippañca manussattaṁ paṭilabhissasī”ti.	63	
PA_kd_1:63.4.4	Atha kho so nāgo aviruḷhidhammo kirāhaṁ imasmiṁ dhammavinayeti dukkhī dummano assūni pavattayamāno vissaraṁ katvā pakkāmi.	63	
PA_kd_1:63.5.1	Atha kho bhagavā bhikkhū āmantesi—	63	
PA_kd_1:63.5.2	“dveme, bhikkhave, paccayā nāgassa sabhāvapātukammāya.	63	
PA_kd_1:63.5.3	Yadā ca sajātiyā methunaṁ dhammaṁ paṭisevati, yadā ca vissaṭṭho niddaṁ okkamati—	63	
PA_kd_1:63.5.4	ime kho, bhikkhave, dve paccayā nāgassa sabhāvapātukammāya.	63	
PA_kd_1:63.5.5	Tiracchānagato, bhikkhave, anupasampanno na upasampādetabbo, upasampanno nāsetabbo”ti.	63	
PA_kd_1:64.1.0	50. Mātughātakavatthu	64	
PA_kd_1:64.1.1	Tena kho pana samayena aññataro māṇavako mātaraṁ jīvitā voropesi.	64	
PA_kd_1:64.1.2	So tena pāpakena kammena aṭṭīyati harāyati jigucchati.	64	
PA_kd_1:64.1.3	Atha kho tassa māṇavakassa etadahosi—	64	
PA_kd_1:64.1.4	“kena nu kho ahaṁ upāyena imassa pāpakassa kammassa nikkhantiṁ kareyyan”ti?	64	
PA_kd_1:64.1.5	Atha kho tassa māṇavakassa etadahosi—	64	
PA_kd_1:64.1.6	“ime kho samaṇā sakyaputtiyā dhammacārino samacārino brahmacārino saccavādino sīlavanto kalyāṇadhammā.	64	
PA_kd_1:64.1.7	Sace kho ahaṁ samaṇesu sakyaputtiyesu pabbajeyyaṁ, evāhaṁ imassa pāpakassa kammassa nikkhantiṁ kareyyan”ti.	64	
PA_kd_1:64.2.1	Atha kho so māṇavako bhikkhū upasaṅkamitvā pabbajjaṁ yāci.	64	
PA_kd_1:64.2.2	Bhikkhū āyasmantaṁ upāliṁ etadavocuṁ—	64	
PA_kd_1:64.2.3	“pubbepi kho, āvuso upāli, nāgo māṇavakavaṇṇena bhikkhūsu pabbajito.	64	
PA_kd_1:64.2.4	Iṅghāvuso upāli, imaṁ māṇavakaṁ anuyuñjāhī”ti.	64	
PA_kd_1:64.2.5	Atha kho so māṇavako āyasmatā upālinā anuyuñjīyamāno etamatthaṁ ārocesi.	64	
PA_kd_1:64.2.6	Āyasmā upāli bhikkhūnaṁ etamatthaṁ ārocesi.	64	
PA_kd_1:64.2.7	Bhikkhū bhagavato etamatthaṁ ārocesuṁ …pe…	64	
PA_kd_1:64.2.8	“mātughātako, bhikkhave, anupasampanno na upasampādetabbo, upasampanno nāsetabbo”ti.	64	
PA_kd_1:65.1.0	51. Pitughātakavatthu	65	
PA_kd_1:65.1.1	Tena kho pana samayena aññataro māṇavako pitaraṁ jīvitā voropesi.	65	
PA_kd_1:65.1.2	So tena pāpakena kammena aṭṭīyati harāyati jigucchati.	65	
PA_kd_1:65.1.3	Atha kho tassa māṇavakassa etadahosi—	65	
PA_kd_1:65.1.4	“kena nu kho ahaṁ upāyena imassa pāpakassa kammassa nikkhantiṁ kareyyan”ti.	65	
PA_kd_1:65.1.5	Atha kho tassa māṇavakassa etadahosi—	65	
PA_kd_1:65.1.6_0	“ime kho samaṇā sakyaputtiyā dhammacārino samacārino brahmacārino saccavādino sīlavanto	65	
PA_kd_1:65.1.6_1	kalyāṇadhammā, sace kho ahaṁ samaṇesu sakyaputtiyesu pabbajeyyaṁ, evāhaṁ imassa pāpakassa	65	
PA_kd_1:65.1.6_2	kammassa nikkhantiṁ kareyyan”ti.	65	
PA_kd_1:65.1.7	Atha kho so māṇavako bhikkhū upasaṅkamitvā pabbajjaṁ yāci.	65	
PA_kd_1:65.1.8	Bhikkhū āyasmantaṁ upāliṁ etadavocuṁ—	65	
PA_kd_1:65.1.9	“pubbepi kho, āvuso upāli, nāgo māṇavakavaṇṇena bhikkhūsu pabbajito.	65	
PA_kd_1:65.1.10	Iṅghāvuso, upāli, imaṁ māṇavakaṁ anuyuñjāhī”ti.	65	
PA_kd_1:65.1.11	Atha kho so māṇavako āyasmatā upālinā anuyuñjīyamāno etamatthaṁ ārocesi.	65	
PA_kd_1:65.1.12	Āyasmā upāli bhikkhūnaṁ etamatthaṁ ārocesi.	65	
PA_kd_1:65.1.13	Bhikkhū bhagavato etamatthaṁ ārocesuṁ.	65	
PA_kd_1:65.1.14	“Pitughātako, bhikkhave, anupasampanno na upasampādetabbo, upasampanno nāsetabbo”ti.	65	
PA_kd_1:66.1.0	52. Arahantaghātakavatthu	66	
PA_kd_1:66.1.1	Tena kho pana samayena sambahulā bhikkhū sāketā sāvatthiṁ addhānamaggappaṭipannā honti.	66	
PA_kd_1:66.1.2	Antarāmagge corā nikkhamitvā ekacce bhikkhū acchindiṁsu, ekacce bhikkhū haniṁsu.	66	
PA_kd_1:66.1.3	Sāvatthiyā rājabhaṭā nikkhamitvā ekacce core aggahesuṁ, ekacce corā palāyiṁsu.	66	
PA_kd_1:66.1.4	Ye te palāyiṁsu te bhikkhūsu pabbajiṁsu, ye te gahitā te vadhāya oniyyanti.	66	
PA_kd_1:66.2.1	Addasaṁsu kho te palāyitvā pabbajitā te core vadhāya oniyyamāne, disvāna evamāhaṁsu—	66	
PA_kd_1:66.2.2	“sādhu kho mayaṁ palāyimhā, sacā ca mayaṁ gayheyyāma, mayampi evameva haññeyyāmā”ti.	66	
PA_kd_1:66.2.3	Bhikkhū evamāhaṁsu—	66	
PA_kd_1:66.2.4	“kiṁ pana tumhe, āvuso, akatthā”ti?	66	
PA_kd_1:66.2.5	Atha kho te pabbajitā bhikkhūnaṁ etamatthaṁ ārocesuṁ.	66	
PA_kd_1:66.2.6	Bhikkhū bhagavato etamatthaṁ ārocesuṁ.	66	
PA_kd_1:66.2.7	“Arahanto ete, bhikkhave, bhikkhū.	66	
PA_kd_1:66.2.8	Arahantaghātako, bhikkhave, anupasampanno na upasampādetabbo, upasampanno nāsetabbo”ti.	66	
PA_kd_1:67.1.0	53. Bhikkhunidūsakavatthu	67	
PA_kd_1:67.1.1	Tena kho pana samayena sambahulā bhikkhuniyo sāketā sāvatthiṁ addhānamaggappaṭipannā honti.	67	
PA_kd_1:67.1.2	Antarāmagge corā nikkhamitvā ekaccā bhikkhuniyo acchindiṁsu, ekaccā bhikkhuniyo dūsesuṁ.	67	
PA_kd_1:67.1.3	Sāvatthiyā rājabhaṭā nikkhamitvā ekacce core aggahesuṁ, ekacce corā palāyiṁsu.	67	
PA_kd_1:67.1.4	Ye te palāyiṁsu, te bhikkhūsu pabbajiṁsu.	67	
PA_kd_1:67.1.5	Ye te gahitā, te vadhāya oniyyanti.	67	
PA_kd_1:67.1.6	Addasaṁsu kho te palāyitvā pabbajitā te core vadhāya oniyyamāne, disvāna evamāhaṁsu—	67	
PA_kd_1:67.1.7	“sādhu kho mayaṁ palāyimhā, sacā ca mayaṁ gayheyyāma, mayampi evameva haññeyyāmā”ti.	67	
PA_kd_1:67.1.8	Bhikkhū evamāhaṁsu—	67	
PA_kd_1:67.1.9	“kiṁ pana tumhe, āvuso, akatthā”ti.	67	
PA_kd_1:67.1.10	Atha kho te pabbajitā bhikkhūnaṁ etamatthaṁ ārocesuṁ.	67	
PA_kd_1:67.1.11	Bhikkhū bhagavato etamatthaṁ ārocesuṁ.	67	
PA_kd_1:67.1.12	“Bhikkhunidūsako, bhikkhave, anupasampanno na upasampādetabbo, upasampanno nāsetabboti.	67	
PA_kd_1:67.1.13	Saṅghabhedako, bhikkhave, anupasampanno na upasampādetabbo, upasampanno nāsetabboti.	67	
PA_kd_1:67.1.14	Lohituppādako, bhikkhave, anupasampanno na upasampādetabbo, upasampanno nāsetabbo”ti.	67	
PA_kd_1:68.1.0	54. Ubhatobyañjanakavatthu	68	
PA_kd_1:68.1.1	Tena kho pana samayena aññataro ubhatobyañjanako bhikkhūsu pabbajito hoti.	68	
PA_kd_1:68.1.2	So karotipi kārāpetipi.	68	
PA_kd_1:68.1.3	Bhagavato etamatthaṁ ārocesuṁ.	68	
PA_kd_1:68.1.4	“Ubhatobyañjanako, bhikkhave, anupasampanno na upasampādetabbo, upasampanno nāsetabbo”ti.	68	
PA_kd_1:69.1.0	55. Anupajjhāyakādivatthu	69	
PA_kd_1:69.1.1	Tena kho pana samayena bhikkhū anupajjhāyakaṁ upasampādenti.	69	
PA_kd_1:69.1.2	Bhagavato etamatthaṁ ārocesuṁ.	69	
PA_kd_1:69.1.3	“Na, bhikkhave, anupajjhāyako upasampādetabbo.	69	
PA_kd_1:69.1.4	Yo upasampādeyya, āpatti dukkaṭassā”ti.	69	
PA_kd_1:69.2.1	Tena kho pana samayena bhikkhū saṅghena upajjhāyena upasampādenti.	69	
PA_kd_1:69.2.2	Bhagavato etamatthaṁ ārocesuṁ.	69	
PA_kd_1:69.2.3	“Na, bhikkhave, saṅghena upajjhāyena upasampādetabbo.	69	
PA_kd_1:69.2.4	Yo upasampādeyya, āpatti dukkaṭassā”ti.	69	
PA_kd_1:69.3.1	Tena kho pana samayena bhikkhū gaṇena upajjhāyena upasampādenti.	69	
PA_kd_1:69.3.2	Bhagavato etamatthaṁ ārocesuṁ.	69	
PA_kd_1:69.3.3	“Na, bhikkhave, gaṇena upajjhāyena upasampādetabbo.	69	
PA_kd_1:69.3.4	Yo upasampādeyya, āpatti dukkaṭassā”ti.	69	
PA_kd_1:69.4.1	Tena kho pana samayena bhikkhū paṇḍakupajjhāyena upasampādenti …pe…	69	
PA_kd_1:69.4.2	theyyasaṁvāsakupajjhāyena upasampādenti …pe…	69	
PA_kd_1:69.4.3	titthiyapakkantakupajjhāyena upasampādenti …pe…	69	
PA_kd_1:69.4.4	tiracchānagatupajjhāyena upasampādenti …pe…	69	
PA_kd_1:69.4.5	mātughātakupajjhāyena upasampādenti …pe…	69	
PA_kd_1:69.4.6	pitughātakupajjhāyena upasampādenti …pe…	69	
PA_kd_1:69.4.7	arahantaghātakupajjhāyena upasampādenti …pe…	69	
PA_kd_1:69.4.8	bhikkhunidūsakupajjhāyena upasampādenti …pe…	69	
PA_kd_1:69.4.9	saṅghabhedakupajjhāyena upasampādenti …pe…	69	
PA_kd_1:69.4.10	lohituppādakupajjhāyena upasampādenti …pe…	69	
PA_kd_1:69.4.11	ubhatobyañjanakupajjhāyena upasampādenti bhagavato etamatthaṁ ārocesuṁ.	69	
PA_kd_1:69.4.12	“Na, bhikkhave, paṇḍakupajjhāyena upasampādetabbo …pe…	69	
PA_kd_1:69.4.13	na, bhikkhave, theyyasaṁvāsakupajjhāyena upasampādetabbo …pe…	69	
PA_kd_1:69.4.14	na, bhikkhave, titthiyapakkantakupajjhāyena upasampādetabbo …pe…	69	
PA_kd_1:69.4.15	na, bhikkhave, tiracchānagatupajjhāyena upasampādetabbo …pe…	69	
PA_kd_1:69.4.16	na, bhikkhave, mātughātakupajjhāyena upasampādetabbo …pe…	69	
PA_kd_1:69.4.17	na, bhikkhave, pitughātakupajjhāyena upasampādetabbo …pe…	69	
PA_kd_1:69.4.18	na, bhikkhave, arahantaghātakupajjhāyena upasampādetabbo …pe…	69	
PA_kd_1:69.4.19	na, bhikkhave, bhikkhunidūsakupajjhāyena upasampādetabbo …pe…	69	
PA_kd_1:69.4.20	na, bhikkhave, saṅghabhedakupajjhāyena upasampādetabbo …pe…	69	
PA_kd_1:69.4.21	na, bhikkhave, lohituppādakupajjhāyena upasampādetabbo …pe…	69	
PA_kd_1:69.4.22	na, bhikkhave, ubhatobyañjanakupajjhāyena upasampādetabbo.	69	
PA_kd_1:69.4.23	Yo upasampādeyya, āpatti dukkaṭassā”ti.	69	
PA_kd_1:70.1.0	56. Apattakādivatthu	70	
PA_kd_1:70.1.1	Tena kho pana samayena bhikkhū apattakaṁ upasampādenti.	70	
PA_kd_1:70.1.2	Hatthesu piṇḍāya caranti.	70	
PA_kd_1:70.1.3	Manussā ujjhāyanti khiyyanti vipācenti—	70	
PA_kd_1:70.1.4	“seyyathāpi titthiyā”ti.	70	
PA_kd_1:70.1.5	Bhagavato etamatthaṁ ārocesuṁ.	70	
PA_kd_1:70.1.6	“Na, bhikkhave, apattako upasampādetabbo.	70	
PA_kd_1:70.1.7	Yo upasampādeyya, āpatti dukkaṭassā”ti.	70	
PA_kd_1:70.2.1	Tena kho pana samayena bhikkhū acīvarakaṁ upasampādenti.	70	
PA_kd_1:70.2.2	Naggā piṇḍāya caranti.	70	
PA_kd_1:70.2.3	Manussā ujjhāyanti khiyyanti vipācenti—	70	
PA_kd_1:70.2.4	“seyyathāpi titthiyā”ti.	70	
PA_kd_1:70.2.5	Bhagavato etamatthaṁ ārocesuṁ.	70	
PA_kd_1:70.2.6	“Na, bhikkhave, acīvarako upasampādetabbo.	70	
PA_kd_1:70.2.7	Yo upasampādeyya, āpatti dukkaṭassā”ti.	70	
PA_kd_1:70.3.1	Tena kho pana samayena bhikkhū apattacīvarakaṁ upasampādenti.	70	
PA_kd_1:70.3.2	Naggā hatthesu piṇḍāya caranti.	70	
PA_kd_1:70.3.3	Manussā ujjhāyanti khiyyanti vipācenti—	70	
PA_kd_1:70.3.4	“seyyathāpi titthiyā”ti.	70	
PA_kd_1:70.3.5	Bhagavato etamatthaṁ ārocesuṁ.	70	
PA_kd_1:70.3.6	“Na, bhikkhave, apattacīvarako upasampādetabbo.	70	
PA_kd_1:70.3.7	Yo upasampādeyya, āpatti dukkaṭassā”ti.	70	
PA_kd_1:70.4.1	Tena kho pana samayena bhikkhū yācitakena pattena upasampādenti.	70	
PA_kd_1:70.4.2	Upasampanne pattaṁ paṭiharanti.	70	
PA_kd_1:70.4.3	Hatthesu piṇḍāya caranti.	70	
PA_kd_1:70.4.4	Manussā ujjhāyanti khiyyanti vipācenti—	70	
PA_kd_1:70.4.5	“seyyathāpi titthiyā”ti.	70	
PA_kd_1:70.4.6	Bhagavato etamatthaṁ ārocesuṁ.	70	
PA_kd_1:70.4.7	“Na, bhikkhave, yācitakena pattena upasampādetabbo.	70	
PA_kd_1:70.4.8	Yo upasampādeyya, āpatti dukkaṭassā”ti.	70	
PA_kd_1:70.5.1	Tena kho pana samayena bhikkhū yācitakena cīvarena upasampādenti.	70	
PA_kd_1:70.5.2	Upasampanne cīvaraṁ paṭiharanti.	70	
PA_kd_1:70.5.3	Naggā piṇḍāya caranti.	70	
PA_kd_1:70.5.4	Manussā ujjhāyanti khiyyanti vipācenti—	70	
PA_kd_1:70.5.5	“seyyathāpi titthiyā”ti.	70	
PA_kd_1:70.5.6	Bhagavato etamatthaṁ ārocesuṁ.	70	
PA_kd_1:70.5.7	“Na, bhikkhave, yācitakena cīvarena upasampādetabbo.	70	
PA_kd_1:70.5.8	Yo upasampādeyya, āpatti dukkaṭassā”ti.	70	
PA_kd_1:70.6.1	Tena kho pana samayena bhikkhū yācitakena pattacīvarena upasampādenti.	70	
PA_kd_1:70.6.2	Upasampanne pattacīvaraṁ paṭiharanti.	70	
PA_kd_1:70.6.3	Naggā hatthesu piṇḍāya caranti.	70	
PA_kd_1:70.6.4	Manussā ujjhāyanti khiyyanti vipācenti—	70	
PA_kd_1:70.6.5	“seyyathāpi titthiyā”ti.	70	
PA_kd_1:70.6.6	Bhagavato etamatthaṁ ārocesuṁ.	70	
PA_kd_1:70.6.7	“Na, bhikkhave, yācitakena pattacīvarena upasampādetabbo.	70	
PA_kd_1:70.6.8	Yo upasampādeyya, āpatti dukkaṭassā”ti.	70	
PA_kd_1:70.6.9	Naupasampādetabbekavīsativāro niṭṭhito.	70	
PA_kd_1:71.1.0	57. Napabbājetabbadvattiṁsavāra	71	
PA_kd_1:71.1.1	Tena kho pana samayena bhikkhū hatthacchinnaṁ pabbājenti …pe…	71	
PA_kd_1:71.1.2	pādacchinnaṁ pabbājenti …pe…	71	
PA_kd_1:71.1.3	hatthapādacchinnaṁ pabbājenti …pe…	71	
PA_kd_1:71.1.4	kaṇṇacchinnaṁ pabbājenti …pe…	71	
PA_kd_1:71.1.5	nāsacchinnaṁ pabbājenti …pe…	71	
PA_kd_1:71.1.6	kaṇṇanāsacchinnaṁ pabbājenti …pe…	71	
PA_kd_1:71.1.7	aṅgulicchinnaṁ pabbājenti …pe…	71	
PA_kd_1:71.1.8	aḷacchinnaṁ pabbājenti …pe…	71	
PA_kd_1:71.1.9	kaṇḍaracchinnaṁ pabbājenti …pe…	71	
PA_kd_1:71.1.10	phaṇahatthakaṁ pabbājenti …pe…	71	
PA_kd_1:71.1.11	khujjaṁ pabbājenti …pe…	71	
PA_kd_1:71.1.12	vāmanaṁ pabbājenti …pe…	71	
PA_kd_1:71.1.13	galagaṇḍiṁ pabbājenti …pe…	71	
PA_kd_1:71.1.14	lakkhaṇāhataṁ pabbājenti …pe…	71	
PA_kd_1:71.1.15	kasāhataṁ pabbājenti …pe…	71	
PA_kd_1:71.1.16	likhitakaṁ pabbājenti …pe…	71	
PA_kd_1:71.1.17	sīpadiṁ pabbājenti …pe…	71	
PA_kd_1:71.1.18	pāparogiṁ pabbājenti …pe…	71	
PA_kd_1:71.1.19	parisadūsakaṁ pabbājenti …pe…	71	
PA_kd_1:71.1.20	kāṇaṁ pabbājenti …pe…	71	
PA_kd_1:71.1.21	kuṇiṁ pabbājenti …pe…	71	
PA_kd_1:71.1.22	khañjaṁ pabbājenti …pe…	71	
PA_kd_1:71.1.23	pakkhahataṁ pabbājenti …pe…	71	
PA_kd_1:71.1.24	chinniriyāpathaṁ pabbājenti …pe…	71	
PA_kd_1:71.1.25	jarādubbalaṁ pabbājenti …pe…	71	
PA_kd_1:71.1.26	andhaṁ pabbājenti …pe…	71	
PA_kd_1:71.1.27	mūgaṁ pabbājenti …pe…	71	
PA_kd_1:71.1.28	badhiraṁ pabbājenti …pe…	71	
PA_kd_1:71.1.29	andhamūgaṁ pabbājenti …pe…	71	
PA_kd_1:71.1.30	andhabadhiraṁ pabbājenti …pe…	71	
PA_kd_1:71.1.31	mūgabadhiraṁ pabbājenti …pe…	71	
PA_kd_1:71.1.32	andhamūgabadhiraṁ pabbājenti.	71	
PA_kd_1:71.1.33	Bhagavato etamatthaṁ ārocesuṁ …pe…	71	
PA_kd_1:71.2.1	“na, bhikkhave, hatthacchinno pabbājetabbo …pe…	71	
PA_kd_1:71.2.2	na, bhikkhave, pādacchinno pabbājetabbo …pe…	71	
PA_kd_1:71.2.3	na, bhikkhave, hatthapādacchinno pabbājetabbo …pe…	71	
PA_kd_1:71.2.4	na, bhikkhave, kaṇṇacchinno pabbājetabbo …pe…	71	
PA_kd_1:71.2.5	na, bhikkhave, nāsacchinno pabbājetabbo …pe…	71	
PA_kd_1:71.2.6	na, bhikkhave, kaṇṇanāsacchinno pabbājetabbo …pe…	71	
PA_kd_1:71.2.7	na, bhikkhave, aṅgulicchinno pabbājetabbo …pe…	71	
PA_kd_1:71.2.8	na, bhikkhave, aḷacchinno pabbājetabbo …pe…	71	
PA_kd_1:71.2.9	na, bhikkhave, kaṇḍaracchinno pabbājetabbo …pe…	71	
PA_kd_1:71.2.10	na, bhikkhave, phaṇahatthako pabbājetabbo …pe…	71	
PA_kd_1:71.2.11	na, bhikkhave, khujjo pabbājetabbo …pe…	71	
PA_kd_1:71.2.12	na, bhikkhave, vāmano pabbājetabbo …pe…	71	
PA_kd_1:71.2.13	na, bhikkhave, galagaṇḍī pabbājetabbo …pe…	71	
PA_kd_1:71.2.14	na, bhikkhave, lakkhaṇāhato pabbājetabbo …pe…	71	
PA_kd_1:71.2.15	na, bhikkhave, kasāhato pabbājetabbo …pe…	71	
PA_kd_1:71.2.16	na, bhikkhave, likhitako pabbājetabbo …pe…	71	
PA_kd_1:71.2.17	na, bhikkhave, sīpadī pabbājetabbo …pe…	71	
PA_kd_1:71.2.18	na, bhikkhave, pāparogī pabbājetabbo …pe…	71	
PA_kd_1:71.2.19	na, bhikkhave, parisadūsako pabbājetabbo …pe…	71	
PA_kd_1:71.2.20	na, bhikkhave, kāṇo pabbājetabbo …pe…	71	
PA_kd_1:71.2.21	na, bhikkhave, kuṇī pabbājetabbo …pe…	71	
PA_kd_1:71.2.22	na, bhikkhave, khañjo pabbājetabbo …pe…	71	
PA_kd_1:71.2.23	na, bhikkhave, pakkhahato pabbājetabbo …pe…	71	
PA_kd_1:71.2.24	na, bhikkhave, chinniriyāpatho pabbājetabbo …pe…	71	
PA_kd_1:71.2.25	na, bhikkhave, jarādubbalo pabbājetabbo …pe…	71	
PA_kd_1:71.2.26	na, bhikkhave, andho pabbājetabbo …pe…	71	
PA_kd_1:71.2.27	na, bhikkhave, mūgo pabbājetabbo …pe…	71	
PA_kd_1:71.2.28	na, bhikkhave, badhiro pabbājetabbo …pe…	71	
PA_kd_1:71.2.29	na, bhikkhave, andhamūgo pabbājetabbo …pe…	71	
PA_kd_1:71.2.30	na, bhikkhave, andhabadhiro pabbājetabbo …pe…	71	
PA_kd_1:71.2.31	na, bhikkhave, mūgabadhiro pabbājetabbo …pe…	71	
PA_kd_1:71.2.32	na, bhikkhave, andhamūgabadhiro pabbājetabbo.	71	
PA_kd_1:71.2.33	Yo pabbājeyya, āpatti dukkaṭassā”ti.	71	
PA_kd_1:71.2.34	Napabbājetabbadvattiṁsavāro niṭṭhito.	71	
PA_kd_1:71.2.35	Dāyajjabhāṇavāro niṭṭhito navamo.	71	
PA_kd_1:72.1.0	58. Alajjīnissayavatthu	72	
PA_kd_1:72.1.1	Tena kho pana samayena chabbaggiyā bhikkhū alajjīnaṁ nissayaṁ denti.	72	
PA_kd_1:72.1.2	Bhagavato etamatthaṁ ārocesuṁ.	72	
PA_kd_1:72.1.3	“Na, bhikkhave, alajjīnaṁ nissayo dātabbo.	72	
PA_kd_1:72.1.4	Yo dadeyya, āpatti dukkaṭassā”ti.	72	
PA_kd_1:72.1.5	Tena kho pana samayena bhikkhū alajjīnaṁ nissāya vasanti.	72	
PA_kd_1:72.1.6	Tepi nacirasseva alajjino honti pāpakā.	72	
PA_kd_1:72.1.7	Bhikkhū bhagavato etamatthaṁ ārocesuṁ.	72	
PA_kd_1:72.1.8	“Na, bhikkhave, alajjīnaṁ nissāya vatthabbaṁ.	72	
PA_kd_1:72.1.9	Yo vaseyya, āpatti dukkaṭassā”ti.	72	
PA_kd_1:72.1.10	Atha kho bhikkhūnaṁ etadahosi—	72	
PA_kd_1:72.1.11	“bhagavatā paññattaṁ—	72	
PA_kd_1:72.1.12	‘na alajjīnaṁ nissayo dātabbo, na alajjīnaṁ nissāya vatthabban’ti.	72	
PA_kd_1:72.1.13	Kathaṁ nu kho mayaṁ jāneyyāma lajjiṁ vā alajjiṁ vā”ti?	72	
PA_kd_1:72.1.14	Bhagavato etamatthaṁ ārocesuṁ.	72	
PA_kd_1:72.1.15	“Anujānāmi, bhikkhave, catūhapañcāhaṁ āgametuṁ yāva bhikkhusabhāgataṁ jānāmī”ti.	72	
PA_kd_1:73.1.0	59. Gamikādinissayavatthu	73	
PA_kd_1:73.1.1	Tena kho pana samayena aññataro bhikkhu kosalesu janapade addhānamaggappaṭipanno hoti.	73	
PA_kd_1:73.1.2	Atha kho tassa bhikkhuno etadahosi—	73	
PA_kd_1:73.1.3	“bhagavatā paññattaṁ—	73	
PA_kd_1:73.1.4	‘na anissitena vatthabban’ti.	73	
PA_kd_1:73.1.5	Ahañcamhi nissayakaraṇīyo addhānamaggappaṭipanno, kathaṁ nu kho mayā paṭipajjitabban”ti?	73	
PA_kd_1:73.1.6	Bhagavato etamatthaṁ ārocesuṁ.	73	
PA_kd_1:73.1.7	“Anujānāmi, bhikkhave, addhānamaggappaṭipannena bhikkhunā nissayaṁ alabhamānena anissitena vatthun”ti.	73	
PA_kd_1:73.2.1	Tena kho pana samayena dve bhikkhū kosalesu janapade addhānamaggappaṭipannā honti.	73	
PA_kd_1:73.2.2	Te aññataraṁ āvāsaṁ upagacchiṁsu.	73	
PA_kd_1:73.2.3	Tattha eko bhikkhu gilāno hoti.	73	
PA_kd_1:73.2.4	Atha kho tassa gilānassa bhikkhuno etadahosi—	73	
PA_kd_1:73.2.5	“bhagavatā paññattaṁ—	73	
PA_kd_1:73.2.6	‘na anissitena vatthabban’ti.	73	
PA_kd_1:73.2.7	Ahañcamhi nissayakaraṇīyo gilāno, kathaṁ nu kho mayā paṭipajjitabban”ti?	73	
PA_kd_1:73.2.8	Bhagavato etamatthaṁ ārocesuṁ.	73	
PA_kd_1:73.2.9	“Anujānāmi, bhikkhave, gilānena bhikkhunā nissayaṁ alabhamānena anissitena vatthun”ti.	73	
PA_kd_1:73.3.1	Atha kho tassa gilānupaṭṭhākassa bhikkhuno etadahosi—	73	
PA_kd_1:73.3.2	“bhagavatā paññattaṁ—	73	
PA_kd_1:73.3.3	‘na anissitena vatthabban’ti.	73	
PA_kd_1:73.3.4	Ahañcamhi nissayakaraṇīyo, ayañca bhikkhu gilāno, kathaṁ nu kho mayā paṭipajjitabban”ti?	73	
PA_kd_1:73.3.5	Bhagavato etamatthaṁ ārocesuṁ.	73	
PA_kd_1:73.3.6	“Anujānāmi, bhikkhave, gilānupaṭṭhākena bhikkhunā nissayaṁ alabhamānena yāciyamānena anissitena vatthun”ti.	73	
PA_kd_1:73.4.1	Tena kho pana samayena aññataro bhikkhu araññe viharati.	73	
PA_kd_1:73.4.2	Tassa ca tasmiṁ senāsane phāsu hoti.	73	
PA_kd_1:73.4.3	Atha kho tassa bhikkhuno etadahosi—	73	
PA_kd_1:73.4.4	“bhagavatā paññattaṁ—	73	
PA_kd_1:73.4.5	‘na anissitena vatthabban’ti.	73	
PA_kd_1:73.4.6	Ahañcamhi nissayakaraṇīyo araññe viharāmi, mayhañca imasmiṁ senāsane phāsu hoti, kathaṁ nu kho mayā paṭipajjitabban”ti?	73	
PA_kd_1:73.4.7	Bhagavato etamatthaṁ ārocesuṁ.	73	
PA_kd_1:73.4.8	“Anujānāmi, bhikkhave, āraññikena bhikkhunā phāsuvihāraṁ sallakkhentena nissayaṁ alabhamānena anissitena vatthuṁ—	73	
PA_kd_1:73.4.9	yadā patirūpo nissayadāyako āgacchissati, tadā tassa nissāya vasissāmī”ti.	73	
PA_kd_1:74.1.0	60. Gottenaanussāvanānujānana	74	
PA_kd_1:74.1.1	Tena kho pana samayena āyasmato mahākassapassa upasampadāpekkho hoti.	74	
PA_kd_1:74.1.2	Atha kho āyasmā mahākassapo āyasmato ānandassa santike dūtaṁ pāhesi—	74	
PA_kd_1:74.1.3	“āgacchatu ānando imaṁ anussāvessatū”ti.	74	
PA_kd_1:74.1.4	Āyasmā ānando evamāha—	74	
PA_kd_1:74.1.5	“nāhaṁ ussahāmi therassa nāmaṁ gahetuṁ, garu me thero”ti.	74	
PA_kd_1:74.1.6	Bhagavato etamatthaṁ ārocesuṁ.	74	
PA_kd_1:74.1.7	“Anujānāmi, bhikkhave, gottenapi anussāvetun”ti.	74	
PA_kd_1:74.2.0	61. Dveupasampadāpekkhādivatthu	74	
PA_kd_1:74.2.1	Tena kho pana samayena āyasmato mahākassapassa dve upasampadāpekkhā honti.	74	
PA_kd_1:74.2.2	Te vivadanti—	74	
PA_kd_1:74.2.3	“ahaṁ paṭhamaṁ upasampajjissāmi, ahaṁ paṭhamaṁ upasampajjissāmī”ti.	74	
PA_kd_1:74.2.4	Bhagavato etamatthaṁ ārocesuṁ.	74	
PA_kd_1:74.2.5	“Anujānāmi, bhikkhave, dve ekānussāvane kātun”ti.	74	
PA_kd_1:74.3.1	Tena kho pana samayena sambahulānaṁ therānaṁ upasampadāpekkhā honti.	74	
PA_kd_1:74.3.2	Te vivadanti—	74	
PA_kd_1:74.3.3	“ahaṁ paṭhamaṁ upasampajjissāmi, ahaṁ paṭhamaṁ upasampajjissāmī”ti.	74	
PA_kd_1:74.3.4	Therā evamāhaṁsu—	74	
PA_kd_1:74.3.5	“handa mayaṁ, āvuso, sabbeva ekānussāvane karomā”ti.	74	
PA_kd_1:74.3.6	Bhagavato etamatthaṁ ārocesuṁ.	74	
PA_kd_1:74.3.7	“Anujānāmi, bhikkhave, dve tayo ekānussāvane kātuṁ, tañca kho ekena upajjhāyena, na tveva nānupajjhāyenā”ti.	74	
PA_kd_1:75.1.0	62. Gabbhavīsūpasampadānujānana	75	
PA_kd_1:75.1.1	Tena kho pana samayena āyasmā kumārakassapo gabbhavīso upasampanno ahosi.	75	
PA_kd_1:75.1.2	Atha kho āyasmato kumārakassapassa etadahosi—	75	
PA_kd_1:75.1.3	“bhagavatā paññattaṁ—	75	
PA_kd_1:75.1.4	‘na ūnavīsativasso puggalo upasampādetabbo’ti.	75	
PA_kd_1:75.1.5	Ahañcamhi gabbhavīso upasampanno.	75	
PA_kd_1:75.1.6	Upasampanno nu khomhi, nanu kho upasampanno”ti?	75	
PA_kd_1:75.1.7	Bhagavato etamatthaṁ ārocesuṁ.	75	
PA_kd_1:75.1.8	Yaṁ, bhikkhave, mātukucchismiṁ paṭhamaṁ cittaṁ uppannaṁ, paṭhamaṁ viññāṇaṁ pātubhūtaṁ, tadupādāya sāvassa jāti.	75	
PA_kd_1:75.1.9	“Anujānāmi, bhikkhave, gabbhavīsaṁ upasampādetun”ti.	75	
PA_kd_1:76.1.0	63. Upasampadāvidhi	76	
PA_kd_1:76.1.1	Tena kho pana samayena upasampannā dissanti kuṭṭhikāpi gaṇḍikāpi kilāsikāpi sosikāpi apamārikāpi.	76	
PA_kd_1:76.1.2	Bhagavato etamatthaṁ ārocesuṁ.	76	
PA_kd_1:76.1.3	“Anujānāmi, bhikkhave, upasampādentena terasa antarāyike dhamme pucchituṁ.	76	
PA_kd_1:76.1.4	Evañca pana, bhikkhave, pucchitabbo—	76	
PA_kd_1:76.1.5	‘santi te evarūpā ābādhā—	76	
PA_kd_1:76.1.6	kuṭṭhaṁ, gaṇḍo, kilāso, soso, apamāro?	76	
PA_kd_1:76.1.7	Manussosi?	76	
PA_kd_1:76.1.8	Purisosi?	76	
PA_kd_1:76.1.9	Bhujissosi?	76	
PA_kd_1:76.1.10	Aṇaṇosi?	76	
PA_kd_1:76.1.11	Nasi rājabhaṭo?	76	
PA_kd_1:76.1.12	Anuññātosi mātāpitūhi?	76	
PA_kd_1:76.1.13	Paripuṇṇavīsativassosi?	76	
PA_kd_1:76.1.14	Paripuṇṇaṁ te pattacīvaraṁ?	76	
PA_kd_1:76.1.15	Kiṁnāmosi?	76	
PA_kd_1:76.1.16	Konāmo te upajjhāyo’”ti?	76	
PA_kd_1:76.2.1	Tena kho pana samayena bhikkhū ananusiṭṭhe upasampadāpekkhe antarāyike dhamme pucchanti.	76	
PA_kd_1:76.2.2	Upasampadāpekkhā vitthāyanti, maṅkū honti, na sakkonti vissajjetuṁ.	76	
PA_kd_1:76.2.3	Bhagavato etamatthaṁ ārocesuṁ.	76	
PA_kd_1:76.2.4	“Anujānāmi, bhikkhave, paṭhamaṁ anusāsitvā pacchā antarāyike dhamme pucchitun”ti.	76	
PA_kd_1:76.3.1	Tattheva saṅghamajjhe anusāsanti.	76	
PA_kd_1:76.3.2	Upasampadāpekkhā tatheva vitthāyanti, maṅkū honti, na sakkonti vissajjetuṁ.	76	
PA_kd_1:76.3.3	Bhagavato etamatthaṁ ārocesuṁ.	76	
PA_kd_1:76.3.4	“Anujānāmi, bhikkhave, ekamantaṁ anusāsitvā saṅghamajjhe antarāyike dhamme pucchituṁ.	76	
PA_kd_1:76.3.5	Evañca pana, bhikkhave, anusāsitabbo—	76	
PA_kd_1:76.3.6	Paṭhamaṁ upajjhaṁ gāhāpetabbo.	76	
PA_kd_1:76.3.7	Upajjhaṁ gāhāpetvā pattacīvaraṁ ācikkhitabbaṁ—	76	
PA_kd_1:76.3.8	‘ayaṁ te patto, ayaṁ saṅghāṭi, ayaṁ uttarāsaṅgo, ayaṁ antaravāsako.	76	
PA_kd_1:76.3.9	Gaccha, amumhi okāse tiṭṭhāhī’”ti.	76	
PA_kd_1:76.4.1	Bālā abyattā anusāsanti.	76	
PA_kd_1:76.4.2	Duranusiṭṭhā upasampadāpekkhā vitthāyanti, maṅkū honti, na sakkonti vissajjetuṁ.	76	
PA_kd_1:76.4.3	Bhagavato etamatthaṁ ārocesuṁ.	76	
PA_kd_1:76.4.4	“Na, bhikkhave, bālena abyattena anusāsitabbo.	76	
PA_kd_1:76.4.5	Yo anusāseyya, āpatti dukkaṭassa.	76	
PA_kd_1:76.4.6	Anujānāmi, bhikkhave, byattena bhikkhunā paṭibalena anusāsitun”ti.	76	
PA_kd_1:76.5.1	Asammatā anusāsanti.	76	
PA_kd_1:76.5.2	Bhagavato etamatthaṁ ārocesuṁ.	76	
PA_kd_1:76.5.3	“Na, bhikkhave, asammatena anusāsitabbo.	76	
PA_kd_1:76.5.4	Yo anusāseyya, āpatti dukkaṭassa.	76	
PA_kd_1:76.5.5	Anujānāmi, bhikkhave, sammatena anusāsituṁ.	76	
PA_kd_1:76.5.6	Evañca pana, bhikkhave, sammannitabbo—	76	
PA_kd_1:76.5.7	attanā vā attānaṁ sammannitabbaṁ, parena vā paro sammannitabbo.	76	
PA_kd_1:76.5.8	Kathañca attanāva attānaṁ sammannitabbaṁ?	76	
PA_kd_1:76.5.9	Byattena bhikkhunā paṭibalena saṅgho ñāpetabbo—	76	
PA_kd_1:76.5.10	‘suṇātu me, bhante, saṅgho.	76	
PA_kd_1:76.5.11	Itthannāmo itthannāmassa āyasmato upasampadāpekkho.	76	
PA_kd_1:76.5.12	Yadi saṅghassa pattakallaṁ, ahaṁ itthannāmaṁ anusāseyyan’ti.	76	
PA_kd_1:76.5.13	Evaṁ attanāva attānaṁ sammannitabbaṁ.	76	
PA_kd_1:76.6.1	Kathañca pana parena paro sammannitabbo?	76	
PA_kd_1:76.6.2	Byattena bhikkhunā paṭibalena saṅgho ñāpetabbo—	76	
PA_kd_1:76.6.3	‘suṇātu me, bhante, saṅgho.	76	
PA_kd_1:76.6.4	Itthannāmo itthannāmassa āyasmato upasampadāpekkho.	76	
PA_kd_1:76.6.5	Yadi saṅghassa pattakallaṁ, itthannāmo itthannāmaṁ anusāseyyā’ti.	76	
PA_kd_1:76.6.6	Evaṁ parena paro sammannitabbo.	76	
PA_kd_1:76.7.1	Tena sammatena bhikkhunā upasampadāpekkho upasaṅkamitvā evamassa vacanīyo—	76	
PA_kd_1:76.7.2	‘suṇasi, itthannāma, ayaṁ te saccakālo bhūtakālo.	76	
PA_kd_1:76.7.3	Yaṁ jātaṁ taṁ saṅghamajjhe pucchante santaṁ atthīti vattabbaṁ, asantaṁ natthīti vattabbaṁ.	76	
PA_kd_1:76.7.4	Mā kho vitthāyi, mā kho maṅku ahosi.	76	
PA_kd_1:76.7.5	Evaṁ taṁ pucchissanti—	76	
PA_kd_1:76.7.6	santi te evarūpā ābādhā—	76	
PA_kd_1:76.7.7	kuṭṭhaṁ, gaṇḍo, kilāso, soso, apamāro?	76	
PA_kd_1:76.7.8	Manussosi?	76	
PA_kd_1:76.7.9	Purisosi?	76	
PA_kd_1:76.7.10	Bhujissosi?	76	
PA_kd_1:76.7.11	Aṇaṇosi?	76	
PA_kd_1:76.7.12	Nasi rājabhaṭo?	76	
PA_kd_1:76.7.13	Anuññātosi mātāpitūhi?	76	
PA_kd_1:76.7.14	Paripuṇṇavīsativassosi?	76	
PA_kd_1:76.7.15	Paripuṇṇaṁ te pattacīvaraṁ?	76	
PA_kd_1:76.7.16	Kiṁnāmosi?	76	
PA_kd_1:76.7.17	Konāmo te upajjhāyo’”ti?	76	
PA_kd_1:76.8.1	Ekato āgacchanti.	76	
PA_kd_1:76.8.2	“Na, bhikkhave, ekato āgantabbaṁ.	76	
PA_kd_1:76.8.3	Anusāsakena paṭhamataraṁ āgantvā saṅgho ñāpetabbo—	76	
PA_kd_1:76.8.4	‘suṇātu me, bhante, saṅgho.	76	
PA_kd_1:76.8.5	Itthannāmo itthannāmassa āyasmato upasampadāpekkho.	76	
PA_kd_1:76.8.6	Anusiṭṭho so mayā.	76	
PA_kd_1:76.8.7	Yadi saṅghassa pattakallaṁ, itthannāmo āgaccheyyā’ti.	76	
PA_kd_1:76.8.8	‘Āgacchāhī’ti vattabbo.	76	
PA_kd_1:76.8.9	Ekaṁsaṁ uttarāsaṅgaṁ kārāpetvā bhikkhūnaṁ pāde vandāpetvā ukkuṭikaṁ nisīdāpetvā añjaliṁ paggaṇhāpetvā upasampadaṁ yācāpetabbo—	76	
PA_kd_1:76.8.10	‘saṅghaṁ, bhante, upasampadaṁ yācāmi.	76	
PA_kd_1:76.8.11	Ullumpatu maṁ, bhante, saṅgho anukampaṁ upādāya.	76	
PA_kd_1:76.8.12	Dutiyampi, bhante, saṅghaṁ upasampadaṁ yācāmi.	76	
PA_kd_1:76.8.13	Ullumpatu maṁ, bhante, saṅgho anukampaṁ upādāya.	76	
PA_kd_1:76.8.14	Tatiyampi, bhante, saṅghaṁ upasampadaṁ yācāmi.	76	
PA_kd_1:76.8.15	Ullumpatu maṁ, bhante, saṅgho anukampaṁ upādāyā’ti.	76	
PA_kd_1:76.9.1	Byattena bhikkhunā paṭibalena saṅgho ñāpetabbo—	76	
PA_kd_1:76.9.2	‘Suṇātu me, bhante, saṅgho.	76	
PA_kd_1:76.9.3	Ayaṁ itthannāmo itthannāmassa āyasmato upasampadāpekkho.	76	
PA_kd_1:76.9.4	Yadi saṅghassa pattakallaṁ, ahaṁ itthannāmaṁ antarāyike dhamme puccheyyanti?	76	
PA_kd_1:76.9.5	Suṇasi, itthannāma, ayaṁ te saccakālo bhūtakālo.	76	
PA_kd_1:76.9.6	Yaṁ jātaṁ taṁ pucchāmi.	76	
PA_kd_1:76.9.7	Santaṁ atthīti vattabbaṁ, asantaṁ natthīti vattabbaṁ.	76	
PA_kd_1:76.9.8	Santi te evarūpā ābādhā—	76	
PA_kd_1:76.9.9	kuṭṭhaṁ gaṇḍo kilāso soso apamāro?	76	
PA_kd_1:76.9.10	Manussosi?	76	
PA_kd_1:76.9.11	Purisosi?	76	
PA_kd_1:76.9.12	Bhujissosi?	76	
PA_kd_1:76.9.13	Aṇaṇosi?	76	
PA_kd_1:76.9.14	Nasi rājabhaṭo?	76	
PA_kd_1:76.9.15	Anuññātosi mātāpitūhi?	76	
PA_kd_1:76.9.16	Paripuṇṇavīsativassosi?	76	
PA_kd_1:76.9.17	Paripuṇṇaṁ te pattacīvaraṁ?	76	
PA_kd_1:76.9.18	Kiṁnāmosi?	76	
PA_kd_1:76.9.19	Konāmo te upajjhāyo’ti?	76	
PA_kd_1:76.10.1	Byattena bhikkhunā paṭibalena saṅgho ñāpetabbo—	76	
PA_kd_1:76.10.2	‘Suṇātu me, bhante, saṅgho.	76	
PA_kd_1:76.10.3	Ayaṁ itthannāmo itthannāmassa āyasmato upasampadāpekkho, parisuddho antarāyikehi dhammehi, paripuṇṇassa pattacīvaraṁ.	76	
PA_kd_1:76.10.4	Itthannāmo saṅghaṁ upasampadaṁ yācati itthannāmena upajjhāyena.	76	
PA_kd_1:76.10.5	Yadi saṅghassa pattakallaṁ, saṅgho itthannāmaṁ upasampādeyya itthannāmena upajjhāyena.	76	
PA_kd_1:76.10.6	Esā ñatti.	76	
PA_kd_1:76.11.1	Suṇātu me, bhante, saṅgho.	76	
PA_kd_1:76.11.2	Ayaṁ itthannāmo itthannāmassa āyasmato upasampadāpekkho, parisuddho antarāyikehi dhammehi, paripuṇṇassa pattacīvaraṁ.	76	
PA_kd_1:76.11.3	Itthannāmo saṅghaṁ upasampadaṁ yācati itthannāmena upajjhāyena.	76	
PA_kd_1:76.11.4	Saṅgho itthannāmaṁ upasampādeti itthannāmena upajjhāyena.	76	
PA_kd_1:76.11.5	Yassāyasmato khamati itthannāmassa upasampadā itthannāmena upajjhāyena, so tuṇhassa;	76	
PA_kd_1:76.11.6	yassa nakkhamati, so bhāseyya.	76	
PA_kd_1:76.12.1	Dutiyampi etamatthaṁ vadāmi—	76	
PA_kd_1:76.12.2	suṇātu me, bhante, saṅgho.	76	
PA_kd_1:76.12.3	Ayaṁ itthannāmo itthannāmassa āyasmato upasampadāpekkho, parisuddho antarāyikehi dhammehi, paripuṇṇassa pattacīvaraṁ.	76	
PA_kd_1:76.12.4	Itthannāmo saṅghaṁ upasampadaṁ yācati itthannāmena upajjhāyena.	76	
PA_kd_1:76.12.5	Saṅgho itthannāmaṁ upasampādeti itthannāmena upajjhāyena.	76	
PA_kd_1:76.12.6	Yassāyasmato khamati itthannāmassa upasampadā itthannāmena upajjhāyena, so tuṇhassa;	76	
PA_kd_1:76.12.7	yassa nakkhamati, so bhāseyya.	76	
PA_kd_1:76.12.8	Tatiyampi etamatthaṁ vadāmi—	76	
PA_kd_1:76.12.9	suṇātu me, bhante, saṅgho.	76	
PA_kd_1:76.12.10	Ayaṁ itthannāmo itthannāmassa āyasmato upasampadāpekkho, parisuddho antarāyikehi dhammehi, paripuṇṇassa pattacīvaraṁ.	76	
PA_kd_1:76.12.11	Itthannāmo saṅghaṁ upasampadaṁ yācati itthannāmena upajjhāyena.	76	
PA_kd_1:76.12.12	Saṅgho itthannāmaṁ upasampādeti itthannāmena upajjhāyena.	76	
PA_kd_1:76.12.13	Yassāyasmato khamati itthannāmassa upasampadā itthannāmena upajjhāyena, so tuṇhassa;	76	
PA_kd_1:76.12.14	yassa nakkhamati, so bhāseyya.	76	
PA_kd_1:76.12.15	Upasampanno saṅghena itthannāmo itthannāmena upajjhāyena.	76	
PA_kd_1:76.12.16	Khamati saṅghassa, tasmā tuṇhī, evametaṁ dhārayāmī’”ti.	76	
PA_kd_1:76.12.17	Upasampadākammaṁ niṭṭhitaṁ.	76	
PA_kd_1:77.1.0	64. Cattāronissaya	77	
PA_kd_1:77.1.1	“Tāvadeva chāyā metabbā, utuppamāṇaṁ ācikkhitabbaṁ, divasabhāgo ācikkhitabbo, saṅgīti ācikkhitabbā, cattāro nissayā ācikkhitabbā—	77	
PA_kd_1:77.1.2	Piṇḍiyālopabhojanaṁ nissāya pabbajjā.	77	
PA_kd_1:77.1.3	Tattha te yāvajīvaṁ ussāho karaṇīyo.	77	
PA_kd_1:77.1.4	Atirekalābho—	77	
PA_kd_1:77.1.5	saṅghabhattaṁ, uddesabhattaṁ, nimantanaṁ, salākabhattaṁ, pakkhikaṁ, uposathikaṁ, pāṭipadikaṁ.	77	
PA_kd_1:77.1.6	Paṁsukūlacīvaraṁ nissāya pabbajjā.	77	
PA_kd_1:77.1.7	Tattha te yāvajīvaṁ ussāho karaṇīyo.	77	
PA_kd_1:77.1.8	Atirekalābho—	77	
PA_kd_1:77.1.9	khomaṁ, kappāsikaṁ, koseyyaṁ, kambalaṁ, sāṇaṁ, bhaṅgaṁ.	77	
PA_kd_1:77.1.10	Rukkhamūlasenāsanaṁ nissāya pabbajjā.	77	
PA_kd_1:77.1.11	Tattha te yāvajīvaṁ ussāho karaṇīyo.	77	
PA_kd_1:77.1.12	Atirekalābho—	77	
PA_kd_1:77.1.13	vihāro, aḍḍhayogo, pāsādo, hammiyaṁ, guhā.	77	
PA_kd_1:77.1.14	Pūtimuttabhesajjaṁ nissāya pabbajjā.	77	
PA_kd_1:77.1.15	Tattha te yāvajīvaṁ ussāho karaṇīyo.	77	
PA_kd_1:77.1.16	Atirekalābho—	77	
PA_kd_1:77.1.17	sappi, navanītaṁ, telaṁ, madhu, phāṇitan”ti.	77	
PA_kd_1:77.1.18	Cattāro nissayā niṭṭhitā.	77	
PA_kd_1:78.1.0	65. Cattāriakaraṇīya	78	
PA_kd_1:78.1.1	Tena kho pana samayena bhikkhū aññataraṁ bhikkhuṁ upasampādetvā ekakaṁ ohāya pakkamiṁsu.	78	
PA_kd_1:78.1.2	So pacchā ekakova āgacchanto antarāmagge purāṇadutiyikāya samāgañchi.	78	
PA_kd_1:78.1.3	Sā evamāha—	78	
PA_kd_1:78.1.4	“kiṁ dāni pabbajitosī”ti?	78	
PA_kd_1:78.1.5	“Āma pabbajitomhī”ti.	78	
PA_kd_1:78.1.6	“Dullabho kho pabbajitānaṁ methuno dhammo;	78	
PA_kd_1:78.1.7	ehi, methunaṁ dhammaṁ paṭisevā”ti.	78	
PA_kd_1:78.1.8	So tassā methunaṁ dhammaṁ paṭisevitvā cirena agamāsi.	78	
PA_kd_1:78.1.9	Bhikkhū evamāhaṁsu—	78	
PA_kd_1:78.1.10	“kissa tvaṁ, āvuso, evaṁ ciraṁ akāsī”ti?	78	
PA_kd_1:78.2.1	Atha kho so bhikkhu bhikkhūnaṁ etamatthaṁ ārocesi.	78	
PA_kd_1:78.2.2	Bhikkhū bhagavato etamatthaṁ ārocesuṁ.	78	
PA_kd_1:78.2.3	“Anujānāmi, bhikkhave, upasampādetvā dutiyaṁ dātuṁ, cattāri ca akaraṇīyāni ācikkhituṁ—	78	
PA_kd_1:78.2.4	Upasampannena bhikkhunā methuno dhammo na paṭisevitabbo, antamaso tiracchānagatāyapi.	78	
PA_kd_1:78.2.5	Yo bhikkhu methunaṁ dhammaṁ paṭisevati, assamaṇo hoti asakyaputtiyo.	78	
PA_kd_1:78.2.6	Seyyathāpi nāma puriso sīsacchinno abhabbo tena sarīrabandhanena jīvituṁ;	78	
PA_kd_1:78.2.7	evameva bhikkhu methunaṁ dhammaṁ paṭisevitvā assamaṇo hoti asakyaputtiyo.	78	
PA_kd_1:78.2.8	Taṁ te yāvajīvaṁ akaraṇīyaṁ.	78	
PA_kd_1:78.3.1	Upasampannena bhikkhunā adinnaṁ theyyasaṅkhātaṁ na ādātabbaṁ, antamaso tiṇasalākaṁ upādāya.	78	
PA_kd_1:78.3.2	Yo bhikkhu pādaṁ vā pādārahaṁ vā atirekapādaṁ vā adinnaṁ theyyasaṅkhātaṁ ādiyati, assamaṇo hoti asakyaputtiyo.	78	
PA_kd_1:78.3.3	Seyyathāpi nāma paṇḍupalāso bandhanā pavutto abhabbo haritatthāya;	78	
PA_kd_1:78.3.4	evameva bhikkhu pādaṁ vā pādārahaṁ vā atirekapādaṁ vā adinnaṁ theyyasaṅkhātaṁ ādiyitvā assamaṇo hoti asakyaputtiyo.	78	
PA_kd_1:78.3.5	Taṁ te yāvajīvaṁ akaraṇīyaṁ.	78	
PA_kd_1:78.4.1	Upasampannena bhikkhunā sañcicca pāṇo jīvitā na voropetabbo, antamaso kunthakipillikaṁ upādāya.	78	
PA_kd_1:78.4.2	Yo bhikkhu sañcicca manussaviggahaṁ jīvitā voropeti, antamaso gabbhapātanaṁ upādāya, assamaṇo hoti asakyaputtiyo.	78	
PA_kd_1:78.4.3	Seyyathāpi nāma puthusilā dvedhā bhinnā appaṭisandhikā hoti;	78	
PA_kd_1:78.4.4	evameva bhikkhu sañcicca manussaviggahaṁ jīvitā voropetvā assamaṇo hoti asakyaputtiyo.	78	
PA_kd_1:78.4.5	Taṁ te yāvajīvaṁ akaraṇīyaṁ.	78	
PA_kd_1:78.5.1	Upasampannena bhikkhunā uttarimanussadhammo na ullapitabbo, antamaso ‘suññāgāre abhiramāmī’ti.	78	
PA_kd_1:78.5.2	Yo bhikkhu pāpiccho icchāpakato asantaṁ abhūtaṁ uttarimanussadhammaṁ ullapati jhānaṁ vā vimokkhaṁ vā samādhiṁ vā samāpattiṁ vā maggaṁ vā phalaṁ vā, assamaṇo hoti asakyaputtiyo.	78	
PA_kd_1:78.5.3	Seyyathāpi nāma tālo matthakacchinno abhabbo puna viruḷhiyā;	78	
PA_kd_1:78.5.4	evameva bhikkhu pāpiccho icchāpakato asantaṁ abhūtaṁ uttarimanussadhammaṁ ullapitvā assamaṇo hoti asakyaputtiyo.	78	
PA_kd_1:78.5.5	Taṁ te yāvajīvaṁ akaraṇīyan”ti.	78	
PA_kd_1:78.5.6	Cattāri akaraṇīyāni niṭṭhitāni.	78	
PA_kd_1:79.1.0	66. Āpattiyāadassaneukkhittakavatthu	79	
PA_kd_1:79.1.1	Tena kho pana samayena aññataro bhikkhu āpattiyā adassane ukkhittako vibbhami.	79	
PA_kd_1:79.1.2	So puna paccāgantvā bhikkhū upasampadaṁ yāci.	79	
PA_kd_1:79.1.3	Bhagavato etamatthaṁ ārocesuṁ.	79	
PA_kd_1:79.1.4	“Idha pana, bhikkhave, bhikkhu āpattiyā adassane ukkhittako vibbhamati.	79	
PA_kd_1:79.1.5	So puna paccāgantvā bhikkhū upasampadaṁ yācati.	79	
PA_kd_1:79.1.6	So evamassa vacanīyo—	79	
PA_kd_1:79.1.7	‘passissasi taṁ āpattin’ti?	79	
PA_kd_1:79.1.8	Sacāhaṁ passissāmīti, pabbājetabbo.	79	
PA_kd_1:79.1.9	Sacāhaṁ na passissāmīti, na pabbājetabbo.	79	
PA_kd_1:79.1.10	Pabbājetvā vattabbo—	79	
PA_kd_1:79.1.11	‘passissasi taṁ āpattin’ti?	79	
PA_kd_1:79.1.12	Sacāhaṁ passissāmīti, upasampādetabbo.	79	
PA_kd_1:79.1.13	Sacāhaṁ na passissāmīti, na upasampādetabbo.	79	
PA_kd_1:79.2.1	Upasampādetvā vattabbo—	79	
PA_kd_1:79.2.2	‘passissasi taṁ āpattin’ti?	79	
PA_kd_1:79.2.3	Sacāhaṁ passissāmīti, osāretabbo.	79	
PA_kd_1:79.2.4	Sacāhaṁ na passissāmīti, na osāretabbo.	79	
PA_kd_1:79.2.5	Osāretvā vattabbo—	79	
PA_kd_1:79.2.6	‘passasi taṁ āpattin’ti?	79	
PA_kd_1:79.2.7	Sace passati, iccetaṁ kusalaṁ.	79	
PA_kd_1:79.2.8	No ce passati, labbhamānāya sāmaggiyā puna ukkhipitabbo.	79	
PA_kd_1:79.2.9	Alabbhamānāya sāmaggiyā anāpatti sambhoge saṁvāse.	79	
PA_kd_1:79.3.1	Idha pana, bhikkhave, bhikkhu āpattiyā appaṭikamme ukkhittako vibbhamati.	79	
PA_kd_1:79.3.2	So puna paccāgantvā bhikkhū upasampadaṁ yācati.	79	
PA_kd_1:79.3.3	So evamassa vacanīyo—	79	
PA_kd_1:79.3.4	‘paṭikarissasi taṁ āpattin’ti?	79	
PA_kd_1:79.3.5	Sacāhaṁ paṭikarissāmīti, pabbājetabbo.	79	
PA_kd_1:79.3.6	Sacāhaṁ na paṭikarissāmīti, na pabbājetabbo.	79	
PA_kd_1:79.3.7	Pabbājetvā vattabbo—	79	
PA_kd_1:79.3.8	‘paṭikarissasi taṁ āpattin’ti?	79	
PA_kd_1:79.3.9	Sacāhaṁ paṭikarissāmīti, upasampādetabbo.	79	
PA_kd_1:79.3.10	Sacāhaṁ na paṭikarissāmīti, na upasampādetabbo.	79	
PA_kd_1:79.3.11	Upasampādetvā vattabbo—	79	
PA_kd_1:79.3.12	‘paṭikarissasi taṁ āpattin’ti?	79	
PA_kd_1:79.3.13	Sacāhaṁ paṭikarissāmīti, osāretabbo.	79	
PA_kd_1:79.3.14	Sacāhaṁ na paṭikarissāmīti, na osāretabbo.	79	
PA_kd_1:79.3.15	Osāretvā vattabbo—	79	
PA_kd_1:79.3.16	‘paṭikarohi taṁ āpattin’ti.	79	
PA_kd_1:79.3.17	Sace paṭikaroti, iccetaṁ kusalaṁ.	79	
PA_kd_1:79.3.18	No ce paṭikaroti labbhamānāya sāmaggiyā puna ukkhipitabbo.	79	
PA_kd_1:79.3.19	Alabbhamānāya sāmaggiyā anāpatti sambhoge saṁvāse.	79	
PA_kd_1:79.4.1	Idha pana, bhikkhave, bhikkhu pāpikāya diṭṭhiyā appaṭinissagge ukkhittako vibbhamati.	79	
PA_kd_1:79.4.2	So puna paccāgantvā bhikkhū upasampadaṁ yācati.	79	
PA_kd_1:79.4.3	So evamassa vacanīyo—	79	
PA_kd_1:79.4.4	‘paṭinissajjissasi taṁ pāpikaṁ diṭṭhin’ti?	79	
PA_kd_1:79.4.5	Sacāhaṁ paṭinissajjissāmīti, pabbājetabbo.	79	
PA_kd_1:79.4.6	Sacāhaṁ na paṭinissajjissāmīti, na pabbājetabbo.	79	
PA_kd_1:79.4.7	Pabbājetvā vattabbo—	79	
PA_kd_1:79.4.8	‘paṭinissajjissasi taṁ pāpikaṁ diṭṭhin’ti?	79	
PA_kd_1:79.4.9	Sacāhaṁ paṭinissajjissāmīti, upasampādetabbo.	79	
PA_kd_1:79.4.10	Sacāhaṁ na paṭinissajjissāmīti, na upasampādetabbo.	79	
PA_kd_1:79.4.11	Upasampādetvā vattabbo—	79	
PA_kd_1:79.4.12	‘paṭinissajjissasi taṁ pāpikaṁ diṭṭhin’ti?	79	
PA_kd_1:79.4.13	Sacāhaṁ paṭinissajjissāmīti, osāretabbo.	79	
PA_kd_1:79.4.14	Sacāhaṁ na paṭinissajjissāmīti, na osāretabbo.	79	
PA_kd_1:79.4.15	Osāretvā vattabbo—	79	
PA_kd_1:79.4.16	‘paṭinissajjehi taṁ pāpikaṁ diṭṭhin’ti.	79	
PA_kd_1:79.4.17	Sace paṭinissajjati, iccetaṁ kusalaṁ.	79	
PA_kd_1:79.4.18	No ce paṭinissajjati, labbhamānāya sāmaggiyā puna ukkhipitabbo.	79	
PA_kd_1:79.4.19	Alabbhamānāya sāmaggiyā anāpatti sambhoge saṁvāse”ti.	79	
PA_kd_1:79.4.20	Mahākhandhako paṭhamo.	79	
PA_kd_1:79.4.21	Tassuddānaṁ	79	
PA_kd_1:79.4.22	Vinayamhi mahatthesu,	79	
PA_kd_1:79.4.23	pesalānaṁ sukhāvahe;	79	
PA_kd_1:79.4.24	Niggahānañca pāpicche,	79	
PA_kd_1:79.4.25	lajjīnaṁ paggahesu ca.	79	
PA_kd_1:79.4.26	Sāsanādhāraṇe ceva,	79	
PA_kd_1:79.4.27	sabbaññujinagocare;	79	
PA_kd_1:79.4.28	Anaññavisaye kheme,	79	
PA_kd_1:79.4.29	supaññatte asaṁsaye.	79	
PA_kd_1:79.4.30	Khandhake vinaye ceva,	79	
PA_kd_1:79.4.31	parivāre ca mātike;	79	
PA_kd_1:79.4.32	Yathātthakārī kusalo,	79	
PA_kd_1:79.4.33	paṭipajjati yoniso.	79	
PA_kd_1:79.4.34	Yo gavaṁ na vijānāti,	79	
PA_kd_1:79.4.35	na so rakkhati gogaṇaṁ;	79	
PA_kd_1:79.4.36	Evaṁ sīlaṁ ajānanto,	79	
PA_kd_1:79.4.37	kiṁ so rakkheyya saṁvaraṁ.	79	
PA_kd_1:79.4.38	Pamuṭṭhamhi ca suttante,	79	
PA_kd_1:79.4.39	abhidhamme ca tāvade;	79	
PA_kd_1:79.4.40	Vinaye avinaṭṭhamhi,	79	
PA_kd_1:79.4.41	puna tiṭṭhati sāsanaṁ.	79	
PA_kd_1:79.4.42	Tasmā saṅgāhaṇāhetuṁ,	79	
PA_kd_1:79.4.43	uddānaṁ anupubbaso;	79	
PA_kd_1:79.4.44	Pavakkhāmi yathāñāyaṁ,	79	
PA_kd_1:79.4.45	suṇātha mama bhāsato.	79	
PA_kd_1:79.4.46	Vatthu nidānaṁ āpatti,	79	
PA_kd_1:79.4.47	nayā peyyālameva ca;	79	
PA_kd_1:79.4.48	Dukkaraṁ taṁ asesetuṁ,	79	
PA_kd_1:79.4.49	nayato taṁ vijānathāti.	79	
PA_kd_1:79.4.50	Bodhi rājāyatanañca,	79	
PA_kd_1:79.4.51	ajapālo sahampati;	79	
PA_kd_1:79.4.52	Brahmā āḷāro udako,	79	
PA_kd_1:79.4.53	bhikkhu ca upako isi.	79	
PA_kd_1:79.4.54	Koṇḍañño vappo bhaddiyo,	79	
PA_kd_1:79.4.55	mahānāmo ca assaji;	79	
PA_kd_1:79.4.56	Yaso cattāro paññāsa,	79	
PA_kd_1:79.4.57	sabbe pesesi so disā.	79	
PA_kd_1:79.4.58	Vatthu mārehi tiṁsā ca,	79	
PA_kd_1:79.4.59	uruvelaṁ tayo jaṭī;	79	
PA_kd_1:79.4.60	Agyāgāraṁ mahārājā,	79	
PA_kd_1:79.4.61	sakko brahmā ca kevalā.	79	
PA_kd_1:79.4.62	Paṁsukūlaṁ pokkharaṇī,	79	
PA_kd_1:79.4.63	silā ca kakudho silā;	79	
PA_kd_1:79.4.64	Jambu ambo ca āmalo,	79	
PA_kd_1:79.4.65	pāripupphañca āhari.	79	
PA_kd_1:79.4.66	Phāliyantu ujjalantu,	79	
PA_kd_1:79.4.67	vijjhāyantu ca kassapa;	79	
PA_kd_1:79.4.68	Nimujjanti mukhī megho,	79	
PA_kd_1:79.4.69	gayā laṭṭhi ca māgadho.	79	
PA_kd_1:79.4.70	Upatisso kolito ca,	79	
PA_kd_1:79.4.71	abhiññātā ca pabbajuṁ;	79	
PA_kd_1:79.4.72	Dunnivatthā paṇāmanā,	79	
PA_kd_1:79.4.73	kiso lūkho ca brāhmaṇo.	79	
PA_kd_1:79.4.74	Anācāraṁ ācarati,	79	
PA_kd_1:79.4.75	udaraṁ māṇavo gaṇo;	79	
PA_kd_1:79.4.76	Vassaṁ bālehi pakkanto,	79	
PA_kd_1:79.4.77	dasa vassāni nissayo.	79	
PA_kd_1:79.4.78	Na vattanti paṇāmetuṁ,	79	
PA_kd_1:79.4.79	bālā passaddhi pañca cha;	79	
PA_kd_1:79.4.80	Yo so añño ca naggo ca,	79	
PA_kd_1:79.4.81	acchinnajaṭilasākiyo.	79	
PA_kd_1:79.4.82	Magadhesu pañcābādhā,	79	
PA_kd_1:79.4.83	eko rājā ca aṅguli;	79	
PA_kd_1:79.4.84	Māgadho ca anuññāsi,	79	
PA_kd_1:79.4.85	kārā likhi kasāhato.	79	
PA_kd_1:79.4.86	Lakkhaṇā iṇā dāso ca,	79	
PA_kd_1:79.4.87	bhaṇḍuko upāli ahi;	79	
PA_kd_1:79.4.88	Saddhaṁ kulaṁ kaṇṭako ca,	79	
PA_kd_1:79.4.89	āhundarikameva ca.	79	
PA_kd_1:79.4.90	Vatthumhi dārako sikkhā,	79	
PA_kd_1:79.4.91	viharanti ca kiṁ nu kho;	79	
PA_kd_1:79.4.92	Sabbaṁ mukhaṁ upajjhāye,	79	
PA_kd_1:79.4.93	apalāḷana kaṇṭako.	79	
PA_kd_1:79.4.94	Paṇḍako theyyapakkanto,	79	
PA_kd_1:79.4.95	ahi ca mātarī pitā;	79	
PA_kd_1:79.4.96	Arahantabhikkhunībhedā,	79	
PA_kd_1:79.4.97	ruhirena ca byañjanaṁ.	79	
PA_kd_1:79.4.98	Anupajjhāyasaṅghena,	79	
PA_kd_1:79.4.99	gaṇapaṇḍakapattako;	79	
PA_kd_1:79.4.100	Acīvaraṁ tadubhayaṁ,	79	
PA_kd_1:79.4.101	yācitenapi ye tayo.	79	
PA_kd_1:79.4.102	Hatthā pādā hatthapādā,	79	
PA_kd_1:79.4.103	kaṇṇā nāsā tadūbhayaṁ;	79	
PA_kd_1:79.4.104	Aṅguliaḷakaṇḍaraṁ,	79	
PA_kd_1:79.4.105	phaṇaṁ khujjañca vāmanaṁ.	79	
PA_kd_1:79.4.106	Galagaṇḍī lakkhaṇā ceva,	79	
PA_kd_1:79.4.107	kasā likhitasīpadī;	79	
PA_kd_1:79.4.108	Pāpaparisadūsī ca,	79	
PA_kd_1:79.4.109	kāṇaṁ kuṇi tatheva ca.	79	
PA_kd_1:79.4.110	Khañjaṁ pakkhahatañceva,	79	
PA_kd_1:79.4.111	sacchinnairiyāpathaṁ;	79	
PA_kd_1:79.4.112	Jarāndhamūgabadhiraṁ,	79	
PA_kd_1:79.4.113	andhamūgañca yaṁ tahiṁ.	79	
PA_kd_1:79.4.114	Andhabadhiraṁ yaṁ vuttaṁ,	79	
PA_kd_1:79.4.115	mūgabadhirameva ca;	79	
PA_kd_1:79.4.116	Andhamūgabadhirañca,	79	
PA_kd_1:79.4.117	alajjīnañca nissayaṁ.	79	
PA_kd_1:79.4.118	Vatthabbañca tathāddhānaṁ,	79	
PA_kd_1:79.4.119	yācamānena lakkhaṇā;	79	
PA_kd_1:79.4.120	Āgacchatu vivadanti,	79	
PA_kd_1:79.4.121	ekupajjhāyena kassapo.	79	
PA_kd_1:79.4.122	Dissanti upasampannā,	79	
PA_kd_1:79.4.123	ābādhehi ca pīḷitā;	79	
PA_kd_1:79.4.124	Ananusiṭṭhā vitthenti,	79	
PA_kd_1:79.4.125	tattheva anusāsanā.	79	
PA_kd_1:79.4.126	Saṅghepi ca atho bālā,	79	
PA_kd_1:79.4.127	asammatā ca ekato;	79	
PA_kd_1:79.4.128	Ullumpatupasampadā,	79	
PA_kd_1:79.4.129	nissayo ekako tayoti.	79	
PA_kd_1:79.4.130	Imamhi khandhake vatthūni ekasatañca dvāsattati.	79	
PA_kd_1:79.4.131	Mahākhandhako niṭṭhito.	79	
