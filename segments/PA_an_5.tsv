segmentnr	original	folio	analyzed
PA_an_5:1.0.1	Aṅguttara Nikāya 5.1	1	
PA_an_5:1.0.2	1. Sekhabalavagga	1	
PA_an_5:1.0.3	Saṅkhittasutta	1	
PA_an_5:1.1.1	Evaṁ me sutaṁ—	1	
PA_an_5:1.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	1	
PA_an_5:1.1.3	Tatra kho bhagavā bhikkhū āmantesi:	1	
PA_an_5:1.1.4	“bhikkhavo”ti.	1	
PA_an_5:1.1.5	“Bhadante”ti te bhikkhū bhagavato paccassosuṁ.	1	
PA_an_5:1.1.6	Bhagavā etadavoca:	1	
PA_an_5:1.2.1	“Pañcimāni, bhikkhave, sekhabalāni.	1	
PA_an_5:1.2.2	Katamāni pañca?	1	
PA_an_5:1.2.3	Saddhābalaṁ, hirībalaṁ, ottappabalaṁ, vīriyabalaṁ, paññābalaṁ—	1	
PA_an_5:1.2.4	imāni kho, bhikkhave, pañca sekhabalāni.	1	
PA_an_5:1.3.1	Tasmātiha, bhikkhave, evaṁ sikkhitabbaṁ:	1	
PA_an_5:1.3.2_0	‘saddhābalena samannāgatā bhavissāma sekhabalena, hirībalena samannāgatā bhavissāma	1	
PA_an_5:1.3.2_1	sekhabalena, ottappabalena samannāgatā bhavissāma sekhabalena, vīriyabalena samannāgatā	1	
PA_an_5:1.3.2_2	bhavissāma sekhabalena, paññābalena samannāgatā bhavissāma sekhabalenā’ti.	1	
PA_an_5:1.3.3	Evañhi vo, bhikkhave, sikkhitabban”ti.	1	
PA_an_5:1.3.4	Idamavoca bhagavā.	1	
PA_an_5:1.3.5	Attamanā te bhikkhū bhagavato bhāsitaṁ abhinandunti.	1	
PA_an_5:1.3.6	Paṭhamaṁ.	1	
PA_an_5:2.0.1	Aṅguttara Nikāya 5.2	2	
PA_an_5:2.0.2	1. Sekhabalavagga	2	
PA_an_5:2.0.3	Vitthatasutta	2	
PA_an_5:2.1.1	“Pañcimāni, bhikkhave, sekhabalāni.	2	
PA_an_5:2.1.2	Katamāni pañca?	2	
PA_an_5:2.1.3	Saddhābalaṁ, hirībalaṁ, ottappabalaṁ, vīriyabalaṁ, paññābalaṁ.	2	
PA_an_5:2.2.1	Katamañca, bhikkhave, saddhābalaṁ?	2	
PA_an_5:2.2.2	Idha, bhikkhave, ariyasāvako saddho hoti, saddahati tathāgatassa bodhiṁ:	2	
PA_an_5:2.2.3	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	2	
PA_an_5:2.2.4	Idaṁ vuccati, bhikkhave, saddhābalaṁ.	2	
PA_an_5:2.3.1	Katamañca, bhikkhave, hirībalaṁ?	2	
PA_an_5:2.3.2	Idha, bhikkhave, ariyasāvako hirīmā hoti, hirīyati kāyaduccaritena vacīduccaritena manoduccaritena, hirīyati pāpakānaṁ akusalānaṁ dhammānaṁ samāpattiyā.	2	
PA_an_5:2.3.3	Idaṁ vuccati, bhikkhave, hirībalaṁ.	2	
PA_an_5:2.4.1	Katamañca, bhikkhave, ottappabalaṁ?	2	
PA_an_5:2.4.2	Idha, bhikkhave, ariyasāvako ottappī hoti, ottappati kāyaduccaritena vacīduccaritena manoduccaritena, ottappati pāpakānaṁ akusalānaṁ dhammānaṁ samāpattiyā.	2	
PA_an_5:2.4.3	Idaṁ vuccati, bhikkhave, ottappabalaṁ.	2	
PA_an_5:2.5.1	Katamañca, bhikkhave, vīriyabalaṁ?	2	
PA_an_5:2.5.2	Idha, bhikkhave, ariyasāvako āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	2	
PA_an_5:2.5.3	Idaṁ vuccati, bhikkhave, vīriyabalaṁ.	2	
PA_an_5:2.6.1	Katamañca, bhikkhave, paññābalaṁ?	2	
PA_an_5:2.6.2	Idha, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	2	
PA_an_5:2.6.3	Idaṁ vuccati, bhikkhave, paññābalaṁ.	2	
PA_an_5:2.6.4	Imāni kho, bhikkhave, pañca sekhabalāni.	2	
PA_an_5:2.7.1	Tasmātiha, bhikkhave, evaṁ sikkhitabbaṁ:	2	
PA_an_5:2.7.2	‘saddhābalena samannāgatā bhavissāma sekhabalena, hirībalena … ottappabalena … vīriyabalena … paññābalena samannāgatā bhavissāma sekhabalenā’ti.	2	
PA_an_5:2.7.3	Evañhi kho, bhikkhave, sikkhitabban”ti.	2	
PA_an_5:2.7.4	Dutiyaṁ.	2	
PA_an_5:3.0.1	Aṅguttara Nikāya 5.3	3	
PA_an_5:3.0.2	1. Sekhabalavagga	3	
PA_an_5:3.0.3	Dukkhasutta	3	
PA_an_5:3.1.1	“Pañcahi, bhikkhave, dhammehi samannāgato bhikkhu diṭṭheva dhamme dukkhaṁ viharati savighātaṁ saupāyāsaṁ sapariḷāhaṁ, kāyassa ca bhedā paraṁ maraṇā duggati pāṭikaṅkhā.	3	
PA_an_5:3.1.2	Katamehi pañcahi?	3	
PA_an_5:3.1.3	Idha, bhikkhave, bhikkhu assaddho hoti, ahiriko hoti, anottappī hoti, kusīto hoti, duppañño hoti.	3	
PA_an_5:3.1.4	Imehi kho, bhikkhave, pañcahi dhammehi samannāgato bhikkhu diṭṭheva dhamme dukkhaṁ viharati savighātaṁ saupāyāsaṁ sapariḷāhaṁ, kāyassa ca bhedā paraṁ maraṇā duggati pāṭikaṅkhā.	3	
PA_an_5:3.2.1	Pañcahi, bhikkhave, dhammehi samannāgato bhikkhu diṭṭheva dhamme sukhaṁ viharati avighātaṁ anupāyāsaṁ apariḷāhaṁ, kāyassa ca bhedā paraṁ maraṇā sugati pāṭikaṅkhā.	3	
PA_an_5:3.2.2	Katamehi pañcahi?	3	
PA_an_5:3.2.3	Idha, bhikkhave, bhikkhu saddho hoti, hirīmā hoti, ottappī hoti, āraddhavīriyo hoti, paññavā hoti.	3	
PA_an_5:3.2.4	Imehi kho, bhikkhave, pañcahi dhammehi samannāgato bhikkhu diṭṭheva dhamme sukhaṁ viharati avighātaṁ anupāyāsaṁ apariḷāhaṁ, kāyassa ca bhedā paraṁ maraṇā sugati pāṭikaṅkhā”ti.	3	
PA_an_5:3.2.5	Tatiyaṁ.	3	
PA_an_5:4.0.1	Aṅguttara Nikāya 5.4	4	
PA_an_5:4.0.2	1. Sekhabalavagga	4	
PA_an_5:4.0.3	Yathābhatasutta	4	
PA_an_5:4.1.1	“Pañcahi, bhikkhave, dhammehi samannāgato bhikkhu yathābhataṁ nikkhitto evaṁ niraye.	4	
PA_an_5:4.1.2	Katamehi pañcahi?	4	
PA_an_5:4.1.3	Idha, bhikkhave, bhikkhu assaddho hoti, ahiriko hoti, anottappī hoti, kusīto hoti, duppañño hoti.	4	
PA_an_5:4.1.4	Imehi kho, bhikkhave, pañcahi dhammehi samannāgato bhikkhu yathābhataṁ nikkhitto evaṁ niraye.	4	
PA_an_5:4.2.1	Pañcahi, bhikkhave, dhammehi samannāgato bhikkhu yathābhataṁ nikkhitto evaṁ sagge.	4	
PA_an_5:4.2.2	Katamehi pañcahi?	4	
PA_an_5:4.2.3	Idha, bhikkhave, bhikkhu saddho hoti, hirīmā hoti, ottappī hoti, āraddhavīriyo hoti, paññavā hoti.	4	
PA_an_5:4.2.4	Imehi kho, bhikkhave, pañcahi dhammehi samannāgato bhikkhu yathābhataṁ nikkhitto evaṁ sagge”ti.	4	
PA_an_5:4.2.5	Catutthaṁ.	4	
PA_an_5:5.0.1	Aṅguttara Nikāya 5.5	5	
PA_an_5:5.0.2	1. Sekhabalavagga	5	
PA_an_5:5.0.3	Sikkhāsutta	5	
PA_an_5:5.1.1	“Yo hi koci, bhikkhave, bhikkhu vā bhikkhunī vā sikkhaṁ paccakkhāya hīnāyāvattati, tassa diṭṭheva dhamme pañca sahadhammikā vādānupātā gārayhā ṭhānā āgacchanti.	5	
PA_an_5:5.1.2	Katame pañca?	5	
PA_an_5:5.1.3_0	Saddhāpi nāma te nāhosi kusalesu dhammesu, hirīpi nāma te nāhosi kusalesu dhammesu,	5	
PA_an_5:5.1.3_1	ottappampi nāma te nāhosi kusalesu dhammesu, vīriyampi nāma te nāhosi kusalesu dhammesu,	5	
PA_an_5:5.1.3_2	paññāpi nāma te nāhosi kusalesu dhammesu.	5	
PA_an_5:5.1.4	Yo hi koci, bhikkhave, bhikkhu vā bhikkhunī vā sikkhaṁ paccakkhāya hīnāyāvattati, tassa diṭṭheva dhamme ime pañca sahadhammikā vādānupātā gārayhā ṭhānā āgacchanti.	5	
PA_an_5:5.2.1_0	Yo hi koci, bhikkhave, bhikkhu vā bhikkhunī vā sahāpi dukkhena sahāpi domanassena	5	
PA_an_5:5.2.1_1	assumukho rudamāno paripuṇṇaṁ parisuddhaṁ brahmacariyaṁ carati, tassa diṭṭheva dhamme	5	
PA_an_5:5.2.1_2	pañca sahadhammikā pāsaṁsā ṭhānā āgacchanti.	5	
PA_an_5:5.2.2	Katame pañca?	5	
PA_an_5:5.2.3_0	Saddhāpi nāma te ahosi kusalesu dhammesu, hirīpi nāma te ahosi kusalesu dhammesu,	5	
PA_an_5:5.2.3_1	ottappampi nāma te ahosi kusalesu dhammesu, vīriyampi nāma te ahosi kusalesu dhammesu,	5	
PA_an_5:5.2.3_2	paññāpi nāma te ahosi kusalesu dhammesu.	5	
PA_an_5:5.2.4_0	Yo hi koci, bhikkhave, bhikkhu vā bhikkhunī vā sahāpi dukkhena sahāpi domanassena	5	
PA_an_5:5.2.4_1	assumukho rudamāno paripuṇṇaṁ parisuddhaṁ brahmacariyaṁ carati, tassa diṭṭheva dhamme	5	
PA_an_5:5.2.4_2	ime pañca sahadhammikā pāsaṁsā ṭhānā āgacchantī”ti.	5	
PA_an_5:5.2.5	Pañcamaṁ.	5	
PA_an_5:6.0.1	Aṅguttara Nikāya 5.6	6	
PA_an_5:6.0.2	1. Sekhabalavagga	6	
PA_an_5:6.0.3	Samāpattisutta	6	
PA_an_5:6.1.1	“Na tāva, bhikkhave, akusalassa samāpatti hoti yāva saddhā paccupaṭṭhitā hoti kusalesu dhammesu.	6	
PA_an_5:6.1.2	Yato ca kho, bhikkhave, saddhā antarahitā hoti, assaddhiyaṁ pariyuṭṭhāya tiṭṭhati;	6	
PA_an_5:6.1.3	atha akusalassa samāpatti hoti.	6	
PA_an_5:6.2.1	Na tāva, bhikkhave, akusalassa samāpatti hoti yāva hirī paccupaṭṭhitā hoti kusalesu dhammesu.	6	
PA_an_5:6.2.2	Yato ca kho, bhikkhave, hirī antarahitā hoti, ahirikaṁ pariyuṭṭhāya tiṭṭhati;	6	
PA_an_5:6.2.3	atha akusalassa samāpatti hoti.	6	
PA_an_5:6.3.1	Na tāva, bhikkhave, akusalassa samāpatti hoti yāva ottappaṁ paccupaṭṭhitaṁ hoti kusalesu dhammesu.	6	
PA_an_5:6.3.2	Yato ca kho, bhikkhave, ottappaṁ antarahitaṁ hoti, anottappaṁ pariyuṭṭhāya tiṭṭhati;	6	
PA_an_5:6.3.3	atha akusalassa samāpatti hoti.	6	
PA_an_5:6.4.1	Na tāva, bhikkhave, akusalassa samāpatti hoti yāva vīriyaṁ paccupaṭṭhitaṁ hoti kusalesu dhammesu.	6	
PA_an_5:6.4.2	Yato ca kho, bhikkhave, vīriyaṁ antarahitaṁ hoti, kosajjaṁ pariyuṭṭhāya tiṭṭhati;	6	
PA_an_5:6.4.3	atha akusalassa samāpatti hoti.	6	
PA_an_5:6.5.1	Na tāva, bhikkhave, akusalassa samāpatti hoti yāva paññā paccupaṭṭhitā hoti kusalesu dhammesu.	6	
PA_an_5:6.5.2	Yato ca kho, bhikkhave, paññā antarahitā hoti, duppaññā pariyuṭṭhāya tiṭṭhati;	6	
PA_an_5:6.5.3	atha akusalassa samāpatti hotī”ti.	6	
PA_an_5:6.5.4	Chaṭṭhaṁ.	6	
PA_an_5:7.0.1	Aṅguttara Nikāya 5.7	7	
PA_an_5:7.0.2	1. Sekhabalavagga	7	
PA_an_5:7.0.3	Kāmasutta	7	
PA_an_5:7.1.1	“Yebhuyyena, bhikkhave, sattā kāmesu laḷitā.	7	
PA_an_5:7.1.2	Asitabyābhaṅgiṁ, bhikkhave, kulaputto ohāya agārasmā anagāriyaṁ pabbajito hoti, ‘saddhāpabbajito kulaputto’ti alaṁvacanāya.	7	
PA_an_5:7.1.3	Taṁ kissa hetu?	7	
PA_an_5:7.1.4	Labbhā, bhikkhave, yobbanena kāmā te ca kho yādisā vā tādisā vā.	7	
PA_an_5:7.1.5	Ye ca, bhikkhave, hīnā kāmā ye ca majjhimā kāmā ye ca paṇītā kāmā, sabbe kāmā ‘kāmā’tveva saṅkhaṁ gacchanti.	7	
PA_an_5:7.1.6	Seyyathāpi, bhikkhave, daharo kumāro mando uttānaseyyako dhātiyā pamādamanvāya kaṭṭhaṁ vā kaṭhalaṁ vā mukhe āhareyya.	7	
PA_an_5:7.1.7	Tamenaṁ dhāti sīghaṁ sīghaṁ manasi kareyya;	7	
PA_an_5:7.1.8	sīghaṁ sīghaṁ manasi karitvā sīghaṁ sīghaṁ āhareyya.	7	
PA_an_5:7.1.9	No ce sakkuṇeyya sīghaṁ sīghaṁ āharituṁ, vāmena hatthena sīsaṁ pariggahetvā dakkhiṇena hatthena vaṅkaṅguliṁ karitvā salohitampi āhareyya.	7	
PA_an_5:7.1.10	Taṁ kissa hetu?	7	
PA_an_5:7.1.11	‘Atthesā, bhikkhave, kumārassa vihesā;	7	
PA_an_5:7.1.12	nesā natthī’ti vadāmi.	7	
PA_an_5:7.1.13	Karaṇīyañca kho etaṁ, bhikkhave, dhātiyā atthakāmāya hitesiniyā anukampikāya, anukampaṁ upādāya.	7	
PA_an_5:7.1.14	Yato ca kho, bhikkhave, so kumāro vuddho hoti alaṁpañño, anapekkhā dāni, bhikkhave, dhāti tasmiṁ kumāre hoti:	7	
PA_an_5:7.1.15	‘attagutto dāni kumāro nālaṁ pamādāyā’ti.	7	
PA_an_5:7.2.1_0	Evamevaṁ kho, bhikkhave, yāvakīvañca bhikkhuno saddhāya akataṁ hoti kusalesu dhammesu,	7	
PA_an_5:7.2.1_1	hiriyā akataṁ hoti kusalesu dhammesu, ottappena akataṁ hoti kusalesu dhammesu, vīriyena	7	
PA_an_5:7.2.1_2	akataṁ hoti kusalesu dhammesu, paññāya akataṁ hoti kusalesu dhammesu, anurakkhitabbo	7	
PA_an_5:7.2.1_3	tāva me so, bhikkhave, bhikkhu hoti.	7	
PA_an_5:7.2.2_0	Yato ca kho, bhikkhave, bhikkhuno saddhāya kataṁ hoti kusalesu dhammesu, hiriyā kataṁ	7	
PA_an_5:7.2.2_1	hoti kusalesu dhammesu, ottappena kataṁ hoti kusalesu dhammesu, vīriyena kataṁ hoti	7	
PA_an_5:7.2.2_2	kusalesu dhammesu, paññāya kataṁ hoti kusalesu dhammesu, anapekkho dānāhaṁ, bhikkhave,	7	
PA_an_5:7.2.2_3	tasmiṁ bhikkhusmiṁ homi:	7	
PA_an_5:7.2.3	‘attagutto dāni bhikkhu nālaṁ pamādāyā’”ti.	7	
PA_an_5:7.2.4	Sattamaṁ.	7	
PA_an_5:8.0.1	Aṅguttara Nikāya 5.8	8	
PA_an_5:8.0.2	1. Sekhabalavagga	8	
PA_an_5:8.0.3	Cavanasutta	8	
PA_an_5:8.1.1	“Pañcahi, bhikkhave, dhammehi samannāgato bhikkhu cavati, nappatiṭṭhāti saddhamme.	8	
PA_an_5:8.1.2	Katamehi pañcahi?	8	
PA_an_5:8.1.3	Assaddho, bhikkhave, bhikkhu cavati, nappatiṭṭhāti saddhamme.	8	
PA_an_5:8.1.4	Ahiriko, bhikkhave, bhikkhu cavati, nappatiṭṭhāti saddhamme.	8	
PA_an_5:8.1.5	Anottappī, bhikkhave, bhikkhu cavati, nappatiṭṭhāti saddhamme.	8	
PA_an_5:8.1.6	Kusīto, bhikkhave, bhikkhu cavati, nappatiṭṭhāti saddhamme.	8	
PA_an_5:8.1.7	Duppañño, bhikkhave, bhikkhu cavati, nappatiṭṭhāti saddhamme.	8	
PA_an_5:8.1.8	Imehi kho, bhikkhave, pañcahi dhammehi samannāgato bhikkhu cavati, nappatiṭṭhāti saddhamme.	8	
PA_an_5:8.2.1	Pañcahi, bhikkhave, dhammehi samannāgato bhikkhu na cavati, patiṭṭhāti saddhamme.	8	
PA_an_5:8.2.2	Katamehi pañcahi?	8	
PA_an_5:8.2.3	Saddho, bhikkhave, bhikkhu na cavati, patiṭṭhāti saddhamme.	8	
PA_an_5:8.2.4	Hirīmā, bhikkhave, bhikkhu na cavati, patiṭṭhāti saddhamme.	8	
PA_an_5:8.2.5	Ottappī, bhikkhave, bhikkhu na cavati, patiṭṭhāti saddhamme.	8	
PA_an_5:8.2.6	Āraddhavīriyo, bhikkhave, bhikkhu na cavati, patiṭṭhāti saddhamme.	8	
PA_an_5:8.2.7	Paññavā, bhikkhave, bhikkhu na cavati, patiṭṭhāti saddhamme.	8	
PA_an_5:8.2.8	Imehi kho, bhikkhave, pañcahi dhammehi samannāgato bhikkhu na cavati, patiṭṭhāti saddhamme”ti.	8	
PA_an_5:8.2.9	Aṭṭhamaṁ.	8	
PA_an_5:9.0.1	Aṅguttara Nikāya 5.9	9	
PA_an_5:9.0.2	1. Sekhabalavagga	9	
PA_an_5:9.0.3	Paṭhamaagāravasutta	9	
PA_an_5:9.1.1	“Pañcahi, bhikkhave, dhammehi samannāgato bhikkhu agāravo appatisso cavati, nappatiṭṭhāti saddhamme.	9	
PA_an_5:9.1.2	Katamehi pañcahi?	9	
PA_an_5:9.1.3	Assaddho, bhikkhave, bhikkhu agāravo appatisso cavati, nappatiṭṭhāti saddhamme.	9	
PA_an_5:9.1.4	Ahiriko, bhikkhave, bhikkhu agāravo appatisso cavati, nappatiṭṭhāti saddhamme.	9	
PA_an_5:9.1.5	Anottappī, bhikkhave, bhikkhu agāravo appatisso cavati, nappatiṭṭhāti saddhamme.	9	
PA_an_5:9.1.6	Kusīto, bhikkhave, bhikkhu agāravo appatisso cavati, nappatiṭṭhāti saddhamme.	9	
PA_an_5:9.1.7	Duppañño, bhikkhave, bhikkhu agāravo appatisso cavati, nappatiṭṭhāti saddhamme.	9	
PA_an_5:9.1.8	Imehi kho, bhikkhave, pañcahi dhammehi samannāgato bhikkhu agāravo appatisso cavati, nappatiṭṭhāti saddhamme.	9	
PA_an_5:9.2.1	Pañcahi, bhikkhave, dhammehi samannāgato bhikkhu sagāravo sappatisso na cavati, patiṭṭhāti saddhamme.	9	
PA_an_5:9.2.2	Katamehi pañcahi?	9	
PA_an_5:9.2.3	Saddho, bhikkhave, bhikkhu sagāravo sappatisso na cavati, patiṭṭhāti saddhamme.	9	
PA_an_5:9.2.4	Hirīmā, bhikkhave, bhikkhu sagāravo sappatisso na cavati, patiṭṭhāti saddhamme.	9	
PA_an_5:9.2.5	Ottappī, bhikkhave, bhikkhu sagāravo sappatisso na cavati, patiṭṭhāti saddhamme.	9	
PA_an_5:9.2.6	Āraddhavīriyo, bhikkhave, bhikkhu sagāravo sappatisso na cavati, patiṭṭhāti saddhamme.	9	
PA_an_5:9.2.7	Paññavā, bhikkhave, bhikkhu sagāravo sappatisso na cavati, patiṭṭhāti saddhamme.	9	
PA_an_5:9.2.8	Imehi kho, bhikkhave, pañcahi dhammehi samannāgato bhikkhu sagāravo sappatisso na cavati, patiṭṭhāti saddhamme”ti.	9	
PA_an_5:9.2.9	Navamaṁ.	9	
PA_an_5:10.0.1	Aṅguttara Nikāya 5.10	10	
PA_an_5:10.0.2	1. Sekhabalavagga	10	
PA_an_5:10.0.3	Dutiyaagāravasutta	10	
PA_an_5:10.1.1	“Pañcahi, bhikkhave, dhammehi samannāgato bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	10	
PA_an_5:10.1.2	Katamehi pañcahi?	10	
PA_an_5:10.1.3	Assaddho, bhikkhave, bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	10	
PA_an_5:10.1.4	Ahiriko, bhikkhave, bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	10	
PA_an_5:10.1.5	Anottappī, bhikkhave, bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	10	
PA_an_5:10.1.6	Kusīto, bhikkhave, bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	10	
PA_an_5:10.1.7	Duppañño, bhikkhave, bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	10	
PA_an_5:10.1.8	Imehi kho, bhikkhave, pañcahi dhammehi samannāgato bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	10	
PA_an_5:10.2.1	Pañcahi, bhikkhave, dhammehi samannāgato bhikkhu sagāravo sappatisso bhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	10	
PA_an_5:10.2.2	Katamehi pañcahi?	10	
PA_an_5:10.2.3	Saddho, bhikkhave, bhikkhu sagāravo sappatisso bhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	10	
PA_an_5:10.2.4_0	Hirīmā, bhikkhave, bhikkhu …pe… ottappī, bhikkhave, bhikkhu …pe… āraddhavīriyo, bhikkhave,	10	
PA_an_5:10.2.4_1	bhikkhu …pe… paññavā, bhikkhave, bhikkhu sagāravo sappatisso bhabbo imasmiṁ dhammavinaye	10	
PA_an_5:10.2.4_2	vuddhiṁ virūḷhiṁ vepullaṁ āpajjituṁ.	10	
PA_an_5:10.2.5	Imehi kho, bhikkhave, pañcahi dhammehi samannāgato bhikkhu sagāravo sappatisso bhabbo imasmiṁ dhammavinaye vuddhiṁ virūḷhiṁ vepullaṁ āpajjitun”ti.	10	
PA_an_5:10.2.6	Dasamaṁ.	10	
PA_an_5:10.2.7	Sekhabalavaggo paṭhamo.	10	
PA_an_5:10.3.0	Tassuddānaṁ	10	
PA_an_5:10.3.1	Saṅkhittaṁ vitthataṁ dukkhā,	10	
PA_an_5:10.3.2	bhataṁ sikkhāya pañcamaṁ;	10	
PA_an_5:10.3.3	Samāpatti ca kāmesu,	10	
PA_an_5:10.3.4	cavanā dve agāravāti.	10	
PA_an_5:11.0.1	Aṅguttara Nikāya 5.11	11	
PA_an_5:11.0.2	2. Balavagga	11	
PA_an_5:11.0.3	Ananussutasutta	11	
PA_an_5:11.1.1	“Pubbāhaṁ, bhikkhave, ananussutesu dhammesu abhiññāvosānapāramippatto paṭijānāmi.	11	
PA_an_5:11.1.2	Pañcimāni, bhikkhave, tathāgatassa tathāgatabalāni, yehi balehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti.	11	
PA_an_5:11.1.3	Katamāni pañca?	11	
PA_an_5:11.1.4	Saddhābalaṁ, hirībalaṁ, ottappabalaṁ, vīriyabalaṁ, paññābalaṁ—	11	
PA_an_5:11.1.5	imāni kho, bhikkhave, pañca tathāgatassa tathāgatabalāni yehi balehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavattetī”ti.	11	
PA_an_5:11.1.6	Paṭhamaṁ.	11	
PA_an_5:12.0.1	Aṅguttara Nikāya 5.12	12	
PA_an_5:12.0.2	2. Balavagga	12	
PA_an_5:12.0.3	Kūṭasutta	12	
PA_an_5:12.1.1	“Pañcimāni, bhikkhave, sekhabalāni.	12	
PA_an_5:12.1.2	Katamāni pañca?	12	
PA_an_5:12.1.3	Saddhābalaṁ, hirībalaṁ, ottappabalaṁ, vīriyabalaṁ, paññābalaṁ—	12	
PA_an_5:12.1.4	imāni kho, bhikkhave, pañca sekhabalāni.	12	
PA_an_5:12.1.5	Imesaṁ kho, bhikkhave, pañcannaṁ sekhabalānaṁ etaṁ aggaṁ etaṁ saṅgāhikaṁ etaṁ saṅghātaniyaṁ, yadidaṁ paññābalaṁ.	12	
PA_an_5:12.2.1	Seyyathāpi, bhikkhave, kūṭāgārassa etaṁ aggaṁ etaṁ saṅgāhikaṁ etaṁ saṅghātaniyaṁ, yadidaṁ kūṭaṁ.	12	
PA_an_5:12.2.2	Evamevaṁ kho, bhikkhave, imesaṁ pañcannaṁ sekhabalānaṁ etaṁ aggaṁ etaṁ saṅgāhikaṁ etaṁ saṅghātaniyaṁ, yadidaṁ paññābalaṁ.	12	
PA_an_5:12.3.1	Tasmātiha, bhikkhave, evaṁ sikkhitabbaṁ:	12	
PA_an_5:12.3.2	‘saddhābalena samannāgatā bhavissāma sekhabalena, hirībalena … ottappabalena … vīriyabalena … paññābalena samannāgatā bhavissāma sekhabalenā’ti.	12	
PA_an_5:12.3.3	Evañhi vo, bhikkhave, sikkhitabban”ti.	12	
PA_an_5:12.3.4	Dutiyaṁ.	12	
PA_an_5:13.0.1	Aṅguttara Nikāya 5.13	13	
PA_an_5:13.0.2	2. Balavagga	13	
PA_an_5:13.0.3	Saṅkhittasutta	13	
PA_an_5:13.1.1	“Pañcimāni, bhikkhave, balāni.	13	
PA_an_5:13.1.2	Katamāni pañca?	13	
PA_an_5:13.1.3	Saddhābalaṁ, vīriyabalaṁ, satibalaṁ, samādhibalaṁ, paññābalaṁ—	13	
PA_an_5:13.1.4	imāni kho, bhikkhave, pañca balānī”ti.	13	
PA_an_5:13.1.5	Tatiyaṁ.	13	
PA_an_5:14.0.1	Aṅguttara Nikāya 5.14	14	
PA_an_5:14.0.2	2. Balavagga	14	
PA_an_5:14.0.3	Vitthatasutta	14	
PA_an_5:14.1.1	“Pañcimāni, bhikkhave, balāni.	14	
PA_an_5:14.1.2	Katamāni pañca?	14	
PA_an_5:14.1.3	Saddhābalaṁ, vīriyabalaṁ, satibalaṁ, samādhibalaṁ, paññābalaṁ.	14	
PA_an_5:14.2.1	Katamañca, bhikkhave, saddhābalaṁ?	14	
PA_an_5:14.2.2	Idha, bhikkhave, ariyasāvako saddho hoti, saddahati tathāgatassa bodhiṁ:	14	
PA_an_5:14.2.3	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	14	
PA_an_5:14.2.4	Idaṁ vuccati, bhikkhave, saddhābalaṁ.	14	
PA_an_5:14.3.1	Katamañca, bhikkhave, vīriyabalaṁ?	14	
PA_an_5:14.3.2	Idha, bhikkhave, ariyasāvako āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu.	14	
PA_an_5:14.3.3	Idaṁ vuccati, bhikkhave, vīriyabalaṁ.	14	
PA_an_5:14.4.1	Katamañca, bhikkhave, satibalaṁ?	14	
PA_an_5:14.4.2	Idha, bhikkhave, ariyasāvako satimā hoti paramena satinepakkena samannāgato, cirakatampi cirabhāsitampi saritā anussaritā.	14	
PA_an_5:14.4.3	Idaṁ vuccati, bhikkhave, satibalaṁ.	14	
PA_an_5:14.5.1	Katamañca, bhikkhave, samādhibalaṁ?	14	
PA_an_5:14.5.2	Idha, bhikkhave, ariyasāvako vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati;	14	
PA_an_5:14.5.3	vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati;	14	
PA_an_5:14.5.4_0	pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti	14	
PA_an_5:14.5.4_1	yaṁ taṁ ariyā ācikkhanti: ‘upekkhako satimā sukhavihārī’ti tatiyaṁ jhānaṁ upasampajja viharati;	14	
PA_an_5:14.5.5	sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.	14	
PA_an_5:14.5.6	Idaṁ vuccati, bhikkhave, samādhibalaṁ.	14	
PA_an_5:14.6.1	Katamañca, bhikkhave, paññābalaṁ?	14	
PA_an_5:14.6.2	Idha, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	14	
PA_an_5:14.6.3	Idaṁ vuccati, bhikkhave, paññābalaṁ.	14	
PA_an_5:14.6.4	Imāni kho, bhikkhave, pañca balānī”ti.	14	
PA_an_5:14.6.5	Catutthaṁ.	14	
PA_an_5:15.0.1	Aṅguttara Nikāya 5.15	15	
PA_an_5:15.0.2	2. Balavagga	15	
PA_an_5:15.0.3	Daṭṭhabbasutta	15	
PA_an_5:15.1.1	“Pañcimāni, bhikkhave, balāni.	15	
PA_an_5:15.1.2	Katamāni pañca?	15	
PA_an_5:15.1.3	Saddhābalaṁ, vīriyabalaṁ, satibalaṁ, samādhibalaṁ, paññābalaṁ.	15	
PA_an_5:15.1.4	Kattha ca, bhikkhave, saddhābalaṁ daṭṭhabbaṁ?	15	
PA_an_5:15.1.5	Catūsu sotāpattiyaṅgesu.	15	
PA_an_5:15.1.6	Ettha saddhābalaṁ daṭṭhabbaṁ.	15	
PA_an_5:15.1.7	Kattha ca, bhikkhave, vīriyabalaṁ daṭṭhabbaṁ?	15	
PA_an_5:15.1.8	Catūsu sammappadhānesu.	15	
PA_an_5:15.1.9	Ettha vīriyabalaṁ daṭṭhabbaṁ.	15	
PA_an_5:15.1.10	Kattha ca, bhikkhave, satibalaṁ daṭṭhabbaṁ?	15	
PA_an_5:15.1.11	Catūsu satipaṭṭhānesu.	15	
PA_an_5:15.1.12	Ettha satibalaṁ daṭṭhabbaṁ.	15	
PA_an_5:15.1.13	Kattha ca, bhikkhave, samādhibalaṁ daṭṭhabbaṁ?	15	
PA_an_5:15.1.14	Catūsu jhānesu.	15	
PA_an_5:15.1.15	Ettha samādhibalaṁ daṭṭhabbaṁ.	15	
PA_an_5:15.1.16	Kattha ca, bhikkhave, paññābalaṁ daṭṭhabbaṁ?	15	
PA_an_5:15.1.17	Catūsu ariyasaccesu.	15	
PA_an_5:15.1.18	Ettha paññābalaṁ daṭṭhabbaṁ.	15	
PA_an_5:15.1.19	Imāni kho, bhikkhave, pañca balānī”ti.	15	
PA_an_5:15.1.20	Pañcamaṁ.	15	
PA_an_5:16.0.1	Aṅguttara Nikāya 5.16	16	
PA_an_5:16.0.2	2. Balavagga	16	
PA_an_5:16.0.3	Punakūṭasutta	16	
PA_an_5:16.1.1	“Pañcimāni, bhikkhave, balāni.	16	
PA_an_5:16.1.2	Katamāni pañca?	16	
PA_an_5:16.1.3	Saddhābalaṁ, vīriyabalaṁ, satibalaṁ, samādhibalaṁ, paññābalaṁ—	16	
PA_an_5:16.1.4	imāni kho, bhikkhave, pañca balāni.	16	
PA_an_5:16.1.5	Imesaṁ kho, bhikkhave, pañcannaṁ balānaṁ etaṁ aggaṁ etaṁ saṅgāhikaṁ etaṁ saṅghātaniyaṁ, yadidaṁ paññābalaṁ.	16	
PA_an_5:16.1.6	Seyyathāpi, bhikkhave, kūṭāgārassa etaṁ aggaṁ etaṁ saṅgāhikaṁ etaṁ saṅghātaniyaṁ, yadidaṁ kūṭaṁ.	16	
PA_an_5:16.1.7	Evamevaṁ kho, bhikkhave, imesaṁ pañcannaṁ balānaṁ etaṁ aggaṁ etaṁ saṅgāhikaṁ etaṁ saṅghātaniyaṁ, yadidaṁ paññābalan”ti.	16	
PA_an_5:16.1.8	Chaṭṭhaṁ.	16	
PA_an_5:17.0.1	Aṅguttara Nikāya 5.17	17	
PA_an_5:17.0.2	2. Balavagga	17	
PA_an_5:17.0.3	Paṭhamahitasutta	17	
PA_an_5:17.1.1	“Pañcahi, bhikkhave, dhammehi samannāgato bhikkhu attahitāya paṭipanno hoti, no parahitāya.	17	
PA_an_5:17.1.2	Katamehi pañcahi?	17	
PA_an_5:17.1.3	Idha, bhikkhave, bhikkhu attanā sīlasampanno hoti, no paraṁ sīlasampadāya samādapeti;	17	
PA_an_5:17.1.4	attanā samādhisampanno hoti, no paraṁ samādhisampadāya samādapeti;	17	
PA_an_5:17.1.5	attanā paññāsampanno hoti, no paraṁ paññāsampadāya samādapeti;	17	
PA_an_5:17.1.6	attanā vimuttisampanno hoti, no paraṁ vimuttisampadāya samādapeti;	17	
PA_an_5:17.1.7	attanā vimuttiñāṇadassanasampanno hoti, no paraṁ vimuttiñāṇadassanasampadāya samādapeti.	17	
PA_an_5:17.1.8	Imehi kho, bhikkhave, pañcahi aṅgehi samannāgato bhikkhu attahitāya paṭipanno hoti, no parahitāyā”ti.	17	
PA_an_5:17.1.9	Sattamaṁ.	17	
PA_an_5:18.0.1	Aṅguttara Nikāya 5.18	18	
PA_an_5:18.0.2	2. Balavagga	18	
PA_an_5:18.0.3	Dutiyahitasutta	18	
PA_an_5:18.1.1	“Pañcahi, bhikkhave, dhammehi samannāgato bhikkhu parahitāya paṭipanno hoti, no attahitāya.	18	
PA_an_5:18.1.2	Katamehi pañcahi?	18	
PA_an_5:18.1.3	Idha, bhikkhave, bhikkhu attanā na sīlasampanno hoti, paraṁ sīlasampadāya samādapeti;	18	
PA_an_5:18.1.4	attanā na samādhisampanno hoti, paraṁ samādhisampadāya samādapeti;	18	
PA_an_5:18.1.5	attanā na paññāsampanno hoti, paraṁ paññāsampadāya samādapeti;	18	
PA_an_5:18.1.6	attanā na vimuttisampanno hoti, paraṁ vimuttisampadāya samādapeti;	18	
PA_an_5:18.1.7	attanā na vimuttiñāṇadassanasampanno hoti, paraṁ vimuttiñāṇadassanasampadāya samādapeti.	18	
PA_an_5:18.1.8	Imehi kho, bhikkhave, pañcahi dhammehi samannāgato bhikkhu parahitāya paṭipanno hoti, no attahitāyā”ti.	18	
PA_an_5:18.1.9	Aṭṭhamaṁ.	18	
PA_an_5:19.0.1	Aṅguttara Nikāya 5.19	19	
PA_an_5:19.0.2	2. Balavagga	19	
PA_an_5:19.0.3	Tatiyahitasutta	19	
PA_an_5:19.1.1	“Pañcahi, bhikkhave, dhammehi samannāgato bhikkhu neva attahitāya paṭipanno hoti, no parahitāya.	19	
PA_an_5:19.1.2	Katamehi pañcahi?	19	
PA_an_5:19.1.3	Idha, bhikkhave, bhikkhu attanā na sīlasampanno hoti, no paraṁ sīlasampadāya samādapeti;	19	
PA_an_5:19.1.4	attanā na samādhisampanno hoti, no paraṁ samādhisampadāya samādapeti;	19	
PA_an_5:19.1.5	attanā na paññāsampanno hoti, no paraṁ paññāsampadāya samādapeti;	19	
PA_an_5:19.1.6	attanā na vimuttisampanno hoti, no paraṁ vimuttisampadāya samādapeti;	19	
PA_an_5:19.1.7	attanā na vimuttiñāṇadassanasampanno hoti, no paraṁ vimuttiñāṇadassanasampadāya samādapeti.	19	
PA_an_5:19.1.8	Imehi kho, bhikkhave, pañcahi dhammehi samannāgato bhikkhu neva attahitāya paṭipanno hoti, no parahitāyā”ti.	19	
PA_an_5:19.1.9	Navamaṁ.	19	
PA_an_5:20.0.1	Aṅguttara Nikāya 5.20	20	
PA_an_5:20.0.2	2. Balavagga	20	
PA_an_5:20.0.3	Catutthahitasutta	20	
PA_an_5:20.1.1	“Pañcahi, bhikkhave, dhammehi samannāgato bhikkhu attahitāya ca paṭipanno hoti parahitāya ca.	20	
PA_an_5:20.1.2	Katamehi pañcahi?	20	
PA_an_5:20.1.3	Idha, bhikkhave, bhikkhu attanā ca sīlasampanno hoti, parañca sīlasampadāya samādapeti;	20	
PA_an_5:20.1.4	attanā ca samādhisampanno hoti, parañca samādhisampadāya samādapeti, attanā ca paññāsampanno hoti, parañca paññāsampadāya samādapeti;	20	
PA_an_5:20.1.5	attanā ca vimuttisampanno hoti, parañca vimuttisampadāya samādapeti;	20	
PA_an_5:20.1.6	attanā ca vimuttiñāṇadassanasampanno hoti, parañca vimuttiñāṇadassanasampadāya samādapeti.	20	
PA_an_5:20.1.7	Imehi kho, bhikkhave, pañcahi dhammehi samannāgato bhikkhu attahitāya ca paṭipanno hoti parahitāya cā”ti.	20	
PA_an_5:20.1.8	Dasamaṁ.	20	
PA_an_5:20.1.9	Balavaggo dutiyo.	20	
PA_an_5:20.2.0	Tassuddānaṁ	20	
PA_an_5:20.2.1	Ananussutakūṭañca,	20	
PA_an_5:20.2.2	saṅkhittaṁ vitthatena ca;	20	
PA_an_5:20.2.3	Daṭṭhabbañca puna kūṭaṁ,	20	
PA_an_5:20.2.4	cattāropi hitena cāti.	20	
PA_an_5:21.0.1	Aṅguttara Nikāya 5.21	21	
PA_an_5:21.0.2	3. Pañcaṅgikavagga	21	
PA_an_5:21.0.3	Paṭhamaagāravasutta	21	
PA_an_5:21.1.1	“So vata, bhikkhave, bhikkhu agāravo appatisso asabhāgavuttiko ‘sabrahmacārīsu ābhisamācārikaṁ dhammaṁ paripūressatī’ti netaṁ ṭhānaṁ vijjati.	21	
PA_an_5:21.1.2	‘Ābhisamācārikaṁ dhammaṁ aparipūretvā sekhaṁ dhammaṁ paripūressatī’ti netaṁ ṭhānaṁ vijjati.	21	
PA_an_5:21.1.3	‘Sekhaṁ dhammaṁ aparipūretvā sīlāni paripūressatī’ti netaṁ ṭhānaṁ vijjati.	21	
PA_an_5:21.1.4	‘Sīlāni aparipūretvā sammādiṭṭhiṁ paripūressatī’ti netaṁ ṭhānaṁ vijjati.	21	
PA_an_5:21.1.5	‘Sammādiṭṭhiṁ aparipūretvā sammāsamādhiṁ paripūressatī’ti netaṁ ṭhānaṁ vijjati.	21	
PA_an_5:21.2.1	So vata, bhikkhave, bhikkhu sagāravo sappatisso sabhāgavuttiko ‘sabrahmacārīsu ābhisamācārikaṁ dhammaṁ paripūressatī’ti ṭhānametaṁ vijjati.	21	
PA_an_5:21.2.2	‘Ābhisamācārikaṁ dhammaṁ paripūretvā sekhaṁ dhammaṁ paripūressatī’ti ṭhānametaṁ vijjati.	21	
PA_an_5:21.2.3	‘Sekhaṁ dhammaṁ paripūretvā sīlāni paripūressatī’ti ṭhānametaṁ vijjati.	21	
PA_an_5:21.2.4	‘Sīlāni paripūretvā sammādiṭṭhiṁ paripūressatī’ti ṭhānametaṁ vijjati.	21	
PA_an_5:21.2.5	‘Sammādiṭṭhiṁ paripūretvā sammāsamādhiṁ paripūressatī’ti ṭhānametaṁ vijjatī”ti.	21	
PA_an_5:21.2.6	Paṭhamaṁ.	21	
PA_an_5:22.0.1	Aṅguttara Nikāya 5.22	22	
PA_an_5:22.0.2	3. Pañcaṅgikavagga	22	
PA_an_5:22.0.3	Dutiyaagāravasutta	22	
PA_an_5:22.1.1	“So vata, bhikkhave, bhikkhu agāravo appatisso asabhāgavuttiko ‘sabrahmacārīsu ābhisamācārikaṁ dhammaṁ paripūressatī’ti netaṁ ṭhānaṁ vijjati.	22	
PA_an_5:22.1.2	‘Ābhisamācārikaṁ dhammaṁ aparipūretvā sekhaṁ dhammaṁ paripūressatī’ti netaṁ ṭhānaṁ vijjati.	22	
PA_an_5:22.1.3	‘Sekhaṁ dhammaṁ aparipūretvā sīlakkhandhaṁ paripūressatī’ti netaṁ ṭhānaṁ vijjati.	22	
PA_an_5:22.1.4	‘Sīlakkhandhaṁ aparipūretvā samādhikkhandhaṁ paripūressatī’ti netaṁ ṭhānaṁ vijjati.	22	
PA_an_5:22.1.5	‘Samādhikkhandhaṁ aparipūretvā paññākkhandhaṁ paripūressatī’ti netaṁ ṭhānaṁ vijjati.	22	
PA_an_5:22.2.1	So vata, bhikkhave, bhikkhu sagāravo sappatisso sabhāgavuttiko ‘sabrahmacārīsu ābhisamācārikaṁ dhammaṁ paripūressatī’ti ṭhānametaṁ vijjati.	22	
PA_an_5:22.2.2	‘Ābhisamācārikaṁ dhammaṁ paripūretvā sekhaṁ dhammaṁ paripūressatī’ti ṭhānametaṁ vijjati.	22	
PA_an_5:22.2.3	‘Sekhaṁ dhammaṁ paripūretvā sīlakkhandhaṁ paripūressatī’ti ṭhānametaṁ vijjati.	22	
PA_an_5:22.2.4	‘Sīlakkhandhaṁ paripūretvā samādhikkhandhaṁ paripūressatī’ti ṭhānametaṁ vijjati.	22	
PA_an_5:22.2.5	‘Samādhikkhandhaṁ paripūretvā paññākkhandhaṁ paripūressatī’ti ṭhānametaṁ vijjatī”ti.	22	
PA_an_5:22.2.6	Dutiyaṁ.	22	
PA_an_5:23.0.1	Aṅguttara Nikāya 5.23	23	
PA_an_5:23.0.2	3. Pañcaṅgikavagga	23	
PA_an_5:23.0.3	Upakkilesasutta	23	
PA_an_5:23.1.1	“Pañcime, bhikkhave, jātarūpassa upakkilesā, yehi upakkilesehi upakkiliṭṭhaṁ jātarūpaṁ na ceva mudu hoti na ca kammaniyaṁ na ca pabhassaraṁ pabhaṅgu ca na ca sammā upeti kammāya.	23	
PA_an_5:23.1.2	Katame pañca?	23	
PA_an_5:23.1.3	Ayo, lohaṁ, tipu, sīsaṁ, sajjhaṁ—	23	
PA_an_5:23.1.4_0	ime kho, bhikkhave, pañca jātarūpassa upakkilesā, yehi upakkilesehi upakkiliṭṭhaṁ	23	
PA_an_5:23.1.4_1	jātarūpaṁ na ceva mudu hoti na ca kammaniyaṁ na ca pabhassaraṁ pabhaṅgu ca na ca	23	
PA_an_5:23.1.4_2	sammā upeti kammāya.	23	
PA_an_5:23.1.5	Yato ca kho, bhikkhave, jātarūpaṁ imehi pañcahi upakkilesehi vimuttaṁ hoti, taṁ hoti jātarūpaṁ mudu ca kammaniyañca pabhassarañca na ca pabhaṅgu sammā upeti kammāya.	23	
PA_an_5:23.1.6	Yassā yassā ca piḷandhanavikatiyā ākaṅkhati—yadi muddikāya yadi kuṇḍalāya yadi gīveyyakāya yadi suvaṇṇamālāya—tañcassa atthaṁ anubhoti.	23	
PA_an_5:23.2.1_0	Evamevaṁ kho, bhikkhave, pañcime cittassa upakkilesā, yehi upakkilesehi upakkiliṭṭhaṁ	23	
PA_an_5:23.2.1_1	cittaṁ na ceva mudu hoti na ca kammaniyaṁ na ca pabhassaraṁ pabhaṅgu ca na ca sammā	23	
PA_an_5:23.2.1_2	samādhiyati āsavānaṁ khayāya.	23	
PA_an_5:23.2.2	Katame pañca?	23	
PA_an_5:23.2.3	Kāmacchando, byāpādo, thinamiddhaṁ, uddhaccakukkuccaṁ, vicikicchā—	23	
PA_an_5:23.2.4_0	ime kho, bhikkhave, pañca cittassa upakkilesā yehi upakkilesehi upakkiliṭṭhaṁ cittaṁ	23	
PA_an_5:23.2.4_1	na ceva mudu hoti na ca kammaniyaṁ na ca pabhassaraṁ pabhaṅgu ca na ca sammā samādhiyati āsavānaṁ khayāya.	23	
PA_an_5:23.2.5	Yato ca kho, bhikkhave, cittaṁ imehi pañcahi upakkilesehi vimuttaṁ hoti, taṁ hoti cittaṁ mudu ca kammaniyañca pabhassarañca na ca pabhaṅgu sammā samādhiyati āsavānaṁ khayāya.	23	
PA_an_5:23.2.6	Yassa yassa ca abhiññāsacchikaraṇīyassa dhammassa cittaṁ abhininnāmeti abhiññāsacchikiriyāya tatra tatreva sakkhibhabbataṁ pāpuṇāti sati sati āyatane.	23	
PA_an_5:23.3.1_0	So sace ākaṅkhati: ‘anekavihitaṁ iddhividhaṁ paccanubhaveyyaṁ—ekopi hutvā bahudhā	23	
PA_an_5:23.3.1_1	assaṁ, bahudhāpi hutvā eko assaṁ; āvibhāvaṁ, tirobhāvaṁ; tirokuṭṭaṁ tiropākāraṁ tiropabbataṁ	23	
PA_an_5:23.3.1_2	asajjamāno gaccheyyaṁ, seyyathāpi ākāse; pathaviyāpi ummujjanimujjaṁ kareyyaṁ, seyyathāpi	23	
PA_an_5:23.3.1_3	udake; udakepi abhijjamāno gaccheyyaṁ, seyyathāpi pathaviyaṁ; ākāsepi pallaṅkena	23	
PA_an_5:23.3.1_4	kameyyaṁ, seyyathāpi pakkhī sakuṇo; imepi candimasūriye evaṁmahiddhike evaṁmahānubhāve	23	
PA_an_5:23.3.1_5	pāṇinā parimaseyyaṁ parimajjeyyaṁ yāva brahmalokāpi kāyena vasaṁ vatteyyan’ti,	23	
PA_an_5:23.3.2	tatra tatreva sakkhibhabbataṁ pāpuṇāti sati sati āyatane.	23	
PA_an_5:23.4.1	So sace ākaṅkhati: ‘dibbāya sotadhātuyā visuddhāya atikkantamānusikāya ubho sadde suṇeyyaṁ—dibbe ca mānuse ca ye dūre santike cā’ti,	23	
PA_an_5:23.4.2	tatra tatreva sakkhibhabbataṁ pāpuṇāti sati sati āyatane.	23	
PA_an_5:23.5.1	So sace ākaṅkhati: ‘parasattānaṁ parapuggalānaṁ cetasā ceto paricca pajāneyyaṁ—	23	
PA_an_5:23.5.2	sarāgaṁ vā cittaṁ sarāgaṁ cittanti pajāneyyaṁ,	23	
PA_an_5:23.5.3	vītarāgaṁ vā cittaṁ vītarāgaṁ cittanti pajāneyyaṁ,	23	
PA_an_5:23.5.4	sadosaṁ vā cittaṁ sadosaṁ cittanti pajāneyyaṁ,	23	
PA_an_5:23.5.5	vītadosaṁ vā cittaṁ vītadosaṁ cittanti pajāneyyaṁ,	23	
PA_an_5:23.5.6	samohaṁ vā cittaṁ samohaṁ cittanti pajāneyyaṁ,	23	
PA_an_5:23.5.7	vītamohaṁ vā cittaṁ vītamohaṁ cittanti pajāneyyaṁ,	23	
PA_an_5:23.5.8	saṅkhittaṁ vā cittaṁ saṅkhittaṁ cittanti pajāneyyaṁ,	23	
PA_an_5:23.5.9	vikkhittaṁ vā cittaṁ vikkhittaṁ cittanti pajāneyyaṁ,	23	
PA_an_5:23.5.10	mahaggataṁ vā cittaṁ mahaggataṁ cittanti pajāneyyaṁ,	23	
PA_an_5:23.5.11	amahaggataṁ vā cittaṁ amahaggataṁ cittanti pajāneyyaṁ,	23	
PA_an_5:23.5.12	sauttaraṁ vā cittaṁ sauttaraṁ cittanti pajāneyyaṁ,	23	
PA_an_5:23.5.13	anuttaraṁ vā cittaṁ anuttaraṁ cittanti pajāneyyaṁ,	23	
PA_an_5:23.5.14	samāhitaṁ vā cittaṁ samāhitaṁ cittanti pajāneyyaṁ,	23	
PA_an_5:23.5.15	asamāhitaṁ vā cittaṁ asamāhitaṁ cittanti pajāneyyaṁ,	23	
PA_an_5:23.5.16	vimuttaṁ vā cittaṁ vimuttaṁ cittanti pajāneyyaṁ,	23	
PA_an_5:23.5.17	avimuttaṁ vā cittaṁ avimuttaṁ cittanti pajāneyyan’ti,	23	
PA_an_5:23.5.18	tatra tatreva sakkhibhabbataṁ pāpuṇāti sati sati āyatane.	23	
PA_an_5:23.6.1_0	So sace ākaṅkhati: ‘anekavihitaṁ pubbenivāsaṁ anussareyyaṁ, seyyathidaṁ—ekampi jātiṁ	23	
PA_an_5:23.6.1_1	dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi	23	
PA_an_5:23.6.1_2	jātiyo tiṁsampi jātiyo cattārīsampi jātiyo paññāsampi jātiyo jātisatampi jātisahassampi	23	
PA_an_5:23.6.1_3	jātisatasahassampi anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe—amutrāsiṁ	23	
PA_an_5:23.6.1_4	evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,	23	
PA_an_5:23.6.1_5	so tato cuto amutra udapādiṁ; tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī	23	
PA_an_5:23.6.1_6	evamāyupariyanto, so tato cuto idhūpapannoti, iti sākāraṁ sauddesaṁ anekavihitaṁ	23	
PA_an_5:23.6.1_7	pubbenivāsaṁ anussareyyan’ti,	23	
PA_an_5:23.6.2	tatra tatreva sakkhibhabbataṁ pāpuṇāti sati sati āyatane.	23	
PA_an_5:23.7.1_0	So sace ākaṅkhati: ‘dibbena cakkhunā visuddhena atikkantamānusakena satte passeyyaṁ	23	
PA_an_5:23.7.1_1	cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage	23	
PA_an_5:23.7.1_2	satte pajāneyyaṁ—ime vata bhonto sattā kāyaduccaritena samannāgatā vacīduccaritena	23	
PA_an_5:23.7.1_3	samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā,	23	
PA_an_5:23.7.1_4	te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā; ime vā	23	
PA_an_5:23.7.1_5	pana bhonto sattā kāyasucaritena samannāgatā vacīsucaritena samannāgatā manosucaritena	23	
PA_an_5:23.7.1_6	samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa	23	
PA_an_5:23.7.1_7	bhedā paraṁ maraṇā sugatiṁ saggaṁ lokaṁ upapannāti, iti dibbena cakkhunā visuddhena	23	
PA_an_5:23.7.1_8	atikkantamānusakena satte passeyyaṁ cavamāne upapajjamāne hīne paṇīte suvaṇṇe dubbaṇṇe,	23	
PA_an_5:23.7.1_9	sugate duggate yathākammūpage satte pajāneyyan’ti,	23	
PA_an_5:23.7.2	tatra tatreva sakkhibhabbataṁ pāpuṇāti sati sati āyatane.	23	
PA_an_5:23.8.1	So sace ākaṅkhati: ‘āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti,	23	
PA_an_5:23.8.2	tatra tatreva sakkhibhabbataṁ pāpuṇāti sati sati āyatane”ti.	23	
PA_an_5:23.8.3	Tatiyaṁ.	23	
PA_an_5:24.0.1	Aṅguttara Nikāya 5.24	24	
PA_an_5:24.0.2	3. Pañcaṅgikavagga	24	
PA_an_5:24.0.3	Dussīlasutta	24	
PA_an_5:24.1.1	“Dussīlassa, bhikkhave, sīlavipannassa hatūpaniso hoti sammāsamādhi;	24	
PA_an_5:24.1.2	sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;	24	
PA_an_5:24.1.3	yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;	24	
PA_an_5:24.1.4	nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.	24	
PA_an_5:24.1.5	Seyyathāpi, bhikkhave, rukkho sākhāpalāsavipanno.	24	
PA_an_5:24.1.6	Tassa papaṭikāpi na pāripūriṁ gacchati, tacopi na pāripūriṁ gacchati, pheggupi na pāripūriṁ gacchati, sāropi na pāripūriṁ gacchati;	24	
PA_an_5:24.1.7	evamevaṁ kho, bhikkhave, dussīlassa sīlavipannassa hatūpaniso hoti sammāsamādhi;	24	
PA_an_5:24.1.8	sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;	24	
PA_an_5:24.1.9	yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;	24	
PA_an_5:24.1.10	nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.	24	
PA_an_5:24.2.1	Sīlavato, bhikkhave, sīlasampannassa upanisasampanno hoti sammāsamādhi;	24	
PA_an_5:24.2.2	sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;	24	
PA_an_5:24.2.3	yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;	24	
PA_an_5:24.2.4	nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ.	24	
PA_an_5:24.2.5	Seyyathāpi, bhikkhave, rukkho sākhāpalāsasampanno. Tassa papaṭikāpi pāripūriṁ gacchati, tacopi pāripūriṁ gacchati, pheggupi pāripūriṁ gacchati, sāropi pāripūriṁ gacchati;	24	
PA_an_5:24.2.6	evamevaṁ kho, bhikkhave, sīlavato sīlasampannassa upanisasampanno hoti sammāsamādhi;	24	
PA_an_5:24.2.7	sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;	24	
PA_an_5:24.2.8	yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;	24	
PA_an_5:24.2.9	nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanan”ti.	24	
PA_an_5:24.2.10	Catutthaṁ.	24	
PA_an_5:25.0.1	Aṅguttara Nikāya 5.25	25	
PA_an_5:25.0.2	3. Pañcaṅgikavagga	25	
PA_an_5:25.0.3	Anuggahitasutta	25	
PA_an_5:25.1.1	“Pañcahi, bhikkhave, aṅgehi anuggahitā sammādiṭṭhi cetovimuttiphalā ca hoti cetovimuttiphalānisaṁsā ca, paññāvimuttiphalā ca hoti paññāvimuttiphalānisaṁsā ca.	25	
PA_an_5:25.2.1	Katamehi pañcahi?	25	
PA_an_5:25.2.2	Idha, bhikkhave, sammādiṭṭhi sīlānuggahitā ca hoti, sutānuggahitā ca hoti, sākacchānuggahitā ca hoti, samathānuggahitā ca hoti, vipassanānuggahitā ca hoti.	25	
PA_an_5:25.2.3	Imehi kho, bhikkhave, pañcahi aṅgehi anuggahitā sammādiṭṭhi cetovimuttiphalā ca hoti cetovimuttiphalānisaṁsā ca, paññāvimuttiphalā ca hoti paññāvimuttiphalānisaṁsā cā”ti.	25	
PA_an_5:25.2.4	Pañcamaṁ.	25	
PA_an_5:26.0.1	Aṅguttara Nikāya 5.26	26	
PA_an_5:26.0.2	3. Pañcaṅgikavagga	26	
PA_an_5:26.0.3	Vimuttāyatanasutta	26	
PA_an_5:26.1.1_0	“Pañcimāni, bhikkhave, vimuttāyatanāni yattha bhikkhuno appamattassa ātāpino pahitattassa	26	
PA_an_5:26.1.1_1	viharato avimuttaṁ vā cittaṁ vimuccati, aparikkhīṇā vā āsavā parikkhayaṁ gacchanti,	26	
PA_an_5:26.1.1_2	ananuppattaṁ vā anuttaraṁ yogakkhemaṁ anupāpuṇāti.	26	
PA_an_5:26.2.1	Katamāni pañca?	26	
PA_an_5:26.2.2	Idha, bhikkhave, bhikkhuno satthā dhammaṁ deseti aññataro vā garuṭṭhāniyo sabrahmacārī.	26	
PA_an_5:26.2.3	Yathā yathā, bhikkhave, tassa bhikkhuno satthā dhammaṁ deseti, aññataro vā garuṭṭhāniyo sabrahmacārī tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī ca.	26	
PA_an_5:26.2.4	Tassa atthapaṭisaṁvedino dhammapaṭisaṁvedino pāmojjaṁ jāyati.	26	
PA_an_5:26.2.5	Pamuditassa pīti jāyati.	26	
PA_an_5:26.2.6	Pītimanassa kāyo passambhati.	26	
PA_an_5:26.2.7	Passaddhakāyo sukhaṁ vedeti.	26	
PA_an_5:26.2.8	Sukhino cittaṁ samādhiyati.	26	
PA_an_5:26.2.9_0	Idaṁ, bhikkhave, paṭhamaṁ vimuttāyatanaṁ yattha bhikkhuno appamattassa ātāpino pahitattassa	26	
PA_an_5:26.2.9_1	viharato avimuttaṁ vā cittaṁ vimuccati, aparikkhīṇā vā āsavā parikkhayaṁ gacchanti,	26	
PA_an_5:26.2.9_2	ananuppattaṁ vā anuttaraṁ yogakkhemaṁ anupāpuṇāti.	26	
PA_an_5:26.3.1_0	Puna caparaṁ, bhikkhave, bhikkhuno na heva kho satthā dhammaṁ deseti, aññataro vā	26	
PA_an_5:26.3.1_1	garuṭṭhāniyo sabrahmacārī, api ca kho yathāsutaṁ yathāpariyattaṁ dhammaṁ vitthārena paresaṁ deseti.	26	
PA_an_5:26.3.2	Yathā yathā, bhikkhave, bhikkhu yathāsutaṁ yathāpariyattaṁ dhammaṁ vitthārena paresaṁ deseti tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī ca.	26	
PA_an_5:26.3.3	Tassa atthapaṭisaṁvedino dhammapaṭisaṁvedino pāmojjaṁ jāyati.	26	
PA_an_5:26.3.4	Pamuditassa pīti jāyati.	26	
PA_an_5:26.3.5	Pītimanassa kāyo passambhati.	26	
PA_an_5:26.3.6	Passaddhakāyo sukhaṁ vedeti.	26	
PA_an_5:26.3.7	Sukhino cittaṁ samādhiyati.	26	
PA_an_5:26.3.8_0	Idaṁ, bhikkhave, dutiyaṁ vimuttāyatanaṁ yattha bhikkhuno appamattassa ātāpino pahitattassa	26	
PA_an_5:26.3.8_1	viharato avimuttaṁ vā cittaṁ vimuccati, aparikkhīṇā vā āsavā parikkhayaṁ gacchanti,	26	
PA_an_5:26.3.8_2	ananuppattaṁ vā anuttaraṁ yogakkhemaṁ anupāpuṇāti.	26	
PA_an_5:26.4.1_0	Puna caparaṁ, bhikkhave, bhikkhuno na heva kho satthā dhammaṁ deseti, aññataro vā	26	
PA_an_5:26.4.1_1	garuṭṭhāniyo sabrahmacārī, nāpi yathāsutaṁ yathāpariyattaṁ dhammaṁ vitthārena paresaṁ	26	
PA_an_5:26.4.1_2	deseti, api ca kho yathāsutaṁ yathāpariyattaṁ dhammaṁ vitthārena sajjhāyaṁ karoti.	26	
PA_an_5:26.4.2	Yathā yathā, bhikkhave, bhikkhu yathāsutaṁ yathāpariyattaṁ dhammaṁ vitthārena sajjhāyaṁ karoti tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī ca.	26	
PA_an_5:26.4.3	Tassa atthapaṭisaṁvedino dhammapaṭisaṁvedino pāmojjaṁ jāyati.	26	
PA_an_5:26.4.4	Pamuditassa pīti jāyati.	26	
PA_an_5:26.4.5	Pītimanassa kāyo passambhati.	26	
PA_an_5:26.4.6	Passaddhakāyo sukhaṁ vedeti.	26	
PA_an_5:26.4.7	Sukhino cittaṁ samādhiyati.	26	
PA_an_5:26.4.8	Idaṁ, bhikkhave, tatiyaṁ vimuttāyatanaṁ yattha bhikkhuno appamattassa ātāpino …pe… yogakkhemaṁ anupāpuṇāti.	26	
PA_an_5:26.5.1_0	Puna caparaṁ, bhikkhave, bhikkhuno na heva kho satthā dhammaṁ deseti, aññataro vā	26	
PA_an_5:26.5.1_1	garuṭṭhāniyo sabrahmacārī, nāpi yathāsutaṁ yathāpariyattaṁ dhammaṁ vitthārena paresaṁ	26	
PA_an_5:26.5.1_2	deseti, nāpi yathāsutaṁ yathāpariyattaṁ dhammaṁ vitthārena sajjhāyaṁ karoti;	26	
PA_an_5:26.5.2	api ca kho yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.	26	
PA_an_5:26.5.3_0	Yathā yathā, bhikkhave, bhikkhu yathāsutaṁ yathāpariyattaṁ dhammaṁ cetasā anuvitakketi	26	
PA_an_5:26.5.3_1	anuvicāreti manasānupekkhati tathā tathā so tasmiṁ dhamme atthapaṭisaṁvedī ca hoti	26	
PA_an_5:26.5.3_2	dhammapaṭisaṁvedī ca.	26	
PA_an_5:26.5.4	Tassa atthapaṭisaṁvedino dhammapaṭisaṁvedino pāmojjaṁ jāyati.	26	
PA_an_5:26.5.5	Pamuditassa pīti jāyati.	26	
PA_an_5:26.5.6	Pītimanassa kāyo passambhati.	26	
PA_an_5:26.5.7	Passaddhakāyo sukhaṁ vedeti.	26	
PA_an_5:26.5.8	Sukhino cittaṁ samādhiyati.	26	
PA_an_5:26.5.9_0	Idaṁ, bhikkhave, catutthaṁ vimuttāyatanaṁ yattha bhikkhuno appamattassa ātāpino pahitattassa	26	
PA_an_5:26.5.9_1	viharato avimuttaṁ vā cittaṁ vimuccati, aparikkhīṇā vā āsavā parikkhayaṁ gacchanti,	26	
PA_an_5:26.5.9_2	ananuppattaṁ vā anuttaraṁ yogakkhemaṁ anupāpuṇāti.	26	
PA_an_5:26.6.1_0	Puna caparaṁ, bhikkhave, bhikkhuno na heva kho satthā dhammaṁ deseti aññataro vā	26	
PA_an_5:26.6.1_1	garuṭṭhāniyo sabrahmacārī, nāpi yathāsutaṁ yathāpariyattaṁ dhammaṁ vitthārena paresaṁ	26	
PA_an_5:26.6.1_2	deseti, nāpi yathāsutaṁ yathāpariyattaṁ dhammaṁ vitthārena sajjhāyaṁ karoti, nāpi	26	
PA_an_5:26.6.1_3	yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati;	26	
PA_an_5:26.6.2	api ca khvassa aññataraṁ samādhinimittaṁ suggahitaṁ hoti sumanasikataṁ sūpadhāritaṁ suppaṭividdhaṁ paññāya.	26	
PA_an_5:26.6.3_0	Yathā yathā, bhikkhave, bhikkhuno aññataraṁ samādhinimittaṁ suggahitaṁ hoti sumanasikataṁ	26	
PA_an_5:26.6.3_1	sūpadhāritaṁ suppaṭividdhaṁ paññāya tathā tathā so tasmiṁ dhamme atthapaṭisaṁvedī	26	
PA_an_5:26.6.3_2	ca hoti dhammapaṭisaṁvedī ca.	26	
PA_an_5:26.6.4	Tassa atthapaṭisaṁvedino dhammapaṭisaṁvedino pāmojjaṁ jāyati.	26	
PA_an_5:26.6.5	Pamuditassa pīti jāyati.	26	
PA_an_5:26.6.6	Pītimanassa kāyo passambhati.	26	
PA_an_5:26.6.7	Passaddhakāyo sukhaṁ vedeti.	26	
PA_an_5:26.6.8	Sukhino cittaṁ samādhiyati.	26	
PA_an_5:26.6.9_0	Idaṁ, bhikkhave, pañcamaṁ vimuttāyatanaṁ yattha bhikkhuno appamattassa ātāpino pahitattassa	26	
PA_an_5:26.6.9_1	viharato avimuttaṁ vā cittaṁ vimuccati, aparikkhīṇā vā āsavā parikkhayaṁ gacchanti,	26	
PA_an_5:26.6.9_2	ananuppattaṁ vā anuttaraṁ yogakkhemaṁ anupāpuṇāti.	26	
PA_an_5:26.7.1_0	Imāni kho, bhikkhave, pañca vimuttāyatanāni yattha bhikkhuno appamattassa ātāpino	26	
PA_an_5:26.7.1_1	pahitattassa viharato avimuttaṁ vā cittaṁ vimuccati, aparikkhīṇā vā āsavā parikkhayaṁ	26	
PA_an_5:26.7.1_2	gacchanti, ananuppattaṁ vā anuttaraṁ yogakkhemaṁ anupāpuṇātī”ti.	26	
PA_an_5:26.7.2	Chaṭṭhaṁ.	26	
PA_an_5:27.0.1	Aṅguttara Nikāya 5.27	27	
PA_an_5:27.0.2	3. Pañcaṅgikavagga	27	
PA_an_5:27.0.3	Samādhisutta	27	
PA_an_5:27.1.1	“Samādhiṁ, bhikkhave, bhāvetha appamāṇaṁ nipakā patissatā.	27	
PA_an_5:27.1.2	Samādhiṁ, bhikkhave, bhāvayataṁ appamāṇaṁ nipakānaṁ patissatānaṁ pañca ñāṇāni paccattaññeva uppajjanti.	27	
PA_an_5:27.1.3	Katamāni pañca?	27	
PA_an_5:27.1.4	‘Ayaṁ samādhi paccuppannasukho ceva āyatiñca sukhavipāko’ti paccattaññeva ñāṇaṁ uppajjati,	27	
PA_an_5:27.1.5	‘ayaṁ samādhi ariyo nirāmiso’ti paccattaññeva ñāṇaṁ uppajjati,	27	
PA_an_5:27.1.6	‘ayaṁ samādhi akāpurisasevito’ti paccattaññeva ñāṇaṁ uppajjati,	27	
PA_an_5:27.1.7	‘ayaṁ samādhi santo paṇīto paṭippassaddhaladdho ekodibhāvādhigato, na sasaṅkhāraniggayhavāritagato’ti paccattaññeva ñāṇaṁ uppajjati,	27	
PA_an_5:27.1.8	‘sato kho panāhaṁ imaṁ samāpajjāmi sato vuṭṭhahāmī’ti paccattaññeva ñāṇaṁ uppajjati.	27	
PA_an_5:27.2.1	Samādhiṁ, bhikkhave, bhāvetha appamāṇaṁ nipakā patissatā.	27	
PA_an_5:27.2.2	Samādhiṁ, bhikkhave, bhāvayataṁ appamāṇaṁ nipakānaṁ patissatānaṁ imāni pañca ñāṇāni paccattaññeva uppajjantī”ti.	27	
PA_an_5:27.2.3	Sattamaṁ.	27	
PA_an_5:28.0.1	Aṅguttara Nikāya 5.28	28	
PA_an_5:28.0.2	3. Pañcaṅgikavagga	28	
PA_an_5:28.0.3	Pañcaṅgikasutta	28	
PA_an_5:28.1.1	“Ariyassa, bhikkhave, pañcaṅgikassa sammāsamādhissa bhāvanaṁ desessāmi.	28	
PA_an_5:28.1.2	Taṁ suṇātha, sādhukaṁ manasi karotha, bhāsissāmī”ti.	28	
PA_an_5:28.1.3	“Evaṁ, bhante”ti kho te bhikkhū bhagavato paccassosuṁ.	28	
PA_an_5:28.1.4	Bhagavā etadavoca:	28	
PA_an_5:28.2.1	“Katamā ca, bhikkhave, ariyassa pañcaṅgikassa sammāsamādhissa bhāvanā?	28	
PA_an_5:28.2.2	Idha, bhikkhave, bhikkhu vivicceva kāmehi …pe… paṭhamaṁ jhānaṁ upasampajja viharati.	28	
PA_an_5:28.2.3	So imameva kāyaṁ vivekajena pītisukhena abhisandeti parisandeti paripūreti parippharati; nāssa kiñci sabbāvato kāyassa vivekajena pītisukhena apphuṭaṁ hoti.	28	
PA_an_5:28.2.4_0	Seyyathāpi, bhikkhave, dakkho nhāpako vā nhāpakantevāsī vā kaṁsathāle nhānīyacuṇṇāni	28	
PA_an_5:28.2.4_1	ākiritvā udakena paripphosakaṁ paripphosakaṁ sanneyya. Sāyaṁ nhānīyapiṇḍi snehānugatā	28	
PA_an_5:28.2.4_2	snehaparetā santarabāhirā phuṭā snehena, na ca paggharinī.	28	
PA_an_5:28.2.5	Evamevaṁ kho, bhikkhave, bhikkhu imameva kāyaṁ vivekajena pītisukhena abhisandeti parisandeti paripūreti parippharati;	28	
PA_an_5:28.2.6	nāssa kiñci sabbāvato kāyassa vivekajena pītisukhena apphuṭaṁ hoti.	28	
PA_an_5:28.2.7	Ariyassa, bhikkhave, pañcaṅgikassa sammāsamādhissa ayaṁ paṭhamā bhāvanā.	28	
PA_an_5:28.3.1	Puna caparaṁ, bhikkhave, bhikkhu vitakkavicārānaṁ vūpasamā …pe… dutiyaṁ jhānaṁ upasampajja viharati.	28	
PA_an_5:28.3.2	So imameva kāyaṁ samādhijena pītisukhena abhisandeti parisandeti paripūreti parippharati;	28	
PA_an_5:28.3.3	nāssa kiñci sabbāvato kāyassa samādhijena pītisukhena apphuṭaṁ hoti.	28	
PA_an_5:28.3.4_0	Seyyathāpi, bhikkhave, udakarahado gambhīro ubbhidodako. Tassa nevassa puratthimāya	28	
PA_an_5:28.3.4_1	disāya udakassa āyamukhaṁ, na pacchimāya disāya udakassa āyamukhaṁ, na uttarāya disāya	28	
PA_an_5:28.3.4_2	udakassa āyamukhaṁ, na dakkhiṇāya disāya udakassa āyamukhaṁ, devo ca kālena kālaṁ	28	
PA_an_5:28.3.4_3	sammā dhāraṁ nānuppaveccheyya.	28	
PA_an_5:28.3.5_0	Atha kho tamhāva udakarahadā sītā vāridhārā ubbhijjitvā tameva udakarahadaṁ sītena	28	
PA_an_5:28.3.5_1	vārinā abhisandeyya parisandeyya paripūreyya paripphareyya; nāssa kiñci sabbāvato	28	
PA_an_5:28.3.5_2	udakarahadassa sītena vārinā apphuṭaṁ assa.	28	
PA_an_5:28.3.6	Evamevaṁ kho, bhikkhave, bhikkhu imameva kāyaṁ samādhijena pītisukhena abhisandeti parisandeti paripūreti parippharati;	28	
PA_an_5:28.3.7	nāssa kiñci sabbāvato kāyassa samādhijena pītisukhena apphuṭaṁ hoti.	28	
PA_an_5:28.3.8	Ariyassa, bhikkhave, pañcaṅgikassa sammāsamādhissa ayaṁ dutiyā bhāvanā.	28	
PA_an_5:28.4.1	Puna caparaṁ, bhikkhave, bhikkhu pītiyā ca virāgā …pe… tatiyaṁ jhānaṁ upasampajja viharati.	28	
PA_an_5:28.4.2	So imameva kāyaṁ nippītikena sukhena abhisandeti parisandeti paripūreti parippharati;	28	
PA_an_5:28.4.3	nāssa kiñci sabbāvato kāyassa nippītikena sukhena apphuṭaṁ hoti.	28	
PA_an_5:28.4.4_0	Seyyathāpi, bhikkhave, uppaliniyaṁ vā paduminiyaṁ vā puṇḍarīkiniyaṁ vā appekaccāni	28	
PA_an_5:28.4.4_1	uppalāni vā padumāni vā puṇḍarīkāni vā udake jātāni udake saṁvaḍḍhāni udakānuggatāni anto nimuggaposīni.	28	
PA_an_5:28.4.5	Tāni yāva caggā yāva ca mūlā sītena vārinā abhisannāni parisannāni paripūrāni paripphuṭāni;	28	
PA_an_5:28.4.6	nāssa kiñci sabbāvataṁ uppalānaṁ vā padumānaṁ vā puṇḍarīkānaṁ vā sītena vārinā apphuṭaṁ assa.	28	
PA_an_5:28.4.7	Evamevaṁ kho, bhikkhave, bhikkhu imameva kāyaṁ nippītikena sukhena abhisandeti parisandeti paripūreti parippharati;	28	
PA_an_5:28.4.8	nāssa kiñci sabbāvato kāyassa nippītikena sukhena apphuṭaṁ hoti.	28	
PA_an_5:28.4.9	Ariyassa, bhikkhave, pañcaṅgikassa sammāsamādhissa ayaṁ tatiyā bhāvanā.	28	
PA_an_5:28.5.1	Puna caparaṁ, bhikkhave, bhikkhu sukhassa ca pahānā …pe… catutthaṁ jhānaṁ upasampajja viharati.	28	
PA_an_5:28.5.2	So imameva kāyaṁ parisuddhena cetasā pariyodātena pharitvā nisinno hoti;	28	
PA_an_5:28.5.3	nāssa kiñci sabbāvato kāyassa parisuddhena cetasā pariyodātena apphuṭaṁ hoti.	28	
PA_an_5:28.5.4	Seyyathāpi, bhikkhave, puriso odātena vatthena sasīsaṁ pārupitvā nisinno assa;	28	
PA_an_5:28.5.5	nāssa kiñci sabbāvato kāyassa odātena vatthena apphuṭaṁ assa.	28	
PA_an_5:28.5.6	Evamevaṁ kho, bhikkhave, bhikkhu imameva kāyaṁ parisuddhena cetasā pariyodātena pharitvā nisinno hoti;	28	
PA_an_5:28.5.7	nāssa kiñci sabbāvato kāyassa parisuddhena cetasā pariyodātena apphuṭaṁ hoti.	28	
PA_an_5:28.5.8	Ariyassa, bhikkhave, pañcaṅgikassa sammāsamādhissa ayaṁ catutthā bhāvanā.	28	
PA_an_5:28.6.1	Puna caparaṁ, bhikkhave, bhikkhuno paccavekkhaṇānimittaṁ suggahitaṁ hoti sumanasikataṁ sūpadhāritaṁ suppaṭividdhaṁ paññāya.	28	
PA_an_5:28.6.2	Seyyathāpi, bhikkhave, aññova aññaṁ paccavekkheyya, ṭhito vā nisinnaṁ paccavekkheyya, nisinno vā nipannaṁ paccavekkheyya.	28	
PA_an_5:28.6.3	Evamevaṁ kho, bhikkhave, bhikkhuno paccavekkhaṇānimittaṁ suggahitaṁ hoti sumanasikataṁ sūpadhāritaṁ suppaṭividdhaṁ paññāya.	28	
PA_an_5:28.6.4	Ariyassa, bhikkhave, pañcaṅgikassa sammāsamādhissa ayaṁ pañcamā bhāvanā.	28	
PA_an_5:28.7.1_0	Evaṁ bhāvite kho, bhikkhave, bhikkhu ariye pañcaṅgike sammāsamādhimhi evaṁ bahulīkate	28	
PA_an_5:28.7.1_1	yassa yassa abhiññāsacchikaraṇīyassa dhammassa cittaṁ abhininnāmeti abhiññāsacchikiriyāya,	28	
PA_an_5:28.7.1_2	tatra tatreva sakkhibhabbataṁ pāpuṇāti sati sati āyatane.	28	
PA_an_5:28.8.1	Seyyathāpi, bhikkhave, udakamaṇiko ādhāre ṭhapito pūro udakassa samatittiko kākapeyyo.	28	
PA_an_5:28.8.2	Tamenaṁ balavā puriso yato yato āvajjeyya, āgaccheyya udakan”ti?	28	
PA_an_5:28.8.3	“Evaṁ, bhante”.	28	
PA_an_5:28.8.4_0	“Evamevaṁ kho, bhikkhave, bhikkhu evaṁ bhāvite ariye pañcaṅgike sammāsamādhimhi evaṁ	28	
PA_an_5:28.8.4_1	bahulīkate yassa yassa abhiññāsacchikaraṇīyassa dhammassa cittaṁ abhininnāmeti abhiññāsacchikiriyāya,	28	
PA_an_5:28.8.4_2	tatra tatreva sakkhibhabbataṁ pāpuṇāti sati sati āyatane.	28	
PA_an_5:28.9.1	Seyyathāpi, bhikkhave, same bhūmibhāge pokkharaṇī caturaṁsā ālibaddhā pūrā udakassa samatittikā kākapeyyā.	28	
PA_an_5:28.9.2	Tamenaṁ balavā puriso yato yato āliṁ muñceyya, āgaccheyya udakan”ti?	28	
PA_an_5:28.9.3	“Evaṁ, bhante”.	28	
PA_an_5:28.9.4	“Evamevaṁ kho, bhikkhave, bhikkhu evaṁ bhāvite ariye pañcaṅgike sammāsamādhimhi evaṁ bahulīkate yassa yassa abhiññāsacchikaraṇīyassa dhammassa …pe… sati sati āyatane.	28	
PA_an_5:28.10.1	Seyyathāpi, bhikkhave, subhūmiyaṁ catumahāpathe ājaññaratho yutto assa ṭhito odhastapatodo.	28	
PA_an_5:28.10.2	Tamenaṁ dakkho yoggācariyo assadammasārathi abhiruhitvā vāmena hatthena rasmiyo gahetvā dakkhiṇena hatthena patodaṁ gahetvā yenicchakaṁ yadicchakaṁ sāreyyapi paccāsāreyyapi.	28	
PA_an_5:28.10.3_0	Evamevaṁ kho, bhikkhave, bhikkhu evaṁ bhāvite ariye pañcaṅgike sammāsamādhimhi evaṁ	28	
PA_an_5:28.10.3_1	bahulīkate yassa yassa abhiññāsacchikaraṇīyassa dhammassa cittaṁ abhininnāmeti abhiññāsacchikiriyāya,	28	
PA_an_5:28.10.4	tatra tatreva sakkhibhabbataṁ pāpuṇāti sati sati āyatane.	28	
PA_an_5:28.11.1	So sace ākaṅkhati: ‘anekavihitaṁ iddhividhaṁ paccanubhaveyyaṁ—ekopi hutvā bahudhā assaṁ …pe… yāva brahmalokāpi kāyena vasaṁ vatteyyan’ti,	28	
PA_an_5:28.11.2	tatra tatreva sakkhibhabbataṁ pāpuṇāti sati sati āyatane.	28	
PA_an_5:28.12.1	So sace ākaṅkhati: ‘dibbāya sotadhātuyā visuddhāya atikkantamānusikāya ubho sadde suṇeyyaṁ—dibbe ca mānuse ca ye dūre santike cā’ti,	28	
PA_an_5:28.12.2	tatra tatreva sakkhibhabbataṁ pāpuṇāti sati sati āyatane.	28	
PA_an_5:28.13.1	So sace ākaṅkhati: ‘parasattānaṁ parapuggalānaṁ cetasā ceto paricca pajāneyyaṁ—	28	
PA_an_5:28.13.2	sarāgaṁ vā cittaṁ sarāgaṁ cittanti pajāneyyaṁ,	28	
PA_an_5:28.13.3	vītarāgaṁ vā cittaṁ vītarāgaṁ cittanti pajāneyyaṁ,	28	
PA_an_5:28.13.4	sadosaṁ vā cittaṁ …	28	
PA_an_5:28.13.5	vītadosaṁ vā cittaṁ …	28	
PA_an_5:28.13.6	samohaṁ vā cittaṁ …	28	
PA_an_5:28.13.7	vītamohaṁ vā cittaṁ …	28	
PA_an_5:28.13.8	saṅkhittaṁ vā cittaṁ …	28	
PA_an_5:28.13.9	vikkhittaṁ vā cittaṁ …	28	
PA_an_5:28.13.10	mahaggataṁ vā cittaṁ …	28	
PA_an_5:28.13.11	amahaggataṁ vā cittaṁ …	28	
PA_an_5:28.13.12	sauttaraṁ vā cittaṁ …	28	
PA_an_5:28.13.13	anuttaraṁ vā cittaṁ …	28	
PA_an_5:28.13.14	samāhitaṁ vā cittaṁ …	28	
PA_an_5:28.13.15	asamāhitaṁ vā cittaṁ …	28	
PA_an_5:28.13.16	vimuttaṁ vā cittaṁ …	28	
PA_an_5:28.13.17	avimuttaṁ vā cittaṁ avimuttaṁ cittanti pajāneyyan’ti,	28	
PA_an_5:28.13.18	tatra tatreva sakkhibhabbataṁ pāpuṇāti sati sati āyatane.	28	
PA_an_5:28.14.1	So sace ākaṅkhati: ‘anekavihitaṁ pubbenivāsaṁ anussareyyaṁ, seyyathidaṁ—ekampi jātiṁ, dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussareyyan’ti,	28	
PA_an_5:28.14.2	tatra tatreva sakkhibhabbataṁ pāpuṇāti sati sati āyatane.	28	
PA_an_5:28.15.1	So sace ākaṅkhati: ‘dibbena cakkhunā visuddhena atikkantamānusakena …pe… yathākammūpage satte pajāneyyan’ti,	28	
PA_an_5:28.15.2	tatra tatreva sakkhibhabbataṁ pāpuṇāti sati sati āyatane.	28	
PA_an_5:28.16.1	So sace ākaṅkhati: ‘āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti,	28	
PA_an_5:28.16.2	tatra tatreva sakkhibhabbataṁ pāpuṇāti sati sati āyatane”ti.	28	
PA_an_5:28.16.3	Aṭṭhamaṁ.	28	
PA_an_5:29.0.1	Aṅguttara Nikāya 5.29	29	
PA_an_5:29.0.2	3. Pañcaṅgikavagga	29	
PA_an_5:29.0.3	Caṅkamasutta	29	
PA_an_5:29.1.1	“Pañcime, bhikkhave, caṅkame ānisaṁsā.	29	
PA_an_5:29.1.2	Katame pañca?	29	
PA_an_5:29.1.3	Addhānakkhamo hoti, padhānakkhamo hoti, appābādho hoti, asitaṁ pītaṁ khāyitaṁ sāyitaṁ sammā pariṇāmaṁ gacchati, caṅkamādhigato samādhi ciraṭṭhitiko hoti.	29	
PA_an_5:29.1.4	Ime kho, bhikkhave, pañca caṅkame ānisaṁsā”ti.	29	
PA_an_5:29.1.5	Navamaṁ.	29	
PA_an_5:30.0.1	Aṅguttara Nikāya 5.30	30	
PA_an_5:30.0.2	3. Pañcaṅgikavagga	30	
PA_an_5:30.0.3	Nāgitasutta	30	
PA_an_5:30.1.1	Evaṁ me sutaṁ—	30	
PA_an_5:30.1.2	ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena icchānaṅgalaṁ nāma kosalānaṁ brāhmaṇagāmo tadavasari.	30	
PA_an_5:30.1.3	Tatra sudaṁ bhagavā icchānaṅgale viharati icchānaṅgalavanasaṇḍe.	30	
PA_an_5:30.1.4	Assosuṁ kho icchānaṅgalakā brāhmaṇagahapatikā:	30	
PA_an_5:30.1.5	“samaṇo khalu bho gotamo sakyaputto sakyakulā pabbajito icchānaṅgalaṁ anuppatto; icchānaṅgale viharati icchānaṅgalavanasaṇḍe.	30	
PA_an_5:30.1.6	Taṁ kho pana bhavantaṁ gotamaṁ evaṁ kalyāṇo kittisaddo abbhuggato:	30	
PA_an_5:30.1.7	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi, satthā devamanussānaṁ buddho bhagavāti’.	30	
PA_an_5:30.1.8	So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti.	30	
PA_an_5:30.1.9	So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti.	30	
PA_an_5:30.1.10	Sādhu kho pana tathārūpānaṁ arahataṁ dassanaṁ hotī”ti.	30	
PA_an_5:30.1.11_0	Atha kho icchānaṅgalakā brāhmaṇagahapatikā tassā rattiyā accayena pahūtaṁ khādanīyaṁ	30	
PA_an_5:30.1.11_1	bhojanīyaṁ ādāya yena icchānaṅgalavanasaṇḍo tenupasaṅkamiṁsu; upasaṅkamitvā bahidvārakoṭṭhake	30	
PA_an_5:30.1.11_2	aṭṭhaṁsu uccāsaddamahāsaddā.	30	
PA_an_5:30.2.1	Tena kho pana samayena āyasmā nāgito bhagavato upaṭṭhāko hoti.	30	
PA_an_5:30.2.2	Atha kho bhagavā āyasmantaṁ nāgitaṁ āmantesi:	30	
PA_an_5:30.2.3	“ke pana kho, nāgita, uccāsaddamahāsaddā, kevaṭṭā maññe macchavilope”ti?	30	
PA_an_5:30.2.4	“Ete, bhante, icchānaṅgalakā brāhmaṇagahapatikā pahūtaṁ khādanīyaṁ bhojanīyaṁ ādāya bahidvārakoṭṭhake ṭhitā bhagavantaññeva uddissa bhikkhusaṅghañcā”ti.	30	
PA_an_5:30.2.5	“Māhaṁ, nāgita, yasena samāgamaṁ, mā ca mayā yaso.	30	
PA_an_5:30.2.6_0	Yo kho, nāgita, nayimassa nekkhammasukhassa pavivekasukhassa upasamasukhassa sambodhasukhassa	30	
PA_an_5:30.2.6_1	nikāmalābhī assa akicchalābhī akasiralābhī, yassāhaṁ nekkhammasukhassa pavivekasukhassa	30	
PA_an_5:30.2.6_2	upasamasukhassa sambodhasukhassa nikāmalābhī akicchalābhī akasiralābhī.	30	
PA_an_5:30.2.7	So taṁ mīḷhasukhaṁ middhasukhaṁ lābhasakkārasilokasukhaṁ sādiyeyyā”ti.	30	
PA_an_5:30.3.1	“Adhivāsetu dāni, bhante, bhagavā, adhivāsetu sugato;	30	
PA_an_5:30.3.2	adhivāsanakālo dāni, bhante, bhagavato.	30	
PA_an_5:30.3.3	Yena yeneva dāni bhagavā gamissati taṁninnāva gamissanti brāhmaṇagahapatikā negamā ceva jānapadā ca.	30	
PA_an_5:30.3.4	Seyyathāpi, bhante, thullaphusitake deve vassante yathāninnaṁ udakāni pavattanti;	30	
PA_an_5:30.3.5	evamevaṁ kho, bhante, yena yeneva dāni bhagavā gamissati, taṁninnāva gamissanti brāhmaṇagahapatikā negamā ceva jānapadā ca.	30	
PA_an_5:30.3.6	Taṁ kissa hetu?	30	
PA_an_5:30.3.7	Tathā hi, bhante, bhagavato sīlapaññāṇan”ti.	30	
PA_an_5:30.4.1	“Māhaṁ, nāgita, yasena samāgamaṁ, mā ca mayā yaso.	30	
PA_an_5:30.4.2_0	Yo kho, nāgita, nayimassa nekkhammasukhassa pavivekasukhassa upasamasukhassa sambodhasukhassa	30	
PA_an_5:30.4.2_1	nikāmalābhī assa akicchalābhī akasiralābhī, yassāhaṁ nekkhammasukhassa pavivekasukhassa	30	
PA_an_5:30.4.2_2	upasamasukhassa sambodhasukhassa nikāmalābhī akicchalābhī akasiralābhī.	30	
PA_an_5:30.4.3	So taṁ mīḷhasukhaṁ middhasukhaṁ lābhasakkārasilokasukhaṁ sādiyeyya.	30	
PA_an_5:30.4.4	Asitapītakhāyitasāyitassa kho, nāgita, uccārapassāvo—	30	
PA_an_5:30.4.5	eso tassa nissando.	30	
PA_an_5:30.4.6	Piyānaṁ kho, nāgita, vipariṇāmaññathābhāvā uppajjanti sokaparidevadukkhadomanassupāyāsā—	30	
PA_an_5:30.4.7	eso tassa nissando.	30	
PA_an_5:30.4.8	Asubhanimittānuyogaṁ anuyuttassa kho, nāgita, subhanimitte pāṭikulyatā saṇṭhāti—	30	
PA_an_5:30.4.9	eso tassa nissando.	30	
PA_an_5:30.4.10	Chasu kho, nāgita, phassāyatanesu aniccānupassino viharato phasse pāṭikulyatā saṇṭhāti—	30	
PA_an_5:30.4.11	eso tassa nissando.	30	
PA_an_5:30.4.12	Pañcasu kho, nāgita, upādānakkhandhesu udayabbayānupassino viharato upādāne pāṭikulyatā saṇṭhāti—	30	
PA_an_5:30.4.13	eso tassa nissando”ti.	30	
PA_an_5:30.4.14	Dasamaṁ.	30	
PA_an_5:30.4.15	Pañcaṅgikavaggo tatiyo.	30	
PA_an_5:30.5.0	Tassuddānaṁ	30	
PA_an_5:30.5.1	Dve agāravupakkilesā,	30	
PA_an_5:30.5.2	Dussīlānuggahitena ca;	30	
PA_an_5:30.5.3	Vimuttisamādhipañcaṅgikā,	30	
PA_an_5:30.5.4	Caṅkamaṁ nāgitena cāti.	30	
PA_an_5:31.0.1	Aṅguttara Nikāya 5.31	31	
PA_an_5:31.0.2	4. Sumanavagga	31	
PA_an_5:31.0.3	Sumanasutta	31	
PA_an_5:31.1.1	Ekaṁ samayaṁ …pe… anāthapiṇḍikassa ārāme.	31	
PA_an_5:31.1.2_0	Atha kho sumanā rājakumārī pañcahi rathasatehi pañcahi rājakumārisatehi parivutā	31	
PA_an_5:31.1.2_1	yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	31	
PA_an_5:31.1.2_2	Ekamantaṁ nisinnā kho sumanā rājakumārī bhagavantaṁ etadavoca:	31	
PA_an_5:31.2.1	“Idhassu, bhante, bhagavato dve sāvakā samasaddhā samasīlā samapaññā—	31	
PA_an_5:31.2.2	eko dāyako, eko adāyako.	31	
PA_an_5:31.2.3	Te kāyassa bhedā paraṁ maraṇā sugatiṁ saggaṁ lokaṁ upapajjeyyuṁ.	31	
PA_an_5:31.2.4	Devabhūtānaṁ pana nesaṁ, bhante, siyā viseso, siyā nānākaraṇan”ti?	31	
PA_an_5:31.3.1	“Siyā, sumane”ti bhagavā avoca:	31	
PA_an_5:31.3.2	“yo so, sumane, dāyako so amuṁ adāyakaṁ devabhūto samāno pañcahi ṭhānehi adhigaṇhāti—	31	
PA_an_5:31.3.3	dibbena āyunā, dibbena vaṇṇena, dibbena sukhena, dibbena yasena, dibbena ādhipateyyena.	31	
PA_an_5:31.3.4	Yo so, sumane, dāyako so amuṁ adāyakaṁ devabhūto samāno imehi pañcahi ṭhānehi adhigaṇhāti”.	31	
PA_an_5:31.4.1	“Sace pana te, bhante, tato cutā itthattaṁ āgacchanti, manussabhūtānaṁ pana nesaṁ, bhante, siyā viseso, siyā nānākaraṇan”ti?	31	
PA_an_5:31.4.2	“Siyā, sumane”ti bhagavā avoca:	31	
PA_an_5:31.4.3	“yo so, sumane, dāyako so amuṁ adāyakaṁ manussabhūto samāno pañcahi ṭhānehi adhigaṇhāti—	31	
PA_an_5:31.4.4	mānusakena āyunā, mānusakena vaṇṇena, mānusakena sukhena, mānusakena yasena, mānusakena ādhipateyyena.	31	
PA_an_5:31.4.5	Yo so, sumane, dāyako so amuṁ adāyakaṁ manussabhūto samāno imehi pañcahi ṭhānehi adhigaṇhāti”.	31	
PA_an_5:31.5.1	“Sace pana te, bhante, ubho agārasmā anagāriyaṁ pabbajanti, pabbajitānaṁ pana nesaṁ, bhante, siyā viseso, siyā nānākaraṇan”ti?	31	
PA_an_5:31.5.2	“Siyā, sumane”ti bhagavā avoca:	31	
PA_an_5:31.5.3	“yo so, sumane, dāyako so amuṁ adāyakaṁ pabbajito samāno pañcahi ṭhānehi adhigaṇhāti—	31	
PA_an_5:31.5.4_0	yācitova bahulaṁ cīvaraṁ paribhuñjati appaṁ ayācito, yācitova bahulaṁ piṇḍapātaṁ	31	
PA_an_5:31.5.4_1	paribhuñjati appaṁ ayācito, yācitova bahulaṁ senāsanaṁ paribhuñjati appaṁ ayācito,	31	
PA_an_5:31.5.4_2	yācitova bahulaṁ gilānapaccayabhesajjaparikkhāraṁ paribhuñjati appaṁ ayācito.	31	
PA_an_5:31.5.5_0	Yehi kho pana sabrahmacārīhi saddhiṁ viharati tyassa manāpeneva bahulaṁ kāyakammena	31	
PA_an_5:31.5.5_1	samudācaranti appaṁ amanāpena, manāpeneva bahulaṁ vacīkammena samudācaranti appaṁ	31	
PA_an_5:31.5.5_2	amanāpena, manāpeneva bahulaṁ manokammena samudācaranti appaṁ amanāpena, manāpaṁyeva	31	
PA_an_5:31.5.5_3	bahulaṁ upahāraṁ upaharanti appaṁ amanāpaṁ.	31	
PA_an_5:31.5.6	Yo so, sumane, dāyako so amuṁ adāyakaṁ pabbajito samāno imehi pañcahi ṭhānehi adhigaṇhātī”ti.	31	
PA_an_5:31.6.1	“Sace pana te, bhante, ubho arahattaṁ pāpuṇanti, arahattappattānaṁ pana nesaṁ, bhante, siyā viseso, siyā nānākaraṇan”ti?	31	
PA_an_5:31.6.2	“Ettha kho panesāhaṁ, sumane, na kiñci nānākaraṇaṁ vadāmi, yadidaṁ vimuttiyā vimuttin”ti.	31	
PA_an_5:31.7.1	“Acchariyaṁ, bhante, abbhutaṁ, bhante.	31	
PA_an_5:31.7.2	Yāvañcidaṁ, bhante, alameva dānāni dātuṁ alaṁ puññāni kātuṁ;	31	
PA_an_5:31.7.3	yatra hi nāma devabhūtassāpi upakārāni puññāni, manussabhūtassāpi upakārāni puññāni, pabbajitassāpi upakārāni puññānī”ti.	31	
PA_an_5:31.7.4	“Evametaṁ, sumane.	31	
PA_an_5:31.7.5	Alañhi, sumane, dānāni dātuṁ alaṁ puññāni kātuṁ.	31	
PA_an_5:31.7.6	Devabhūtassāpi upakārāni puññāni, manussabhūtassāpi upakārāni puññāni, pabbajitassāpi upakārāni puññānī”ti.	31	
PA_an_5:31.8.1	Idamavoca bhagavā.	31	
PA_an_5:31.8.2	Idaṁ vatvāna sugato athāparaṁ etadavoca satthā:	31	
PA_an_5:31.9.1	“Yathāpi cando vimalo,	31	
PA_an_5:31.9.2	gacchaṁ ākāsadhātuyā;	31	
PA_an_5:31.9.3	Sabbe tārāgaṇe loke,	31	
PA_an_5:31.9.4	ābhāya atirocati.	31	
PA_an_5:31.10.1	Tatheva sīlasampanno,	31	
PA_an_5:31.10.2	saddho purisapuggalo;	31	
PA_an_5:31.10.3	Sabbe maccharino loke,	31	
PA_an_5:31.10.4	cāgena atirocati.	31	
PA_an_5:31.11.1	Yathāpi megho thanayaṁ,	31	
PA_an_5:31.11.2	vijjumālī satakkaku;	31	
PA_an_5:31.11.3	Thalaṁ ninnañca pūreti,	31	
PA_an_5:31.11.4	abhivassaṁ vasundharaṁ.	31	
PA_an_5:31.12.1	Evaṁ dassanasampanno,	31	
PA_an_5:31.12.2	sammāsambuddhasāvako;	31	
PA_an_5:31.12.3	Macchariṁ adhigaṇhāti,	31	
PA_an_5:31.12.4	pañcaṭhānehi paṇḍito.	31	
PA_an_5:31.13.1	Āyunā yasasā ceva,	31	
PA_an_5:31.13.2	vaṇṇena ca sukhena ca;	31	
PA_an_5:31.13.3	Sa ve bhogaparibyūḷho,	31	
PA_an_5:31.13.4	pecca sagge pamodatī”ti.	31	
PA_an_5:31.13.5	Paṭhamaṁ.	31	
PA_an_5:32.0.1	Aṅguttara Nikāya 5.32	32	
PA_an_5:32.0.2	4. Sumanavagga	32	
PA_an_5:32.0.3	Cundīsutta	32	
PA_an_5:32.1.1	Ekaṁ samayaṁ bhagavā rājagahe viharati veḷuvane kalandakanivāpe.	32	
PA_an_5:32.1.2_0	Atha kho cundī rājakumārī pañcahi rathasatehi pañcahi ca kumārisatehi parivutā yena	32	
PA_an_5:32.1.2_1	bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ	32	
PA_an_5:32.1.2_2	nisinnā kho cundī rājakumārī bhagavantaṁ etadavoca:	32	
PA_an_5:32.2.1	“Amhākaṁ, bhante, bhātā cundo nāma rājakumāro, so evamāha:	32	
PA_an_5:32.2.2_0	‘yadeva so hoti itthī vā puriso vā buddhaṁ saraṇaṁ gato, dhammaṁ saraṇaṁ gato, saṅghaṁ	32	
PA_an_5:32.2.2_1	saraṇaṁ gato, pāṇātipātā paṭivirato, adinnādānā paṭivirato, kāmesumicchācārā paṭivirato,	32	
PA_an_5:32.2.2_2	musāvādā paṭivirato, surāmerayamajjapamādaṭṭhānā paṭivirato, so kāyassa bhedā paraṁ	32	
PA_an_5:32.2.2_3	maraṇā sugatiṁyeva upapajjati, no duggatin’ti.	32	
PA_an_5:32.2.3	Sāhaṁ, bhante, bhagavantaṁ pucchāmi:	32	
PA_an_5:32.2.4	‘kathaṁrūpe kho, bhante, satthari pasanno kāyassa bhedā paraṁ maraṇā sugatiṁyeva upapajjati, no duggatiṁ?	32	
PA_an_5:32.2.5	Kathaṁrūpe dhamme pasanno kāyassa bhedā paraṁ maraṇā sugatiṁyeva upapajjati, no duggatiṁ?	32	
PA_an_5:32.2.6	Kathaṁrūpe saṅghe pasanno kāyassa bhedā paraṁ maraṇā sugatiṁyeva upapajjati, no duggatiṁ?	32	
PA_an_5:32.2.7	Kathaṁrūpesu sīlesu paripūrakārī kāyassa bhedā paraṁ maraṇā sugatiṁyeva upapajjati, no duggatin’”ti?	32	
PA_an_5:32.3.1_0	“Yāvatā, cundi, sattā apadā vā dvipadā vā catuppadā vā bahuppadā vā rūpino vā arūpino	32	
PA_an_5:32.3.1_1	vā saññino vā asaññino vā nevasaññināsaññino vā, tathāgato tesaṁ aggamakkhāyati arahaṁ sammāsambuddho.	32	
PA_an_5:32.3.2	Ye kho, cundi, buddhe pasannā, agge te pasannā.	32	
PA_an_5:32.3.3	Agge kho pana pasannānaṁ aggo vipāko hoti.	32	
PA_an_5:32.4.1	Yāvatā, cundi, dhammā saṅkhatā, ariyo aṭṭhaṅgiko maggo tesaṁ aggamakkhāyati.	32	
PA_an_5:32.4.2	Ye, cundi, ariye aṭṭhaṅgike magge pasannā, agge te pasannā, agge kho pana pasannānaṁ aggo vipāko hoti.	32	
PA_an_5:32.5.1	Yāvatā, cundi, dhammā saṅkhatā vā asaṅkhatā vā, virāgo tesaṁ aggamakkhāyati, yadidaṁ—	32	
PA_an_5:32.5.2	madanimmadano pipāsavinayo ālayasamugghāto vaṭṭupacchedo taṇhākkhayo virāgo nirodho nibbānaṁ.	32	
PA_an_5:32.5.3	Ye kho, cundi, virāge dhamme pasannā, agge te pasannā.	32	
PA_an_5:32.5.4	Agge kho pana pasannānaṁ aggo vipāko hoti.	32	
PA_an_5:32.6.1	Yāvatā, cundi, saṅghā vā gaṇā vā, tathāgatasāvakasaṅgho tesaṁ aggamakkhāyati, yadidaṁ—	32	
PA_an_5:32.6.2	cattāri purisayugāni aṭṭha purisapuggalā, esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	32	
PA_an_5:32.6.3	Ye kho, cundi, saṅghe pasannā, agge te pasannā.	32	
PA_an_5:32.6.4	Agge kho pana pasannānaṁ aggo vipāko hoti.	32	
PA_an_5:32.7.1	Yāvatā, cundi, sīlāni, ariyakantāni sīlāni tesaṁ aggamakkhāyati, yadidaṁ—	32	
PA_an_5:32.7.2	akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni.	32	
PA_an_5:32.7.3	Ye kho, cundi, ariyakantesu sīlesu paripūrakārino, agge te paripūrakārino.	32	
PA_an_5:32.7.4	Agge kho pana paripūrakārīnaṁ aggo vipāko hotīti.	32	
PA_an_5:32.8.1	Aggato ve pasannānaṁ,	32	
PA_an_5:32.8.2	aggaṁ dhammaṁ vijānataṁ;	32	
PA_an_5:32.8.3	Agge buddhe pasannānaṁ,	32	
PA_an_5:32.8.4	dakkhiṇeyye anuttare.	32	
PA_an_5:32.9.1	Agge dhamme pasannānaṁ,	32	
PA_an_5:32.9.2	virāgūpasame sukhe;	32	
PA_an_5:32.9.3	Agge saṅghe pasannānaṁ,	32	
PA_an_5:32.9.4	puññakkhette anuttare.	32	
PA_an_5:32.10.1	Aggasmiṁ dānaṁ dadataṁ,	32	
PA_an_5:32.10.2	aggaṁ puññaṁ pavaḍḍhati;	32	
PA_an_5:32.10.3	Aggaṁ āyu ca vaṇṇo ca,	32	
PA_an_5:32.10.4	yaso kitti sukhaṁ balaṁ.	32	
PA_an_5:32.11.1	Aggassa dātā medhāvī,	32	
PA_an_5:32.11.2	aggadhammasamāhito;	32	
PA_an_5:32.11.3	Devabhūto manusso vā,	32	
PA_an_5:32.11.4	aggappatto pamodatī”ti.	32	
PA_an_5:32.11.5	Dutiyaṁ.	32	
PA_an_5:33.0.1	Aṅguttara Nikāya 5.33	33	
PA_an_5:33.0.2	4. Sumanavagga	33	
PA_an_5:33.0.3	Uggahasutta	33	
PA_an_5:33.1.1	Ekaṁ samayaṁ bhagavā bhaddiye viharati jātiyā vane.	33	
PA_an_5:33.1.2	Atha kho uggaho meṇḍakanattā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho uggaho meṇḍakanattā bhagavantaṁ etadavoca:	33	
PA_an_5:33.2.1	“Adhivāsetu me, bhante, bhagavā svātanāya attacatuttho bhattan”ti.	33	
PA_an_5:33.2.2	Adhivāsesi bhagavā tuṇhībhāvena.	33	
PA_an_5:33.2.3	Atha kho uggaho meṇḍakanattā bhagavato adhivāsanaṁ viditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	33	
PA_an_5:33.3.1	Atha kho bhagavā tassā rattiyā accayena pubbaṇhasamayaṁ nivāsetvā pattacīvaramādāya yena uggahassa meṇḍakanattuno nivesanaṁ tenupasaṅkami; upasaṅkamitvā paññatte āsane nisīdi.	33	
PA_an_5:33.3.2	Atha kho uggaho meṇḍakanattā bhagavantaṁ paṇītena khādanīyena bhojanīyena sahatthā santappesi sampavāresi.	33	
PA_an_5:33.3.3	Atha kho uggaho meṇḍakanattā bhagavantaṁ bhuttāviṁ onītapattapāṇiṁ ekamantaṁ nisīdi.	33	
PA_an_5:33.3.4	Ekamantaṁ nisinno kho uggaho meṇḍakanattā bhagavantaṁ etadavoca:	33	
PA_an_5:33.3.5	“imā me, bhante, kumāriyo patikulāni gamissanti.	33	
PA_an_5:33.3.6	Ovadatu tāsaṁ, bhante, bhagavā;	33	
PA_an_5:33.3.7	anusāsatu tāsaṁ, bhante, bhagavā, yaṁ tāsaṁ assa dīgharattaṁ hitāya sukhāyā”ti.	33	
PA_an_5:33.4.1	Atha kho bhagavā tā kumāriyo etadavoca:	33	
PA_an_5:33.4.2	“tasmātiha, kumāriyo, evaṁ sikkhitabbaṁ:	33	
PA_an_5:33.4.3_0	‘yassa vo mātāpitaro bhattuno dassanti atthakāmā hitesino anukampakā anukampaṁ upādāya,	33	
PA_an_5:33.4.3_1	tassa bhavissāma pubbuṭṭhāyiniyo pacchānipātiniyo kiṅkārapaṭissāviniyo manāpacāriniyo piyavādiniyo’ti.	33	
PA_an_5:33.4.4	Evañhi vo, kumāriyo, sikkhitabbaṁ.	33	
PA_an_5:33.5.1	Tasmātiha, kumāriyo, evaṁ sikkhitabbaṁ:	33	
PA_an_5:33.5.2	‘ye te bhattu garuno bhavissanti mātāti vā pitāti vā samaṇabrāhmaṇāti vā, te sakkarissāma garuṁ karissāma mānessāma pūjessāma abbhāgate ca āsanodakena paṭipūjessāmā’ti.	33	
PA_an_5:33.5.3	Evañhi vo, kumāriyo, sikkhitabbaṁ.	33	
PA_an_5:33.6.1	Tasmātiha, kumāriyo, evaṁ sikkhitabbaṁ:	33	
PA_an_5:33.6.2	‘ye te bhattu abbhantarā kammantā uṇṇāti vā kappāsāti vā, tattha dakkhā bhavissāma analasā, tatrupāyāya vīmaṁsāya samannāgatā, alaṁ kātuṁ alaṁ saṁvidhātun’ti.	33	
PA_an_5:33.6.3	Evañhi vo, kumāriyo, sikkhitabbaṁ.	33	
PA_an_5:33.7.1	Tasmātiha, kumāriyo, evaṁ sikkhitabbaṁ:	33	
PA_an_5:33.7.2_0	‘yo so bhattu abbhantaro antojano dāsāti vā pessāti vā kammakarāti vā, tesaṁ katañca	33	
PA_an_5:33.7.2_1	katato jānissāma akatañca akatato jānissāma, gilānakānañca balābalaṁ jānissāma, khādanīyaṁ	33	
PA_an_5:33.7.2_2	bhojanīyañcassa paccaṁsena saṁvibhajissāmā’ti.	33	
PA_an_5:33.7.3	Evañhi vo, kumāriyo, sikkhitabbaṁ.	33	
PA_an_5:33.8.1	Tasmātiha, kumāriyo, evaṁ sikkhitabbaṁ:	33	
PA_an_5:33.8.2	‘yaṁ bhattā āharissati dhanaṁ vā dhaññaṁ vā rajataṁ vā jātarūpaṁ vā, taṁ ārakkhena guttiyā sampādessāma, tattha ca bhavissāma adhuttī athenī asoṇḍī avināsikāyo’ti.	33	
PA_an_5:33.8.3	Evañhi vo, kumāriyo, sikkhitabbaṁ.	33	
PA_an_5:33.8.4	Imehi kho, kumāriyo, pañcahi dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjatīti.	33	
PA_an_5:33.9.1	Yo naṁ bharati sabbadā,	33	
PA_an_5:33.9.2	niccaṁ ātāpi ussuko;	33	
PA_an_5:33.9.3	Sabbakāmaharaṁ posaṁ,	33	
PA_an_5:33.9.4	bhattāraṁ nātimaññati.	33	
PA_an_5:33.10.1	Na cāpi sotthi bhattāraṁ,	33	
PA_an_5:33.10.2	issācārena rosaye;	33	
PA_an_5:33.10.3	Bhattu ca garuno sabbe,	33	
PA_an_5:33.10.4	paṭipūjeti paṇḍitā.	33	
PA_an_5:33.11.1	Uṭṭhāhikā analasā,	33	
PA_an_5:33.11.2	saṅgahitaparijjanā;	33	
PA_an_5:33.11.3	Bhattu manāpaṁ carati,	33	
PA_an_5:33.11.4	sambhataṁ anurakkhati.	33	
PA_an_5:33.12.1	Yā evaṁ vattatī nārī,	33	
PA_an_5:33.12.2	bhattuchandavasānugā;	33	
PA_an_5:33.12.3	Manāpā nāma te devā,	33	
PA_an_5:33.12.4	yattha sā upapajjatī”ti.	33	
PA_an_5:33.12.5	Tatiyaṁ.	33	
PA_an_5:34.0.1	Aṅguttara Nikāya 5.34	34	
PA_an_5:34.0.2	4. Sumanavagga	34	
PA_an_5:34.0.3	Sīhasenāpatisutta	34	
PA_an_5:34.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	34	
PA_an_5:34.1.2	Atha kho sīho senāpati yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho sīho senāpati bhagavantaṁ etadavoca:	34	
PA_an_5:34.1.3	“sakkā nu kho, bhante, bhagavā sandiṭṭhikaṁ dānaphalaṁ paññāpetun”ti?	34	
PA_an_5:34.2.1	“Sakkā, sīhā”ti bhagavā avoca:	34	
PA_an_5:34.2.2	“dāyako, sīha, dānapati bahuno janassa piyo hoti manāpo.	34	
PA_an_5:34.2.3	Yampi, sīha, dāyako dānapati bahuno janassa piyo hoti manāpo, idampi sandiṭṭhikaṁ dānaphalaṁ.	34	
PA_an_5:34.3.1	Puna caparaṁ, sīha, dāyakaṁ dānapatiṁ santo sappurisā bhajanti.	34	
PA_an_5:34.3.2	Yampi, sīha, dāyakaṁ dānapatiṁ santo sappurisā bhajanti, idampi sandiṭṭhikaṁ dānaphalaṁ.	34	
PA_an_5:34.4.1	Puna caparaṁ, sīha, dāyakassa dānapatino kalyāṇo kittisaddo abbhuggacchati.	34	
PA_an_5:34.4.2	Yampi, sīha, dāyakassa dānapatino kalyāṇo kittisaddo abbhuggacchati, idampi sandiṭṭhikaṁ dānaphalaṁ.	34	
PA_an_5:34.5.1_0	Puna caparaṁ, sīha, dāyako dānapati yaṁ yadeva parisaṁ upasaṅkamati—yadi khattiyaparisaṁ	34	
PA_an_5:34.5.1_1	yadi brāhmaṇaparisaṁ yadi gahapatiparisaṁ yadi samaṇaparisaṁ—visārado upasaṅkamati amaṅkubhūto.	34	
PA_an_5:34.5.2_0	Yampi, sīha, dāyako dānapati yaṁ yadeva parisaṁ upasaṅkamati—yadi khattiyaparisaṁ	34	
PA_an_5:34.5.2_1	yadi brāhmaṇaparisaṁ yadi gahapatiparisaṁ yadi samaṇaparisaṁ—visārado upasaṅkamati	34	
PA_an_5:34.5.2_2	amaṅkubhūto, idampi sandiṭṭhikaṁ dānaphalaṁ.	34	
PA_an_5:34.6.1	Puna caparaṁ, sīha, dāyako dānapati kāyassa bhedā paraṁ maraṇā sugatiṁ saggaṁ lokaṁ upapajjati.	34	
PA_an_5:34.6.2	Yampi, sīha, dāyako dānapati kāyassa bhedā paraṁ maraṇā sugatiṁ saggaṁ lokaṁ upapajjati, idaṁ samparāyikaṁ dānaphalan”ti.	34	
PA_an_5:34.7.1	Evaṁ vutte, sīho senāpati bhagavantaṁ etadavoca:	34	
PA_an_5:34.7.2	“yānimāni, bhante, bhagavatā cattāri sandiṭṭhikāni dānaphalāni akkhātāni, nāhaṁ ettha bhagavato saddhāya gacchāmi; ahaṁ petāni jānāmi.	34	
PA_an_5:34.7.3	Ahaṁ, bhante, dāyako dānapati bahuno janassa piyo manāpo.	34	
PA_an_5:34.7.4	Ahaṁ, bhante, dāyako dānapati; maṁ santo sappurisā bhajanti.	34	
PA_an_5:34.7.5	Ahaṁ, bhante, dāyako dānapati; mayhaṁ kalyāṇo kittisaddo abbhuggato: ‘sīho senāpati dāyako kārako saṅghupaṭṭhāko’ti.	34	
PA_an_5:34.7.6	Ahaṁ, bhante, dāyako dānapati yaṁ yadeva parisaṁ upasaṅkamāmi—yadi khattiyaparisaṁ yadi brāhmaṇaparisaṁ yadi gahapatiparisaṁ yadi samaṇaparisaṁ—visārado upasaṅkamāmi amaṅkubhūto.	34	
PA_an_5:34.7.7	Yānimāni, bhante, bhagavatā cattāri sandiṭṭhikāni dānaphalāni akkhātāni, nāhaṁ ettha bhagavato saddhāya gacchāmi; ahaṁ petāni jānāmi.	34	
PA_an_5:34.7.8	Yañca kho maṁ, bhante, bhagavā evamāha:	34	
PA_an_5:34.7.9	‘dāyako, sīha, dānapati kāyassa bhedā paraṁ maraṇā sugatiṁ saggaṁ lokaṁ upapajjatī’ti, etāhaṁ na jānāmi; ettha ca panāhaṁ bhagavato saddhāya gacchāmī”ti.	34	
PA_an_5:34.7.10	“Evametaṁ, sīha, evametaṁ, sīha.	34	
PA_an_5:34.7.11	Dāyako dānapati kāyassa bhedā paraṁ maraṇā sugatiṁ saggaṁ lokaṁ upapajjatīti.	34	
PA_an_5:34.8.1	Dadaṁ piyo hoti bhajanti naṁ bahū,	34	
PA_an_5:34.8.2	Kittiñca pappoti yaso ca vaḍḍhati;	34	
PA_an_5:34.8.3	Amaṅkubhūto parisaṁ vigāhati,	34	
PA_an_5:34.8.4	Visārado hoti naro amaccharī.	34	
PA_an_5:34.9.1	Tasmā hi dānāni dadanti paṇḍitā,	34	
PA_an_5:34.9.2	Vineyya maccheramalaṁ sukhesino;	34	
PA_an_5:34.9.3	Te dīgharattaṁ tidive patiṭṭhitā,	34	
PA_an_5:34.9.4	Devānaṁ sahabyagatā ramanti te.	34	
PA_an_5:34.10.1	Katāvakāsā katakusalā ito cutā,	34	
PA_an_5:34.10.2	Sayaṁpabhā anuvicaranti nandanaṁ;	34	
PA_an_5:34.10.3	Te tattha nandanti ramanti modare,	34	
PA_an_5:34.10.4	Samappitā kāmaguṇehi pañcahi;	34	
PA_an_5:34.10.5	Katvāna vākyaṁ asitassa tādino,	34	
PA_an_5:34.10.6	Ramanti sagge sugatassa sāvakā”ti.	34	
PA_an_5:34.10.7	Catutthaṁ.	34	
PA_an_5:35.0.1	Aṅguttara Nikāya 5.35	35	
PA_an_5:35.0.2	4. Sumanavagga	35	
PA_an_5:35.0.3	Dānānisaṁsasutta	35	
PA_an_5:35.1.1	“Pañcime, bhikkhave, dāne ānisaṁsā.	35	
PA_an_5:35.1.2	Katame pañca?	35	
PA_an_5:35.1.3	Bahuno janassa piyo hoti manāpo;	35	
PA_an_5:35.1.4	santo sappurisā bhajanti;	35	
PA_an_5:35.1.5	kalyāṇo kittisaddo abbhuggacchati;	35	
PA_an_5:35.1.6	gihidhammā anapagato hoti;	35	
PA_an_5:35.1.7	kāyassa bhedā paraṁ maraṇā sugatiṁ saggaṁ lokaṁ upapajjati.	35	
PA_an_5:35.1.8	Ime kho, bhikkhave, pañca dāne ānisaṁsāti.	35	
PA_an_5:35.2.1	Dadamāno piyo hoti,	35	
PA_an_5:35.2.2	sataṁ dhammaṁ anukkamaṁ;	35	
PA_an_5:35.2.3	Santo naṁ sadā bhajanti,	35	
PA_an_5:35.2.4	saññatā brahmacārayo.	35	
PA_an_5:35.3.1	Te tassa dhammaṁ desenti,	35	
PA_an_5:35.3.2	Sabbadukkhāpanūdanaṁ;	35	
PA_an_5:35.3.3	Yaṁ so dhammaṁ idhaññāya,	35	
PA_an_5:35.3.4	Parinibbāti anāsavo”ti.	35	
PA_an_5:35.3.5	Pañcamaṁ.	35	
PA_an_5:36.0.1	Aṅguttara Nikāya 5.36	36	
PA_an_5:36.0.2	4. Sumanavagga	36	
PA_an_5:36.0.3	Kāladānasutta	36	
PA_an_5:36.1.1	“Pañcimāni, bhikkhave, kāladānāni.	36	
PA_an_5:36.1.2	Katamāni pañca?	36	
PA_an_5:36.1.3	Āgantukassa dānaṁ deti;	36	
PA_an_5:36.1.4	gamikassa dānaṁ deti;	36	
PA_an_5:36.1.5	gilānassa dānaṁ deti;	36	
PA_an_5:36.1.6	dubbhikkhe dānaṁ deti;	36	
PA_an_5:36.1.7	yāni tāni navasassāni navaphalāni tāni paṭhamaṁ sīlavantesu patiṭṭhāpeti.	36	
PA_an_5:36.1.8	Imāni kho, bhikkhave, pañca kāladānānīti.	36	
PA_an_5:36.2.1	Kāle dadanti sappaññā,	36	
PA_an_5:36.2.2	vadaññū vītamaccharā;	36	
PA_an_5:36.2.3	Kālena dinnaṁ ariyesu,	36	
PA_an_5:36.2.4	ujubhūtesu tādisu.	36	
PA_an_5:36.3.1	Vippasannamanā tassa,	36	
PA_an_5:36.3.2	vipulā hoti dakkhiṇā;	36	
PA_an_5:36.3.3	Ye tattha anumodanti,	36	
PA_an_5:36.3.4	veyyāvaccaṁ karonti vā;	36	
PA_an_5:36.3.5	Na tena dakkhiṇā ūnā,	36	
PA_an_5:36.3.6	tepi puññassa bhāgino.	36	
PA_an_5:36.4.1	Tasmā dade appaṭivānacitto,	36	
PA_an_5:36.4.2	Yattha dinnaṁ mahapphalaṁ;	36	
PA_an_5:36.4.3	Puññāni paralokasmiṁ,	36	
PA_an_5:36.4.4	Patiṭṭhā honti pāṇinan”ti.	36	
PA_an_5:36.4.5	Chaṭṭhaṁ.	36	
PA_an_5:37.0.1	Aṅguttara Nikāya 5.37	37	
PA_an_5:37.0.2	4. Sumanavagga	37	
PA_an_5:37.0.3	Bhojanasutta	37	
PA_an_5:37.1.1	“Bhojanaṁ, bhikkhave, dadamāno dāyako paṭiggāhakānaṁ pañca ṭhānāni deti.	37	
PA_an_5:37.1.2	Katamāni pañca?	37	
PA_an_5:37.1.3	Āyuṁ deti, vaṇṇaṁ deti, sukhaṁ deti, balaṁ deti, paṭibhānaṁ deti.	37	
PA_an_5:37.1.4	Āyuṁ kho pana datvā āyussa bhāgī hoti dibbassa vā mānusassa vā;	37	
PA_an_5:37.1.5	vaṇṇaṁ datvā vaṇṇassa bhāgī hoti dibbassa vā mānusassa vā;	37	
PA_an_5:37.1.6	sukhaṁ datvā sukhassa bhāgī hoti dibbassa vā mānusassa vā;	37	
PA_an_5:37.1.7	balaṁ datvā balassa bhāgī hoti dibbassa vā mānusassa vā;	37	
PA_an_5:37.1.8	paṭibhānaṁ datvā paṭibhānassa bhāgī hoti dibbassa vā mānusassa vā.	37	
PA_an_5:37.1.9	Bhojanaṁ, bhikkhave, dadamāno dāyako paṭiggāhakānaṁ imāni pañca ṭhānāni detīti.	37	
PA_an_5:37.2.1	Āyudo balado dhīro,	37	
PA_an_5:37.2.2	vaṇṇado paṭibhānado;	37	
PA_an_5:37.2.3	Sukhassa dātā medhāvī,	37	
PA_an_5:37.2.4	sukhaṁ so adhigacchati.	37	
PA_an_5:37.3.1	Āyuṁ datvā balaṁ vaṇṇaṁ,	37	
PA_an_5:37.3.2	sukhañca paṭibhānakaṁ;	37	
PA_an_5:37.3.3	Dīghāyu yasavā hoti,	37	
PA_an_5:37.3.4	yattha yatthūpapajjatī”ti.	37	
PA_an_5:37.3.5	Sattamaṁ.	37	
PA_an_5:38.0.1	Aṅguttara Nikāya 5.38	38	
PA_an_5:38.0.2	4. Sumanavagga	38	
PA_an_5:38.0.3	Saddhasutta	38	
PA_an_5:38.1.1	“Pañcime, bhikkhave, saddhe kulaputte ānisaṁsā.	38	
PA_an_5:38.1.2	Katame pañca?	38	
PA_an_5:38.1.3	Ye te, bhikkhave, loke santo sappurisā te saddhaññeva paṭhamaṁ anukampantā anukampanti, no tathā assaddhaṁ;	38	
PA_an_5:38.1.4	saddhaññeva paṭhamaṁ upasaṅkamantā upasaṅkamanti, no tathā assaddhaṁ;	38	
PA_an_5:38.1.5	saddhaññeva paṭhamaṁ paṭiggaṇhantā paṭiggaṇhanti, no tathā assaddhaṁ;	38	
PA_an_5:38.1.6	saddhaññeva paṭhamaṁ dhammaṁ desentā desenti, no tathā assaddhaṁ;	38	
PA_an_5:38.1.7	saddho kāyassa bhedā paraṁ maraṇā sugatiṁ saggaṁ lokaṁ upapajjati.	38	
PA_an_5:38.1.8	Ime kho, bhikkhave, pañca saddhe kulaputte ānisaṁsā.	38	
PA_an_5:38.2.1	Seyyathāpi, bhikkhave, subhūmiyaṁ catumahāpathe mahānigrodho samantā pakkhīnaṁ paṭisaraṇaṁ hoti;	38	
PA_an_5:38.2.2	evamevaṁ kho, bhikkhave, saddho kulaputto bahuno janassa paṭisaraṇaṁ hoti bhikkhūnaṁ bhikkhunīnaṁ upāsakānaṁ upāsikānanti.	38	
PA_an_5:38.3.1	Sākhāpattaphalūpeto,	38	
PA_an_5:38.3.2	khandhimāva mahādumo;	38	
PA_an_5:38.3.3	Mūlavā phalasampanno,	38	
PA_an_5:38.3.4	patiṭṭhā hoti pakkhinaṁ.	38	
PA_an_5:38.4.1	Manorame āyatane,	38	
PA_an_5:38.4.2	sevanti naṁ vihaṅgamā;	38	
PA_an_5:38.4.3	Chāyaṁ chāyatthikā yanti,	38	
PA_an_5:38.4.4	phalatthā phalabhojino.	38	
PA_an_5:38.5.1	Tatheva sīlasampannaṁ,	38	
PA_an_5:38.5.2	saddhaṁ purisapuggalaṁ;	38	
PA_an_5:38.5.3	Nivātavuttiṁ atthaddhaṁ,	38	
PA_an_5:38.5.4	sorataṁ sakhilaṁ muduṁ.	38	
PA_an_5:38.6.1	Vītarāgā vītadosā,	38	
PA_an_5:38.6.2	vītamohā anāsavā;	38	
PA_an_5:38.6.3	Puññakkhettāni lokasmiṁ,	38	
PA_an_5:38.6.4	sevanti tādisaṁ naraṁ.	38	
PA_an_5:38.7.1	Te tassa dhammaṁ desenti,	38	
PA_an_5:38.7.2	Sabbadukkhāpanūdanaṁ;	38	
PA_an_5:38.7.3	Yaṁ so dhammaṁ idhaññāya,	38	
PA_an_5:38.7.4	Parinibbāti anāsavo”ti.	38	
PA_an_5:38.7.5	Aṭṭhamaṁ.	38	
PA_an_5:39.0.1	Aṅguttara Nikāya 5.39	39	
PA_an_5:39.0.2	4. Sumanavagga	39	
PA_an_5:39.0.3	Puttasutta	39	
PA_an_5:39.1.1	“Pañcimāni, bhikkhave, ṭhānāni sampassantā mātāpitaro puttaṁ icchanti kule jāyamānaṁ.	39	
PA_an_5:39.1.2	Katamāni pañca?	39	
PA_an_5:39.1.3	Bhato vā no bharissati;	39	
PA_an_5:39.1.4	kiccaṁ vā no karissati;	39	
PA_an_5:39.1.5	kulavaṁso ciraṁ ṭhassati;	39	
PA_an_5:39.1.6	dāyajjaṁ paṭipajjissati;	39	
PA_an_5:39.1.7	atha vā pana petānaṁ kālaṅkatānaṁ dakkhiṇaṁ anuppadassatīti.	39	
PA_an_5:39.1.8	Imāni kho, bhikkhave, pañca ṭhānāni sampassantā mātāpitaro puttaṁ icchanti kule jāyamānanti.	39	
PA_an_5:39.2.1	Pañca ṭhānāni sampassaṁ,	39	
PA_an_5:39.2.2	puttaṁ icchanti paṇḍitā;	39	
PA_an_5:39.2.3	Bhato vā no bharissati,	39	
PA_an_5:39.2.4	kiccaṁ vā no karissati.	39	
PA_an_5:39.3.1	Kulavaṁso ciraṁ tiṭṭhe,	39	
PA_an_5:39.3.2	dāyajjaṁ paṭipajjati;	39	
PA_an_5:39.3.3	Atha vā pana petānaṁ,	39	
PA_an_5:39.3.4	dakkhiṇaṁ anuppadassati.	39	
PA_an_5:39.4.1	Ṭhānānetāni sampassaṁ,	39	
PA_an_5:39.4.2	puttaṁ icchanti paṇḍitā;	39	
PA_an_5:39.4.3	Tasmā santo sappurisā,	39	
PA_an_5:39.4.4	kataññū katavedino.	39	
PA_an_5:39.5.1	Bharanti mātāpitaro,	39	
PA_an_5:39.5.2	pubbe katamanussaraṁ;	39	
PA_an_5:39.5.3	Karonti nesaṁ kiccāni,	39	
PA_an_5:39.5.4	yathā taṁ pubbakārinaṁ.	39	
PA_an_5:39.6.1	Ovādakārī bhataposī,	39	
PA_an_5:39.6.2	kulavaṁsaṁ ahāpayaṁ;	39	
PA_an_5:39.6.3	Saddho sīlena sampanno,	39	
PA_an_5:39.6.4	putto hoti pasaṁsiyo”ti.	39	
PA_an_5:39.6.5	Navamaṁ.	39	
PA_an_5:40.0.1	Aṅguttara Nikāya 5.40	40	
PA_an_5:40.0.2	4. Sumanavagga	40	
PA_an_5:40.0.3	Mahāsālaputtasutta	40	
PA_an_5:40.1.1	“Himavantaṁ, bhikkhave, pabbatarājaṁ nissāya mahāsālā pañcahi vaḍḍhīhi vaḍḍhanti.	40	
PA_an_5:40.1.2	Katamāhi pañcahi?	40	
PA_an_5:40.1.3	Sākhāpattapalāsena vaḍḍhanti;	40	
PA_an_5:40.1.4	tacena vaḍḍhanti;	40	
PA_an_5:40.1.5	papaṭikāya vaḍḍhanti;	40	
PA_an_5:40.1.6	pheggunā vaḍḍhanti;	40	
PA_an_5:40.1.7	sārena vaḍḍhanti.	40	
PA_an_5:40.1.8	Himavantaṁ, bhikkhave, pabbatarājaṁ nissāya mahāsālā imāhi pañcahi vaḍḍhīhi vaḍḍhanti.	40	
PA_an_5:40.1.9	Evamevaṁ kho, bhikkhave, saddhaṁ kulaputtaṁ nissāya antojano pañcahi vaḍḍhīhi vaḍḍhati.	40	
PA_an_5:40.1.10	Katamāhi pañcahi?	40	
PA_an_5:40.1.11	Saddhāya vaḍḍhati;	40	
PA_an_5:40.1.12	sīlena vaḍḍhati;	40	
PA_an_5:40.1.13	sutena vaḍḍhati;	40	
PA_an_5:40.1.14	cāgena vaḍḍhati;	40	
PA_an_5:40.1.15	paññāya vaḍḍhati.	40	
PA_an_5:40.1.16	Saddhaṁ, bhikkhave, kulaputtaṁ nissāya antojano imāhi pañcahi vaḍḍhīhi vaḍḍhatīti.	40	
PA_an_5:40.2.1	Yathā hi pabbato selo,	40	
PA_an_5:40.2.2	araññasmiṁ brahāvane;	40	
PA_an_5:40.2.3	Taṁ rukkhā upanissāya,	40	
PA_an_5:40.2.4	vaḍḍhante te vanappatī.	40	
PA_an_5:40.3.1	Tatheva sīlasampannaṁ,	40	
PA_an_5:40.3.2	Saddhaṁ kulaputtaṁ imaṁ;	40	
PA_an_5:40.3.3	Upanissāya vaḍḍhanti,	40	
PA_an_5:40.3.4	Puttadārā ca bandhavā;	40	
PA_an_5:40.3.5	Amaccā ñātisaṅghā ca,	40	
PA_an_5:40.3.6	Ye cassa anujīvino.	40	
PA_an_5:40.4.1	Tyassa sīlavato sīlaṁ,	40	
PA_an_5:40.4.2	cāgaṁ sucaritāni ca;	40	
PA_an_5:40.4.3	Passamānānukubbanti,	40	
PA_an_5:40.4.4	ye bhavanti vicakkhaṇā.	40	
PA_an_5:40.5.1	Idha dhammaṁ caritvāna,	40	
PA_an_5:40.5.2	maggaṁ sugatigāminaṁ;	40	
PA_an_5:40.5.3	Nandino devalokasmiṁ,	40	
PA_an_5:40.5.4	modanti kāmakāmino”ti.	40	
PA_an_5:40.5.5	Dasamaṁ.	40	
PA_an_5:40.5.6	Sumanavaggo catuttho.	40	
PA_an_5:40.6.0	Tassuddānaṁ	40	
PA_an_5:40.6.1	Sumanā cundī uggaho,	40	
PA_an_5:40.6.2	sīho dānānisaṁsako;	40	
PA_an_5:40.6.3	Kālabhojanasaddhā ca,	40	
PA_an_5:40.6.4	puttasālehi te dasāti.	40	
PA_an_5:41.0.1	Aṅguttara Nikāya 5.41	41	
PA_an_5:41.0.2	5. Muṇḍarājavagga	41	
PA_an_5:41.0.3	Ādiyasutta	41	
PA_an_5:41.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	41	
PA_an_5:41.1.2_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	41	
PA_an_5:41.1.2_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	41	
PA_an_5:41.1.3	“pañcime, gahapati, bhogānaṁ ādiyā.	41	
PA_an_5:41.1.4	Katame pañca?	41	
PA_an_5:41.1.5	Idha, gahapati, ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi attānaṁ sukheti pīṇeti sammā sukhaṁ pariharati;	41	
PA_an_5:41.1.6	mātāpitaro sukheti pīṇeti sammā sukhaṁ pariharati;	41	
PA_an_5:41.1.7	puttadāradāsakammakaraporise sukheti pīṇeti sammā sukhaṁ pariharati.	41	
PA_an_5:41.1.8	Ayaṁ paṭhamo bhogānaṁ ādiyo.	41	
PA_an_5:41.2.1	Puna caparaṁ, gahapati, ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi mittāmacce sukheti pīṇeti sammā sukhaṁ pariharati.	41	
PA_an_5:41.2.2	Ayaṁ dutiyo bhogānaṁ ādiyo.	41	
PA_an_5:41.3.1	Puna caparaṁ, gahapati, ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi yā tā honti āpadā—	41	
PA_an_5:41.3.2	aggito vā udakato vā rājato vā corato vā appiyato vā dāyādato—	41	
PA_an_5:41.3.3	tathārūpāsu āpadāsu bhogehi pariyodhāya vattati, sotthiṁ attānaṁ karoti.	41	
PA_an_5:41.3.4	Ayaṁ tatiyo bhogānaṁ ādiyo.	41	
PA_an_5:41.4.1	Puna caparaṁ, gahapati, ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi pañcabaliṁ kattā hoti.	41	
PA_an_5:41.4.2	Ñātibaliṁ, atithibaliṁ, pubbapetabaliṁ, rājabaliṁ, devatābaliṁ—	41	
PA_an_5:41.4.3	ayaṁ catuttho bhogānaṁ ādiyo.	41	
PA_an_5:41.5.1_0	Puna caparaṁ, gahapati, ariyasāvako uṭṭhānavīriyādhigatehi bhogehi bāhābalaparicitehi	41	
PA_an_5:41.5.1_1	sedāvakkhittehi dhammikehi dhammaladdhehi ye te samaṇabrāhmaṇā madappamādā paṭiviratā	41	
PA_an_5:41.5.1_2	khantisoracce niviṭṭhā ekamattānaṁ damenti ekamattānaṁ samenti ekamattānaṁ parinibbāpenti,	41	
PA_an_5:41.5.1_3	tathārūpesu samaṇabrāhmaṇesu uddhaggikaṁ dakkhiṇaṁ patiṭṭhāpeti sovaggikaṁ sukhavipākaṁ saggasaṁvattanikaṁ.	41	
PA_an_5:41.5.2	Ayaṁ pañcamo bhogānaṁ ādiyo.	41	
PA_an_5:41.5.3	Ime kho, gahapati, pañca bhogānaṁ ādiyā.	41	
PA_an_5:41.6.1	Tassa ce, gahapati, ariyasāvakassa ime pañca bhogānaṁ ādiye ādiyato bhogā parikkhayaṁ gacchanti, tassa evaṁ hoti:	41	
PA_an_5:41.6.2	‘ye vata bhogānaṁ ādiyā te cāhaṁ ādiyāmi bhogā ca me parikkhayaṁ gacchantī’ti.	41	
PA_an_5:41.6.3	Itissa hoti avippaṭisāro.	41	
PA_an_5:41.6.4	Tassa ce, gahapati, ariyasāvakassa ime pañca bhogānaṁ ādiye ādiyato bhogā abhivaḍḍhanti, tassa evaṁ hoti:	41	
PA_an_5:41.6.5	‘ye vata bhogānaṁ ādiyā te cāhaṁ ādiyāmi bhogā ca me abhivaḍḍhantī’ti.	41	
PA_an_5:41.6.6	Itissa hoti ubhayeneva avippaṭisāroti.	41	
PA_an_5:41.7.1	Bhuttā bhogā bhatā bhaccā,	41	
PA_an_5:41.7.2	vitiṇṇā āpadāsu me;	41	
PA_an_5:41.7.3	Uddhaggā dakkhiṇā dinnā,	41	
PA_an_5:41.7.4	atho pañcabalīkatā;	41	
PA_an_5:41.7.5	Upaṭṭhitā sīlavanto,	41	
PA_an_5:41.7.6	saññatā brahmacārayo.	41	
PA_an_5:41.8.1	Yadatthaṁ bhogaṁ iccheyya,	41	
PA_an_5:41.8.2	paṇḍito gharamāvasaṁ;	41	
PA_an_5:41.8.3	So me attho anuppatto,	41	
PA_an_5:41.8.4	kataṁ ananutāpiyaṁ.	41	
PA_an_5:41.9.1	Etaṁ anussaraṁ macco,	41	
PA_an_5:41.9.2	ariyadhamme ṭhito naro;	41	
PA_an_5:41.9.3	Idheva naṁ pasaṁsanti,	41	
PA_an_5:41.9.4	pecca sagge pamodatī”ti.	41	
PA_an_5:41.9.5	Paṭhamaṁ.	41	
PA_an_5:42.0.1	Aṅguttara Nikāya 5.42	42	
PA_an_5:42.0.2	5. Muṇḍarājavagga	42	
PA_an_5:42.0.3	Sappurisasutta	42	
PA_an_5:42.1.1	“Sappuriso, bhikkhave, kule jāyamāno bahuno janassa atthāya hitāya sukhāya hoti;	42	
PA_an_5:42.1.2	mātāpitūnaṁ atthāya hitāya sukhāya hoti;	42	
PA_an_5:42.1.3	puttadārassa atthāya hitāya sukhāya hoti;	42	
PA_an_5:42.1.4	dāsakammakaraporisassa atthāya hitāya sukhāya hoti;	42	
PA_an_5:42.1.5	mittāmaccānaṁ atthāya hitāya sukhāya hoti;	42	
PA_an_5:42.1.6	samaṇabrāhmaṇānaṁ atthāya hitāya sukhāya hoti.	42	
PA_an_5:42.2.1	Seyyathāpi, bhikkhave, mahāmegho sabbasassāni sampādento bahuno janassa atthāya hitāya sukhāya hoti;	42	
PA_an_5:42.2.2	evamevaṁ kho, bhikkhave, sappuriso kule jāyamāno bahuno janassa atthāya hitāya sukhāya hoti;	42	
PA_an_5:42.2.3	mātāpitūnaṁ atthāya hitāya sukhāya hoti;	42	
PA_an_5:42.2.4	puttadārassa atthāya hitāya sukhāya hoti;	42	
PA_an_5:42.2.5	dāsakammakaraporisassa atthāya hitāya sukhāya hoti;	42	
PA_an_5:42.2.6	mittāmaccānaṁ atthāya hitāya sukhāya hoti;	42	
PA_an_5:42.2.7	samaṇabrāhmaṇānaṁ atthāya hitāya sukhāya hotīti.	42	
PA_an_5:42.3.1	Hito bahunnaṁ paṭipajja bhoge,	42	
PA_an_5:42.3.2	Taṁ devatā rakkhati dhammaguttaṁ;	42	
PA_an_5:42.3.3	Bahussutaṁ sīlavatūpapannaṁ,	42	
PA_an_5:42.3.4	Dhamme ṭhitaṁ na vijahati kitti.	42	
PA_an_5:42.4.1	Dhammaṭṭhaṁ sīlasampannaṁ,	42	
PA_an_5:42.4.2	saccavādiṁ hirīmanaṁ;	42	
PA_an_5:42.4.3	Nekkhaṁ jambonadasseva,	42	
PA_an_5:42.4.4	ko taṁ ninditumarahati;	42	
PA_an_5:42.4.5	Devāpi naṁ pasaṁsanti,	42	
PA_an_5:42.4.6	brahmunāpi pasaṁsito”ti.	42	
PA_an_5:42.4.7	Dutiyaṁ.	42	
PA_an_5:43.0.1	Aṅguttara Nikāya 5.43	43	
PA_an_5:43.0.2	5. Muṇḍarājavagga	43	
PA_an_5:43.0.3	Iṭṭhasutta	43	
PA_an_5:43.1.1_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	43	
PA_an_5:43.1.1_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	43	
PA_an_5:43.2.1	“Pañcime, gahapati, dhammā iṭṭhā kantā manāpā dullabhā lokasmiṁ.	43	
PA_an_5:43.2.2	Katame pañca?	43	
PA_an_5:43.2.3	Āyu, gahapati, iṭṭho kanto manāpo dullabho lokasmiṁ;	43	
PA_an_5:43.2.4	vaṇṇo iṭṭho kanto manāpo dullabho lokasmiṁ;	43	
PA_an_5:43.2.5	sukhaṁ iṭṭhaṁ kantaṁ manāpaṁ dullabhaṁ lokasmiṁ;	43	
PA_an_5:43.2.6	yaso iṭṭho kanto manāpo dullabho lokasmiṁ;	43	
PA_an_5:43.2.7	saggā iṭṭhā kantā manāpā dullabhā lokasmiṁ.	43	
PA_an_5:43.2.8	Ime kho, gahapati, pañca dhammā iṭṭhā kantā manāpā dullabhā lokasmiṁ.	43	
PA_an_5:43.3.1	Imesaṁ kho, gahapati, pañcannaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ na āyācanahetu vā patthanāhetu vā paṭilābhaṁ vadāmi.	43	
PA_an_5:43.3.2	Imesaṁ kho, gahapati, pañcannaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ āyācanahetu vā patthanāhetu vā paṭilābho abhavissa, ko idha kena hāyetha?	43	
PA_an_5:43.4.1	Na kho, gahapati, arahati ariyasāvako āyukāmo āyuṁ āyācituṁ vā abhinandituṁ vā āyussa vāpi hetu.	43	
PA_an_5:43.4.2	Āyukāmena, gahapati, ariyasāvakena āyusaṁvattanikā paṭipadā paṭipajjitabbā.	43	
PA_an_5:43.4.3	Āyusaṁvattanikā hissa paṭipadā paṭipannā āyupaṭilābhāya saṁvattati.	43	
PA_an_5:43.4.4	So lābhī hoti āyussa dibbassa vā mānusassa vā.	43	
PA_an_5:43.5.1	Na kho, gahapati, arahati ariyasāvako vaṇṇakāmo vaṇṇaṁ āyācituṁ vā abhinandituṁ vā vaṇṇassa vāpi hetu.	43	
PA_an_5:43.5.2	Vaṇṇakāmena, gahapati, ariyasāvakena vaṇṇasaṁvattanikā paṭipadā paṭipajjitabbā.	43	
PA_an_5:43.5.3	Vaṇṇasaṁvattanikā hissa paṭipadā paṭipannā vaṇṇapaṭilābhāya saṁvattati.	43	
PA_an_5:43.5.4	So lābhī hoti vaṇṇassa dibbassa vā mānusassa vā.	43	
PA_an_5:43.6.1	Na kho, gahapati, arahati ariyasāvako sukhakāmo sukhaṁ āyācituṁ vā abhinandituṁ vā sukhassa vāpi hetu.	43	
PA_an_5:43.6.2	Sukhakāmena, gahapati, ariyasāvakena sukhasaṁvattanikā paṭipadā paṭipajjitabbā.	43	
PA_an_5:43.6.3	Sukhasaṁvattanikā hissa paṭipadā paṭipannā sukhapaṭilābhāya saṁvattati.	43	
PA_an_5:43.6.4	So lābhī hoti sukhassa dibbassa vā mānusassa vā.	43	
PA_an_5:43.7.1	Na kho, gahapati, arahati ariyasāvako yasakāmo yasaṁ āyācituṁ vā abhinandituṁ vā yasassa vāpi hetu.	43	
PA_an_5:43.7.2	Yasakāmena, gahapati, ariyasāvakena yasasaṁvattanikā paṭipadā paṭipajjitabbā.	43	
PA_an_5:43.7.3	Yasasaṁvattanikā hissa paṭipadā paṭipannā yasapaṭilābhāya saṁvattati.	43	
PA_an_5:43.7.4	So lābhī hoti yasassa dibbassa vā mānusassa vā.	43	
PA_an_5:43.8.1	Na kho, gahapati, arahati ariyasāvako saggakāmo saggaṁ āyācituṁ vā abhinandituṁ vā saggānaṁ vāpi hetu.	43	
PA_an_5:43.8.2	Saggakāmena, gahapati, ariyasāvakena saggasaṁvattanikā paṭipadā paṭipajjitabbā.	43	
PA_an_5:43.8.3	Saggasaṁvattanikā hissa paṭipadā paṭipannā saggapaṭilābhāya saṁvattati.	43	
PA_an_5:43.8.4	So lābhī hoti saggānanti.	43	
PA_an_5:43.9.1	Āyuṁ vaṇṇaṁ yasaṁ kittiṁ,	43	
PA_an_5:43.9.2	Saggaṁ uccākulīnataṁ;	43	
PA_an_5:43.9.3	Ratiyo patthayānena,	43	
PA_an_5:43.9.4	Uḷārā aparāparā.	43	
PA_an_5:43.10.1	Appamādaṁ pasaṁsanti,	43	
PA_an_5:43.10.2	puññakiriyāsu paṇḍitā;	43	
PA_an_5:43.10.3	Appamatto ubho atthe,	43	
PA_an_5:43.10.4	adhigaṇhāti paṇḍito.	43	
PA_an_5:43.11.1	Diṭṭhe dhamme ca yo attho,	43	
PA_an_5:43.11.2	yo cattho samparāyiko;	43	
PA_an_5:43.11.3	Atthābhisamayā dhīro,	43	
PA_an_5:43.11.4	paṇḍitoti pavuccatī”ti.	43	
PA_an_5:43.11.5	Tatiyaṁ.	43	
PA_an_5:44.0.1	Aṅguttara Nikāya 5.44	44	
PA_an_5:44.0.2	5. Muṇḍarājavagga	44	
PA_an_5:44.0.3	Manāpadāyīsutta	44	
PA_an_5:44.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	44	
PA_an_5:44.1.2	Atha kho bhagavā pubbaṇhasamayaṁ nivāsetvā pattacīvaramādāya yena uggassa gahapatino vesālikassa nivesanaṁ tenupasaṅkami; upasaṅkamitvā paññatte āsane nisīdi.	44	
PA_an_5:44.1.3_0	Atha kho uggo gahapati vesāliko yena bhagavā tenupasaṅkami; upasaṅkamitvā bhagavantaṁ	44	
PA_an_5:44.1.3_1	abhivādetvā ekamantaṁ nisīdi. Ekamantaṁ nisinno kho uggo gahapati vesāliko bhagavantaṁ etadavoca:	44	
PA_an_5:44.2.1	“Sammukhā metaṁ, bhante, bhagavato sutaṁ sammukhā paṭiggahitaṁ:	44	
PA_an_5:44.2.2	‘manāpadāyī labhate manāpan’ti.	44	
PA_an_5:44.2.3	Manāpaṁ me, bhante, sālapupphakaṁ khādanīyaṁ;	44	
PA_an_5:44.2.4	taṁ me bhagavā paṭiggaṇhātu anukampaṁ upādāyā”ti.	44	
PA_an_5:44.2.5	Paṭiggahesi bhagavā anukampaṁ upādāya.	44	
PA_an_5:44.3.1	“Sammukhā metaṁ, bhante, bhagavato sutaṁ sammukhā paṭiggahitaṁ:	44	
PA_an_5:44.3.2	‘manāpadāyī labhate manāpan’ti.	44	
PA_an_5:44.3.3	Manāpaṁ me, bhante, sampannakolakaṁ sūkaramaṁsaṁ;	44	
PA_an_5:44.3.4	taṁ me bhagavā paṭiggaṇhātu anukampaṁ upādāyā”ti.	44	
PA_an_5:44.3.5	Paṭiggahesi bhagavā anukampaṁ upādāya.	44	
PA_an_5:44.4.1	“Sammukhā metaṁ, bhante, bhagavato sutaṁ sammukhā paṭiggahitaṁ:	44	
PA_an_5:44.4.2	‘manāpadāyī labhate manāpan’ti.	44	
PA_an_5:44.4.3	Manāpaṁ me, bhante, nibbattatelakaṁ nāliyasākaṁ;	44	
PA_an_5:44.4.4	taṁ me bhagavā paṭiggaṇhātu anukampaṁ upādāyā”ti.	44	
PA_an_5:44.4.5	Paṭiggahesi bhagavā anukampaṁ upādāya.	44	
PA_an_5:44.5.1	“Sammukhā metaṁ, bhante, bhagavato sutaṁ sammukhā paṭiggahitaṁ:	44	
PA_an_5:44.5.2	‘manāpadāyī labhate manāpan’ti.	44	
PA_an_5:44.5.3	Manāpo me, bhante, sālīnaṁ odano vicitakāḷako anekasūpo anekabyañjano;	44	
PA_an_5:44.5.4	taṁ me bhagavā paṭiggaṇhātu anukampaṁ upādāyā”ti.	44	
PA_an_5:44.5.5	Paṭiggahesi bhagavā anukampaṁ upādāya.	44	
PA_an_5:44.6.1	“Sammukhā metaṁ, bhante, bhagavato sutaṁ sammukhā paṭiggahitaṁ:	44	
PA_an_5:44.6.2	‘manāpadāyī labhate manāpan’ti.	44	
PA_an_5:44.6.3	Manāpāni me, bhante, kāsikāni vatthāni;	44	
PA_an_5:44.6.4	tāni me bhagavā paṭiggaṇhātu anukampaṁ upādāyā”ti.	44	
PA_an_5:44.6.5	Paṭiggahesi bhagavā anukampaṁ upādāya.	44	
PA_an_5:44.7.1	“Sammukhā metaṁ, bhante, bhagavato sutaṁ sammukhā paṭiggahitaṁ:	44	
PA_an_5:44.7.2	‘manāpadāyī labhate manāpan’ti.	44	
PA_an_5:44.7.3	Manāpo me, bhante, pallaṅko gonakatthato paṭalikatthato kadalimigapavarapaccattharaṇo sauttaracchado ubhatolohitakūpadhāno.	44	
PA_an_5:44.7.4	Api ca, bhante, mayampetaṁ jānāma:	44	
PA_an_5:44.7.5	‘netaṁ bhagavato kappatī’ti.	44	
PA_an_5:44.7.6	Idaṁ me, bhante, candanaphalakaṁ agghati adhikasatasahassaṁ;	44	
PA_an_5:44.7.7	taṁ me bhagavā paṭiggaṇhātu anukampaṁ upādāyā”ti.	44	
PA_an_5:44.7.8	Paṭiggahesi bhagavā anukampaṁ upādāya.	44	
PA_an_5:44.7.9	Atha kho bhagavā uggaṁ gahapatiṁ vesālikaṁ iminā anumodanīyena anumodi:	44	
PA_an_5:44.8.1	“Manāpadāyī labhate manāpaṁ,	44	
PA_an_5:44.8.2	Yo ujjubhūtesu dadāti chandasā;	44	
PA_an_5:44.8.3	Acchādanaṁ sayanamannapānaṁ,	44	
PA_an_5:44.8.4	Nānāppakārāni ca paccayāni.	44	
PA_an_5:44.9.1	Cattañca muttañca anuggahītaṁ,	44	
PA_an_5:44.9.2	Khettūpame arahante viditvā;	44	
PA_an_5:44.9.3	So duccajaṁ sappuriso cajitvā,	44	
PA_an_5:44.9.4	Manāpadāyī labhate manāpan”ti.	44	
PA_an_5:44.10.1	Atha kho bhagavā uggaṁ gahapatiṁ vesālikaṁ iminā anumodanīyena anumoditvā uṭṭhāyāsanā pakkāmi.	44	
PA_an_5:44.11.1	Atha kho uggo gahapati vesāliko aparena samayena kālamakāsi.	44	
PA_an_5:44.11.2	Kālaṅkato ca uggo gahapati vesāliko aññataraṁ manomayaṁ kāyaṁ upapajji.	44	
PA_an_5:44.11.3	Tena kho pana samayena bhagavā sāvatthiyaṁ viharati jetavane anāthapiṇḍikassa ārāme.	44	
PA_an_5:44.11.4_0	Atha kho uggo devaputto abhikkantāya rattiyā abhikkantavaṇṇo kevalakappaṁ jetavanaṁ	44	
PA_an_5:44.11.4_1	obhāsetvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ	44	
PA_an_5:44.11.4_2	aṭṭhāsi. Ekamantaṁ ṭhitaṁ kho uggaṁ devaputtaṁ bhagavā etadavoca:	44	
PA_an_5:44.11.5	“kacci te, ugga, yathādhippāyo”ti?	44	
PA_an_5:44.11.6	“Taggha me, bhagavā, yathādhippāyo”ti.	44	
PA_an_5:44.11.7	Atha kho bhagavā uggaṁ devaputtaṁ gāthāhi ajjhabhāsi:	44	
PA_an_5:44.12.1	“Manāpadāyī labhate manāpaṁ,	44	
PA_an_5:44.12.2	Aggassa dātā labhate punaggaṁ;	44	
PA_an_5:44.12.3	Varassa dātā varalābhi hoti,	44	
PA_an_5:44.12.4	Seṭṭhaṁ dado seṭṭhamupeti ṭhānaṁ.	44	
PA_an_5:44.13.1	Yo aggadāyī varadāyī,	44	
PA_an_5:44.13.2	seṭṭhadāyī ca yo naro;	44	
PA_an_5:44.13.3	Dīghāyu yasavā hoti,	44	
PA_an_5:44.13.4	yattha yatthūpapajjatī”ti.	44	
PA_an_5:44.13.5	Catutthaṁ.	44	
PA_an_5:45.0.1	Aṅguttara Nikāya 5.45	45	
PA_an_5:45.0.2	5. Muṇḍarājavagga	45	
PA_an_5:45.0.3	Puññābhisandasutta	45	
PA_an_5:45.1.1	“Pañcime, bhikkhave, puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattanti.	45	
PA_an_5:45.2.1	Katame pañca?	45	
PA_an_5:45.2.2_0	Yassa, bhikkhave, bhikkhu cīvaraṁ paribhuñjamāno appamāṇaṁ cetosamādhiṁ upasampajja	45	
PA_an_5:45.2.2_1	viharati, appamāṇo tassa puññābhisando kusalābhisando sukhassāhāro sovaggiko sukhavipāko	45	
PA_an_5:45.2.2_2	saggasaṁvattaniko iṭṭhāya kantāya manāpāya hitāya sukhāya saṁvattati.	45	
PA_an_5:45.3.1	Yassa, bhikkhave, bhikkhu piṇḍapātaṁ paribhuñjamāno …pe… yassa, bhikkhave, bhikkhu vihāraṁ paribhuñjamāno …pe… yassa, bhikkhave, bhikkhu mañcapīṭhaṁ paribhuñjamāno …pe….	45	
PA_an_5:45.4.1_0	Yassa, bhikkhave, bhikkhu gilānappaccayabhesajjaparikkhāraṁ paribhuñjamāno appamāṇaṁ	45	
PA_an_5:45.4.1_1	cetosamādhiṁ upasampajja viharati, appamāṇo tassa puññābhisando kusalābhisando sukhassāhāro	45	
PA_an_5:45.4.1_2	sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.	45	
PA_an_5:45.4.2	Ime kho, bhikkhave, pañca puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattanti.	45	
PA_an_5:45.5.1	Imehi ca pana, bhikkhave, pañcahi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gahetuṁ:	45	
PA_an_5:45.5.2	‘ettako puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattatī’ti.	45	
PA_an_5:45.5.3	Atha kho asaṅkheyyo appameyyo mahāpuññakkhandhotveva saṅkhaṁ gacchati.	45	
PA_an_5:45.6.1	Seyyathāpi, bhikkhave, mahāsamudde na sukaraṁ udakassa pamāṇaṁ gahetuṁ:	45	
PA_an_5:45.6.2	‘ettakāni udakāḷhakānīti vā ettakāni udakāḷhakasatānīti vā ettakāni udakāḷhakasahassānīti vā ettakāni udakāḷhakasatasahassānīti vā;	45	
PA_an_5:45.6.3	atha kho asaṅkheyyo appameyyo mahāudakakkhandhotveva saṅkhaṁ gacchati’.	45	
PA_an_5:45.6.4	Evamevaṁ kho, bhikkhave, imehi pañcahi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gahetuṁ:	45	
PA_an_5:45.6.5	‘ettako puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattatī’ti.	45	
PA_an_5:45.6.6	Atha kho asaṅkheyyo appameyyo mahāpuññakkhandhotveva saṅkhaṁ gacchatīti.	45	
PA_an_5:45.7.1	Mahodadhiṁ aparimitaṁ mahāsaraṁ,	45	
PA_an_5:45.7.2	Bahubheravaṁ ratnagaṇānamālayaṁ;	45	
PA_an_5:45.7.3	Najjo yathā naragaṇasaṅghasevitā,	45	
PA_an_5:45.7.4	Puthū savantī upayanti sāgaraṁ.	45	
PA_an_5:45.8.1	Evaṁ naraṁ annadapānavatthadaṁ,	45	
PA_an_5:45.8.2	Seyyānisajjattharaṇassa dāyakaṁ;	45	
PA_an_5:45.8.3	Puññassa dhārā upayanti paṇḍitaṁ,	45	
PA_an_5:45.8.4	Najjo yathā vārivahāva sāgaran”ti.	45	
PA_an_5:45.8.5	Pañcamaṁ.	45	
PA_an_5:46.0.1	Aṅguttara Nikāya 5.46	46	
PA_an_5:46.0.2	5. Muṇḍarājavagga	46	
PA_an_5:46.0.3	Sampadāsutta	46	
PA_an_5:46.1.1	“Pañcimā, bhikkhave, sampadā.	46	
PA_an_5:46.1.2	Katamā pañca?	46	
PA_an_5:46.1.3	Saddhāsampadā, sīlasampadā, sutasampadā, cāgasampadā, paññāsampadā—	46	
PA_an_5:46.1.4	imā kho, bhikkhave, pañca sampadā”ti.	46	
PA_an_5:46.1.5	Chaṭṭhaṁ.	46	
PA_an_5:47.0.1	Aṅguttara Nikāya 5.47	47	
PA_an_5:47.0.2	5. Muṇḍarājavagga	47	
PA_an_5:47.0.3	Dhanasutta	47	
PA_an_5:47.1.1	“Pañcimāni, bhikkhave, dhanāni.	47	
PA_an_5:47.1.2	Katamāni pañca?	47	
PA_an_5:47.1.3	Saddhādhanaṁ, sīladhanaṁ, sutadhanaṁ, cāgadhanaṁ, paññādhanaṁ.	47	
PA_an_5:47.2.1	Katamañca, bhikkhave, saddhādhanaṁ?	47	
PA_an_5:47.2.2	Idha, bhikkhave, ariyasāvako saddho hoti, saddahati tathāgatassa bodhiṁ:	47	
PA_an_5:47.2.3	‘itipi so bhagavā …pe… satthā devamanussānaṁ buddho bhagavā’ti.	47	
PA_an_5:47.2.4	Idaṁ vuccati, bhikkhave, saddhādhanaṁ.	47	
PA_an_5:47.3.1	Katamañca, bhikkhave, sīladhanaṁ?	47	
PA_an_5:47.3.2	Idha, bhikkhave, ariyasāvako pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.	47	
PA_an_5:47.3.3	Idaṁ vuccati, bhikkhave, sīladhanaṁ.	47	
PA_an_5:47.4.1	Katamañca, bhikkhave, sutadhanaṁ?	47	
PA_an_5:47.4.2	Idha, bhikkhave, ariyasāvako bahussuto hoti …pe… diṭṭhiyā suppaṭividdho.	47	
PA_an_5:47.4.3	Idaṁ vuccati, bhikkhave, sutadhanaṁ.	47	
PA_an_5:47.5.1	Katamañca, bhikkhave, cāgadhanaṁ?	47	
PA_an_5:47.5.2	Idha, bhikkhave, ariyasāvako vigatamalamaccherena cetasā agāraṁ ajjhāvasati muttacāgo payatapāṇi vosaggarato yācayogo dānasaṁvibhāgarato.	47	
PA_an_5:47.5.3	Idaṁ vuccati, bhikkhave, cāgadhanaṁ.	47	
PA_an_5:47.6.1	Katamañca, bhikkhave, paññādhanaṁ?	47	
PA_an_5:47.6.2	Idha, bhikkhave, ariyasāvako paññavā hoti, udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	47	
PA_an_5:47.6.3	Idaṁ vuccati, bhikkhave, paññādhanaṁ.	47	
PA_an_5:47.6.4	Imāni kho, bhikkhave, pañca dhanānīti.	47	
PA_an_5:47.7.1	Yassa saddhā tathāgate,	47	
PA_an_5:47.7.2	acalā suppatiṭṭhitā;	47	
PA_an_5:47.7.3	Sīlañca yassa kalyāṇaṁ,	47	
PA_an_5:47.7.4	ariyakantaṁ pasaṁsitaṁ.	47	
PA_an_5:47.8.1	Saṅghe pasādo yassatthi,	47	
PA_an_5:47.8.2	ujubhūtañca dassanaṁ;	47	
PA_an_5:47.8.3	Adaliddoti taṁ āhu,	47	
PA_an_5:47.8.4	amoghaṁ tassa jīvitaṁ.	47	
PA_an_5:47.9.1	Tasmā saddhañca sīlañca,	47	
PA_an_5:47.9.2	pasādaṁ dhammadassanaṁ;	47	
PA_an_5:47.9.3	Anuyuñjetha medhāvī,	47	
PA_an_5:47.9.4	saraṁ buddhāna sāsanan”ti.	47	
PA_an_5:47.9.5	Sattamaṁ.	47	
PA_an_5:48.0.1	Aṅguttara Nikāya 5.48	48	
PA_an_5:48.0.2	5. Muṇḍarājavagga	48	
PA_an_5:48.0.3	Alabbhanīyaṭhānasutta	48	
PA_an_5:48.1.1	“Pañcimāni, bhikkhave, alabbhanīyāni ṭhānāni samaṇena vā brāhmaṇena vā devena vā mārena vā brahmunā vā kenaci vā lokasmiṁ.	48	
PA_an_5:48.1.2	Katamāni pañca?	48	
PA_an_5:48.1.3	‘Jarādhammaṁ mā jīrī’ti alabbhanīyaṁ ṭhānaṁ samaṇena vā brāhmaṇena vā devena vā mārena vā brahmunā vā kenaci vā lokasmiṁ.	48	
PA_an_5:48.1.4_0	‘Byādhidhammaṁ mā byādhīyī’ti …pe… ‘maraṇadhammaṁ mā mīyī’ti … ‘khayadhammaṁ mā khīyī’ti	48	
PA_an_5:48.1.4_1	… ‘nassanadhammaṁ mā nassī’ti alabbhanīyaṁ ṭhānaṁ samaṇena vā brāhmaṇena vā devena	48	
PA_an_5:48.1.4_2	vā mārena vā brahmunā vā kenaci vā lokasmiṁ.	48	
PA_an_5:48.2.1	Assutavato, bhikkhave, puthujjanassa jarādhammaṁ jīrati.	48	
PA_an_5:48.2.2	So jarādhamme jiṇṇe na iti paṭisañcikkhati:	48	
PA_an_5:48.2.3	‘na kho mayhevekassa jarādhammaṁ jīrati, atha kho yāvatā sattānaṁ āgati gati cuti upapatti sabbesaṁ sattānaṁ jarādhammaṁ jīrati.	48	
PA_an_5:48.2.4_0	Ahañceva kho pana jarādhamme jiṇṇe soceyyaṁ kilameyyaṁ parideveyyaṁ, urattāḷiṁ kandeyyaṁ,	48	
PA_an_5:48.2.4_1	sammohaṁ āpajjeyyaṁ, bhattampi me nacchādeyya, kāyepi dubbaṇṇiyaṁ okkameyya, kammantāpi	48	
PA_an_5:48.2.4_2	nappavatteyyuṁ, amittāpi attamanā assu, mittāpi dummanā assū’ti.	48	
PA_an_5:48.2.5	So jarādhamme jiṇṇe socati kilamati paridevati, urattāḷiṁ kandati, sammohaṁ āpajjati.	48	
PA_an_5:48.2.6	Ayaṁ vuccati, bhikkhave:	48	
PA_an_5:48.2.7	‘assutavā puthujjano viddho savisena sokasallena attānaṁyeva paritāpeti’.	48	
PA_an_5:48.3.1	Puna caparaṁ, bhikkhave, assutavato puthujjanassa byādhidhammaṁ byādhīyati …pe… maraṇadhammaṁ mīyati … khayadhammaṁ khīyati … nassanadhammaṁ nassati.	48	
PA_an_5:48.3.2	So nassanadhamme naṭṭhe na iti paṭisañcikkhati:	48	
PA_an_5:48.3.3	‘na kho mayhevekassa nassanadhammaṁ nassati, atha kho yāvatā sattānaṁ āgati gati cuti upapatti sabbesaṁ sattānaṁ nassanadhammaṁ nassati.	48	
PA_an_5:48.3.4_0	Ahañceva kho pana nassanadhamme naṭṭhe soceyyaṁ kilameyyaṁ parideveyyaṁ, urattāḷiṁ	48	
PA_an_5:48.3.4_1	kandeyyaṁ, sammohaṁ āpajjeyyaṁ, bhattampi me nacchādeyya, kāyepi dubbaṇṇiyaṁ okkameyya,	48	
PA_an_5:48.3.4_2	kammantāpi nappavatteyyuṁ, amittāpi attamanā assu, mittāpi dummanā assū’ti.	48	
PA_an_5:48.3.5	So nassanadhamme naṭṭhe socati kilamati paridevati, urattāḷiṁ kandati, sammohaṁ āpajjati.	48	
PA_an_5:48.3.6	Ayaṁ vuccati, bhikkhave:	48	
PA_an_5:48.3.7	‘assutavā puthujjano viddho savisena sokasallena attānaṁyeva paritāpeti’.	48	
PA_an_5:48.4.1	Sutavato ca kho, bhikkhave, ariyasāvakassa jarādhammaṁ jīrati.	48	
PA_an_5:48.4.2	So jarādhamme jiṇṇe iti paṭisañcikkhati:	48	
PA_an_5:48.4.3	‘na kho mayhevekassa jarādhammaṁ jīrati, atha kho yāvatā sattānaṁ āgati gati cuti upapatti sabbesaṁ sattānaṁ jarādhammaṁ jīrati.	48	
PA_an_5:48.4.4_0	Ahañceva kho pana jarādhamme jiṇṇe soceyyaṁ kilameyyaṁ parideveyyaṁ, urattāḷiṁ kandeyyaṁ,	48	
PA_an_5:48.4.4_1	sammohaṁ āpajjeyyaṁ, bhattampi me nacchādeyya, kāyepi dubbaṇṇiyaṁ okkameyya, kammantāpi	48	
PA_an_5:48.4.4_2	nappavatteyyuṁ, amittāpi attamanā assu, mittāpi dummanā assū’ti.	48	
PA_an_5:48.4.5	So jarādhamme jiṇṇe na socati na kilamati na paridevati, na urattāḷiṁ kandati, na sammohaṁ āpajjati.	48	
PA_an_5:48.4.6	Ayaṁ vuccati, bhikkhave:	48	
PA_an_5:48.4.7	‘sutavā ariyasāvako abbuhi savisaṁ sokasallaṁ, yena viddho assutavā puthujjano attānaṁyeva paritāpeti.	48	
PA_an_5:48.4.8	Asoko visallo ariyasāvako attānaṁyeva parinibbāpeti’.	48	
PA_an_5:48.5.1	Puna caparaṁ, bhikkhave, sutavato ariyasāvakassa byādhidhammaṁ byādhīyati …pe… maraṇadhammaṁ mīyati … khayadhammaṁ khīyati … nassanadhammaṁ nassati.	48	
PA_an_5:48.5.2	So nassanadhamme naṭṭhe iti paṭisañcikkhati:	48	
PA_an_5:48.5.3	‘na kho mayhevekassa nassanadhammaṁ nassati, atha kho yāvatā sattānaṁ āgati gati cuti upapatti sabbesaṁ sattānaṁ nassanadhammaṁ nassati.	48	
PA_an_5:48.5.4_0	Ahañceva kho pana nassanadhamme naṭṭhe soceyyaṁ kilameyyaṁ parideveyyaṁ, urattāḷiṁ	48	
PA_an_5:48.5.4_1	kandeyyaṁ, sammohaṁ āpajjeyyaṁ, bhattampi me nacchādeyya, kāyepi dubbaṇṇiyaṁ okkameyya,	48	
PA_an_5:48.5.4_2	kammantāpi nappavatteyyuṁ, amittāpi attamanā assu, mittāpi dummanā assū’ti.	48	
PA_an_5:48.5.5	So nassanadhamme naṭṭhe na socati na kilamati na paridevati, na urattāḷiṁ kandati, na sammohaṁ āpajjati.	48	
PA_an_5:48.5.6	Ayaṁ vuccati, bhikkhave:	48	
PA_an_5:48.5.7	‘sutavā ariyasāvako abbuhi savisaṁ sokasallaṁ, yena viddho assutavā puthujjano attānaṁyeva paritāpeti.	48	
PA_an_5:48.5.8	Asoko visallo ariyasāvako attānaṁyeva parinibbāpetī’ti.	48	
PA_an_5:48.6.1	Imāni kho, bhikkhave, pañca alabbhanīyāni ṭhānāni samaṇena vā brāhmaṇena vā devena vā mārena vā brahmunā vā kenaci vā lokasminti.	48	
PA_an_5:48.7.1	Na socanāya paridevanāya,	48	
PA_an_5:48.7.2	Atthodha labbhā api appakopi;	48	
PA_an_5:48.7.3	Socantamenaṁ dukhitaṁ viditvā,	48	
PA_an_5:48.7.4	Paccatthikā attamanā bhavanti.	48	
PA_an_5:48.8.1	Yato ca kho paṇḍito āpadāsu,	48	
PA_an_5:48.8.2	Na vedhatī atthavinicchayaññū;	48	
PA_an_5:48.8.3	Paccatthikāssa dukhitā bhavanti,	48	
PA_an_5:48.8.4	Disvā mukhaṁ avikāraṁ purāṇaṁ.	48	
PA_an_5:48.9.1	Jappena mantena subhāsitena,	48	
PA_an_5:48.9.2	Anuppadānena paveṇiyā vā;	48	
PA_an_5:48.9.3	Yathā yathā yattha labhetha atthaṁ,	48	
PA_an_5:48.9.4	Tathā tathā tattha parakkameyya.	48	
PA_an_5:48.10.1	Sace pajāneyya alabbhaneyyo,	48	
PA_an_5:48.10.2	Mayāva aññena vā esa attho;	48	
PA_an_5:48.10.3	Asocamāno adhivāsayeyya,	48	
PA_an_5:48.10.4	Kammaṁ daḷhaṁ kinti karomi dānī”ti.	48	
PA_an_5:48.10.5	Aṭṭhamaṁ.	48	
PA_an_5:49.0.1	Aṅguttara Nikāya 5.49	49	
PA_an_5:49.0.2	5. Muṇḍarājavagga	49	
PA_an_5:49.0.3	Kosalasutta	49	
PA_an_5:49.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	49	
PA_an_5:49.1.2	Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	49	
PA_an_5:49.2.1	Tena kho pana samayena mallikā devī kālaṅkatā hoti.	49	
PA_an_5:49.2.2	Atha kho aññataro puriso yena rājā pasenadi kosalo tenupasaṅkami; upasaṅkamitvā rañño pasenadissa kosalassa upakaṇṇake āroceti:	49	
PA_an_5:49.2.3	“mallikā devī, deva, kālaṅkatā”ti.	49	
PA_an_5:49.2.4	Evaṁ vutte, rājā pasenadi kosalo dukkhī dummano pattakkhandho adhomukho pajjhāyanto appaṭibhāno nisīdi.	49	
PA_an_5:49.3.1	Atha kho bhagavā rājānaṁ pasenadiṁ kosalaṁ dukkhiṁ dummanaṁ pattakkhandhaṁ adhomukhaṁ pajjhāyantaṁ appaṭibhānaṁ viditvā rājānaṁ pasenadiṁ kosalaṁ etadavoca:	49	
PA_an_5:49.3.2	“pañcimāni, mahārāja, alabbhanīyāni ṭhānāni samaṇena vā brāhmaṇena vā devena vā mārena vā brahmunā vā kenaci vā lokasmiṁ.	49	
PA_an_5:49.3.3	Katamāni pañca?	49	
PA_an_5:49.3.4	‘Jarādhammaṁ mā jīrī’ti alabbhanīyaṁ ṭhānaṁ …pe… na socanāya paridevanāya …pe… kammaṁ daḷhaṁ kinti karomi dānī”ti.	49	
PA_an_5:49.3.5	Navamaṁ.	49	
PA_an_5:50.0.1	Aṅguttara Nikāya 5.50	50	
PA_an_5:50.0.2	5. Muṇḍarājavagga	50	
PA_an_5:50.0.3	Nāradasutta	50	
PA_an_5:50.1.1	Ekaṁ samayaṁ āyasmā nārado pāṭaliputte viharati kukkuṭārāme.	50	
PA_an_5:50.1.2	Tena kho pana samayena muṇḍassa rañño bhaddā devī kālaṅkatā hoti piyā manāpā.	50	
PA_an_5:50.1.3	So bhaddāya deviyā kālaṅkatāya piyāya manāpāya neva nhāyati na vilimpati na bhattaṁ bhuñjati na kammantaṁ payojeti—	50	
PA_an_5:50.1.4	rattindivaṁ bhaddāya deviyā sarīre ajjhomucchito.	50	
PA_an_5:50.1.5	Atha kho muṇḍo rājā piyakaṁ kosārakkhaṁ āmantesi:	50	
PA_an_5:50.1.6	“tena hi, samma piyaka, bhaddāya deviyā sarīraṁ āyasāya teladoṇiyā pakkhipitvā aññissā āyasāya doṇiyā paṭikujjatha, yathā mayaṁ bhaddāya deviyā sarīraṁ cirataraṁ passeyyāmā”ti.	50	
PA_an_5:50.1.7	“Evaṁ, devā”ti kho piyako kosārakkho muṇḍassa rañño paṭissutvā bhaddāya deviyā sarīraṁ āyasāya teladoṇiyā pakkhipitvā aññissā āyasāya doṇiyā paṭikujji.	50	
PA_an_5:50.2.1	Atha kho piyakassa kosārakkhassa etadahosi:	50	
PA_an_5:50.2.2	“imassa kho muṇḍassa rañño bhaddā devī kālaṅkatā piyā manāpā.	50	
PA_an_5:50.2.3	So bhaddāya deviyā kālaṅkatāya piyāya manāpāya neva nhāyati na vilimpati na bhattaṁ bhuñjati na kammantaṁ payojeti—	50	
PA_an_5:50.2.4	rattindivaṁ bhaddāya deviyā sarīre ajjhomucchito.	50	
PA_an_5:50.2.5	Kaṁ nu kho muṇḍo rājā samaṇaṁ vā brāhmaṇaṁ vā payirupāseyya, yassa dhammaṁ sutvā sokasallaṁ pajaheyyā”ti.	50	
PA_an_5:50.3.1	Atha kho piyakassa kosārakkhassa etadahosi:	50	
PA_an_5:50.3.2	“ayaṁ kho āyasmā nārado pāṭaliputte viharati kukkuṭārāme.	50	
PA_an_5:50.3.3	Taṁ kho panāyasmantaṁ nāradaṁ evaṁ kalyāṇo kittisaddo abbhuggato:	50	
PA_an_5:50.3.4	‘paṇḍito viyatto medhāvī bahussuto cittakathī kalyāṇapaṭibhāno vuddho ceva arahā ca’.	50	
PA_an_5:50.3.5	Yannūna muṇḍo rājā āyasmantaṁ nāradaṁ payirupāseyya, appeva nāma muṇḍo rājā āyasmato nāradassa dhammaṁ sutvā sokasallaṁ pajaheyyā”ti.	50	
PA_an_5:50.4.1	Atha kho piyako kosārakkho yena muṇḍo rājā tenupasaṅkami; upasaṅkamitvā muṇḍaṁ rājānaṁ etadavoca:	50	
PA_an_5:50.4.2	“ayaṁ kho, deva, āyasmā nārado pāṭaliputte viharati kukkuṭārāme.	50	
PA_an_5:50.4.3	Taṁ kho panāyasmantaṁ nāradaṁ evaṁ kalyāṇo kittisaddo abbhuggato:	50	
PA_an_5:50.4.4	‘paṇḍito viyatto medhāvī bahussuto cittakathī kalyāṇapaṭibhāno vuddho ceva arahā ca’.	50	
PA_an_5:50.4.5	Yadi pana devo āyasmantaṁ nāradaṁ payirupāseyya, appeva nāma devo āyasmato nāradassa dhammaṁ sutvā sokasallaṁ pajaheyyā”ti.	50	
PA_an_5:50.4.6	“Tena hi, samma piyaka, āyasmantaṁ nāradaṁ paṭivedehi.	50	
PA_an_5:50.4.7	Kathañhi nāma mādiso samaṇaṁ vā brāhmaṇaṁ vā vijite vasantaṁ pubbe appaṭisaṁvidito upasaṅkamitabbaṁ maññeyyā”ti.	50	
PA_an_5:50.4.8_0	“Evaṁ, devā”ti kho piyako kosārakkho muṇḍassa rañño paṭissutvā yenāyasmā nārado tenupasaṅkami;	50	
PA_an_5:50.4.8_1	upasaṅkamitvā āyasmantaṁ nāradaṁ abhivādetvā ekamantaṁ nisīdi. Ekamantaṁ nisinno	50	
PA_an_5:50.4.8_2	kho piyako kosārakkho āyasmantaṁ nāradaṁ etadavoca:	50	
PA_an_5:50.5.1	“Imassa, bhante, muṇḍassa rañño bhaddā devī kālaṅkatā piyā manāpā.	50	
PA_an_5:50.5.2	So bhaddāya deviyā kālaṅkatāya piyāya manāpāya neva nhāyati na vilimpati na bhattaṁ bhuñjati na kammantaṁ payojeti—	50	
PA_an_5:50.5.3	rattindivaṁ bhaddāya deviyā sarīre ajjhomucchito.	50	
PA_an_5:50.5.4	Sādhu, bhante, āyasmā nārado muṇḍassa rañño tathā dhammaṁ desetu yathā muṇḍo rājā āyasmato nāradassa dhammaṁ sutvā sokasallaṁ pajaheyyā”ti.	50	
PA_an_5:50.5.5	“Yassadāni, piyaka, muṇḍo rājā kālaṁ maññatī”ti.	50	
PA_an_5:50.6.1	Atha kho piyako kosārakkho uṭṭhāyāsanā āyasmantaṁ nāradaṁ abhivādetvā padakkhiṇaṁ katvā yena muṇḍo rājā tenupasaṅkami; upasaṅkamitvā muṇḍaṁ rājānaṁ etadavoca:	50	
PA_an_5:50.6.2	“katāvakāso kho, deva, āyasmatā nāradena.	50	
PA_an_5:50.6.3	Yassadāni devo kālaṁ maññatī”ti.	50	
PA_an_5:50.6.4	“Tena hi, samma piyaka, bhadrāni bhadrāni yānāni yojāpehī”ti.	50	
PA_an_5:50.6.5	“Evaṁ, devā”ti kho piyako kosārakkho muṇḍassa rañño paṭissutvā bhadrāni bhadrāni yānāni yojāpetvā muṇḍaṁ rājānaṁ etadavoca:	50	
PA_an_5:50.6.6	“yuttāni kho te, deva, bhadrāni bhadrāni yānāni.	50	
PA_an_5:50.6.7	Yassadāni devo kālaṁ maññatī”ti.	50	
PA_an_5:50.7.1	Atha kho muṇḍo rājā bhadraṁ yānaṁ abhiruhitvā bhadrehi bhadrehi yānehi yena kukkuṭārāmo tena pāyāsi mahaccā rājānubhāvena āyasmantaṁ nāradaṁ dassanāya.	50	
PA_an_5:50.7.2	Yāvatikā yānassa bhūmi yānena gantvā, yānā paccorohitvā pattikova ārāmaṁ pāvisi.	50	
PA_an_5:50.7.3	Atha kho muṇḍo rājā yena āyasmā nārado tenupasaṅkami; upasaṅkamitvā āyasmantaṁ nāradaṁ abhivādetvā ekamantaṁ nisīdi. Ekamantaṁ nisinnaṁ kho muṇḍaṁ rājānaṁ āyasmā nārado etadavoca:	50	
PA_an_5:50.8.1	“Pañcimāni, mahārāja, alabbhanīyāni ṭhānāni samaṇena vā brāhmaṇena vā devena vā mārena vā brahmunā vā kenaci vā lokasmiṁ.	50	
PA_an_5:50.8.2	Katamāni pañca?	50	
PA_an_5:50.8.3	‘Jarādhammaṁ mā jīrī’ti alabbhanīyaṁ ṭhānaṁ samaṇena vā brāhmaṇena vā devena vā mārena vā brahmunā vā kenaci vā lokasmiṁ.	50	
PA_an_5:50.8.4_0	‘Byādhidhammaṁ mā byādhīyī’ti …pe… ‘maraṇadhammaṁ mā mīyī’ti … ‘khayadhammaṁ mā khīyī’ti	50	
PA_an_5:50.8.4_1	… ‘nassanadhammaṁ mā nassī’ti alabbhanīyaṁ ṭhānaṁ samaṇena vā brāhmaṇena vā devena	50	
PA_an_5:50.8.4_2	vā mārena vā brahmunā vā kenaci vā lokasmiṁ.	50	
PA_an_5:50.9.1	Assutavato, mahārāja, puthujjanassa jarādhammaṁ jīrati.	50	
PA_an_5:50.9.2	So jarādhamme jiṇṇe na iti paṭisañcikkhati:	50	
PA_an_5:50.9.3	‘na kho mayhevekassa jarādhammaṁ jīrati, atha kho yāvatā sattānaṁ āgati gati cuti upapatti sabbesaṁ sattānaṁ jarādhammaṁ jīrati.	50	
PA_an_5:50.9.4_0	Ahañceva kho pana jarādhamme jiṇṇe soceyyaṁ kilameyyaṁ parideveyyaṁ, urattāḷiṁ kandeyyaṁ,	50	
PA_an_5:50.9.4_1	sammohaṁ āpajjeyyaṁ, bhattampi me nacchādeyya, kāyepi dubbaṇṇiyaṁ okkameyya, kammantāpi	50	
PA_an_5:50.9.4_2	nappavatteyyuṁ, amittāpi attamanā assu, mittāpi dummanā assū’ti.	50	
PA_an_5:50.9.5	So jarādhamme jiṇṇe socati kilamati paridevati, urattāḷiṁ kandati, sammohaṁ āpajjati.	50	
PA_an_5:50.9.6	Ayaṁ vuccati, mahārāja:	50	
PA_an_5:50.9.7	‘assutavā puthujjano viddho savisena sokasallena attānaṁyeva paritāpeti’.	50	
PA_an_5:50.10.1	Puna caparaṁ, mahārāja, assutavato puthujjanassa byādhidhammaṁ byādhīyati …pe… maraṇadhammaṁ mīyati … khayadhammaṁ khīyati … nassanadhammaṁ nassati.	50	
PA_an_5:50.10.2	So nassanadhamme naṭṭhe na iti paṭisañcikkhati:	50	
PA_an_5:50.10.3	‘na kho mayhevekassa nassanadhammaṁ nassati, atha kho yāvatā sattānaṁ āgati gati cuti upapatti sabbesaṁ sattānaṁ nassanadhammaṁ nassati.	50	
PA_an_5:50.10.4_0	Ahañceva kho pana nassanadhamme naṭṭhe soceyyaṁ kilameyyaṁ parideveyyaṁ, urattāḷiṁ	50	
PA_an_5:50.10.4_1	kandeyyaṁ, sammohaṁ āpajjeyyaṁ, bhattampi me nacchādeyya, kāyepi dubbaṇṇiyaṁ okkameyya,	50	
PA_an_5:50.10.4_2	kammantāpi nappavatteyyuṁ, amittāpi attamanā assu, mittāpi dummanā assū’ti.	50	
PA_an_5:50.10.5	So nassanadhamme naṭṭhe socati kilamati paridevati, urattāḷiṁ kandati, sammohaṁ āpajjati.	50	
PA_an_5:50.10.6	Ayaṁ vuccati, mahārāja:	50	
PA_an_5:50.10.7	‘assutavā puthujjano viddho savisena sokasallena attānaṁyeva paritāpeti’.	50	
PA_an_5:50.11.1	Sutavato ca kho, mahārāja, ariyasāvakassa jarādhammaṁ jīrati.	50	
PA_an_5:50.11.2	So jarādhamme jiṇṇe iti paṭisañcikkhati:	50	
PA_an_5:50.11.3	‘na kho mayhevekassa jarādhammaṁ jīrati, atha kho yāvatā sattānaṁ āgati gati cuti upapatti sabbesaṁ sattānaṁ jarādhammaṁ jīrati.	50	
PA_an_5:50.11.4_0	Ahañceva kho pana jarādhamme jiṇṇe soceyyaṁ kilameyyaṁ parideveyyaṁ, urattāḷiṁ kandeyyaṁ,	50	
PA_an_5:50.11.4_1	sammohaṁ āpajjeyyaṁ, bhattampi me nacchādeyya, kāyepi dubbaṇṇiyaṁ okkameyya, kammantāpi	50	
PA_an_5:50.11.4_2	nappavatteyyuṁ, amittāpi attamanā assu, mittāpi dummanā assū’ti.	50	
PA_an_5:50.11.5	So jarādhamme jiṇṇe na socati na kilamati na paridevati, na urattāḷiṁ kandati, na sammohaṁ āpajjati.	50	
PA_an_5:50.11.6	Ayaṁ vuccati, mahārāja:	50	
PA_an_5:50.11.7	‘sutavā ariyasāvako abbuhi savisaṁ sokasallaṁ, yena viddho assutavā puthujjano attānaṁyeva paritāpeti.	50	
PA_an_5:50.11.8	Asoko visallo ariyasāvako attānaṁyeva parinibbāpeti’.	50	
PA_an_5:50.12.1	Puna caparaṁ, mahārāja, sutavato ariyasāvakassa byādhidhammaṁ byādhīyati …pe… maraṇadhammaṁ mīyati … khayadhammaṁ khīyati … nassanadhammaṁ nassati.	50	
PA_an_5:50.12.2	So nassanadhamme naṭṭhe iti paṭisañcikkhati:	50	
PA_an_5:50.12.3	‘na kho mayhevekassa nassanadhammaṁ nassati, atha kho yāvatā sattānaṁ āgati gati cuti upapatti sabbesaṁ sattānaṁ nassanadhammaṁ nassati.	50	
PA_an_5:50.12.4_0	Ahañceva kho pana nassanadhamme naṭṭhe soceyyaṁ kilameyyaṁ parideveyyaṁ, urattāḷiṁ	50	
PA_an_5:50.12.4_1	kandeyyaṁ, sammohaṁ āpajjeyyaṁ, bhattampi me nacchādeyya, kāyepi dubbaṇṇiyaṁ okkameyya,	50	
PA_an_5:50.12.4_2	kammantāpi nappavatteyyuṁ, amittāpi attamanā assu, mittāpi dummanā assū’ti.	50	
PA_an_5:50.12.5	So nassanadhamme naṭṭhe na socati na kilamati na paridevati, na urattāḷiṁ kandati, na sammohaṁ āpajjati.	50	
PA_an_5:50.12.6	Ayaṁ vuccati, mahārāja:	50	
PA_an_5:50.12.7	‘sutavā ariyasāvako abbuhi savisaṁ sokasallaṁ, yena viddho assutavā puthujjano attānaṁyeva paritāpeti.	50	
PA_an_5:50.12.8	Asoko visallo ariyasāvako attānaṁyeva parinibbāpeti’.	50	
PA_an_5:50.13.1	Imāni kho, mahārāja, pañca alabbhanīyāni ṭhānāni samaṇena vā brāhmaṇena vā devena vā mārena vā brahmunā vā kenaci vā lokasminti.	50	
PA_an_5:50.14.1	Na socanāya paridevanāya,	50	
PA_an_5:50.14.2	Atthodha labbhā api appakopi;	50	
PA_an_5:50.14.3	Socantamenaṁ dukhitaṁ viditvā,	50	
PA_an_5:50.14.4	Paccatthikā attamanā bhavanti.	50	
PA_an_5:50.15.1	Yato ca kho paṇḍito āpadāsu,	50	
PA_an_5:50.15.2	Na vedhatī atthavinicchayaññū;	50	
PA_an_5:50.15.3	Paccatthikāssa dukhitā bhavanti,	50	
PA_an_5:50.15.4	Disvā mukhaṁ avikāraṁ purāṇaṁ.	50	
PA_an_5:50.16.1	Jappena mantena subhāsitena,	50	
PA_an_5:50.16.2	Anuppadānena paveṇiyā vā;	50	
PA_an_5:50.16.3	Yathā yathā yattha labhetha atthaṁ,	50	
PA_an_5:50.16.4	Tathā tathā tattha parakkameyya.	50	
PA_an_5:50.17.1	Sace pajāneyya alabbhaneyyo,	50	
PA_an_5:50.17.2	Mayāva aññena vā esa attho;	50	
PA_an_5:50.17.3	Asocamāno adhivāsayeyya,	50	
PA_an_5:50.17.4	Kammaṁ daḷhaṁ kinti karomi dānī”ti.	50	
PA_an_5:50.18.1	Evaṁ vutte, muṇḍo rājā āyasmantaṁ nāradaṁ etadavoca:	50	
PA_an_5:50.18.2	“ko nāmo ayaṁ, bhante, dhammapariyāyo”ti?	50	
PA_an_5:50.18.3	“Sokasallaharaṇo nāma ayaṁ, mahārāja, dhammapariyāyo”ti.	50	
PA_an_5:50.18.4	“Taggha, bhante, sokasallaharaṇo.	50	
PA_an_5:50.18.5	Imañhi me, bhante, dhammapariyāyaṁ sutvā sokasallaṁ pahīnan”ti.	50	
PA_an_5:50.19.1	Atha kho muṇḍo rājā piyakaṁ kosārakkhaṁ āmantesi:	50	
PA_an_5:50.19.2	“tena hi, samma piyaka, bhaddāya deviyā sarīraṁ jhāpetha; thūpañcassā karotha.	50	
PA_an_5:50.19.3	Ajjatagge dāni mayaṁ nhāyissāma ceva vilimpissāma bhattañca bhuñjissāma kammante ca payojessāmā”ti.	50	
PA_an_5:50.19.4	Dasamaṁ.	50	
PA_an_5:50.19.5	Muṇḍarājavaggo pañcamo.	50	
PA_an_5:50.20.0	Tassuddānaṁ	50	
PA_an_5:50.20.1	Ādiyo sappuriso iṭṭhā,	50	
PA_an_5:50.20.2	manāpadāyībhisandaṁ;	50	
PA_an_5:50.20.3	Sampadā ca dhanaṁ ṭhānaṁ,	50	
PA_an_5:50.20.4	kosalo nāradena cāti.	50	
PA_an_5:50.20.5	Paṭhamo paṇṇāsako samatto.	50	
PA_an_5:51.0.1	Aṅguttara Nikāya 5.51	51	
PA_an_5:51.0.2	6. Nīvaraṇavagga	51	
PA_an_5:51.0.3	Āvaraṇasutta	51	
PA_an_5:51.1.1	Evaṁ me sutaṁ—	51	
PA_an_5:51.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	51	
PA_an_5:51.1.3	Tatra kho bhagavā bhikkhū āmantesi:	51	
PA_an_5:51.1.4	“bhikkhavo”ti.	51	
PA_an_5:51.1.5	“Bhadante”ti te bhikkhū bhagavato paccassosuṁ.	51	
PA_an_5:51.1.6	Bhagavā etadavoca:	51	
PA_an_5:51.2.1	“Pañcime, bhikkhave, āvaraṇā nīvaraṇā cetaso ajjhāruhā paññāya dubbalīkaraṇā.	51	
PA_an_5:51.2.2	Katame pañca?	51	
PA_an_5:51.2.3	Kāmacchando, bhikkhave, āvaraṇo nīvaraṇo cetaso ajjhāruho paññāya dubbalīkaraṇo.	51	
PA_an_5:51.2.4	Byāpādo, bhikkhave, āvaraṇo nīvaraṇo cetaso ajjhāruho paññāya dubbalīkaraṇo.	51	
PA_an_5:51.2.5	Thinamiddhaṁ, bhikkhave, āvaraṇaṁ nīvaraṇaṁ cetaso ajjhāruhaṁ paññāya dubbalīkaraṇaṁ.	51	
PA_an_5:51.2.6	Uddhaccakukkuccaṁ, bhikkhave, āvaraṇaṁ nīvaraṇaṁ cetaso ajjhāruhaṁ paññāya dubbalīkaraṇaṁ.	51	
PA_an_5:51.2.7	Vicikicchā, bhikkhave, āvaraṇā nīvaraṇā cetaso ajjhāruhā paññāya dubbalīkaraṇā.	51	
PA_an_5:51.2.8	Ime kho, bhikkhave, pañca āvaraṇā nīvaraṇā cetaso ajjhāruhā paññāya dubbalīkaraṇā.	51	
PA_an_5:51.3.1_0	So vata, bhikkhave, bhikkhu ime pañca āvaraṇe nīvaraṇe cetaso ajjhāruhe paññāya dubbalīkaraṇe	51	
PA_an_5:51.3.1_1	appahāya, abalāya paññāya dubbalāya attatthaṁ vā ñassati paratthaṁ vā ñassati ubhayatthaṁ	51	
PA_an_5:51.3.1_2	vā ñassati uttari vā manussadhammā alamariyañāṇadassanavisesaṁ sacchikarissatīti	51	
PA_an_5:51.3.1_3	netaṁ ṭhānaṁ vijjati.	51	
PA_an_5:51.3.2	Seyyathāpi, bhikkhave, nadī pabbateyyā dūraṅgamā sīghasotā hārahārinī.	51	
PA_an_5:51.3.3	Tassā puriso ubhato naṅgalamukhāni vivareyya.	51	
PA_an_5:51.3.4	Evañhi so, bhikkhave, majjhe nadiyā soto vikkhitto visaṭo byādiṇṇo neva dūraṅgamo assa na sīghasoto na hārahārī.	51	
PA_an_5:51.3.5_0	Evamevaṁ kho, bhikkhave, so vata bhikkhu ime pañca āvaraṇe nīvaraṇe cetaso ajjhāruhe	51	
PA_an_5:51.3.5_1	paññāya dubbalīkaraṇe appahāya, abalāya paññāya dubbalāya attatthaṁ vā ñassati paratthaṁ	51	
PA_an_5:51.3.5_2	vā ñassati ubhayatthaṁ vā ñassati uttari vā manussadhammā alamariyañāṇadassanavisesaṁ	51	
PA_an_5:51.3.5_3	sacchikarissatīti netaṁ ṭhānaṁ vijjati.	51	
PA_an_5:51.4.1_0	So vata, bhikkhave, bhikkhu ime pañca āvaraṇe nīvaraṇe cetaso ajjhāruhe paññāya dubbalīkaraṇe	51	
PA_an_5:51.4.1_1	pahāya, balavatiyā paññāya attatthaṁ vā ñassati paratthaṁ vā ñassati ubhayatthaṁ	51	
PA_an_5:51.4.1_2	vā ñassati uttari vā manussadhammā alamariyañāṇadassanavisesaṁ sacchikarissatīti ṭhānametaṁ vijjati.	51	
PA_an_5:51.4.2	Seyyathāpi, bhikkhave, nadī pabbateyyā dūraṅgamā sīghasotā hārahārinī.	51	
PA_an_5:51.4.3	Tassā puriso ubhato naṅgalamukhāni pidaheyya.	51	
PA_an_5:51.4.4	Evañhi so, bhikkhave, majjhe nadiyā soto avikkhitto avisaṭo abyādiṇṇo dūraṅgamo ceva assa sīghasoto ca hārahārī ca.	51	
PA_an_5:51.4.5_0	Evamevaṁ kho, bhikkhave, so vata bhikkhu ime pañca āvaraṇe nīvaraṇe cetaso ajjhāruhe	51	
PA_an_5:51.4.5_1	paññāya dubbalīkaraṇe pahāya, balavatiyā paññāya attatthaṁ vā ñassati paratthaṁ vā	51	
PA_an_5:51.4.5_2	ñassati ubhayatthaṁ vā ñassati uttari vā manussadhammā alamariyañāṇadassanavisesaṁ	51	
PA_an_5:51.4.5_3	sacchikarissatīti ṭhānametaṁ vijjatī”ti.	51	
PA_an_5:51.4.6	Paṭhamaṁ.	51	
PA_an_5:52.0.1	Aṅguttara Nikāya 5.52	52	
PA_an_5:52.0.2	6. Nīvaraṇavagga	52	
PA_an_5:52.0.3	Akusalarāsisutta	52	
PA_an_5:52.1.1	“Akusalarāsīti, bhikkhave, vadamāno pañca nīvaraṇe sammā vadamāno vadeyya.	52	
PA_an_5:52.1.2	Kevalo hāyaṁ, bhikkhave, akusalarāsi yadidaṁ pañca nīvaraṇā.	52	
PA_an_5:52.1.3	Katame pañca?	52	
PA_an_5:52.1.4	Kāmacchandanīvaraṇaṁ, byāpādanīvaraṇaṁ, thinamiddhanīvaraṇaṁ, uddhaccakukkuccanīvaraṇaṁ, vicikicchānīvaraṇaṁ.	52	
PA_an_5:52.1.5	Akusalarāsīti, bhikkhave, vadamāno ime pañca nīvaraṇe sammā vadamāno vadeyya.	52	
PA_an_5:52.1.6	Kevalo hāyaṁ, bhikkhave, akusalarāsi yadidaṁ pañca nīvaraṇā”ti.	52	
PA_an_5:52.1.7	Dutiyaṁ.	52	
PA_an_5:53.0.1	Aṅguttara Nikāya 5.53	53	
PA_an_5:53.0.2	6. Nīvaraṇavagga	53	
PA_an_5:53.0.3	Padhāniyaṅgasutta	53	
PA_an_5:53.1.1	“Pañcimāni, bhikkhave, padhāniyaṅgāni.	53	
PA_an_5:53.1.2	Katamāni pañca?	53	
PA_an_5:53.1.3	Idha, bhikkhave, bhikkhu saddho hoti, saddahati tathāgatassa bodhiṁ:	53	
PA_an_5:53.1.4	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	53	
PA_an_5:53.1.5	Appābādho hoti appātaṅko;	53	
PA_an_5:53.1.6	samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya;	53	
PA_an_5:53.1.7	asaṭho hoti amāyāvī;	53	
PA_an_5:53.1.8	yathābhūtaṁ attānaṁ āvikattā satthari vā viññūsu vā sabrahmacārīsu;	53	
PA_an_5:53.1.9	āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu;	53	
PA_an_5:53.1.10	paññavā hoti, udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	53	
PA_an_5:53.1.11	Imāni kho, bhikkhave, pañca padhāniyaṅgānī”ti.	53	
PA_an_5:53.1.12	Tatiyaṁ.	53	
PA_an_5:54.0.1	Aṅguttara Nikāya 5.54	54	
PA_an_5:54.0.2	6. Nīvaraṇavagga	54	
PA_an_5:54.0.3	Samayasutta	54	
PA_an_5:54.1.1	“Pañcime, bhikkhave, asamayā padhānāya.	54	
PA_an_5:54.1.2	Katame pañca?	54	
PA_an_5:54.1.3	Idha, bhikkhave, bhikkhu jiṇṇo hoti jarāyābhibhūto.	54	
PA_an_5:54.1.4	Ayaṁ, bhikkhave, paṭhamo asamayo padhānāya.	54	
PA_an_5:54.2.1	Puna caparaṁ, bhikkhave, bhikkhu byādhito hoti byādhinābhibhūto.	54	
PA_an_5:54.2.2	Ayaṁ, bhikkhave, dutiyo asamayo padhānāya.	54	
PA_an_5:54.3.1	Puna caparaṁ, bhikkhave, dubbhikkhaṁ hoti dussassaṁ dullabhapiṇḍaṁ, na sukaraṁ uñchena paggahena yāpetuṁ.	54	
PA_an_5:54.3.2	Ayaṁ, bhikkhave, tatiyo asamayo padhānāya.	54	
PA_an_5:54.4.1	Puna caparaṁ, bhikkhave, bhayaṁ hoti aṭavisaṅkopo, cakkasamārūḷhā jānapadā pariyāyanti.	54	
PA_an_5:54.4.2	Ayaṁ, bhikkhave, catuttho asamayo padhānāya.	54	
PA_an_5:54.5.1	Puna caparaṁ, bhikkhave, saṅgho bhinno hoti.	54	
PA_an_5:54.5.2	Saṅghe kho pana, bhikkhave, bhinne aññamaññaṁ akkosā ca honti, aññamaññaṁ paribhāsā ca honti, aññamaññaṁ parikkhepā ca honti, aññamaññaṁ pariccajā ca honti.	54	
PA_an_5:54.5.3	Tattha appasannā ceva nappasīdanti, pasannānañca ekaccānaṁ aññathattaṁ hoti.	54	
PA_an_5:54.5.4	Ayaṁ, bhikkhave, pañcamo asamayo padhānāya.	54	
PA_an_5:54.5.5	Ime kho, bhikkhave, pañca asamayā padhānāyāti.	54	
PA_an_5:54.6.1	Pañcime, bhikkhave, samayā padhānāya.	54	
PA_an_5:54.6.2	Katame pañca?	54	
PA_an_5:54.6.3	Idha, bhikkhave, bhikkhu daharo hoti yuvā susu kāḷakeso bhadrena yobbanena samannāgato paṭhamena vayasā.	54	
PA_an_5:54.6.4	Ayaṁ, bhikkhave, paṭhamo samayo padhānāya.	54	
PA_an_5:54.7.1	Puna caparaṁ, bhikkhave, bhikkhu appābādho hoti appātaṅko, samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya.	54	
PA_an_5:54.7.2	Ayaṁ, bhikkhave, dutiyo samayo padhānāya.	54	
PA_an_5:54.8.1	Puna caparaṁ, bhikkhave, subhikkhaṁ hoti susassaṁ sulabhapiṇḍaṁ, sukaraṁ uñchena paggahena yāpetuṁ.	54	
PA_an_5:54.8.2	Ayaṁ, bhikkhave, tatiyo samayo padhānāya.	54	
PA_an_5:54.9.1	Puna caparaṁ, bhikkhave, manussā samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti.	54	
PA_an_5:54.9.2	Ayaṁ, bhikkhave, catuttho samayo padhānāya.	54	
PA_an_5:54.10.1	Puna caparaṁ, bhikkhave, saṅgho samaggo sammodamāno avivadamāno ekuddeso phāsu viharati.	54	
PA_an_5:54.10.2	Saṅghe kho pana, bhikkhave, samagge na ceva aññamaññaṁ akkosā honti, na ca aññamaññaṁ paribhāsā honti, na ca aññamaññaṁ parikkhepā honti, na ca aññamaññaṁ pariccajā honti.	54	
PA_an_5:54.10.3	Tattha appasannā ceva pasīdanti, pasannānañca bhiyyobhāvo hoti.	54	
PA_an_5:54.10.4	Ayaṁ, bhikkhave, pañcamo samayo padhānāya.	54	
PA_an_5:54.10.5	Ime kho, bhikkhave, pañca samayā padhānāyā”ti.	54	
PA_an_5:54.10.6	Catutthaṁ.	54	
PA_an_5:55.0.1	Aṅguttara Nikāya 5.55	55	
PA_an_5:55.0.2	6. Nīvaraṇavagga	55	
PA_an_5:55.0.3	Mātāputtasutta	55	
PA_an_5:55.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	55	
PA_an_5:55.1.2	Tena kho pana samayena sāvatthiyaṁ ubho mātāputtā vassāvāsaṁ upagamiṁsu—	55	
PA_an_5:55.1.3	bhikkhu ca bhikkhunī ca.	55	
PA_an_5:55.1.4	Te aññamaññassa abhiṇhaṁ dassanakāmā ahesuṁ.	55	
PA_an_5:55.1.5	Mātāpi puttassa abhiṇhaṁ dassanakāmā ahosi;	55	
PA_an_5:55.1.6	puttopi mātaraṁ abhiṇhaṁ dassanakāmo ahosi.	55	
PA_an_5:55.1.7	Tesaṁ abhiṇhaṁ dassanā saṁsaggo ahosi.	55	
PA_an_5:55.1.8	Saṁsagge sati vissāso ahosi.	55	
PA_an_5:55.1.9	Vissāse sati otāro ahosi.	55	
PA_an_5:55.1.10	Te otiṇṇacittā sikkhaṁ apaccakkhāya dubbalyaṁ anāvikatvā methunaṁ dhammaṁ paṭiseviṁsu.	55	
PA_an_5:55.2.1	Atha kho sambahulā bhikkhū yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ:	55	
PA_an_5:55.2.2	“idha, bhante, sāvatthiyaṁ ubho mātāputtā vassāvāsaṁ upagamiṁsu—	55	
PA_an_5:55.2.3	bhikkhu ca bhikkhunī ca, te aññamaññassa abhiṇhaṁ dassanakāmā ahesuṁ, mātāpi puttassa abhiṇhaṁ dassanakāmā ahosi, puttopi mātaraṁ abhiṇhaṁ dassanakāmo ahosi.	55	
PA_an_5:55.2.4_0	Tesaṁ abhiṇhaṁ dassanā saṁsaggo ahosi, saṁsagge sati vissāso ahosi, vissāse sati	55	
PA_an_5:55.2.4_1	otāro ahosi, te otiṇṇacittā sikkhaṁ apaccakkhāya dubbalyaṁ anāvikatvā methunaṁ dhammaṁ paṭiseviṁsū”ti.	55	
PA_an_5:55.3.1	“Kiṁ nu so, bhikkhave, moghapuriso maññati:	55	
PA_an_5:55.3.2	‘na mātā putte sārajjati, putto vā pana mātarī’ti?	55	
PA_an_5:55.3.3_0	Nāhaṁ, bhikkhave, aññaṁ ekarūpampi samanupassāmi evaṁ rajanīyaṁ evaṁ kamanīyaṁ evaṁ	55	
PA_an_5:55.3.3_1	madanīyaṁ evaṁ bandhanīyaṁ evaṁ mucchanīyaṁ evaṁ antarāyakaraṁ anuttarassa yogakkhemassa	55	
PA_an_5:55.3.3_2	adhigamāya yathayidaṁ, bhikkhave, itthirūpaṁ.	55	
PA_an_5:55.3.4	Itthirūpe, bhikkhave, sattā rattā giddhā gathitā mucchitā ajjhosannā.	55	
PA_an_5:55.3.5	Te dīgharattaṁ socanti itthirūpavasānugā.	55	
PA_an_5:55.4.1_0	Nāhaṁ, bhikkhave, aññaṁ ekasaddampi … ekagandhampi … ekarasampi … ekaphoṭṭhabbampi	55	
PA_an_5:55.4.1_1	samanupassāmi evaṁ rajanīyaṁ evaṁ kamanīyaṁ evaṁ madanīyaṁ evaṁ bandhanīyaṁ evaṁ	55	
PA_an_5:55.4.1_2	mucchanīyaṁ evaṁ antarāyakaraṁ anuttarassa yogakkhemassa adhigamāya yathayidaṁ, bhikkhave, itthiphoṭṭhabbaṁ.	55	
PA_an_5:55.4.2	Itthiphoṭṭhabbe, bhikkhave, sattā rattā giddhā gathitā mucchitā ajjhosannā.	55	
PA_an_5:55.4.3	Te dīgharattaṁ socanti itthiphoṭṭhabbavasānugā.	55	
PA_an_5:55.5.1	Itthī, bhikkhave, gacchantīpi purisassa cittaṁ pariyādāya tiṭṭhati;	55	
PA_an_5:55.5.2	ṭhitāpi …pe… nisinnāpi … sayānāpi … hasantīpi … bhaṇantīpi … gāyantīpi … rodantīpi … ugghātitāpi … matāpi purisassa cittaṁ pariyādāya tiṭṭhati.	55	
PA_an_5:55.5.3	Yañhi taṁ, bhikkhave, sammā vadamāno vadeyya:	55	
PA_an_5:55.5.4	‘samantapāso mārassā’ti mātugāmaṁyeva sammā vadamāno vadeyya:	55	
PA_an_5:55.5.5	‘samantapāso mārassā’ti.	55	
PA_an_5:55.6.1	Sallape asihatthena,	55	
PA_an_5:55.6.2	pisācenāpi sallape;	55	
PA_an_5:55.6.3	Āsīvisampi āsīde,	55	
PA_an_5:55.6.4	yena daṭṭho na jīvati;	55	
PA_an_5:55.6.5	Na tveva eko ekāya,	55	
PA_an_5:55.6.6	mātugāmena sallape.	55	
PA_an_5:55.7.1	Muṭṭhassatiṁ tā bandhanti,	55	
PA_an_5:55.7.2	pekkhitena sitena ca;	55	
PA_an_5:55.7.3	Athopi dunnivatthena,	55	
PA_an_5:55.7.4	mañjunā bhaṇitena ca;	55	
PA_an_5:55.7.5	Neso jano svāsīsado,	55	
PA_an_5:55.7.6	api ugghātito mato.	55	
PA_an_5:55.8.1	Pañca kāmaguṇā ete,	55	
PA_an_5:55.8.2	itthirūpasmiṁ dissare;	55	
PA_an_5:55.8.3	Rūpā saddā rasā gandhā,	55	
PA_an_5:55.8.4	phoṭṭhabbā ca manoramā.	55	
PA_an_5:55.9.1	Tesaṁ kāmoghavūḷhānaṁ,	55	
PA_an_5:55.9.2	kāme aparijānataṁ;	55	
PA_an_5:55.9.3	Kālaṁ gati bhavābhavaṁ,	55	
PA_an_5:55.9.4	saṁsārasmiṁ purakkhatā.	55	
PA_an_5:55.10.1	Ye ca kāme pariññāya,	55	
PA_an_5:55.10.2	caranti akutobhayā;	55	
PA_an_5:55.10.3	Te ve pāraṅgatā loke,	55	
PA_an_5:55.10.4	ye pattā āsavakkhayan”ti.	55	
PA_an_5:55.10.5	Pañcamaṁ.	55	
PA_an_5:56.0.1	Aṅguttara Nikāya 5.56	56	
PA_an_5:56.0.2	6. Nīvaraṇavagga	56	
PA_an_5:56.0.3	Upajjhāyasutta	56	
PA_an_5:56.1.1	Atha kho aññataro bhikkhu yena sako upajjhāyo tenupasaṅkami; upasaṅkamitvā sakaṁ upajjhāyaṁ etadavoca:	56	
PA_an_5:56.1.2_0	“etarahi me, bhante, madhurakajāto ceva kāyo, disā ca me na pakkhāyanti, dhammā ca	56	
PA_an_5:56.1.2_1	maṁ nappaṭibhanti, thinamiddhañca me cittaṁ pariyādāya tiṭṭhati, anabhirato ca brahmacariyaṁ	56	
PA_an_5:56.1.2_2	carāmi, atthi ca me dhammesu vicikicchā”ti.	56	
PA_an_5:56.2.1_0	Atha kho so bhikkhu taṁ saddhivihārikaṁ bhikkhuṁ ādāya yena bhagavā tenupasaṅkami;	56	
PA_an_5:56.2.1_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so	56	
PA_an_5:56.2.1_2	bhikkhu bhagavantaṁ etadavoca:	56	
PA_an_5:56.2.2	“ayaṁ, bhante, bhikkhu evamāha:	56	
PA_an_5:56.2.3_0	‘etarahi me, bhante, madhurakajāto ceva kāyo, disā ca maṁ na pakkhāyanti, dhammā	56	
PA_an_5:56.2.3_1	ca me nappaṭibhanti, thinamiddhañca me cittaṁ pariyādāya tiṭṭhati, anabhirato ca	56	
PA_an_5:56.2.3_2	brahmacariyaṁ carāmi, atthi ca me dhammesu vicikicchā’”ti.	56	
PA_an_5:56.3.1_0	“Evañhetaṁ, bhikkhu, hoti indriyesu aguttadvārassa, bhojane amattaññuno, jāgariyaṁ	56	
PA_an_5:56.3.1_1	ananuyuttassa, avipassakassa kusalānaṁ dhammānaṁ, pubbarattāpararattaṁ bodhipakkhiyānaṁ	56	
PA_an_5:56.3.1_2	dhammānaṁ bhāvanānuyogaṁ ananuyuttassa viharato, yaṁ madhurakajāto ceva kāyo hoti,	56	
PA_an_5:56.3.1_3	disā cassa na pakkhāyanti, dhammā ca taṁ nappaṭibhanti, thinamiddhañcassa cittaṁ	56	
PA_an_5:56.3.1_4	pariyādāya tiṭṭhati, anabhirato ca brahmacariyaṁ carati, hoti cassa dhammesu vicikicchā.	56	
PA_an_5:56.3.2	Tasmātiha te, bhikkhu, evaṁ sikkhitabbaṁ:	56	
PA_an_5:56.3.3_0	‘indriyesu guttadvāro bhavissāmi, bhojane mattaññū, jāgariyaṁ anuyutto, vipassako	56	
PA_an_5:56.3.3_1	kusalānaṁ dhammānaṁ, pubbarattāpararattaṁ bodhipakkhiyānaṁ dhammānaṁ bhāvanānuyogaṁ	56	
PA_an_5:56.3.3_2	anuyutto viharissāmī’ti.	56	
PA_an_5:56.3.4	Evañhi te, bhikkhu, sikkhitabban”ti.	56	
PA_an_5:56.4.1	Atha kho so bhikkhu bhagavatā iminā ovādena ovadito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	56	
PA_an_5:56.4.2_0	Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya	56	
PA_an_5:56.4.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	56	
PA_an_5:56.4.2_2	diṭṭheva dhamme sayaṁ abhiññā sacchikatvā upasampajja vihāsi.	56	
PA_an_5:56.4.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	56	
PA_an_5:56.4.4	Aññataro pana so bhikkhu arahataṁ ahosi.	56	
PA_an_5:56.5.1	Atha kho so bhikkhu arahattaṁ patto yena sako upajjhāyo tenupasaṅkami; upasaṅkamitvā sakaṁ upajjhāyaṁ etadavoca:	56	
PA_an_5:56.5.2_0	“etarahi me, bhante, na ceva madhurakajāto kāyo, disā ca me pakkhāyanti, dhammā ca	56	
PA_an_5:56.5.2_1	maṁ paṭibhanti, thinamiddhañca me cittaṁ na pariyādāya tiṭṭhati, abhirato ca brahmacariyaṁ	56	
PA_an_5:56.5.2_2	carāmi, natthi ca me dhammesu vicikicchā”ti.	56	
PA_an_5:56.5.3_0	Atha kho so bhikkhu taṁ saddhivihārikaṁ bhikkhuṁ ādāya yena bhagavā tenupasaṅkami;	56	
PA_an_5:56.5.3_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so	56	
PA_an_5:56.5.3_2	bhikkhu bhagavantaṁ etadavoca:	56	
PA_an_5:56.5.4	“ayaṁ, bhante, bhikkhu evamāha:	56	
PA_an_5:56.5.5_0	‘etarahi me, bhante, na ceva madhurakajāto kāyo, disā ca me pakkhāyanti, dhammā ca	56	
PA_an_5:56.5.5_1	maṁ paṭibhanti, thinamiddhañca me cittaṁ na pariyādāya tiṭṭhati, abhirato ca brahmacariyaṁ	56	
PA_an_5:56.5.5_2	carāmi, natthi ca me dhammesu vicikicchā’”ti.	56	
PA_an_5:56.6.1_0	“Evañhetaṁ, bhikkhu, hoti indriyesu guttadvārassa, bhojane mattaññuno, jāgariyaṁ	56	
PA_an_5:56.6.1_1	anuyuttassa, vipassakassa kusalānaṁ dhammānaṁ, pubbarattāpararattaṁ bodhipakkhiyānaṁ	56	
PA_an_5:56.6.1_2	dhammānaṁ bhāvanānuyogaṁ anuyuttassa viharato, yaṁ na ceva madhurakajāto kāyo hoti,	56	
PA_an_5:56.6.1_3	disā cassa pakkhāyanti, dhammā ca taṁ paṭibhanti, thinamiddhañcassa cittaṁ na pariyādāya	56	
PA_an_5:56.6.1_4	tiṭṭhati, abhirato ca brahmacariyaṁ carati, na cassa hoti dhammesu vicikicchā.	56	
PA_an_5:56.6.2	Tasmātiha vo, bhikkhave, evaṁ sikkhitabbaṁ:	56	
PA_an_5:56.6.3_0	‘indriyesu guttadvārā bhavissāma, bhojane mattaññuno, jāgariyaṁ anuyuttā, vipassakā	56	
PA_an_5:56.6.3_1	kusalānaṁ dhammānaṁ, pubbarattāpararattaṁ bodhipakkhiyānaṁ dhammānaṁ bhāvanānuyogaṁ	56	
PA_an_5:56.6.3_2	anuyuttā viharissāmā’ti.	56	
PA_an_5:56.6.4	Evañhi vo, bhikkhave, sikkhitabban”ti.	56	
PA_an_5:56.6.5	Chaṭṭhaṁ.	56	
PA_an_5:57.0.1	Aṅguttara Nikāya 5.57	57	
PA_an_5:57.0.2	6. Nīvaraṇavagga	57	
PA_an_5:57.0.3	Abhiṇhapaccavekkhitabbaṭhānasutta	57	
PA_an_5:57.1.1	“Pañcimāni, bhikkhave, ṭhānāni abhiṇhaṁ paccavekkhitabbāni itthiyā vā purisena vā gahaṭṭhena vā pabbajitena vā.	57	
PA_an_5:57.1.2	Katamāni pañca?	57	
PA_an_5:57.1.3	‘Jarādhammomhi, jaraṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.	57	
PA_an_5:57.1.4	‘Byādhidhammomhi, byādhiṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.	57	
PA_an_5:57.1.5	‘Maraṇadhammomhi, maraṇaṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.	57	
PA_an_5:57.1.6	‘Sabbehi me piyehi manāpehi nānābhāvo vinābhāvo’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.	57	
PA_an_5:57.1.7	‘Kammassakomhi, kammadāyādo kammayoni kammabandhu kammapaṭisaraṇo.	57	
PA_an_5:57.1.8	Yaṁ kammaṁ karissāmi—kalyāṇaṁ vā pāpakaṁ vā—	57	
PA_an_5:57.1.9	tassa dāyādo bhavissāmī’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.	57	
PA_an_5:57.2.1	Kiñca, bhikkhave, atthavasaṁ paṭicca ‘jarādhammomhi, jaraṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā?	57	
PA_an_5:57.2.2	Atthi, bhikkhave, sattānaṁ yobbane yobbanamado, yena madena mattā kāyena duccaritaṁ caranti, vācāya duccaritaṁ caranti, manasā duccaritaṁ caranti.	57	
PA_an_5:57.2.3	Tassa taṁ ṭhānaṁ abhiṇhaṁ paccavekkhato yo yobbane yobbanamado so sabbaso vā pahīyati tanu vā pana hoti.	57	
PA_an_5:57.2.4	Idaṁ kho, bhikkhave, atthavasaṁ paṭicca ‘jarādhammomhi, jaraṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.	57	
PA_an_5:57.3.1	Kiñca, bhikkhave, atthavasaṁ paṭicca ‘byādhidhammomhi, byādhiṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā?	57	
PA_an_5:57.3.2	Atthi, bhikkhave, sattānaṁ ārogye ārogyamado, yena madena mattā kāyena duccaritaṁ caranti, vācāya duccaritaṁ caranti, manasā duccaritaṁ caranti.	57	
PA_an_5:57.3.3	Tassa taṁ ṭhānaṁ abhiṇhaṁ paccavekkhato yo ārogye ārogyamado so sabbaso vā pahīyati tanu vā pana hoti.	57	
PA_an_5:57.3.4	Idaṁ kho, bhikkhave, atthavasaṁ paṭicca ‘byādhidhammomhi, byādhiṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.	57	
PA_an_5:57.4.1	Kiñca, bhikkhave, atthavasaṁ paṭicca ‘maraṇadhammomhi, maraṇaṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā?	57	
PA_an_5:57.4.2	Atthi, bhikkhave, sattānaṁ jīvite jīvitamado, yena madena mattā kāyena duccaritaṁ caranti, vācāya duccaritaṁ caranti, manasā duccaritaṁ caranti.	57	
PA_an_5:57.4.3	Tassa taṁ ṭhānaṁ abhiṇhaṁ paccavekkhato yo jīvite jīvitamado so sabbaso vā pahīyati tanu vā pana hoti.	57	
PA_an_5:57.4.4	Idaṁ kho, bhikkhave, atthavasaṁ paṭicca ‘maraṇadhammomhi, maraṇaṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.	57	
PA_an_5:57.5.1	Kiñca, bhikkhave, atthavasaṁ paṭicca ‘sabbehi me piyehi manāpehi nānābhāvo vinābhāvo’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā?	57	
PA_an_5:57.5.2	Atthi, bhikkhave, sattānaṁ piyesu manāpesu yo chandarāgo yena rāgena rattā kāyena duccaritaṁ caranti, vācāya duccaritaṁ caranti, manasā duccaritaṁ caranti.	57	
PA_an_5:57.5.3	Tassa taṁ ṭhānaṁ abhiṇhaṁ paccavekkhato yo piyesu manāpesu chandarāgo so sabbaso vā pahīyati tanu vā pana hoti.	57	
PA_an_5:57.5.4	Idaṁ kho, bhikkhave, atthavasaṁ paṭicca ‘sabbehi me piyehi manāpehi nānābhāvo vinābhāvo’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.	57	
PA_an_5:57.6.1	Kiñca, bhikkhave, atthavasaṁ paṭicca ‘kammassakomhi, kammadāyādo kammayoni kammabandhu kammapaṭisaraṇo, yaṁ kammaṁ karissāmi—	57	
PA_an_5:57.6.2	kalyāṇaṁ vā pāpakaṁ vā—tassa dāyādo bhavissāmī’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā?	57	
PA_an_5:57.6.3	Atthi, bhikkhave, sattānaṁ kāyaduccaritaṁ vacīduccaritaṁ manoduccaritaṁ.	57	
PA_an_5:57.6.4	Tassa taṁ ṭhānaṁ abhiṇhaṁ paccavekkhato sabbaso vā duccaritaṁ pahīyati tanu vā pana hoti.	57	
PA_an_5:57.6.5	Idaṁ kho, bhikkhave, atthavasaṁ paṭicca ‘kammassakomhi, kammadāyādo kammayoni kammabandhu kammapaṭisaraṇo, yaṁ kammaṁ karissāmi—	57	
PA_an_5:57.6.6	kalyāṇaṁ vā pāpakaṁ vā—	57	
PA_an_5:57.6.7	tassa dāyādo bhavissāmī’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.	57	
PA_an_5:57.7.1	Sa kho so, bhikkhave, ariyasāvako iti paṭisañcikkhati:	57	
PA_an_5:57.7.2	‘na kho ahaññeveko jarādhammo jaraṁ anatīto, atha kho yāvatā sattānaṁ āgati gati cuti upapatti sabbe sattā jarādhammā jaraṁ anatītā’ti.	57	
PA_an_5:57.7.3	Tassa taṁ ṭhānaṁ abhiṇhaṁ paccavekkhato maggo sañjāyati.	57	
PA_an_5:57.7.4	So taṁ maggaṁ āsevati bhāveti bahulīkaroti.	57	
PA_an_5:57.7.5	Tassa taṁ maggaṁ āsevato bhāvayato bahulīkaroto saṁyojanāni sabbaso pahīyanti anusayā byantīhonti.	57	
PA_an_5:57.8.1	‘Na kho ahaññeveko byādhidhammo byādhiṁ anatīto, atha kho yāvatā sattānaṁ āgati gati cuti upapatti sabbe sattā byādhidhammā byādhiṁ anatītā’ti.	57	
PA_an_5:57.8.2	Tassa taṁ ṭhānaṁ abhiṇhaṁ paccavekkhato maggo sañjāyati.	57	
PA_an_5:57.8.3	So taṁ maggaṁ āsevati bhāveti bahulīkaroti.	57	
PA_an_5:57.8.4	Tassa taṁ maggaṁ āsevato bhāvayato bahulīkaroto saṁyojanāni sabbaso pahīyanti, anusayā byantīhonti.	57	
PA_an_5:57.9.1	‘Na kho ahaññeveko maraṇadhammo maraṇaṁ anatīto, atha kho yāvatā sattānaṁ āgati gati cuti upapatti sabbe sattā maraṇadhammā maraṇaṁ anatītā’ti.	57	
PA_an_5:57.9.2	Tassa taṁ ṭhānaṁ abhiṇhaṁ paccavekkhato maggo sañjāyati.	57	
PA_an_5:57.9.3	So taṁ maggaṁ āsevati bhāveti bahulīkaroti.	57	
PA_an_5:57.9.4	Tassa taṁ maggaṁ āsevato bhāvayato bahulīkaroto saṁyojanāni sabbaso pahīyanti, anusayā byantīhonti.	57	
PA_an_5:57.10.1	‘Na kho mayhevekassa sabbehi piyehi manāpehi nānābhāvo vinābhāvo, atha kho yāvatā sattānaṁ āgati gati cuti upapatti sabbesaṁ sattānaṁ piyehi manāpehi nānābhāvo vinābhāvo’ti.	57	
PA_an_5:57.10.2	Tassa taṁ ṭhānaṁ abhiṇhaṁ paccavekkhato maggo sañjāyati.	57	
PA_an_5:57.10.3	So taṁ maggaṁ āsevati bhāveti bahulīkaroti.	57	
PA_an_5:57.10.4	Tassa taṁ maggaṁ āsevato bhāvayato bahulīkaroto saṁyojanāni sabbaso pahīyanti, anusayā byantīhonti.	57	
PA_an_5:57.11.1	‘Na kho ahaññeveko kammassako kammadāyādo kammayoni kammabandhu kammapaṭisaraṇo, yaṁ kammaṁ karissāmi—kalyāṇaṁ vā pāpakaṁ vā—tassa dāyādo bhavissāmi;	57	
PA_an_5:57.11.2_0	atha kho yāvatā sattānaṁ āgati gati cuti upapatti sabbe sattā kammassakā kammadāyādā	57	
PA_an_5:57.11.2_1	kammayoni kammabandhu kammapaṭisaraṇā, yaṁ kammaṁ karissanti—kalyāṇaṁ vā pāpakaṁ	57	
PA_an_5:57.11.2_2	vā—tassa dāyādā bhavissantī’ti.	57	
PA_an_5:57.11.3	Tassa taṁ ṭhānaṁ abhiṇhaṁ paccavekkhato maggo sañjāyati.	57	
PA_an_5:57.11.4	So taṁ maggaṁ āsevati bhāveti bahulīkaroti.	57	
PA_an_5:57.11.5	Tassa taṁ maggaṁ āsevato bhāvayato bahulīkaroto saṁyojanāni sabbaso pahīyanti, anusayā byantīhontīti.	57	
PA_an_5:57.12.1	Byādhidhammā jarādhammā,	57	
PA_an_5:57.12.2	atho maraṇadhammino;	57	
PA_an_5:57.12.3	Yathā dhammā tathā sattā,	57	
PA_an_5:57.12.4	jigucchanti puthujjanā.	57	
PA_an_5:57.13.1	Ahañce taṁ jiguccheyyaṁ,	57	
PA_an_5:57.13.2	evaṁ dhammesu pāṇisu;	57	
PA_an_5:57.13.3	Na metaṁ patirūpassa,	57	
PA_an_5:57.13.4	mama evaṁ vihārino.	57	
PA_an_5:57.14.1	Sohaṁ evaṁ viharanto,	57	
PA_an_5:57.14.2	ñatvā dhammaṁ nirūpadhiṁ;	57	
PA_an_5:57.14.3	Ārogye yobbanasmiñca,	57	
PA_an_5:57.14.4	jīvitasmiñca ye madā.	57	
PA_an_5:57.15.1	Sabbe made abhibhosmi,	57	
PA_an_5:57.15.2	Nekkhammaṁ daṭṭhu khemato;	57	
PA_an_5:57.15.3	Tassa me ahu ussāho,	57	
PA_an_5:57.15.4	Nibbānaṁ abhipassato.	57	
PA_an_5:57.16.1	Nāhaṁ bhabbo etarahi,	57	
PA_an_5:57.16.2	Kāmāni paṭisevituṁ;	57	
PA_an_5:57.16.3	Anivatti bhavissāmi,	57	
PA_an_5:57.16.4	Brahmacariyaparāyaṇo”ti.	57	
PA_an_5:57.16.5	Sattamaṁ.	57	
PA_an_5:58.0.1	Aṅguttara Nikāya 5.58	58	
PA_an_5:58.0.2	6. Nīvaraṇavagga	58	
PA_an_5:58.0.3	Licchavikumārakasutta	58	
PA_an_5:58.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	58	
PA_an_5:58.1.2	Atha kho bhagavā pubbaṇhasamayaṁ nivāsetvā pattacīvaramādāya vesāliṁ piṇḍāya pāvisi.	58	
PA_an_5:58.1.3	Vesāliyaṁ piṇḍāya caritvā pacchābhattaṁ piṇḍapātapaṭikkanto mahāvanaṁ ajjhogāhetvā aññatarasmiṁ rukkhamūle divāvihāraṁ nisīdi.	58	
PA_an_5:58.2.1_0	Tena kho pana samayena sambahulā licchavikumārakā sajjāni dhanūni ādāya kukkurasaṅghaparivutā	58	
PA_an_5:58.2.1_1	mahāvane anucaṅkamamānā anuvicaramānā addasu bhagavantaṁ aññatarasmiṁ rukkhamūle nisinnaṁ;	58	
PA_an_5:58.2.2_0	disvāna sajjāni dhanūni nikkhipitvā kukkurasaṅghaṁ ekamantaṁ uyyojetvā yena bhagavā	58	
PA_an_5:58.2.2_1	tenupasaṅkamiṁsu; upasaṅkamitvā bhagavantaṁ abhivādetvā tuṇhībhūtā tuṇhībhūtā pañjalikā	58	
PA_an_5:58.2.2_2	bhagavantaṁ payirupāsanti.	58	
PA_an_5:58.3.1	Tena kho pana samayena mahānāmo licchavi mahāvane jaṅghāvihāraṁ anucaṅkamamāno addasa te licchavikumārake tuṇhībhūte tuṇhībhūte pañjalike bhagavantaṁ payirupāsante;	58	
PA_an_5:58.3.2	disvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	58	
PA_an_5:58.3.3	Ekamantaṁ nisinno kho mahānāmo licchavi udānaṁ udānesi:	58	
PA_an_5:58.3.4	“bhavissanti vajjī, bhavissanti vajjī”ti.	58	
PA_an_5:58.4.1	“Kiṁ pana tvaṁ, mahānāma, evaṁ vadesi:	58	
PA_an_5:58.4.2	‘bhavissanti vajjī, bhavissanti vajjī’”ti?	58	
PA_an_5:58.4.3	“Ime, bhante, licchavikumārakā caṇḍā pharusā apānubhā.	58	
PA_an_5:58.4.4	Yānipi tāni kulesu paheṇakāni pahīyanti, ucchūti vā badarāti vā pūvāti vā modakāti vā saṅkulikāti vā, tāni vilumpitvā vilumpitvā khādanti;	58	
PA_an_5:58.4.5	kulitthīnampi kulakumārīnampi pacchāliyaṁ khipanti.	58	
PA_an_5:58.4.6	Te dānime tuṇhībhūtā tuṇhībhūtā pañjalikā bhagavantaṁ payirupāsantī”ti.	58	
PA_an_5:58.5.1	“Yassa kassaci, mahānāma, kulaputtassa pañca dhammā saṁvijjanti—	58	
PA_an_5:58.5.2_0	yadi vā rañño khattiyassa muddhāvasittassa, yadi vā raṭṭhikassa pettanikassa, yadi	58	
PA_an_5:58.5.2_1	vā senāya senāpatikassa, yadi vā gāmagāmaṇikassa, yadi vā pūgagāmaṇikassa, ye vā	58	
PA_an_5:58.5.2_2	pana kulesu paccekādhipaccaṁ kārenti, vuddhiyeva pāṭikaṅkhā, no parihāni.	58	
PA_an_5:58.6.1	Katame pañca?	58	
PA_an_5:58.6.2	Idha, mahānāma, kulaputto uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi mātāpitaro sakkaroti garuṁ karoti māneti pūjeti.	58	
PA_an_5:58.6.3	Tamenaṁ mātāpitaro sakkatā garukatā mānitā pūjitā kalyāṇena manasā anukampanti:	58	
PA_an_5:58.6.4	‘ciraṁ jīva, dīghamāyuṁ pālehī’ti.	58	
PA_an_5:58.6.5	Mātāpitānukampitassa, mahānāma, kulaputtassa vuddhiyeva pāṭikaṅkhā, no parihāni.	58	
PA_an_5:58.7.1_0	Puna caparaṁ, mahānāma, kulaputto uṭṭhānavīriyādhigatehi bhogehi bāhābalaparicitehi	58	
PA_an_5:58.7.1_1	sedāvakkhittehi dhammikehi dhammaladdhehi puttadāradāsakammakaraporise sakkaroti	58	
PA_an_5:58.7.1_2	garuṁ karoti māneti pūjeti.	58	
PA_an_5:58.7.2	Tamenaṁ puttadāradāsakammakaraporisā sakkatā garukatā mānitā pūjitā kalyāṇena manasā anukampanti:	58	
PA_an_5:58.7.3	‘ciraṁ jīva, dīghamāyuṁ pālehī’ti.	58	
PA_an_5:58.7.4	Puttadāradāsakammakaraporisānukampitassa, mahānāma, kulaputtassa vuddhiyeva pāṭikaṅkhā, no parihāni.	58	
PA_an_5:58.8.1_0	Puna caparaṁ, mahānāma, kulaputto uṭṭhānavīriyādhigatehi bhogehi bāhābalaparicitehi	58	
PA_an_5:58.8.1_1	sedāvakkhittehi dhammikehi dhammaladdhehi khettakammantasāmantasabyohāre sakkaroti	58	
PA_an_5:58.8.1_2	garuṁ karoti māneti pūjeti.	58	
PA_an_5:58.8.2	Tamenaṁ khettakammantasāmantasabyohārā sakkatā garukatā mānitā pūjitā kalyāṇena manasā anukampanti:	58	
PA_an_5:58.8.3	‘ciraṁ jīva, dīghamāyuṁ pālehī’ti.	58	
PA_an_5:58.8.4	Khettakammantasāmantasabyohārānukampitassa, mahānāma, kulaputtassa vuddhiyeva pāṭikaṅkhā, no parihāni.	58	
PA_an_5:58.9.1_0	Puna caparaṁ, mahānāma, kulaputto uṭṭhānavīriyādhigatehi bhogehi bāhābalaparicitehi	58	
PA_an_5:58.9.1_1	sedāvakkhittehi dhammikehi dhammaladdhehi yāvatā balipaṭiggāhikā devatā sakkaroti	58	
PA_an_5:58.9.1_2	garuṁ karoti māneti pūjeti.	58	
PA_an_5:58.9.2	Tamenaṁ balipaṭiggāhikā devatā sakkatā garukatā mānitā pūjitā kalyāṇena manasā anukampanti:	58	
PA_an_5:58.9.3	‘ciraṁ jīva, dīghamāyuṁ pālehī’ti.	58	
PA_an_5:58.9.4	devatānukampitassa, mahānāma, kulaputtassa vuddhiyeva pāṭikaṅkhā, no parihāni.	58	
PA_an_5:58.10.1	Puna caparaṁ, mahānāma, kulaputto uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi samaṇabrāhmaṇe sakkaroti garuṁ karoti māneti pūjeti.	58	
PA_an_5:58.10.2	Tamenaṁ samaṇabrāhmaṇā sakkatā garukatā mānitā pūjitā kalyāṇena manasā anukampanti:	58	
PA_an_5:58.10.3	‘ciraṁ jīva, dīghamāyuṁ pālehī’ti.	58	
PA_an_5:58.10.4	Samaṇabrāhmaṇānukampitassa, mahānāma, kulaputtassa vuddhiyeva pāṭikaṅkhā, no parihāni.	58	
PA_an_5:58.11.1	Yassa kassaci, mahānāma, kulaputtassa ime pañca dhammā saṁvijjanti—	58	
PA_an_5:58.11.2_0	yadi vā rañño khattiyassa muddhābhisittassa, yadi vā raṭṭhikassa pettanikassa, yadi	58	
PA_an_5:58.11.2_1	vā senāya senāpatikassa, yadi vā gāmagāmaṇikassa, yadi vā pūgagāmaṇikassa, ye vā	58	
PA_an_5:58.11.2_2	pana kulesu paccekādhipaccaṁ kārenti, vuddhiyeva pāṭikaṅkhā, no parihānīti.	58	
PA_an_5:58.12.1	Mātāpitukiccakaro,	58	
PA_an_5:58.12.2	puttadārahito sadā;	58	
PA_an_5:58.12.3	Antojanassa atthāya,	58	
PA_an_5:58.12.4	ye cassa anujīvino.	58	
PA_an_5:58.13.1	Ubhinnañceva atthāya,	58	
PA_an_5:58.13.2	Vadaññū hoti sīlavā;	58	
PA_an_5:58.13.3	Ñātīnaṁ pubbapetānaṁ,	58	
PA_an_5:58.13.4	Diṭṭhe dhamme ca jīvataṁ.	58	
PA_an_5:58.14.1	Samaṇānaṁ brāhmaṇānaṁ,	58	
PA_an_5:58.14.2	devatānañca paṇḍito;	58	
PA_an_5:58.14.3	Vittisañjanano hoti,	58	
PA_an_5:58.14.4	dhammena gharamāvasaṁ.	58	
PA_an_5:58.15.1	So karitvāna kalyāṇaṁ,	58	
PA_an_5:58.15.2	pujjo hoti pasaṁsiyo;	58	
PA_an_5:58.15.3	Idheva naṁ pasaṁsanti,	58	
PA_an_5:58.15.4	pecca sagge pamodatī”ti.	58	
PA_an_5:58.15.5	Aṭṭhamaṁ.	58	
PA_an_5:59.0.1	Aṅguttara Nikāya 5.59	59	
PA_an_5:59.0.2	6. Nīvaraṇavagga	59	
PA_an_5:59.0.3	Paṭhamavuḍḍhapabbajitasutta	59	
PA_an_5:59.1.1	“Pañcahi, bhikkhave, dhammehi samannāgato dullabho vuḍḍhapabbajito.	59	
PA_an_5:59.1.2	Katamehi pañcahi?	59	
PA_an_5:59.1.3	Dullabho, bhikkhave, vuḍḍhapabbajito nipuṇo, dullabho ākappasampanno, dullabho bahussuto, dullabho dhammakathiko, dullabho vinayadharo.	59	
PA_an_5:59.1.4	Imehi kho, bhikkhave, pañcahi dhammehi samannāgato dullabho vuḍḍhapabbajitoti.	59	
PA_an_5:59.1.5	Navamaṁ.	59	
PA_an_5:60.0.1	Aṅguttara Nikāya 5.60	60	
PA_an_5:60.0.2	6. Nīvaraṇavagga	60	
PA_an_5:60.0.3	Dutiyavuḍḍhapabbajitasutta	60	
PA_an_5:60.1.1	Pañcahi, bhikkhave, dhammehi samannāgato dullabho vuḍḍhapabbajito.	60	
PA_an_5:60.1.2	Katamehi pañcahi?	60	
PA_an_5:60.1.3	Dullabho, bhikkhave, vuḍḍhapabbajito suvaco, dullabho suggahitaggāhī, dullabho padakkhiṇaggāhī, dullabho dhammakathiko, dullabho vinayadharo.	60	
PA_an_5:60.1.4	Imehi kho, bhikkhave, pañcahi dhammehi samannāgato dullabho vuḍḍhapabbajito”ti.	60	
PA_an_5:60.1.5	Dasamaṁ.	60	
PA_an_5:60.1.6	Nīvaraṇavaggo paṭhamo.	60	
PA_an_5:60.2.0	Tassuddānaṁ	60	
PA_an_5:60.2.1	Āvaraṇaṁ rāsi aṅgāni,	60	
PA_an_5:60.2.2	samayaṁ mātuputtikā;	60	
PA_an_5:60.2.3	Upajjhā ṭhānā licchavi,	60	
PA_an_5:60.2.4	kumārā aparā duveti.	60	
PA_an_5:61.0.1	Aṅguttara Nikāya 5.61	61	
PA_an_5:61.0.2	7. Saññāvagga	61	
PA_an_5:61.0.3	Paṭhamasaññāsutta	61	
PA_an_5:61.1.1	“Pañcimā, bhikkhave, saññā bhāvitā bahulīkatā mahapphalā honti mahānisaṁsā amatogadhā amatapariyosānā.	61	
PA_an_5:61.1.2	Katamā pañca?	61	
PA_an_5:61.1.3	Asubhasaññā, maraṇasaññā, ādīnavasaññā, āhāre paṭikūlasaññā, sabbaloke anabhiratasaññā—	61	
PA_an_5:61.1.4	imā kho, bhikkhave, pañca saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti.	61	
PA_an_5:61.1.5	Paṭhamaṁ.	61	
PA_an_5:62.0.1	Aṅguttara Nikāya 5.62	62	
PA_an_5:62.0.2	7. Saññāvagga	62	
PA_an_5:62.0.3	Dutiyasaññāsutta	62	
PA_an_5:62.1.1	“Pañcimā, bhikkhave, saññā bhāvitā bahulīkatā mahapphalā honti mahānisaṁsā amatogadhā amatapariyosānā.	62	
PA_an_5:62.1.2	Katamā pañca?	62	
PA_an_5:62.1.3	Aniccasaññā, anattasaññā, maraṇasaññā, āhāre paṭikūlasaññā, sabbaloke anabhiratasaññā—	62	
PA_an_5:62.1.4	imā kho, bhikkhave, pañca saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti.	62	
PA_an_5:62.1.5	Dutiyaṁ.	62	
PA_an_5:63.0.1	Aṅguttara Nikāya 5.63	63	
PA_an_5:63.0.2	7. Saññāvagga	63	
PA_an_5:63.0.3	Paṭhamavaḍḍhisutta	63	
PA_an_5:63.1.1	“Pañcahi, bhikkhave, vaḍḍhīhi vaḍḍhamāno ariyasāvako ariyāya vaḍḍhiyā vaḍḍhati, sārādāyī ca hoti varādāyī ca kāyassa.	63	
PA_an_5:63.1.2	Katamāhi pañcahi?	63	
PA_an_5:63.1.3	Saddhāya vaḍḍhati, sīlena vaḍḍhati, sutena vaḍḍhati, cāgena vaḍḍhati, paññāya vaḍḍhati—	63	
PA_an_5:63.1.4	imāhi kho, bhikkhave, pañcahi vaḍḍhīhi vaḍḍhamāno ariyasāvako ariyāya vaḍḍhiyā vaḍḍhati, sārādāyī ca hoti varādāyī ca kāyassā”ti.	63	
PA_an_5:63.2.1	“Saddhāya sīlena ca yo pavaḍḍhati,	63	
PA_an_5:63.2.2	Paññāya cāgena sutena cūbhayaṁ;	63	
PA_an_5:63.2.3	So tādiso sappuriso vicakkhaṇo,	63	
PA_an_5:63.2.4	Ādīyatī sāramidheva attano”ti.	63	
PA_an_5:63.2.5	Tatiyaṁ.	63	
PA_an_5:64.0.1	Aṅguttara Nikāya 5.64	64	
PA_an_5:64.0.2	7. Saññāvagga	64	
PA_an_5:64.0.3	Dutiyavaḍḍhisutta	64	
PA_an_5:64.1.1	“Pañcahi, bhikkhave, vaḍḍhīhi vaḍḍhamānā ariyasāvikā ariyāya vaḍḍhiyā vaḍḍhati, sārādāyinī ca hoti varādāyinī ca kāyassa.	64	
PA_an_5:64.1.2	Katamāhi pañcahi?	64	
PA_an_5:64.1.3	Saddhāya vaḍḍhati, sīlena vaḍḍhati, sutena vaḍḍhati, cāgena vaḍḍhati, paññāya vaḍḍhati—	64	
PA_an_5:64.1.4	imāhi kho, bhikkhave, pañcahi vaḍḍhīhi vaḍḍhamānā ariyasāvikā ariyāya vaḍḍhiyā vaḍḍhati, sārādāyinī ca hoti varādāyinī ca kāyassāti.	64	
PA_an_5:64.2.1	Saddhāya sīlena ca yā pavaḍḍhati,	64	
PA_an_5:64.2.2	Paññāya cāgena sutena cūbhayaṁ;	64	
PA_an_5:64.2.3	Sā tādisī sīlavatī upāsikā,	64	
PA_an_5:64.2.4	Ādīyatī sāramidheva attano”ti.	64	
PA_an_5:64.2.5	Catutthaṁ.	64	
PA_an_5:65.0.1	Aṅguttara Nikāya 5.65	65	
PA_an_5:65.0.2	7. Saññāvagga	65	
PA_an_5:65.0.3	Sākacchasutta	65	
PA_an_5:65.1.1	“Pañcahi, bhikkhave, dhammehi samannāgato bhikkhu alaṁsākaccho sabrahmacārīnaṁ.	65	
PA_an_5:65.1.2	Katamehi pañcahi?	65	
PA_an_5:65.1.3	Idha, bhikkhave, bhikkhu attanā ca sīlasampanno hoti, sīlasampadāya kathāya ca āgataṁ pañhaṁ byākattā hoti;	65	
PA_an_5:65.1.4	attanā ca samādhisampanno hoti, samādhisampadāya kathāya ca āgataṁ pañhaṁ byākattā hoti;	65	
PA_an_5:65.1.5	attanā ca paññāsampanno hoti, paññāsampadāya kathāya ca āgataṁ pañhaṁ byākattā hoti;	65	
PA_an_5:65.1.6	attanā ca vimuttisampanno hoti, vimuttisampadāya kathāya ca āgataṁ pañhaṁ byākattā hoti;	65	
PA_an_5:65.1.7	attanā ca vimuttiñāṇadassanasampanno hoti, vimuttiñāṇadassanasampadāya kathāya ca āgataṁ pañhaṁ byākattā hoti.	65	
PA_an_5:65.1.8	Imehi kho, bhikkhave, pañcahi dhammehi samannāgato bhikkhu alaṁsākaccho sabrahmacārīnan”ti.	65	
PA_an_5:65.1.9	Pañcamaṁ.	65	
PA_an_5:66.0.1	Aṅguttara Nikāya 5.66	66	
PA_an_5:66.0.2	7. Saññāvagga	66	
PA_an_5:66.0.3	Sājīvasutta	66	
PA_an_5:66.1.1	“Pañcahi, bhikkhave, dhammehi samannāgato bhikkhu alaṁsājīvo sabrahmacārīnaṁ.	66	
PA_an_5:66.1.2	Katamehi pañcahi?	66	
PA_an_5:66.1.3	Idha, bhikkhave, bhikkhu attanā ca sīlasampanno hoti, sīlasampadāya kathāya ca kataṁ pañhaṁ byākattā hoti;	66	
PA_an_5:66.1.4	attanā ca samādhisampanno hoti, samādhisampadāya kathāya ca kataṁ pañhaṁ byākattā hoti;	66	
PA_an_5:66.1.5	attanā ca paññāsampanno hoti, paññāsampadāya kathāya ca kataṁ pañhaṁ byākattā hoti;	66	
PA_an_5:66.1.6	attanā ca vimuttisampanno hoti, vimuttisampadāya kathāya ca kataṁ pañhaṁ byākattā hoti;	66	
PA_an_5:66.1.7	attanā ca vimuttiñāṇadassanasampanno hoti, vimuttiñāṇadassanasampadāya kathāya ca kataṁ pañhaṁ byākattā hoti.	66	
PA_an_5:66.1.8	Imehi kho, bhikkhave, pañcahi dhammehi samannāgato bhikkhu alaṁsājīvo sabrahmacārīnan”ti.	66	
PA_an_5:66.1.9	Chaṭṭhaṁ.	66	
PA_an_5:67.0.1	Aṅguttara Nikāya 5.67	67	
PA_an_5:67.0.2	7. Saññāvagga	67	
PA_an_5:67.0.3	Paṭhamaiddhipādasutta	67	
PA_an_5:67.1.1	“Yo hi koci, bhikkhave, bhikkhu vā bhikkhunī vā pañca dhamme bhāveti, pañca dhamme bahulīkaroti, tassa dvinnaṁ phalānaṁ aññataraṁ phalaṁ pāṭikaṅkhaṁ—	67	
PA_an_5:67.1.2	diṭṭheva dhamme aññā, sati vā upādisese anāgāmitā.	67	
PA_an_5:67.2.1	Katame pañca?	67	
PA_an_5:67.2.2	Idha, bhikkhave, bhikkhu chandasamādhipadhānasaṅkhārasamannāgataṁ iddhipādaṁ bhāveti,	67	
PA_an_5:67.2.3	vīriyasamādhi …pe…	67	
PA_an_5:67.2.4	cittasamādhi …	67	
PA_an_5:67.2.5	vīmaṁsāsamādhipadhānasaṅkhārasamannāgataṁ iddhipādaṁ bhāveti,	67	
PA_an_5:67.2.6	ussoḷhiññeva pañcamiṁ.	67	
PA_an_5:67.2.7	Yo hi koci, bhikkhave, bhikkhu vā bhikkhunī vā ime pañca dhamme bhāveti, ime pañca dhamme bahulīkaroti, tassa dvinnaṁ phalānaṁ aññataraṁ phalaṁ pāṭikaṅkhaṁ—	67	
PA_an_5:67.2.8	diṭṭheva dhamme aññā, sati vā upādisese anāgāmitā”ti.	67	
PA_an_5:67.2.9	Sattamaṁ.	67	
PA_an_5:68.0.1	Aṅguttara Nikāya 5.68	68	
PA_an_5:68.0.2	7. Saññāvagga	68	
PA_an_5:68.0.3	Dutiyaiddhipādasutta	68	
PA_an_5:68.1.1	“Pubbevāhaṁ, bhikkhave, sambodhā anabhisambuddho bodhisattova samāno pañca dhamme bhāvesiṁ, pañca dhamme bahulīkāsiṁ.	68	
PA_an_5:68.1.2	Katame pañca?	68	
PA_an_5:68.1.3	Chandasamādhipadhānasaṅkhārasamannāgataṁ iddhipādaṁ bhāvesiṁ,	68	
PA_an_5:68.1.4	vīriyasamādhi …	68	
PA_an_5:68.1.5	cittasamādhi …	68	
PA_an_5:68.1.6	vīmaṁsāsamādhipadhānasaṅkhārasamannāgataṁ iddhipādaṁ bhāvesiṁ,	68	
PA_an_5:68.1.7	ussoḷhiññeva pañcamiṁ.	68	
PA_an_5:68.1.8	So kho ahaṁ, bhikkhave, imesaṁ ussoḷhipañcamānaṁ dhammānaṁ bhāvitattā bahulīkatattā yassa yassa abhiññāsacchikaraṇīyassa dhammassa cittaṁ abhininnāmesiṁ abhiññāsacchikiriyāya,	68	
PA_an_5:68.1.9	tatra tatreva sakkhibhabbataṁ pāpuṇiṁ sati sati āyatane.	68	
PA_an_5:68.2.1	So sace ākaṅkhiṁ: ‘anekavihitaṁ iddhividhaṁ paccanubhaveyyaṁ …pe… yāva brahmalokāpi kāyena vasaṁ vatteyyan’ti,	68	
PA_an_5:68.2.2	tatra tatreva sakkhibhabbataṁ pāpuṇiṁ sati sati āyatane.	68	
PA_an_5:68.3.1	So sace ākaṅkhiṁ …pe… ‘āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti,	68	
PA_an_5:68.3.2	tatra tatreva sakkhibhabbataṁ pāpuṇiṁ sati sati āyatane”ti.	68	
PA_an_5:68.3.3	Aṭṭhamaṁ.	68	
PA_an_5:69.0.1	Aṅguttara Nikāya 5.69	69	
PA_an_5:69.0.2	7. Saññāvagga	69	
PA_an_5:69.0.3	Nibbidāsutta	69	
PA_an_5:69.1.1	“Pañcime, bhikkhave, dhammā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti.	69	
PA_an_5:69.2.1	Katame pañca?	69	
PA_an_5:69.2.2_0	Idha, bhikkhave, bhikkhu asubhānupassī kāye viharati, āhāre paṭikūlasaññī, sabbaloke	69	
PA_an_5:69.2.2_1	anabhiratasaññī, sabbasaṅkhāresu aniccānupassī, maraṇasaññā kho panassa ajjhattaṁ sūpaṭṭhitā hoti.	69	
PA_an_5:69.2.3	Ime kho, bhikkhave, pañca dhammā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattantī”ti.	69	
PA_an_5:69.2.4	Navamaṁ.	69	
PA_an_5:70.0.1	Aṅguttara Nikāya 5.70	70	
PA_an_5:70.0.2	7. Saññāvagga	70	
PA_an_5:70.0.3	Āsavakkhayasutta	70	
PA_an_5:70.1.1	“Pañcime, bhikkhave, dhammā bhāvitā bahulīkatā āsavānaṁ khayāya saṁvattanti.	70	
PA_an_5:70.1.2	Katame pañca?	70	
PA_an_5:70.1.3_0	Idha, bhikkhave, bhikkhu asubhānupassī kāye viharati, āhāre paṭikūlasaññī, sabbaloke	70	
PA_an_5:70.1.3_1	anabhiratasaññī, sabbasaṅkhāresu aniccānupassī, maraṇasaññā kho panassa ajjhattaṁ sūpaṭṭhitā hoti.	70	
PA_an_5:70.1.4	Ime kho, bhikkhave, pañca dhammā bhāvitā bahulīkatā āsavānaṁ khayāya saṁvattantī”ti.	70	
PA_an_5:70.1.5	Dasamaṁ.	70	
PA_an_5:70.1.6	Saññāvaggo dutiyo.	70	
PA_an_5:70.2.0	Tassuddānaṁ	70	
PA_an_5:70.2.1	Dve ca saññā dve vaḍḍhī ca,	70	
PA_an_5:70.2.2	sākacchena ca sājīvaṁ;	70	
PA_an_5:70.2.3	Iddhipādā ca dve vuttā,	70	
PA_an_5:70.2.4	nibbidā cāsavakkhayāti.	70	
PA_an_5:71.0.1	Aṅguttara Nikāya 5.71	71	
PA_an_5:71.0.2	8. Yodhājīvavagga	71	
PA_an_5:71.0.3	Paṭhamacetovimuttiphalasutta	71	
PA_an_5:71.1.1	“Pañcime, bhikkhave, dhammā bhāvitā bahulīkatā cetovimuttiphalā ca honti cetovimuttiphalānisaṁsā ca, paññāvimuttiphalā ca honti paññāvimuttiphalānisaṁsā ca.	71	
PA_an_5:71.2.1	Katame pañca?	71	
PA_an_5:71.2.2_0	Idha, bhikkhave, bhikkhu asubhānupassī kāye viharati, āhāre paṭikūlasaññī, sabbaloke	71	
PA_an_5:71.2.2_1	anabhiratasaññī, sabbasaṅkhāresu aniccānupassī, maraṇasaññā kho panassa ajjhattaṁ sūpaṭṭhitā hoti.	71	
PA_an_5:71.2.3	Ime kho, bhikkhave, pañca dhammā bhāvitā bahulīkatā cetovimuttiphalā ca honti cetovimuttiphalānisaṁsā ca, paññāvimuttiphalā ca honti paññāvimuttiphalānisaṁsā ca.	71	
PA_an_5:71.2.4	Yato kho, bhikkhave, bhikkhu cetovimutto ca hoti paññāvimutto ca hoti—	71	
PA_an_5:71.2.5	ayaṁ vuccati, bhikkhave, ‘bhikkhu ukkhittapaligho itipi, saṅkiṇṇaparikho itipi, abbūḷhesiko itipi, niraggaḷo itipi, ariyo pannaddhajo pannabhāro visaṁyutto itipi’.	71	
PA_an_5:71.3.1	Kathañca, bhikkhave, bhikkhu ukkhittapaligho hoti?	71	
PA_an_5:71.3.2	Idha, bhikkhave, bhikkhuno avijjā pahīnā hoti ucchinnamūlā tālāvatthukatā anabhāvaṅkatā āyatiṁ anuppādadhammā.	71	
PA_an_5:71.3.3	Evaṁ kho, bhikkhave, bhikkhu ukkhittapaligho hoti.	71	
PA_an_5:71.4.1	Kathañca, bhikkhave, bhikkhu saṅkiṇṇaparikho hoti?	71	
PA_an_5:71.4.2	Idha, bhikkhave, bhikkhuno ponobhaviko jātisaṁsāro pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.	71	
PA_an_5:71.4.3	Evaṁ kho, bhikkhave, bhikkhu saṅkiṇṇaparikho hoti.	71	
PA_an_5:71.5.1	Kathañca, bhikkhave, bhikkhu abbūḷhesiko hoti?	71	
PA_an_5:71.5.2	Idha, bhikkhave, bhikkhuno taṇhā pahīnā hoti ucchinnamūlā tālāvatthukatā anabhāvaṅkatā āyatiṁ anuppādadhammā.	71	
PA_an_5:71.5.3	Evaṁ kho, bhikkhave, bhikkhu abbūḷhesiko hoti.	71	
PA_an_5:71.6.1	Kathañca, bhikkhave, bhikkhu niraggaḷo hoti?	71	
PA_an_5:71.6.2	Idha, bhikkhave, bhikkhuno pañcorambhāgiyāni saṁyojanāni pahīnāni honti ucchinnamūlāni tālāvatthukatāni anabhāvaṅkatāni āyatiṁ anuppādadhammāni.	71	
PA_an_5:71.6.3	Evaṁ kho, bhikkhave, bhikkhu niraggaḷo hoti.	71	
PA_an_5:71.7.1	Kathañca, bhikkhave, bhikkhu ariyo pannaddhajo pannabhāro visaṁyutto hoti?	71	
PA_an_5:71.7.2	Idha, bhikkhave, bhikkhuno asmimāno pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.	71	
PA_an_5:71.7.3	Evaṁ kho, bhikkhave, bhikkhu ariyo pannaddhajo pannabhāro visaṁyutto hotī”ti.	71	
PA_an_5:71.7.4	Paṭhamaṁ.	71	
PA_an_5:72.0.1	Aṅguttara Nikāya 5.72	72	
PA_an_5:72.0.2	8. Yodhājīvavagga	72	
PA_an_5:72.0.3	Dutiyacetovimuttiphalasutta	72	
PA_an_5:72.1.1	“Pañcime, bhikkhave, dhammā bhāvitā bahulīkatā cetovimuttiphalā ca honti cetovimuttiphalānisaṁsā ca, paññāvimuttiphalā ca honti paññāvimuttiphalānisaṁsā ca.	72	
PA_an_5:72.1.2	Katame pañca?	72	
PA_an_5:72.1.3	Aniccasaññā, anicce dukkhasaññā, dukkhe anattasaññā, pahānasaññā, virāgasaññā—	72	
PA_an_5:72.1.4	ime kho, bhikkhave, pañca dhammā bhāvitā bahulīkatā cetovimuttiphalā ca honti cetovimuttiphalānisaṁsā ca, paññāvimuttiphalā ca honti paññāvimuttiphalānisaṁsā ca.	72	
PA_an_5:72.1.5	Yato kho, bhikkhave, bhikkhu cetovimutto ca hoti paññāvimutto ca—	72	
PA_an_5:72.1.6	ayaṁ vuccati, bhikkhave, ‘bhikkhu ukkhittapaligho itipi, saṅkiṇṇaparikho itipi, abbūḷhesiko itipi, niraggaḷo itipi, ariyo pannaddhajo pannabhāro visaṁyutto itipi’”.	72	
PA_an_5:72.2.1	“Kathañca, bhikkhave, bhikkhu ukkhittapaligho hoti?	72	
PA_an_5:72.2.2	Idha, bhikkhave, bhikkhuno avijjā pahīnā hoti ucchinnamūlā tālāvatthukatā anabhāvaṅkatā āyatiṁ anuppādadhammā.	72	
PA_an_5:72.2.3	Evaṁ kho, bhikkhave, bhikkhu ukkhittapaligho hoti.	72	
PA_an_5:72.3.1	Kathañca, bhikkhave, bhikkhu saṅkiṇṇaparikho hoti?	72	
PA_an_5:72.3.2	Idha, bhikkhave, bhikkhuno ponobhaviko jātisaṁsāro pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.	72	
PA_an_5:72.3.3	Evaṁ kho, bhikkhave, bhikkhu saṅkiṇṇaparikho hoti.	72	
PA_an_5:72.4.1	Kathañca, bhikkhave, bhikkhu abbūḷhesiko hoti?	72	
PA_an_5:72.4.2	Idha, bhikkhave, bhikkhuno taṇhā pahīnā hoti ucchinnamūlā tālāvatthukatā anabhāvaṅkatā āyatiṁ anuppādadhammā.	72	
PA_an_5:72.4.3	Evaṁ kho, bhikkhave, bhikkhu abbūḷhesiko hoti.	72	
PA_an_5:72.5.1	Kathañca, bhikkhave, bhikkhu niraggaḷo hoti?	72	
PA_an_5:72.5.2	Idha, bhikkhave, bhikkhuno pañcorambhāgiyāni saṁyojanāni pahīnāni honti ucchinnamūlāni tālāvatthukatāni anabhāvaṅkatāni āyatiṁ anuppādadhammāni.	72	
PA_an_5:72.5.3	Evaṁ kho, bhikkhave, bhikkhu niraggaḷo hoti.	72	
PA_an_5:72.6.1	Kathañca, bhikkhave, bhikkhu ariyo pannaddhajo pannabhāro visaṁyutto hoti?	72	
PA_an_5:72.6.2	Idha, bhikkhave, bhikkhuno asmimāno pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.	72	
PA_an_5:72.6.3	Evaṁ kho, bhikkhave, bhikkhu ariyo pannaddhajo pannabhāro visaṁyutto hotī”ti.	72	
PA_an_5:72.6.4	Dutiyaṁ.	72	
PA_an_5:73.0.1	Aṅguttara Nikāya 5.73	73	
PA_an_5:73.0.2	8. Yodhājīvavagga	73	
PA_an_5:73.0.3	Paṭhamadhammavihārīsutta	73	
PA_an_5:73.1.1	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	73	
PA_an_5:73.1.2	“‘dhammavihārī, dhammavihārī’ti, bhante, vuccati.	73	
PA_an_5:73.1.3	Kittāvatā nu kho, bhante, bhikkhu dhammavihārī hotī”ti?	73	
PA_an_5:73.2.1	“Idha, bhikkhu, bhikkhu dhammaṁ pariyāpuṇāti—	73	
PA_an_5:73.2.2	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	73	
PA_an_5:73.2.3	So tāya dhammapariyattiyā divasaṁ atināmeti, riñcati paṭisallānaṁ, nānuyuñjati ajjhattaṁ cetosamathaṁ.	73	
PA_an_5:73.2.4	Ayaṁ vuccati, bhikkhu: ‘bhikkhu pariyattibahulo, no dhammavihārī’.	73	
PA_an_5:73.3.1	Puna caparaṁ, bhikkhu, bhikkhu yathāsutaṁ yathāpariyattaṁ dhammaṁ vitthārena paresaṁ deseti.	73	
PA_an_5:73.3.2	So tāya dhammapaññattiyā divasaṁ atināmeti, riñcati paṭisallānaṁ, nānuyuñjati ajjhattaṁ cetosamathaṁ.	73	
PA_an_5:73.3.3	Ayaṁ vuccati, bhikkhu: ‘bhikkhu paññattibahulo, no dhammavihārī’.	73	
PA_an_5:73.4.1	Puna caparaṁ, bhikkhu, bhikkhu yathāsutaṁ yathāpariyattaṁ dhammaṁ vitthārena sajjhāyaṁ karoti.	73	
PA_an_5:73.4.2	So tena sajjhāyena divasaṁ atināmeti, riñcati paṭisallānaṁ, nānuyuñjati ajjhattaṁ cetosamathaṁ.	73	
PA_an_5:73.4.3	Ayaṁ vuccati, bhikkhu: ‘bhikkhu sajjhāyabahulo, no dhammavihārī’.	73	
PA_an_5:73.5.1	Puna caparaṁ, bhikkhu, bhikkhu yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.	73	
PA_an_5:73.5.2	So tehi dhammavitakkehi divasaṁ atināmeti, riñcati paṭisallānaṁ, nānuyuñjati ajjhattaṁ cetosamathaṁ.	73	
PA_an_5:73.5.3	Ayaṁ vuccati, bhikkhu: ‘bhikkhu vitakkabahulo, no dhammavihārī’.	73	
PA_an_5:73.6.1	Idha, bhikkhu, bhikkhu dhammaṁ pariyāpuṇāti—	73	
PA_an_5:73.6.2	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	73	
PA_an_5:73.6.3	So tāya dhammapariyattiyā na divasaṁ atināmeti, nāpi riñcati paṭisallānaṁ, anuyuñjati ajjhattaṁ cetosamathaṁ.	73	
PA_an_5:73.6.4	Evaṁ kho, bhikkhu, bhikkhu dhammavihārī hoti.	73	
PA_an_5:73.7.1	Iti kho, bhikkhu, desito mayā pariyattibahulo, desito paññattibahulo, desito sajjhāyabahulo, desito vitakkabahulo, desito dhammavihārī.	73	
PA_an_5:73.7.2	Yaṁ kho, bhikkhu, satthārā karaṇīyaṁ sāvakānaṁ hitesinā anukampakena anukampaṁ upādāya, kataṁ vo taṁ mayā.	73	
PA_an_5:73.7.3	Etāni, bhikkhu, rukkhamūlāni, etāni suññāgārāni. Jhāyatha, bhikkhu, mā pamādattha, mā pacchā vippaṭisārino ahuvattha. Ayaṁ vo amhākaṁ anusāsanī”ti.	73	
PA_an_5:73.7.4	Tatiyaṁ.	73	
PA_an_5:74.0.1	Aṅguttara Nikāya 5.74	74	
PA_an_5:74.0.2	8. Yodhājīvavagga	74	
PA_an_5:74.0.3	Dutiyadhammavihārīsutta	74	
PA_an_5:74.1.1	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	74	
PA_an_5:74.1.2	“‘dhammavihārī, dhammavihārī’ti, bhante, vuccati.	74	
PA_an_5:74.1.3	Kittāvatā nu kho, bhante, bhikkhu dhammavihārī hotī”ti?	74	
PA_an_5:74.2.1	“Idha, bhikkhu, bhikkhu dhammaṁ pariyāpuṇāti—	74	
PA_an_5:74.2.2	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ;	74	
PA_an_5:74.2.3	uttari cassa paññāya atthaṁ nappajānāti.	74	
PA_an_5:74.2.4	Ayaṁ vuccati, bhikkhu: ‘bhikkhu pariyattibahulo, no dhammavihārī’.	74	
PA_an_5:74.3.1	Puna caparaṁ, bhikkhu, bhikkhu yathāsutaṁ yathāpariyattaṁ dhammaṁ vitthārena paresaṁ deseti, uttari cassa paññāya atthaṁ nappajānāti.	74	
PA_an_5:74.3.2	Ayaṁ vuccati, bhikkhu: ‘bhikkhu paññattibahulo, no dhammavihārī’.	74	
PA_an_5:74.4.1	Puna caparaṁ, bhikkhu, bhikkhu yathāsutaṁ yathāpariyattaṁ dhammaṁ vitthārena sajjhāyaṁ karoti, uttari cassa paññāya atthaṁ nappajānāti.	74	
PA_an_5:74.4.2	Ayaṁ vuccati, bhikkhu: ‘bhikkhu sajjhāyabahulo, no dhammavihārī’.	74	
PA_an_5:74.5.1	Puna caparaṁ, bhikkhu, bhikkhu yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati, uttari cassa paññāya atthaṁ nappajānāti.	74	
PA_an_5:74.5.2	Ayaṁ vuccati, bhikkhu: ‘bhikkhu vitakkabahulo, no dhammavihārī’.	74	
PA_an_5:74.6.1	Idha, bhikkhu, bhikkhu dhammaṁ pariyāpuṇāti—	74	
PA_an_5:74.6.2	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ;	74	
PA_an_5:74.6.3	uttari cassa paññāya atthaṁ pajānāti.	74	
PA_an_5:74.6.4	Evaṁ kho, bhikkhu, bhikkhu dhammavihārī hoti.	74	
PA_an_5:74.7.1	Iti kho, bhikkhu, desito mayā pariyattibahulo, desito paññattibahulo, desito sajjhāyabahulo, desito vitakkabahulo, desito dhammavihārī.	74	
PA_an_5:74.7.2	Yaṁ kho, bhikkhu, satthārā karaṇīyaṁ sāvakānaṁ hitesinā anukampakena anukampaṁ upādāya, kataṁ vo taṁ mayā.	74	
PA_an_5:74.7.3	Etāni, bhikkhu, rukkhamūlāni, etāni suññāgārāni. Jhāyatha bhikkhu, mā pamādattha, mā pacchā vippaṭisārino ahuvattha. Ayaṁ vo amhākaṁ anusāsanī”ti.	74	
PA_an_5:74.7.4	Catutthaṁ.	74	
PA_an_5:75.0.1	Aṅguttara Nikāya 5.75	75	
PA_an_5:75.0.2	8. Yodhājīvavagga	75	
PA_an_5:75.0.3	Paṭhamayodhājīvasutta	75	
PA_an_5:75.1.1	“Pañcime, bhikkhave, yodhājīvā santo saṁvijjamānā lokasmiṁ.	75	
PA_an_5:75.1.2	Katame pañca?	75	
PA_an_5:75.1.3	Idha, bhikkhave, ekacco yodhājīvo rajaggaññeva disvā saṁsīdati visīdati na santhambhati na sakkoti saṅgāmaṁ otarituṁ.	75	
PA_an_5:75.1.4	Evarūpopi, bhikkhave, idhekacco yodhājīvo hoti.	75	
PA_an_5:75.1.5	Ayaṁ, bhikkhave, paṭhamo yodhājīvo santo saṁvijjamāno lokasmiṁ.	75	
PA_an_5:75.2.1	Puna caparaṁ, bhikkhave, idhekacco yodhājīvo sahati rajaggaṁ;	75	
PA_an_5:75.2.2	api ca kho dhajaggaññeva disvā saṁsīdati visīdati, na santhambhati, na sakkoti saṅgāmaṁ otarituṁ.	75	
PA_an_5:75.2.3	Evarūpopi, bhikkhave, idhekacco yodhājīvo hoti.	75	
PA_an_5:75.2.4	Ayaṁ, bhikkhave, dutiyo yodhājīvo santo saṁvijjamāno lokasmiṁ.	75	
PA_an_5:75.3.1	Puna caparaṁ, bhikkhave, idhekacco yodhājīvo sahati rajaggaṁ sahati dhajaggaṁ;	75	
PA_an_5:75.3.2	api ca kho ussāraṇaññeva sutvā saṁsīdati visīdati, na santhambhati, na sakkoti saṅgāmaṁ otarituṁ.	75	
PA_an_5:75.3.3	Evarūpopi, bhikkhave, idhekacco yodhājīvo hoti.	75	
PA_an_5:75.3.4	Ayaṁ, bhikkhave, tatiyo yodhājīvo santo saṁvijjamāno lokasmiṁ.	75	
PA_an_5:75.4.1	Puna caparaṁ, bhikkhave, idhekacco yodhājīvo sahati rajaggaṁ, sahati dhajaggaṁ, sahati ussāraṇaṁ;	75	
PA_an_5:75.4.2	api ca kho sampahāre haññati byāpajjati.	75	
PA_an_5:75.4.3	Evarūpopi, bhikkhave, idhekacco yodhājīvo hoti.	75	
PA_an_5:75.4.4	Ayaṁ, bhikkhave, catuttho yodhājīvo santo saṁvijjamāno lokasmiṁ.	75	
PA_an_5:75.5.1	Puna caparaṁ, bhikkhave, idhekacco yodhājīvo sahati rajaggaṁ, sahati dhajaggaṁ, sahati ussāraṇaṁ, sahati sampahāraṁ.	75	
PA_an_5:75.5.2	So taṁ saṅgāmaṁ abhivijinitvā vijitasaṅgāmo tameva saṅgāmasīsaṁ ajjhāvasati.	75	
PA_an_5:75.5.3	Evarūpopi, bhikkhave, idhekacco yodhājīvo hoti.	75	
PA_an_5:75.5.4	Ayaṁ, bhikkhave, pañcamo yodhājīvo santo saṁvijjamāno lokasmiṁ.	75	
PA_an_5:75.5.5	Ime kho, bhikkhave, pañca yodhājīvā santo saṁvijjamānā lokasmiṁ.	75	
PA_an_5:75.6.1	Evamevaṁ kho, bhikkhave, pañcime yodhājīvūpamā puggalā santo saṁvijjamānā bhikkhūsu.	75	
PA_an_5:75.6.2	Katame pañca?	75	
PA_an_5:75.6.3	Idha, bhikkhave, bhikkhu rajaggaññeva disvā saṁsīdati visīdati, na santhambhati, na sakkoti brahmacariyaṁ sandhāretuṁ.	75	
PA_an_5:75.6.4	Sikkhādubbalyaṁ āvikatvā sikkhaṁ paccakkhāya hīnāyāvattati.	75	
PA_an_5:75.6.5	Kimassa rajaggasmiṁ?	75	
PA_an_5:75.6.6	Idha, bhikkhave, bhikkhu suṇāti:	75	
PA_an_5:75.6.7	‘amukasmiṁ nāma gāme vā nigame vā itthī vā kumārī vā abhirūpā dassanīyā pāsādikā paramāya vaṇṇapokkharatāya samannāgatā’ti.	75	
PA_an_5:75.6.8	So taṁ sutvā saṁsīdati visīdati, na santhambhati, na sakkoti brahmacariyaṁ sandhāretuṁ.	75	
PA_an_5:75.6.9	Sikkhādubbalyaṁ āvikatvā sikkhaṁ paccakkhāya hīnāyāvattati.	75	
PA_an_5:75.6.10	Idamassa rajaggasmiṁ.	75	
PA_an_5:75.7.1	Seyyathāpi so, bhikkhave, yodhājīvo rajaggaññeva disvā saṁsīdati visīdati, na santhambhati, na sakkoti saṅgāmaṁ otarituṁ;	75	
PA_an_5:75.7.2	tathūpamāhaṁ, bhikkhave, imaṁ puggalaṁ vadāmi.	75	
PA_an_5:75.7.3	Evarūpopi, bhikkhave, idhekacco puggalo hoti.	75	
PA_an_5:75.7.4	Ayaṁ, bhikkhave, paṭhamo yodhājīvūpamo puggalo santo saṁvijjamāno bhikkhūsu.	75	
PA_an_5:75.8.1	Puna caparaṁ, bhikkhave, bhikkhu sahati rajaggaṁ;	75	
PA_an_5:75.8.2	api ca kho dhajaggaññeva disvā saṁsīdati visīdati, na santhambhati, na sakkoti brahmacariyaṁ sandhāretuṁ.	75	
PA_an_5:75.8.3	Sikkhādubbalyaṁ āvikatvā sikkhaṁ paccakkhāya hīnāyāvattati.	75	
PA_an_5:75.8.4	Kimassa dhajaggasmiṁ?	75	
PA_an_5:75.8.5	Idha, bhikkhave, bhikkhu na heva kho suṇāti:	75	
PA_an_5:75.8.6	‘amukasmiṁ nāma gāme vā nigame vā itthī vā kumārī vā abhirūpā dassanīyā pāsādikā paramāya vaṇṇapokkharatāya samannāgatā’ti;	75	
PA_an_5:75.8.7	api ca kho sāmaṁ passati itthiṁ vā kumāriṁ vā abhirūpaṁ dassanīyaṁ pāsādikaṁ paramāya vaṇṇapokkharatāya samannāgataṁ.	75	
PA_an_5:75.8.8	So taṁ disvā saṁsīdati visīdati, na santhambhati, na sakkoti brahmacariyaṁ sandhāretuṁ.	75	
PA_an_5:75.8.9	Sikkhādubbalyaṁ āvikatvā sikkhaṁ paccakkhāya hīnāyāvattati.	75	
PA_an_5:75.8.10	Idamassa dhajaggasmiṁ.	75	
PA_an_5:75.9.1	Seyyathāpi so, bhikkhave, yodhājīvo sahati rajaggaṁ;	75	
PA_an_5:75.9.2	api ca kho dhajaggaññeva disvā saṁsīdati visīdati, na santhambhati, na sakkoti saṅgāmaṁ otarituṁ;	75	
PA_an_5:75.9.3	tathūpamāhaṁ, bhikkhave, imaṁ puggalaṁ vadāmi.	75	
PA_an_5:75.9.4	Evarūpopi, bhikkhave, idhekacco puggalo hoti.	75	
PA_an_5:75.9.5	Ayaṁ, bhikkhave, dutiyo yodhājīvūpamo puggalo santo saṁvijjamāno bhikkhūsu.	75	
PA_an_5:75.10.1	Puna caparaṁ, bhikkhave, bhikkhu sahati rajaggaṁ, sahati dhajaggaṁ;	75	
PA_an_5:75.10.2	api ca kho ussāraṇaññeva sutvā saṁsīdati visīdati, na santhambhati, na sakkoti brahmacariyaṁ sandhāretuṁ.	75	
PA_an_5:75.10.3	Sikkhādubbalyaṁ āvikatvā sikkhaṁ paccakkhāya hīnāyāvattati.	75	
PA_an_5:75.10.4	Kimassa ussāraṇāya?	75	
PA_an_5:75.10.5	Idha, bhikkhave, bhikkhuṁ araññagataṁ vā rukkhamūlagataṁ vā suññāgāragataṁ vā mātugāmo upasaṅkamitvā ūhasati ullapati ujjagghati uppaṇḍeti.	75	
PA_an_5:75.10.6	So mātugāmena ūhasiyamāno ullapiyamāno ujjagghiyamāno uppaṇḍiyamāno saṁsīdati visīdati, na santhambhati, na sakkoti brahmacariyaṁ sandhāretuṁ.	75	
PA_an_5:75.10.7	Sikkhādubbalyaṁ āvikatvā sikkhaṁ paccakkhāya hīnāyāvattati.	75	
PA_an_5:75.10.8	Idamassa ussāraṇāya.	75	
PA_an_5:75.11.1	Seyyathāpi so, bhikkhave, yodhājīvo sahati rajaggaṁ, sahati dhajaggaṁ;	75	
PA_an_5:75.11.2	api ca kho ussāraṇaññeva sutvā saṁsīdati visīdati, na santhambhati, na sakkoti saṅgāmaṁ otarituṁ;	75	
PA_an_5:75.11.3	tathūpamāhaṁ, bhikkhave, imaṁ puggalaṁ vadāmi.	75	
PA_an_5:75.11.4	Evarūpopi, bhikkhave, idhekacco puggalo hoti.	75	
PA_an_5:75.11.5	Ayaṁ, bhikkhave, tatiyo yodhājīvūpamo puggalo santo saṁvijjamāno bhikkhūsu.	75	
PA_an_5:75.12.1	Puna caparaṁ, bhikkhave, bhikkhu sahati rajaggaṁ, sahati dhajaggaṁ, sahati ussāraṇaṁ;	75	
PA_an_5:75.12.2	api ca kho sampahāre haññati byāpajjati.	75	
PA_an_5:75.12.3	Kimassa sampahārasmiṁ?	75	
PA_an_5:75.12.4	Idha, bhikkhave, bhikkhuṁ araññagataṁ vā rukkhamūlagataṁ vā suññāgāragataṁ vā mātugāmo upasaṅkamitvā abhinisīdati abhinipajjati ajjhottharati.	75	
PA_an_5:75.12.5	So mātugāmena abhinisīdiyamāno abhinipajjiyamāno ajjhotthariyamāno sikkhaṁ apaccakkhāya dubbalyaṁ anāvikatvā methunaṁ dhammaṁ paṭisevati.	75	
PA_an_5:75.12.6	Idamassa sampahārasmiṁ.	75	
PA_an_5:75.13.1	Seyyathāpi so, bhikkhave, yodhājīvo sahati rajaggaṁ, sahati dhajaggaṁ, sahati ussāraṇaṁ, api ca kho sampahāre haññati byāpajjati;	75	
PA_an_5:75.13.2	tathūpamāhaṁ, bhikkhave, imaṁ puggalaṁ vadāmi.	75	
PA_an_5:75.13.3	Evarūpopi, bhikkhave, idhekacco puggalo hoti.	75	
PA_an_5:75.13.4	Ayaṁ, bhikkhave, catuttho yodhājīvūpamo puggalo santo saṁvijjamāno bhikkhūsu.	75	
PA_an_5:75.14.1_0	Puna caparaṁ, bhikkhave, bhikkhu sahati rajaggaṁ, sahati dhajaggaṁ, sahati ussāraṇaṁ,	75	
PA_an_5:75.14.1_1	sahati sampahāraṁ, so taṁ saṅgāmaṁ abhivijinitvā vijitasaṅgāmo tameva saṅgāmasīsaṁ ajjhāvasati.	75	
PA_an_5:75.14.2	Kimassa saṅgāmavijayasmiṁ?	75	
PA_an_5:75.14.3	Idha, bhikkhave, bhikkhuṁ araññagataṁ vā rukkhamūlagataṁ vā suññāgāragataṁ vā mātugāmo upasaṅkamitvā abhinisīdati abhinipajjati ajjhottharati.	75	
PA_an_5:75.14.4	So mātugāmena abhinisīdiyamāno abhinipajjiyamāno ajjhotthariyamāno viniveṭhetvā vinimocetvā yena kāmaṁ pakkamati.	75	
PA_an_5:75.14.5	So vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ.	75	
PA_an_5:75.15.1	So araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.	75	
PA_an_5:75.15.2	So abhijjhaṁ loke pahāya vigatābhijjhena cetasā viharati, abhijjhāya cittaṁ parisodheti;	75	
PA_an_5:75.15.3	byāpādapadosaṁ pahāya abyāpannacitto viharati, sabbapāṇabhūtahitānukampī byāpādapadosā cittaṁ parisodheti;	75	
PA_an_5:75.15.4	thinamiddhaṁ pahāya vigatathinamiddho viharati ālokasaññī sato sampajāno, thinamiddhā cittaṁ parisodheti;	75	
PA_an_5:75.15.5	uddhaccakukkuccaṁ pahāya anuddhato viharati ajjhattaṁ vūpasantacitto, uddhaccakukkuccā cittaṁ parisodheti;	75	
PA_an_5:75.15.6	vicikicchaṁ pahāya tiṇṇavicikiccho viharati akathaṅkathī kusalesu dhammesu, vicikicchāya cittaṁ parisodheti.	75	
PA_an_5:75.15.7	So ime pañca nīvaraṇe pahāya cetaso upakkilese paññāya dubbalīkaraṇe	75	
PA_an_5:75.15.8	vivicceva kāmehi …pe…	75	
PA_an_5:75.15.9	catutthaṁ jhānaṁ upasampajja viharati.	75	
PA_an_5:75.16.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte āsavānaṁ khayañāṇāya cittaṁ abhininnāmeti.	75	
PA_an_5:75.16.2_0	So ‘idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti yathābhūtaṁ pajānāti,	75	
PA_an_5:75.16.2_1	‘ayaṁ dukkhanirodho’ti yathābhūtaṁ pajānāti, ‘ayaṁ dukkhanirodhagāminī paṭipadā’ti	75	
PA_an_5:75.16.2_2	yathābhūtaṁ pajānāti,	75	
PA_an_5:75.16.3_0	‘ime āsavā’ti yathābhūtaṁ pajānāti, ‘ayaṁ āsavasamudayo’ti yathābhūtaṁ pajānāti,	75	
PA_an_5:75.16.3_1	‘ayaṁ āsavanirodho’ti yathābhūtaṁ pajānāti, ‘ayaṁ āsavanirodhagāminī paṭipadā’ti	75	
PA_an_5:75.16.3_2	yathābhūtaṁ pajānāti.	75	
PA_an_5:75.16.4	Tassa evaṁ jānato evaṁ passato kāmāsavāpi cittaṁ vimuccati, bhavāsavāpi cittaṁ vimuccati, avijjāsavāpi cittaṁ vimuccati,	75	
PA_an_5:75.16.5	vimuttasmiṁ vimuttamiti ñāṇaṁ hoti.	75	
PA_an_5:75.16.6	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	75	
PA_an_5:75.16.7	Idamassa saṅgāmavijayasmiṁ.	75	
PA_an_5:75.17.1_0	Seyyathāpi so, bhikkhave, yodhājīvo sahati rajaggaṁ, sahati dhajaggaṁ, sahati ussāraṇaṁ,	75	
PA_an_5:75.17.1_1	sahati sampahāraṁ, so taṁ saṅgāmaṁ abhivijinitvā vijitasaṅgāmo tameva saṅgāmasīsaṁ ajjhāvasati;	75	
PA_an_5:75.17.2	tathūpamāhaṁ, bhikkhave, imaṁ puggalaṁ vadāmi.	75	
PA_an_5:75.17.3	Evarūpopi, bhikkhave, idhekacco puggalo hoti.	75	
PA_an_5:75.17.4	Ayaṁ, bhikkhave, pañcamo yodhājīvūpamo puggalo santo saṁvijjamāno bhikkhūsu.	75	
PA_an_5:75.17.5	Ime kho, bhikkhave, pañca yodhājīvūpamā puggalā santo saṁvijjamānā bhikkhūsū”ti.	75	
PA_an_5:75.17.6	Pañcamaṁ.	75	
PA_an_5:76.0.1	Aṅguttara Nikāya 5.76	76	
PA_an_5:76.0.2	8. Yodhājīvavagga	76	
PA_an_5:76.0.3	Dutiyayodhājīvasutta	76	
PA_an_5:76.1.1	“Pañcime, bhikkhave, yodhājīvā santo saṁvijjamānā lokasmiṁ.	76	
PA_an_5:76.1.2	Katame pañca?	76	
PA_an_5:76.1.3	Idha, bhikkhave, ekacco yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati.	76	
PA_an_5:76.1.4	So tasmiṁ saṅgāme ussahati vāyamati.	76	
PA_an_5:76.1.5	Tamenaṁ ussahantaṁ vāyamantaṁ pare hananti pariyāpādenti.	76	
PA_an_5:76.1.6	Evarūpopi, bhikkhave, idhekacco yodhājīvo hoti.	76	
PA_an_5:76.1.7	Ayaṁ, bhikkhave, paṭhamo yodhājīvo santo saṁvijjamāno lokasmiṁ.	76	
PA_an_5:76.2.1	Puna caparaṁ, bhikkhave, idhekacco yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati.	76	
PA_an_5:76.2.2	So tasmiṁ saṅgāme ussahati vāyamati.	76	
PA_an_5:76.2.3	Tamenaṁ ussahantaṁ vāyamantaṁ pare upalikkhanti, tamenaṁ apanenti;	76	
PA_an_5:76.2.4	apanetvā ñātakānaṁ nenti.	76	
PA_an_5:76.2.5	So ñātakehi nīyamāno appatvāva ñātake antarāmagge kālaṁ karoti.	76	
PA_an_5:76.2.6	Evarūpopi, bhikkhave, idhekacco yodhājīvo hoti.	76	
PA_an_5:76.2.7	Ayaṁ, bhikkhave, dutiyo yodhājīvo santo saṁvijjamāno lokasmiṁ.	76	
PA_an_5:76.3.1	Puna caparaṁ, bhikkhave, idhekacco yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati.	76	
PA_an_5:76.3.2	So tasmiṁ saṅgāme ussahati vāyamati.	76	
PA_an_5:76.3.3	Tamenaṁ ussahantaṁ vāyamantaṁ pare upalikkhanti, tamenaṁ apanenti;	76	
PA_an_5:76.3.4	apanetvā ñātakānaṁ nenti.	76	
PA_an_5:76.3.5	Tamenaṁ ñātakā upaṭṭhahanti paricaranti.	76	
PA_an_5:76.3.6	So ñātakehi upaṭṭhahiyamāno paricariyamāno teneva ābādhena kālaṁ karoti.	76	
PA_an_5:76.3.7	Evarūpopi, bhikkhave, idhekacco yodhājīvo hoti.	76	
PA_an_5:76.3.8	Ayaṁ, bhikkhave, tatiyo yodhājīvo santo saṁvijjamāno lokasmiṁ.	76	
PA_an_5:76.4.1	Puna caparaṁ, bhikkhave, idhekacco yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati.	76	
PA_an_5:76.4.2	So tasmiṁ saṅgāme ussahati vāyamati.	76	
PA_an_5:76.4.3	Tamenaṁ ussahantaṁ vāyamantaṁ pare upalikkhanti, tamenaṁ apanenti;	76	
PA_an_5:76.4.4	apanetvā ñātakānaṁ nenti.	76	
PA_an_5:76.4.5	Tamenaṁ ñātakā upaṭṭhahanti paricaranti.	76	
PA_an_5:76.4.6	So ñātakehi upaṭṭhahiyamāno paricariyamāno vuṭṭhāti tamhā ābādhā.	76	
PA_an_5:76.4.7	Evarūpopi, bhikkhave, idhekacco yodhājīvo hoti.	76	
PA_an_5:76.4.8	Ayaṁ, bhikkhave, catuttho yodhājīvo santo saṁvijjamāno lokasmiṁ.	76	
PA_an_5:76.5.1	Puna caparaṁ, bhikkhave, idhekacco yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati.	76	
PA_an_5:76.5.2	So taṁ saṅgāmaṁ abhivijinitvā vijitasaṅgāmo tameva saṅgāmasīsaṁ ajjhāvasati.	76	
PA_an_5:76.5.3	Evarūpopi, bhikkhave, idhekacco yodhājīvo hoti.	76	
PA_an_5:76.5.4	Ayaṁ, bhikkhave, pañcamo yodhājīvo santo saṁvijjamāno lokasmiṁ.	76	
PA_an_5:76.5.5	Ime kho, bhikkhave, pañca yodhājīvā santo saṁvijjamānā lokasmiṁ.	76	
PA_an_5:76.6.1	Evamevaṁ kho, bhikkhave, pañcime yodhājīvūpamā puggalā santo saṁvijjamānā bhikkhūsu.	76	
PA_an_5:76.6.2	Katame pañca?	76	
PA_an_5:76.6.3	Idha, bhikkhave, bhikkhu aññataraṁ gāmaṁ vā nigamaṁ vā upanissāya viharati.	76	
PA_an_5:76.6.4_0	So pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya	76	
PA_an_5:76.6.4_1	pavisati arakkhiteneva kāyena arakkhitāya vācāya arakkhitena cittena anupaṭṭhitāya	76	
PA_an_5:76.6.4_2	satiyā asaṁvutehi indriyehi.	76	
PA_an_5:76.6.5	So tattha passati mātugāmaṁ dunnivatthaṁ vā duppārutaṁ vā.	76	
PA_an_5:76.6.6	Tassa taṁ mātugāmaṁ disvā dunnivatthaṁ vā duppārutaṁ vā rāgo cittaṁ anuddhaṁseti.	76	
PA_an_5:76.6.7	So rāgānuddhaṁsitena cittena sikkhaṁ apaccakkhāya dubbalyaṁ anāvikatvā methunaṁ dhammaṁ paṭisevati.	76	
PA_an_5:76.7.1_0	Seyyathāpi so, bhikkhave, yodhājīvo asicammaṁ gahetvā dhanukalāpaṁ sannayhitvā viyūḷhaṁ	76	
PA_an_5:76.7.1_1	saṅgāmaṁ otarati, so tasmiṁ saṅgāme ussahati vāyamati, tamenaṁ ussahantaṁ vāyamantaṁ	76	
PA_an_5:76.7.1_2	pare hananti pariyāpādenti; tathūpamāhaṁ, bhikkhave, imaṁ puggalaṁ vadāmi. Evarūpopi,	76	
PA_an_5:76.7.1_3	bhikkhave, idhekacco puggalo hoti.	76	
PA_an_5:76.7.2	Ayaṁ, bhikkhave, paṭhamo yodhājīvūpamo puggalo santo saṁvijjamāno bhikkhūsu.	76	
PA_an_5:76.8.1	Puna caparaṁ, bhikkhave, bhikkhu aññataraṁ gāmaṁ vā nigamaṁ vā upanissāya viharati.	76	
PA_an_5:76.8.2_0	So pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya	76	
PA_an_5:76.8.2_1	pavisati arakkhiteneva kāyena arakkhitāya vācāya arakkhitena cittena anupaṭṭhitāya	76	
PA_an_5:76.8.2_2	satiyā asaṁvutehi indriyehi.	76	
PA_an_5:76.8.3	So tattha passati mātugāmaṁ dunnivatthaṁ vā duppārutaṁ vā.	76	
PA_an_5:76.8.4	Tassa taṁ mātugāmaṁ disvā dunnivatthaṁ vā duppārutaṁ vā rāgo cittaṁ anuddhaṁseti.	76	
PA_an_5:76.8.5	So rāgānuddhaṁsitena cittena pariḍayhateva kāyena pariḍayhati cetasā.	76	
PA_an_5:76.8.6	Tassa evaṁ hoti:	76	
PA_an_5:76.8.7	‘yannūnāhaṁ ārāmaṁ gantvā bhikkhūnaṁ āroceyyaṁ—	76	
PA_an_5:76.8.8	rāgapariyuṭṭhitomhi, āvuso, rāgapareto, na sakkomi brahmacariyaṁ sandhāretuṁ;	76	
PA_an_5:76.8.9	sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.	76	
PA_an_5:76.8.10	So ārāmaṁ gacchanto appatvāva ārāmaṁ antarāmagge sikkhādubbalyaṁ āvikatvā sikkhaṁ paccakkhāya hīnāyāvattati.	76	
PA_an_5:76.9.1_0	Seyyathāpi so, bhikkhave, yodhājīvo asicammaṁ gahetvā dhanukalāpaṁ sannayhitvā viyūḷhaṁ	76	
PA_an_5:76.9.1_1	saṅgāmaṁ otarati, so tasmiṁ saṅgāme ussahati vāyamati, tamenaṁ ussahantaṁ vāyamantaṁ	76	
PA_an_5:76.9.1_2	pare upalikkhanti, tamenaṁ apanenti; apanetvā ñātakānaṁ nenti. So ñātakehi nīyamāno	76	
PA_an_5:76.9.1_3	appatvāva ñātake antarāmagge kālaṁ karoti; tathūpamāhaṁ, bhikkhave, imaṁ puggalaṁ	76	
PA_an_5:76.9.1_4	vadāmi. Evarūpopi, bhikkhave, idhekacco puggalo hoti.	76	
PA_an_5:76.9.2	Ayaṁ, bhikkhave, dutiyo yodhājīvūpamo puggalo santo saṁvijjamāno bhikkhūsu.	76	
PA_an_5:76.10.1	Puna caparaṁ, bhikkhave, bhikkhu aññataraṁ gāmaṁ vā nigamaṁ vā upanissāya viharati.	76	
PA_an_5:76.10.2_0	So pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya	76	
PA_an_5:76.10.2_1	pavisati arakkhiteneva kāyena arakkhitāya vācāya arakkhitena cittena anupaṭṭhitāya	76	
PA_an_5:76.10.2_2	satiyā asaṁvutehi indriyehi.	76	
PA_an_5:76.10.3	So tattha passati mātugāmaṁ dunnivatthaṁ vā duppārutaṁ vā.	76	
PA_an_5:76.10.4	Tassa taṁ mātugāmaṁ disvā dunnivatthaṁ vā duppārutaṁ vā rāgo cittaṁ anuddhaṁseti.	76	
PA_an_5:76.10.5	So rāgānuddhaṁsitena cittena pariḍayhateva kāyena pariḍayhati cetasā.	76	
PA_an_5:76.10.6	Tassa evaṁ hoti:	76	
PA_an_5:76.10.7	‘yannūnāhaṁ ārāmaṁ gantvā bhikkhūnaṁ āroceyyaṁ—	76	
PA_an_5:76.10.8	rāgapariyuṭṭhitomhi, āvuso, rāgapareto, na sakkomi brahmacariyaṁ sandhāretuṁ;	76	
PA_an_5:76.10.9	sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.	76	
PA_an_5:76.10.10	So ārāmaṁ gantvā bhikkhūnaṁ āroceti:	76	
PA_an_5:76.10.11	‘rāgapariyuṭṭhitomhi, āvuso, rāgapareto, na sakkomi brahmacariyaṁ sandhāretuṁ;	76	
PA_an_5:76.10.12	sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.	76	
PA_an_5:76.11.1	Tamenaṁ sabrahmacārī ovadanti anusāsanti:	76	
PA_an_5:76.11.2	‘appassādā, āvuso, kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.11.3	Aṭṭhikaṅkalūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.11.4	Maṁsapesūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.11.5	Tiṇukkūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.11.6	Aṅgārakāsūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.11.7	Supinakūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.11.8	Yācitakūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.11.9	Rukkhaphalūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.11.10	Asisūnūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.11.11	Sattisūlūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.11.12	Sappasirūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.11.13	Abhiramatāyasmā brahmacariye;	76	
PA_an_5:76.11.14	māyasmā sikkhādubbalyaṁ āvikatvā sikkhaṁ paccakkhāya hīnāyāvattī’ti.	76	
PA_an_5:76.12.1	So sabrahmacārīhi evaṁ ovadiyamāno evaṁ anusāsiyamāno evamāha:	76	
PA_an_5:76.12.2	‘kiñcāpi, āvuso, appassādā kāmā vuttā bhagavatā bahudukkhā bahupāyāsā, ādīnavo ettha bhiyyo;	76	
PA_an_5:76.12.3	atha kho nevāhaṁ sakkomi brahmacariyaṁ sandhāretuṁ, sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.	76	
PA_an_5:76.12.4	So sikkhādubbalyaṁ āvikatvā sikkhaṁ paccakkhāya hīnāyāvattati.	76	
PA_an_5:76.13.1_0	Seyyathāpi so, bhikkhave, yodhājīvo asicammaṁ gahetvā dhanukalāpaṁ sannayhitvā viyūḷhaṁ	76	
PA_an_5:76.13.1_1	saṅgāmaṁ otarati, so tasmiṁ saṅgāme ussahati vāyamati, tamenaṁ ussahantaṁ vāyamantaṁ	76	
PA_an_5:76.13.1_2	pare upalikkhanti, tamenaṁ apanenti; apanetvā ñātakānaṁ nenti, tamenaṁ ñātakā upaṭṭhahanti	76	
PA_an_5:76.13.1_3	paricaranti. So ñātakehi upaṭṭhahiyamāno paricariyamāno teneva ābādhena kālaṁ karoti;	76	
PA_an_5:76.13.1_4	tathūpamāhaṁ, bhikkhave, imaṁ puggalaṁ vadāmi. Evarūpopi, bhikkhave, idhekacco puggalo hoti.	76	
PA_an_5:76.13.2	Ayaṁ, bhikkhave, tatiyo yodhājīvūpamo puggalo santo saṁvijjamāno bhikkhūsu.	76	
PA_an_5:76.14.1	Puna caparaṁ, bhikkhave, bhikkhu aññataraṁ gāmaṁ vā nigamaṁ vā upanissāya viharati.	76	
PA_an_5:76.14.2_0	So pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya	76	
PA_an_5:76.14.2_1	pavisati arakkhiteneva kāyena arakkhitāya vācāya arakkhitena cittena anupaṭṭhitāya	76	
PA_an_5:76.14.2_2	satiyā asaṁvutehi indriyehi.	76	
PA_an_5:76.14.3	So tattha passati mātugāmaṁ dunnivatthaṁ vā duppārutaṁ vā.	76	
PA_an_5:76.14.4	Tassa taṁ mātugāmaṁ disvā dunnivatthaṁ vā duppārutaṁ vā rāgo cittaṁ anuddhaṁseti.	76	
PA_an_5:76.14.5	So rāgānuddhaṁsitena cittena pariḍayhateva kāyena pariḍayhati cetasā.	76	
PA_an_5:76.14.6	Tassa evaṁ hoti:	76	
PA_an_5:76.14.7	‘yannūnāhaṁ ārāmaṁ gantvā bhikkhūnaṁ āroceyyaṁ—	76	
PA_an_5:76.14.8	rāgapariyuṭṭhitomhi, āvuso, rāgapareto, na sakkomi brahmacariyaṁ sandhāretuṁ;	76	
PA_an_5:76.14.9	sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.	76	
PA_an_5:76.14.10	So ārāmaṁ gantvā bhikkhūnaṁ āroceti:	76	
PA_an_5:76.14.11	‘rāgapariyuṭṭhitomhi, āvuso, rāgapareto, na sakkomi brahmacariyaṁ sandhāretuṁ;	76	
PA_an_5:76.14.12	sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.	76	
PA_an_5:76.15.1	Tamenaṁ sabrahmacārī ovadanti anusāsanti:	76	
PA_an_5:76.15.2	‘appassādā, āvuso, kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.15.3	Aṭṭhikaṅkalūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.	76	
PA_an_5:76.15.4_0	Maṁsapesūpamā kāmā vuttā bhagavatā …pe… tiṇukkūpamā kāmā vuttā bhagavatā … aṅgārakāsūpamā	76	
PA_an_5:76.15.4_1	kāmā vuttā bhagavatā … supinakūpamā kāmā vuttā bhagavatā … yācitakūpamā kāmā vuttā	76	
PA_an_5:76.15.4_2	bhagavatā … rukkhaphalūpamā kāmā vuttā bhagavatā … asisūnūpamā kāmā vuttā bhagavatā	76	
PA_an_5:76.15.4_3	… sattisūlūpamā kāmā vuttā bhagavatā … sappasirūpamā kāmā vuttā bhagavatā bahudukkhā	76	
PA_an_5:76.15.4_4	bahupāyāsā, ādīnavo ettha bhiyyo.	76	
PA_an_5:76.15.5	Abhiramatāyasmā brahmacariye;	76	
PA_an_5:76.15.6	māyasmā sikkhādubbalyaṁ āvikatvā sikkhaṁ paccakkhāya hīnāyāvattī’ti.	76	
PA_an_5:76.16.1	So sabrahmacārīhi evaṁ ovadiyamāno evaṁ anusāsiyamāno evamāha:	76	
PA_an_5:76.16.2	‘ussahissāmi, āvuso, vāyamissāmi, āvuso, abhiramissāmi, āvuso.	76	
PA_an_5:76.16.3	Na dānāhaṁ, āvuso, sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.	76	
PA_an_5:76.17.1_0	Seyyathāpi so, bhikkhave, yodhājīvo asicammaṁ gahetvā dhanukalāpaṁ sannayhitvā viyūḷhaṁ	76	
PA_an_5:76.17.1_1	saṅgāmaṁ otarati, so tasmiṁ saṅgāme ussahati vāyamati, tamenaṁ ussahantaṁ vāyamantaṁ	76	
PA_an_5:76.17.1_2	pare upalikkhanti, tamenaṁ apanenti; apanetvā ñātakānaṁ nenti, tamenaṁ ñātakā upaṭṭhahanti	76	
PA_an_5:76.17.1_3	paricaranti. So ñātakehi upaṭṭhahiyamāno paricariyamāno vuṭṭhāti tamhā ābādhā; tathūpamāhaṁ,	76	
PA_an_5:76.17.1_4	bhikkhave, imaṁ puggalaṁ vadāmi.	76	
PA_an_5:76.17.2	Evarūpopi, bhikkhave, idhekacco puggalo hoti.	76	
PA_an_5:76.17.3	Ayaṁ, bhikkhave, catuttho yodhājīvūpamo puggalo santo saṁvijjamāno bhikkhūsu.	76	
PA_an_5:76.18.1	Puna caparaṁ, bhikkhave, bhikkhu aññataraṁ gāmaṁ vā nigamaṁ vā upanissāya viharati.	76	
PA_an_5:76.18.2_0	So pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya	76	
PA_an_5:76.18.2_1	pavisati rakkhiteneva kāyena rakkhitāya vācāya rakkhitena cittena upaṭṭhitāya satiyā	76	
PA_an_5:76.18.2_2	saṁvutehi indriyehi.	76	
PA_an_5:76.18.3	So cakkhunā rūpaṁ disvā na nimittaggāhī hoti nānubyañjanaggāhī.	76	
PA_an_5:76.18.4_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	76	
PA_an_5:76.18.4_1	dhammā anvāssaveyyuṁ, tassa saṁvarāya paṭipajjati; rakkhati cakkhundriyaṁ; cakkhundriye saṁvaraṁ āpajjati.	76	
PA_an_5:76.18.5	Sotena saddaṁ sutvā …	76	
PA_an_5:76.18.6	ghānena gandhaṁ ghāyitvā …	76	
PA_an_5:76.18.7	jivhāya rasaṁ sāyitvā …	76	
PA_an_5:76.18.8	kāyena phoṭṭhabbaṁ phusitvā …	76	
PA_an_5:76.18.9	manasā dhammaṁ viññāya na nimittaggāhī hoti nānubyañjanaggāhī.	76	
PA_an_5:76.18.10_0	Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	76	
PA_an_5:76.18.10_1	dhammā anvāssaveyyuṁ, tassa saṁvarāya paṭipajjati; rakkhati manindriyaṁ; manindriye saṁvaraṁ āpajjati.	76	
PA_an_5:76.18.11	So pacchābhattaṁ piṇḍapātapaṭikkanto	76	
PA_an_5:76.18.12	vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ.	76	
PA_an_5:76.18.13	So araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.	76	
PA_an_5:76.18.14	So abhijjhaṁ loke pahāya …pe… so ime pañca nīvaraṇe pahāya cetaso upakkilese paññāya dubbalīkaraṇe	76	
PA_an_5:76.18.15	vivicceva kāmehi …pe… catutthaṁ jhānaṁ upasampajja viharati.	76	
PA_an_5:76.19.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte āsavānaṁ khayañāṇāya cittaṁ abhininnāmeti.	76	
PA_an_5:76.19.2	So ‘idaṁ dukkhan’ti yathābhūtaṁ pajānāti …pe…	76	
PA_an_5:76.19.3	nāparaṁ itthattāyāti pajānāti.	76	
PA_an_5:76.20.1_0	Seyyathāpi so, bhikkhave, yodhājīvo asicammaṁ gahetvā dhanukalāpaṁ sannayhitvā viyūḷhaṁ	76	
PA_an_5:76.20.1_1	saṅgāmaṁ otarati, so taṁ saṅgāmaṁ abhivijinitvā vijitasaṅgāmo tameva saṅgāmasīsaṁ	76	
PA_an_5:76.20.1_2	ajjhāvasati; tathūpamāhaṁ, bhikkhave, imaṁ puggalaṁ vadāmi.	76	
PA_an_5:76.20.2	Evarūpopi, bhikkhave, idhekacco puggalo hoti.	76	
PA_an_5:76.20.3	Ayaṁ, bhikkhave, pañcamo yodhājīvūpamo puggalo santo saṁvijjamāno bhikkhūsu.	76	
PA_an_5:76.20.4	Ime kho, bhikkhave, pañca yodhājīvūpamā puggalā santo saṁvijjamānā bhikkhūsū”ti.	76	
PA_an_5:76.20.5	Chaṭṭhaṁ.	76	
PA_an_5:77.0.1	Aṅguttara Nikāya 5.77	77	
PA_an_5:77.0.2	8. Yodhājīvavagga	77	
PA_an_5:77.0.3	Paṭhamaanāgatabhayasutta	77	
PA_an_5:77.1.1_0	“Pañcimāni, bhikkhave, anāgatabhayāni sampassamānena alameva āraññikena bhikkhunā	77	
PA_an_5:77.1.1_1	appamattena ātāpinā pahitattena viharituṁ appattassa pattiyā anadhigatassa adhigamāya	77	
PA_an_5:77.1.1_2	asacchikatassa sacchikiriyāya.	77	
PA_an_5:77.2.1	Katamāni pañca?	77	
PA_an_5:77.2.2	Idha, bhikkhave, āraññiko bhikkhu iti paṭisañcikkhati:	77	
PA_an_5:77.2.3	‘ahaṁ kho etarahi ekako araññe viharāmi.	77	
PA_an_5:77.2.4	Ekakaṁ kho pana maṁ araññe viharantaṁ	77	
PA_an_5:77.2.5	ahi vā maṁ ḍaṁseyya, vicchiko vā maṁ ḍaṁseyya, satapadī vā maṁ ḍaṁseyya,	77	
PA_an_5:77.2.6	tena me assa kālaṅkiriyā, so mamassa antarāyo;	77	
PA_an_5:77.2.7	handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.	77	
PA_an_5:77.2.8_0	Idaṁ, bhikkhave, paṭhamaṁ anāgatabhayaṁ sampassamānena alameva āraññikena bhikkhunā	77	
PA_an_5:77.2.8_1	appamattena ātāpinā pahitattena viharituṁ appattassa pattiyā anadhigatassa adhigamāya	77	
PA_an_5:77.2.8_2	asacchikatassa sacchikiriyāya.	77	
PA_an_5:77.3.1	Puna caparaṁ, bhikkhave, āraññiko bhikkhu iti paṭisañcikkhati:	77	
PA_an_5:77.3.2	‘ahaṁ kho etarahi ekako araññe viharāmi.	77	
PA_an_5:77.3.3	Ekako kho panāhaṁ araññe viharanto	77	
PA_an_5:77.3.4	upakkhalitvā vā papateyyaṁ, bhattaṁ vā bhuttaṁ me byāpajjeyya, pittaṁ vā me kuppeyya, semhaṁ vā me kuppeyya, satthakā vā me vātā kuppeyyuṁ,	77	
PA_an_5:77.3.5	tena me assa kālaṅkiriyā, so mamassa antarāyo;	77	
PA_an_5:77.3.6	handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.	77	
PA_an_5:77.3.7_0	Idaṁ, bhikkhave, dutiyaṁ anāgatabhayaṁ sampassamānena alameva āraññikena bhikkhunā	77	
PA_an_5:77.3.7_1	appamattena ātāpinā pahitattena viharituṁ appattassa pattiyā anadhigatassa adhigamāya	77	
PA_an_5:77.3.7_2	asacchikatassa sacchikiriyāya.	77	
PA_an_5:77.4.1	Puna caparaṁ, bhikkhave, āraññiko bhikkhu iti paṭisañcikkhati:	77	
PA_an_5:77.4.2	‘ahaṁ kho etarahi ekako araññe viharāmi.	77	
PA_an_5:77.4.3	Ekako kho panāhaṁ araññe viharanto	77	
PA_an_5:77.4.4	vāḷehi samāgaccheyyaṁ, sīhena vā byagghena vā dīpinā vā acchena vā taracchena vā, te maṁ jīvitā voropeyyuṁ,	77	
PA_an_5:77.4.5	tena me assa kālaṅkiriyā, so mamassa antarāyo;	77	
PA_an_5:77.4.6	handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.	77	
PA_an_5:77.4.7_0	Idaṁ, bhikkhave, tatiyaṁ anāgatabhayaṁ sampassamānena alameva āraññikena bhikkhunā	77	
PA_an_5:77.4.7_1	appamattena ātāpinā pahitattena viharituṁ appattassa pattiyā anadhigatassa adhigamāya	77	
PA_an_5:77.4.7_2	asacchikatassa sacchikiriyāya.	77	
PA_an_5:77.5.1	Puna caparaṁ, bhikkhave, āraññiko bhikkhu iti paṭisañcikkhati:	77	
PA_an_5:77.5.2	‘ahaṁ kho etarahi ekako araññe viharāmi.	77	
PA_an_5:77.5.3	Ekako kho panāhaṁ araññe viharanto	77	
PA_an_5:77.5.4	māṇavehi samāgaccheyyaṁ katakammehi vā akatakammehi vā, te maṁ jīvitā voropeyyuṁ,	77	
PA_an_5:77.5.5	tena me assa kālaṅkiriyā, so mamassa antarāyo;	77	
PA_an_5:77.5.6	handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.	77	
PA_an_5:77.5.7_0	Idaṁ, bhikkhave, catutthaṁ anāgatabhayaṁ sampassamānena alameva āraññikena bhikkhunā	77	
PA_an_5:77.5.7_1	appamattena ātāpinā pahitattena viharituṁ appattassa pattiyā anadhigatassa adhigamāya	77	
PA_an_5:77.5.7_2	asacchikatassa sacchikiriyāya.	77	
PA_an_5:77.6.1	Puna caparaṁ, bhikkhave, āraññiko bhikkhu iti paṭisañcikkhati:	77	
PA_an_5:77.6.2	‘ahaṁ kho etarahi ekako araññe viharāmi.	77	
PA_an_5:77.6.3	Santi kho panāraññe vāḷā amanussā, te maṁ jīvitā voropeyyuṁ,	77	
PA_an_5:77.6.4	tena me assa kālaṅkiriyā, so mamassa antarāyo;	77	
PA_an_5:77.6.5	handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.	77	
PA_an_5:77.6.6_0	Idaṁ, bhikkhave, pañcamaṁ anāgatabhayaṁ sampassamānena alameva āraññikena bhikkhunā	77	
PA_an_5:77.6.6_1	appamattena ātāpinā pahitattena viharituṁ appattassa pattiyā anadhigatassa adhigamāya	77	
PA_an_5:77.6.6_2	asacchikatassa sacchikiriyāya.	77	
PA_an_5:77.7.1_0	Imāni kho, bhikkhave, pañca anāgatabhayāni sampassamānena alameva āraññikena bhikkhunā	77	
PA_an_5:77.7.1_1	appamattena ātāpinā pahitattena viharituṁ appattassa pattiyā anadhigatassa adhigamāya	77	
PA_an_5:77.7.1_2	asacchikatassa sacchikiriyāyā”ti.	77	
PA_an_5:77.7.2	Sattamaṁ.	77	
PA_an_5:78.0.1	Aṅguttara Nikāya 5.78	78	
PA_an_5:78.0.2	8. Yodhājīvavagga	78	
PA_an_5:78.0.3	Dutiyaanāgatabhayasutta	78	
PA_an_5:78.1.1_0	“Pañcimāni, bhikkhave, anāgatabhayāni sampassamānena alameva bhikkhunā appamattena	78	
PA_an_5:78.1.1_1	ātāpinā pahitattena viharituṁ appattassa pattiyā anadhigatassa adhigamāya asacchikatassa sacchikiriyāya.	78	
PA_an_5:78.1.2	Katamāni pañca?	78	
PA_an_5:78.1.3	Idha, bhikkhave, bhikkhu iti paṭisañcikkhati:	78	
PA_an_5:78.1.4	‘ahaṁ kho etarahi daharo yuvā susukāḷakeso bhadrena yobbanena samannāgato paṭhamena vayasā.	78	
PA_an_5:78.1.5	Hoti kho pana so samayo yaṁ imaṁ kāyaṁ jarā phusati.	78	
PA_an_5:78.1.6	Jiṇṇena kho pana jarāya abhibhūtena na sukaraṁ buddhānaṁ sāsanaṁ manasi kātuṁ, na sukarāni araññavanapatthāni pantāni senāsanāni paṭisevituṁ.	78	
PA_an_5:78.1.7	Purā maṁ so dhammo āgacchati aniṭṭho akanto amanāpo;	78	
PA_an_5:78.1.8	handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāya, yenāhaṁ dhammena samannāgato jiṇṇakopi phāsuṁ viharissāmī’ti.	78	
PA_an_5:78.1.9_0	Idaṁ, bhikkhave, paṭhamaṁ anāgatabhayaṁ sampassamānena alameva bhikkhunā appamattena	78	
PA_an_5:78.1.9_1	ātāpinā pahitattena viharituṁ appattassa pattiyā anadhigatassa adhigamāya asacchikatassa sacchikiriyāya.	78	
PA_an_5:78.2.1	Puna caparaṁ, bhikkhave, bhikkhu iti paṭisañcikkhati:	78	
PA_an_5:78.2.2	‘ahaṁ kho etarahi appābādho appātaṅko samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya.	78	
PA_an_5:78.2.3	Hoti kho pana so samayo yaṁ imaṁ kāyaṁ byādhi phusati.	78	
PA_an_5:78.2.4	Byādhitena kho pana byādhinā abhibhūtena na sukaraṁ buddhānaṁ sāsanaṁ manasi kātuṁ, na sukarāni araññavanapatthāni pantāni senāsanāni paṭisevituṁ.	78	
PA_an_5:78.2.5	Purā maṁ so dhammo āgacchati aniṭṭho akanto amanāpo;	78	
PA_an_5:78.2.6	handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāya, yenāhaṁ dhammena samannāgato byādhitopi phāsuṁ viharissāmī’ti.	78	
PA_an_5:78.2.7_0	Idaṁ, bhikkhave, dutiyaṁ anāgatabhayaṁ sampassamānena alameva bhikkhunā appamattena	78	
PA_an_5:78.2.7_1	ātāpinā pahitattena viharituṁ appattassa pattiyā anadhigatassa adhigamāya asacchikatassa sacchikiriyāya.	78	
PA_an_5:78.3.1	Puna caparaṁ, bhikkhave, bhikkhu iti paṭisañcikkhati:	78	
PA_an_5:78.3.2	‘etarahi kho subhikkhaṁ susassaṁ sulabhapiṇḍaṁ, sukaraṁ uñchena paggahena yāpetuṁ.	78	
PA_an_5:78.3.3	Hoti kho pana so samayo yaṁ dubbhikkhaṁ hoti dussassaṁ dullabhapiṇḍaṁ, na sukaraṁ uñchena paggahena yāpetuṁ.	78	
PA_an_5:78.3.4	Dubbhikkhe kho pana manussā yena subhikkhaṁ tena saṅkamanti.	78	
PA_an_5:78.3.5	Tattha saṅgaṇikavihāro hoti ākiṇṇavihāro.	78	
PA_an_5:78.3.6	Saṅgaṇikavihāre kho pana sati ākiṇṇavihāre na sukaraṁ buddhānaṁ sāsanaṁ manasi kātuṁ, na sukarāni araññavanapatthāni pantāni senāsanāni paṭisevituṁ.	78	
PA_an_5:78.3.7	Purā maṁ so dhammo āgacchati aniṭṭho akanto amanāpo;	78	
PA_an_5:78.3.8	handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāya, yenāhaṁ dhammena samannāgato dubbhikkhepi phāsu viharissāmī’ti.	78	
PA_an_5:78.3.9_0	Idaṁ, bhikkhave, tatiyaṁ anāgatabhayaṁ sampassamānena alameva bhikkhunā appamattena	78	
PA_an_5:78.3.9_1	ātāpinā pahitattena viharituṁ appattassa pattiyā anadhigatassa adhigamāya asacchikatassa sacchikiriyāya.	78	
PA_an_5:78.4.1	Puna caparaṁ, bhikkhave, bhikkhu iti paṭisañcikkhati:	78	
PA_an_5:78.4.2	‘etarahi kho manussā samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti.	78	
PA_an_5:78.4.3	Hoti kho pana so samayo yaṁ bhayaṁ hoti aṭavisaṅkopo, cakkasamārūḷhā jānapadā pariyāyanti.	78	
PA_an_5:78.4.4	Bhaye kho pana sati manussā yena khemaṁ tena saṅkamanti.	78	
PA_an_5:78.4.5	Tattha saṅgaṇikavihāro hoti ākiṇṇavihāro.	78	
PA_an_5:78.4.6	Saṅgaṇikavihāre kho pana sati ākiṇṇavihāre na sukaraṁ buddhānaṁ sāsanaṁ manasi kātuṁ, na sukarāni araññavanapatthāni pantāni senāsanāni paṭisevituṁ.	78	
PA_an_5:78.4.7	Purā maṁ so dhammo āgacchati aniṭṭho akanto amanāpo;	78	
PA_an_5:78.4.8	handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāya, yenāhaṁ dhammena samannāgato bhayepi phāsuṁ viharissāmī’ti.	78	
PA_an_5:78.4.9_0	Idaṁ, bhikkhave, catutthaṁ anāgatabhayaṁ sampassamānena alameva bhikkhunā appamattena	78	
PA_an_5:78.4.9_1	ātāpinā pahitattena viharituṁ appattassa pattiyā anadhigatassa adhigamāya asacchikatassa sacchikiriyāya.	78	
PA_an_5:78.5.1	Puna caparaṁ, bhikkhave, bhikkhu iti paṭisañcikkhati:	78	
PA_an_5:78.5.2	‘etarahi kho saṅgho samaggo sammodamāno avivadamāno ekuddeso phāsu viharati.	78	
PA_an_5:78.5.3	Hoti kho pana so samayo yaṁ saṅgho bhijjati.	78	
PA_an_5:78.5.4	Saṅghe kho pana bhinne na sukaraṁ buddhānaṁ sāsanaṁ manasi kātuṁ, na sukarāni araññavanapatthāni pantāni senāsanāni paṭisevituṁ.	78	
PA_an_5:78.5.5	Purā maṁ so dhammo āgacchati aniṭṭho akanto amanāpo;	78	
PA_an_5:78.5.6	handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāya, yenāhaṁ dhammena samannāgato bhinnepi saṅghe phāsuṁ viharissāmī’ti.	78	
PA_an_5:78.5.7_0	Idaṁ, bhikkhave, pañcamaṁ anāgatabhayaṁ sampassamānena alameva bhikkhunā appamattena	78	
PA_an_5:78.5.7_1	ātāpinā pahitattena viharituṁ appattassa pattiyā anadhigatassa adhigamāya asacchikatassa sacchikiriyāya.	78	
PA_an_5:78.6.1_0	Imāni kho, bhikkhave, pañca anāgatabhayāni sampassamānena alameva bhikkhunā appamattena	78	
PA_an_5:78.6.1_1	ātāpinā pahitattena viharituṁ appattassa pattiyā anadhigatassa adhigamāya asacchikatassa sacchikiriyāyā”ti.	78	
PA_an_5:78.6.2	Aṭṭhamaṁ.	78	
PA_an_5:79.0.1	Aṅguttara Nikāya 5.79	79	
PA_an_5:79.0.2	8. Yodhājīvavagga	79	
PA_an_5:79.0.3	Tatiyaanāgatabhayasutta	79	
PA_an_5:79.1.1	“Pañcimāni, bhikkhave, anāgatabhayāni etarahi asamuppannāni āyatiṁ samuppajjissanti.	79	
PA_an_5:79.1.2	Tāni vo paṭibujjhitabbāni;	79	
PA_an_5:79.1.3	paṭibujjhitvā ca tesaṁ pahānāya vāyamitabbaṁ.	79	
PA_an_5:79.2.1	Katamāni pañca?	79	
PA_an_5:79.2.2	Bhavissanti, bhikkhave, bhikkhū anāgatamaddhānaṁ abhāvitakāyā abhāvitasīlā abhāvitacittā abhāvitapaññā.	79	
PA_an_5:79.2.3	Te abhāvitakāyā samānā abhāvitasīlā abhāvitacittā abhāvitapaññā aññe upasampādessanti.	79	
PA_an_5:79.2.4	Tepi na sakkhissanti vinetuṁ adhisīle adhicitte adhipaññāya.	79	
PA_an_5:79.2.5	Tepi bhavissanti abhāvitakāyā abhāvitasīlā abhāvitacittā abhāvitapaññā.	79	
PA_an_5:79.2.6	Te abhāvitakāyā samānā abhāvitasīlā abhāvitacittā abhāvitapaññā aññe upasampādessanti.	79	
PA_an_5:79.2.7	Tepi na sakkhissanti vinetuṁ adhisīle adhicitte adhipaññāya.	79	
PA_an_5:79.2.8	Tepi bhavissanti abhāvitakāyā abhāvitasīlā abhāvitacittā abhāvitapaññā.	79	
PA_an_5:79.2.9	Iti kho, bhikkhave, dhammasandosā vinayasandoso;	79	
PA_an_5:79.2.10	vinayasandosā dhammasandoso.	79	
PA_an_5:79.2.11	Idaṁ, bhikkhave, paṭhamaṁ anāgatabhayaṁ etarahi asamuppannaṁ āyatiṁ samuppajjissati.	79	
PA_an_5:79.2.12	Taṁ vo paṭibujjhitabbaṁ;	79	
PA_an_5:79.2.13	paṭibujjhitvā ca tassa pahānāya vāyamitabbaṁ.	79	
PA_an_5:79.3.1	Puna caparaṁ, bhikkhave, bhavissanti bhikkhū anāgatamaddhānaṁ abhāvitakāyā abhāvitasīlā abhāvitacittā abhāvitapaññā.	79	
PA_an_5:79.3.2	Te abhāvitakāyā samānā abhāvitasīlā abhāvitacittā abhāvitapaññā aññesaṁ nissayaṁ dassanti.	79	
PA_an_5:79.3.3	Tepi na sakkhissanti vinetuṁ adhisīle adhicitte adhipaññāya.	79	
PA_an_5:79.3.4	Tepi bhavissanti abhāvitakāyā abhāvitasīlā abhāvitacittā abhāvitapaññā.	79	
PA_an_5:79.3.5	Te abhāvitakāyā samānā abhāvitasīlā abhāvitacittā abhāvitapaññā aññesaṁ nissayaṁ dassanti.	79	
PA_an_5:79.3.6	Tepi na sakkhissanti vinetuṁ adhisīle adhicitte adhipaññāya.	79	
PA_an_5:79.3.7	Tepi bhavissanti abhāvitakāyā abhāvitasīlā abhāvitacittā abhāvitapaññā.	79	
PA_an_5:79.3.8	Iti kho, bhikkhave, dhammasandosā vinayasandoso;	79	
PA_an_5:79.3.9	vinayasandosā dhammasandoso.	79	
PA_an_5:79.3.10	Idaṁ, bhikkhave, dutiyaṁ anāgatabhayaṁ etarahi asamuppannaṁ āyatiṁ samuppajjissati.	79	
PA_an_5:79.3.11	Taṁ vo paṭibujjhitabbaṁ;	79	
PA_an_5:79.3.12	paṭibujjhitvā ca tassa pahānāya vāyamitabbaṁ.	79	
PA_an_5:79.4.1	Puna caparaṁ, bhikkhave, bhavissanti bhikkhū anāgatamaddhānaṁ abhāvitakāyā abhāvitasīlā abhāvitacittā abhāvitapaññā.	79	
PA_an_5:79.4.2	Te abhāvitakāyā samānā abhāvitasīlā abhāvitacittā abhāvitapaññā abhidhammakathaṁ vedallakathaṁ kathentā kaṇhadhammaṁ okkamamānā na bujjhissanti.	79	
PA_an_5:79.4.3	Iti kho, bhikkhave, dhammasandosā vinayasandoso;	79	
PA_an_5:79.4.4	vinayasandosā dhammasandoso.	79	
PA_an_5:79.4.5	Idaṁ, bhikkhave, tatiyaṁ anāgatabhayaṁ etarahi asamuppannaṁ āyatiṁ samuppajjissati.	79	
PA_an_5:79.4.6	Taṁ vo paṭibujjhitabbaṁ;	79	
PA_an_5:79.4.7	paṭibujjhitvā ca tassa pahānāya vāyamitabbaṁ.	79	
PA_an_5:79.5.1	Puna caparaṁ, bhikkhave, bhavissanti bhikkhū anāgatamaddhānaṁ abhāvitakāyā abhāvitasīlā abhāvitacittā abhāvitapaññā.	79	
PA_an_5:79.5.2_0	Te abhāvitakāyā samānā abhāvitasīlā abhāvitacittā abhāvitapaññā ye te suttantā tathāgatabhāsitā	79	
PA_an_5:79.5.2_1	gambhīrā gambhīratthā lokuttarā suññatāppaṭisaṁyuttā, tesu bhaññamānesu na sussūsissanti,	79	
PA_an_5:79.5.2_2	na sotaṁ odahissanti, na aññā cittaṁ upaṭṭhapessanti, na ca te dhamme uggahetabbaṁ	79	
PA_an_5:79.5.2_3	pariyāpuṇitabbaṁ maññissanti.	79	
PA_an_5:79.5.3_0	Ye pana te suttantā kavitā kāveyyā cittakkharā cittabyañjanā bāhirakā sāvakabhāsitā,	79	
PA_an_5:79.5.3_1	tesu bhaññamānesu sussūsissanti, sotaṁ odahissanti, aññā cittaṁ upaṭṭhapessanti,	79	
PA_an_5:79.5.3_2	te ca dhamme uggahetabbaṁ pariyāpuṇitabbaṁ maññissanti.	79	
PA_an_5:79.5.4	Iti kho, bhikkhave, dhammasandosā vinayasandoso;	79	
PA_an_5:79.5.5	vinayasandosā dhammasandoso.	79	
PA_an_5:79.5.6	Idaṁ, bhikkhave, catutthaṁ anāgatabhayaṁ etarahi asamuppannaṁ āyatiṁ samuppajjissati.	79	
PA_an_5:79.5.7	Taṁ vo paṭibujjhitabbaṁ;	79	
PA_an_5:79.5.8	paṭibujjhitvā ca tassa pahānāya vāyamitabbaṁ.	79	
PA_an_5:79.6.1	Puna caparaṁ, bhikkhave, bhavissanti bhikkhū anāgatamaddhānaṁ abhāvitakāyā abhāvitasīlā abhāvitacittā abhāvitapaññā.	79	
PA_an_5:79.6.2_0	Te abhāvitakāyā samānā abhāvitasīlā abhāvitacittā abhāvitapaññā therā bhikkhū bāhulikā	79	
PA_an_5:79.6.2_1	bhavissanti sāthalikā okkamane pubbaṅgamā paviveke nikkhittadhurā, na vīriyaṁ ārabhissanti	79	
PA_an_5:79.6.2_2	appattassa pattiyā anadhigatassa adhigamāya asacchikatassa sacchikiriyāya.	79	
PA_an_5:79.6.3	Tesaṁ pacchimā janatā diṭṭhānugatiṁ āpajjissati.	79	
PA_an_5:79.6.4	Sāpi bhavissati bāhulikā sāthalikā okkamane pubbaṅgamā paviveke nikkhittadhurā, na vīriyaṁ ārabhissati appattassa pattiyā anadhigatassa adhigamāya asacchikatassa sacchikiriyāya.	79	
PA_an_5:79.6.5	Iti kho, bhikkhave, dhammasandosā vinayasandoso;	79	
PA_an_5:79.6.6	vinayasandosā dhammasandoso.	79	
PA_an_5:79.6.7	Idaṁ, bhikkhave, pañcamaṁ anāgatabhayaṁ etarahi asamuppannaṁ āyatiṁ samuppajjissati.	79	
PA_an_5:79.6.8	Taṁ vo paṭibujjhitabbaṁ;	79	
PA_an_5:79.6.9	paṭibujjhitvā ca tassa pahānāya vāyamitabbaṁ.	79	
PA_an_5:79.7.1	Imāni kho, bhikkhave, pañca anāgatabhayāni etarahi asamuppannāni āyatiṁ samuppajjissanti.	79	
PA_an_5:79.7.2	Tāni vo paṭibujjhitabbāni;	79	
PA_an_5:79.7.3	paṭibujjhitvā ca tesaṁ pahānāya vāyamitabban”ti.	79	
PA_an_5:79.7.4	Navamaṁ.	79	
PA_an_5:80.0.1	Aṅguttara Nikāya 5.80	80	
PA_an_5:80.0.2	8. Yodhājīvavagga	80	
PA_an_5:80.0.3	Catutthaanāgatabhayasutta	80	
PA_an_5:80.1.1	“Pañcimāni, bhikkhave, anāgatabhayāni etarahi asamuppannāni āyatiṁ samuppajjissanti.	80	
PA_an_5:80.1.2	Tāni vo paṭibujjhitabbāni;	80	
PA_an_5:80.1.3	paṭibujjhitvā ca tesaṁ pahānāya vāyamitabbaṁ.	80	
PA_an_5:80.2.1	Katamāni pañca?	80	
PA_an_5:80.2.2	Bhavissanti, bhikkhave, bhikkhū anāgatamaddhānaṁ cīvare kalyāṇakāmā.	80	
PA_an_5:80.2.3	Te cīvare kalyāṇakāmā samānā riñcissanti paṁsukūlikattaṁ, riñcissanti araññavanapatthāni pantāni senāsanāni;	80	
PA_an_5:80.2.4	gāmanigamarājadhānīsu osaritvā vāsaṁ kappessanti, cīvarahetu ca anekavihitaṁ anesanaṁ appatirūpaṁ āpajjissanti.	80	
PA_an_5:80.2.5	Idaṁ, bhikkhave, paṭhamaṁ anāgatabhayaṁ etarahi asamuppannaṁ āyatiṁ samuppajjissati.	80	
PA_an_5:80.2.6	Taṁ vo paṭibujjhitabbaṁ;	80	
PA_an_5:80.2.7	paṭibujjhitvā ca tassa pahānāya vāyamitabbaṁ.	80	
PA_an_5:80.3.1	Puna caparaṁ, bhikkhave, bhavissanti bhikkhū anāgatamaddhānaṁ piṇḍapāte kalyāṇakāmā.	80	
PA_an_5:80.3.2	Te piṇḍapāte kalyāṇakāmā samānā riñcissanti piṇḍapātikattaṁ, riñcissanti araññavanapatthāni pantāni senāsanāni;	80	
PA_an_5:80.3.3	gāmanigamarājadhānīsu osaritvā vāsaṁ kappessanti jivhaggena rasaggāni pariyesamānā, piṇḍapātahetu ca anekavihitaṁ anesanaṁ appatirūpaṁ āpajjissanti.	80	
PA_an_5:80.3.4	Idaṁ, bhikkhave, dutiyaṁ anāgatabhayaṁ etarahi asamuppannaṁ āyatiṁ samuppajjissati.	80	
PA_an_5:80.3.5	Taṁ vo paṭibujjhitabbaṁ;	80	
PA_an_5:80.3.6	paṭibujjhitvā ca tassa pahānāya vāyamitabbaṁ.	80	
PA_an_5:80.4.1	Puna caparaṁ, bhikkhave, bhavissanti bhikkhū anāgatamaddhānaṁ senāsane kalyāṇakāmā.	80	
PA_an_5:80.4.2	Te senāsane kalyāṇakāmā samānā riñcissanti rukkhamūlikattaṁ, riñcissanti araññavanapatthāni pantāni senāsanāni;	80	
PA_an_5:80.4.3	gāmanigamarājadhānīsu osaritvā vāsaṁ kappessanti, senāsanahetu ca anekavihitaṁ anesanaṁ appatirūpaṁ āpajjissanti.	80	
PA_an_5:80.4.4	Idaṁ, bhikkhave, tatiyaṁ anāgatabhayaṁ etarahi asamuppannaṁ āyatiṁ samuppajjissati.	80	
PA_an_5:80.4.5	Taṁ vo paṭibujjhitabbaṁ;	80	
PA_an_5:80.4.6	paṭibujjhitvā ca tassa pahānāya vāyamitabbaṁ.	80	
PA_an_5:80.5.1	Puna caparaṁ, bhikkhave, bhavissanti bhikkhū anāgatamaddhānaṁ bhikkhunīsikkhamānāsamaṇuddesehi saṁsaṭṭhā viharissanti.	80	
PA_an_5:80.5.2	Bhikkhunīsikkhamānāsamaṇuddesehi saṁsagge kho pana, bhikkhave, sati etaṁ pāṭikaṅkhaṁ:	80	
PA_an_5:80.5.3	‘anabhiratā vā brahmacariyaṁ carissanti, aññataraṁ vā saṅkiliṭṭhaṁ āpattiṁ āpajjissanti, sikkhaṁ vā paccakkhāya hīnāyāvattissanti’.	80	
PA_an_5:80.5.4	Idaṁ, bhikkhave, catutthaṁ anāgatabhayaṁ etarahi asamuppannaṁ āyatiṁ samuppajjissati.	80	
PA_an_5:80.5.5	Taṁ vo paṭibujjhitabbaṁ;	80	
PA_an_5:80.5.6	paṭibujjhitvā ca tassa pahānāya vāyamitabbaṁ.	80	
PA_an_5:80.6.1	Puna caparaṁ, bhikkhave, bhavissanti bhikkhū anāgatamaddhānaṁ ārāmikasamaṇuddesehi saṁsaṭṭhā viharissanti.	80	
PA_an_5:80.6.2	Ārāmikasamaṇuddesehi saṁsagge kho pana, bhikkhave, sati etaṁ pāṭikaṅkhaṁ:	80	
PA_an_5:80.6.3	‘anekavihitaṁ sannidhikāraparibhogaṁ anuyuttā viharissanti, oḷārikampi nimittaṁ karissanti, pathaviyāpi haritaggepi’.	80	
PA_an_5:80.6.4	Idaṁ, bhikkhave, pañcamaṁ anāgatabhayaṁ etarahi asamuppannaṁ āyatiṁ samuppajjissati.	80	
PA_an_5:80.6.5	Taṁ vo paṭibujjhitabbaṁ;	80	
PA_an_5:80.6.6	paṭibujjhitvā ca tassa pahānāya vāyamitabbaṁ.	80	
PA_an_5:80.7.1	Imāni kho, bhikkhave, pañca anāgatabhayāni etarahi asamuppannāni āyatiṁ samuppajjissanti.	80	
PA_an_5:80.7.2	Tāni vo paṭibujjhitabbāni;	80	
PA_an_5:80.7.3	paṭibujjhitvā ca tesaṁ pahānāya vāyamitabban”ti.	80	
PA_an_5:80.7.4	Dasamaṁ.	80	
PA_an_5:80.7.5	Yodhājīvavaggo tatiyo.	80	
PA_an_5:80.8.0	Tassuddānaṁ	80	
PA_an_5:80.8.1	Dve cetovimuttiphalā,	80	
PA_an_5:80.8.2	dve ca dhammavihārino;	80	
PA_an_5:80.8.3	Yodhājīvā ca dve vuttā,	80	
PA_an_5:80.8.4	cattāro ca anāgatāti.	80	
PA_an_5:81.0.1	Aṅguttara Nikāya 5.81	81	
PA_an_5:81.0.2	9. Theravagga	81	
PA_an_5:81.0.3	Rajanīyasutta	81	
PA_an_5:81.1.1	“Pañcahi, bhikkhave, dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	81	
PA_an_5:81.1.2	Katamehi pañcahi?	81	
PA_an_5:81.1.3	Rajanīye rajjati, dussanīye dussati, mohanīye muyhati, kuppanīye kuppati, madanīye majjati—	81	
PA_an_5:81.1.4	imehi kho, bhikkhave, pañcahi dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	81	
PA_an_5:81.2.1	Pañcahi, bhikkhave, dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.	81	
PA_an_5:81.2.2	Katamehi pañcahi?	81	
PA_an_5:81.2.3	Rajanīye na rajjati, dussanīye na dussati, mohanīye na muyhati, kuppanīye na kuppati, madanīye na majjati—	81	
PA_an_5:81.2.4	imehi kho, bhikkhave, pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	81	
PA_an_5:81.2.5	Paṭhamaṁ.	81	
PA_an_5:82.0.1	Aṅguttara Nikāya 5.82	82	
PA_an_5:82.0.2	9. Theravagga	82	
PA_an_5:82.0.3	Vītarāgasutta	82	
PA_an_5:82.1.1	“Pañcahi, bhikkhave, dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	82	
PA_an_5:82.1.2	Katamehi pañcahi?	82	
PA_an_5:82.1.3	Avītarāgo hoti, avītadoso hoti, avītamoho hoti, makkhī ca, paḷāsī ca—	82	
PA_an_5:82.1.4	imehi kho, bhikkhave, pañcahi dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	82	
PA_an_5:82.2.1	Pañcahi, bhikkhave, dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.	82	
PA_an_5:82.2.2	Katamehi pañcahi?	82	
PA_an_5:82.2.3	Vītarāgo hoti, vītadoso hoti, vītamoho hoti, amakkhī ca, apaḷāsī ca—	82	
PA_an_5:82.2.4	imehi kho, bhikkhave, pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	82	
PA_an_5:82.2.5	Dutiyaṁ.	82	
PA_an_5:83.0.1	Aṅguttara Nikāya 5.83	83	
PA_an_5:83.0.2	9. Theravagga	83	
PA_an_5:83.0.3	Kuhakasutta	83	
PA_an_5:83.1.1	“Pañcahi, bhikkhave, dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	83	
PA_an_5:83.1.2	Katamehi pañcahi?	83	
PA_an_5:83.1.3	Kuhako ca hoti, lapako ca, nemittiko ca, nippesiko ca, lābhena ca lābhaṁ nijigīsitā—	83	
PA_an_5:83.1.4	imehi kho, bhikkhave, pañcahi dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	83	
PA_an_5:83.2.1	Pañcahi, bhikkhave, dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.	83	
PA_an_5:83.2.2	Katamehi pañcahi?	83	
PA_an_5:83.2.3	Na ca kuhako hoti, na ca lapako, na ca nemittiko, na ca nippesiko, na ca lābhena lābhaṁ nijigīsitā—	83	
PA_an_5:83.2.4	imehi kho, bhikkhave, pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	83	
PA_an_5:83.2.5	Tatiyaṁ.	83	
PA_an_5:84.0.1	Aṅguttara Nikāya 5.84	84	
PA_an_5:84.0.2	9. Theravagga	84	
PA_an_5:84.0.3	Assaddhasutta	84	
PA_an_5:84.1.1	“Pañcahi, bhikkhave, dhammehi samannāgato thero bhikkhu sabrahmacārīnaṁ appiyo ca hoti, amanāpo ca agaru ca abhāvanīyo ca.	84	
PA_an_5:84.1.2	Katamehi pañcahi?	84	
PA_an_5:84.1.3	Assaddho hoti, ahiriko hoti, anottappī hoti, kusīto hoti, duppañño hoti—	84	
PA_an_5:84.1.4	imehi kho, bhikkhave, pañcahi dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	84	
PA_an_5:84.2.1	Pañcahi, bhikkhave, dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.	84	
PA_an_5:84.2.2	Katamehi pañcahi?	84	
PA_an_5:84.2.3	Saddho hoti, hirīmā hoti, ottappī hoti, āraddhavīriyo hoti, paññavā hoti—	84	
PA_an_5:84.2.4	imehi kho, bhikkhave, pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	84	
PA_an_5:84.2.5	Catutthaṁ.	84	
PA_an_5:85.0.1	Aṅguttara Nikāya 5.85	85	
PA_an_5:85.0.2	9. Theravagga	85	
PA_an_5:85.0.3	Akkhamasutta	85	
PA_an_5:85.1.1	“Pañcahi, bhikkhave, dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	85	
PA_an_5:85.1.2	Katamehi pañcahi?	85	
PA_an_5:85.1.3	Akkhamo hoti rūpānaṁ, akkhamo saddānaṁ, akkhamo gandhānaṁ, akkhamo rasānaṁ, akkhamo phoṭṭhabbānaṁ—	85	
PA_an_5:85.1.4	imehi kho, bhikkhave, pañcahi dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	85	
PA_an_5:85.2.1	Pañcahi, bhikkhave, dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.	85	
PA_an_5:85.2.2	Katamehi pañcahi?	85	
PA_an_5:85.2.3	Khamo hoti rūpānaṁ, khamo saddānaṁ, khamo gandhānaṁ, khamo rasānaṁ, khamo phoṭṭhabbānaṁ—	85	
PA_an_5:85.2.4	imehi kho, bhikkhave, pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	85	
PA_an_5:85.2.5	Pañcamaṁ.	85	
PA_an_5:86.0.1	Aṅguttara Nikāya 5.86	86	
PA_an_5:86.0.2	9. Theravagga	86	
PA_an_5:86.0.3	Paṭisambhidāpattasutta	86	
PA_an_5:86.1.1	“Pañcahi, bhikkhave, dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.	86	
PA_an_5:86.1.2	Katamehi pañcahi?	86	
PA_an_5:86.1.3	Atthapaṭisambhidāpatto hoti, dhammapaṭisambhidāpatto hoti, niruttipaṭisambhidāpatto hoti, paṭibhānapaṭisambhidāpatto hoti,	86	
PA_an_5:86.1.4	yāni tāni sabrahmacārīnaṁ uccāvacāni kiṅkaraṇīyāni tattha dakkho hoti analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ—	86	
PA_an_5:86.1.5	imehi kho, bhikkhave, pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	86	
PA_an_5:86.1.6	Chaṭṭhaṁ.	86	
PA_an_5:87.0.1	Aṅguttara Nikāya 5.87	87	
PA_an_5:87.0.2	9. Theravagga	87	
PA_an_5:87.0.3	Sīlavantasutta	87	
PA_an_5:87.1.1	“Pañcahi, bhikkhave, dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.	87	
PA_an_5:87.1.2	Katamehi pañcahi?	87	
PA_an_5:87.1.3	Sīlavā hoti, pātimokkhasaṁvarasaṁvuto viharati. Ācāragocarasampanno aṇumattesu vajjesu bhayadassāvī, samādāya sikkhati sikkhāpadesu;	87	
PA_an_5:87.1.4_0	bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā	87	
PA_an_5:87.1.4_1	sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa	87	
PA_an_5:87.1.4_2	dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;	87	
PA_an_5:87.1.5	kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagaḷāya atthassa viññāpaniyā;	87	
PA_an_5:87.1.6	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;	87	
PA_an_5:87.1.7	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	87	
PA_an_5:87.1.8	Imehi kho, bhikkhave, pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	87	
PA_an_5:87.1.9	Sattamaṁ.	87	
PA_an_5:88.0.1	Aṅguttara Nikāya 5.88	88	
PA_an_5:88.0.2	9. Theravagga	88	
PA_an_5:88.0.3	Therasutta	88	
PA_an_5:88.1.1	“Pañcahi, bhikkhave, dhammehi samannāgato thero bhikkhu bahujanaahitāya paṭipanno hoti bahujanaasukhāya bahuno janassa anatthāya ahitāya dukkhāya devamanussānaṁ.	88	
PA_an_5:88.2.1	Katamehi pañcahi?	88	
PA_an_5:88.2.2	Thero hoti rattaññū cirapabbajito;	88	
PA_an_5:88.2.3	ñāto hoti yasassī sagahaṭṭhapabbajitānaṁ bahujanaparivāro;	88	
PA_an_5:88.2.4	lābhī hoti cīvarapiṇḍapātasenāsanagilānappaccayabhesajjaparikkhārānaṁ;	88	
PA_an_5:88.2.5_0	bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā	88	
PA_an_5:88.2.5_1	sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa	88	
PA_an_5:88.2.5_2	dhammā bahussutā honti dhātā vacasā paricitā manasānupekkhitā diṭṭhiyā appaṭividdhā;	88	
PA_an_5:88.2.6	micchādiṭṭhiko hoti viparītadassano, so bahujanaṁ saddhammā vuṭṭhāpetvā asaddhamme patiṭṭhāpeti.	88	
PA_an_5:88.2.7_0	Thero bhikkhu rattaññū cirapabbajito itipissa diṭṭhānugatiṁ āpajjanti, ñāto thero	88	
PA_an_5:88.2.7_1	bhikkhu yasassī sagahaṭṭhapabbajitānaṁ bahujanaparivāro itipissa diṭṭhānugatiṁ āpajjanti,	88	
PA_an_5:88.2.7_2	lābhī thero bhikkhu cīvarapiṇḍapātasenāsanagilānappaccayabhesajjaparikkhārānaṁ itipissa	88	
PA_an_5:88.2.7_3	diṭṭhānugatiṁ āpajjanti, bahussuto thero bhikkhu sutadharo sutasannicayo itipissa	88	
PA_an_5:88.2.7_4	diṭṭhānugatiṁ āpajjanti.	88	
PA_an_5:88.2.8	Imehi kho, bhikkhave, pañcahi dhammehi samannāgato thero bhikkhu bahujanaahitāya paṭipanno hoti bahujanaasukhāya bahuno janassa anatthāya ahitāya dukkhāya devamanussānaṁ.	88	
PA_an_5:88.3.1	Pañcahi, bhikkhave, dhammehi samannāgato thero bhikkhu bahujanahitāya paṭipanno hoti bahujanasukhāya bahuno janassa atthāya hitāya sukhāya devamanussānaṁ.	88	
PA_an_5:88.4.1	Katamehi pañcahi?	88	
PA_an_5:88.4.2	Thero hoti rattaññū cirapabbajito;	88	
PA_an_5:88.4.3	ñāto hoti yasassī sagahaṭṭhapabbajitānaṁ bahujanaparivāro;	88	
PA_an_5:88.4.4	lābhī hoti cīvarapiṇḍapātasenāsanagilānappaccayabhesajjaparikkhārānaṁ;	88	
PA_an_5:88.4.5_0	bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā	88	
PA_an_5:88.4.5_1	sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa	88	
PA_an_5:88.4.5_2	dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;	88	
PA_an_5:88.4.6	sammādiṭṭhiko hoti aviparītadassano, so bahujanaṁ asaddhammā vuṭṭhāpetvā saddhamme patiṭṭhāpeti.	88	
PA_an_5:88.4.7_0	Thero bhikkhu rattaññū cirapabbajito itipissa diṭṭhānugatiṁ āpajjanti, ñāto thero	88	
PA_an_5:88.4.7_1	bhikkhu yasassī sagahaṭṭhapabbajitānaṁ bahujanaparivāro itipissa diṭṭhānugatiṁ āpajjanti,	88	
PA_an_5:88.4.7_2	lābhī thero bhikkhu cīvarapiṇḍapātasenāsanagilānappaccayabhesajjaparikkhārānaṁ itipissa	88	
PA_an_5:88.4.7_3	diṭṭhānugatiṁ āpajjanti, bahussuto thero bhikkhu sutadharo sutasannicayo itipissa	88	
PA_an_5:88.4.7_4	diṭṭhānugatiṁ āpajjanti.	88	
PA_an_5:88.4.8	Imehi kho, bhikkhave, pañcahi dhammehi samannāgato thero bhikkhu bahujanahitāya paṭipanno hoti bahujanasukhāya bahuno janassa atthāya hitāya sukhāya devamanussānan”ti.	88	
PA_an_5:88.4.9	Aṭṭhamaṁ.	88	
PA_an_5:89.0.1	Aṅguttara Nikāya 5.89	89	
PA_an_5:89.0.2	9. Theravagga	89	
PA_an_5:89.0.3	Paṭhamasekhasutta	89	
PA_an_5:89.1.1	“Pañcime, bhikkhave, dhammā sekhassa bhikkhuno parihānāya saṁvattanti.	89	
PA_an_5:89.1.2	Katame pañca?	89	
PA_an_5:89.1.3	Kammārāmatā, bhassārāmatā, niddārāmatā, saṅgaṇikārāmatā, yathāvimuttaṁ cittaṁ na paccavekkhati—	89	
PA_an_5:89.1.4	ime kho, bhikkhave, pañca dhammā sekhassa bhikkhuno parihānāya saṁvattanti.	89	
PA_an_5:89.2.1	Pañcime, bhikkhave, dhammā sekhassa bhikkhuno aparihānāya saṁvattanti.	89	
PA_an_5:89.2.2	Katame pañca?	89	
PA_an_5:89.2.3	Na kammārāmatā, na bhassārāmatā, na niddārāmatā, na saṅgaṇikārāmatā, yathāvimuttaṁ cittaṁ paccavekkhati—	89	
PA_an_5:89.2.4	ime kho, bhikkhave, pañca dhammā sekhassa bhikkhuno aparihānāya saṁvattantī”ti.	89	
PA_an_5:89.2.5	Navamaṁ.	89	
PA_an_5:90.0.1	Aṅguttara Nikāya 5.90	90	
PA_an_5:90.0.2	9. Theravagga	90	
PA_an_5:90.0.3	Dutiyasekhasutta	90	
PA_an_5:90.1.1	“Pañcime, bhikkhave, dhammā sekhassa bhikkhuno parihānāya saṁvattanti.	90	
PA_an_5:90.1.2	Katame pañca?	90	
PA_an_5:90.1.3	Idha, bhikkhave, sekho bhikkhu bahukicco hoti bahukaraṇīyo viyatto kiṅkaraṇīyesu;	90	
PA_an_5:90.1.4	riñcati paṭisallānaṁ, nānuyuñjati ajjhattaṁ cetosamathaṁ.	90	
PA_an_5:90.1.5	Ayaṁ, bhikkhave, paṭhamo dhammo sekhassa bhikkhuno parihānāya saṁvattati.	90	
PA_an_5:90.2.1	Puna caparaṁ, bhikkhave, sekho bhikkhu appamattakena kammena divasaṁ atināmeti;	90	
PA_an_5:90.2.2	riñcati paṭisallānaṁ, nānuyuñjati ajjhattaṁ cetosamathaṁ.	90	
PA_an_5:90.2.3	Ayaṁ, bhikkhave, dutiyo dhammo sekhassa bhikkhuno parihānāya saṁvattati.	90	
PA_an_5:90.3.1	Puna caparaṁ, bhikkhave, sekho bhikkhu saṁsaṭṭho viharati gahaṭṭhapabbajitehi ananulomikena gihisaṁsaggena;	90	
PA_an_5:90.3.2	riñcati paṭisallānaṁ, nānuyuñjati ajjhattaṁ cetosamathaṁ.	90	
PA_an_5:90.3.3	Ayaṁ, bhikkhave, tatiyo dhammo sekhassa bhikkhuno parihānāya saṁvattati.	90	
PA_an_5:90.4.1	Puna caparaṁ, bhikkhave, sekho bhikkhu akālena gāmaṁ pavisati, atidivā paṭikkamati;	90	
PA_an_5:90.4.2	riñcati paṭisallānaṁ, nānuyuñjati ajjhattaṁ cetosamathaṁ.	90	
PA_an_5:90.4.3	Ayaṁ, bhikkhave, catuttho dhammo sekhassa bhikkhuno parihānāya saṁvattati.	90	
PA_an_5:90.5.1	Puna caparaṁ, bhikkhave, sekho bhikkhu yāyaṁ kathā ābhisallekhikā cetovivaraṇasappāyā, seyyathidaṁ—	90	
PA_an_5:90.5.2_0	appicchakathā santuṭṭhikathā pavivekakathā asaṁsaggakathā vīriyārambhakathā sīlakathā	90	
PA_an_5:90.5.2_1	samādhikathā paññākathā vimuttikathā vimuttiñāṇadassanakathā, evarūpiyā kathāya na	90	
PA_an_5:90.5.2_2	nikāmalābhī hoti na akicchalābhī na akasiralābhī;	90	
PA_an_5:90.5.3	riñcati paṭisallānaṁ, nānuyuñjati ajjhattaṁ cetosamathaṁ.	90	
PA_an_5:90.5.4	Ayaṁ, bhikkhave, pañcamo dhammo sekhassa bhikkhuno parihānāya saṁvattati.	90	
PA_an_5:90.5.5	Ime kho, bhikkhave, pañca dhammā sekhassa bhikkhuno parihānāya saṁvattanti.	90	
PA_an_5:90.6.1	Pañcime, bhikkhave, dhammā sekhassa bhikkhuno aparihānāya saṁvattanti.	90	
PA_an_5:90.6.2	Katame pañca?	90	
PA_an_5:90.6.3	Idha, bhikkhave, sekho bhikkhu na bahukicco hoti na bahukaraṇīyo viyatto kiṅkaraṇīyesu;	90	
PA_an_5:90.6.4	na riñcati paṭisallānaṁ, anuyuñjati ajjhattaṁ cetosamathaṁ.	90	
PA_an_5:90.6.5	Ayaṁ, bhikkhave, paṭhamo dhammo sekhassa bhikkhuno aparihānāya saṁvattati.	90	
PA_an_5:90.7.1	Puna caparaṁ, bhikkhave, sekho bhikkhu na appamattakena kammena divasaṁ atināmeti;	90	
PA_an_5:90.7.2	na riñcati paṭisallānaṁ, anuyuñjati ajjhattaṁ cetosamathaṁ.	90	
PA_an_5:90.7.3	Ayaṁ, bhikkhave, dutiyo dhammo sekhassa bhikkhuno aparihānāya saṁvattati.	90	
PA_an_5:90.8.1	Puna caparaṁ, bhikkhave, sekho bhikkhu asaṁsaṭṭho viharati gahaṭṭhapabbajitehi ananulomikena gihisaṁsaggena;	90	
PA_an_5:90.8.2	na riñcati paṭisallānaṁ, anuyuñjati ajjhattaṁ cetosamathaṁ.	90	
PA_an_5:90.8.3	Ayaṁ, bhikkhave, tatiyo dhammo sekhassa bhikkhuno aparihānāya saṁvattati.	90	
PA_an_5:90.9.1	Puna caparaṁ, bhikkhave, sekho bhikkhu na atikālena gāmaṁ pavisati, nātidivā paṭikkamati;	90	
PA_an_5:90.9.2	na riñcati paṭisallānaṁ, anuyuñjati ajjhattaṁ cetosamathaṁ.	90	
PA_an_5:90.9.3	Ayaṁ, bhikkhave, catuttho dhammo sekhassa bhikkhuno aparihānāya saṁvattati.	90	
PA_an_5:90.10.1	Puna caparaṁ, bhikkhave, sekho bhikkhu yāyaṁ kathā ābhisallekhikā cetovivaraṇasappāyā, seyyathidaṁ—	90	
PA_an_5:90.10.2_0	appicchakathā santuṭṭhikathā pavivekakathā asaṁsaggakathā vīriyārambhakathā sīlakathā	90	
PA_an_5:90.10.2_1	samādhikathā paññākathā vimuttikathā vimuttiñāṇadassanakathā, evarūpiyā kathāya nikāmalābhī	90	
PA_an_5:90.10.2_2	hoti akicchalābhī akasiralābhī;	90	
PA_an_5:90.10.3	na riñcati paṭisallānaṁ, anuyuñjati ajjhattaṁ cetosamathaṁ.	90	
PA_an_5:90.10.4	Ayaṁ, bhikkhave, pañcamo dhammo sekhassa bhikkhuno aparihānāya saṁvattati.	90	
PA_an_5:90.10.5	Ime kho, bhikkhave, pañca dhammā sekhassa bhikkhuno aparihānāya saṁvattantī”ti.	90	
PA_an_5:90.10.6	Dasamaṁ.	90	
PA_an_5:90.10.7	Theravaggo catuttho.	90	
PA_an_5:90.11.0	Tassuddānaṁ	90	
PA_an_5:90.11.1	Rajanīyo vītarāgo,	90	
PA_an_5:90.11.2	kuhakāssaddhaakkhamā;	90	
PA_an_5:90.11.3	Paṭisambhidā ca sīlena,	90	
PA_an_5:90.11.4	thero sekhā pare duveti.	90	
PA_an_5:91.0.1	Aṅguttara Nikāya 5.91	91	
PA_an_5:91.0.2	10. Kakudhavagga	91	
PA_an_5:91.0.3	Paṭhamasampadāsutta	91	
PA_an_5:91.1.1	“Pañcimā, bhikkhave, sampadā.	91	
PA_an_5:91.1.2	Katamā pañca?	91	
PA_an_5:91.1.3	Saddhāsampadā, sīlasampadā, sutasampadā, cāgasampadā, paññāsampadā—	91	
PA_an_5:91.1.4	imā kho, bhikkhave, pañca sampadā”ti.	91	
PA_an_5:91.1.5	Paṭhamaṁ.	91	
PA_an_5:92.0.1	Aṅguttara Nikāya 5.92	92	
PA_an_5:92.0.2	10. Kakudhavagga	92	
PA_an_5:92.0.3	Dutiyasampadāsutta	92	
PA_an_5:92.1.1	“Pañcimā, bhikkhave, sampadā.	92	
PA_an_5:92.1.2	Katamā pañca?	92	
PA_an_5:92.1.3	Sīlasampadā, samādhisampadā, paññāsampadā, vimuttisampadā, vimuttiñāṇadassanasampadā—	92	
PA_an_5:92.1.4	imā kho, bhikkhave, pañca sampadā”ti.	92	
PA_an_5:92.1.5	Dutiyaṁ.	92	
PA_an_5:93.0.1	Aṅguttara Nikāya 5.93	93	
PA_an_5:93.0.2	10. Kakudhavagga	93	
PA_an_5:93.0.3	Byākaraṇasutta	93	
PA_an_5:93.1.1	“Pañcimāni, bhikkhave, aññābyākaraṇāni.	93	
PA_an_5:93.1.2	Katamāni pañca?	93	
PA_an_5:93.1.3	Mandattā momūhattā aññaṁ byākaroti;	93	
PA_an_5:93.1.4	pāpiccho icchāpakato aññaṁ byākaroti;	93	
PA_an_5:93.1.5	ummādā cittakkhepā aññaṁ byākaroti;	93	
PA_an_5:93.1.6	adhimānena aññaṁ byākaroti;	93	
PA_an_5:93.1.7	sammadeva aññaṁ byākaroti.	93	
PA_an_5:93.1.8	Imāni kho, bhikkhave, pañca aññābyākaraṇānī”ti.	93	
PA_an_5:93.1.9	Tatiyaṁ.	93	
PA_an_5:94.0.1	Aṅguttara Nikāya 5.94	94	
PA_an_5:94.0.2	10. Kakudhavagga	94	
PA_an_5:94.0.3	Phāsuvihārasutta	94	
PA_an_5:94.1.1	“Pañcime, bhikkhave, phāsuvihārā.	94	
PA_an_5:94.1.2	Katame pañca?	94	
PA_an_5:94.1.3	Idha, bhikkhave, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati;	94	
PA_an_5:94.1.4	vitakkavicārānaṁ vūpasamā …pe… dutiyaṁ jhānaṁ … tatiyaṁ jhānaṁ … catutthaṁ jhānaṁ upasampajja viharati;	94	
PA_an_5:94.1.5	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	94	
PA_an_5:94.1.6	Ime kho, bhikkhave, pañca phāsuvihārā”ti.	94	
PA_an_5:94.1.7	Catutthaṁ.	94	
PA_an_5:95.0.1	Aṅguttara Nikāya 5.95	95	
PA_an_5:95.0.2	10. Kakudhavagga	95	
PA_an_5:95.0.3	Akuppasutta	95	
PA_an_5:95.1.1	“Pañcahi, bhikkhave, dhammehi samannāgato bhikkhu nacirasseva akuppaṁ paṭivijjhati.	95	
PA_an_5:95.1.2	Katamehi pañcahi?	95	
PA_an_5:95.1.3_0	Idha, bhikkhave, bhikkhu atthapaṭisambhidāpatto hoti, dhammapaṭisambhidāpatto hoti,	95	
PA_an_5:95.1.3_1	niruttipaṭisambhidāpatto hoti, paṭibhānapaṭisambhidāpatto hoti, yathāvimuttaṁ cittaṁ paccavekkhati.	95	
PA_an_5:95.1.4	Imehi kho, bhikkhave, pañcahi dhammehi samannāgato bhikkhu nacirasseva akuppaṁ paṭivijjhatī”ti.	95	
PA_an_5:95.1.5	Pañcamaṁ.	95	
PA_an_5:96.0.1	Aṅguttara Nikāya 5.96	96	
PA_an_5:96.0.2	10. Kakudhavagga	96	
PA_an_5:96.0.3	Sutadharasutta	96	
PA_an_5:96.1.1	“Pañcahi, bhikkhave, dhammehi samannāgato bhikkhu ānāpānassatiṁ āsevanto nacirasseva akuppaṁ paṭivijjhati.	96	
PA_an_5:96.1.2	Katamehi pañcahi?	96	
PA_an_5:96.1.3	Idha, bhikkhave, bhikkhu appaṭṭho hoti appakicco subharo susantoso jīvitaparikkhāresu;	96	
PA_an_5:96.1.4	appāhāro hoti anodarikattaṁ anuyutto;	96	
PA_an_5:96.1.5	appamiddho hoti jāgariyaṁ anuyutto;	96	
PA_an_5:96.1.6_0	bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā	96	
PA_an_5:96.1.6_1	sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa	96	
PA_an_5:96.1.6_2	dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;	96	
PA_an_5:96.1.7	yathāvimuttaṁ cittaṁ paccavekkhati.	96	
PA_an_5:96.1.8	Imehi kho, bhikkhave, pañcahi dhammehi samannāgato bhikkhu ānāpānassatiṁ āsevanto nacirasseva akuppaṁ paṭivijjhatī”ti.	96	
PA_an_5:96.1.9	Chaṭṭhaṁ.	96	
PA_an_5:97.0.1	Aṅguttara Nikāya 5.97	97	
PA_an_5:97.0.2	10. Kakudhavagga	97	
PA_an_5:97.0.3	Kathāsutta	97	
PA_an_5:97.1.1	“Pañcahi, bhikkhave, dhammehi samannāgato bhikkhu ānāpānassatiṁ bhāvento nacirasseva akuppaṁ paṭivijjhati.	97	
PA_an_5:97.1.2	Katamehi pañcahi?	97	
PA_an_5:97.1.3	Idha, bhikkhave, bhikkhu appaṭṭho hoti appakicco subharo susantoso jīvitaparikkhāresu;	97	
PA_an_5:97.1.4	appāhāro hoti anodarikattaṁ anuyutto;	97	
PA_an_5:97.1.5	appamiddho hoti jāgariyaṁ anuyutto;	97	
PA_an_5:97.1.6	yāyaṁ kathā ābhisallekhikā cetovivaraṇasappāyā, seyyathidaṁ—	97	
PA_an_5:97.1.7	appicchakathā …pe… vimuttiñāṇadassanakathā, evarūpiyā kathāya nikāmalābhī hoti akicchalābhī akasiralābhī;	97	
PA_an_5:97.1.8	yathāvimuttaṁ cittaṁ paccavekkhati.	97	
PA_an_5:97.1.9	Imehi kho, bhikkhave, pañcahi dhammehi samannāgato bhikkhu ānāpānassatiṁ bhāvento nacirasseva akuppaṁ paṭivijjhatī”ti.	97	
PA_an_5:97.1.10	Sattamaṁ.	97	
PA_an_5:98.0.1	Aṅguttara Nikāya 5.98	98	
PA_an_5:98.0.2	10. Kakudhavagga	98	
PA_an_5:98.0.3	Āraññakasutta	98	
PA_an_5:98.1.1	“Pañcahi, bhikkhave, dhammehi samannāgato bhikkhu ānāpānassatiṁ bahulīkaronto nacirasseva akuppaṁ paṭivijjhati.	98	
PA_an_5:98.1.2	Katamehi pañcahi?	98	
PA_an_5:98.1.3	Idha, bhikkhave, bhikkhu appaṭṭho hoti appakicco subharo susantoso jīvitaparikkhāresu;	98	
PA_an_5:98.1.4	appāhāro hoti anodarikattaṁ anuyutto;	98	
PA_an_5:98.1.5	appamiddho hoti jāgariyaṁ anuyutto;	98	
PA_an_5:98.1.6	āraññako hoti pantasenāsano;	98	
PA_an_5:98.1.7	yathāvimuttaṁ cittaṁ paccavekkhati.	98	
PA_an_5:98.1.8	Imehi kho, bhikkhave, pañcahi dhammehi samannāgato bhikkhu ānāpānassatiṁ bahulīkaronto nacirasseva akuppaṁ paṭivijjhatī”ti.	98	
PA_an_5:98.1.9	Aṭṭhamaṁ.	98	
PA_an_5:99.0.1	Aṅguttara Nikāya 5.99	99	
PA_an_5:99.0.2	10. Kakudhavagga	99	
PA_an_5:99.0.3	Sīhasutta	99	
PA_an_5:99.1.1	“Sīho, bhikkhave, migarājā sāyanhasamayaṁ āsayā nikkhamati;	99	
PA_an_5:99.1.2	āsayā nikkhamitvā vijambhati;	99	
PA_an_5:99.1.3	vijambhitvā samantā catuddisaṁ anuviloketi;	99	
PA_an_5:99.1.4	samantā catuddisaṁ anuviloketvā tikkhattuṁ sīhanādaṁ nadati;	99	
PA_an_5:99.1.5	tikkhattuṁ sīhanādaṁ naditvā gocarāya pakkamati.	99	
PA_an_5:99.1.6	So hatthissa cepi pahāraṁ deti, sakkaccaññeva pahāraṁ deti, no asakkaccaṁ;	99	
PA_an_5:99.1.7	mahiṁsassa cepi pahāraṁ deti, sakkaccaññeva pahāraṁ deti, no asakkaccaṁ;	99	
PA_an_5:99.1.8	gavassa cepi pahāraṁ deti, sakkaccaññeva pahāraṁ deti, no asakkaccaṁ;	99	
PA_an_5:99.1.9	dīpissa cepi pahāraṁ deti, sakkaccaññeva pahāraṁ deti, no asakkaccaṁ;	99	
PA_an_5:99.1.10	khuddakānañcepi pāṇānaṁ pahāraṁ deti antamaso sasabiḷārānampi, sakkaccaññeva pahāraṁ deti, no asakkaccaṁ.	99	
PA_an_5:99.1.11	Taṁ kissa hetu?	99	
PA_an_5:99.1.12	‘Mā me yoggapatho nassā’ti.	99	
PA_an_5:99.2.1	Sīhoti kho, bhikkhave, tathāgatassetaṁ adhivacanaṁ arahato sammāsambuddhassa.	99	
PA_an_5:99.2.2	Yaṁ kho, bhikkhave, tathāgato parisāya dhammaṁ deseti, idamassa hoti sīhanādasmiṁ.	99	
PA_an_5:99.2.3	Bhikkhūnañcepi, bhikkhave, tathāgato dhammaṁ deseti, sakkaccaññeva tathāgato dhammaṁ deseti, no asakkaccaṁ;	99	
PA_an_5:99.2.4	bhikkhunīnañcepi, bhikkhave, tathāgato dhammaṁ deseti, sakkaccaññeva tathāgato dhammaṁ deseti, no asakkaccaṁ;	99	
PA_an_5:99.2.5	upāsakānañcepi, bhikkhave, tathāgato dhammaṁ deseti, sakkaccaññeva tathāgato dhammaṁ deseti, no asakkaccaṁ;	99	
PA_an_5:99.2.6	upāsikānañcepi, bhikkhave, tathāgato dhammaṁ deseti, sakkaccaññeva tathāgato dhammaṁ deseti, no asakkaccaṁ;	99	
PA_an_5:99.2.7	puthujjanānañcepi, bhikkhave, tathāgato dhammaṁ deseti antamaso annabhāranesādānampi, sakkaccaññeva tathāgato dhammaṁ deseti, no asakkaccaṁ.	99	
PA_an_5:99.2.8	Taṁ kissa hetu?	99	
PA_an_5:99.2.9	Dhammagaru, bhikkhave, tathāgato dhammagāravo”ti.	99	
PA_an_5:99.2.10	Navamaṁ.	99	
PA_an_5:100.0.1	Aṅguttara Nikāya 5.100	100	
PA_an_5:100.0.2	10. Kakudhavagga	100	
PA_an_5:100.0.3	Kakudhatherasutta	100	
PA_an_5:100.1.1	Evaṁ me sutaṁ—	100	
PA_an_5:100.1.2	ekaṁ samayaṁ bhagavā kosambiyaṁ viharati ghositārāme.	100	
PA_an_5:100.1.3	Tena kho pana samayena kakudho nāma koliyaputto āyasmato mahāmoggallānassa upaṭṭhāko adhunākālaṅkato aññataraṁ manomayaṁ kāyaṁ upapanno.	100	
PA_an_5:100.1.4	Tassa evarūpo attabhāvapaṭilābho hoti—seyyathāpi nāma dve vā tīṇi vā māgadhakāni gāmakkhettāni.	100	
PA_an_5:100.1.5	So tena attabhāvapaṭilābhena neva attānaṁ no paraṁ byābādheti.	100	
PA_an_5:100.2.1_0	Atha kho kakudho devaputto yenāyasmā mahāmoggallāno tenupasaṅkami; upasaṅkamitvā	100	
PA_an_5:100.2.1_1	āyasmantaṁ mahāmoggallānaṁ abhivādetvā ekamantaṁ aṭṭhāsi. Ekamantaṁ ṭhito kho kakudho	100	
PA_an_5:100.2.1_2	devaputto āyasmantaṁ mahāmoggallānaṁ etadavoca:	100	
PA_an_5:100.2.2	“devadattassa, bhante, evarūpaṁ icchāgataṁ uppajji:	100	
PA_an_5:100.2.3	‘ahaṁ bhikkhusaṅghaṁ pariharissāmī’ti.	100	
PA_an_5:100.2.4	Sahacittuppādā ca, bhante, devadatto tassā iddhiyā parihīno”ti.	100	
PA_an_5:100.2.5	Idamavoca kakudho devaputto.	100	
PA_an_5:100.2.6	Idaṁ vatvā āyasmantaṁ mahāmoggallānaṁ abhivādetvā padakkhiṇaṁ katvā tatthevantaradhāyi.	100	
PA_an_5:100.3.1_0	Atha kho āyasmā mahāmoggallāno yena bhagavā tenupasaṅkami; upasaṅkamitvā bhagavantaṁ	100	
PA_an_5:100.3.1_1	abhivādetvā ekamantaṁ nisīdi. Ekamantaṁ nisinno kho āyasmā mahāmoggallāno bhagavantaṁ etadavoca:	100	
PA_an_5:100.4.1	“Kakudho nāma, bhante, koliyaputto mamaṁ upaṭṭhāko adhunākālaṅkato aññataraṁ manomayaṁ kāyaṁ upapanno hoti.	100	
PA_an_5:100.4.2	Tassa evarūpo attabhāvapaṭilābho—seyyathāpi nāma dve vā tīṇi vā māgadhakāni gāmakkhettāni.	100	
PA_an_5:100.4.3	So tena attabhāvapaṭilābhena neva attānaṁ no paraṁ byābādheti.	100	
PA_an_5:100.4.4	Atha kho, bhante, kakudho devaputto yenāhaṁ tenupasaṅkami; upasaṅkamitvā maṁ abhivādetvā ekamantaṁ aṭṭhāsi. Ekamantaṁ ṭhito kho, bhante, kakudho devaputto maṁ etadavoca:	100	
PA_an_5:100.4.5	‘devadattassa, bhante, evarūpaṁ icchāgataṁ uppajji—	100	
PA_an_5:100.4.6	ahaṁ bhikkhusaṅghaṁ pariharissāmīti.	100	
PA_an_5:100.4.7	Sahacittuppādā ca, bhante, devadatto tassā iddhiyā parihīno’ti.	100	
PA_an_5:100.4.8	Idamavoca, bhante, kakudho devaputto.	100	
PA_an_5:100.4.9	Idaṁ vatvā maṁ abhivādetvā padakkhiṇaṁ katvā tatthevantaradhāyī”ti.	100	
PA_an_5:100.5.1	“Kiṁ pana te, moggallāna, kakudho devaputto cetasā ceto paricca vidito:	100	
PA_an_5:100.5.2	‘yaṁ kiñci kakudho devaputto bhāsati sabbaṁ taṁ tatheva hoti, no aññathā’”ti?	100	
PA_an_5:100.5.3	“Cetasā ceto paricca vidito me, bhante, kakudho devaputto:	100	
PA_an_5:100.5.4	‘yaṁ kiñci kakudho devaputto bhāsati sabbaṁ taṁ tatheva hoti, no aññathā’”ti.	100	
PA_an_5:100.5.5	“Rakkhassetaṁ, moggallāna, vācaṁ.	100	
PA_an_5:100.5.6	Rakkhassetaṁ, moggallāna, vācaṁ.	100	
PA_an_5:100.5.7	Idāni so moghapuriso attanāva attānaṁ pātukarissati.	100	
PA_an_5:100.6.1	Pañcime, moggallāna, satthāro santo saṁvijjamānā lokasmiṁ.	100	
PA_an_5:100.6.2	Katame pañca?	100	
PA_an_5:100.6.3	Idha, moggallāna, ekacco satthā aparisuddhasīlo samāno ‘parisuddhasīlomhī’ti paṭijānāti ‘parisuddhaṁ me sīlaṁ pariyodātaṁ asaṅkiliṭṭhan’ti.	100	
PA_an_5:100.6.4	Tamenaṁ sāvakā evaṁ jānanti:	100	
PA_an_5:100.6.5	‘ayaṁ kho bhavaṁ satthā aparisuddhasīlo samāno parisuddhasīlomhī’ti paṭijānāti ‘parisuddhaṁ me sīlaṁ pariyodātaṁ asaṅkiliṭṭhan’ti.	100	
PA_an_5:100.6.6	Mayañceva kho pana gihīnaṁ āroceyyāma, nāssassa manāpaṁ.	100	
PA_an_5:100.6.7	Yaṁ kho panassa amanāpaṁ, kathaṁ naṁ mayaṁ tena samudācareyyāma:	100	
PA_an_5:100.6.8	‘sammannati kho pana cīvarapiṇḍapātasenāsanagilānappaccayabhesajjaparikkhārena;	100	
PA_an_5:100.6.9	yaṁ tumo karissati tumova tena paññāyissatī’ti.	100	
PA_an_5:100.6.10	Evarūpaṁ kho, moggallāna, satthāraṁ sāvakā sīlato rakkhanti;	100	
PA_an_5:100.6.11	evarūpo ca pana satthā sāvakehi sīlato rakkhaṁ paccāsīsati.	100	
PA_an_5:100.7.1	Puna caparaṁ, moggallāna, idhekacco satthā aparisuddhājīvo samāno ‘parisuddhājīvomhī’ti paṭijānāti ‘parisuddho me ājīvo pariyodāto asaṅkiliṭṭho’ti.	100	
PA_an_5:100.7.2	Tamenaṁ sāvakā evaṁ jānanti:	100	
PA_an_5:100.7.3	‘ayaṁ kho bhavaṁ satthā aparisuddhājīvo samāno parisuddhājīvomhī’ti paṭijānāti ‘parisuddho me ājīvo pariyodāto asaṅkiliṭṭho’ti.	100	
PA_an_5:100.7.4	Mayañceva kho pana gihīnaṁ āroceyyāma, nāssassa manāpaṁ.	100	
PA_an_5:100.7.5	Yaṁ kho panassa amanāpaṁ, kathaṁ naṁ mayaṁ tena samudācareyyāma:	100	
PA_an_5:100.7.6	‘sammannati kho pana cīvarapiṇḍapātasenāsanagilānappaccayabhesajjaparikkhārena;	100	
PA_an_5:100.7.7	yaṁ tumo karissati tumova tena paññāyissatī’ti.	100	
PA_an_5:100.7.8	Evarūpaṁ kho, moggallāna, satthāraṁ sāvakā ājīvato rakkhanti;	100	
PA_an_5:100.7.9	evarūpo ca pana satthā sāvakehi ājīvato rakkhaṁ paccāsīsati.	100	
PA_an_5:100.8.1	Puna caparaṁ, moggallāna, idhekacco satthā aparisuddhadhammadesano samāno ‘parisuddhadhammadesanomhī’ti paṭijānāti ‘parisuddhā me dhammadesanā pariyodātā asaṅkiliṭṭhā’ti.	100	
PA_an_5:100.8.2	Tamenaṁ sāvakā evaṁ jānanti:	100	
PA_an_5:100.8.3	‘ayaṁ kho bhavaṁ satthā aparisuddhadhammadesano samāno parisuddhadhammadesanomhī’ti paṭijānāti ‘parisuddhā me dhammadesanā pariyodātā asaṅkiliṭṭhā’ti.	100	
PA_an_5:100.8.4	Mayañceva kho pana gihīnaṁ āroceyyāma, nāssassa manāpaṁ.	100	
PA_an_5:100.8.5	Yaṁ kho panassa amanāpaṁ, kathaṁ naṁ mayaṁ tena samudācareyyāma:	100	
PA_an_5:100.8.6	‘sammannati kho pana cīvarapiṇḍapātasenāsanagilānappaccayabhesajjaparikkhārena;	100	
PA_an_5:100.8.7	yaṁ tumo karissati tumova tena paññāyissatī’ti.	100	
PA_an_5:100.8.8	Evarūpaṁ kho, moggallāna, satthāraṁ sāvakā dhammadesanato rakkhanti;	100	
PA_an_5:100.8.9	evarūpo ca pana satthā sāvakehi dhammadesanato rakkhaṁ paccāsīsati.	100	
PA_an_5:100.9.1	Puna caparaṁ, moggallāna, idhekacco satthā aparisuddhaveyyākaraṇo samāno ‘parisuddhaveyyākaraṇomhī’ti paṭijānāti ‘parisuddhaṁ me veyyākaraṇaṁ pariyodātaṁ asaṅkiliṭṭhan’ti.	100	
PA_an_5:100.9.2	Tamenaṁ sāvakā evaṁ jānanti:	100	
PA_an_5:100.9.3	‘ayaṁ kho bhavaṁ satthā aparisuddhaveyyākaraṇo samāno parisuddhaveyyākaraṇomhī’ti paṭijānāti ‘parisuddhaṁ me veyyākaraṇaṁ pariyodātaṁ asaṅkiliṭṭhan’ti.	100	
PA_an_5:100.9.4	Mayañceva kho pana gihīnaṁ āroceyyāma, nāssassa manāpaṁ.	100	
PA_an_5:100.9.5	Yaṁ kho panassa amanāpaṁ, kathaṁ naṁ mayaṁ tena samudācareyyāma:	100	
PA_an_5:100.9.6	‘sammannati kho pana cīvarapiṇḍapātasenāsanagilānappaccayabhesajjaparikkhārena;	100	
PA_an_5:100.9.7	yaṁ tumo karissati tumova tena paññāyissatī’ti.	100	
PA_an_5:100.9.8	Evarūpaṁ kho, moggallāna, satthāraṁ sāvakā veyyākaraṇato rakkhanti;	100	
PA_an_5:100.9.9	evarūpo ca pana satthā sāvakehi veyyākaraṇato rakkhaṁ paccāsīsati.	100	
PA_an_5:100.10.1	Puna caparaṁ, moggallāna, idhekacco satthā aparisuddhañāṇadassano samāno ‘parisuddhañāṇadassanomhī’ti paṭijānāti ‘parisuddhaṁ me ñāṇadassanaṁ pariyodātaṁ asaṅkiliṭṭhan’ti.	100	
PA_an_5:100.10.2	Tamenaṁ sāvakā evaṁ jānanti:	100	
PA_an_5:100.10.3	‘ayaṁ kho bhavaṁ satthā aparisuddhañāṇadassano samāno parisuddhañāṇadassanomhī’ti paṭijānāti ‘parisuddhaṁ me ñāṇadassanaṁ pariyodātaṁ asaṅkiliṭṭhan’ti.	100	
PA_an_5:100.10.4	Mayañceva kho pana gihīnaṁ āroceyyāma, nāssassa manāpaṁ.	100	
PA_an_5:100.10.5	Yaṁ kho panassa amanāpaṁ, kathaṁ naṁ mayaṁ tena samudācareyyāma:	100	
PA_an_5:100.10.6	‘sammannati kho pana cīvarapiṇḍapātasenāsanagilānappaccayabhesajjaparikkhārena;	100	
PA_an_5:100.10.7	yaṁ tumo karissati tumova tena paññāyissatī’ti.	100	
PA_an_5:100.10.8	Evarūpaṁ kho, moggallāna, satthāraṁ sāvakā ñāṇadassanato rakkhanti;	100	
PA_an_5:100.10.9	evarūpo ca pana satthā sāvakehi ñāṇadassanato rakkhaṁ paccāsīsati.	100	
PA_an_5:100.10.10	Ime kho, moggallāna, pañca satthāro santo saṁvijjamānā lokasmiṁ.	100	
PA_an_5:100.11.1	Ahaṁ kho pana, moggallāna, parisuddhasīlo samāno ‘parisuddhasīlomhī’ti paṭijānāmi ‘parisuddhaṁ me sīlaṁ pariyodātaṁ asaṅkiliṭṭhan’ti.	100	
PA_an_5:100.11.2	Na ca maṁ sāvakā sīlato rakkhanti, na cāhaṁ sāvakehi sīlato rakkhaṁ paccāsīsāmi.	100	
PA_an_5:100.11.3	Parisuddhājīvo samāno ‘parisuddhājīvomhī’ti paṭijānāmi ‘parisuddho me ājīvo pariyodāto asaṅkiliṭṭho’ti.	100	
PA_an_5:100.11.4	Na ca maṁ sāvakā ājīvato rakkhanti, na cāhaṁ sāvakehi ājīvato rakkhaṁ paccāsīsāmi.	100	
PA_an_5:100.11.5	Parisuddhadhammadesano samāno ‘parisuddhadhammadesanomhī’ti paṭijānāmi ‘parisuddhā me dhammadesanā pariyodātā asaṅkiliṭṭhā’ti.	100	
PA_an_5:100.11.6	Na ca maṁ sāvakā dhammadesanato rakkhanti, na cāhaṁ sāvakehi dhammadesanato rakkhaṁ paccāsīsāmi.	100	
PA_an_5:100.11.7	Parisuddhaveyyākaraṇo samāno ‘parisuddhaveyyākaraṇomhī’ti paṭijānāmi ‘parisuddhaṁ me veyyākaraṇaṁ pariyodātaṁ asaṅkiliṭṭhan’ti.	100	
PA_an_5:100.11.8	Na ca maṁ sāvakā veyyākaraṇato rakkhanti, na cāhaṁ sāvakehi veyyākaraṇato rakkhaṁ paccāsīsāmi.	100	
PA_an_5:100.11.9	Parisuddhañāṇadassano samāno ‘parisuddhañāṇadassanomhī’ti paṭijānāmi ‘parisuddhaṁ me ñāṇadassanaṁ pariyodātaṁ asaṅkiliṭṭhan’ti.	100	
PA_an_5:100.11.10	Na ca maṁ sāvakā ñāṇadassanato rakkhanti, na cāhaṁ sāvakehi ñāṇadassanato rakkhaṁ paccāsīsāmī”ti.	100	
PA_an_5:100.11.11	Dasamaṁ.	100	
PA_an_5:100.11.12	Kakudhavaggo pañcamo.	100	
PA_an_5:100.12.0	Tassuddānaṁ	100	
PA_an_5:100.12.1	Dve sampadā byākaraṇaṁ,	100	
PA_an_5:100.12.2	phāsu akuppapañcamaṁ;	100	
PA_an_5:100.12.3	Sutaṁ kathā āraññako,	100	
PA_an_5:100.12.4	sīho ca kakudho dasāti.	100	
PA_an_5:100.12.5	Dutiyo paṇṇāsako samatto.	100	
PA_an_5:101.0.1	Aṅguttara Nikāya 5.101	101	
PA_an_5:101.0.2	11. Phāsuvihāravagga	101	
PA_an_5:101.0.3	Sārajjasutta	101	
PA_an_5:101.1.1	“Pañcime, bhikkhave, sekhavesārajjakaraṇā dhammā.	101	
PA_an_5:101.1.2	Katame pañca?	101	
PA_an_5:101.1.3	Idha, bhikkhave, bhikkhu saddho hoti, sīlavā hoti, bahussuto hoti, āraddhavīriyo hoti, paññavā hoti.	101	
PA_an_5:101.2.1	Yaṁ, bhikkhave, assaddhassa sārajjaṁ hoti, saddhassa taṁ sārajjaṁ na hoti.	101	
PA_an_5:101.2.2	Tasmāyaṁ dhammo sekhavesārajjakaraṇo.	101	
PA_an_5:101.3.1	Yaṁ, bhikkhave, dussīlassa sārajjaṁ hoti, sīlavato taṁ sārajjaṁ na hoti.	101	
PA_an_5:101.3.2	Tasmāyaṁ dhammo sekhavesārajjakaraṇo.	101	
PA_an_5:101.4.1	Yaṁ, bhikkhave, appassutassa sārajjaṁ hoti, bahussutassa taṁ sārajjaṁ na hoti.	101	
PA_an_5:101.4.2	Tasmāyaṁ dhammo sekhavesārajjakaraṇo.	101	
PA_an_5:101.5.1	Yaṁ, bhikkhave, kusītassa sārajjaṁ hoti, āraddhavīriyassa taṁ sārajjaṁ na hoti.	101	
PA_an_5:101.5.2	Tasmāyaṁ dhammo sekhavesārajjakaraṇo.	101	
PA_an_5:101.6.1	Yaṁ, bhikkhave, duppaññassa sārajjaṁ hoti, paññavato taṁ sārajjaṁ na hoti.	101	
PA_an_5:101.6.2	Tasmāyaṁ dhammo sekhavesārajjakaraṇo.	101	
PA_an_5:101.6.3	Ime kho, bhikkhave, pañca sekhavesārajjakaraṇā dhammā”ti.	101	
PA_an_5:101.6.4	Paṭhamaṁ.	101	
PA_an_5:102.0.1	Aṅguttara Nikāya 5.102	102	
PA_an_5:102.0.2	11. Phāsuvihāravagga	102	
PA_an_5:102.0.3	Ussaṅkitasutta	102	
PA_an_5:102.1.1	“Pañcahi, bhikkhave, dhammehi samannāgato bhikkhu ussaṅkitaparisaṅkito hoti pāpabhikkhūti api akuppadhammopi.	102	
PA_an_5:102.2.1	Katamehi pañcahi?	102	
PA_an_5:102.2.2	Idha, bhikkhave, bhikkhu vesiyāgocaro vā hoti, vidhavāgocaro vā hoti, thullakumārikāgocaro vā hoti, paṇḍakagocaro vā hoti, bhikkhunīgocaro vā hoti.	102	
PA_an_5:102.3.1	Imehi kho, bhikkhave, pañcahi dhammehi samannāgato bhikkhu ussaṅkitaparisaṅkito hoti pāpabhikkhūti api akuppadhammopī”ti.	102	
PA_an_5:102.3.2	Dutiyaṁ.	102	
PA_an_5:103.0.1	Aṅguttara Nikāya 5.103	103	
PA_an_5:103.0.2	11. Phāsuvihāravagga	103	
PA_an_5:103.0.3	Mahācorasutta	103	
PA_an_5:103.1.1	“Pañcahi, bhikkhave, aṅgehi samannāgato mahācoro sandhimpi chindati, nillopampi harati, ekāgārikampi karoti, paripanthepi tiṭṭhati.	103	
PA_an_5:103.1.2	Katamehi pañcahi?	103	
PA_an_5:103.1.3	Idha, bhikkhave, mahācoro visamanissito ca hoti, gahananissito ca, balavanissito ca, bhogacāgī ca, ekacārī ca.	103	
PA_an_5:103.2.1	Kathañca, bhikkhave, mahācoro visamanissito hoti?	103	
PA_an_5:103.2.2	Idha, bhikkhave, mahācoro nadīviduggaṁ vā nissito hoti pabbatavisamaṁ vā.	103	
PA_an_5:103.2.3	Evaṁ kho, bhikkhave, mahācoro visamanissito hoti.	103	
PA_an_5:103.3.1	Kathañca, bhikkhave, mahācoro gahananissito hoti?	103	
PA_an_5:103.3.2	Idha, bhikkhave, mahācoro tiṇagahanaṁ vā nissito hoti rukkhagahanaṁ vā rodhaṁ vā mahāvanasaṇḍaṁ vā.	103	
PA_an_5:103.3.3	Evaṁ kho, bhikkhave, mahācoro gahananissito hoti.	103	
PA_an_5:103.4.1	Kathañca, bhikkhave, mahācoro balavanissito hoti?	103	
PA_an_5:103.4.2	Idha, bhikkhave, mahācoro rājānaṁ vā rājamahāmattānaṁ vā nissito hoti.	103	
PA_an_5:103.4.3	Tassa evaṁ hoti:	103	
PA_an_5:103.4.4	‘sace maṁ koci kiñci vakkhati, ime me rājāno vā rājamahāmattā vā pariyodhāya atthaṁ bhaṇissantī’ti.	103	
PA_an_5:103.4.5	Sace naṁ koci kiñci āha, tyassa rājāno vā rājamahāmattā vā pariyodhāya atthaṁ bhaṇanti.	103	
PA_an_5:103.4.6	Evaṁ kho, bhikkhave, mahācoro balavanissito hoti.	103	
PA_an_5:103.5.1	Kathañca, bhikkhave, mahācoro bhogacāgī hoti?	103	
PA_an_5:103.5.2	Idha, bhikkhave, mahācoro aḍḍho hoti mahaddhano mahābhogo.	103	
PA_an_5:103.5.3	Tassa evaṁ hoti:	103	
PA_an_5:103.5.4	‘sace maṁ koci kiñci vakkhati, ito bhogena paṭisantharissāmī’ti.	103	
PA_an_5:103.5.5	Sace naṁ koci kiñci āha, tato bhogena paṭisantharati.	103	
PA_an_5:103.5.6	Evaṁ kho, bhikkhave, mahācoro bhogacāgī hoti.	103	
PA_an_5:103.6.1	Kathañca, bhikkhave, mahācoro ekacārī hoti?	103	
PA_an_5:103.6.2	Idha, bhikkhave, mahācoro ekakova gahaṇāni kattā hoti.	103	
PA_an_5:103.6.3	Taṁ kissa hetu?	103	
PA_an_5:103.6.4	‘Mā me guyhamantā bahiddhā sambhedaṁ agamaṁsū’ti.	103	
PA_an_5:103.6.5	Evaṁ kho, bhikkhave, mahācoro ekacārī hoti.	103	
PA_an_5:103.7.1	Imehi kho, bhikkhave, pañcahaṅgehi samannāgato mahācoro sandhimpi chindati nillopampi harati ekāgārikampi karoti paripanthepi tiṭṭhati.	103	
PA_an_5:103.8.1	Evamevaṁ kho, bhikkhave, pañcahi dhammehi samannāgato pāpabhikkhu khataṁ upahataṁ attānaṁ pariharati, sāvajjo ca hoti sānuvajjo viññūnaṁ, bahuñca apuññaṁ pasavati.	103	
PA_an_5:103.8.2	Katamehi pañcahi?	103	
PA_an_5:103.8.3	Idha, bhikkhave, pāpabhikkhu visamanissito ca hoti, gahananissito ca, balavanissito ca, bhogacāgī ca, ekacārī ca.	103	
PA_an_5:103.9.1	Kathañca, bhikkhave, pāpabhikkhu visamanissito hoti?	103	
PA_an_5:103.9.2	Idha, bhikkhave, pāpabhikkhu visamena kāyakammena samannāgato hoti, visamena vacīkammena samannāgato hoti, visamena manokammena samannāgato hoti.	103	
PA_an_5:103.9.3	Evaṁ kho, bhikkhave, pāpabhikkhu visamanissito hoti.	103	
PA_an_5:103.10.1	Kathañca, bhikkhave, pāpabhikkhu gahananissito hoti?	103	
PA_an_5:103.10.2	Idha, bhikkhave, pāpabhikkhu micchādiṭṭhiko hoti antaggāhikāya diṭṭhiyā samannāgato.	103	
PA_an_5:103.10.3	Evaṁ kho, bhikkhave, pāpabhikkhu gahananissito hoti.	103	
PA_an_5:103.11.1	Kathañca, bhikkhave, pāpabhikkhu balavanissito hoti?	103	
PA_an_5:103.11.2	Idha, bhikkhave, pāpabhikkhu rājānaṁ vā rājamahāmattānaṁ vā nissito hoti.	103	
PA_an_5:103.11.3	Tassa evaṁ hoti:	103	
PA_an_5:103.11.4	‘sace maṁ koci kiñci vakkhati, ime me rājāno vā rājamahāmattā vā pariyodhāya atthaṁ bhaṇissantī’ti.	103	
PA_an_5:103.11.5	Sace naṁ koci kiñci āha, tyassa rājāno vā rājamahāmattā vā pariyodhāya atthaṁ bhaṇanti.	103	
PA_an_5:103.11.6	Evaṁ kho, bhikkhave, pāpabhikkhu balavanissito hoti.	103	
PA_an_5:103.12.1	Kathañca, bhikkhave, pāpabhikkhu bhogacāgī hoti?	103	
PA_an_5:103.12.2	Idha, bhikkhave, pāpabhikkhu lābhī hoti cīvarapiṇḍapātasenāsanagilānappaccayabhesajjaparikkhārānaṁ.	103	
PA_an_5:103.12.3	Tassa evaṁ hoti:	103	
PA_an_5:103.12.4	‘sace maṁ koci kiñci vakkhati, ito lābhena paṭisantharissāmī’ti.	103	
PA_an_5:103.12.5	Sace naṁ koci kiñci āha, tato lābhena paṭisantharati.	103	
PA_an_5:103.12.6	Evaṁ kho, bhikkhave, pāpabhikkhu bhogacāgī hoti.	103	
PA_an_5:103.13.1	Kathañca, bhikkhave, pāpabhikkhu ekacārī hoti?	103	
PA_an_5:103.13.2	Idha, bhikkhave, pāpabhikkhu ekakova paccantimesu janapadesu nivāsaṁ kappeti.	103	
PA_an_5:103.13.3	So tattha kulāni upasaṅkamanto lābhaṁ labhati.	103	
PA_an_5:103.13.4	Evaṁ kho, bhikkhave, pāpabhikkhu ekacārī hoti.	103	
PA_an_5:103.14.1	Imehi kho, bhikkhave, pañcahi dhammehi samannāgato pāpabhikkhu khataṁ upahataṁ attānaṁ pariharati, sāvajjo ca hoti sānuvajjo viññūnaṁ, bahuñca apuññaṁ pasavatī”ti.	103	
PA_an_5:103.14.2	Tatiyaṁ.	103	
PA_an_5:104.0.1	Aṅguttara Nikāya 5.104	104	
PA_an_5:104.0.2	11. Phāsuvihāravagga	104	
PA_an_5:104.0.3	Samaṇasukhumālasutta	104	
PA_an_5:104.1.1	“Pañcahi, bhikkhave, dhammehi samannāgato bhikkhu samaṇesu samaṇasukhumālo hoti.	104	
PA_an_5:104.2.1	Katamehi pañcahi?	104	
PA_an_5:104.2.2_0	Idha, bhikkhave, bhikkhu yācitova bahulaṁ cīvaraṁ paribhuñjati, appaṁ ayācito; yācitova	104	
PA_an_5:104.2.2_1	bahulaṁ piṇḍapātaṁ paribhuñjati, appaṁ ayācito; yācitova bahulaṁ senāsanaṁ paribhuñjati,	104	
PA_an_5:104.2.2_2	appaṁ ayācito; yācitova bahulaṁ gilānapaccayabhesajjaparikkhāraṁ paribhuñjati, appaṁ ayācito.	104	
PA_an_5:104.2.3_0	Yehi kho pana sabrahmacārīhi saddhiṁ viharati, tyassa manāpeneva bahulaṁ kāyakammena	104	
PA_an_5:104.2.3_1	samudācaranti, appaṁ amanāpena; manāpeneva bahulaṁ vacīkammena samudācaranti, appaṁ	104	
PA_an_5:104.2.3_2	amanāpena; manāpeneva bahulaṁ manokammena samudācaranti, appaṁ amanāpena;	104	
PA_an_5:104.2.4	manāpaṁyeva upahāraṁ upaharanti, appaṁ amanāpaṁ.	104	
PA_an_5:104.2.5_0	Yāni kho pana tāni vedayitāni pittasamuṭṭhānāni vā semhasamuṭṭhānāni vā vātasamuṭṭhānāni	104	
PA_an_5:104.2.5_1	vā sannipātikāni vā utupariṇāmajāni vā visamaparihārajāni vā opakkamikāni vā kammavipākajāni	104	
PA_an_5:104.2.5_2	vā, tānissa na bahudeva uppajjanti.	104	
PA_an_5:104.2.6	Appābādho hoti, catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,	104	
PA_an_5:104.2.7	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	104	
PA_an_5:104.2.8	Imehi kho, bhikkhave, pañcahi dhammehi samannāgato bhikkhu samaṇesu samaṇasukhumālo hoti.	104	
PA_an_5:104.3.1	Yañhi taṁ, bhikkhave, sammā vadamāno vadeyya: ‘samaṇesu samaṇasukhumālo’ti, mameva taṁ, bhikkhave, sammā vadamāno vadeyya: ‘samaṇesu samaṇasukhumālo’ti.	104	
PA_an_5:104.3.2_0	Ahañhi, bhikkhave, yācitova bahulaṁ cīvaraṁ paribhuñjāmi, appaṁ ayācito; yācitova	104	
PA_an_5:104.3.2_1	bahulaṁ piṇḍapātaṁ paribhuñjāmi, appaṁ ayācito; yācitova bahulaṁ senāsanaṁ paribhuñjāmi,	104	
PA_an_5:104.3.2_2	appaṁ ayācito; yācitova bahulaṁ gilānapaccayabhesajjaparikkhāraṁ paribhuñjāmi, appaṁ ayācito.	104	
PA_an_5:104.3.3_0	Yehi kho pana bhikkhūhi saddhiṁ viharāmi, te maṁ manāpeneva bahulaṁ kāyakammena samudācaranti,	104	
PA_an_5:104.3.3_1	appaṁ amanāpena; manāpeneva bahulaṁ vacīkammena samudācaranti, appaṁ amanāpena; manāpeneva	104	
PA_an_5:104.3.3_2	bahulaṁ manokammena samudācaranti, appaṁ amanāpena;	104	
PA_an_5:104.3.4	manāpaṁyeva upahāraṁ upaharanti, appaṁ amanāpaṁ.	104	
PA_an_5:104.3.5_0	Yāni kho pana tāni vedayitāni—pittasamuṭṭhānāni vā semhasamuṭṭhānāni vā vātasamuṭṭhānāni	104	
PA_an_5:104.3.5_1	vā sannipātikāni vā utupariṇāmajāni vā visamaparihārajāni vā opakkamikāni vā kammavipākajāni	104	
PA_an_5:104.3.5_2	vā—tāni me na bahudeva uppajjanti. Appābādhohamasmi.	104	
PA_an_5:104.3.6	catunnaṁ kho panasmi jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī,	104	
PA_an_5:104.3.7	āsavānaṁ khayā …pe… sacchikatvā upasampajja viharāmi.	104	
PA_an_5:104.4.1	Yañhi taṁ, bhikkhave, sammā vadamāno vadeyya: ‘samaṇesu samaṇasukhumālo’ti, mameva taṁ, bhikkhave, sammā vadamāno vadeyya: ‘samaṇesu samaṇasukhumālo’”ti.	104	
PA_an_5:104.4.2	Catutthaṁ.	104	
PA_an_5:105.0.1	Aṅguttara Nikāya 5.105	105	
PA_an_5:105.0.2	11. Phāsuvihāravagga	105	
PA_an_5:105.0.3	Phāsuvihārasutta	105	
PA_an_5:105.1.1	“Pañcime, bhikkhave, phāsuvihārā.	105	
PA_an_5:105.1.2	Katame pañca?	105	
PA_an_5:105.1.3_0	Idha, bhikkhave, bhikkhuno mettaṁ kāyakammaṁ paccupaṭṭhitaṁ hoti sabrahmacārīsu āvi	105	
PA_an_5:105.1.3_1	ceva raho ca, mettaṁ vacīkammaṁ … mettaṁ manokammaṁ paccupaṭṭhitaṁ hoti sabrahmacārīsu āvi ceva raho ca.	105	
PA_an_5:105.1.4_0	Yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni	105	
PA_an_5:105.1.4_1	aparāmaṭṭhāni samādhisaṁvattanikāni, tathārūpehi sīlehi sīlasāmaññagato viharati	105	
PA_an_5:105.1.4_2	sabrahmacārīhi āvi ceva raho ca.	105	
PA_an_5:105.1.5	Yāyaṁ diṭṭhi ariyā niyyānikā niyyāti takkarassa sammā dukkhakkhayāya, tathārūpāya diṭṭhiyā diṭṭhisāmaññagato viharati sabrahmacārīhi āvi ceva raho ca.	105	
PA_an_5:105.1.6	Ime kho, bhikkhave, pañca phāsuvihārā”ti.	105	
PA_an_5:105.1.7	Pañcamaṁ.	105	
PA_an_5:106.0.1	Aṅguttara Nikāya 5.106	106	
PA_an_5:106.0.2	11. Phāsuvihāravagga	106	
PA_an_5:106.0.3	Ānandasutta	106	
PA_an_5:106.1.1	Ekaṁ samayaṁ bhagavā kosambiyaṁ viharati ghositārāme.	106	
PA_an_5:106.1.2	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	106	
PA_an_5:106.2.1	“Kittāvatā nu kho, bhante, bhikkhu saṅghe viharanto phāsuṁ vihareyyā”ti?	106	
PA_an_5:106.2.2	“Yato kho, ānanda, bhikkhu attanā sīlasampanno hoti, no paraṁ adhisīle sampavattā;	106	
PA_an_5:106.2.3	ettāvatāpi kho, ānanda, bhikkhu saṅghe viharanto phāsuṁ vihareyyā”ti.	106	
PA_an_5:106.3.1	“Siyā pana, bhante, aññopi pariyāyo yathā bhikkhu saṅghe viharanto phāsuṁ vihareyyā”ti?	106	
PA_an_5:106.3.2	“Siyā, ānanda.	106	
PA_an_5:106.3.3	Yato kho, ānanda, bhikkhu attanā sīlasampanno hoti, no paraṁ adhisīle sampavattā;	106	
PA_an_5:106.3.4	attānupekkhī ca hoti, no parānupekkhī;	106	
PA_an_5:106.3.5	ettāvatāpi kho, ānanda, bhikkhu saṅghe viharanto phāsuṁ vihareyyā”ti.	106	
PA_an_5:106.4.1	“Siyā pana, bhante, aññopi pariyāyo yathā bhikkhu saṅghe viharanto phāsuṁ vihareyyā”ti?	106	
PA_an_5:106.4.2	“Siyā, ānanda.	106	
PA_an_5:106.4.3	Yato kho, ānanda, bhikkhu attanā sīlasampanno hoti, no paraṁ adhisīle sampavattā;	106	
PA_an_5:106.4.4	attānupekkhī ca hoti, no parānupekkhī;	106	
PA_an_5:106.4.5	apaññāto ca hoti, tena ca apaññātakena no paritassati;	106	
PA_an_5:106.4.6	ettāvatāpi kho, ānanda, bhikkhu saṅghe viharanto phāsuṁ vihareyyā”ti.	106	
PA_an_5:106.5.1	“Siyā pana, bhante, aññopi pariyāyo yathā bhikkhu saṅghe viharanto phāsuṁ vihareyyā”ti?	106	
PA_an_5:106.5.2	“Siyā, ānanda.	106	
PA_an_5:106.5.3	Yato kho, ānanda, bhikkhu attanā sīlasampanno hoti, no paraṁ adhisīle sampavattā;	106	
PA_an_5:106.5.4	attānupekkhī ca hoti, no parānupekkhī;	106	
PA_an_5:106.5.5	apaññāto ca hoti, tena ca apaññātakena no paritassati;	106	
PA_an_5:106.5.6	catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;	106	
PA_an_5:106.5.7	ettāvatāpi kho, ānanda, bhikkhu saṅghe viharanto phāsuṁ vihareyyā”ti.	106	
PA_an_5:106.6.1	“Siyā pana, bhante, aññopi pariyāyo yathā bhikkhu saṅghe viharanto phāsuṁ vihareyyā”ti?	106	
PA_an_5:106.6.2	“Siyā, ānanda.	106	
PA_an_5:106.6.3	Yato kho, ānanda, bhikkhu attanā sīlasampanno hoti, no paraṁ adhisīle sampavattā;	106	
PA_an_5:106.6.4	attānupekkhī ca hoti, no parānupekkhī;	106	
PA_an_5:106.6.5	apaññāto ca hoti, tena ca apaññātakena no paritassati;	106	
PA_an_5:106.6.6	catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;	106	
PA_an_5:106.6.7	āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati;	106	
PA_an_5:106.6.8	ettāvatāpi kho, ānanda, bhikkhu saṅghe viharanto phāsuṁ vihareyya.	106	
PA_an_5:106.7.1	Imamhā cāhaṁ, ānanda, phāsuvihārā añño phāsuvihāro uttaritaro vā paṇītataro vā natthīti vadāmī”ti.	106	
PA_an_5:106.7.2	Chaṭṭhaṁ.	106	
PA_an_5:107.0.1	Aṅguttara Nikāya 5.107	107	
PA_an_5:107.0.2	11. Phāsuvihāravagga	107	
PA_an_5:107.0.3	Sīlasutta	107	
PA_an_5:107.1.1	“Pañcahi, bhikkhave, dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	107	
PA_an_5:107.2.1	Katamehi pañcahi?	107	
PA_an_5:107.2.2	Idha, bhikkhave, bhikkhu sīlasampanno hoti, samādhisampanno hoti, paññāsampanno hoti, vimuttisampanno hoti, vimuttiñāṇadassanasampanno hoti.	107	
PA_an_5:107.3.1	Imehi kho, bhikkhave, pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.	107	
PA_an_5:107.3.2	Sattamaṁ.	107	
PA_an_5:108.0.1	Aṅguttara Nikāya 5.108	108	
PA_an_5:108.0.2	11. Phāsuvihāravagga	108	
PA_an_5:108.0.3	Asekhasutta	108	
PA_an_5:108.1.1	“Pañcahi, bhikkhave, dhammehi samannāgato bhikkhu āhuneyyo hoti pāhuneyyo dakkhiṇeyyo …pe… anuttaraṁ puññakkhettaṁ lokassa.	108	
PA_an_5:108.2.1	Katamehi, pañcahi?	108	
PA_an_5:108.2.2_0	Idha, bhikkhave, bhikkhu asekhena sīlakkhandhena samannāgato hoti, asekhena samādhikkhandhena	108	
PA_an_5:108.2.2_1	samannāgato hoti, asekhena paññākkhandhena samannāgato hoti, asekhena vimuttikkhandhena	108	
PA_an_5:108.2.2_2	samannāgato hoti, asekhena vimuttiñāṇadassanakkhandhena samannāgato hoti.	108	
PA_an_5:108.2.3	Imehi kho, bhikkhave, pañcahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	108	
PA_an_5:108.2.4	Aṭṭhamaṁ.	108	
PA_an_5:109.0.1	Aṅguttara Nikāya 5.109	109	
PA_an_5:109.0.2	11. Phāsuvihāravagga	109	
PA_an_5:109.0.3	Cātuddisasutta	109	
PA_an_5:109.1.1	“Pañcahi, bhikkhave, dhammehi samannāgato bhikkhu cātuddiso hoti.	109	
PA_an_5:109.1.2	Katamehi pañcahi?	109	
PA_an_5:109.1.3	Idha, bhikkhave, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu;	109	
PA_an_5:109.1.4_0	bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā	109	
PA_an_5:109.1.4_1	sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa	109	
PA_an_5:109.1.4_2	dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;	109	
PA_an_5:109.1.5	santuṭṭho hoti itarītaracīvarapiṇḍapātasenāsanagilānappaccayabhesajjaparikkhārena;	109	
PA_an_5:109.1.6	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;	109	
PA_an_5:109.1.7	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	109	
PA_an_5:109.1.8	Imehi, kho, bhikkhave, pañcahi dhammehi samannāgato bhikkhu cātuddiso hotī”ti.	109	
PA_an_5:109.1.9	Navamaṁ.	109	
PA_an_5:110.0.1	Aṅguttara Nikāya 5.110	110	
PA_an_5:110.0.2	11. Phāsuvihāravagga	110	
PA_an_5:110.0.3	Araññasutta	110	
PA_an_5:110.1.1	“Pañcahi, bhikkhave, dhammehi samannāgato bhikkhu alaṁ araññavanapatthāni pantāni senāsanāni paṭisevituṁ.	110	
PA_an_5:110.1.2	Katamehi pañcahi?	110	
PA_an_5:110.1.3	Idha, bhikkhave, bhikkhu sīlavā hoti …pe… samādāya sikkhati sikkhāpadesu;	110	
PA_an_5:110.1.4	bahussuto hoti …pe… diṭṭhiyā suppaṭividdhā;	110	
PA_an_5:110.1.5	āraddhavīriyo viharati thāmavā daḷhaparakkamo anikkhittadhuro kusalesu dhammesu;	110	
PA_an_5:110.1.6	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;	110	
PA_an_5:110.1.7	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	110	
PA_an_5:110.1.8	Imehi kho, bhikkhave, pañcahi dhammehi samannāgato bhikkhu alaṁ araññavanapatthāni pantāni senāsanāni paṭisevitun”ti.	110	
PA_an_5:110.1.9	Dasamaṁ.	110	
PA_an_5:110.1.10	Phāsuvihāravaggo paṭhamo.	110	
PA_an_5:110.2.0	Tassuddānaṁ	110	
PA_an_5:110.2.1	Sārajjaṁ saṅkito coro,	110	
PA_an_5:110.2.2	Sukhumālaṁ phāsu pañcamaṁ;	110	
PA_an_5:110.2.3	Ānanda sīlāsekhā ca,	110	
PA_an_5:110.2.4	Cātuddiso araññena cāti.	110	
PA_an_5:111.0.1	Aṅguttara Nikāya 5.111	111	
PA_an_5:111.0.2	12. Andhakavindavagga	111	
PA_an_5:111.0.3	Kulūpakasutta	111	
PA_an_5:111.1.1	“Pañcahi, bhikkhave, dhammehi samannāgato kulūpako bhikkhu kulesu appiyo ca hoti amanāpo ca agaru ca abhāvanīyo ca.	111	
PA_an_5:111.1.2	Katamehi pañcahi?	111	
PA_an_5:111.1.3	Asanthavavissāsī ca hoti, anissaravikappī ca, vissaṭṭhupasevī ca, upakaṇṇakajappī ca, atiyācanako ca.	111	
PA_an_5:111.1.4	Imehi kho, bhikkhave, pañcahi dhammehi samannāgato kulūpako bhikkhu kulesu appiyo ca hoti amanāpo ca agaru ca abhāvanīyo ca.	111	
PA_an_5:111.2.1	Pañcahi, bhikkhave, dhammehi samannāgato kulūpako bhikkhu kulesu piyo ca hoti manāpo ca garu ca bhāvanīyo ca.	111	
PA_an_5:111.2.2	Katamehi pañcahi?	111	
PA_an_5:111.2.3	Na asanthavavissāsī ca hoti, na anissaravikappī ca, na vissaṭṭhupasevī ca, na upakaṇṇakajappī ca, na atiyācanako ca.	111	
PA_an_5:111.2.4	Imehi kho, bhikkhave, pañcahi dhammehi samannāgato kulūpako bhikkhu kulesu piyo ca hoti manāpo ca garu ca bhāvanīyo cā”ti.	111	
PA_an_5:111.2.5	Paṭhamaṁ.	111	
PA_an_5:112.0.1	Aṅguttara Nikāya 5.112	112	
PA_an_5:112.0.2	12. Andhakavindavagga	112	
PA_an_5:112.0.3	Pacchāsamaṇasutta	112	
PA_an_5:112.1.1	“Pañcahi, bhikkhave, dhammehi samannāgato pacchāsamaṇo na ādātabbo.	112	
PA_an_5:112.1.2	Katamehi pañcahi?	112	
PA_an_5:112.1.3	Atidūre vā gacchati accāsanne vā, na pattapariyāpannaṁ gaṇhati, āpattisāmantā bhaṇamānaṁ na nivāreti, bhaṇamānassa antarantarā kathaṁ opāteti, duppañño hoti jaḷo eḷamūgo.	112	
PA_an_5:112.1.4	Imehi kho, bhikkhave, pañcahi dhammehi samannāgato pacchāsamaṇo na ādātabbo.	112	
PA_an_5:112.2.1	Pañcahi, bhikkhave, dhammehi samannāgato pacchāsamaṇo ādātabbo.	112	
PA_an_5:112.2.2	Katamehi pañcahi?	112	
PA_an_5:112.2.3	Nātidūre gacchati na accāsanne, pattapariyāpannaṁ gaṇhati, āpattisāmantā bhaṇamānaṁ nivāreti, bhaṇamānassa na antarantarā kathaṁ opāteti, paññavā hoti ajaḷo aneḷamūgo.	112	
PA_an_5:112.2.4	Imehi kho, bhikkhave, pañcahi dhammehi samannāgato pacchāsamaṇo ādātabbo”ti.	112	
PA_an_5:112.2.5	Dutiyaṁ.	112	
PA_an_5:113.0.1	Aṅguttara Nikāya 5.113	113	
PA_an_5:113.0.2	12. Andhakavindavagga	113	
PA_an_5:113.0.3	Sammāsamādhisutta	113	
PA_an_5:113.1.1	“Pañcahi, bhikkhave, dhammehi samannāgato bhikkhu abhabbo sammāsamādhiṁ upasampajja viharituṁ.	113	
PA_an_5:113.1.2	Katamehi pañcahi?	113	
PA_an_5:113.1.3	Idha, bhikkhave, bhikkhu akkhamo hoti rūpānaṁ, akkhamo saddānaṁ, akkhamo gandhānaṁ, akkhamo rasānaṁ, akkhamo phoṭṭhabbānaṁ.	113	
PA_an_5:113.1.4	Imehi kho, bhikkhave, pañcahi dhammehi samannāgato bhikkhu abhabbo sammāsamādhiṁ upasampajja viharituṁ.	113	
PA_an_5:113.2.1	Pañcahi, bhikkhave, dhammehi samannāgato bhikkhu bhabbo sammāsamādhiṁ upasampajja viharituṁ.	113	
PA_an_5:113.2.2	Katamehi pañcahi?	113	
PA_an_5:113.2.3	Idha, bhikkhave, bhikkhu khamo hoti rūpānaṁ, khamo saddānaṁ, khamo gandhānaṁ, khamo rasānaṁ, khamo phoṭṭhabbānaṁ.	113	
PA_an_5:113.2.4	Imehi kho, bhikkhave, pañcahi dhammehi samannāgato bhikkhu bhabbo sammāsamādhiṁ upasampajja viharitun”ti.	113	
PA_an_5:113.2.5	Tatiyaṁ.	113	
PA_an_5:114.0.1	Aṅguttara Nikāya 5.114	114	
PA_an_5:114.0.2	12. Andhakavindavagga	114	
PA_an_5:114.0.3	Andhakavindasutta	114	
PA_an_5:114.1.1	Ekaṁ samayaṁ bhagavā magadhesu viharati andhakavinde.	114	
PA_an_5:114.1.2	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ ānandaṁ bhagavā etadavoca:	114	
PA_an_5:114.2.1	“Ye te, ānanda, bhikkhū navā acirapabbajitā adhunāgatā imaṁ dhammavinayaṁ, te vo, ānanda, bhikkhū pañcasu dhammesu samādapetabbā nivesetabbā patiṭṭhāpetabbā.	114	
PA_an_5:114.2.2	Katamesu pañcasu?	114	
PA_an_5:114.2.3_0	‘Etha tumhe, āvuso, sīlavā hotha, pātimokkhasaṁvarasaṁvutā viharatha ācāragocarasampannā	114	
PA_an_5:114.2.3_1	aṇumattesu vajjesu bhayadassāvino, samādāya sikkhatha sikkhāpadesū’ti—iti pātimokkhasaṁvare	114	
PA_an_5:114.2.3_2	samādapetabbā nivesetabbā patiṭṭhāpetabbā.	114	
PA_an_5:114.3.1_0	‘Etha tumhe, āvuso, indriyesu guttadvārā viharatha ārakkhasatino nipakkasatino, sārakkhitamānasā	114	
PA_an_5:114.3.1_1	satārakkhena cetasā samannāgatā’ti—iti indriyasaṁvare samādapetabbā nivesetabbā patiṭṭhāpetabbā.	114	
PA_an_5:114.4.1	‘Etha tumhe, āvuso, appabhassā hotha, bhasse pariyantakārino’ti—iti bhassapariyante samādapetabbā nivesetabbā patiṭṭhāpetabbā.	114	
PA_an_5:114.5.1	‘Etha tumhe, āvuso, āraññikā hotha, araññavanapatthāni pantāni senāsanāni paṭisevathā’ti—iti kāyavūpakāse samādapetabbā nivesetabbā patiṭṭhāpetabbā.	114	
PA_an_5:114.6.1	‘Etha tumhe, āvuso, sammādiṭṭhikā hotha sammādassanena samannāgatā’ti—iti sammādassane samādapetabbā nivesetabbā patiṭṭhāpetabbā.	114	
PA_an_5:114.6.2	Ye te, ānanda, bhikkhū navā acirapabbajitā adhunāgatā imaṁ dhammavinayaṁ, te vo, ānanda, bhikkhū imesu pañcasu dhammesu samādapetabbā nivesetabbā patiṭṭhāpetabbā”ti.	114	
PA_an_5:114.6.3	Catutthaṁ.	114	
PA_an_5:115.0.1	Aṅguttara Nikāya 5.115	115	
PA_an_5:115.0.2	12. Andhakavindavagga	115	
PA_an_5:115.0.3	Maccharinīsutta	115	
PA_an_5:115.1.1	“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.	115	
PA_an_5:115.1.2	Katamehi pañcahi?	115	
PA_an_5:115.1.3	Āvāsamaccharinī hoti, kulamaccharinī hoti, lābhamaccharinī hoti, vaṇṇamaccharinī hoti, dhammamaccharinī hoti.	115	
PA_an_5:115.1.4	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.	115	
PA_an_5:115.2.1	Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.	115	
PA_an_5:115.2.2	Katamehi pañcahi?	115	
PA_an_5:115.2.3	Na āvāsamaccharinī hoti, na kulamaccharinī hoti, na lābhamaccharinī hoti, na vaṇṇamaccharinī hoti, na dhammamaccharinī hoti.	115	
PA_an_5:115.2.4	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.	115	
PA_an_5:115.2.5	Pañcamaṁ.	115	
PA_an_5:116.0.1	Aṅguttara Nikāya 5.116	116	
PA_an_5:116.0.2	12. Andhakavindavagga	116	
PA_an_5:116.0.3	Vaṇṇanāsutta	116	
PA_an_5:116.1.1	“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.	116	
PA_an_5:116.1.2	Katamehi pañcahi?	116	
PA_an_5:116.1.3	Ananuvicca apariyogāhetvā avaṇṇārahassa vaṇṇaṁ bhāsati,	116	
PA_an_5:116.1.4	ananuvicca apariyogāhetvā vaṇṇārahassa avaṇṇaṁ bhāsati,	116	
PA_an_5:116.1.5	ananuvicca apariyogāhetvā appasādanīye ṭhāne pasādaṁ upadaṁseti,	116	
PA_an_5:116.1.6	ananuvicca apariyogāhetvā pasādanīye ṭhāne appasādaṁ upadaṁseti,	116	
PA_an_5:116.1.7	saddhādeyyaṁ vinipāteti.	116	
PA_an_5:116.1.8	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.	116	
PA_an_5:116.2.1	Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.	116	
PA_an_5:116.2.2	Katamehi pañcahi?	116	
PA_an_5:116.2.3	Anuvicca pariyogāhetvā avaṇṇārahassa avaṇṇaṁ bhāsati,	116	
PA_an_5:116.2.4	anuvicca pariyogāhetvā vaṇṇārahassa vaṇṇaṁ bhāsati,	116	
PA_an_5:116.2.5	anuvicca pariyogāhetvā appasādanīye ṭhāne appasādaṁ upadaṁseti,	116	
PA_an_5:116.2.6	anuvicca pariyogāhetvā pasādanīye ṭhāne pasādaṁ upadaṁseti,	116	
PA_an_5:116.2.7	saddhādeyyaṁ na vinipāteti.	116	
PA_an_5:116.2.8	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.	116	
PA_an_5:116.2.9	Chaṭṭhaṁ.	116	
PA_an_5:117.0.1	Aṅguttara Nikāya 5.117	117	
PA_an_5:117.0.2	12. Andhakavindavagga	117	
PA_an_5:117.0.3	Issukinīsutta	117	
PA_an_5:117.1.1	“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.	117	
PA_an_5:117.1.2	Katamehi pañcahi?	117	
PA_an_5:117.1.3	Ananuvicca apariyogāhetvā avaṇṇārahassa vaṇṇaṁ bhāsati,	117	
PA_an_5:117.1.4	ananuvicca apariyogāhetvā vaṇṇārahassa avaṇṇaṁ bhāsati,	117	
PA_an_5:117.1.5	issukinī ca hoti,	117	
PA_an_5:117.1.6	maccharinī ca,	117	
PA_an_5:117.1.7	saddhādeyyaṁ vinipāteti.	117	
PA_an_5:117.1.8	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.	117	
PA_an_5:117.2.1	Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.	117	
PA_an_5:117.2.2	Katamehi pañcahi?	117	
PA_an_5:117.2.3	Anuvicca pariyogāhetvā avaṇṇārahassa avaṇṇaṁ bhāsati,	117	
PA_an_5:117.2.4	anuvicca pariyogāhetvā vaṇṇārahassa vaṇṇaṁ bhāsati,	117	
PA_an_5:117.2.5	anissukinī ca hoti,	117	
PA_an_5:117.2.6	amaccharinī ca,	117	
PA_an_5:117.2.7	saddhādeyyaṁ na vinipāteti.	117	
PA_an_5:117.2.8	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.	117	
PA_an_5:117.2.9	Sattamaṁ.	117	
PA_an_5:118.0.1	Aṅguttara Nikāya 5.118	118	
PA_an_5:118.0.2	12. Andhakavindavagga	118	
PA_an_5:118.0.3	Micchādiṭṭhikasutta	118	
PA_an_5:118.1.1	“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.	118	
PA_an_5:118.1.2	Katamehi pañcahi?	118	
PA_an_5:118.1.3	Ananuvicca apariyogāhetvā avaṇṇārahassa vaṇṇaṁ bhāsati,	118	
PA_an_5:118.1.4	ananuvicca apariyogāhetvā vaṇṇārahassa avaṇṇaṁ bhāsati,	118	
PA_an_5:118.1.5	micchādiṭṭhikā ca hoti,	118	
PA_an_5:118.1.6	micchāsaṅkappā ca,	118	
PA_an_5:118.1.7	saddhādeyyaṁ vinipāteti.	118	
PA_an_5:118.1.8	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.	118	
PA_an_5:118.2.1	Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.	118	
PA_an_5:118.2.2	Katamehi pañcahi?	118	
PA_an_5:118.2.3	Anuvicca pariyogāhetvā avaṇṇārahassa avaṇṇaṁ bhāsati,	118	
PA_an_5:118.2.4	anuvicca pariyogāhetvā vaṇṇārahassa vaṇṇaṁ bhāsati,	118	
PA_an_5:118.2.5	sammādiṭṭhikā ca hoti,	118	
PA_an_5:118.2.6	sammāsaṅkappā ca,	118	
PA_an_5:118.2.7	saddhādeyyaṁ na vinipāteti.	118	
PA_an_5:118.2.8	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.	118	
PA_an_5:118.2.9	Aṭṭhamaṁ.	118	
PA_an_5:119.0.1	Aṅguttara Nikāya 5.119	119	
PA_an_5:119.0.2	12. Andhakavindavagga	119	
PA_an_5:119.0.3	Micchāvācāsutta	119	
PA_an_5:119.1.1	“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.	119	
PA_an_5:119.1.2	Katamehi pañcahi?	119	
PA_an_5:119.1.3	Ananuvicca apariyogāhetvā avaṇṇārahassa vaṇṇaṁ bhāsati,	119	
PA_an_5:119.1.4	ananuvicca apariyogāhetvā vaṇṇārahassa avaṇṇaṁ bhāsati,	119	
PA_an_5:119.1.5	micchāvācā ca hoti,	119	
PA_an_5:119.1.6	micchākammantā ca,	119	
PA_an_5:119.1.7	saddhādeyyaṁ vinipāteti.	119	
PA_an_5:119.1.8	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.	119	
PA_an_5:119.2.1	Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.	119	
PA_an_5:119.2.2	Katamehi pañcahi?	119	
PA_an_5:119.2.3	Anuvicca pariyogāhetvā avaṇṇārahassa avaṇṇaṁ bhāsati,	119	
PA_an_5:119.2.4	anuvicca pariyogāhetvā vaṇṇārahassa vaṇṇaṁ bhāsati,	119	
PA_an_5:119.2.5	sammāvācā ca hoti,	119	
PA_an_5:119.2.6	sammākammantā ca,	119	
PA_an_5:119.2.7	saddhādeyyaṁ na vinipāteti.	119	
PA_an_5:119.2.8	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.	119	
PA_an_5:119.2.9	Navamaṁ.	119	
PA_an_5:120.0.1	Aṅguttara Nikāya 5.120	120	
PA_an_5:120.0.2	12. Andhakavindavagga	120	
PA_an_5:120.0.3	Micchāvāyāmasutta	120	
PA_an_5:120.1.1	“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.	120	
PA_an_5:120.1.2	Katamehi pañcahi?	120	
PA_an_5:120.1.3	Ananuvicca apariyogāhetvā avaṇṇārahassa vaṇṇaṁ bhāsati,	120	
PA_an_5:120.1.4	ananuvicca apariyogāhetvā vaṇṇārahassa avaṇṇaṁ bhāsati,	120	
PA_an_5:120.1.5	micchāvāyāmā ca hoti,	120	
PA_an_5:120.1.6	micchāsatinī ca,	120	
PA_an_5:120.1.7	saddhādeyyaṁ vinipāteti.	120	
PA_an_5:120.1.8	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.	120	
PA_an_5:120.2.1	Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.	120	
PA_an_5:120.2.2	Katamehi pañcahi?	120	
PA_an_5:120.2.3	Anuvicca pariyogāhetvā avaṇṇārahassa avaṇṇaṁ bhāsati,	120	
PA_an_5:120.2.4	anuvicca pariyogāhetvā vaṇṇārahassa vaṇṇaṁ bhāsati,	120	
PA_an_5:120.2.5	sammāvāyāmā ca hoti,	120	
PA_an_5:120.2.6	sammāsatinī ca,	120	
PA_an_5:120.2.7	saddhādeyyaṁ na vinipāteti.	120	
PA_an_5:120.2.8	Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.	120	
PA_an_5:120.2.9	Dasamaṁ.	120	
PA_an_5:120.2.10	Andhakavindavaggo dutiyo.	120	
PA_an_5:120.3.0	Tassuddānaṁ	120	
PA_an_5:120.3.1	Kulūpako pacchāsamaṇo,	120	
PA_an_5:120.3.2	samādhiandhakavindaṁ;	120	
PA_an_5:120.3.3	Maccharī vaṇṇanā issā,	120	
PA_an_5:120.3.4	diṭṭhivācāya vāyamāti.	120	
PA_an_5:121.0.1	Aṅguttara Nikāya 5.121	121	
PA_an_5:121.0.2	13. Gilānavagga	121	
PA_an_5:121.0.3	Gilānasutta	121	
PA_an_5:121.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	121	
PA_an_5:121.1.2	Atha kho bhagavā sāyanhasamayaṁ paṭisallānā vuṭṭhito yena gilānasālā tenupasaṅkami.	121	
PA_an_5:121.1.3	Addasā kho bhagavā aññataraṁ bhikkhuṁ dubbalaṁ gilānakaṁ;	121	
PA_an_5:121.1.4	disvā paññatte āsane nisīdi.	121	
PA_an_5:121.1.5	Nisajja kho bhagavā bhikkhū āmantesi:	121	
PA_an_5:121.2.1	“Yaṁ kiñci, bhikkhave, bhikkhuṁ dubbalaṁ gilānakaṁ pañca dhammā na vijahanti, tassetaṁ pāṭikaṅkhaṁ:	121	
PA_an_5:121.2.2	‘nacirasseva āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharissatī’ti.	121	
PA_an_5:121.3.1	Katame pañca?	121	
PA_an_5:121.3.2_0	Idha, bhikkhave, bhikkhu asubhānupassī kāye viharati, āhāre paṭikūlasaññī, sabbaloke	121	
PA_an_5:121.3.2_1	anabhiratasaññī, sabbasaṅkhāresu aniccānupassī, maraṇasaññā kho panassa ajjhattaṁ sūpaṭṭhitā hoti.	121	
PA_an_5:121.3.3	Yaṁ kiñci, bhikkhave, bhikkhuṁ dubbalaṁ gilānakaṁ ime pañca dhammā na vijahanti, tassetaṁ pāṭikaṅkhaṁ:	121	
PA_an_5:121.3.4	‘nacirasseva āsavānaṁ khayā …pe… sacchikatvā upasampajja viharissatī’”ti.	121	
PA_an_5:121.3.5	Paṭhamaṁ.	121	
PA_an_5:122.0.1	Aṅguttara Nikāya 5.122	122	
PA_an_5:122.0.2	13. Gilānavagga	122	
PA_an_5:122.0.3	Satisūpaṭṭhitasutta	122	
PA_an_5:122.1.1	“Yo hi koci, bhikkhave, bhikkhu vā bhikkhunī vā pañca dhamme bhāveti pañca dhamme bahulīkaroti, tassa dvinnaṁ phalānaṁ aññataraṁ phalaṁ pāṭikaṅkhaṁ—	122	
PA_an_5:122.1.2	diṭṭheva dhamme aññā, sati vā upādisese anāgāmitā.	122	
PA_an_5:122.2.1	Katame pañca?	122	
PA_an_5:122.2.2_0	Idha, bhikkhave, bhikkhuno ajjhattaññeva sati sūpaṭṭhitā hoti dhammānaṁ udayatthagāminiyā	122	
PA_an_5:122.2.2_1	paññāya, asubhānupassī kāye viharati, āhāre paṭikūlasaññī, sabbaloke anabhiratasaññī,	122	
PA_an_5:122.2.2_2	sabbasaṅkhāresu aniccānupassī.	122	
PA_an_5:122.2.3	Yo hi koci, bhikkhave, bhikkhu vā bhikkhunī vā ime pañca dhamme bhāveti ime pañca dhamme bahulīkaroti, tassa dvinnaṁ phalānaṁ aññataraṁ phalaṁ pāṭikaṅkhaṁ—	122	
PA_an_5:122.2.4	diṭṭheva dhamme aññā, sati vā upādisese anāgāmitā”ti.	122	
PA_an_5:122.2.5	Dutiyaṁ.	122	
PA_an_5:123.0.1	Aṅguttara Nikāya 5.123	123	
PA_an_5:123.0.2	13. Gilānavagga	123	
PA_an_5:123.0.3	Paṭhamaupaṭṭhākasutta	123	
PA_an_5:123.1.1	“Pañcahi, bhikkhave, dhammehi samannāgato gilāno dūpaṭṭhāko hoti.	123	
PA_an_5:123.1.2	Katamehi pañcahi?	123	
PA_an_5:123.1.3_0	Asappāyakārī hoti, sappāye mattaṁ na jānāti, bhesajjaṁ nappaṭisevitā hoti, atthakāmassa	123	
PA_an_5:123.1.3_1	gilānupaṭṭhākassa na yathābhūtaṁ ābādhaṁ āvikattā hoti abhikkamantaṁ vā abhikkamatīti	123	
PA_an_5:123.1.3_2	paṭikkamantaṁ vā paṭikkamatīti ṭhitaṁ vā ṭhitoti, uppannānaṁ sārīrikānaṁ vedanānaṁ	123	
PA_an_5:123.1.3_3	dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ anadhivāsakajātiko hoti.	123	
PA_an_5:123.1.4	Imehi kho, bhikkhave, pañcahi dhammehi samannāgato gilāno dūpaṭṭhāko hoti.	123	
PA_an_5:123.2.1	Pañcahi, bhikkhave, dhammehi samannāgato gilāno sūpaṭṭhāko hoti.	123	
PA_an_5:123.2.2	Katamehi pañcahi?	123	
PA_an_5:123.2.3_0	Sappāyakārī hoti, sappāye mattaṁ jānāti, bhesajjaṁ paṭisevitā hoti, atthakāmassa	123	
PA_an_5:123.2.3_1	gilānupaṭṭhākassa yathābhūtaṁ ābādhaṁ āvikattā hoti abhikkamantaṁ vā abhikkamatīti	123	
PA_an_5:123.2.3_2	paṭikkamantaṁ vā paṭikkamatīti ṭhitaṁ vā ṭhitoti, uppannānaṁ sārīrikānaṁ vedanānaṁ	123	
PA_an_5:123.2.3_3	dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hoti.	123	
PA_an_5:123.2.4	Imehi kho, bhikkhave, pañcahi dhammehi samannāgato gilāno sūpaṭṭhāko hotī”ti.	123	
PA_an_5:123.2.5	Tatiyaṁ.	123	
PA_an_5:124.0.1	Aṅguttara Nikāya 5.124	124	
PA_an_5:124.0.2	13. Gilānavagga	124	
PA_an_5:124.0.3	Dutiyaupaṭṭhākasutta	124	
PA_an_5:124.1.1	“Pañcahi, bhikkhave, dhammehi samannāgato gilānupaṭṭhāko nālaṁ gilānaṁ upaṭṭhātuṁ.	124	
PA_an_5:124.1.2	Katamehi pañcahi?	124	
PA_an_5:124.1.3	Nappaṭibalo hoti bhesajjaṁ saṁvidhātuṁ;	124	
PA_an_5:124.1.4	sappāyāsappāyaṁ na jānāti, asappāyaṁ upanāmeti, sappāyaṁ apanāmeti;	124	
PA_an_5:124.1.5	āmisantaro gilānaṁ upaṭṭhāti, no mettacitto;	124	
PA_an_5:124.1.6	jegucchī hoti uccāraṁ vā passāvaṁ vā vantaṁ vā kheḷaṁ vā nīharituṁ;	124	
PA_an_5:124.1.7	nappaṭibalo hoti gilānaṁ kālena kālaṁ dhammiyā kathāya sandassetuṁ samādapetuṁ samuttejetuṁ sampahaṁsetuṁ.	124	
PA_an_5:124.1.8	Imehi kho, bhikkhave, pañcahi dhammehi samannāgato gilānupaṭṭhāko nālaṁ gilānaṁ upaṭṭhātuṁ.	124	
PA_an_5:124.2.1	Pañcahi, bhikkhave, dhammehi samannāgato gilānupaṭṭhāko alaṁ gilānaṁ upaṭṭhātuṁ.	124	
PA_an_5:124.2.2	Katamehi pañcahi?	124	
PA_an_5:124.2.3	Paṭibalo hoti bhesajjaṁ saṁvidhātuṁ;	124	
PA_an_5:124.2.4	sappāyāsappāyaṁ jānāti, asappāyaṁ apanāmeti, sappāyaṁ upanāmeti;	124	
PA_an_5:124.2.5	mettacitto gilānaṁ upaṭṭhāti, no āmisantaro;	124	
PA_an_5:124.2.6	ajegucchī hoti uccāraṁ vā passāvaṁ vā vantaṁ vā kheḷaṁ vā nīharituṁ;	124	
PA_an_5:124.2.7	paṭibalo hoti gilānaṁ kālena kālaṁ dhammiyā kathāya sandassetuṁ samādapetuṁ samuttejetuṁ sampahaṁsetuṁ.	124	
PA_an_5:124.2.8	Imehi kho, bhikkhave, pañcahi dhammehi samannāgato gilānupaṭṭhāko alaṁ gilānaṁ upaṭṭhātun”ti.	124	
PA_an_5:124.2.9	Catutthaṁ.	124	
PA_an_5:125.0.1	Aṅguttara Nikāya 5.125	125	
PA_an_5:125.0.2	13. Gilānavagga	125	
PA_an_5:125.0.3	Paṭhamaanāyussāsutta	125	
PA_an_5:125.1.1	“Pañcime, bhikkhave, dhammā anāyussā.	125	
PA_an_5:125.1.2	Katame pañca?	125	
PA_an_5:125.1.3	Asappāyakārī hoti, sappāye mattaṁ na jānāti, apariṇatabhojī ca hoti, akālacārī ca hoti, abrahmacārī ca.	125	
PA_an_5:125.1.4	Ime kho, bhikkhave, pañca dhammā anāyussā.	125	
PA_an_5:125.2.1	Pañcime, bhikkhave, dhammā āyussā.	125	
PA_an_5:125.2.2	Katame pañca?	125	
PA_an_5:125.2.3	Sappāyakārī hoti, sappāye mattaṁ jānāti, pariṇatabhojī ca hoti, kālacārī ca hoti, brahmacārī ca.	125	
PA_an_5:125.2.4	Ime kho, bhikkhave, pañca dhammā āyussā”ti.	125	
PA_an_5:125.2.5	Pañcamaṁ.	125	
PA_an_5:126.0.1	Aṅguttara Nikāya 5.126	126	
PA_an_5:126.0.2	13. Gilānavagga	126	
PA_an_5:126.0.3	Dutiyaanāyussāsutta	126	
PA_an_5:126.1.1	“Pañcime, bhikkhave, dhammā anāyussā.	126	
PA_an_5:126.1.2	Katame pañca?	126	
PA_an_5:126.1.3	Asappāyakārī hoti, sappāye mattaṁ na jānāti, apariṇatabhojī ca hoti, dussīlo ca, pāpamitto ca.	126	
PA_an_5:126.1.4	Ime kho, bhikkhave, pañca dhammā anāyussā.	126	
PA_an_5:126.2.1	Pañcime, bhikkhave, dhammā āyussā.	126	
PA_an_5:126.2.2	Katame pañca?	126	
PA_an_5:126.2.3	Sappāyakārī hoti, sappāye mattaṁ jānāti, pariṇatabhojī ca hoti, sīlavā ca, kalyāṇamitto ca.	126	
PA_an_5:126.2.4	Ime kho, bhikkhave, pañca dhammā āyussā”ti.	126	
PA_an_5:126.2.5	Chaṭṭhaṁ.	126	
PA_an_5:127.0.1	Aṅguttara Nikāya 5.127	127	
PA_an_5:127.0.2	13. Gilānavagga	127	
PA_an_5:127.0.3	Vapakāsasutta	127	
PA_an_5:127.1.1	“Pañcahi, bhikkhave, dhammehi samannāgato bhikkhu nālaṁ saṅghamhā vapakāsituṁ.	127	
PA_an_5:127.1.2	Katamehi pañcahi?	127	
PA_an_5:127.1.3_0	Idha, bhikkhave, bhikkhu asantuṭṭho hoti itarītarena cīvarena, asantuṭṭho hoti itarītarena	127	
PA_an_5:127.1.3_1	piṇḍapātena, asantuṭṭho hoti itarītarena senāsanena, asantuṭṭho hoti itarītarena	127	
PA_an_5:127.1.3_2	gilānappaccayabhesajjaparikkhārena, kāmasaṅkappabahulo ca viharati.	127	
PA_an_5:127.1.4	Imehi kho, bhikkhave, pañcahi dhammehi samannāgato bhikkhu nālaṁ saṅghamhā vapakāsituṁ.	127	
PA_an_5:127.2.1	Pañcahi, bhikkhave, dhammehi samannāgato bhikkhu alaṁ saṅghamhā vapakāsituṁ.	127	
PA_an_5:127.2.2	Katamehi pañcahi?	127	
PA_an_5:127.2.3_0	Idha, bhikkhave, bhikkhu santuṭṭho hoti itarītarena cīvarena, santuṭṭho hoti itarītarena	127	
PA_an_5:127.2.3_1	piṇḍapātena, santuṭṭho hoti itarītarena senāsanena, santuṭṭho hoti itarītarena gilānappaccayabhesajjaparikkhārena,	127	
PA_an_5:127.2.3_2	nekkhammasaṅkappabahulo ca viharati.	127	
PA_an_5:127.2.4	Imehi kho, bhikkhave, pañcahi dhammehi samannāgato bhikkhu alaṁ saṅghamhā vapakāsitun”ti.	127	
PA_an_5:127.2.5	Sattamaṁ.	127	
PA_an_5:128.0.1	Aṅguttara Nikāya 5.128	128	
PA_an_5:128.0.2	13. Gilānavagga	128	
PA_an_5:128.0.3	Samaṇasukhasutta	128	
PA_an_5:128.1.1	“Pañcimāni, bhikkhave, samaṇadukkhāni.	128	
PA_an_5:128.1.2	Katamāni pañca?	128	
PA_an_5:128.1.3_0	Idha, bhikkhave, bhikkhu asantuṭṭho hoti itarītarena cīvarena, asantuṭṭho hoti itarītarena	128	
PA_an_5:128.1.3_1	piṇḍapātena, asantuṭṭho hoti itarītarena senāsanena, asantuṭṭho hoti itarītarena	128	
PA_an_5:128.1.3_2	gilānappaccayabhesajjaparikkhārena, anabhirato ca brahmacariyaṁ carati.	128	
PA_an_5:128.1.4	Imāni kho, bhikkhave, pañca samaṇadukkhāni.	128	
PA_an_5:128.2.1	Pañcimāni, bhikkhave, samaṇasukhāni.	128	
PA_an_5:128.2.2	Katamāni pañca?	128	
PA_an_5:128.2.3_0	Idha, bhikkhave, bhikkhu santuṭṭho hoti itarītarena cīvarena, santuṭṭho hoti itarītarena	128	
PA_an_5:128.2.3_1	piṇḍapātena, santuṭṭho hoti itarītarena senāsanena, santuṭṭho hoti itarītarena gilānappaccayabhesajjaparikkhārena,	128	
PA_an_5:128.2.3_2	abhirato ca brahmacariyaṁ carati.	128	
PA_an_5:128.2.4	Imāni kho, bhikkhave, pañca samaṇasukhānī”ti.	128	
PA_an_5:128.2.5	Aṭṭhamaṁ.	128	
PA_an_5:129.0.1	Aṅguttara Nikāya 5.129	129	
PA_an_5:129.0.2	13. Gilānavagga	129	
PA_an_5:129.0.3	Parikuppasutta	129	
PA_an_5:129.1.1	“Pañcime, bhikkhave, āpāyikā nerayikā parikuppā atekicchā.	129	
PA_an_5:129.1.2	Katame pañca?	129	
PA_an_5:129.1.3	Mātā jīvitā voropitā hoti, pitā jīvitā voropito hoti, arahaṁ jīvitā voropito hoti, tathāgatassa duṭṭhena cittena lohitaṁ uppāditaṁ hoti, saṅgho bhinno hoti.	129	
PA_an_5:129.1.4	Ime kho, bhikkhave, pañca āpāyikā nerayikā parikuppā atekicchā”ti.	129	
PA_an_5:129.1.5	Navamaṁ.	129	
PA_an_5:130.0.1	Aṅguttara Nikāya 5.130	130	
PA_an_5:130.0.2	13. Gilānavagga	130	
PA_an_5:130.0.3	Byasanasutta	130	
PA_an_5:130.1.1	“Pañcimāni, bhikkhave, byasanāni.	130	
PA_an_5:130.1.2	Katamāni pañca?	130	
PA_an_5:130.1.3	Ñātibyasanaṁ, bhogabyasanaṁ, rogabyasanaṁ, sīlabyasanaṁ, diṭṭhibyasanaṁ.	130	
PA_an_5:130.1.4	Na, bhikkhave, sattā ñātibyasanahetu vā bhogabyasanahetu vā rogabyasanahetu vā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.	130	
PA_an_5:130.1.5	Sīlabyasanahetu vā, bhikkhave, sattā diṭṭhibyasanahetu vā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.	130	
PA_an_5:130.1.6	Imāni kho, bhikkhave, pañca byasanāni.	130	
PA_an_5:130.2.1	Pañcimā, bhikkhave, sampadā.	130	
PA_an_5:130.2.2	Katamā pañca?	130	
PA_an_5:130.2.3	Ñātisampadā, bhogasampadā, ārogyasampadā, sīlasampadā, diṭṭhisampadā.	130	
PA_an_5:130.2.4	Na, bhikkhave, sattā ñātisampadāhetu vā bhogasampadāhetu vā ārogyasampadāhetu vā kāyassa bhedā paraṁ maraṇā sugatiṁ saggaṁ lokaṁ upapajjanti.	130	
PA_an_5:130.2.5	Sīlasampadāhetu vā, bhikkhave, sattā diṭṭhisampadāhetu vā kāyassa bhedā paraṁ maraṇā sugatiṁ saggaṁ lokaṁ upapajjanti.	130	
PA_an_5:130.2.6	Imā kho, bhikkhave, pañca sampadā”ti.	130	
PA_an_5:130.2.7	Dasamaṁ.	130	
PA_an_5:130.2.8	Gilānavaggo tatiyo.	130	
PA_an_5:130.3.0	Tassuddānaṁ	130	
PA_an_5:130.3.1	Gilāno satisūpaṭṭhi,	130	
PA_an_5:130.3.2	Dve upaṭṭhākā duvāyusā;	130	
PA_an_5:130.3.3	Vapakāsasamaṇasukhā,	130	
PA_an_5:130.3.4	Parikuppaṁ byasanena cāti.	130	
PA_an_5:131.0.1	Aṅguttara Nikāya 5.131	131	
PA_an_5:131.0.2	14. Rājavagga	131	
PA_an_5:131.0.3	Paṭhamacakkānuvattanasutta	131	
PA_an_5:131.1.1	“Pañcahi, bhikkhave, aṅgehi samannāgato rājā cakkavattī dhammeneva cakkaṁ vatteti;	131	
PA_an_5:131.1.2	taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.	131	
PA_an_5:131.2.1	Katamehi pañcahi?	131	
PA_an_5:131.2.2	Idha, bhikkhave, rājā cakkavattī atthaññū ca hoti, dhammaññū ca, mattaññū ca, kālaññū ca, parisaññū ca.	131	
PA_an_5:131.2.3	Imehi kho, bhikkhave, pañcahi aṅgehi samannāgato rājā cakkavattī dhammeneva cakkaṁ pavatteti;	131	
PA_an_5:131.2.4	taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.	131	
PA_an_5:131.3.1	Evamevaṁ kho, bhikkhave, pañcahi dhammehi samannāgato tathāgato arahaṁ sammāsambuddho dhammeneva anuttaraṁ dhammacakkaṁ pavatteti;	131	
PA_an_5:131.3.2	taṁ hoti cakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmiṁ.	131	
PA_an_5:131.4.1	Katamehi pañcahi?	131	
PA_an_5:131.4.2	Idha, bhikkhave, tathāgato arahaṁ sammāsambuddho atthaññū, dhammaññū, mattaññū, kālaññū, parisaññū.	131	
PA_an_5:131.4.3	Imehi kho, bhikkhave, pañcahi dhammehi samannāgato tathāgato arahaṁ sammāsambuddho dhammeneva anuttaraṁ dhammacakkaṁ pavatteti;	131	
PA_an_5:131.4.4	taṁ hoti dhammacakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.	131	
PA_an_5:131.4.5	Paṭhamaṁ.	131	
PA_an_5:132.0.1	Aṅguttara Nikāya 5.132	132	
PA_an_5:132.0.2	14. Rājavagga	132	
PA_an_5:132.0.3	Dutiyacakkānuvattanasutta	132	
PA_an_5:132.1.1	“Pañcahi, bhikkhave, aṅgehi samannāgato rañño cakkavattissa jeṭṭho putto pitarā pavattitaṁ cakkaṁ dhammeneva anuppavatteti;	132	
PA_an_5:132.1.2	taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.	132	
PA_an_5:132.2.1	Katamehi pañcahi?	132	
PA_an_5:132.2.2	Idha, bhikkhave, rañño cakkavattissa jeṭṭho putto atthaññū ca hoti, dhammaññū ca, mattaññū ca, kālaññū ca, parisaññū ca.	132	
PA_an_5:132.2.3	Imehi kho, bhikkhave, pañcahi aṅgehi samannāgato rañño cakkavattissa jeṭṭho putto pitarā pavattitaṁ cakkaṁ dhammeneva anuppavatteti;	132	
PA_an_5:132.2.4	taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.	132	
PA_an_5:132.3.1	Evamevaṁ kho, bhikkhave, pañcahi dhammehi samannāgato sāriputto tathāgatena anuttaraṁ dhammacakkaṁ pavattitaṁ sammadeva anuppavatteti;	132	
PA_an_5:132.3.2	taṁ hoti cakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmiṁ.	132	
PA_an_5:132.4.1	Katamehi pañcahi?	132	
PA_an_5:132.4.2	Idha, bhikkhave, sāriputto atthaññū, dhammaññū, mattaññū, kālaññū, parisaññū.	132	
PA_an_5:132.4.3	Imehi kho, bhikkhave, pañcahi dhammehi samannāgato sāriputto tathāgatena anuttaraṁ dhammacakkaṁ pavattitaṁ sammadeva anuppavatteti;	132	
PA_an_5:132.4.4	taṁ hoti cakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.	132	
PA_an_5:132.4.5	Dutiyaṁ.	132	
PA_an_5:133.0.1	Aṅguttara Nikāya 5.133	133	
PA_an_5:133.0.2	14. Rājavagga	133	
PA_an_5:133.0.3	Dhammarājāsutta	133	
PA_an_5:133.1.1	“Yopi so, bhikkhave, rājā cakkavattī dhammiko dhammarājā, sopi na arājakaṁ cakkaṁ vattetī”ti.	133	
PA_an_5:133.1.2	Evaṁ vutte aññataro bhikkhu bhagavantaṁ etadavoca:	133	
PA_an_5:133.1.3	“ko pana, bhante, rañño cakkavattissa dhammikassa dhammarañño rājā”ti?	133	
PA_an_5:133.1.4	“Dhammo, bhikkhū”ti bhagavā avoca.	133	
PA_an_5:133.2.1_0	“Idha, bhikkhu, rājā cakkavattī dhammiko dhammarājā dhammaññeva nissāya dhammaṁ sakkaronto	133	
PA_an_5:133.2.1_1	dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo	133	
PA_an_5:133.2.1_2	dhammikaṁ rakkhāvaraṇaguttiṁ saṁvidahati antojanasmiṁ.	133	
PA_an_5:133.3.1_0	Puna caparaṁ, bhikkhu, rājā cakkavattī dhammiko dhammarājā dhammaññeva nissāya dhammaṁ	133	
PA_an_5:133.3.1_1	sakkaronto dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo	133	
PA_an_5:133.3.1_2	dhammikaṁ rakkhāvaraṇaguttiṁ saṁvidahati khattiyesu anuyantesu …pe… balakāyasmiṁ	133	
PA_an_5:133.3.1_3	brāhmaṇagahapatikesu negamajānapadesu samaṇabrāhmaṇesu migapakkhīsu.	133	
PA_an_5:133.3.2_0	Sa kho so, bhikkhu, rājā cakkavattī dhammiko dhammarājā dhammaññeva nissāya dhammaṁ	133	
PA_an_5:133.3.2_1	sakkaronto dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo	133	
PA_an_5:133.3.2_2	dhammikaṁ rakkhāvaraṇaguttiṁ saṁvidahitvā antojanasmiṁ dhammikaṁ rakkhāvaraṇaguttiṁ	133	
PA_an_5:133.3.2_3	saṁvidahitvā khattiyesu anuyantesu balakāyasmiṁ brāhmaṇagahapatikesu negamajānapadesu	133	
PA_an_5:133.3.2_4	samaṇabrāhmaṇesu migapakkhīsu dhammeneva cakkaṁ pavatteti;	133	
PA_an_5:133.3.3	taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.	133	
PA_an_5:133.4.1_0	Evamevaṁ kho, bhikkhu, tathāgato arahaṁ sammāsambuddho dhammiko dhammarājā dhammaññeva	133	
PA_an_5:133.4.1_1	nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo	133	
PA_an_5:133.4.1_2	dhammaketu dhammādhipateyyo dhammikaṁ rakkhāvaraṇaguttiṁ saṁvidahati bhikkhūsu:	133	
PA_an_5:133.4.2	‘evarūpaṁ kāyakammaṁ sevitabbaṁ, evarūpaṁ kāyakammaṁ na sevitabbaṁ;	133	
PA_an_5:133.4.3	evarūpaṁ vacīkammaṁ sevitabbaṁ, evarūpaṁ vacīkammaṁ na sevitabbaṁ;	133	
PA_an_5:133.4.4	evarūpaṁ manokammaṁ sevitabbaṁ, evarūpaṁ manokammaṁ na sevitabbaṁ;	133	
PA_an_5:133.4.5	evarūpo ājīvo sevitabbo, evarūpo ājīvo na sevitabbo;	133	
PA_an_5:133.4.6	evarūpo gāmanigamo sevitabbo, evarūpo gāmanigamo na sevitabbo’ti.	133	
PA_an_5:133.5.1_0	Puna caparaṁ, bhikkhu, tathāgato arahaṁ sammāsambuddho dhammiko dhammarājā dhammaññeva	133	
PA_an_5:133.5.1_1	nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo	133	
PA_an_5:133.5.1_2	dhammaketu dhammādhipateyyo dhammikaṁ rakkhāvaraṇaguttiṁ saṁvidahati bhikkhunīsu	133	
PA_an_5:133.5.1_3	…pe… upāsakesu …pe… upāsikāsu:	133	
PA_an_5:133.5.2	‘evarūpaṁ kāyakammaṁ sevitabbaṁ, evarūpaṁ kāyakammaṁ na sevitabbaṁ;	133	
PA_an_5:133.5.3	evarūpaṁ vacīkammaṁ sevitabbaṁ, evarūpaṁ vacīkammaṁ na sevitabbaṁ;	133	
PA_an_5:133.5.4	evarūpaṁ manokammaṁ sevitabbaṁ, evarūpaṁ manokammaṁ na sevitabbaṁ;	133	
PA_an_5:133.5.5	evarūpo ājīvo sevitabbo, evarūpo ājīvo na sevitabbo;	133	
PA_an_5:133.5.6	evarūpo gāmanigamo sevitabbo, evarūpo gāmanigamo na sevitabbo’ti.	133	
PA_an_5:133.6.1_0	Sa kho so, bhikkhu, tathāgato arahaṁ sammāsambuddho dhammiko dhammarājā dhammaññeva	133	
PA_an_5:133.6.1_1	nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo	133	
PA_an_5:133.6.1_2	dhammaketu dhammādhipateyyo dhammikaṁ rakkhāvaraṇaguttiṁ saṁvidahitvā bhikkhūsu,	133	
PA_an_5:133.6.1_3	dhammikaṁ rakkhāvaraṇaguttiṁ saṁvidahitvā bhikkhunīsu, dhammikaṁ rakkhāvaraṇaguttiṁ	133	
PA_an_5:133.6.1_4	saṁvidahitvā upāsakesu, dhammikaṁ rakkhāvaraṇaguttiṁ saṁvidahitvā upāsikāsu dhammeneva	133	
PA_an_5:133.6.1_5	anuttaraṁ dhammacakkaṁ pavatteti;	133	
PA_an_5:133.6.2	taṁ hoti cakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.	133	
PA_an_5:133.6.3	Tatiyaṁ.	133	
PA_an_5:134.0.1	Aṅguttara Nikāya 5.134	134	
PA_an_5:134.0.2	14. Rājavagga	134	
PA_an_5:134.0.3	Yassaṁdisaṁsutta	134	
PA_an_5:134.1.1	“Pañcahi, bhikkhave, aṅgehi samannāgato rājā khattiyo muddhāvasitto yassaṁ yassaṁ disāyaṁ viharati, sakasmiṁyeva vijite viharati.	134	
PA_an_5:134.2.1	Katamehi pañcahi?	134	
PA_an_5:134.2.2	Idha, bhikkhave, rājā khattiyo muddhāvasitto ubhato sujāto hoti mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena;	134	
PA_an_5:134.2.3	aḍḍho hoti mahaddhano mahābhogo paripuṇṇakosakoṭṭhāgāro;	134	
PA_an_5:134.2.4	balavā kho pana hoti caturaṅginiyā senāya samannāgato assavāya ovādapaṭikarāya;	134	
PA_an_5:134.2.5	pariṇāyako kho panassa hoti paṇḍito viyatto medhāvī paṭibalo atītānāgatapaccuppanne atthe cintetuṁ;	134	
PA_an_5:134.2.6	tassime cattāro dhammā yasaṁ paripācenti.	134	
PA_an_5:134.2.7	So iminā yasapañcamena dhammena samannāgato yassaṁ yassaṁ disāyaṁ viharati, sakasmiṁyeva vijite viharati.	134	
PA_an_5:134.2.8	Taṁ kissa hetu?	134	
PA_an_5:134.2.9	Evañhetaṁ, bhikkhave, hoti vijitāvīnaṁ.	134	
PA_an_5:134.3.1	Evamevaṁ kho, bhikkhave, pañcahi dhammehi samannāgato bhikkhu yassaṁ yassaṁ disāyaṁ viharati, vimuttacittova viharati.	134	
PA_an_5:134.3.2	Katamehi pañcahi?	134	
PA_an_5:134.3.3	Idha, bhikkhave, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu—	134	
PA_an_5:134.3.4	rājāva khattiyo muddhāvasitto jātisampanno;	134	
PA_an_5:134.3.5_0	bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā	134	
PA_an_5:134.3.5_1	sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa	134	
PA_an_5:134.3.5_2	dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā—	134	
PA_an_5:134.3.6	rājāva khattiyo muddhāvasitto aḍḍho mahaddhano mahābhogo paripuṇṇakosakoṭṭhāgāro;	134	
PA_an_5:134.3.7	āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu—	134	
PA_an_5:134.3.8	rājāva khattiyo muddhāvasitto balasampanno;	134	
PA_an_5:134.3.9	paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā—	134	
PA_an_5:134.3.10	rājāva khattiyo muddhāvasitto pariṇāyakasampanno;	134	
PA_an_5:134.3.11	tassime cattāro dhammā vimuttiṁ paripācenti.	134	
PA_an_5:134.3.12	So iminā vimuttipañcamena dhammena samannāgato yassaṁ yassaṁ disāyaṁ viharati vimuttacittova viharati.	134	
PA_an_5:134.3.13	Taṁ kissa hetu?	134	
PA_an_5:134.3.14	Evañhetaṁ, bhikkhave, hoti vimuttacittānan”ti.	134	
PA_an_5:134.3.15	Catutthaṁ.	134	
PA_an_5:135.0.1	Aṅguttara Nikāya 5.135	135	
PA_an_5:135.0.2	14. Rājavagga	135	
PA_an_5:135.0.3	Paṭhamapatthanāsutta	135	
PA_an_5:135.1.1	“Pañcahi, bhikkhave, aṅgehi samannāgato rañño khattiyassa muddhāvasittassa jeṭṭho putto rajjaṁ pattheti.	135	
PA_an_5:135.1.2	Katamehi pañcahi?	135	
PA_an_5:135.1.3_0	Idha, bhikkhave, rañño khattiyassa muddhāvasittassa jeṭṭho putto ubhato sujāto hoti	135	
PA_an_5:135.1.3_1	mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena;	135	
PA_an_5:135.1.4	abhirūpo hoti dassanīyo pāsādiko paramāya vaṇṇapokkharatāya samannāgato;	135	
PA_an_5:135.1.5	mātāpitūnaṁ piyo hoti manāpo;	135	
PA_an_5:135.1.6	negamajānapadassa piyo hoti manāpo;	135	
PA_an_5:135.1.7	yāni tāni raññaṁ khattiyānaṁ muddhāvasittānaṁ sippaṭṭhānāni hatthismiṁ vā assasmiṁ vā rathasmiṁ vā dhanusmiṁ vā tharusmiṁ vā tattha sikkhito hoti anavayo.	135	
PA_an_5:135.2.1	Tassa evaṁ hoti:	135	
PA_an_5:135.2.2	‘ahaṁ khomhi ubhato sujāto mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.	135	
PA_an_5:135.2.3	Kasmāhaṁ rajjaṁ na pattheyyaṁ.	135	
PA_an_5:135.2.4	Ahaṁ khomhi abhirūpo dassanīyo pāsādiko paramāya vaṇṇapokkharatāya samannāgato.	135	
PA_an_5:135.2.5	Kasmāhaṁ rajjaṁ na pattheyyaṁ.	135	
PA_an_5:135.2.6	Ahaṁ khomhi mātāpitūnaṁ piyo manāpo.	135	
PA_an_5:135.2.7	Kasmāhaṁ rajjaṁ na pattheyyaṁ.	135	
PA_an_5:135.2.8	Ahaṁ khomhi negamajānapadassa piyo manāpo.	135	
PA_an_5:135.2.9	Kasmāhaṁ rajjaṁ na pattheyyaṁ.	135	
PA_an_5:135.2.10	Ahaṁ khomhi yāni tāni raññaṁ khattiyānaṁ muddhāvasittānaṁ sippaṭṭhānāni hatthismiṁ vā assasmiṁ vā rathasmiṁ vā dhanusmiṁ vā tharusmiṁ vā, tattha sikkhito anavayo.	135	
PA_an_5:135.2.11	Kasmāhaṁ rajjaṁ na pattheyyan’ti.	135	
PA_an_5:135.2.12	Imehi kho, bhikkhave, pañcahi aṅgehi samannāgato rañño khattiyassa muddhāvasittassa jeṭṭho putto rajjaṁ pattheti.	135	
PA_an_5:135.3.1	Evamevaṁ kho, bhikkhave, pañcahi dhammehi samannāgato bhikkhu āsavānaṁ khayaṁ pattheti.	135	
PA_an_5:135.3.2	Katamehi pañcahi?	135	
PA_an_5:135.3.3	Idha, bhikkhave, bhikkhu saddho hoti, saddahati tathāgatassa bodhiṁ:	135	
PA_an_5:135.3.4	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	135	
PA_an_5:135.3.5	Appābādho hoti appātaṅko, samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya;	135	
PA_an_5:135.3.6	asaṭho hoti amāyāvī, yathābhūtaṁ attānaṁ āvikattā satthari vā viññūsu vā sabrahmacārīsu;	135	
PA_an_5:135.3.7	āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu;	135	
PA_an_5:135.3.8	paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	135	
PA_an_5:135.4.1	Tassa evaṁ hoti:	135	
PA_an_5:135.4.2	‘ahaṁ khomhi saddho, saddahāmi tathāgatassa bodhiṁ:	135	
PA_an_5:135.4.3	“itipi so bhagavā arahaṁ sammāsambuddho …pe… satthā devamanussānaṁ buddho bhagavā”ti.	135	
PA_an_5:135.4.4	Kasmāhaṁ āsavānaṁ khayaṁ na pattheyyaṁ.	135	
PA_an_5:135.4.5	Ahaṁ khomhi appābādho appātaṅko samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya.	135	
PA_an_5:135.4.6	Kasmāhaṁ āsavānaṁ khayaṁ na pattheyyaṁ.	135	
PA_an_5:135.4.7	Ahaṁ khomhi asaṭho amāyāvī yathābhūtaṁ attānaṁ āvikattā satthari vā viññūsu vā sabrahmacārīsu.	135	
PA_an_5:135.4.8	Kasmāhaṁ āsavānaṁ khayaṁ na pattheyyaṁ.	135	
PA_an_5:135.4.9	Ahaṁ khomhi āraddhavīriyo viharāmi akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	135	
PA_an_5:135.4.10	Kasmāhaṁ āsavānaṁ khayaṁ na pattheyyaṁ.	135	
PA_an_5:135.4.11	Ahaṁ khomhi paññavā udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	135	
PA_an_5:135.4.12	Kasmāhaṁ āsavānaṁ khayaṁ na pattheyyan’ti.	135	
PA_an_5:135.4.13	Imehi kho, bhikkhave, pañcahi dhammehi samannāgato bhikkhu āsavānaṁ khayaṁ patthetī”ti.	135	
PA_an_5:135.4.14	Pañcamaṁ.	135	
PA_an_5:136.0.1	Aṅguttara Nikāya 5.136	136	
PA_an_5:136.0.2	14. Rājavagga	136	
PA_an_5:136.0.3	Dutiyapatthanāsutta	136	
PA_an_5:136.1.1	“Pañcahi, bhikkhave, aṅgehi samannāgato rañño khattiyassa muddhāvasittassa jeṭṭho putto oparajjaṁ pattheti.	136	
PA_an_5:136.1.2	Katamehi pañcahi?	136	
PA_an_5:136.1.3_0	Idha, bhikkhave, rañño khattiyassa muddhāvasittassa jeṭṭho putto ubhato sujāto hoti	136	
PA_an_5:136.1.3_1	mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena;	136	
PA_an_5:136.1.4	abhirūpo hoti dassanīyo pāsādiko paramāya vaṇṇapokkharatāya samannāgato;	136	
PA_an_5:136.1.5	mātāpitūnaṁ piyo hoti manāpo,	136	
PA_an_5:136.1.6	balakāyassa piyo hoti manāpo;	136	
PA_an_5:136.1.7	paṇḍito hoti viyatto medhāvī paṭibalo atītānāgatapaccuppanne atthe cintetuṁ.	136	
PA_an_5:136.2.1	Tassa evaṁ hoti:	136	
PA_an_5:136.2.2	‘ahaṁ khomhi ubhato sujāto mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.	136	
PA_an_5:136.2.3	Kasmāhaṁ oparajjaṁ na pattheyyaṁ.	136	
PA_an_5:136.2.4	Ahaṁ khomhi abhirūpo dassanīyo pāsādiko paramāya vaṇṇapokkharatāya samannāgato.	136	
PA_an_5:136.2.5	Kasmāhaṁ oparajjaṁ na pattheyyaṁ.	136	
PA_an_5:136.2.6	Ahaṁ khomhi mātāpitūnaṁ piyo manāpo.	136	
PA_an_5:136.2.7	Kasmāhaṁ oparajjaṁ na pattheyyaṁ.	136	
PA_an_5:136.2.8	Ahaṁ khomhi balakāyassa piyo manāpo.	136	
PA_an_5:136.2.9	Kasmāhaṁ oparajjaṁ na pattheyyaṁ.	136	
PA_an_5:136.2.10	Ahaṁ khomhi paṇḍito viyatto medhāvī paṭibalo atītānāgatapaccuppanne atthe cintetuṁ.	136	
PA_an_5:136.2.11	Kasmāhaṁ oparajjaṁ na pattheyyan’ti.	136	
PA_an_5:136.2.12	Imehi kho, bhikkhave, pañcahi aṅgehi samannāgato rañño khattiyassa muddhāvasittassa jeṭṭho putto oparajjaṁ pattheti.	136	
PA_an_5:136.3.1	Evamevaṁ kho, bhikkhave, pañcahi dhammehi samannāgato bhikkhu āsavānaṁ khayaṁ pattheti.	136	
PA_an_5:136.3.2	Katamehi pañcahi?	136	
PA_an_5:136.3.3	Idha, bhikkhave, bhikkhu sīlavā hoti …pe… samādāya sikkhati sikkhāpadesu;	136	
PA_an_5:136.3.4	bahussuto hoti …pe… diṭṭhiyā suppaṭividdhā;	136	
PA_an_5:136.3.5	catūsu satipaṭṭhānesu suppatiṭṭhitacitto hoti;	136	
PA_an_5:136.3.6	āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu;	136	
PA_an_5:136.3.7	paññavā hoti, udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	136	
PA_an_5:136.4.1	Tassa evaṁ hoti:	136	
PA_an_5:136.4.2	‘ahaṁ khomhi sīlavā, pātimokkhasaṁvarasaṁvuto viharāmi ācāragocarasampanno aṇumattesu vajjesu bhayadassāvī, samādāya sikkhāmi sikkhāpadesu.	136	
PA_an_5:136.4.3	Kasmāhaṁ āsavānaṁ khayaṁ na pattheyyaṁ.	136	
PA_an_5:136.4.4_0	Ahaṁ khomhi bahussuto sutadharo sutasannicayo, ye te dhammā ādikalyāṇā majjhekalyāṇā	136	
PA_an_5:136.4.4_1	pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ	136	
PA_an_5:136.4.4_2	abhivadanti, tathārūpā me dhammā bahussutā honti dhātā vacasā paricitā manasānupekkhitā	136	
PA_an_5:136.4.4_3	diṭṭhiyā suppaṭividdhā.	136	
PA_an_5:136.4.5	Kasmāhaṁ āsavānaṁ khayaṁ na pattheyyaṁ.	136	
PA_an_5:136.4.6	Ahaṁ khomhi catūsu satipaṭṭhānesu suppatiṭṭhitacitto.	136	
PA_an_5:136.4.7	Kasmāhaṁ āsavānaṁ khayaṁ na pattheyyaṁ.	136	
PA_an_5:136.4.8	Ahaṁ khomhi āraddhavīriyo viharāmi akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	136	
PA_an_5:136.4.9	Kasmāhaṁ āsavānaṁ khayaṁ na pattheyyaṁ.	136	
PA_an_5:136.4.10	Ahaṁ khomhi paññavā udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	136	
PA_an_5:136.4.11	Kasmāhaṁ āsavānaṁ khayaṁ na pattheyyan’ti.	136	
PA_an_5:136.4.12	Imehi kho, bhikkhave, pañcahi dhammehi samannāgato bhikkhu āsavānaṁ khayaṁ patthetī”ti.	136	
PA_an_5:136.4.13	Chaṭṭhaṁ.	136	
PA_an_5:137.0.1	Aṅguttara Nikāya 5.137	137	
PA_an_5:137.0.2	14. Rājavagga	137	
PA_an_5:137.0.3	Appaṁsupatisutta	137	
PA_an_5:137.1.1	“Pañcime, bhikkhave, appaṁ rattiyā supanti, bahuṁ jagganti.	137	
PA_an_5:137.1.2	Katame pañca?	137	
PA_an_5:137.1.3	Itthī, bhikkhave, purisādhippāyā appaṁ rattiyā supati, bahuṁ jaggati.	137	
PA_an_5:137.1.4	Puriso, bhikkhave, itthādhippāyo appaṁ rattiyā supati, bahuṁ jaggati.	137	
PA_an_5:137.1.5	Coro, bhikkhave, ādānādhippāyo appaṁ rattiyā supati, bahuṁ jaggati.	137	
PA_an_5:137.1.6	Rājā, bhikkhave, rājakaraṇīyesu yutto appaṁ rattiyā supati, bahuṁ jaggati.	137	
PA_an_5:137.1.7	Bhikkhu, bhikkhave, visaṁyogādhippāyo appaṁ rattiyā supati, bahuṁ jaggati.	137	
PA_an_5:137.1.8	Ime kho, bhikkhave, pañca appaṁ rattiyā supanti, bahuṁ jaggantī”ti.	137	
PA_an_5:137.1.9	Sattamaṁ.	137	
PA_an_5:138.0.1	Aṅguttara Nikāya 5.138	138	
PA_an_5:138.0.2	14. Rājavagga	138	
PA_an_5:138.0.3	Bhattādakasutta	138	
PA_an_5:138.1.1	“Pañcahi, bhikkhave, aṅgehi samannāgato rañño nāgo bhattādako ca hoti okāsapharaṇo ca laṇḍasāraṇo ca salākaggāhī ca rañño nāgotveva saṅkhaṁ gacchati.	138	
PA_an_5:138.1.2	Katamehi pañcahi?	138	
PA_an_5:138.1.3	Idha, bhikkhave, rañño nāgo akkhamo hoti rūpānaṁ, akkhamo saddānaṁ, akkhamo gandhānaṁ, akkhamo rasānaṁ, akkhamo phoṭṭhabbānaṁ.	138	
PA_an_5:138.1.4	Imehi kho, bhikkhave, pañcahi aṅgehi samannāgato rañño nāgo bhattādako ca okāsapharaṇo ca laṇḍasāraṇo ca salākaggāhī ca, rañño nāgotveva saṅkhaṁ gacchati.	138	
PA_an_5:138.2.1	Evamevaṁ kho, bhikkhave, pañcahi dhammehi samannāgato bhikkhu bhattādako ca hoti, okāsapharaṇo ca mañcapīṭhamaddano ca salākaggāhī ca, bhikkhutveva saṅkhaṁ gacchati.	138	
PA_an_5:138.2.2	Katamehi pañcahi?	138	
PA_an_5:138.2.3	Idha, bhikkhave, bhikkhu akkhamo hoti rūpānaṁ, akkhamo saddānaṁ, akkhamo gandhānaṁ, akkhamo rasānaṁ, akkhamo phoṭṭhabbānaṁ.	138	
PA_an_5:138.2.4	Imehi kho, bhikkhave, pañcahi dhammehi samannāgato bhikkhu bhattādako ca hoti okāsapharaṇo ca mañcapīṭhamaddano ca salākaggāhī ca, bhikkhutveva saṅkhaṁ gacchatī”ti.	138	
PA_an_5:138.2.5	Aṭṭhamaṁ.	138	
PA_an_5:139.0.1	Aṅguttara Nikāya 5.139	139	
PA_an_5:139.0.2	14. Rājavagga	139	
PA_an_5:139.0.3	Akkhamasutta	139	
PA_an_5:139.1.1	“Pañcahi, bhikkhave, aṅgehi samannāgato rañño nāgo na rājāraho hoti na rājabhoggo, na rañño aṅgaṁtveva saṅkhaṁ gacchati.	139	
PA_an_5:139.1.2	Katamehi pañcahi?	139	
PA_an_5:139.1.3	Idha, bhikkhave, rañño nāgo akkhamo hoti rūpānaṁ, akkhamo saddānaṁ, akkhamo gandhānaṁ, akkhamo rasānaṁ, akkhamo phoṭṭhabbānaṁ.	139	
PA_an_5:139.2.1	Kathañca, bhikkhave, rañño nāgo akkhamo hoti rūpānaṁ?	139	
PA_an_5:139.2.2_0	Idha, bhikkhave, rañño nāgo saṅgāmagato hatthikāyaṁ vā disvā assakāyaṁ vā disvā rathakāyaṁ	139	
PA_an_5:139.2.2_1	vā disvā pattikāyaṁ vā disvā saṁsīdati visīdati, na santhambhati na sakkoti saṅgāmaṁ otarituṁ.	139	
PA_an_5:139.2.3	Evaṁ kho, bhikkhave, rañño nāgo akkhamo hoti rūpānaṁ.	139	
PA_an_5:139.3.1	Kathañca, bhikkhave, rañño nāgo akkhamo hoti saddānaṁ?	139	
PA_an_5:139.3.2_0	Idha, bhikkhave, rañño nāgo saṅgāmagato hatthisaddaṁ vā sutvā assasaddaṁ vā sutvā	139	
PA_an_5:139.3.2_1	rathasaddaṁ vā sutvā pattisaddaṁ vā sutvā bheripaṇavasaṅkhatiṇavaninnādasaddaṁ vā	139	
PA_an_5:139.3.2_2	sutvā saṁsīdati visīdati, na santhambhati na sakkoti saṅgāmaṁ otarituṁ.	139	
PA_an_5:139.3.3	Evaṁ kho, bhikkhave, rañño nāgo akkhamo hoti saddānaṁ.	139	
PA_an_5:139.4.1	Kathañca, bhikkhave, rañño nāgo akkhamo hoti gandhānaṁ?	139	
PA_an_5:139.4.2_0	Idha, bhikkhave, rañño nāgo saṅgāmagato ye te rañño nāgā abhijātā saṅgāmāvacarā tesaṁ	139	
PA_an_5:139.4.2_1	muttakarīsassa gandhaṁ ghāyitvā saṁsīdati visīdati, na santhambhati na sakkoti saṅgāmaṁ otarituṁ.	139	
PA_an_5:139.4.3	Evaṁ kho, bhikkhave, rañño nāgo akkhamo hoti gandhānaṁ.	139	
PA_an_5:139.5.1	Kathañca, bhikkhave, rañño nāgo akkhamo hoti rasānaṁ?	139	
PA_an_5:139.5.2_0	Idha, bhikkhave, rañño nāgo saṅgāmagato ekissā vā tiṇodakadattiyā vimānito dvīhi	139	
PA_an_5:139.5.2_1	vā tīhi vā catūhi vā pañcahi vā tiṇodakadattīhi vimānito saṁsīdati visīdati, na santhambhati	139	
PA_an_5:139.5.2_2	na sakkoti saṅgāmaṁ otarituṁ.	139	
PA_an_5:139.5.3	Evaṁ kho, bhikkhave, rañño nāgo akkhamo hoti rasānaṁ.	139	
PA_an_5:139.6.1	Kathañca, bhikkhave, rañño nāgo akkhamo hoti phoṭṭhabbānaṁ?	139	
PA_an_5:139.6.2_0	Idha, bhikkhave, rañño nāgo saṅgāmagato ekena vā saravegena viddho, dvīhi vā tīhi	139	
PA_an_5:139.6.2_1	vā catūhi vā pañcahi vā saravegehi viddho saṁsīdati visīdati, na santhambhati na	139	
PA_an_5:139.6.2_2	sakkoti saṅgāmaṁ otarituṁ.	139	
PA_an_5:139.6.3	Evaṁ kho, bhikkhave, rañño nāgo akkhamo hoti phoṭṭhabbānaṁ.	139	
PA_an_5:139.7.1	Imehi kho, bhikkhave, pañcahi aṅgehi samannāgato rañño nāgo na rājāraho hoti na rājabhoggo na rañño aṅgaṁtveva saṅkhaṁ gacchati.	139	
PA_an_5:139.8.1	Evamevaṁ kho, bhikkhave, pañcahi aṅgehi samannāgato bhikkhu na āhuneyyo hoti na pāhuneyyo na dakkhiṇeyyo na añjalikaraṇīyo na anuttaraṁ puññakkhettaṁ lokassa.	139	
PA_an_5:139.8.2	Katamehi pañcahi?	139	
PA_an_5:139.8.3	Idha, bhikkhave, bhikkhu akkhamo hoti rūpānaṁ, akkhamo saddānaṁ, akkhamo gandhānaṁ, akkhamo rasānaṁ, akkhamo phoṭṭhabbānaṁ.	139	
PA_an_5:139.9.1	Kathañca, bhikkhave, bhikkhu akkhamo hoti rūpānaṁ?	139	
PA_an_5:139.9.2	Idha, bhikkhave, bhikkhu cakkhunā rūpaṁ disvā rajanīye rūpe sārajjati, na sakkoti cittaṁ samādahituṁ.	139	
PA_an_5:139.9.3	Evaṁ kho, bhikkhave, bhikkhu akkhamo hoti rūpānaṁ.	139	
PA_an_5:139.10.1	Kathañca, bhikkhave, bhikkhu akkhamo hoti saddānaṁ?	139	
PA_an_5:139.10.2	Idha, bhikkhave, bhikkhu sotena saddaṁ sutvā rajanīye sadde sārajjati, na sakkoti cittaṁ samādahituṁ.	139	
PA_an_5:139.10.3	Evaṁ kho, bhikkhave, bhikkhu akkhamo hoti saddānaṁ.	139	
PA_an_5:139.11.1	Kathañca, bhikkhave, bhikkhu akkhamo hoti gandhānaṁ?	139	
PA_an_5:139.11.2	Idha, bhikkhave, bhikkhu ghānena gandhaṁ ghāyitvā rajanīye gandhe sārajjati, na sakkoti cittaṁ samādahituṁ.	139	
PA_an_5:139.11.3	Evaṁ kho, bhikkhave, bhikkhu akkhamo hoti gandhānaṁ.	139	
PA_an_5:139.12.1	Kathañca, bhikkhave, bhikkhu akkhamo hoti rasānaṁ?	139	
PA_an_5:139.12.2	Idha, bhikkhave, bhikkhu jivhāya rasaṁ sāyitvā rajanīye rase sārajjati, na sakkoti cittaṁ samādahituṁ.	139	
PA_an_5:139.12.3	Evaṁ kho, bhikkhave, bhikkhu akkhamo hoti rasānaṁ.	139	
PA_an_5:139.13.1	Kathañca, bhikkhave, bhikkhu akkhamo hoti phoṭṭhabbānaṁ?	139	
PA_an_5:139.13.2	Idha, bhikkhave, bhikkhu kāyena phoṭṭhabbaṁ phusitvā rajanīye phoṭṭhabbe sārajjati, na sakkoti cittaṁ samādahituṁ.	139	
PA_an_5:139.13.3	Evaṁ kho, bhikkhave, bhikkhu akkhamo hoti phoṭṭhabbānaṁ.	139	
PA_an_5:139.14.1	Imehi kho, bhikkhave, pañcahi dhammehi samannāgato bhikkhu na āhuneyyo hoti na pāhuneyyo na dakkhiṇeyyo na añjalikaraṇīyo na anuttaraṁ puññakkhettaṁ lokassa.	139	
PA_an_5:139.15.1	Pañcahi, bhikkhave, aṅgehi samannāgato rañño nāgo rājāraho hoti rājabhoggo, rañño aṅgaṁtveva saṅkhaṁ gacchati.	139	
PA_an_5:139.15.2	Katamehi pañcahi?	139	
PA_an_5:139.15.3	Idha, bhikkhave, rañño nāgo khamo hoti rūpānaṁ, khamo saddānaṁ, khamo gandhānaṁ, khamo rasānaṁ, khamo phoṭṭhabbānaṁ.	139	
PA_an_5:139.16.1	Kathañca, bhikkhave, rañño nāgo khamo hoti rūpānaṁ?	139	
PA_an_5:139.16.2_0	Idha, bhikkhave, rañño nāgo saṅgāmagato hatthikāyaṁ vā disvā assakāyaṁ vā disvā rathakāyaṁ	139	
PA_an_5:139.16.2_1	vā disvā pattikāyaṁ vā disvā na saṁsīdati na visīdati, santhambhati sakkoti saṅgāmaṁ otarituṁ.	139	
PA_an_5:139.16.3	Evaṁ kho, bhikkhave, rañño nāgo khamo hoti rūpānaṁ.	139	
PA_an_5:139.17.1	Kathañca, bhikkhave, rañño nāgo khamo hoti saddānaṁ?	139	
PA_an_5:139.17.2_0	Idha, bhikkhave, rañño nāgo saṅgāmagato hatthisaddaṁ vā sutvā assasaddaṁ vā sutvā	139	
PA_an_5:139.17.2_1	rathasaddaṁ vā sutvā pattisaddaṁ vā sutvā bheripaṇavasaṅkhatiṇavaninnādasaddaṁ vā	139	
PA_an_5:139.17.2_2	sutvā na saṁsīdati na visīdati, santhambhati sakkoti saṅgāmaṁ otarituṁ.	139	
PA_an_5:139.17.3	Evaṁ kho, bhikkhave, rañño nāgo khamo hoti saddānaṁ.	139	
PA_an_5:139.18.1	Kathañca, bhikkhave, rañño nāgo khamo hoti gandhānaṁ?	139	
PA_an_5:139.18.2_0	Idha, bhikkhave, rañño nāgo saṅgāmagato ye te rañño nāgā abhijātā saṅgāmāvacarā tesaṁ	139	
PA_an_5:139.18.2_1	muttakarīsassa gandhaṁ ghāyitvā na saṁsīdati na visīdati, santhambhati sakkoti saṅgāmaṁ otarituṁ.	139	
PA_an_5:139.18.3	Evaṁ kho, bhikkhave, rañño nāgo khamo hoti gandhānaṁ.	139	
PA_an_5:139.19.1	Kathañca, bhikkhave, rañño nāgo khamo hoti rasānaṁ?	139	
PA_an_5:139.19.2_0	Idha, bhikkhave, rañño nāgo saṅgāmagato ekissā vā tiṇodakadattiyā vimānito dvīhi	139	
PA_an_5:139.19.2_1	vā tīhi vā catūhi vā pañcahi vā tiṇodakadattīhi vimānito na saṁsīdati na visīdati,	139	
PA_an_5:139.19.2_2	santhambhati sakkoti saṅgāmaṁ otarituṁ.	139	
PA_an_5:139.19.3	Evaṁ kho, bhikkhave, rañño nāgo khamo hoti rasānaṁ.	139	
PA_an_5:139.20.1	Kathañca, bhikkhave, rañño nāgo khamo hoti phoṭṭhabbānaṁ?	139	
PA_an_5:139.20.2_0	Idha, bhikkhave, rañño nāgo saṅgāmagato ekena vā saravegena viddho, dvīhi vā tīhi	139	
PA_an_5:139.20.2_1	vā catūhi vā pañcahi vā saravegehi viddho na saṁsīdati na visīdati, santhambhati	139	
PA_an_5:139.20.2_2	sakkoti saṅgāmaṁ otarituṁ.	139	
PA_an_5:139.20.3	Evaṁ kho, bhikkhave, rañño nāgo khamo hoti phoṭṭhabbānaṁ.	139	
PA_an_5:139.21.1	Imehi kho, bhikkhave, pañcahi aṅgehi samannāgato rañño nāgo rājāraho hoti rājabhoggo, rañño aṅgaṁtveva saṅkhaṁ gacchati.	139	
PA_an_5:139.22.1	Evamevaṁ kho, bhikkhave, pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	139	
PA_an_5:139.22.2	Katamehi pañcahi?	139	
PA_an_5:139.22.3	Idha, bhikkhave, bhikkhu khamo hoti rūpānaṁ, khamo saddānaṁ, khamo gandhānaṁ, khamo rasānaṁ, khamo phoṭṭhabbānaṁ.	139	
PA_an_5:139.23.1	Kathañca, bhikkhave, bhikkhu khamo hoti rūpānaṁ?	139	
PA_an_5:139.23.2	Idha, bhikkhave, bhikkhu cakkhunā rūpaṁ disvā rajanīye rūpe na sārajjati, sakkoti cittaṁ samādahituṁ.	139	
PA_an_5:139.23.3	Evaṁ kho, bhikkhave, bhikkhu khamo hoti rūpānaṁ.	139	
PA_an_5:139.24.1	Kathañca, bhikkhave, bhikkhu khamo hoti saddānaṁ?	139	
PA_an_5:139.24.2	Idha, bhikkhave, bhikkhu sotena saddaṁ sutvā rajanīye sadde na sārajjati, sakkoti cittaṁ samādahituṁ.	139	
PA_an_5:139.24.3	Evaṁ kho, bhikkhave, bhikkhu khamo hoti saddānaṁ.	139	
PA_an_5:139.25.1	Kathañca, bhikkhave, bhikkhu khamo hoti gandhānaṁ.	139	
PA_an_5:139.25.2	Idha, bhikkhave, bhikkhu ghānena gandhaṁ ghāyitvā rajanīye gandhe na sārajjati, sakkoti cittaṁ samādahituṁ.	139	
PA_an_5:139.25.3	Evaṁ kho, bhikkhave, bhikkhu khamo hoti gandhānaṁ.	139	
PA_an_5:139.26.1	Kathañca, bhikkhave, bhikkhu khamo hoti rasānaṁ?	139	
PA_an_5:139.26.2	Idha, bhikkhave, bhikkhu jivhāya rasaṁ sāyitvā rajanīye rase na sārajjati, sakkoti cittaṁ samādahituṁ.	139	
PA_an_5:139.26.3	Evaṁ kho, bhikkhave, bhikkhu khamo hoti rasānaṁ.	139	
PA_an_5:139.27.1	Kathañca, bhikkhave, bhikkhu khamo hoti phoṭṭhabbānaṁ?	139	
PA_an_5:139.27.2	Idha, bhikkhave, bhikkhu kāyena phoṭṭhabbaṁ phusitvā rajanīye phoṭṭhabbe na sārajjati, sakkoti cittaṁ samādahituṁ.	139	
PA_an_5:139.27.3	Evaṁ kho, bhikkhave, bhikkhu khamo hoti phoṭṭhabbānaṁ.	139	
PA_an_5:139.28.1	Imehi kho, bhikkhave, pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.	139	
PA_an_5:139.28.2	Navamaṁ.	139	
PA_an_5:140.0.1	Aṅguttara Nikāya 5.140	140	
PA_an_5:140.0.2	14. Rājavagga	140	
PA_an_5:140.0.3	Sotasutta	140	
PA_an_5:140.1.1	“Pañcahi, bhikkhave, aṅgehi samannāgato rañño nāgo rājāraho hoti rājabhoggo, rañño aṅgaṁtveva saṅkhaṁ gacchati.	140	
PA_an_5:140.1.2	Katamehi pañcahi?	140	
PA_an_5:140.1.3	Idha, bhikkhave, rañño nāgo sotā ca hoti, hantā ca, rakkhitā ca, khantā ca, gantā ca.	140	
PA_an_5:140.2.1	Kathañca, bhikkhave, rañño nāgo sotā hoti?	140	
PA_an_5:140.2.2	Idha, bhikkhave, rañño nāgo yamenaṁ hatthidammasārathi kāraṇaṁ kāreti—	140	
PA_an_5:140.2.3	yadi vā katapubbaṁ yadi vā akatapubbaṁ—	140	
PA_an_5:140.2.4	taṁ aṭṭhiṁ katvā manasi katvā sabbaṁ cetasā samannāharitvā ohitasoto suṇāti.	140	
PA_an_5:140.2.5	Evaṁ kho, bhikkhave, rañño nāgo sotā hoti.	140	
PA_an_5:140.3.1	Kathañca, bhikkhave, rañño nāgo hantā hoti?	140	
PA_an_5:140.3.2	Idha, bhikkhave, rañño nāgo saṅgāmagato hatthimpi hanati, hatthāruhampi hanati, assampi hanati, assāruhampi hanati, rathampi hanati, rathikampi hanati, pattikampi hanati.	140	
PA_an_5:140.3.3	Evaṁ kho, bhikkhave, rañño nāgo hantā hoti.	140	
PA_an_5:140.4.1	Kathañca, bhikkhave, rañño nāgo rakkhitā hoti?	140	
PA_an_5:140.4.2_0	Idha, bhikkhave, rañño nāgo saṅgāmagato rakkhati purimaṁ kāyaṁ, rakkhati pacchimaṁ	140	
PA_an_5:140.4.2_1	kāyaṁ, rakkhati purime pāde, rakkhati pacchime pāde, rakkhati sīsaṁ, rakkhati kaṇṇe,	140	
PA_an_5:140.4.2_2	rakkhati dante, rakkhati soṇḍaṁ, rakkhati vāladhiṁ, rakkhati hatthāruhaṁ.	140	
PA_an_5:140.4.3	Evaṁ kho, bhikkhave, rañño nāgo rakkhitā hoti.	140	
PA_an_5:140.5.1	Kathañca, bhikkhave, rañño nāgo khantā hoti?	140	
PA_an_5:140.5.2	Idha, bhikkhave, rañño nāgo saṅgāmagato khamo hoti sattippahārānaṁ asippahārānaṁ usuppahārānaṁ pharasuppahārānaṁ bheripaṇavasaṅkhatiṇavaninnādasaddānaṁ.	140	
PA_an_5:140.5.3	Evaṁ kho, bhikkhave, rañño nāgo khantā hoti.	140	
PA_an_5:140.6.1	Kathañca, bhikkhave, rañño nāgo gantā hoti?	140	
PA_an_5:140.6.2	Idha, bhikkhave, rañño nāgo yamenaṁ hatthidammasārathi disaṁ peseti—	140	
PA_an_5:140.6.3	yadi vā gatapubbaṁ yadi vā agatapubbaṁ—	140	
PA_an_5:140.6.4	taṁ khippameva gantā hoti.	140	
PA_an_5:140.6.5	Evaṁ kho, bhikkhave, rañño nāgo gantā hoti.	140	
PA_an_5:140.7.1	Imehi kho, bhikkhave, pañcahi aṅgehi samannāgato rañño nāgo rājāraho hoti rājabhoggo, rañño aṅgantveva saṅkhaṁ gacchati.	140	
PA_an_5:140.8.1	Evamevaṁ kho, bhikkhave, pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	140	
PA_an_5:140.8.2	Katamehi pañcahi?	140	
PA_an_5:140.8.3	Idha, bhikkhave, bhikkhu sotā ca hoti, hantā ca, rakkhitā ca, khantā ca, gantā ca.	140	
PA_an_5:140.9.1	Kathañca, bhikkhave, bhikkhu sotā hoti?	140	
PA_an_5:140.9.2	Idha, bhikkhave, bhikkhu tathāgatappavedite dhammavinaye desiyamāne aṭṭhiṅkatvā manasi katvā sabbaṁ cetasā samannāharitvā ohitasoto dhammaṁ suṇāti.	140	
PA_an_5:140.9.3	Evaṁ kho, bhikkhave, bhikkhu sotā hoti.	140	
PA_an_5:140.10.1	Kathañca, bhikkhave, bhikkhu hantā hoti?	140	
PA_an_5:140.10.2_0	Idha, bhikkhave, bhikkhu uppannaṁ kāmavitakkaṁ nādhivāseti, pajahati vinodeti hanati	140	
PA_an_5:140.10.2_1	byantīkaroti anabhāvaṁ gameti; uppannaṁ byāpādavitakkaṁ …pe… uppannaṁ vihiṁsāvitakkaṁ	140	
PA_an_5:140.10.2_2	…pe… uppannuppanne pāpake akusale dhamme nādhivāseti, pajahati vinodeti hanati byantīkaroti anabhāvaṁ gameti.	140	
PA_an_5:140.10.3	Evaṁ kho, bhikkhave, bhikkhu hantā hoti.	140	
PA_an_5:140.11.1	Kathañca, bhikkhave, bhikkhu rakkhitā hoti?	140	
PA_an_5:140.11.2	Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī.	140	
PA_an_5:140.11.3_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	140	
PA_an_5:140.11.3_1	dhammā anvāssaveyyuṁ, tassa saṁvarāya paṭipajjati; rakkhati cakkhundriyaṁ; cakkhundriye saṁvaraṁ āpajjati.	140	
PA_an_5:140.11.4	Sotena saddaṁ sutvā …	140	
PA_an_5:140.11.5	ghānena gandhaṁ ghāyitvā …	140	
PA_an_5:140.11.6	jivhāya rasaṁ sāyitvā …	140	
PA_an_5:140.11.7	kāyena phoṭṭhabbaṁ phusitvā …	140	
PA_an_5:140.11.8	manasā dhammaṁ viññāya na nimittaggāhī hoti nānubyañjanaggāhī.	140	
PA_an_5:140.11.9_0	Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	140	
PA_an_5:140.11.9_1	dhammā anvāssaveyyuṁ, tassa saṁvarāya paṭipajjati; rakkhati manindriyaṁ; manindriye saṁvaraṁ āpajjati.	140	
PA_an_5:140.11.10	Evaṁ kho, bhikkhave, bhikkhu rakkhitā hoti.	140	
PA_an_5:140.12.1	Kathañca, bhikkhave, bhikkhu khantā hoti?	140	
PA_an_5:140.12.2_0	Idha, bhikkhave, bhikkhu khamo hoti sītassa uṇhassa jighacchāya pipāsāya ḍaṁsamakasavātātapasarīsapasamphassānaṁ;	140	
PA_an_5:140.12.2_1	duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ	140	
PA_an_5:140.12.2_2	tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hoti.	140	
PA_an_5:140.12.3	Evaṁ kho, bhikkhave, bhikkhu khantā hoti.	140	
PA_an_5:140.13.1	Kathañca, bhikkhave, bhikkhu gantā hoti?	140	
PA_an_5:140.13.2_0	Idha, bhikkhave, bhikkhu yā sā disā agatapubbā iminā dīghena addhunā, yadidaṁ sabbasaṅkhārasamatho	140	
PA_an_5:140.13.2_1	sabbūpadhipaṭinissaggo taṇhākkhayo virāgo nirodho nibbānaṁ, taṁ khippaññeva gantā hoti.	140	
PA_an_5:140.13.3	Evaṁ kho, bhikkhave, bhikkhu gantā hoti.	140	
PA_an_5:140.14.1	Imehi kho, bhikkhave, pañcahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	140	
PA_an_5:140.14.2	Dasamaṁ.	140	
PA_an_5:140.14.3	Rājavaggo catuttho.	140	
PA_an_5:140.15.0	Tassuddānaṁ	140	
PA_an_5:140.15.1	Cakkānuvattanā rājā,	140	
PA_an_5:140.15.2	Yassaṁdisaṁ dve ceva patthanā;	140	
PA_an_5:140.15.3	Appaṁsupati bhattādo,	140	
PA_an_5:140.15.4	Akkhamo ca sotena cāti.	140	
PA_an_5:141.0.1	Aṅguttara Nikāya 5.141	141	
PA_an_5:141.0.2	15. Tikaṇḍakīvagga	141	
PA_an_5:141.0.3	Avajānātisutta	141	
PA_an_5:141.1.1	“Pañcime, bhikkhave, puggalā santo saṁvijjamānā lokasmiṁ.	141	
PA_an_5:141.1.2	Katame pañca?	141	
PA_an_5:141.1.3	Datvā avajānāti, saṁvāsena avajānāti, ādheyyamukho hoti, lolo hoti, mando momūho hoti.	141	
PA_an_5:141.2.1	Kathañca, bhikkhave, puggalo datvā avajānāti?	141	
PA_an_5:141.2.2	Idha, bhikkhave, puggalo puggalassa deti cīvarapiṇḍapātasenāsanagilānappaccayabhesajjaparikkhāraṁ.	141	
PA_an_5:141.2.3	Tassa evaṁ hoti:	141	
PA_an_5:141.2.4	‘ahaṁ demi;	141	
PA_an_5:141.2.5	ayaṁ paṭiggaṇhātī’ti.	141	
PA_an_5:141.2.6	Tamenaṁ datvā avajānāti.	141	
PA_an_5:141.2.7	Evaṁ kho, bhikkhave, puggalo datvā avajānāti.	141	
PA_an_5:141.3.1	Kathañca, bhikkhave, puggalo saṁvāsena avajānāti?	141	
PA_an_5:141.3.2	Idha, bhikkhave, puggalo puggalena saddhiṁ saṁvasati dve vā tīṇi vā vassāni.	141	
PA_an_5:141.3.3	Tamenaṁ saṁvāsena avajānāti.	141	
PA_an_5:141.3.4	Evaṁ kho, bhikkhave, puggalo saṁvāsena avajānāti.	141	
PA_an_5:141.4.1	Kathañca, bhikkhave, puggalo ādheyyamukho hoti?	141	
PA_an_5:141.4.2	Idha, bhikkhave, ekacco puggalo parassa vaṇṇe vā avaṇṇe vā bhāsiyamāne taṁ khippaññeva adhimuccitā hoti.	141	
PA_an_5:141.4.3	Evaṁ kho, bhikkhave, puggalo ādheyyamukho hoti.	141	
PA_an_5:141.5.1	Kathañca, bhikkhave, puggalo lolo hoti?	141	
PA_an_5:141.5.2	Idha, bhikkhave, ekacco puggalo ittarasaddho hoti ittarabhattī ittarapemo ittarappasādo.	141	
PA_an_5:141.5.3	Evaṁ kho, bhikkhave, puggalo lolo hoti.	141	
PA_an_5:141.6.1	Kathañca, bhikkhave, puggalo mando momūho hoti?	141	
PA_an_5:141.6.2	Idha, bhikkhave, ekacco puggalo kusalākusale dhamme na jānāti, sāvajjānavajje dhamme na jānāti, hīnappaṇīte dhamme na jānāti, kaṇhasukkasappaṭibhāge dhamme na jānāti.	141	
PA_an_5:141.6.3	Evaṁ kho, bhikkhave, puggalo mando momūho hoti.	141	
PA_an_5:141.6.4	Ime kho, bhikkhave, pañca puggalā santo saṁvijjamānā lokasmin”ti.	141	
PA_an_5:141.6.5	Paṭhamaṁ.	141	
PA_an_5:142.0.1	Aṅguttara Nikāya 5.142	142	
PA_an_5:142.0.2	15. Tikaṇḍakīvagga	142	
PA_an_5:142.0.3	Ārabhatisutta	142	
PA_an_5:142.1.1	“Pañcime, bhikkhave, puggalā santo saṁvijjamānā lokasmiṁ.	142	
PA_an_5:142.1.2	Katame pañca?	142	
PA_an_5:142.1.3	Idha, bhikkhave, ekacco puggalo ārabhati ca vippaṭisārī ca hoti;	142	
PA_an_5:142.1.4	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.	142	
PA_an_5:142.2.1	Idha pana, bhikkhave, ekacco puggalo ārabhati, na vippaṭisārī hoti;	142	
PA_an_5:142.2.2	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.	142	
PA_an_5:142.3.1	Idha pana, bhikkhave, ekacco puggalo na ārabhati, vippaṭisārī hoti;	142	
PA_an_5:142.3.2	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.	142	
PA_an_5:142.4.1	Idha pana, bhikkhave, ekacco puggalo na ārabhati na vippaṭisārī hoti;	142	
PA_an_5:142.4.2	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.	142	
PA_an_5:142.5.1	Idha pana, bhikkhave, ekacco puggalo na ārabhati na vippaṭisārī hoti;	142	
PA_an_5:142.5.2	tañca cetovimuttiṁ paññāvimuttiṁ yathābhūtaṁ pajānāti yatthassa te uppannā pāpakā akusalā dhammā aparisesā nirujjhanti.	142	
PA_an_5:142.6.1	Tatra, bhikkhave, yvāyaṁ puggalo ārabhati ca vippaṭisārī ca hoti,	142	
PA_an_5:142.6.2	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti,	142	
PA_an_5:142.6.3	so evamassa vacanīyo:	142	
PA_an_5:142.6.4	‘āyasmato kho ārambhajā āsavā saṁvijjanti, vippaṭisārajā āsavā pavaḍḍhanti, sādhu vatāyasmā ārambhaje āsave pahāya vippaṭisāraje āsave paṭivinodetvā cittaṁ paññañca bhāvetu;	142	
PA_an_5:142.6.5	evamāyasmā amunā pañcamena puggalena samasamo bhavissatī’ti.	142	
PA_an_5:142.7.1	Tatra, bhikkhave, yvāyaṁ puggalo ārabhati na vippaṭisārī hoti,	142	
PA_an_5:142.7.2	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti,	142	
PA_an_5:142.7.3	so evamassa vacanīyo:	142	
PA_an_5:142.7.4	‘āyasmato kho ārambhajā āsavā saṁvijjanti, vippaṭisārajā āsavā na pavaḍḍhanti, sādhu vatāyasmā ārambhaje āsave pahāya cittaṁ paññañca bhāvetu;	142	
PA_an_5:142.7.5	evamāyasmā amunā pañcamena puggalena samasamo bhavissatī’ti.	142	
PA_an_5:142.8.1	Tatra, bhikkhave, yvāyaṁ puggalo na ārabhati vippaṭisārī hoti,	142	
PA_an_5:142.8.2	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti,	142	
PA_an_5:142.8.3	so evamassa vacanīyo:	142	
PA_an_5:142.8.4	‘āyasmato kho ārambhajā āsavā na saṁvijjanti, vippaṭisārajā āsavā pavaḍḍhanti, sādhu vatāyasmā vippaṭisāraje āsave paṭivinodetvā cittaṁ paññañca bhāvetu;	142	
PA_an_5:142.8.5	evamāyasmā amunā pañcamena puggalena samasamo bhavissatī’ti.	142	
PA_an_5:142.9.1	Tatra, bhikkhave, yvāyaṁ puggalo na ārabhati na vippaṭisārī hoti,	142	
PA_an_5:142.9.2	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti,	142	
PA_an_5:142.9.3	so evamassa vacanīyo:	142	
PA_an_5:142.9.4	‘āyasmato kho ārambhajā āsavā na saṁvijjanti, vippaṭisārajā āsavā na pavaḍḍhanti, sādhu vatāyasmā cittaṁ paññañca bhāvetu;	142	
PA_an_5:142.9.5	evamāyasmā amunā pañcamena puggalena samasamo bhavissatī’ti.	142	
PA_an_5:142.10.1	Iti kho, bhikkhave, ime cattāro puggalā amunā pañcamena puggalena evaṁ ovadiyamānā evaṁ anusāsiyamānā anupubbena āsavānaṁ khayaṁ pāpuṇantī”ti.	142	
PA_an_5:142.10.2	Dutiyaṁ.	142	
PA_an_5:143.0.1	Aṅguttara Nikāya 5.143	143	
PA_an_5:143.0.2	15. Tikaṇḍakīvagga	143	
PA_an_5:143.0.3	Sārandadasutta	143	
PA_an_5:143.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	143	
PA_an_5:143.1.2	Atha kho bhagavā pubbaṇhasamayaṁ nivāsetvā pattacīvaramādāya vesāliṁ piṇḍāya pāvisi.	143	
PA_an_5:143.1.3	Tena kho pana samayena pañcamattānaṁ licchavisatānaṁ sārandade cetiye sannisinnānaṁ sannipatitānaṁ ayamantarākathā udapādi:	143	
PA_an_5:143.1.4	“pañcannaṁ ratanānaṁ pātubhāvo dullabho lokasmiṁ.	143	
PA_an_5:143.1.5	Katamesaṁ pañcannaṁ?	143	
PA_an_5:143.1.6_0	Hatthiratanassa pātubhāvo dullabho lokasmiṁ, assaratanassa pātubhāvo dullabho lokasmiṁ,	143	
PA_an_5:143.1.6_1	maṇiratanassa pātubhāvo dullabho lokasmiṁ, itthiratanassa pātubhāvo dullabho lokasmiṁ,	143	
PA_an_5:143.1.6_2	gahapatiratanassa pātubhāvo dullabho lokasmiṁ.	143	
PA_an_5:143.1.7	Imesaṁ pañcannaṁ ratanānaṁ pātubhāvo dullabho lokasmin”ti.	143	
PA_an_5:143.2.1	Atha kho te licchavī magge purisaṁ ṭhapesuṁ:	143	
PA_an_5:143.2.2	“yadā tvaṁ, ambho purisa, passeyyāsi bhagavantaṁ, atha amhākaṁ āroceyyāsī”ti.	143	
PA_an_5:143.2.3	Addasā kho so puriso bhagavantaṁ dūratova āgacchantaṁ;	143	
PA_an_5:143.2.4	disvāna yena te licchavī tenupasaṅkami; upasaṅkamitvā te licchavī etadavoca:	143	
PA_an_5:143.2.5	“ayaṁ so, bhante, bhagavā gacchati arahaṁ sammāsambuddho;	143	
PA_an_5:143.2.6	yassadāni kālaṁ maññathā”ti.	143	
PA_an_5:143.3.1	Atha kho te licchavī yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ aṭṭhaṁsu. Ekamantaṁ ṭhitā kho te licchavī bhagavantaṁ etadavocuṁ:	143	
PA_an_5:143.4.1	“Sādhu, bhante, yena sārandadaṁ cetiyaṁ tenupasaṅkamatu anukampaṁ upādāyā”ti.	143	
PA_an_5:143.4.2	Adhivāsesi bhagavā tuṇhībhāvena.	143	
PA_an_5:143.4.3	Atha kho bhagavā yena sārandadaṁ cetiyaṁ tenupasaṅkami; upasaṅkamitvā paññatte āsane nisīdi. Nisajja kho bhagavā te licchavī etadavoca:	143	
PA_an_5:143.4.4	“kāya nuttha, licchavī, etarahi kathāya sannisinnā, kā ca pana vo antarākathā vippakatā”ti?	143	
PA_an_5:143.4.5	“Idha, bhante, amhākaṁ sannisinnānaṁ sannipatitānaṁ ayamantarākathā udapādi:	143	
PA_an_5:143.4.6	‘pañcannaṁ ratanānaṁ pātubhāvo dullabho lokasmiṁ.	143	
PA_an_5:143.4.7	Katamesaṁ pañcannaṁ?	143	
PA_an_5:143.4.8_0	Hatthiratanassa pātubhāvo dullabho lokasmiṁ, assaratanassa pātubhāvo dullabho lokasmiṁ,	143	
PA_an_5:143.4.8_1	maṇiratanassa pātubhāvo dullabho lokasmiṁ, itthiratanassa pātubhāvo dullabho lokasmiṁ,	143	
PA_an_5:143.4.8_2	gahapatiratanassa pātubhāvo dullabho lokasmiṁ.	143	
PA_an_5:143.4.9	Imesaṁ pañcannaṁ ratanānaṁ pātubhāvo dullabho lokasmin’”ti.	143	
PA_an_5:143.5.1	“Kāmādhimuttānaṁ vata bho licchavīnaṁ kāmaṁyeva ārabbha antarākathā udapādi.	143	
PA_an_5:143.5.2	Pañcannaṁ, licchavī, ratanānaṁ pātubhāvo dullabho lokasmiṁ.	143	
PA_an_5:143.5.3	Katamesaṁ pañcannaṁ?	143	
PA_an_5:143.5.4	Tathāgatassa arahato sammāsambuddhassa pātubhāvo dullabho lokasmiṁ,	143	
PA_an_5:143.5.5	tathāgatappaveditassa dhammavinayassa desetā puggalo dullabho lokasmiṁ,	143	
PA_an_5:143.5.6	tathāgatappaveditassa dhammavinayassa desitassa viññātā puggalo dullabho lokasmiṁ,	143	
PA_an_5:143.5.7	tathāgatappaveditassa dhammavinayassa desitassa viññātā dhammānudhammappaṭipanno puggalo dullabho lokasmiṁ,	143	
PA_an_5:143.5.8	kataññū katavedī puggalo dullabho lokasmiṁ.	143	
PA_an_5:143.5.9	Imesaṁ kho, licchavī, pañcannaṁ ratanānaṁ pātubhāvo dullabho lokasmin”ti.	143	
PA_an_5:143.5.10	Tatiyaṁ.	143	
PA_an_5:144.0.1	Aṅguttara Nikāya 5.144	144	
PA_an_5:144.0.2	15. Tikaṇḍakīvagga	144	
PA_an_5:144.0.3	Tikaṇḍakīsutta	144	
PA_an_5:144.1.1	Ekaṁ samayaṁ bhagavā sākete viharati tikaṇḍakīvane.	144	
PA_an_5:144.1.2	Tatra kho bhagavā bhikkhū āmantesi:	144	
PA_an_5:144.1.3	“bhikkhavo”ti.	144	
PA_an_5:144.1.4	“Bhadante”ti te bhikkhū bhagavato paccassosuṁ.	144	
PA_an_5:144.1.5	Bhagavā etadavoca:	144	
PA_an_5:144.2.1	“Sādhu, bhikkhave, bhikkhu kālena kālaṁ appaṭikūle paṭikūlasaññī vihareyya.	144	
PA_an_5:144.2.2	Sādhu, bhikkhave, bhikkhu kālena kālaṁ paṭikūle appaṭikūlasaññī vihareyya.	144	
PA_an_5:144.2.3	Sādhu, bhikkhave, bhikkhu kālena kālaṁ appaṭikūle ca paṭikūle ca paṭikūlasaññī vihareyya.	144	
PA_an_5:144.2.4	Sādhu, bhikkhave, bhikkhu kālena kālaṁ paṭikūle ca appaṭikūle ca appaṭikūlasaññī vihareyya.	144	
PA_an_5:144.2.5	Sādhu, bhikkhave, bhikkhu kālena kālaṁ paṭikūlañca appaṭikūlañca tadubhayaṁ abhinivajjetvā upekkhako vihareyya sato sampajāno.	144	
PA_an_5:144.3.1	Kiñca, bhikkhave, bhikkhu atthavasaṁ paṭicca appaṭikūle paṭikūlasaññī vihareyya?	144	
PA_an_5:144.3.2	‘Mā me rajanīyesu dhammesu rāgo udapādī’ti—	144	
PA_an_5:144.3.3	idaṁ kho, bhikkhave, bhikkhu atthavasaṁ paṭicca appaṭikūle paṭikūlasaññī vihareyya.	144	
PA_an_5:144.4.1	Kiñca, bhikkhave, bhikkhu atthavasaṁ paṭicca paṭikūle appaṭikūlasaññī vihareyya?	144	
PA_an_5:144.4.2	‘Mā me dosanīyesu dhammesu doso udapādī’ti—	144	
PA_an_5:144.4.3	idaṁ kho, bhikkhave, bhikkhu atthavasaṁ paṭicca paṭikūle appaṭikūlasaññī vihareyya.	144	
PA_an_5:144.5.1	Kiñca, bhikkhave, bhikkhu atthavasaṁ paṭicca appaṭikūle ca paṭikūle ca paṭikūlasaññī vihareyya?	144	
PA_an_5:144.5.2	‘Mā me rajanīyesu dhammesu rāgo udapādi, mā me dosanīyesu dhammesu doso udapādī’ti—	144	
PA_an_5:144.5.3	idaṁ kho, bhikkhave, bhikkhu atthavasaṁ paṭicca appaṭikūle ca paṭikūle ca paṭikūlasaññī vihareyya.	144	
PA_an_5:144.6.1	Kiñca, bhikkhave, bhikkhu atthavasaṁ paṭicca paṭikūle ca appaṭikūle ca appaṭikūlasaññī vihareyya?	144	
PA_an_5:144.6.2	‘Mā me dosanīyesu dhammesu doso udapādi, mā me rajanīyesu dhammesu rāgo udapādī’ti—	144	
PA_an_5:144.6.3	idaṁ kho, bhikkhave, bhikkhu atthavasaṁ paṭicca paṭikūle ca appaṭikūle ca appaṭikūlasaññī vihareyya.	144	
PA_an_5:144.7.1	Kiñca, bhikkhave, bhikkhu atthavasaṁ paṭicca paṭikūlañca appaṭikūlañca tadubhayaṁ abhinivajjetvā upekkhako vihareyya?	144	
PA_an_5:144.7.2_0	‘Sato sampajāno mā me kvacani katthaci kiñcanaṁ rajanīyesu dhammesu rāgo udapādi,	144	
PA_an_5:144.7.2_1	mā me kvacani katthaci kiñcanaṁ dosanīyesu dhammesu doso udapādi, mā me kvacani katthaci	144	
PA_an_5:144.7.2_2	kiñcanaṁ mohanīyesu dhammesu moho udapādī’ti—	144	
PA_an_5:144.7.3	idaṁ kho, bhikkhave, bhikkhu atthavasaṁ paṭicca paṭikūlañca appaṭikūlañca tadubhayaṁ abhinivajjetvā upekkhako vihareyya sato sampajāno”ti.	144	
PA_an_5:144.7.4	Catutthaṁ.	144	
PA_an_5:145.0.1	Aṅguttara Nikāya 5.145	145	
PA_an_5:145.0.2	15. Tikaṇḍakīvagga	145	
PA_an_5:145.0.3	Nirayasutta	145	
PA_an_5:145.1.1	“Pañcahi, bhikkhave, dhammehi samannāgato yathābhataṁ nikkhitto evaṁ niraye.	145	
PA_an_5:145.1.2	Katamehi pañcahi?	145	
PA_an_5:145.1.3	Pāṇātipātī hoti, adinnādāyī hoti, kāmesumicchācārī hoti, musāvādī hoti, surāmerayamajjapamādaṭṭhāyī hoti.	145	
PA_an_5:145.1.4	Imehi kho, bhikkhave, pañcahi dhammehi samannāgato yathābhataṁ nikkhitto evaṁ niraye.	145	
PA_an_5:145.2.1	Pañcahi, bhikkhave, dhammehi samannāgato yathābhataṁ nikkhitto evaṁ sagge.	145	
PA_an_5:145.2.2	Katamehi pañcahi?	145	
PA_an_5:145.2.3	Pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti, musāvādā paṭivirato hoti, surāmerayamajjapamādaṭṭhānā paṭivirato hoti.	145	
PA_an_5:145.2.4	Imehi kho, bhikkhave, pañcahi dhammehi samannāgato yathābhataṁ nikkhitto evaṁ sagge”ti.	145	
PA_an_5:145.2.5	Pañcamaṁ.	145	
PA_an_5:146.0.1	Aṅguttara Nikāya 5.146	146	
PA_an_5:146.0.2	15. Tikaṇḍakīvagga	146	
PA_an_5:146.0.3	Mittasutta	146	
PA_an_5:146.1.1	“Pañcahi, bhikkhave, dhammehi samannāgato bhikkhu mitto na sevitabbo.	146	
PA_an_5:146.1.2	Katamehi pañcahi?	146	
PA_an_5:146.1.3_0	Kammantaṁ kāreti, adhikaraṇaṁ ādiyati, pāmokkhesu bhikkhūsu paṭiviruddho hoti, dīghacārikaṁ	146	
PA_an_5:146.1.3_1	anavatthacārikaṁ anuyutto viharati, nappaṭibalo hoti kālena kālaṁ dhammiyā kathāya	146	
PA_an_5:146.1.3_2	sandassetuṁ samādapetuṁ samuttejetuṁ sampahaṁsetuṁ.	146	
PA_an_5:146.1.4	Imehi kho, bhikkhave, pañcahi dhammehi samannāgato bhikkhu mitto na sevitabbo.	146	
PA_an_5:146.2.1	Pañcahi, bhikkhave, dhammehi samannāgato bhikkhu mitto sevitabbo.	146	
PA_an_5:146.2.2	Katamehi pañcahi?	146	
PA_an_5:146.2.3_0	Na kammantaṁ kāreti, na adhikaraṇaṁ ādiyati, na pāmokkhesu bhikkhūsu paṭiviruddho	146	
PA_an_5:146.2.3_1	hoti, na dīghacārikaṁ anavatthacārikaṁ anuyutto viharati, paṭibalo hoti kālena kālaṁ	146	
PA_an_5:146.2.3_2	dhammiyā kathāya sandassetuṁ samādapetuṁ samuttejetuṁ sampahaṁsetuṁ.	146	
PA_an_5:146.2.4	Imehi kho, bhikkhave, pañcahi dhammehi samannāgato bhikkhu mitto sevitabbo”ti.	146	
PA_an_5:146.2.5	Chaṭṭhaṁ.	146	
PA_an_5:147.0.1	Aṅguttara Nikāya 5.147	147	
PA_an_5:147.0.2	15. Tikaṇḍakīvagga	147	
PA_an_5:147.0.3	Asappurisadānasutta	147	
PA_an_5:147.1.1	“Pañcimāni, bhikkhave, asappurisadānāni.	147	
PA_an_5:147.1.2	Katamāni pañca?	147	
PA_an_5:147.1.3	Asakkaccaṁ deti, acittīkatvā deti, asahatthā deti, apaviddhaṁ deti, anāgamanadiṭṭhiko deti.	147	
PA_an_5:147.1.4	Imāni kho, bhikkhave, pañca asappurisadānāni.	147	
PA_an_5:147.2.1	Pañcimāni, bhikkhave, sappurisadānāni.	147	
PA_an_5:147.2.2	Katamāni pañca?	147	
PA_an_5:147.2.3	Sakkaccaṁ deti, cittīkatvā deti, sahatthā deti, anapaviddhaṁ deti, āgamanadiṭṭhiko deti.	147	
PA_an_5:147.2.4	Imāni kho, bhikkhave, pañca sappurisadānānī”ti.	147	
PA_an_5:147.2.5	Sattamaṁ.	147	
PA_an_5:148.0.1	Aṅguttara Nikāya 5.148	148	
PA_an_5:148.0.2	15. Tikaṇḍakīvagga	148	
PA_an_5:148.0.3	Sappurisadānasutta	148	
PA_an_5:148.1.1	“Pañcimāni, bhikkhave, sappurisadānāni.	148	
PA_an_5:148.1.2	Katamāni pañca?	148	
PA_an_5:148.1.3	Saddhāya dānaṁ deti, sakkaccaṁ dānaṁ deti, kālena dānaṁ deti, anuggahitacitto dānaṁ deti, attānañca parañca anupahacca dānaṁ deti.	148	
PA_an_5:148.2.1_0	Saddhāya kho pana, bhikkhave, dānaṁ datvā yattha yattha tassa dānassa vipāko nibbattati,	148	
PA_an_5:148.2.1_1	aḍḍho ca hoti mahaddhano mahābhogo, abhirūpo ca hoti dassanīyo pāsādiko paramāya	148	
PA_an_5:148.2.1_2	vaṇṇapokkharatāya samannāgato.	148	
PA_an_5:148.3.1	Sakkaccaṁ kho pana, bhikkhave, dānaṁ datvā yattha yattha tassa dānassa vipāko nibbattati, aḍḍho ca hoti mahaddhano mahābhogo.	148	
PA_an_5:148.3.2	Yepissa te honti puttāti vā dārāti vā dāsāti vā pessāti vā kammakarāti vā, tepi sussūsanti sotaṁ odahanti aññā cittaṁ upaṭṭhapenti.	148	
PA_an_5:148.4.1	Kālena kho pana, bhikkhave, dānaṁ datvā yattha yattha tassa dānassa vipāko nibbattati, aḍḍho ca hoti mahaddhano mahābhogo;	148	
PA_an_5:148.4.2	kālāgatā cassa atthā pacurā honti.	148	
PA_an_5:148.5.1	Anuggahitacitto kho pana, bhikkhave, dānaṁ datvā yattha yattha tassa dānassa vipāko nibbattati, aḍḍho ca hoti mahaddhano mahābhogo;	148	
PA_an_5:148.5.2	uḷāresu ca pañcasu kāmaguṇesu bhogāya cittaṁ namati.	148	
PA_an_5:148.6.1	Attānañca parañca anupahacca kho pana, bhikkhave, dānaṁ datvā yattha yattha tassa dānassa vipāko nibbattati, aḍḍho ca hoti mahaddhano mahābhogo;	148	
PA_an_5:148.6.2	na cassa kutoci bhogānaṁ upaghāto āgacchati aggito vā udakato vā rājato vā corato vā appiyato vā dāyādato.	148	
PA_an_5:148.6.3	Imāni kho, bhikkhave, pañca sappurisadānānī”ti.	148	
PA_an_5:148.6.4	Aṭṭhamaṁ.	148	
PA_an_5:149.0.1	Aṅguttara Nikāya 5.149	149	
PA_an_5:149.0.2	15. Tikaṇḍakīvagga	149	
PA_an_5:149.0.3	Paṭhamasamayavimuttasutta	149	
PA_an_5:149.1.1	“Pañcime, bhikkhave, dhammā samayavimuttassa bhikkhuno parihānāya saṁvattanti.	149	
PA_an_5:149.1.2	Katame pañca?	149	
PA_an_5:149.1.3	Kammārāmatā, bhassārāmatā, niddārāmatā, saṅgaṇikārāmatā, yathāvimuttaṁ cittaṁ na paccavekkhati.	149	
PA_an_5:149.1.4	Ime kho, bhikkhave, pañca dhammā samayavimuttassa bhikkhuno parihānāya saṁvattanti.	149	
PA_an_5:149.2.1	Pañcime, bhikkhave, dhammā samayavimuttassa bhikkhuno aparihānāya saṁvattanti.	149	
PA_an_5:149.2.2	Katame pañca?	149	
PA_an_5:149.2.3	Na kammārāmatā, na bhassārāmatā, na niddārāmatā, na saṅgaṇikārāmatā, yathāvimuttaṁ cittaṁ paccavekkhati.	149	
PA_an_5:149.2.4	Ime kho, bhikkhave, pañca dhammā samayavimuttassa bhikkhuno aparihānāya saṁvattantī”ti.	149	
PA_an_5:149.2.5	Navamaṁ.	149	
PA_an_5:150.0.1	Aṅguttara Nikāya 5.150	150	
PA_an_5:150.0.2	15. Tikaṇḍakīvagga	150	
PA_an_5:150.0.3	Dutiyasamayavimuttasutta	150	
PA_an_5:150.1.1	“Pañcime, bhikkhave, dhammā samayavimuttassa bhikkhuno parihānāya saṁvattanti.	150	
PA_an_5:150.1.2	Katame pañca?	150	
PA_an_5:150.1.3	Kammārāmatā, bhassārāmatā, niddārāmatā, indriyesu aguttadvāratā, bhojane amattaññutā.	150	
PA_an_5:150.1.4	Ime kho, bhikkhave, pañca dhammā samayavimuttassa bhikkhuno parihānāya saṁvattanti.	150	
PA_an_5:150.2.1	Pañcime, bhikkhave, dhammā samayavimuttassa bhikkhuno aparihānāya saṁvattanti.	150	
PA_an_5:150.2.2	Katame pañca?	150	
PA_an_5:150.2.3	Na kammārāmatā, na bhassārāmatā, na niddārāmatā, indriyesu guttadvāratā, bhojane mattaññutā.	150	
PA_an_5:150.2.4	Ime kho, bhikkhave, pañca dhammā samayavimuttassa bhikkhuno aparihānāya saṁvattantī”ti.	150	
PA_an_5:150.2.5	Dasamaṁ.	150	
PA_an_5:150.2.6	Tikaṇḍakīvaggo pañcamo.	150	
PA_an_5:150.3.0	Tassuddānaṁ	150	
PA_an_5:150.3.1	Datvā avajānāti ārabhati ca,	150	
PA_an_5:150.3.2	Sārandada tikaṇḍa nirayena ca;	150	
PA_an_5:150.3.3	Mitto asappurisasappurisena,	150	
PA_an_5:150.3.4	Samayavimuttaṁ apare dveti.	150	
PA_an_5:150.3.5	Tatiyo paṇṇāsako samatto.	150	
PA_an_5:151.0.1	Aṅguttara Nikāya 5.151	151	
PA_an_5:151.0.2	16. Saddhammavagga	151	
PA_an_5:151.0.3	Paṭhamasammattaniyāmasutta	151	
PA_an_5:151.1.1	“Pañcahi, bhikkhave, dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	151	
PA_an_5:151.1.2	Katamehi pañcahi?	151	
PA_an_5:151.1.3	Kathaṁ paribhoti, kathikaṁ paribhoti, attānaṁ paribhoti, vikkhittacitto dhammaṁ suṇāti, anekaggacitto ayoniso ca manasi karoti.	151	
PA_an_5:151.1.4	Imehi kho, bhikkhave, pañcahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	151	
PA_an_5:151.2.1	Pañcahi, bhikkhave, dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.	151	
PA_an_5:151.2.2	Katamehi pañcahi?	151	
PA_an_5:151.2.3	Na kathaṁ paribhoti, na kathikaṁ paribhoti, na attānaṁ paribhoti, avikkhittacitto dhammaṁ suṇāti, ekaggacitto yoniso ca manasi karoti.	151	
PA_an_5:151.2.4	Imehi kho, bhikkhave, pañcahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.	151	
PA_an_5:151.2.5	Paṭhamaṁ.	151	
PA_an_5:152.0.1	Aṅguttara Nikāya 5.152	152	
PA_an_5:152.0.2	16. Saddhammavagga	152	
PA_an_5:152.0.3	Dutiyasammattaniyāmasutta	152	
PA_an_5:152.1.1	“Pañcahi, bhikkhave, dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	152	
PA_an_5:152.1.2	Katamehi pañcahi?	152	
PA_an_5:152.1.3	Kathaṁ paribhoti, kathikaṁ paribhoti, attānaṁ paribhoti, duppañño hoti jaḷo eḷamūgo, anaññāte aññātamānī hoti.	152	
PA_an_5:152.1.4	Imehi kho, bhikkhave, pañcahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	152	
PA_an_5:152.2.1	Pañcahi, bhikkhave, dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.	152	
PA_an_5:152.2.2	Katamehi pañcahi?	152	
PA_an_5:152.2.3	Na kathaṁ paribhoti, na kathikaṁ paribhoti, na attānaṁ paribhoti, paññavā hoti ajaḷo aneḷamūgo, na anaññāte aññātamānī hoti.	152	
PA_an_5:152.2.4	Imehi kho, bhikkhave, pañcahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.	152	
PA_an_5:152.2.5	Dutiyaṁ.	152	
PA_an_5:153.0.1	Aṅguttara Nikāya 5.153	153	
PA_an_5:153.0.2	16. Saddhammavagga	153	
PA_an_5:153.0.3	Tatiyasammattaniyāmasutta	153	
PA_an_5:153.1.1	“Pañcahi, bhikkhave, dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	153	
PA_an_5:153.1.2	Katamehi pañcahi?	153	
PA_an_5:153.1.3	Makkhī dhammaṁ suṇāti makkhapariyuṭṭhito, upārambhacitto dhammaṁ suṇāti randhagavesī, dhammadesake āhatacitto hoti khīlajāto, duppañño hoti jaḷo eḷamūgo, anaññāte aññātamānī hoti.	153	
PA_an_5:153.1.4	Imehi kho, bhikkhave, pañcahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	153	
PA_an_5:153.2.1	Pañcahi, bhikkhave, dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.	153	
PA_an_5:153.2.2	Katamehi pañcahi?	153	
PA_an_5:153.2.3_0	Amakkhī dhammaṁ suṇāti na makkhapariyuṭṭhito, anupārambhacitto dhammaṁ suṇāti na	153	
PA_an_5:153.2.3_1	randhagavesī, dhammadesake anāhatacitto hoti akhīlajāto, paññavā hoti ajaḷo aneḷamūgo,	153	
PA_an_5:153.2.3_2	na anaññāte aññātamānī hoti.	153	
PA_an_5:153.2.4	Imehi kho, bhikkhave, pañcahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.	153	
PA_an_5:153.2.5	Tatiyaṁ.	153	
PA_an_5:154.0.1	Aṅguttara Nikāya 5.154	154	
PA_an_5:154.0.2	16. Saddhammavagga	154	
PA_an_5:154.0.3	Paṭhamasaddhammasammosasutta	154	
PA_an_5:154.1.1	“Pañcime, bhikkhave, dhammā saddhammassa sammosāya antaradhānāya saṁvattanti.	154	
PA_an_5:154.1.2	Katame pañca?	154	
PA_an_5:154.1.3_0	Idha, bhikkhave, bhikkhū na sakkaccaṁ dhammaṁ suṇanti, na sakkaccaṁ dhammaṁ pariyāpuṇanti,	154	
PA_an_5:154.1.3_1	na sakkaccaṁ dhammaṁ dhārenti, na sakkaccaṁ dhātānaṁ dhammānaṁ atthaṁ upaparikkhanti,	154	
PA_an_5:154.1.3_2	na sakkaccaṁ atthamaññāya dhammamaññāya dhammānudhammaṁ paṭipajjanti.	154	
PA_an_5:154.1.4	Ime kho, bhikkhave, pañca dhammā saddhammassa sammosāya antaradhānāya saṁvattanti.	154	
PA_an_5:154.2.1	Pañcime, bhikkhave, dhammā saddhammassa ṭhitiyā asammosāya anantaradhānāya saṁvattanti.	154	
PA_an_5:154.2.2	Katame pañca?	154	
PA_an_5:154.2.3_0	Idha, bhikkhave, bhikkhū sakkaccaṁ dhammaṁ suṇanti, sakkaccaṁ dhammaṁ pariyāpuṇanti,	154	
PA_an_5:154.2.3_1	sakkaccaṁ dhammaṁ dhārenti, sakkaccaṁ dhātānaṁ dhammānaṁ atthaṁ upaparikkhanti, sakkaccaṁ	154	
PA_an_5:154.2.3_2	atthamaññāya dhammamaññāya dhammānudhammaṁ paṭipajjanti.	154	
PA_an_5:154.2.4	Ime kho, bhikkhave, pañca dhammā saddhammassa ṭhitiyā asammosāya anantaradhānāya saṁvattantī”ti.	154	
PA_an_5:154.2.5	Catutthaṁ.	154	
PA_an_5:155.0.1	Aṅguttara Nikāya 5.155	155	
PA_an_5:155.0.2	16. Saddhammavagga	155	
PA_an_5:155.0.3	Dutiyasaddhammasammosasutta	155	
PA_an_5:155.1.1	“Pañcime, bhikkhave, dhammā saddhammassa sammosāya antaradhānāya saṁvattanti.	155	
PA_an_5:155.1.2	Katame pañca?	155	
PA_an_5:155.1.3	Idha, bhikkhave, bhikkhū dhammaṁ na pariyāpuṇanti—	155	
PA_an_5:155.1.4	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	155	
PA_an_5:155.1.5	Ayaṁ, bhikkhave, paṭhamo dhammo saddhammassa sammosāya antaradhānāya saṁvattati.	155	
PA_an_5:155.2.1	Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ na vitthārena paresaṁ desenti.	155	
PA_an_5:155.2.2	Ayaṁ, bhikkhave, dutiyo dhammo saddhammassa sammosāya antaradhānāya saṁvattati.	155	
PA_an_5:155.3.1	Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ na vitthārena paraṁ vācenti.	155	
PA_an_5:155.3.2	Ayaṁ, bhikkhave, tatiyo dhammo saddhammassa sammosāya antaradhānāya saṁvattati.	155	
PA_an_5:155.4.1	Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ na vitthārena sajjhāyaṁ karonti.	155	
PA_an_5:155.4.2	Ayaṁ, bhikkhave, catuttho dhammo saddhammassa sammosāya antaradhānāya saṁvattati.	155	
PA_an_5:155.5.1	Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ na cetasā anuvitakkenti anuvicārenti manasānupekkhanti.	155	
PA_an_5:155.5.2	Ayaṁ, bhikkhave, pañcamo dhammo saddhammassa sammosāya antaradhānāya saṁvattati.	155	
PA_an_5:155.5.3	Ime kho, bhikkhave, pañca dhammā saddhammassa sammosāya antaradhānāya saṁvattanti.	155	
PA_an_5:155.6.1	Pañcime, bhikkhave, dhammā saddhammassa ṭhitiyā asammosāya anantaradhānāya saṁvattanti.	155	
PA_an_5:155.6.2	Katame pañca?	155	
PA_an_5:155.6.3	Idha, bhikkhave, bhikkhū dhammaṁ pariyāpuṇanti—	155	
PA_an_5:155.6.4	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	155	
PA_an_5:155.6.5	Ayaṁ, bhikkhave, paṭhamo dhammo saddhammassa ṭhitiyā asammosāya anantaradhānāya saṁvattati.	155	
PA_an_5:155.7.1	Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ vitthārena paresaṁ desenti.	155	
PA_an_5:155.7.2	Ayaṁ, bhikkhave, dutiyo dhammo saddhammassa ṭhitiyā asammosāya anantaradhānāya saṁvattati.	155	
PA_an_5:155.8.1	Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ vitthārena paraṁ vācenti.	155	
PA_an_5:155.8.2	Ayaṁ, bhikkhave, tatiyo dhammo saddhammassa ṭhitiyā asammosāya anantaradhānāya saṁvattati.	155	
PA_an_5:155.9.1	Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ vitthārena sajjhāyaṁ karonti.	155	
PA_an_5:155.9.2	Ayaṁ, bhikkhave, catuttho dhammo saddhammassa ṭhitiyā asammosāya anantaradhānāya saṁvattati.	155	
PA_an_5:155.10.1	Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ cetasā anuvitakkenti anuvicārenti manasānupekkhanti.	155	
PA_an_5:155.10.2	Ayaṁ, bhikkhave, pañcamo dhammo saddhammassa ṭhitiyā asammosāya anantaradhānāya saṁvattati.	155	
PA_an_5:155.10.3	Ime kho, bhikkhave, pañca dhammā saddhammassa ṭhitiyā asammosāya anantaradhānāya saṁvattantī”ti.	155	
PA_an_5:155.10.4	Pañcamaṁ.	155	
PA_an_5:156.0.1	Aṅguttara Nikāya 5.156	156	
PA_an_5:156.0.2	16. Saddhammavagga	156	
PA_an_5:156.0.3	Tatiyasaddhammasammosasutta	156	
PA_an_5:156.1.1	“Pañcime, bhikkhave, dhammā saddhammassa sammosāya antaradhānāya saṁvattanti.	156	
PA_an_5:156.1.2	Katame pañca?	156	
PA_an_5:156.1.3	Idha, bhikkhave, bhikkhū duggahitaṁ suttantaṁ pariyāpuṇanti dunnikkhittehi padabyañjanehi.	156	
PA_an_5:156.1.4	Dunnikkhittassa, bhikkhave, padabyañjanassa atthopi dunnayo hoti.	156	
PA_an_5:156.1.5	Ayaṁ, bhikkhave, paṭhamo dhammo saddhammassa sammosāya antaradhānāya saṁvattati.	156	
PA_an_5:156.2.1	Puna caparaṁ, bhikkhave, bhikkhū dubbacā honti, dovacassakaraṇehi dhammehi samannāgatā, akkhamā appadakkhiṇaggāhino anusāsaniṁ.	156	
PA_an_5:156.2.2	Ayaṁ, bhikkhave, dutiyo dhammo saddhammassa sammosāya antaradhānāya saṁvattati.	156	
PA_an_5:156.3.1	Puna caparaṁ, bhikkhave, ye te bhikkhū bahussutā āgatāgamā dhammadharā vinayadharā mātikādharā, te na sakkaccaṁ suttantaṁ paraṁ vācenti;	156	
PA_an_5:156.3.2	tesaṁ accayena chinnamūlako suttanto hoti appaṭisaraṇo.	156	
PA_an_5:156.3.3	Ayaṁ, bhikkhave, tatiyo dhammo saddhammassa sammosāya antaradhānāya saṁvattati.	156	
PA_an_5:156.4.1_0	Puna caparaṁ, bhikkhave, therā bhikkhū bāhulikā honti sāthalikā okkamane pubbaṅgamā	156	
PA_an_5:156.4.1_1	paviveke nikkhittadhurā, na vīriyaṁ ārabhanti appattassa pattiyā anadhigatassa adhigamāya	156	
PA_an_5:156.4.1_2	asacchikatassa sacchikiriyāya.	156	
PA_an_5:156.4.2	Tesaṁ pacchimā janatā diṭṭhānugatiṁ āpajjati.	156	
PA_an_5:156.4.3	Sāpi hoti bāhulikā sāthalikā okkamane pubbaṅgamā paviveke nikkhittadhurā, na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	156	
PA_an_5:156.4.4	Ayaṁ, bhikkhave, catuttho dhammo saddhammassa sammosāya antaradhānāya saṁvattati.	156	
PA_an_5:156.5.1	Puna caparaṁ, bhikkhave, saṅgho bhinno hoti.	156	
PA_an_5:156.5.2	Saṅghe kho pana, bhikkhave, bhinne aññamaññaṁ akkosā ca honti, aññamaññaṁ paribhāsā ca honti, aññamaññaṁ parikkhepā ca honti, aññamaññaṁ pariccajanā ca honti.	156	
PA_an_5:156.5.3	Tattha appasannā ceva nappasīdanti, pasannānañca ekaccānaṁ aññathattaṁ hoti.	156	
PA_an_5:156.5.4	Ayaṁ, bhikkhave, pañcamo dhammo saddhammassa sammosāya antaradhānāya saṁvattati.	156	
PA_an_5:156.5.5	Ime kho, bhikkhave, pañca dhammā saddhammassa sammosāya antaradhānāya saṁvattanti.	156	
PA_an_5:156.6.1	Pañcime, bhikkhave, dhammā saddhammassa ṭhitiyā asammosāya anantaradhānāya saṁvattanti.	156	
PA_an_5:156.6.2	Katame pañca?	156	
PA_an_5:156.6.3	Idha, bhikkhave, bhikkhū suggahitaṁ suttantaṁ pariyāpuṇanti sunikkhittehi padabyañjanehi.	156	
PA_an_5:156.6.4	Sunikkhittassa, bhikkhave, padabyañjanassa atthopi sunayo hoti.	156	
PA_an_5:156.6.5	Ayaṁ, bhikkhave, paṭhamo dhammo saddhammassa ṭhitiyā asammosāya anantaradhānāya saṁvattati.	156	
PA_an_5:156.7.1	Puna caparaṁ, bhikkhave, bhikkhū suvacā honti sovacassakaraṇehi dhammehi samannāgatā, khamā padakkhiṇaggāhino anusāsaniṁ.	156	
PA_an_5:156.7.2	Ayaṁ, bhikkhave, dutiyo dhammo saddhammassa ṭhitiyā asammosāya anantaradhānāya saṁvattati.	156	
PA_an_5:156.8.1	Puna caparaṁ, bhikkhave, ye te bhikkhū bahussutā āgatāgamā dhammadharā vinayadharā mātikādharā, te sakkaccaṁ suttantaṁ paraṁ vācenti;	156	
PA_an_5:156.8.2	tesaṁ accayena na chinnamūlako suttanto hoti sappaṭisaraṇo.	156	
PA_an_5:156.8.3	Ayaṁ, bhikkhave, tatiyo dhammo saddhammassa ṭhitiyā asammosāya anantaradhānāya saṁvattati.	156	
PA_an_5:156.9.1_0	Puna caparaṁ, bhikkhave, therā bhikkhū na bāhulikā honti na sāthalikā, okkamane nikkhittadhurā	156	
PA_an_5:156.9.1_1	paviveke pubbaṅgamā; vīriyaṁ ārabhanti appattassa pattiyā anadhigatassa adhigamāya	156	
PA_an_5:156.9.1_2	asacchikatassa sacchikiriyāya.	156	
PA_an_5:156.9.2	Tesaṁ pacchimā janatā diṭṭhānugatiṁ āpajjati.	156	
PA_an_5:156.9.3	Sāpi hoti na bāhulikā na sāthalikā, okkamane nikkhittadhurā paviveke pubbaṅgamā, vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	156	
PA_an_5:156.9.4	Ayaṁ, bhikkhave, catuttho dhammo saddhammassa ṭhitiyā asammosāya anantaradhānāya saṁvattati.	156	
PA_an_5:156.10.1	Puna caparaṁ, bhikkhave, saṅgho samaggo sammodamāno avivadamāno ekuddeso phāsuṁ viharati.	156	
PA_an_5:156.10.2	Saṅghe kho pana, bhikkhave, samagge na ceva aññamaññaṁ akkosā honti, na ca aññamaññaṁ paribhāsā honti, na ca aññamaññaṁ parikkhepā honti, na ca aññamaññaṁ pariccajanā honti.	156	
PA_an_5:156.10.3	Tattha appasannā ceva pasīdanti, pasannānañca bhiyyobhāvo hoti.	156	
PA_an_5:156.10.4	Ayaṁ, bhikkhave, pañcamo dhammo saddhammassa ṭhitiyā asammosāya anantaradhānāya saṁvattati.	156	
PA_an_5:156.10.5	Ime kho, bhikkhave, pañca dhammā saddhammassa ṭhitiyā asammosāya anantaradhānāya saṁvattantī”ti.	156	
PA_an_5:156.10.6	Chaṭṭhaṁ.	156	
PA_an_5:157.0.1	Aṅguttara Nikāya 5.157	157	
PA_an_5:157.0.2	16. Saddhammavagga	157	
PA_an_5:157.0.3	Dukkathāsutta	157	
PA_an_5:157.1.1	“Pañcannaṁ, bhikkhave, puggalānaṁ kathā dukkathā puggale puggalaṁ upanidhāya.	157	
PA_an_5:157.1.2	Katamesaṁ pañcannaṁ?	157	
PA_an_5:157.1.3	Assaddhassa, bhikkhave, saddhākathā dukkathā;	157	
PA_an_5:157.1.4	dussīlassa sīlakathā dukkathā;	157	
PA_an_5:157.1.5	appassutassa bāhusaccakathā dukkathā;	157	
PA_an_5:157.1.6	maccharissa cāgakathā dukkathā;	157	
PA_an_5:157.1.7	duppaññassa paññākathā dukkathā.	157	
PA_an_5:157.2.1	Kasmā ca, bhikkhave, assaddhassa saddhākathā dukkathā?	157	
PA_an_5:157.2.2	Assaddho, bhikkhave, saddhākathāya kacchamānāya abhisajjati kuppati byāpajjati patitthīyati kopañca dosañca appaccayañca pātukaroti.	157	
PA_an_5:157.2.3	Taṁ kissa hetu?	157	
PA_an_5:157.2.4	Tañhi so, bhikkhave, saddhāsampadaṁ attani na samanupassati, na ca labhati tatonidānaṁ pītipāmojjaṁ.	157	
PA_an_5:157.2.5	Tasmā assaddhassa saddhākathā dukkathā.	157	
PA_an_5:157.3.1	Kasmā ca, bhikkhave, dussīlassa sīlakathā dukkathā?	157	
PA_an_5:157.3.2	Dussīlo, bhikkhave, sīlakathāya kacchamānāya abhisajjati kuppati byāpajjati patitthīyati kopañca dosañca appaccayañca pātukaroti.	157	
PA_an_5:157.3.3	Taṁ kissa hetu?	157	
PA_an_5:157.3.4	Tañhi so, bhikkhave, sīlasampadaṁ attani na samanupassati na ca labhati tatonidānaṁ pītipāmojjaṁ.	157	
PA_an_5:157.3.5	Tasmā dussīlassa sīlakathā dukkathā.	157	
PA_an_5:157.4.1	Kasmā ca, bhikkhave, appassutassa bāhusaccakathā dukkathā?	157	
PA_an_5:157.4.2	Appassuto, bhikkhave, bāhusaccakathāya kacchamānāya abhisajjati kuppati byāpajjati patitthīyati kopañca dosañca appaccayañca pātukaroti.	157	
PA_an_5:157.4.3	Taṁ kissa hetu?	157	
PA_an_5:157.4.4	Tañhi so, bhikkhave, sutasampadaṁ attani na samanupassati, na ca labhati tatonidānaṁ pītipāmojjaṁ.	157	
PA_an_5:157.4.5	Tasmā appassutassa bāhusaccakathā dukkathā.	157	
PA_an_5:157.5.1	Kasmā ca, bhikkhave, maccharissa cāgakathā dukkathā?	157	
PA_an_5:157.5.2	Maccharī, bhikkhave, cāgakathāya kacchamānāya abhisajjati kuppati byāpajjati patitthīyati kopañca dosañca appaccayañca pātukaroti.	157	
PA_an_5:157.5.3	Taṁ kissa hetu?	157	
PA_an_5:157.5.4	Tañhi so, bhikkhave, cāgasampadaṁ attani na samanupassati na ca labhati tatonidānaṁ pītipāmojjaṁ.	157	
PA_an_5:157.5.5	Tasmā maccharissa cāgakathā dukkathā.	157	
PA_an_5:157.6.1	Kasmā ca, bhikkhave, duppaññassa paññākathā dukkathā?	157	
PA_an_5:157.6.2	Duppañño, bhikkhave, paññākathāya kacchamānāya abhisajjati kuppati byāpajjati patitthīyati kopañca dosañca appaccayañca pātukaroti.	157	
PA_an_5:157.6.3	Taṁ kissa hetu?	157	
PA_an_5:157.6.4	Tañhi so, bhikkhave, paññāsampadaṁ attani na samanupassati, na ca labhati tatonidānaṁ pītipāmojjaṁ.	157	
PA_an_5:157.6.5	Tasmā duppaññassa paññākathā dukkathā.	157	
PA_an_5:157.6.6	Imesaṁ kho, bhikkhave, pañcannaṁ puggalānaṁ kathā dukkathā puggale puggalaṁ upanidhāya.	157	
PA_an_5:157.7.1	Pañcannaṁ, bhikkhave, puggalānaṁ kathā sukathā puggale puggalaṁ upanidhāya.	157	
PA_an_5:157.7.2	Katamesaṁ pañcannaṁ?	157	
PA_an_5:157.7.3	Saddhassa, bhikkhave, saddhākathā sukathā;	157	
PA_an_5:157.7.4	sīlavato sīlakathā sukathā;	157	
PA_an_5:157.7.5	bahussutassa bāhusaccakathā sukathā;	157	
PA_an_5:157.7.6	cāgavato cāgakathā sukathā;	157	
PA_an_5:157.7.7	paññavato paññākathā sukathā.	157	
PA_an_5:157.8.1	Kasmā ca, bhikkhave, saddhassa saddhākathā sukathā?	157	
PA_an_5:157.8.2	Saddho, bhikkhave, saddhākathāya kacchamānāya nābhisajjati na kuppati na byāpajjati na patitthīyati na kopañca dosañca appaccayañca pātukaroti.	157	
PA_an_5:157.8.3	Taṁ kissa hetu?	157	
PA_an_5:157.8.4	Tañhi so, bhikkhave, saddhāsampadaṁ attani samanupassati labhati ca tatonidānaṁ pītipāmojjaṁ.	157	
PA_an_5:157.8.5	Tasmā saddhassa saddhākathā sukathā.	157	
PA_an_5:157.9.1	Kasmā ca, bhikkhave, sīlavato sīlakathā sukathā?	157	
PA_an_5:157.9.2	Sīlavā, bhikkhave, sīlakathāya kacchamānāya nābhisajjati na kuppati na byāpajjati na patitthīyati na kopañca dosañca appaccayañca pātukaroti.	157	
PA_an_5:157.9.3	Taṁ kissa hetu?	157	
PA_an_5:157.9.4	Tañhi so, bhikkhave, sīlasampadaṁ attani samanupassati, labhati ca tatonidānaṁ pītipāmojjaṁ.	157	
PA_an_5:157.9.5	Tasmā sīlavato sīlakathā sukathā.	157	
PA_an_5:157.10.1	Kasmā ca, bhikkhave, bahussutassa bāhusaccakathā sukathā?	157	
PA_an_5:157.10.2	Bahussuto, bhikkhave, bāhusaccakathāya kacchamānāya nābhisajjati na kuppati na byāpajjati na patitthīyati na kopañca dosañca appaccayañca pātukaroti.	157	
PA_an_5:157.10.3	Taṁ kissa hetu?	157	
PA_an_5:157.10.4	Tañhi so, bhikkhave, sutasampadaṁ attani samanupassati, labhati ca tatonidānaṁ pītipāmojjaṁ.	157	
PA_an_5:157.10.5	Tasmā bahussutassa bāhusaccakathā sukathā.	157	
PA_an_5:157.11.1	Kasmā ca, bhikkhave, cāgavato cāgakathā sukathā?	157	
PA_an_5:157.11.2	Cāgavā, bhikkhave, cāgakathāya kacchamānāya nābhisajjati na kuppati na byāpajjati na patitthīyati na kopañca dosañca appaccayañca pātukaroti.	157	
PA_an_5:157.11.3	Taṁ kissa hetu?	157	
PA_an_5:157.11.4	Tañhi so, bhikkhave, cāgasampadaṁ attani samanupassati, labhati ca tatonidānaṁ pītipāmojjaṁ.	157	
PA_an_5:157.11.5	Tasmā cāgavato cāgakathā sukathā.	157	
PA_an_5:157.12.1	Kasmā ca, bhikkhave, paññavato paññākathā sukathā?	157	
PA_an_5:157.12.2	Paññavā, bhikkhave, paññākathāya kacchamānāya nābhisajjati na kuppati na byāpajjati na patitthīyati na kopañca dosañca appaccayañca pātukaroti.	157	
PA_an_5:157.12.3	Taṁ kissa hetu?	157	
PA_an_5:157.12.4	Tañhi so, bhikkhave, paññāsampadaṁ attani samanupassati labhati ca tatonidānaṁ pītipāmojjaṁ.	157	
PA_an_5:157.12.5	Tasmā paññavato paññākathā sukathā.	157	
PA_an_5:157.12.6	Imesaṁ kho, bhikkhave, pañcannaṁ puggalānaṁ kathā sukathā puggale puggalaṁ upanidhāyā”ti.	157	
PA_an_5:157.12.7	Sattamaṁ.	157	
PA_an_5:158.0.1	Aṅguttara Nikāya 5.158	158	
PA_an_5:158.0.2	16. Saddhammavagga	158	
PA_an_5:158.0.3	Sārajjasutta	158	
PA_an_5:158.1.1	“Pañcahi, bhikkhave, dhammehi samannāgato bhikkhu sārajjaṁ okkanto hoti.	158	
PA_an_5:158.1.2	Katamehi pañcahi?	158	
PA_an_5:158.1.3	Idha, bhikkhave, bhikkhu assaddho hoti, dussīlo hoti, appassuto hoti, kusīto hoti, duppañño hoti.	158	
PA_an_5:158.1.4	Imehi kho, bhikkhave, pañcahi, dhammehi samannāgato bhikkhu sārajjaṁ okkanto hoti.	158	
PA_an_5:158.2.1	Pañcahi, bhikkhave, dhammehi samannāgato bhikkhu visārado hoti.	158	
PA_an_5:158.2.2	Katamehi pañcahi?	158	
PA_an_5:158.2.3	Idha, bhikkhave, bhikkhu saddho hoti, sīlavā hoti, bahussuto hoti, āraddhavīriyo hoti, paññavā hoti.	158	
PA_an_5:158.2.4	Imehi kho, bhikkhave, pañcahi dhammehi samannāgato bhikkhu visārado hotī”ti.	158	
PA_an_5:158.2.5	Aṭṭhamaṁ.	158	
PA_an_5:159.0.1	Aṅguttara Nikāya 5.159	159	
PA_an_5:159.0.2	16. Saddhammavagga	159	
PA_an_5:159.0.3	Udāyīsutta	159	
PA_an_5:159.1.1	Evaṁ me sutaṁ—	159	
PA_an_5:159.1.2	ekaṁ samayaṁ bhagavā kosambiyaṁ viharati ghositārāme.	159	
PA_an_5:159.1.3	Tena kho pana samayena āyasmā udāyī mahatiyā gihiparisāya parivuto dhammaṁ desento nisinno hoti.	159	
PA_an_5:159.1.4	Addasā kho āyasmā ānando āyasmantaṁ udāyiṁ mahatiyā gihiparisāya parivutaṁ dhammaṁ desentaṁ nisinnaṁ.	159	
PA_an_5:159.1.5	Disvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	159	
PA_an_5:159.1.6	“āyasmā, bhante, udāyī mahatiyā gihiparisāya parivuto dhammaṁ desetī”ti.	159	
PA_an_5:159.2.1	“Na kho, ānanda, sukaraṁ paresaṁ dhammaṁ desetuṁ.	159	
PA_an_5:159.2.2	Paresaṁ, ānanda, dhammaṁ desentena pañca dhamme ajjhattaṁ upaṭṭhāpetvā paresaṁ dhammo desetabbo.	159	
PA_an_5:159.2.3	Katame pañca?	159	
PA_an_5:159.2.4	‘Anupubbiṁ kathaṁ kathessāmī’ti paresaṁ dhammo desetabbo;	159	
PA_an_5:159.2.5	‘pariyāyadassāvī kathaṁ kathessāmī’ti paresaṁ dhammo desetabbo;	159	
PA_an_5:159.2.6	‘anuddayataṁ paṭicca kathaṁ kathessāmī’ti paresaṁ dhammo desetabbo;	159	
PA_an_5:159.2.7	‘na āmisantaro kathaṁ kathessāmī’ti paresaṁ dhammo desetabbo;	159	
PA_an_5:159.2.8	‘attānañca parañca anupahacca kathaṁ kathessāmī’ti paresaṁ dhammo desetabbo.	159	
PA_an_5:159.2.9	Na kho, ānanda, sukaraṁ paresaṁ dhammaṁ desetuṁ.	159	
PA_an_5:159.2.10	Paresaṁ, ānanda, dhammaṁ desentena ime pañca dhamme ajjhattaṁ upaṭṭhāpetvā paresaṁ dhammo desetabbo”ti.	159	
PA_an_5:159.2.11	Navamaṁ.	159	
PA_an_5:160.0.1	Aṅguttara Nikāya 5.160	160	
PA_an_5:160.0.2	16. Saddhammavagga	160	
PA_an_5:160.0.3	Duppaṭivinodayasutta	160	
PA_an_5:160.1.1	“Pañcime, bhikkhave, uppannā duppaṭivinodayā.	160	
PA_an_5:160.1.2	Katame pañca?	160	
PA_an_5:160.1.3	Uppanno rāgo duppaṭivinodayo, uppanno doso duppaṭivinodayo, uppanno moho duppaṭivinodayo, uppannaṁ paṭibhānaṁ duppaṭivinodayaṁ, uppannaṁ gamikacittaṁ duppaṭivinodayaṁ.	160	
PA_an_5:160.1.4	Ime kho, bhikkhave, pañca uppannā duppaṭivinodayā”ti.	160	
PA_an_5:160.1.5	Dasamaṁ.	160	
PA_an_5:160.1.6	Saddhammavaggo paṭhamo.	160	
PA_an_5:160.2.0	Tassuddānaṁ	160	
PA_an_5:160.2.1	Tayo sammattaniyāmā,	160	
PA_an_5:160.2.2	tayo saddhammasammosā;	160	
PA_an_5:160.2.3	Dukkathā ceva sārajjaṁ,	160	
PA_an_5:160.2.4	udāyidubbinodayāti.	160	
PA_an_5:161.0.1	Aṅguttara Nikāya 5.161	161	
PA_an_5:161.0.2	17. Āghātavagga	161	
PA_an_5:161.0.3	Paṭhamaāghātapaṭivinayasutta	161	
PA_an_5:161.1.1	“Pañcime, bhikkhave, āghātapaṭivinayā yattha bhikkhuno uppanno āghāto sabbaso paṭivinetabbo.	161	
PA_an_5:161.1.2	Katame pañca?	161	
PA_an_5:161.1.3	Yasmiṁ, bhikkhave, puggale āghāto jāyetha, mettā tasmiṁ puggale bhāvetabbā;	161	
PA_an_5:161.1.4	evaṁ tasmiṁ puggale āghāto paṭivinetabbo.	161	
PA_an_5:161.1.5	Yasmiṁ, bhikkhave, puggale āghāto jāyetha, karuṇā tasmiṁ puggale bhāvetabbā;	161	
PA_an_5:161.1.6	evaṁ tasmiṁ puggale āghāto paṭivinetabbo.	161	
PA_an_5:161.1.7	Yasmiṁ, bhikkhave, puggale āghāto jāyetha, upekkhā tasmiṁ puggale bhāvetabbā;	161	
PA_an_5:161.1.8	evaṁ tasmiṁ puggale āghāto paṭivinetabbo.	161	
PA_an_5:161.1.9	Yasmiṁ, bhikkhave, puggale āghāto jāyetha, asatiamanasikāro tasmiṁ puggale āpajjitabbo;	161	
PA_an_5:161.1.10	evaṁ tasmiṁ puggale āghāto paṭivinetabbo.	161	
PA_an_5:161.1.11	Yasmiṁ, bhikkhave, puggale āghāto jāyetha, kammassakatā tasmiṁ puggale adhiṭṭhātabbā:	161	
PA_an_5:161.1.12	‘kammassako ayamāyasmā kammadāyādo kammayoni kammabandhu kammapaṭisaraṇo,	161	
PA_an_5:161.1.13	yaṁ kammaṁ karissati kalyāṇaṁ vā pāpakaṁ vā tassa dāyādo bhavissatī’ti;	161	
PA_an_5:161.1.14	evaṁ tasmiṁ puggale āghāto paṭivinetabbo.	161	
PA_an_5:161.1.15	Ime kho, bhikkhave, pañca āghātapaṭivinayā, yattha bhikkhuno uppanno āghāto sabbaso paṭivinetabbo”ti.	161	
PA_an_5:161.1.16	Paṭhamaṁ.	161	
PA_an_5:162.0.1	Aṅguttara Nikāya 5.162	162	
PA_an_5:162.0.2	17. Āghātavagga	162	
PA_an_5:162.0.3	Dutiyaāghātapaṭivinayasutta	162	
PA_an_5:162.1.1	Tatra kho āyasmā sāriputto bhikkhū āmantesi:	162	
PA_an_5:162.1.2	“āvuso bhikkhave”ti.	162	
PA_an_5:162.1.3	“Āvuso”ti kho te bhikkhū āyasmato sāriputtassa paccassosuṁ.	162	
PA_an_5:162.1.4	Āyasmā sāriputto etadavoca:	162	
PA_an_5:162.2.1	“Pañcime, āvuso, āghātapaṭivinayā yattha bhikkhuno uppanno āghāto sabbaso paṭivinetabbo.	162	
PA_an_5:162.2.2	Katame pañca?	162	
PA_an_5:162.2.3	Idhāvuso, ekacco puggalo aparisuddhakāyasamācāro hoti parisuddhavacīsamācāro;	162	
PA_an_5:162.2.4	evarūpepi, āvuso, puggale āghāto paṭivinetabbo.	162	
PA_an_5:162.2.5	Idha panāvuso, ekacco puggalo aparisuddhavacīsamācāro hoti parisuddhakāyasamācāro;	162	
PA_an_5:162.2.6	evarūpepi, āvuso, puggale āghāto paṭivinetabbo.	162	
PA_an_5:162.2.7	Idha panāvuso, ekacco puggalo aparisuddhakāyasamācāro hoti aparisuddhavacīsamācāro, labhati ca kālena kālaṁ cetaso vivaraṁ cetaso pasādaṁ;	162	
PA_an_5:162.2.8	evarūpepi, āvuso, puggale āghāto paṭivinetabbo.	162	
PA_an_5:162.2.9	Idha panāvuso, ekacco puggalo aparisuddhakāyasamācāro hoti aparisuddhavacīsamācāro, na ca labhati kālena kālaṁ cetaso vivaraṁ cetaso pasādaṁ;	162	
PA_an_5:162.2.10	evarūpepi, āvuso, puggale āghāto paṭivinetabbo.	162	
PA_an_5:162.2.11	Idha panāvuso, ekacco puggalo parisuddhakāyasamācāro parisuddhavacīsamācāro, labhati ca kālena vā kālaṁ cetaso vivaraṁ cetaso pasādaṁ;	162	
PA_an_5:162.2.12	evarūpepi, āvuso, puggale āghāto paṭivinetabbo.	162	
PA_an_5:162.3.1	Tatrāvuso, yvāyaṁ puggalo aparisuddhakāyasamācāro parisuddhavacīsamācāro, kathaṁ tasmiṁ puggale āghāto paṭivinetabbo?	162	
PA_an_5:162.3.2	Seyyathāpi, āvuso, bhikkhu paṁsukūliko rathiyāya nantakaṁ disvā vāmena pādena niggaṇhitvā dakkhiṇena pādena pattharitvā, yo tattha sāro taṁ paripātetvā ādāya pakkameyya;	162	
PA_an_5:162.3.3_0	evamevaṁ khvāvuso, yvāyaṁ puggalo aparisuddhakāyasamācāro parisuddhavacīsamācāro,	162	
PA_an_5:162.3.3_1	yāssa aparisuddhakāyasamācāratā na sāssa tasmiṁ samaye manasi kātabbā, yā ca khvassa	162	
PA_an_5:162.3.3_2	parisuddhavacīsamācāratā sāssa tasmiṁ samaye manasi kātabbā.	162	
PA_an_5:162.3.4	Evaṁ tasmiṁ puggale āghāto paṭivinetabbo.	162	
PA_an_5:162.4.1	Tatrāvuso, yvāyaṁ puggalo aparisuddhavacīsamācāro parisuddhakāyasamācāro, kathaṁ tasmiṁ puggale āghāto paṭivinetabbo?	162	
PA_an_5:162.4.2	Seyyathāpi, āvuso, pokkharaṇī sevālapaṇakapariyonaddhā.	162	
PA_an_5:162.4.3	Atha puriso āgaccheyya ghammābhitatto ghammapareto kilanto tasito pipāsito.	162	
PA_an_5:162.4.4	So taṁ pokkharaṇiṁ ogāhetvā ubhohi hatthehi iticiti ca sevālapaṇakaṁ apaviyūhitvā añjalinā pivitvā pakkameyya.	162	
PA_an_5:162.4.5_0	Evamevaṁ kho, āvuso, yvāyaṁ puggalo aparisuddhavacīsamācāro parisuddhakāyasamācāro,	162	
PA_an_5:162.4.5_1	yāssa aparisuddhavacīsamācāratā na sāssa tasmiṁ samaye manasi kātabbā, yā ca khvassa	162	
PA_an_5:162.4.5_2	parisuddhakāyasamācāratā sāssa tasmiṁ samaye manasi kātabbā.	162	
PA_an_5:162.4.6	Evaṁ tasmiṁ puggale āghāto paṭivinetabbo.	162	
PA_an_5:162.5.1	Tatrāvuso, yvāyaṁ puggalo aparisuddhakāyasamācāro aparisuddhavacīsamācāro labhati ca kālena kālaṁ cetaso vivaraṁ cetaso pasādaṁ, kathaṁ tasmiṁ puggale āghāto paṭivinetabbo?	162	
PA_an_5:162.5.2	Seyyathāpi, āvuso, parittaṁ gopade udakaṁ.	162	
PA_an_5:162.5.3	Atha puriso āgaccheyya ghammābhitatto ghammapareto kilanto tasito pipāsito.	162	
PA_an_5:162.5.4	Tassa evamassa:	162	
PA_an_5:162.5.5	‘idaṁ kho parittaṁ gopade udakaṁ.	162	
PA_an_5:162.5.6	Sacāhaṁ añjalinā vā pivissāmi bhājanena vā khobhessāmipi taṁ loḷessāmipi taṁ apeyyampi taṁ karissāmi.	162	
PA_an_5:162.5.7	Yannūnāhaṁ catukkuṇḍiko nipatitvā gopītakaṁ pivitvā pakkameyyan’ti.	162	
PA_an_5:162.5.8	So catukkuṇḍiko nipatitvā gopītakaṁ pivitvā pakkameyya.	162	
PA_an_5:162.5.9_0	Evamevaṁ kho, āvuso, yvāyaṁ puggalo aparisuddhakāyasamācāro aparisuddhavacīsamācāro	162	
PA_an_5:162.5.9_1	labhati ca kālena kālaṁ cetaso vivaraṁ cetaso pasādaṁ, yāssa aparisuddhakāyasamācāratā	162	
PA_an_5:162.5.9_2	na sāssa tasmiṁ samaye manasi kātabbā;	162	
PA_an_5:162.5.10	yāpissa aparisuddhavacīsamācāratā na sāpissa tasmiṁ samaye manasi kātabbā.	162	
PA_an_5:162.5.11	Yañca kho so labhati kālena kālaṁ cetaso vivaraṁ cetaso pasādaṁ, tamevassa tasmiṁ samaye manasi kātabbaṁ.	162	
PA_an_5:162.5.12	Evaṁ tasmiṁ puggale āghāto paṭivinetabbo.	162	
PA_an_5:162.6.1	Tatrāvuso, yvāyaṁ puggalo aparisuddhakāyasamācāro aparisuddhavacīsamācāro na ca labhati kālena kālaṁ cetaso vivaraṁ cetaso pasādaṁ, kathaṁ tasmiṁ puggale āghāto paṭivinetabbo?	162	
PA_an_5:162.6.2	Seyyathāpi, āvuso, puriso ābādhiko dukkhito bāḷhagilāno addhānamaggappaṭipanno.	162	
PA_an_5:162.6.3	Tassa puratopissa dūre gāmo pacchatopissa dūre gāmo.	162	
PA_an_5:162.6.4	So na labheyya sappāyāni bhojanāni, na labheyya sappāyāni bhesajjāni, na labheyya patirūpaṁ upaṭṭhākaṁ, na labheyya gāmantanāyakaṁ.	162	
PA_an_5:162.6.5	Tamenaṁ aññataro puriso passeyya addhānamaggappaṭipanno.	162	
PA_an_5:162.6.6	So tasmiṁ purise kāruññaṁyeva upaṭṭhāpeyya, anuddayaṁyeva upaṭṭhāpeyya, anukampaṁyeva upaṭṭhāpeyya:	162	
PA_an_5:162.6.7	‘aho vatāyaṁ puriso labheyya sappāyāni bhojanāni, labheyya sappāyāni bhesajjāni, labheyya patirūpaṁ upaṭṭhākaṁ, labheyya gāmantanāyakaṁ.	162	
PA_an_5:162.6.8	Taṁ kissa hetu?	162	
PA_an_5:162.6.9	Māyaṁ puriso idheva anayabyasanaṁ āpajjī’ti.	162	
PA_an_5:162.6.10_0	Evamevaṁ kho, āvuso, yvāyaṁ puggalo aparisuddhakāyasamācāro aparisuddhavacīsamācāro	162	
PA_an_5:162.6.10_1	na ca labhati kālena kālaṁ cetaso vivaraṁ cetaso pasādaṁ, evarūpepi, āvuso, puggale	162	
PA_an_5:162.6.10_2	kāruññaṁyeva upaṭṭhāpetabbaṁ anuddayāyeva upaṭṭhāpetabbā anukampāyeva upaṭṭhāpetabbā:	162	
PA_an_5:162.6.11	‘aho vata ayamāyasmā kāyaduccaritaṁ pahāya kāyasucaritaṁ bhāveyya, vacīduccaritaṁ pahāya vacīsucaritaṁ bhāveyya, manoduccaritaṁ pahāya manosucaritaṁ bhāveyya.	162	
PA_an_5:162.6.12	Taṁ kissa hetu?	162	
PA_an_5:162.6.13	Māyaṁ āyasmā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjī’ti.	162	
PA_an_5:162.6.14	Evaṁ tasmiṁ puggale āghāto paṭivinetabbo.	162	
PA_an_5:162.7.1	Tatrāvuso, yvāyaṁ puggalo parisuddhakāyasamācāro parisuddhavacīsamācāro labhati ca kālena kālaṁ cetaso vivaraṁ cetaso pasādaṁ, kathaṁ tasmiṁ puggale āghāto paṭivinetabbo?	162	
PA_an_5:162.7.2	Seyyathāpi, āvuso, pokkharaṇī acchodakā sātodakā sītodakā setakā supatitthā ramaṇīyā nānārukkhehi sañchannā.	162	
PA_an_5:162.7.3	Atha puriso āgaccheyya ghammābhitatto ghammapareto kilanto tasito pipāsito.	162	
PA_an_5:162.7.4	So taṁ pokkharaṇiṁ ogāhetvā nhātvā ca pivitvā ca paccuttaritvā tattheva rukkhacchāyāya nisīdeyya vā nipajjeyya vā.	162	
PA_an_5:162.8.1_0	Evamevaṁ kho, āvuso, yvāyaṁ puggalo parisuddhakāyasamācāro parisuddhavacīsamācāro	162	
PA_an_5:162.8.1_1	labhati ca kālena kālaṁ cetaso vivaraṁ cetaso pasādaṁ, yāpissa parisuddhakāyasamācāratā	162	
PA_an_5:162.8.1_2	sāpissa tasmiṁ samaye manasi kātabbā;	162	
PA_an_5:162.8.2	yāpissa parisuddhavacīsamācāratā sāpissa tasmiṁ samaye manasi kātabbā;	162	
PA_an_5:162.8.3	yampi labhati kālena kālaṁ cetaso vivaraṁ cetaso pasādaṁ, tampissa tasmiṁ samaye manasi kātabbaṁ.	162	
PA_an_5:162.8.4	Evaṁ tasmiṁ puggale āghāto paṭivinetabbo.	162	
PA_an_5:162.8.5	Samantapāsādikaṁ, āvuso, puggalaṁ āgamma cittaṁ pasīdati.	162	
PA_an_5:162.9.1	Ime kho, āvuso, pañca āghātapaṭivinayā, yattha bhikkhuno uppanno āghāto sabbaso paṭivinetabbo”ti.	162	
PA_an_5:162.9.2	Dutiyaṁ.	162	
PA_an_5:163.0.1	Aṅguttara Nikāya 5.163	163	
PA_an_5:163.0.2	17. Āghātavagga	163	
PA_an_5:163.0.3	Sākacchasutta	163	
PA_an_5:163.1.1	Tatra kho āyasmā sāriputto bhikkhū āmantesi:	163	
PA_an_5:163.1.2	“āvuso bhikkhave”ti.	163	
PA_an_5:163.1.3	“Āvuso”ti kho te bhikkhū āyasmato sāriputtassa paccassosuṁ.	163	
PA_an_5:163.1.4	Āyasmā sāriputto etadavoca:	163	
PA_an_5:163.2.1	“Pañcahāvuso, dhammehi samannāgato bhikkhu alaṁ sākaccho sabrahmacārīnaṁ.	163	
PA_an_5:163.2.2	Katamehi pañcahi?	163	
PA_an_5:163.2.3	Idhāvuso, bhikkhu attanā ca sīlasampanno hoti, sīlasampadākathāya ca āgataṁ pañhaṁ byākattā hoti;	163	
PA_an_5:163.2.4	attanā ca samādhisampanno hoti, samādhisampadākathāya ca āgataṁ pañhaṁ byākattā hoti;	163	
PA_an_5:163.2.5	attanā ca paññāsampanno hoti, paññāsampadākathāya ca āgataṁ pañhaṁ byākattā hoti;	163	
PA_an_5:163.2.6	attanā ca vimuttisampanno hoti, vimuttisampadākathāya ca āgataṁ pañhaṁ byākattā hoti;	163	
PA_an_5:163.2.7	attanā ca vimuttiñāṇadassanasampanno hoti, vimuttiñāṇadassanasampadākathāya ca āgataṁ pañhaṁ byākattā hoti.	163	
PA_an_5:163.2.8	Imehi kho, āvuso, pañcahi dhammehi samannāgato bhikkhu alaṁ sākaccho sabrahmacārīnan”ti.	163	
PA_an_5:163.2.9	Tatiyaṁ.	163	
PA_an_5:164.0.1	Aṅguttara Nikāya 5.164	164	
PA_an_5:164.0.2	17. Āghātavagga	164	
PA_an_5:164.0.3	Sājīvasutta	164	
PA_an_5:164.1.1	Tatra kho āyasmā sāriputto bhikkhū āmantesi …pe…	164	
PA_an_5:164.1.2	pañcahi, āvuso, dhammehi samannāgato bhikkhu alaṁsājīvo sabrahmacārīnaṁ.	164	
PA_an_5:164.1.3	Katamehi pañcahi?	164	
PA_an_5:164.1.4	Idhāvuso, bhikkhu attanā ca sīlasampanno hoti, sīlasampadākathāya ca āgataṁ pañhaṁ byākattā hoti;	164	
PA_an_5:164.1.5	attanā ca samādhisampanno hoti, samādhisampadākathāya ca āgataṁ pañhaṁ byākattā hoti;	164	
PA_an_5:164.1.6	attanā ca paññāsampanno hoti, paññāsampadākathāya ca āgataṁ pañhaṁ byākattā hoti;	164	
PA_an_5:164.1.7	attanā ca vimuttisampanno hoti, vimuttisampadākathāya ca āgataṁ pañhaṁ byākattā hoti;	164	
PA_an_5:164.1.8	attanā ca vimuttiñāṇadassanasampanno hoti, vimuttiñāṇadassanasampadākathāya ca āgataṁ pañhaṁ byākattā hoti.	164	
PA_an_5:164.1.9	Imehi kho, āvuso, pañcahi dhammehi samannāgato bhikkhu alaṁsājīvo sabrahmacārīnan”ti.	164	
PA_an_5:164.1.10	Catutthaṁ.	164	
PA_an_5:165.0.1	Aṅguttara Nikāya 5.165	165	
PA_an_5:165.0.2	17. Āghātavagga	165	
PA_an_5:165.0.3	Pañhapucchāsutta	165	
PA_an_5:165.1.1	Tatra kho āyasmā sāriputto bhikkhū āmantesi …pe… “yo hi koci, āvuso, paraṁ pañhaṁ pucchati, sabbo so pañcahi ṭhānehi, etesaṁ vā aññatarena.	165	
PA_an_5:165.1.2	Katamehi pañcahi?	165	
PA_an_5:165.1.3_0	Mandattā momūhattā paraṁ pañhaṁ pucchati, pāpiccho icchāpakato paraṁ pañhaṁ pucchati,	165	
PA_an_5:165.1.3_1	paribhavaṁ paraṁ pañhaṁ pucchati, aññātukāmo paraṁ pañhaṁ pucchati, atha vā panevaṁcitto	165	
PA_an_5:165.1.3_2	paraṁ pañhaṁ pucchati:	165	
PA_an_5:165.1.4	‘sace me pañhaṁ puṭṭho sammadeva byākarissati iccetaṁ kusalaṁ, no ce me pañhaṁ puṭṭho sammadeva byākarissati ahamassa sammadeva byākarissāmī’ti.	165	
PA_an_5:165.1.5	Yo hi koci, āvuso, paraṁ pañhaṁ pucchati, sabbo so imehi pañcahi ṭhānehi, etesaṁ vā aññatarena.	165	
PA_an_5:165.1.6	Ahaṁ kho panāvuso, evaṁcitto paraṁ pañhaṁ pucchāmi:	165	
PA_an_5:165.1.7	‘sace me pañhaṁ puṭṭho sammadeva byākarissati iccetaṁ kusalaṁ, no ce me pañhaṁ puṭṭho sammadeva byākarissati, ahamassa sammadeva byākarissāmī’”ti.	165	
PA_an_5:165.1.8	Pañcamaṁ.	165	
PA_an_5:166.0.1	Aṅguttara Nikāya 5.166	166	
PA_an_5:166.0.2	17. Āghātavagga	166	
PA_an_5:166.0.3	Nirodhasutta	166	
PA_an_5:166.1.1	Tatra kho āyasmā sāriputto bhikkhū āmantesi …pe…	166	
PA_an_5:166.1.2	“idhāvuso, bhikkhu sīlasampanno samādhisampanno paññāsampanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.1.3	atthetaṁ ṭhānaṁ.	166	
PA_an_5:166.1.4_0	No ce diṭṭheva dhamme aññaṁ ārādheyya, atikkammeva kabaḷīkārāhārabhakkhānaṁ devānaṁ	166	
PA_an_5:166.1.4_1	sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.1.5	atthetaṁ ṭhānan”ti.	166	
PA_an_5:166.2.1	Evaṁ vutte, āyasmā udāyī āyasmantaṁ sāriputtaṁ etadavoca:	166	
PA_an_5:166.2.2_0	“aṭṭhānaṁ kho etaṁ, āvuso sāriputta, anavakāso yaṁ so bhikkhu atikkammeva kabaḷīkārāhārabhakkhānaṁ	166	
PA_an_5:166.2.2_1	devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.2.3	natthetaṁ ṭhānan”ti.	166	
PA_an_5:166.3.1	Dutiyampi kho …pe… tatiyampi kho āyasmā sāriputto bhikkhū āmantesi:	166	
PA_an_5:166.3.2	“idhāvuso, bhikkhu sīlasampanno samādhisampanno paññāsampanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.3.3	atthetaṁ ṭhānaṁ.	166	
PA_an_5:166.3.4_0	No ce diṭṭheva dhamme aññaṁ ārādheyya, atikkammeva kabaḷīkārāhārabhakkhānaṁ devānaṁ	166	
PA_an_5:166.3.4_1	sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.3.5	atthetaṁ ṭhānan”ti.	166	
PA_an_5:166.4.1	Tatiyampi kho āyasmā udāyī āyasmantaṁ sāriputtaṁ etadavoca:	166	
PA_an_5:166.4.2_0	“aṭṭhānaṁ kho etaṁ, āvuso sāriputta, anavakāso yaṁ so bhikkhu atikkammeva kabaḷīkārāhārabhakkhānaṁ	166	
PA_an_5:166.4.2_1	devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.4.3	natthetaṁ ṭhānan”ti.	166	
PA_an_5:166.5.1	Atha kho āyasmato sāriputtassa etadahosi:	166	
PA_an_5:166.5.2	“yāvatatiyakampi kho me āyasmā udāyī paṭikkosati, na ca me koci bhikkhu anumodati.	166	
PA_an_5:166.5.3	Yannūnāhaṁ yena bhagavā tenupasaṅkameyyan”ti.	166	
PA_an_5:166.5.4	Atha kho āyasmā sāriputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	166	
PA_an_5:166.5.5	Ekamantaṁ nisinno kho āyasmā sāriputto bhikkhū āmantesi:	166	
PA_an_5:166.5.6	“idhāvuso, bhikkhu sīlasampanno samādhisampanno paññāsampanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.5.7	atthetaṁ ṭhānaṁ.	166	
PA_an_5:166.5.8_0	No ce diṭṭheva dhamme aññaṁ ārādheyya, atikkammeva kabaḷīkārāhārabhakkhānaṁ devānaṁ	166	
PA_an_5:166.5.8_1	sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.5.9	atthetaṁ ṭhānan”ti.	166	
PA_an_5:166.6.1	Evaṁ vutte, āyasmā udāyī āyasmantaṁ sāriputtaṁ etadavoca:	166	
PA_an_5:166.6.2_0	“aṭṭhānaṁ kho etaṁ, āvuso sāriputta, anavakāso yaṁ so bhikkhu atikkammeva kabaḷīkārāhārabhakkhānaṁ	166	
PA_an_5:166.6.2_1	devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.6.3	natthetaṁ ṭhānan”ti.	166	
PA_an_5:166.7.1	Dutiyampi kho …pe… tatiyampi kho āyasmā sāriputto bhikkhū āmantesi:	166	
PA_an_5:166.7.2	“idhāvuso, bhikkhu sīlasampanno samādhisampanno paññāsampanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.7.3	atthetaṁ ṭhānaṁ.	166	
PA_an_5:166.7.4_0	No ce diṭṭheva dhamme aññaṁ ārādheyya, atikkammeva kabaḷīkārāhārabhakkhānaṁ devānaṁ	166	
PA_an_5:166.7.4_1	sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.7.5	atthetaṁ ṭhānan”ti.	166	
PA_an_5:166.8.1	Tatiyampi kho āyasmā udāyī āyasmantaṁ sāriputtaṁ etadavoca:	166	
PA_an_5:166.8.2_0	“aṭṭhānaṁ kho etaṁ, āvuso sāriputta, anavakāso yaṁ so bhikkhu atikkammeva kabaḷīkārāhārabhakkhānaṁ	166	
PA_an_5:166.8.2_1	devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.8.3	natthetaṁ ṭhānan”ti.	166	
PA_an_5:166.9.1	Atha kho āyasmato sāriputtassa etadahosi:	166	
PA_an_5:166.9.2	“bhagavatopi kho me sammukhā āyasmā udāyī yāvatatiyakaṁ paṭikkosati, na ca me koci bhikkhu anumodati.	166	
PA_an_5:166.9.3	Yannūnāhaṁ tuṇhī assan”ti.	166	
PA_an_5:166.9.4	Atha kho āyasmā sāriputto tuṇhī ahosi.	166	
PA_an_5:166.10.1	Atha kho bhagavā āyasmantaṁ udāyiṁ āmantesi:	166	
PA_an_5:166.10.2	“kaṁ pana tvaṁ, udāyi, manomayaṁ kāyaṁ paccesī”ti?	166	
PA_an_5:166.10.3	“Ye te, bhante, devā arūpino saññāmayā”ti.	166	
PA_an_5:166.10.4	“Kiṁ nu kho tuyhaṁ, udāyi, bālassa abyattassa bhaṇitena.	166	
PA_an_5:166.10.5	Tvampi nāma bhaṇitabbaṁ maññasī”ti.	166	
PA_an_5:166.11.1	Atha kho bhagavā āyasmantaṁ ānandaṁ āmantesi:	166	
PA_an_5:166.11.2	“atthi nāma, ānanda, theraṁ bhikkhuṁ vihesiyamānaṁ ajjhupekkhissatha.	166	
PA_an_5:166.11.3	Na hi nāma, ānanda, kāruññampi bhavissati theramhi bhikkhumhi vihesiyamānamhī”ti.	166	
PA_an_5:166.12.1	Atha kho bhagavā bhikkhū āmantesi:	166	
PA_an_5:166.12.2	“idha, bhikkhave, bhikkhu sīlasampanno samādhisampanno paññāsampanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.12.3	atthetaṁ ṭhānaṁ.	166	
PA_an_5:166.12.4_0	No ce diṭṭheva dhamme aññaṁ ārādheyya, atikkammeva kabaḷīkārāhārabhakkhānaṁ devānaṁ	166	
PA_an_5:166.12.4_1	sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—	166	
PA_an_5:166.12.5	atthetaṁ ṭhānan”ti.	166	
PA_an_5:166.12.6	Idamavoca bhagavā.	166	
PA_an_5:166.12.7	Idaṁ vatvāna sugato uṭṭhāyāsanā vihāraṁ pāvisi.	166	
PA_an_5:166.13.1	Atha kho āyasmā ānando acirapakkantassa bhagavato yenāyasmā upavāṇo tenupasaṅkami; upasaṅkamitvā āyasmantaṁ upavāṇaṁ etadavoca:	166	
PA_an_5:166.13.2	“idhāvuso upavāṇa, aññe there bhikkhū vihesenti.	166	
PA_an_5:166.13.3	Mayaṁ tena na muccāma.	166	
PA_an_5:166.13.4	Anacchariyaṁ kho, panetaṁ āvuso upavāṇa, yaṁ bhagavā sāyanhasamayaṁ paṭisallānā vuṭṭhito etadeva ārabbha udāhareyya yathā āyasmantaṁyevettha upavāṇaṁ paṭibhāseyya.	166	
PA_an_5:166.13.5	Idāneva amhākaṁ sārajjaṁ okkantan”ti.	166	
PA_an_5:166.13.6	Atha kho bhagavā sāyanhasamayaṁ paṭisallānā vuṭṭhito yena upaṭṭhānasālā tenupasaṅkami; upasaṅkamitvā paññatte āsane nisīdi. Nisajja kho bhagavā āyasmantaṁ upavāṇaṁ etadavoca:	166	
PA_an_5:166.14.1	“Katihi nu kho, upavāṇa, dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti?	166	
PA_an_5:166.14.2	“Pañcahi, bhante, dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.	166	
PA_an_5:166.14.3	Katamehi pañcahi?	166	
PA_an_5:166.14.4	Idha, bhante, thero bhikkhu sīlavā hoti …pe… samādāya sikkhati sikkhāpadesu;	166	
PA_an_5:166.14.5	bahussuto hoti …pe… diṭṭhiyā suppaṭividdhā;	166	
PA_an_5:166.14.6	kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā;	166	
PA_an_5:166.14.7	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;	166	
PA_an_5:166.14.8	āsavānaṁ khayā …pe… sacchikatvā upasampajja viharati.	166	
PA_an_5:166.14.9	Imehi kho, bhante, pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	166	
PA_an_5:166.15.1	“Sādhu sādhu, upavāṇa.	166	
PA_an_5:166.15.2	Imehi kho, upavāṇa, pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.	166	
PA_an_5:166.15.3	Ime ce, upavāṇa, pañca dhammā therassa bhikkhuno na saṁvijjeyyuṁ, taṁ sabrahmacārī na sakkareyyuṁ na garuṁ kareyyuṁ na māneyyuṁ na pūjeyyuṁ khaṇḍiccena pāliccena valittacatāya.	166	
PA_an_5:166.15.4	Yasmā ca kho, upavāṇa, ime pañca dhammā therassa bhikkhuno saṁvijjanti, tasmā taṁ sabrahmacārī sakkaronti garuṁ karonti mānenti pūjentī”ti.	166	
PA_an_5:166.15.5	Chaṭṭhaṁ.	166	
PA_an_5:167.0.1	Aṅguttara Nikāya 5.167	167	
PA_an_5:167.0.2	17. Āghātavagga	167	
PA_an_5:167.0.3	Codanāsutta	167	
PA_an_5:167.1.1	Tatra kho āyasmā sāriputto bhikkhū āmantesi:	167	
PA_an_5:167.1.2	“codakena, āvuso, bhikkhunā paraṁ codetukāmena pañca dhamme ajjhattaṁ upaṭṭhāpetvā paro codetabbo.	167	
PA_an_5:167.2.1	Katame pañca?	167	
PA_an_5:167.2.2	Kālena vakkhāmi, no akālena;	167	
PA_an_5:167.2.3	bhūtena vakkhāmi, no abhūtena;	167	
PA_an_5:167.2.4	saṇhena vakkhāmi, no pharusena;	167	
PA_an_5:167.2.5	atthasaṁhitena vakkhāmi, no anatthasaṁhitena;	167	
PA_an_5:167.2.6	mettacitto vakkhāmi, no dosantaro.	167	
PA_an_5:167.2.7	Codakena, āvuso, bhikkhunā paraṁ codetukāmena ime pañca dhamme ajjhattaṁ upaṭṭhāpetvā paro codetabbo.	167	
PA_an_5:167.3.1_0	Idhāhaṁ, āvuso, ekaccaṁ puggalaṁ passāmi akālena codiyamānaṁ no kālena kupitaṁ, abhūtena	167	
PA_an_5:167.3.1_1	codiyamānaṁ no bhūtena kupitaṁ, pharusena codiyamānaṁ no saṇhena kupitaṁ, anatthasaṁhitena	167	
PA_an_5:167.3.1_2	codiyamānaṁ no atthasaṁhitena kupitaṁ, dosantarena codiyamānaṁ no mettacittena kupitaṁ.	167	
PA_an_5:167.4.1	Adhammacuditassa, āvuso, bhikkhuno pañcahākārehi avippaṭisāro upadahātabbo:	167	
PA_an_5:167.4.2	‘akālenāyasmā cudito no kālena, alaṁ te avippaṭisārāya;	167	
PA_an_5:167.4.3	abhūtenāyasmā cudito no bhūtena, alaṁ te avippaṭisārāya;	167	
PA_an_5:167.4.4	pharusenāyasmā cudito no saṇhena, alaṁ te avippaṭisārāya;	167	
PA_an_5:167.4.5	anatthasaṁhitenāyasmā cudito no atthasaṁhitena, alaṁ te avippaṭisārāya;	167	
PA_an_5:167.4.6	dosantarenāyasmā cudito no mettacittena, alaṁ te avippaṭisārāyā’ti.	167	
PA_an_5:167.4.7	Adhammacuditassa, āvuso, bhikkhuno imehi pañcahākārehi avippaṭisāro upadahātabbo.	167	
PA_an_5:167.5.1	Adhammacodakassa, āvuso, bhikkhuno pañcahākārehi vippaṭisāro upadahātabbo:	167	
PA_an_5:167.5.2	‘akālena te, āvuso, codito no kālena, alaṁ te vippaṭisārāya;	167	
PA_an_5:167.5.3	abhūtena te, āvuso, codito no bhūtena, alaṁ te vippaṭisārāya;	167	
PA_an_5:167.5.4	pharusena te, āvuso, codito no saṇhena, alaṁ te vippaṭisārāya;	167	
PA_an_5:167.5.5	anatthasaṁhitena te, āvuso, codito no atthasaṁhitena, alaṁ te vippaṭisārāya;	167	
PA_an_5:167.5.6	dosantarena te, āvuso, codito no mettacittena, alaṁ te vippaṭisārāyā’ti.	167	
PA_an_5:167.5.7	Adhammacodakassa, āvuso, bhikkhuno imehi pañcahākārehi vippaṭisāro upadahātabbo.	167	
PA_an_5:167.5.8	Taṁ kissa hetu?	167	
PA_an_5:167.5.9	Yathā na aññopi bhikkhu abhūtena codetabbaṁ maññeyyāti.	167	
PA_an_5:167.6.1_0	Idha panāhaṁ, āvuso, ekaccaṁ puggalaṁ passāmi kālena codiyamānaṁ no akālena kupitaṁ,	167	
PA_an_5:167.6.1_1	bhūtena codiyamānaṁ no abhūtena kupitaṁ, saṇhena codiyamānaṁ no pharusena kupitaṁ,	167	
PA_an_5:167.6.1_2	atthasaṁhitena codiyamānaṁ no anatthasaṁhitena kupitaṁ, mettacittena codiyamānaṁ	167	
PA_an_5:167.6.1_3	no dosantarena kupitaṁ.	167	
PA_an_5:167.7.1	Dhammacuditassa, āvuso, bhikkhuno pañcahākārehi vippaṭisāro upadahātabbo:	167	
PA_an_5:167.7.2	‘kālenāyasmā cudito no akālena, alaṁ te vippaṭisārāya;	167	
PA_an_5:167.7.3	bhūtenāyasmā cudito no abhūtena, alaṁ te vippaṭisārāya;	167	
PA_an_5:167.7.4	saṇhenāyasmā cudito no pharusena, alaṁ te vippaṭisārāya;	167	
PA_an_5:167.7.5	atthasaṁhitenāyasmā cudito no anatthasaṁhitena, alaṁ te vippaṭisārāya;	167	
PA_an_5:167.7.6	mettacittenāyasmā cudito no dosantarena, alaṁ te vippaṭisārāyā’ti.	167	
PA_an_5:167.7.7	Dhammacuditassa, āvuso, bhikkhuno imehi pañcahākārehi vippaṭisāro upadahātabbo.	167	
PA_an_5:167.8.1	Dhammacodakassa, āvuso, bhikkhuno pañcahākārehi avippaṭisāro upadahātabbo:	167	
PA_an_5:167.8.2	‘kālena te, āvuso, codito no akālena, alaṁ te avippaṭisārāya;	167	
PA_an_5:167.8.3	bhūtena te, āvuso, codito no abhūtena, alaṁ te avippaṭisārāya;	167	
PA_an_5:167.8.4	saṇhena te, āvuso, codito no pharusena, alaṁ te avippaṭisārāya;	167	
PA_an_5:167.8.5	atthasaṁhitena te, āvuso, codito no anatthasaṁhitena, alaṁ te avippaṭisārāya;	167	
PA_an_5:167.8.6	mettacittena te, āvuso, codito no dosantarena, alaṁ te avippaṭisārāyā’ti.	167	
PA_an_5:167.8.7	Dhammacodakassa, āvuso, bhikkhuno imehi pañcahākārehi avippaṭisāro upadahātabbo.	167	
PA_an_5:167.8.8	Taṁ kissa hetu?	167	
PA_an_5:167.8.9	Yathā aññopi bhikkhu bhūtena coditabbaṁ maññeyyāti.	167	
PA_an_5:167.9.1	Cuditena, āvuso, puggalena dvīsu dhammesu patiṭṭhātabbaṁ—	167	
PA_an_5:167.9.2	sacce ca, akuppe ca.	167	
PA_an_5:167.9.3_0	Mañcepi, āvuso, pare codeyyuṁ kālena vā akālena vā bhūtena vā abhūtena vā saṇhena	167	
PA_an_5:167.9.3_1	vā pharusena vā atthasaṁhitena vā anatthasaṁhitena vā mettacittā vā dosantarā vā,	167	
PA_an_5:167.9.3_2	ahampi dvīsuyeva dhammesu patiṭṭhaheyyaṁ—	167	
PA_an_5:167.9.4	sacce ca, akuppe ca.	167	
PA_an_5:167.9.5	Sace jāneyyaṁ:	167	
PA_an_5:167.9.6	‘attheso mayi dhammo’ti, ‘atthī’ti naṁ vadeyyaṁ:	167	
PA_an_5:167.9.7	‘saṁvijjateso mayi dhammo’ti.	167	
PA_an_5:167.9.8	Sace jāneyyaṁ:	167	
PA_an_5:167.9.9	‘nattheso mayi dhammo’ti, ‘natthī’ti naṁ vadeyyaṁ:	167	
PA_an_5:167.9.10	‘neso dhammo mayi saṁvijjatī’”ti.	167	
PA_an_5:167.10.1	“Evampi kho te, sāriputta, vuccamānā atha ca panidhekacce moghapurisā na padakkhiṇaṁ gaṇhantī”ti.	167	
PA_an_5:167.11.1_0	“Ye te, bhante, puggalā assaddhā jīvikatthā na saddhā agārasmā anagāriyaṁ pabbajitā	167	
PA_an_5:167.11.1_1	saṭhā māyāvino ketabino uddhatā unnaḷā capalā mukharā vikiṇṇavācā indriyesu aguttadvārā	167	
PA_an_5:167.11.1_2	bhojane amattaññuno jāgariyaṁ ananuyuttā sāmaññe anapekkhavanto sikkhāya na tibbagāravā	167	
PA_an_5:167.11.1_3	bāhulikā sāthalikā okkamane pubbaṅgamā paviveke nikkhittadhurā kusītā hīnavīriyā	167	
PA_an_5:167.11.1_4	muṭṭhassatino asampajānā asamāhitā vibbhantacittā duppaññā eḷamūgā, te mayā evaṁ	167	
PA_an_5:167.11.1_5	vuccamānā na padakkhiṇaṁ gaṇhanti.	167	
PA_an_5:167.12.1_0	Ye pana te, bhante, kulaputtā saddhā agārasmā anagāriyaṁ pabbajitā asaṭhā amāyāvino	167	
PA_an_5:167.12.1_1	aketabino anuddhatā anunnaḷā acapalā amukharā avikiṇṇavācā indriyesu guttadvārā bhojane	167	
PA_an_5:167.12.1_2	mattaññuno jāgariyaṁ anuyuttā sāmaññe apekkhavanto sikkhāya tibbagāravā na bāhulikā	167	
PA_an_5:167.12.1_3	na sāthalikā okkamane nikkhittadhurā paviveke pubbaṅgamā āraddhavīriyā pahitattā	167	
PA_an_5:167.12.1_4	upaṭṭhitassatino sampajānā samāhitā ekaggacittā paññavanto aneḷamūgā, te mayā evaṁ	167	
PA_an_5:167.12.1_5	vuccamānā padakkhiṇaṁ gaṇhantī”ti.	167	
PA_an_5:167.13.1_0	“Ye te, sāriputta, puggalā assaddhā jīvikatthā na saddhā agārasmā anagāriyaṁ pabbajitā	167	
PA_an_5:167.13.1_1	saṭhā māyāvino ketabino uddhatā unnaḷā capalā mukharā vikiṇṇavācā indriyesu aguttadvārā	167	
PA_an_5:167.13.1_2	bhojane amattaññuno jāgariyaṁ ananuyuttā sāmaññe anapekkhavanto sikkhāya na tibbagāravā	167	
PA_an_5:167.13.1_3	bāhulikā sāthalikā okkamane pubbaṅgamā paviveke nikkhittadhurā kusītā hīnavīriyā	167	
PA_an_5:167.13.1_4	muṭṭhassatino asampajānā asamāhitā vibbhantacittā duppaññā eḷamūgā, tiṭṭhantu te.	167	
PA_an_5:167.14.1_0	Ye pana te, sāriputta, kulaputtā saddhā agārasmā anagāriyaṁ pabbajitā asaṭhā amāyāvino	167	
PA_an_5:167.14.1_1	aketabino anuddhatā anunnaḷā acapalā amukharā avikiṇṇavācā indriyesu guttadvārā bhojane	167	
PA_an_5:167.14.1_2	mattaññuno jāgariyaṁ anuyuttā sāmaññe apekkhavanto sikkhāya tibbagāravā na bāhulikā	167	
PA_an_5:167.14.1_3	na sāthalikā okkamane nikkhittadhurā paviveke pubbaṅgamā āraddhavīriyā pahitattā	167	
PA_an_5:167.14.1_4	upaṭṭhitassatino sampajānā samāhitā ekaggacittā paññavanto aneḷamūgā, te tvaṁ, sāriputta, vadeyyāsi.	167	
PA_an_5:167.14.2	Ovada, sāriputta, sabrahmacārī;	167	
PA_an_5:167.14.3	anusāsa, sāriputta, sabrahmacārī:	167	
PA_an_5:167.14.4	‘asaddhammā vuṭṭhāpetvā saddhamme patiṭṭhāpessāmi sabrahmacārī’ti.	167	
PA_an_5:167.14.5	Evañhi te, sāriputta, sikkhitabban”ti.	167	
PA_an_5:167.14.6	Sattamaṁ.	167	
PA_an_5:168.0.1	Aṅguttara Nikāya 5.168	168	
PA_an_5:168.0.2	17. Āghātavagga	168	
PA_an_5:168.0.3	Sīlasutta	168	
PA_an_5:168.1.1	Tatra kho āyasmā sāriputto bhikkhū āmantesi:	168	
PA_an_5:168.1.2	“dussīlassa, āvuso, sīlavipannassa hatūpaniso hoti sammāsamādhi;	168	
PA_an_5:168.1.3	sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;	168	
PA_an_5:168.1.4	yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;	168	
PA_an_5:168.1.5	nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.	168	
PA_an_5:168.1.6	Seyyathāpi, āvuso, rukkho sākhāpalāsavipanno.	168	
PA_an_5:168.1.7	Tassa papaṭikāpi na pāripūriṁ gacchati, tacopi pheggupi sāropi na pāripūriṁ gacchati.	168	
PA_an_5:168.1.8	Evamevaṁ kho, āvuso, dussīlassa sīlavipannassa hatūpaniso hoti sammāsamādhi;	168	
PA_an_5:168.1.9	sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;	168	
PA_an_5:168.1.10	yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;	168	
PA_an_5:168.1.11	nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.	168	
PA_an_5:168.2.1	Sīlavato, āvuso, sīlasampannassa upanisasampanno hoti sammāsamādhi;	168	
PA_an_5:168.2.2	sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;	168	
PA_an_5:168.2.3	yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;	168	
PA_an_5:168.2.4	nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ.	168	
PA_an_5:168.2.5	Seyyathāpi, āvuso, rukkho, sākhāpalāsasampanno. Tassa papaṭikāpi pāripūriṁ gacchati, tacopi pheggupi sāropi pāripūriṁ gacchati.	168	
PA_an_5:168.2.6	Evamevaṁ kho, āvuso, sīlavato sīlasampannassa upanisasampanno hoti sammāsamādhi;	168	
PA_an_5:168.2.7	sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;	168	
PA_an_5:168.2.8	yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;	168	
PA_an_5:168.2.9	nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanan”ti.	168	
PA_an_5:168.2.10	Aṭṭhamaṁ.	168	
PA_an_5:169.0.1	Aṅguttara Nikāya 5.169	169	
PA_an_5:169.0.2	17. Āghātavagga	169	
PA_an_5:169.0.3	Khippanisantisutta	169	
PA_an_5:169.1.1	Atha kho āyasmā ānando yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	169	
PA_an_5:169.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā ānando āyasmantaṁ sāriputtaṁ etadavoca:	169	
PA_an_5:169.2.1	“Kittāvatā nu kho, āvuso sāriputta, bhikkhu khippanisanti ca hoti, kusalesu dhammesu suggahitaggāhī ca, bahuñca gaṇhāti, gahitañcassa nappamussatī”ti?	169	
PA_an_5:169.2.2	“Āyasmā kho ānando bahussuto.	169	
PA_an_5:169.2.3	Paṭibhātu āyasmantaṁyeva ānandan”ti.	169	
PA_an_5:169.2.4	“Tenahāvuso sāriputta, suṇāhi, sādhukaṁ manasi karohi; bhāsissāmī”ti.	169	
PA_an_5:169.2.5	“Evamāvuso”ti kho āyasmā sāriputto āyasmato ānandassa paccassosi.	169	
PA_an_5:169.2.6	Āyasmā ānando etadavoca:	169	
PA_an_5:169.3.1	“Idhāvuso sāriputta, bhikkhu atthakusalo ca hoti, dhammakusalo ca, byañjanakusalo ca, niruttikusalo ca, pubbāparakusalo ca.	169	
PA_an_5:169.3.2	Ettāvatā kho, āvuso sāriputta, bhikkhu khippanisanti ca hoti kusalesu dhammesu, suggahitaggāhī ca, bahuñca gaṇhāti, gahitañcassa nappamussatī”ti.	169	
PA_an_5:169.3.3	“Acchariyaṁ, āvuso, abbhutaṁ, āvuso.	169	
PA_an_5:169.3.4	Yāva subhāsitañcidaṁ āyasmatā ānandena.	169	
PA_an_5:169.3.5	Imehi ca mayaṁ pañcahi dhammehi samannāgataṁ āyasmantaṁ ānandaṁ dhārema:	169	
PA_an_5:169.3.6	‘āyasmā ānando atthakusalo dhammakusalo byañjanakusalo niruttikusalo pubbāparakusalo’”ti.	169	
PA_an_5:169.3.7	Navamaṁ.	169	
PA_an_5:170.0.1	Aṅguttara Nikāya 5.170	170	
PA_an_5:170.0.2	17. Āghātavagga	170	
PA_an_5:170.0.3	Bhaddajisutta	170	
PA_an_5:170.1.1	Ekaṁ samayaṁ āyasmā ānando kosambiyaṁ viharati ghositārāme.	170	
PA_an_5:170.1.2	Atha kho āyasmā bhaddaji yenāyasmā ānando tenupasaṅkami; upasaṅkamitvā āyasmatā ānandena saddhiṁ sammodi.	170	
PA_an_5:170.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinnaṁ kho āyasmantaṁ bhaddajiṁ āyasmā ānando etadavoca:	170	
PA_an_5:170.1.4	“kiṁ nu kho, āvuso bhaddaji, dassanānaṁ aggaṁ, kiṁ savanānaṁ aggaṁ, kiṁ sukhānaṁ aggaṁ, kiṁ saññānaṁ aggaṁ, kiṁ bhavānaṁ aggan”ti?	170	
PA_an_5:170.2.1	“Atthāvuso, brahmā abhibhū anabhibhūto aññadatthudaso vasavattī, yo taṁ brahmānaṁ passati, idaṁ dassanānaṁ aggaṁ.	170	
PA_an_5:170.2.2	Atthāvuso, ābhassarā nāma devā sukhena abhisannā parisannā.	170	
PA_an_5:170.2.3	Te kadāci karahaci udānaṁ udānenti:	170	
PA_an_5:170.2.4	‘aho sukhaṁ, aho sukhan’ti.	170	
PA_an_5:170.2.5	Yo taṁ saddaṁ suṇāti, idaṁ savanānaṁ aggaṁ.	170	
PA_an_5:170.2.6	Atthāvuso, subhakiṇhā nāma devā.	170	
PA_an_5:170.2.7	Te santaṁyeva tusitā sukhaṁ paṭivedenti, idaṁ sukhānaṁ aggaṁ.	170	
PA_an_5:170.2.8	Atthāvuso, ākiñcaññāyatanūpagā devā, idaṁ saññānaṁ aggaṁ.	170	
PA_an_5:170.2.9	Atthāvuso, nevasaññānāsaññāyatanūpagā devā, idaṁ bhavānaṁ aggan”ti.	170	
PA_an_5:170.2.10	“Sameti kho idaṁ āyasmato bhaddajissa, yadidaṁ bahunā janenā”ti?	170	
PA_an_5:170.3.1	“Āyasmā kho ānando bahussuto.	170	
PA_an_5:170.3.2	Paṭibhātu āyasmantaṁyeva ānandan”ti.	170	
PA_an_5:170.3.3	“Tenahāvuso bhaddaji, suṇāhi, sādhukaṁ manasi karohi; bhāsissāmī”ti.	170	
PA_an_5:170.3.4	“Evamāvuso”ti kho āyasmā bhaddaji āyasmato ānandassa paccassosi.	170	
PA_an_5:170.3.5	Āyasmā ānando etadavoca:	170	
PA_an_5:170.4.1	“Yathā passato kho, āvuso, anantarā āsavānaṁ khayo hoti, idaṁ dassanānaṁ aggaṁ.	170	
PA_an_5:170.4.2	Yathā suṇato anantarā āsavānaṁ khayo hoti, idaṁ savanānaṁ aggaṁ.	170	
PA_an_5:170.4.3	Yathā sukhitassa anantarā āsavānaṁ khayo hoti, idaṁ sukhānaṁ aggaṁ.	170	
PA_an_5:170.4.4	Yathā saññissa anantarā āsavānaṁ khayo hoti, idaṁ saññānaṁ aggaṁ.	170	
PA_an_5:170.4.5	Yathā bhūtassa anantarā āsavānaṁ khayo hoti, idaṁ bhavānaṁ aggan”ti.	170	
PA_an_5:170.4.6	Dasamaṁ.	170	
PA_an_5:170.4.7	Āghātavaggo dutiyo.	170	
PA_an_5:170.5.0	Tassuddānaṁ	170	
PA_an_5:170.5.1	Dve āghātavinayā,	170	
PA_an_5:170.5.2	sākacchā sājīvato pañhaṁ;	170	
PA_an_5:170.5.3	Pucchā nirodho codanā,	170	
PA_an_5:170.5.4	sīlaṁ nisanti bhaddajīti.	170	
PA_an_5:171.0.1	Aṅguttara Nikāya 5.171	171	
PA_an_5:171.0.2	18. Upāsakavagga	171	
PA_an_5:171.0.3	Sārajjasutta	171	
PA_an_5:171.1.1	Evaṁ me sutaṁ—	171	
PA_an_5:171.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	171	
PA_an_5:171.1.3	Tatra kho bhagavā bhikkhū āmantesi:	171	
PA_an_5:171.1.4	“bhikkhavo”ti.	171	
PA_an_5:171.1.5	“Bhadante”ti te bhikkhū bhagavato paccassosuṁ.	171	
PA_an_5:171.1.6	Bhagavā etadavoca:	171	
PA_an_5:171.2.1	“Pañcahi, bhikkhave, dhammehi samannāgato upāsako sārajjaṁ okkanto hoti.	171	
PA_an_5:171.2.2	Katamehi pañcahi?	171	
PA_an_5:171.2.3	Pāṇātipātī hoti, adinnādāyī hoti, kāmesumicchācārī hoti, musāvādī hoti, surāmerayamajjapamādaṭṭhāyī hoti.	171	
PA_an_5:171.2.4	Imehi kho, bhikkhave, pañcahi dhammehi samannāgato upāsako sārajjaṁ okkanto hoti.	171	
PA_an_5:171.3.1	Pañcahi, bhikkhave, dhammehi samannāgato upāsako visārado hoti.	171	
PA_an_5:171.3.2	Katamehi pañcahi?	171	
PA_an_5:171.3.3	Pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti, musāvādā paṭivirato hoti, surāmerayamajjapamādaṭṭhānā paṭivirato hoti.	171	
PA_an_5:171.3.4	Imehi kho, bhikkhave, pañcahi dhammehi samannāgato upāsako visārado hotī”ti.	171	
PA_an_5:171.3.5	Paṭhamaṁ.	171	
PA_an_5:172.0.1	Aṅguttara Nikāya 5.172	172	
PA_an_5:172.0.2	18. Upāsakavagga	172	
PA_an_5:172.0.3	Visāradasutta	172	
PA_an_5:172.1.1	“Pañcahi, bhikkhave, dhammehi samannāgato upāsako avisārado agāraṁ ajjhāvasati.	172	
PA_an_5:172.1.2	Katamehi pañcahi?	172	
PA_an_5:172.1.3	Pāṇātipātī hoti …pe… surāmerayamajjapamādaṭṭhāyī hoti.	172	
PA_an_5:172.1.4	Imehi kho, bhikkhave, pañcahi dhammehi samannāgato upāsako avisārado agāraṁ ajjhāvasati.	172	
PA_an_5:172.2.1	Pañcahi, bhikkhave, dhammehi samannāgato upāsako visārado agāraṁ ajjhāvasati.	172	
PA_an_5:172.2.2	Katamehi pañcahi?	172	
PA_an_5:172.2.3	Pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.	172	
PA_an_5:172.2.4	Imehi kho, bhikkhave, pañcahi dhammehi samannāgato upāsako visārado agāraṁ ajjhāvasatī”ti.	172	
PA_an_5:172.2.5	Dutiyaṁ.	172	
PA_an_5:173.0.1	Aṅguttara Nikāya 5.173	173	
PA_an_5:173.0.2	18. Upāsakavagga	173	
PA_an_5:173.0.3	Nirayasutta	173	
PA_an_5:173.1.1	“Pañcahi, bhikkhave, dhammehi samannāgato upāsako yathābhataṁ nikkhitto evaṁ niraye.	173	
PA_an_5:173.1.2	Katamehi pañcahi?	173	
PA_an_5:173.1.3	Pāṇātipātī hoti …pe… surāmerayamajjapamādaṭṭhāyī hoti.	173	
PA_an_5:173.1.4	Imehi kho, bhikkhave, pañcahi dhammehi samannāgato upāsako yathābhataṁ nikkhitto evaṁ niraye.	173	
PA_an_5:173.2.1	Pañcahi, bhikkhave, dhammehi samannāgato upāsako yathābhataṁ nikkhitto evaṁ sagge.	173	
PA_an_5:173.2.2	Katamehi pañcahi?	173	
PA_an_5:173.2.3	Pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.	173	
PA_an_5:173.2.4	Imehi kho, bhikkhave, pañcahi dhammehi samannāgato upāsako yathābhataṁ nikkhitto evaṁ sagge”ti.	173	
PA_an_5:173.2.5	Tatiyaṁ.	173	
PA_an_5:174.0.1	Aṅguttara Nikāya 5.174	174	
PA_an_5:174.0.2	18. Upāsakavagga	174	
PA_an_5:174.0.3	Verasutta	174	
PA_an_5:174.1.1_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	174	
PA_an_5:174.1.1_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	174	
PA_an_5:174.2.1	“Pañca, gahapati, bhayāni verāni appahāya ‘dussīlo’ iti vuccati, nirayañca upapajjati.	174	
PA_an_5:174.2.2	Katamāni pañca?	174	
PA_an_5:174.2.3	Pāṇātipātaṁ, adinnādānaṁ, kāmesumicchācāraṁ, musāvādaṁ, surāmerayamajjapamādaṭṭhānaṁ—	174	
PA_an_5:174.2.4	imāni kho, gahapati, pañca bhayāni verāni appahāya ‘dussīlo’ iti vuccati, nirayañca upapajjati.	174	
PA_an_5:174.3.1	Pañca, gahapati, bhayāni verāni pahāya ‘sīlavā’ iti vuccati, sugatiñca upapajjati.	174	
PA_an_5:174.3.2	Katamāni pañca?	174	
PA_an_5:174.3.3	Pāṇātipātaṁ, adinnādānaṁ, kāmesumicchācāraṁ, musāvādaṁ, surāmerayamajjapamādaṭṭhānaṁ—	174	
PA_an_5:174.3.4	imāni kho, gahapati, pañca bhayāni verāni pahāya ‘sīlavā’ iti vuccati, sugatiñca upapajjati.	174	
PA_an_5:174.4.1_0	Yaṁ, gahapati, pāṇātipātī pāṇātipātapaccayā diṭṭhadhammikampi bhayaṁ veraṁ pasavati,	174	
PA_an_5:174.4.1_1	samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvedeti,	174	
PA_an_5:174.4.1_2	pāṇātipātā paṭivirato neva diṭṭhadhammikaṁ bhayaṁ veraṁ pasavati, na samparāyikaṁ	174	
PA_an_5:174.4.1_3	bhayaṁ veraṁ pasavati, na cetasikaṁ dukkhaṁ domanassaṁ paṭisaṁvedeti.	174	
PA_an_5:174.4.2	Pāṇātipātā paṭiviratassa evaṁ taṁ bhayaṁ veraṁ vūpasantaṁ hoti.	174	
PA_an_5:174.5.1	Yaṁ, gahapati, adinnādāyī …pe….	174	
PA_an_5:174.6.1	Yaṁ, gahapati, kāmesumicchācārī …pe….	174	
PA_an_5:174.7.1	Yaṁ, gahapati, musāvādī …pe….	174	
PA_an_5:174.8.1_0	Yaṁ, gahapati, surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi	174	
PA_an_5:174.8.1_1	bhayaṁ veraṁ pasavati, samparāyikampi bhayaṁ veraṁ pasavati, cetasikampi dukkhaṁ	174	
PA_an_5:174.8.1_2	domanassaṁ paṭisaṁvedeti, surāmerayamajjapamādaṭṭhānā paṭivirato neva diṭṭhadhammikaṁ	174	
PA_an_5:174.8.1_3	bhayaṁ veraṁ pasavati, na samparāyikaṁ bhayaṁ veraṁ pasavati, na cetasikaṁ dukkhaṁ	174	
PA_an_5:174.8.1_4	domanassaṁ paṭisaṁvedeti.	174	
PA_an_5:174.8.2	Surāmerayamajjapamādaṭṭhānā paṭiviratassa evaṁ taṁ bhayaṁ veraṁ vūpasantaṁ hotīti.	174	
PA_an_5:174.9.1	Yo pāṇamatipāteti,	174	
PA_an_5:174.9.2	musāvādañca bhāsati;	174	
PA_an_5:174.9.3	Loke adinnaṁ ādiyati,	174	
PA_an_5:174.9.4	paradārañca gacchati;	174	
PA_an_5:174.9.5	Surāmerayapānañca,	174	
PA_an_5:174.9.6	yo naro anuyuñjati.	174	
PA_an_5:174.10.1	Appahāya pañca verāni,	174	
PA_an_5:174.10.2	dussīlo iti vuccati;	174	
PA_an_5:174.10.3	Kāyassa bhedā duppañño,	174	
PA_an_5:174.10.4	nirayaṁ sopapajjati.	174	
PA_an_5:174.11.1	Yo pāṇaṁ nātipāteti,	174	
PA_an_5:174.11.2	musāvādaṁ na bhāsati;	174	
PA_an_5:174.11.3	Loke adinnaṁ nādiyati,	174	
PA_an_5:174.11.4	paradāraṁ na gacchati;	174	
PA_an_5:174.11.5	Surāmerayapānañca,	174	
PA_an_5:174.11.6	yo naro nānuyuñjati.	174	
PA_an_5:174.12.1	Pahāya pañca verāni,	174	
PA_an_5:174.12.2	sīlavā iti vuccati;	174	
PA_an_5:174.12.3	Kāyassa bhedā sappañño,	174	
PA_an_5:174.12.4	sugatiṁ sopapajjatī”ti.	174	
PA_an_5:174.12.5	Catutthaṁ.	174	
PA_an_5:175.0.1	Aṅguttara Nikāya 5.175	175	
PA_an_5:175.0.2	18. Upāsakavagga	175	
PA_an_5:175.0.3	Caṇḍālasutta	175	
PA_an_5:175.1.1	“Pañcahi, bhikkhave, dhammehi samannāgato upāsako upāsakacaṇḍālo ca hoti upāsakamalañca upāsakapatikuṭṭho ca.	175	
PA_an_5:175.1.2	Katamehi pañcahi?	175	
PA_an_5:175.1.3	Assaddho hoti;	175	
PA_an_5:175.1.4	dussīlo hoti;	175	
PA_an_5:175.1.5	kotūhalamaṅgaliko hoti, maṅgalaṁ pacceti no kammaṁ;	175	
PA_an_5:175.1.6	ito ca bahiddhā dakkhiṇeyyaṁ gavesati;	175	
PA_an_5:175.1.7	tattha ca pubbakāraṁ karoti.	175	
PA_an_5:175.1.8	Imehi kho, bhikkhave, pañcahi dhammehi samannāgato upāsako upāsakacaṇḍālo ca hoti upāsakamalañca upāsakapatikuṭṭho ca.	175	
PA_an_5:175.2.1	Pañcahi, bhikkhave, dhammehi samannāgato upāsako upāsakaratanañca hoti upāsakapadumañca upāsakapuṇḍarīkañca.	175	
PA_an_5:175.2.2	Katamehi pañcahi?	175	
PA_an_5:175.2.3	Saddho hoti;	175	
PA_an_5:175.2.4	sīlavā hoti;	175	
PA_an_5:175.2.5	akotūhalamaṅgaliko hoti, kammaṁ pacceti no maṅgalaṁ;	175	
PA_an_5:175.2.6	na ito bahiddhā dakkhiṇeyyaṁ gavesati;	175	
PA_an_5:175.2.7	idha ca pubbakāraṁ karoti.	175	
PA_an_5:175.2.8	Imehi kho, bhikkhave, pañcahi dhammehi samannāgato upāsako upāsakaratanañca hoti upāsakapadumañca upāsakapuṇḍarīkañcā”ti.	175	
PA_an_5:175.2.9	Pañcamaṁ.	175	
PA_an_5:176.0.1	Aṅguttara Nikāya 5.176	176	
PA_an_5:176.0.2	18. Upāsakavagga	176	
PA_an_5:176.0.3	Pītisutta	176	
PA_an_5:176.1.1_0	Atha kho anāthapiṇḍiko gahapati pañcamattehi upāsakasatehi parivuto yena bhagavā	176	
PA_an_5:176.1.1_1	tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ	176	
PA_an_5:176.1.1_2	nisinnaṁ kho anāthapiṇḍikaṁ gahapatiṁ bhagavā etadavoca:	176	
PA_an_5:176.2.1	“Tumhe kho, gahapati, bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārena.	176	
PA_an_5:176.2.2	Na kho, gahapati, tāvatakeneva tuṭṭhi karaṇīyā:	176	
PA_an_5:176.2.3	‘mayaṁ bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārenā’ti.	176	
PA_an_5:176.2.4	Tasmātiha, gahapati, evaṁ sikkhitabbaṁ:	176	
PA_an_5:176.2.5	‘kinti mayaṁ kālena kālaṁ pavivekaṁ pītiṁ upasampajja vihareyyāmā’ti.	176	
PA_an_5:176.2.6	Evañhi vo, gahapati, sikkhitabban”ti.	176	
PA_an_5:176.3.1	Evaṁ vutte, āyasmā sāriputto bhagavantaṁ etadavoca:	176	
PA_an_5:176.3.2	“acchariyaṁ, bhante, abbhutaṁ, bhante.	176	
PA_an_5:176.3.3	Yāva subhāsitañcidaṁ, bhante, bhagavatā:	176	
PA_an_5:176.3.4	‘tumhe kho, gahapati, bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārena.	176	
PA_an_5:176.3.5	Na kho, gahapati, tāvatakeneva tuṭṭhi karaṇīyā—	176	
PA_an_5:176.3.6	mayaṁ bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārenāti.	176	
PA_an_5:176.3.7	Tasmātiha, gahapati, evaṁ sikkhitabbaṁ—	176	
PA_an_5:176.3.8	kinti mayaṁ kālena kālaṁ pavivekaṁ pītiṁ upasampajja vihareyyāmāti.	176	
PA_an_5:176.3.9	Evañhi vo, gahapati, sikkhitabban’ti.	176	
PA_an_5:176.3.10	Yasmiṁ, bhante, samaye ariyasāvako pavivekaṁ pītiṁ upasampajja viharati, pañcassa ṭhānāni tasmiṁ samaye na honti.	176	
PA_an_5:176.3.11	Yampissa kāmūpasaṁhitaṁ dukkhaṁ domanassaṁ, tampissa tasmiṁ samaye na hoti.	176	
PA_an_5:176.3.12	Yampissa kāmūpasaṁhitaṁ sukhaṁ somanassaṁ, tampissa tasmiṁ samaye na hoti.	176	
PA_an_5:176.3.13	Yampissa akusalūpasaṁhitaṁ dukkhaṁ domanassaṁ, tampissa tasmiṁ samaye na hoti.	176	
PA_an_5:176.3.14	Yampissa akusalūpasaṁhitaṁ sukhaṁ somanassaṁ, tampissa tasmiṁ samaye na hoti.	176	
PA_an_5:176.3.15	Yampissa kusalūpasaṁhitaṁ dukkhaṁ domanassaṁ, tampissa tasmiṁ samaye na hoti.	176	
PA_an_5:176.3.16	Yasmiṁ, bhante, samaye ariyasāvako pavivekaṁ pītiṁ upasampajja viharati, imānissa pañca ṭhānāni tasmiṁ samaye na hontī”ti.	176	
PA_an_5:176.4.1	“Sādhu sādhu, sāriputta.	176	
PA_an_5:176.4.2	Yasmiṁ, sāriputta, samaye ariyasāvako pavivekaṁ pītiṁ upasampajja viharati, pañcassa ṭhānāni tasmiṁ samaye na honti.	176	
PA_an_5:176.4.3	Yampissa kāmūpasaṁhitaṁ dukkhaṁ domanassaṁ, tampissa tasmiṁ samaye na hoti.	176	
PA_an_5:176.4.4	Yampissa kāmūpasaṁhitaṁ sukhaṁ somanassaṁ, tampissa tasmiṁ samaye na hoti.	176	
PA_an_5:176.4.5	Yampissa akusalūpasaṁhitaṁ dukkhaṁ domanassaṁ, tampissa tasmiṁ samaye na hoti.	176	
PA_an_5:176.4.6	Yampissa akusalūpasaṁhitaṁ sukhaṁ somanassaṁ, tampissa tasmiṁ samaye na hoti.	176	
PA_an_5:176.4.7	Yampissa kusalūpasaṁhitaṁ dukkhaṁ domanassaṁ, tampissa tasmiṁ samaye na hoti.	176	
PA_an_5:176.4.8	Yasmiṁ, sāriputta, samaye ariyasāvako pavivekaṁ pītiṁ upasampajja viharati, imānissa pañca ṭhānāni tasmiṁ samaye na hontī”ti.	176	
PA_an_5:176.4.9	Chaṭṭhaṁ.	176	
PA_an_5:177.0.1	Aṅguttara Nikāya 5.177	177	
PA_an_5:177.0.2	18. Upāsakavagga	177	
PA_an_5:177.0.3	Vaṇijjāsutta	177	
PA_an_5:177.1.1	“Pañcimā, bhikkhave, vaṇijjā upāsakena akaraṇīyā.	177	
PA_an_5:177.1.2	Katamā pañca?	177	
PA_an_5:177.1.3	Satthavaṇijjā, sattavaṇijjā, maṁsavaṇijjā, majjavaṇijjā, visavaṇijjā—	177	
PA_an_5:177.1.4	imā kho, bhikkhave, pañca vaṇijjā upāsakena akaraṇīyā”ti.	177	
PA_an_5:177.1.5	Sattamaṁ.	177	
PA_an_5:178.0.1	Aṅguttara Nikāya 5.178	178	
PA_an_5:178.0.2	18. Upāsakavagga	178	
PA_an_5:178.0.3	Rājāsutta	178	
PA_an_5:178.1.1	“Taṁ kiṁ maññatha, bhikkhave,	178	
PA_an_5:178.1.2	api nu tumhehi diṭṭhaṁ vā sutaṁ vā:	178	
PA_an_5:178.1.3	‘ayaṁ puriso pāṇātipātaṁ pahāya pāṇātipātā paṭiviratoti.	178	
PA_an_5:178.1.4	Tamenaṁ rājāno gahetvā pāṇātipātā veramaṇihetu hananti vā bandhanti vā pabbājenti vā yathāpaccayaṁ vā karontī’”ti?	178	
PA_an_5:178.1.5	“No hetaṁ, bhante”.	178	
PA_an_5:178.1.6	“Sādhu, bhikkhave.	178	
PA_an_5:178.1.7	Mayāpi kho etaṁ, bhikkhave, neva diṭṭhaṁ na sutaṁ:	178	
PA_an_5:178.1.8	‘ayaṁ puriso pāṇātipātaṁ pahāya pāṇātipātā paṭiviratoti.	178	
PA_an_5:178.1.9	Tamenaṁ rājāno gahetvā pāṇātipātā veramaṇihetu hananti vā bandhanti vā pabbājenti vā yathāpaccayaṁ vā karontī’ti.	178	
PA_an_5:178.1.10	Api ca khvassa tatheva pāpakammaṁ pavedenti:	178	
PA_an_5:178.1.11	‘ayaṁ puriso itthiṁ vā purisaṁ vā jīvitā voropesīti.	178	
PA_an_5:178.1.12	Tamenaṁ rājāno gahetvā pāṇātipātahetu hananti vā bandhanti vā pabbājenti vā yathāpaccayaṁ vā karonti.	178	
PA_an_5:178.1.13	Api nu tumhehi evarūpaṁ diṭṭhaṁ vā sutaṁ vā’”ti?	178	
PA_an_5:178.1.14	“Diṭṭhañca no, bhante, sutañca suyyissati cā”ti.	178	
PA_an_5:178.2.1	“Taṁ kiṁ maññatha, bhikkhave,	178	
PA_an_5:178.2.2	api nu tumhehi diṭṭhaṁ vā sutaṁ vā:	178	
PA_an_5:178.2.3	‘ayaṁ puriso adinnādānaṁ pahāya adinnādānā paṭiviratoti.	178	
PA_an_5:178.2.4	Tamenaṁ rājāno gahetvā adinnādānā veramaṇihetu hananti vā bandhanti vā pabbājenti vā yathāpaccayaṁ vā karontī’”ti?	178	
PA_an_5:178.2.5	“No hetaṁ bhante”.	178	
PA_an_5:178.2.6	“Sādhu, bhikkhave.	178	
PA_an_5:178.2.7	Mayāpi kho etaṁ, bhikkhave, neva diṭṭhaṁ na sutaṁ:	178	
PA_an_5:178.2.8	‘ayaṁ puriso adinnādānaṁ pahāya adinnādānā paṭiviratoti.	178	
PA_an_5:178.2.9	Tamenaṁ rājāno gahetvā adinnādānā veramaṇihetu hananti vā bandhanti vā pabbājenti vā yathāpaccayaṁ vā karontī’ti.	178	
PA_an_5:178.2.10	Api ca khvassa tatheva pāpakammaṁ pavedenti:	178	
PA_an_5:178.2.11	‘ayaṁ puriso gāmā vā araññā vā adinnaṁ theyyasaṅkhātaṁ ādiyīti.	178	
PA_an_5:178.2.12	Tamenaṁ rājāno gahetvā adinnādānahetu hananti vā bandhanti vā pabbājenti vā yathāpaccayaṁ vā karonti.	178	
PA_an_5:178.2.13	Api nu tumhehi evarūpaṁ diṭṭhaṁ vā sutaṁ vā’”ti?	178	
PA_an_5:178.2.14	“Diṭṭhañca no, bhante, sutañca suyyissati cā”ti.	178	
PA_an_5:178.3.1	“Taṁ kiṁ maññatha, bhikkhave,	178	
PA_an_5:178.3.2	api nu tumhehi diṭṭhaṁ vā sutaṁ vā:	178	
PA_an_5:178.3.3	‘ayaṁ puriso kāmesumicchācāraṁ pahāya kāmesumicchācārā paṭiviratoti.	178	
PA_an_5:178.3.4	Tamenaṁ rājāno gahetvā kāmesumicchācārā veramaṇihetu hananti vā bandhanti vā pabbājenti vā yathāpaccayaṁ vā karontī’”ti?	178	
PA_an_5:178.3.5	“No hetaṁ, bhante”.	178	
PA_an_5:178.3.6	“Sādhu, bhikkhave.	178	
PA_an_5:178.3.7	Mayāpi kho etaṁ, bhikkhave, neva diṭṭhaṁ na sutaṁ:	178	
PA_an_5:178.3.8	‘ayaṁ puriso kāmesumicchācāraṁ pahāya kāmesumicchācārā paṭiviratoti.	178	
PA_an_5:178.3.9	Tamenaṁ rājāno gahetvā kāmesumicchācārā veramaṇihetu hananti vā bandhanti vā pabbājenti vā yathāpaccayaṁ vā karontī’ti.	178	
PA_an_5:178.3.10	Api ca khvassa tatheva pāpakammaṁ pavedenti:	178	
PA_an_5:178.3.11	‘ayaṁ puriso paritthīsu parakumārīsu cārittaṁ āpajjīti.	178	
PA_an_5:178.3.12	Tamenaṁ rājāno gahetvā kāmesumicchācārahetu hananti vā bandhanti vā pabbājenti vā yathāpaccayaṁ vā karonti.	178	
PA_an_5:178.3.13	Api nu tumhehi evarūpaṁ diṭṭhaṁ vā sutaṁ vā’”ti?	178	
PA_an_5:178.3.14	“Diṭṭhañca no, bhante, sutañca suyyissati cā”ti.	178	
PA_an_5:178.4.1	“Taṁ kiṁ maññatha, bhikkhave,	178	
PA_an_5:178.4.2	api nu tumhehi diṭṭhaṁ vā sutaṁ vā:	178	
PA_an_5:178.4.3	‘ayaṁ puriso musāvādaṁ pahāya musāvādā paṭiviratoti.	178	
PA_an_5:178.4.4	Tamenaṁ rājāno gahetvā musāvādā veramaṇihetu hananti vā bandhanti vā pabbājenti vā yathāpaccayaṁ vā karontī’”ti?	178	
PA_an_5:178.4.5	“No hetaṁ, bhante”.	178	
PA_an_5:178.4.6	“Sādhu, bhikkhave.	178	
PA_an_5:178.4.7	Mayāpi kho etaṁ, bhikkhave, neva diṭṭhaṁ na sutaṁ:	178	
PA_an_5:178.4.8	‘ayaṁ puriso musāvādaṁ pahāya musāvādā paṭiviratoti.	178	
PA_an_5:178.4.9	Tamenaṁ rājāno gahetvā musāvādā veramaṇihetu hananti vā bandhanti vā pabbājenti vā yathāpaccayaṁ vā karontī’ti.	178	
PA_an_5:178.4.10	Api ca khvassa tatheva pāpakammaṁ pavedenti:	178	
PA_an_5:178.4.11	‘ayaṁ puriso gahapatissa vā gahapatiputtassa vā musāvādena atthaṁ pabhañjīti.	178	
PA_an_5:178.4.12	Tamenaṁ rājāno gahetvā musāvādahetu hananti vā bandhanti vā pabbājenti vā yathāpaccayaṁ vā karonti.	178	
PA_an_5:178.4.13	Api nu tumhehi evarūpaṁ diṭṭhaṁ vā sutaṁ vā’”ti?	178	
PA_an_5:178.4.14	“Diṭṭhañca no, bhante, sutañca suyyissati cā”ti.	178	
PA_an_5:178.5.1	“Taṁ kiṁ maññatha, bhikkhave,	178	
PA_an_5:178.5.2	api nu tumhehi diṭṭhaṁ vā sutaṁ vā:	178	
PA_an_5:178.5.3	‘ayaṁ puriso surāmerayamajjapamādaṭṭhānaṁ pahāya surāmerayamajjapamādaṭṭhānā paṭiviratoti.	178	
PA_an_5:178.5.4	Tamenaṁ rājāno gahetvā surāmerayamajjapamādaṭṭhānā veramaṇihetu hananti vā bandhanti vā pabbājenti vā yathāpaccayaṁ vā karontī’”ti?	178	
PA_an_5:178.5.5	“No hetaṁ, bhante”.	178	
PA_an_5:178.5.6	“Sādhu, bhikkhave.	178	
PA_an_5:178.5.7	Mayāpi kho etaṁ, bhikkhave, neva diṭṭhaṁ na sutaṁ:	178	
PA_an_5:178.5.8	‘ayaṁ puriso surāmerayamajjapamādaṭṭhānaṁ pahāya surāmerayamajjapamādaṭṭhānā paṭiviratoti.	178	
PA_an_5:178.5.9	Tamenaṁ rājāno gahetvā surāmerayamajjapamādaṭṭhānā veramaṇihetu hananti vā bandhanti vā pabbājenti vā yathāpaccayaṁ vā karontī’ti.	178	
PA_an_5:178.5.10	Api ca khvassa tatheva pāpakammaṁ pavedenti:	178	
PA_an_5:178.5.11	‘ayaṁ puriso surāmerayamajjapamādaṭṭhānaṁ anuyutto itthiṁ vā purisaṁ vā jīvitā voropesi;	178	
PA_an_5:178.5.12	ayaṁ puriso surāmerayamajjapamādaṭṭhānaṁ anuyutto gāmā vā araññā vā adinnaṁ theyyasaṅkhātaṁ ādiyi;	178	
PA_an_5:178.5.13	ayaṁ puriso surāmerayamajjapamādaṭṭhānaṁ anuyutto paritthīsu parakumārīsu cārittaṁ āpajji;	178	
PA_an_5:178.5.14	ayaṁ puriso surāmerayamajjapamādaṭṭhānaṁ anuyutto gahapatissa vā gahapatiputtassa vā musāvādena atthaṁ pabhañjīti.	178	
PA_an_5:178.5.15	Tamenaṁ rājāno gahetvā surāmerayamajjapamādaṭṭhānahetu hananti vā bandhanti vā pabbājenti vā yathāpaccayaṁ vā karonti.	178	
PA_an_5:178.5.16	Api nu tumhehi evarūpaṁ diṭṭhaṁ vā sutaṁ vā’”ti?	178	
PA_an_5:178.5.17	“Diṭṭhañca no, bhante, sutañca suyyissati cā”ti.	178	
PA_an_5:178.5.18	Aṭṭhamaṁ.	178	
PA_an_5:179.0.1	Aṅguttara Nikāya 5.179	179	
PA_an_5:179.0.2	18. Upāsakavagga	179	
PA_an_5:179.0.3	Gihisutta	179	
PA_an_5:179.1.1	Atha kho anāthapiṇḍiko gahapati pañcamattehi upāsakasatehi parivuto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	179	
PA_an_5:179.1.2	Atha kho bhagavā āyasmantaṁ sāriputtaṁ āmantesi:	179	
PA_an_5:179.1.3_0	“yaṁ kañci, sāriputta, jāneyyātha gihiṁ odātavasanaṁ pañcasu sikkhāpadesu saṁvutakammantaṁ	179	
PA_an_5:179.1.3_1	catunnaṁ ābhicetasikānaṁ diṭṭhadhammasukhavihārānaṁ nikāmalābhiṁ akicchalābhiṁ akasiralābhiṁ,	179	
PA_an_5:179.1.3_2	so ākaṅkhamāno attanāva attānaṁ byākareyya:	179	
PA_an_5:179.1.4	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo’ti.	179	
PA_an_5:179.2.1	Katamesu pañcasu sikkhāpadesu saṁvutakammanto hoti?	179	
PA_an_5:179.2.2_0	Idha, sāriputta, ariyasāvako pāṇātipātā paṭivirato hoti, adinnādānā paṭivirato hoti,	179	
PA_an_5:179.2.2_1	kāmesumicchācārā paṭivirato hoti, musāvādā paṭivirato hoti, surāmerayamajjapamādaṭṭhānā paṭivirato hoti.	179	
PA_an_5:179.2.3	Imesu pañcasu sikkhāpadesu saṁvutakammanto hoti.	179	
PA_an_5:179.3.1	Katamesaṁ catunnaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī?	179	
PA_an_5:179.3.2	Idha, sāriputta, ariyasāvako buddhe aveccappasādena samannāgato hoti:	179	
PA_an_5:179.3.3	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi, satthā devamanussānaṁ buddho bhagavā’ti.	179	
PA_an_5:179.3.4	Ayamassa paṭhamo ābhicetasiko diṭṭhadhammasukhavihāro adhigato hoti avisuddhassa cittassa visuddhiyā apariyodātassa cittassa pariyodapanāya.	179	
PA_an_5:179.4.1	Puna caparaṁ, sāriputta, ariyasāvako dhamme aveccappasādena samannāgato hoti:	179	
PA_an_5:179.4.2	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.	179	
PA_an_5:179.4.3	Ayamassa dutiyo ābhicetasiko diṭṭhadhammasukhavihāro adhigato hoti avisuddhassa cittassa visuddhiyā apariyodātassa cittassa pariyodapanāya.	179	
PA_an_5:179.5.1	Puna caparaṁ, sāriputta, ariyasāvako saṅghe aveccappasādena samannāgato hoti:	179	
PA_an_5:179.5.2_0	‘suppaṭipanno bhagavato sāvakasaṅgho ujuppaṭipanno bhagavato sāvakasaṅgho ñāyappaṭipanno	179	
PA_an_5:179.5.2_1	bhagavato sāvakasaṅgho sāmīcippaṭipanno bhagavato sāvakasaṅgho, yadidaṁ cattāri purisayugāni	179	
PA_an_5:179.5.2_2	aṭṭha purisapuggalā esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo	179	
PA_an_5:179.5.2_3	anuttaraṁ puññakkhettaṁ lokassā’ti.	179	
PA_an_5:179.5.3	Ayamassa tatiyo ābhicetasiko diṭṭhadhammasukhavihāro adhigato hoti avisuddhassa cittassa visuddhiyā apariyodātassa cittassa pariyodapanāya.	179	
PA_an_5:179.6.1	Puna caparaṁ, sāriputta, ariyasāvako ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi.	179	
PA_an_5:179.6.2	Ayamassa catuttho ābhicetasiko diṭṭhadhammasukhavihāro adhigato hoti avisuddhassa cittassa visuddhiyā apariyodātassa cittassa pariyodapanāya.	179	
PA_an_5:179.6.3	Imesaṁ catunnaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.	179	
PA_an_5:179.7.1_0	Yaṁ kañci, sāriputta, jāneyyātha gihiṁ odātavasanaṁ—imesu pañcasu sikkhāpadesu saṁvutakammantaṁ,	179	
PA_an_5:179.7.1_1	imesañca catunnaṁ ābhicetasikānaṁ diṭṭhadhammasukhavihārānaṁ nikāmalābhiṁ akicchalābhiṁ	179	
PA_an_5:179.7.1_2	akasiralābhiṁ, so ākaṅkhamāno attanāva attānaṁ byākareyya:	179	
PA_an_5:179.7.2	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo’ti.	179	
PA_an_5:179.8.1	Nirayesu bhayaṁ disvā,	179	
PA_an_5:179.8.2	pāpāni parivajjaye;	179	
PA_an_5:179.8.3	Ariyadhammaṁ samādāya,	179	
PA_an_5:179.8.4	paṇḍito parivajjaye.	179	
PA_an_5:179.9.1	Na hiṁse pāṇabhūtāni,	179	
PA_an_5:179.9.2	vijjamāne parakkame;	179	
PA_an_5:179.9.3	Musā ca na bhaṇe jānaṁ,	179	
PA_an_5:179.9.4	adinnaṁ na parāmase.	179	
PA_an_5:179.10.1	Sehi dārehi santuṭṭho,	179	
PA_an_5:179.10.2	paradārañca ārame;	179	
PA_an_5:179.10.3	Merayaṁ vāruṇiṁ jantu,	179	
PA_an_5:179.10.4	na pive cittamohaniṁ.	179	
PA_an_5:179.11.1	Anussareyya sambuddhaṁ,	179	
PA_an_5:179.11.2	dhammañcānuvitakkaye;	179	
PA_an_5:179.11.3	Abyāpajjaṁ hitaṁ cittaṁ,	179	
PA_an_5:179.11.4	devalokāya bhāvaye.	179	
PA_an_5:179.12.1	Upaṭṭhite deyyadhamme,	179	
PA_an_5:179.12.2	puññatthassa jigīsato;	179	
PA_an_5:179.12.3	Santesu paṭhamaṁ dinnā,	179	
PA_an_5:179.12.4	vipulā hoti dakkhiṇā.	179	
PA_an_5:179.13.1	Santo have pavakkhāmi,	179	
PA_an_5:179.13.2	sāriputta suṇohi me;	179	
PA_an_5:179.13.3	Iti kaṇhāsu setāsu,	179	
PA_an_5:179.13.4	rohiṇīsu harīsu vā.	179	
PA_an_5:179.14.1	Kammāsāsu sarūpāsu,	179	
PA_an_5:179.14.2	gosu pārevatāsu vā;	179	
PA_an_5:179.14.3	Yāsu kāsuci etāsu,	179	
PA_an_5:179.14.4	danto jāyati puṅgavo.	179	
PA_an_5:179.15.1	Dhorayho balasampanno,	179	
PA_an_5:179.15.2	kalyāṇajavanikkamo;	179	
PA_an_5:179.15.3	Tameva bhāre yuñjanti,	179	
PA_an_5:179.15.4	nāssa vaṇṇaṁ parikkhare.	179	
PA_an_5:179.16.1	Evamevaṁ manussesu,	179	
PA_an_5:179.16.2	yasmiṁ kismiñci jātiye;	179	
PA_an_5:179.16.3	Khattiye brāhmaṇe vesse,	179	
PA_an_5:179.16.4	sudde caṇḍālapukkuse.	179	
PA_an_5:179.17.1	Yāsu kāsuci etāsu,	179	
PA_an_5:179.17.2	danto jāyati subbato;	179	
PA_an_5:179.17.3	Dhammaṭṭho sīlasampanno,	179	
PA_an_5:179.17.4	saccavādī hirīmano.	179	
PA_an_5:179.18.1	Pahīnajātimaraṇo,	179	
PA_an_5:179.18.2	brahmacariyassa kevalī;	179	
PA_an_5:179.18.3	Pannabhāro visaṁyutto,	179	
PA_an_5:179.18.4	katakicco anāsavo.	179	
PA_an_5:179.19.1	Pāragū sabbadhammānaṁ,	179	
PA_an_5:179.19.2	anupādāya nibbuto;	179	
PA_an_5:179.19.3	Tasmiñca viraje khette,	179	
PA_an_5:179.19.4	vipulā hoti dakkhiṇā.	179	
PA_an_5:179.20.1	Bālā ca avijānantā,	179	
PA_an_5:179.20.2	dummedhā assutāvino;	179	
PA_an_5:179.20.3	Bahiddhā dadanti dānāni,	179	
PA_an_5:179.20.4	na hi sante upāsare.	179	
PA_an_5:179.21.1	Ye ca sante upāsanti,	179	
PA_an_5:179.21.2	sappaññe dhīrasammate;	179	
PA_an_5:179.21.3	Saddhā ca nesaṁ sugate,	179	
PA_an_5:179.21.4	mūlajātā patiṭṭhitā.	179	
PA_an_5:179.22.1	Devalokañca te yanti,	179	
PA_an_5:179.22.2	kule vā idha jāyare;	179	
PA_an_5:179.22.3	Anupubbena nibbānaṁ,	179	
PA_an_5:179.22.4	adhigacchanti paṇḍitā”ti.	179	
PA_an_5:179.22.5	Navamaṁ.	179	
PA_an_5:180.0.1	Aṅguttara Nikāya 5.180	180	
PA_an_5:180.0.2	18. Upāsakavagga	180	
PA_an_5:180.0.3	Gavesīsutta	180	
PA_an_5:180.1.1	Ekaṁ samayaṁ bhagavā kosalesu cārikaṁ carati mahatā bhikkhusaṅghena saddhiṁ.	180	
PA_an_5:180.1.2	Addasā kho bhagavā addhānamaggappaṭipanno aññatarasmiṁ padese mahantaṁ sālavanaṁ;	180	
PA_an_5:180.1.3	disvāna maggā okkamma yena taṁ sālavanaṁ tenupasaṅkami; upasaṅkamitvā taṁ sālavanaṁ ajjhogāhetvā aññatarasmiṁ padese sitaṁ pātvākāsi.	180	
PA_an_5:180.2.1	Atha kho āyasmato ānandassa etadahosi:	180	
PA_an_5:180.2.2	“ko nu kho hetu ko paccayo bhagavato sitassa pātukammāya?	180	
PA_an_5:180.2.3	Na akāraṇena tathāgatā sitaṁ pātukarontī”ti.	180	
PA_an_5:180.2.4	Atha kho āyasmā ānando bhagavantaṁ etadavoca:	180	
PA_an_5:180.2.5	“ko nu kho, bhante, hetu ko paccayo bhagavato sitassa pātukammāya?	180	
PA_an_5:180.2.6	Na akāraṇena tathāgatā sitaṁ pātukarontī”ti.	180	
PA_an_5:180.3.1	“Bhūtapubbaṁ, ānanda, imasmiṁ padese nagaraṁ ahosi iddhañceva phītañca bahujanaṁ ākiṇṇamanussaṁ.	180	
PA_an_5:180.3.2	Taṁ kho panānanda, nagaraṁ kassapo bhagavā arahaṁ sammāsambuddho upanissāya vihāsi.	180	
PA_an_5:180.3.3	Kassapassa kho panānanda, bhagavato arahato sammāsambuddhassa gavesī nāma upāsako ahosi sīlesu aparipūrakārī.	180	
PA_an_5:180.3.4	Gavesinā kho, ānanda, upāsakena pañcamattāni upāsakasatāni paṭidesitāni samādapitāni ahesuṁ sīlesu aparipūrakārino.	180	
PA_an_5:180.3.5	Atha kho, ānanda, gavesissa upāsakassa etadahosi:	180	
PA_an_5:180.3.6	‘ahaṁ kho imesaṁ pañcannaṁ upāsakasatānaṁ bahūpakāro pubbaṅgamo samādapetā, ahañcamhi sīlesu aparipūrakārī, imāni ca pañca upāsakasatāni sīlesu aparipūrakārino.	180	
PA_an_5:180.3.7	Iccetaṁ samasamaṁ, natthi kiñci atirekaṁ;	180	
PA_an_5:180.3.8	handāhaṁ atirekāyā’ti.	180	
PA_an_5:180.4.1	Atha kho, ānanda, gavesī upāsako yena tāni pañca upāsakasatāni tenupasaṅkami; upasaṅkamitvā tāni pañca upāsakasatāni etadavoca:	180	
PA_an_5:180.4.2	‘ajjatagge maṁ āyasmanto sīlesu paripūrakāriṁ dhārethā’ti.	180	
PA_an_5:180.4.3	Atha kho, ānanda, tesaṁ pañcannaṁ upāsakasatānaṁ etadahosi:	180	
PA_an_5:180.4.4	‘ayyo kho gavesī amhākaṁ bahūpakāro pubbaṅgamo samādapetā.	180	
PA_an_5:180.4.5	Ayyo hi nāma gavesī sīlesu paripūrakārī bhavissati.	180	
PA_an_5:180.4.6	Kimaṅgaṁ pana mayan’ti.	180	
PA_an_5:180.4.7	Atha kho, ānanda, tāni pañca upāsakasatāni yena gavesī upāsako tenupasaṅkamiṁsu; upasaṅkamitvā gavesiṁ upāsakaṁ etadavocuṁ:	180	
PA_an_5:180.4.8	‘ajjatagge ayyo gavesī imānipi pañca upāsakasatāni sīlesu paripūrakārino dhāretū’ti.	180	
PA_an_5:180.4.9	Atha kho, ānanda, gavesissa upāsakassa etadahosi:	180	
PA_an_5:180.4.10	‘ahaṁ kho imesaṁ pañcannaṁ upāsakasatānaṁ bahūpakāro pubbaṅgamo samādapetā, ahañcamhi sīlesu paripūrakārī, imānipi pañca upāsakasatāni sīlesu paripūrakārino.	180	
PA_an_5:180.4.11	Iccetaṁ samasamaṁ, natthi kiñci atirekaṁ;	180	
PA_an_5:180.4.12	handāhaṁ atirekāyā’ti.	180	
PA_an_5:180.5.1	Atha kho, ānanda, gavesī upāsako yena tāni pañca upāsakasatāni tenupasaṅkami; upasaṅkamitvā tāni pañca upāsakasatāni etadavoca:	180	
PA_an_5:180.5.2	‘ajjatagge maṁ āyasmanto brahmacāriṁ dhāretha ārācāriṁ virataṁ methunā gāmadhammā’ti.	180	
PA_an_5:180.5.3	Atha kho, ānanda, tesaṁ pañcannaṁ upāsakasatānaṁ etadahosi:	180	
PA_an_5:180.5.4	‘ayyo kho gavesī amhākaṁ bahūpakāro pubbaṅgamo samādapetā.	180	
PA_an_5:180.5.5	Ayyo hi nāma gavesī brahmacārī bhavissati ārācārī virato methunā gāmadhammā.	180	
PA_an_5:180.5.6	Kimaṅgaṁ pana mayan’ti.	180	
PA_an_5:180.5.7	Atha kho, ānanda, tāni pañca upāsakasatāni yena gavesī upāsako tenupasaṅkamiṁsu; upasaṅkamitvā gavesiṁ upāsakaṁ etadavocuṁ:	180	
PA_an_5:180.5.8	‘ajjatagge ayyo gavesī imānipi pañca upāsakasatāni brahmacārino dhāretu ārācārino viratā methunā gāmadhammā’ti.	180	
PA_an_5:180.5.9	Atha kho, ānanda, gavesissa upāsakassa etadahosi:	180	
PA_an_5:180.5.10	‘ahaṁ kho imesaṁ pañcannaṁ upāsakasatānaṁ bahūpakāro pubbaṅgamo samādapetā.	180	
PA_an_5:180.5.11	Ahañcamhi sīlesu paripūrakārī.	180	
PA_an_5:180.5.12	Imānipi pañca upāsakasatāni sīlesu paripūrakārino.	180	
PA_an_5:180.5.13	Ahañcamhi brahmacārī ārācārī virato methunā gāmadhammā.	180	
PA_an_5:180.5.14	Imānipi pañca upāsakasatāni brahmacārino ārācārino viratā methunā gāmadhammā.	180	
PA_an_5:180.5.15	Iccetaṁ samasamaṁ, natthi kiñci atirekaṁ;	180	
PA_an_5:180.5.16	handāhaṁ atirekāyā’ti.	180	
PA_an_5:180.6.1	Atha kho, ānanda, gavesī upāsako yena tāni pañca upāsakasatāni tenupasaṅkami; upasaṅkamitvā tāni pañca upāsakasatāni etadavoca:	180	
PA_an_5:180.6.2	‘ajjatagge maṁ āyasmanto ekabhattikaṁ dhāretha rattūparataṁ virataṁ vikālabhojanā’ti.	180	
PA_an_5:180.6.3	Atha kho, ānanda, tesaṁ pañcannaṁ upāsakasatānaṁ etadahosi:	180	
PA_an_5:180.6.4	‘ayyo kho gavesī bahūpakāro pubbaṅgamo samādapetā.	180	
PA_an_5:180.6.5	Ayyo hi nāma gavesī ekabhattiko bhavissati rattūparato virato vikālabhojanā.	180	
PA_an_5:180.6.6	Kimaṅgaṁ pana mayan’ti.	180	
PA_an_5:180.6.7	Atha kho, ānanda, tāni pañca upāsakasatāni yena gavesī upāsako tenupasaṅkamiṁsu; upasaṅkamitvā gavesiṁ upāsakaṁ etadavocuṁ:	180	
PA_an_5:180.6.8	‘ajjatagge ayyo gavesī imānipi pañca upāsakasatāni ekabhattike dhāretu rattūparate virate vikālabhojanā’ti.	180	
PA_an_5:180.6.9	Atha kho, ānanda, gavesissa upāsakassa etadahosi:	180	
PA_an_5:180.6.10	‘ahaṁ kho imesaṁ pañcannaṁ upāsakasatānaṁ bahūpakāro pubbaṅgamo samādapetā.	180	
PA_an_5:180.6.11	Ahañcamhi sīlesu paripūrakārī.	180	
PA_an_5:180.6.12	Imānipi pañca upāsakasatāni sīlesu paripūrakārino.	180	
PA_an_5:180.6.13	Ahañcamhi brahmacārī ārācārī virato methunā gāmadhammā.	180	
PA_an_5:180.6.14	Imānipi pañca upāsakasatāni brahmacārino ārācārino viratā methunā gāmadhammā.	180	
PA_an_5:180.6.15	Ahañcamhi ekabhattiko rattūparato virato vikālabhojanā.	180	
PA_an_5:180.6.16	Imānipi pañca upāsakasatāni ekabhattikā rattūparatā viratā vikālabhojanā.	180	
PA_an_5:180.6.17	Iccetaṁ samasamaṁ, natthi kiñci atirekaṁ;	180	
PA_an_5:180.6.18	handāhaṁ atirekāyā’ti.	180	
PA_an_5:180.7.1	Atha kho, ānanda, gavesī upāsako yena kassapo bhagavā arahaṁ sammāsambuddho tenupasaṅkami; upasaṅkamitvā kassapaṁ bhagavantaṁ arahantaṁ sammāsambuddhaṁ etadavoca:	180	
PA_an_5:180.7.2	‘labheyyāhaṁ, bhante, bhagavato santike pabbajjaṁ labheyyaṁ upasampadan’ti.	180	
PA_an_5:180.7.3	Alattha kho, ānanda, gavesī upāsako kassapassa bhagavato arahato sammāsambuddhassa santike pabbajjaṁ, alattha upasampadaṁ.	180	
PA_an_5:180.7.4_0	Acirūpasampanno kho panānanda, gavesī bhikkhu eko vūpakaṭṭho appamatto ātāpī pahitatto	180	
PA_an_5:180.7.4_1	viharanto nacirasseva—yassatthāya kulaputtā sammadeva agārasmā anagāriyaṁ pabbajanti,	180	
PA_an_5:180.7.4_2	tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.	180	
PA_an_5:180.7.5	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti abbhaññāsi.	180	
PA_an_5:180.7.6	Aññataro ca panānanda, gavesī bhikkhu arahataṁ ahosi.	180	
PA_an_5:180.8.1	Atha kho, ānanda, tesaṁ pañcannaṁ upāsakasatānaṁ etadahosi:	180	
PA_an_5:180.8.2	‘ayyo kho gavesī amhākaṁ bahūpakāro pubbaṅgamo samādapetā.	180	
PA_an_5:180.8.3	Ayyo hi nāma gavesī kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajissati.	180	
PA_an_5:180.8.4	Kimaṅgaṁ pana mayan’ti.	180	
PA_an_5:180.8.5	Atha kho, ānanda, tāni pañca upāsakasatāni yena kassapo bhagavā arahaṁ sammāsambuddho tenupasaṅkamiṁsu; upasaṅkamitvā kassapaṁ bhagavantaṁ arahantaṁ sammāsambuddhaṁ etadavocuṁ:	180	
PA_an_5:180.8.6	‘labheyyāma mayaṁ, bhante, bhagavato santike pabbajjaṁ, labheyyāma upasampadan’ti.	180	
PA_an_5:180.8.7	Alabhiṁsu kho, ānanda, tāni pañca upāsakasatāni kassapassa bhagavato arahato sammāsambuddhassa santike pabbajjaṁ, alabhiṁsu upasampadaṁ.	180	
PA_an_5:180.9.1	Atha kho, ānanda, gavesissa bhikkhuno etadahosi:	180	
PA_an_5:180.9.2	‘ahaṁ kho imassa anuttarassa vimuttisukhassa nikāmalābhī homi akicchalābhī akasiralābhī.	180	
PA_an_5:180.9.3	Aho vatimānipi pañca bhikkhusatāni imassa anuttarassa vimuttisukhassa nikāmalābhino assu akicchalābhino akasiralābhino’ti.	180	
PA_an_5:180.9.4_0	Atha kho, ānanda, tāni pañca bhikkhusatāni vūpakaṭṭhā appamattā ātāpino pahitattā	180	
PA_an_5:180.9.4_1	viharantā nacirasseva—yassatthāya kulaputtā sammadeva agārasmā anagāriyaṁ pabbajanti, tadanuttaraṁ—	180	
PA_an_5:180.9.5	brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihariṁsu.	180	
PA_an_5:180.9.6	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti abbhaññiṁsu.	180	
PA_an_5:180.10.1	Iti kho, ānanda, tāni pañca bhikkhusatāni gavesīpamukhāni uttaruttari paṇītapaṇītaṁ vāyamamānā anuttaraṁ vimuttiṁ sacchākaṁsu.	180	
PA_an_5:180.10.2	Tasmātiha, ānanda, evaṁ sikkhitabbaṁ:	180	
PA_an_5:180.10.3	‘uttaruttari paṇītapaṇītaṁ vāyamamānā anuttaraṁ vimuttiṁ sacchikarissāmā’ti.	180	
PA_an_5:180.10.4	Evañhi vo, ānanda, sikkhitabban”ti.	180	
PA_an_5:180.10.5	Dasamaṁ.	180	
PA_an_5:180.10.6	Upāsakavaggo tatiyo.	180	
PA_an_5:180.11.0	Tassuddānaṁ	180	
PA_an_5:180.11.1	Sārajjaṁ visārado nirayaṁ,	180	
PA_an_5:180.11.2	Veraṁ caṇḍālapañcamaṁ;	180	
PA_an_5:180.11.3	Pīti vaṇijjā rājāno,	180	
PA_an_5:180.11.4	Gihī ceva gavesināti.	180	
PA_an_5:181.0.1	Aṅguttara Nikāya 5.181	181	
PA_an_5:181.0.2	19. Araññavagga	181	
PA_an_5:181.0.3	Āraññikasutta	181	
PA_an_5:181.1.1	“Pañcime, bhikkhave, āraññikā.	181	
PA_an_5:181.1.2	Katame pañca?	181	
PA_an_5:181.1.3_0	Mandattā momūhattā āraññiko hoti, pāpiccho icchāpakato āraññiko hoti, ummādā cittakkhepā	181	
PA_an_5:181.1.3_1	āraññiko hoti, vaṇṇitaṁ buddhehi buddhasāvakehīti āraññiko hoti, appicchataṁyeva	181	
PA_an_5:181.1.3_2	nissāya santuṭṭhiṁyeva nissāya sallekhaṁyeva nissāya pavivekaṁyeva nissāya idamatthitaṁyeva	181	
PA_an_5:181.1.3_3	nissāya āraññiko hoti.	181	
PA_an_5:181.1.4	Ime kho, bhikkhave, pañca āraññikā.	181	
PA_an_5:181.1.5_0	Imesaṁ kho, bhikkhave, pañcannaṁ āraññikānaṁ yvāyaṁ āraññiko appicchataṁyeva nissāya	181	
PA_an_5:181.1.5_1	santuṭṭhiṁyeva nissāya sallekhaṁyeva nissāya pavivekaṁyeva nissāya idamatthitaṁyeva	181	
PA_an_5:181.1.5_2	nissāya āraññiko hoti, ayaṁ imesaṁ pañcannaṁ āraññikānaṁ aggo ca seṭṭho ca mokkho	181	
PA_an_5:181.1.5_3	ca uttamo ca pavaro ca.	181	
PA_an_5:181.2.1	Seyyathāpi, bhikkhave, gavā khīraṁ, khīramhā dadhi, dadhimhā navanītaṁ, navanītamhā sappi, sappimhā sappimaṇḍo, sappimaṇḍo tattha aggamakkhāyati;	181	
PA_an_5:181.2.2_0	evamevaṁ kho, bhikkhave, imesaṁ pañcannaṁ āraññikānaṁ yvāyaṁ āraññiko appicchataṁyeva	181	
PA_an_5:181.2.2_1	nissāya santuṭṭhiṁyeva nissāya sallekhaṁyeva nissāya pavivekaṁyeva nissāya idamatthitaṁyeva	181	
PA_an_5:181.2.2_2	nissāya āraññiko hoti, ayaṁ imesaṁ pañcannaṁ āraññikānaṁ aggo ca seṭṭho ca mokkho	181	
PA_an_5:181.2.2_3	ca uttamo ca pavaro cā”ti.	181	
PA_an_5:181.2.3	Paṭhamaṁ.	181	
PA_an_5:182.0.1	Aṅguttara Nikāya 5.182	182	
PA_an_5:182.0.2	19. Araññavagga	182	
PA_an_5:182.0.3	Cīvarasutta	182	
PA_an_5:182.1.1	“Pañcime, bhikkhave, paṁsukūlikā.	182	
PA_an_5:182.1.2	Katame pañca?	182	
PA_an_5:182.1.3	Mandattā momūhattā paṁsukūliko hoti …pe… idamatthitaṁyeva nissāya paṁsukūliko hoti.	182	
PA_an_5:182.1.4	Ime kho, bhikkhave, pañca paṁsukūlikā”ti.	182	
PA_an_5:182.1.5	Dutiyaṁ.	182	
PA_an_5:183.0.1	Aṅguttara Nikāya 5.183	183	
PA_an_5:183.0.2	19. Araññavagga	183	
PA_an_5:183.0.3	Rukkhamūlikasutta	183	
PA_an_5:183.1.1	“Pañcime, bhikkhave, rukkhamūlikā.	183	
PA_an_5:183.1.2	Katame pañca?	183	
PA_an_5:183.1.3	Mandattā momūhattā rukkhamūliko hoti …pe… idamatthitaṁyeva nissāya rukkhamūliko hoti.	183	
PA_an_5:183.1.4	Ime kho, bhikkhave, pañca rukkhamūlikā”ti.	183	
PA_an_5:183.1.5	Tatiyaṁ.	183	
PA_an_5:184.0.1	Aṅguttara Nikāya 5.184	184	
PA_an_5:184.0.2	19. Araññavagga	184	
PA_an_5:184.0.3	Sosānikasutta	184	
PA_an_5:184.1.1	“Pañcime, bhikkhave, sosānikā.	184	
PA_an_5:184.1.2	Katame pañca?	184	
PA_an_5:184.1.3	Mandattā momūhattā sosāniko hoti …pe… idamatthitaṁyeva nissāya sosāniko hoti.	184	
PA_an_5:184.1.4	Ime kho, bhikkhave, pañca sosānikā”ti.	184	
PA_an_5:184.1.5	Catutthaṁ.	184	
PA_an_5:185.0.1	Aṅguttara Nikāya 5.185	185	
PA_an_5:185.0.2	19. Araññavagga	185	
PA_an_5:185.0.3	Abbhokāsikasutta	185	
PA_an_5:185.1.1	“Pañcime, bhikkhave, abbhokāsikā …pe….	185	
PA_an_5:185.1.2	Pañcamaṁ.	185	
PA_an_5:186.0.1	Aṅguttara Nikāya 5.186	186	
PA_an_5:186.0.2	19. Araññavagga	186	
PA_an_5:186.0.3	Nesajjikasutta	186	
PA_an_5:186.1.1	“Pañcime, bhikkhave, nesajjikā …pe….	186	
PA_an_5:186.1.2	Chaṭṭhaṁ.	186	
PA_an_5:187.0.1	Aṅguttara Nikāya 5.187	187	
PA_an_5:187.0.2	19. Araññavagga	187	
PA_an_5:187.0.3	Yathāsanthatikasutta	187	
PA_an_5:187.1.1	“Pañcime, bhikkhave, yathāsanthatikā …pe….	187	
PA_an_5:187.1.2	Sattamaṁ.	187	
PA_an_5:188.0.1	Aṅguttara Nikāya 5.188	188	
PA_an_5:188.0.2	19. Araññavagga	188	
PA_an_5:188.0.3	Ekāsanikasutta	188	
PA_an_5:188.1.1	“Pañcime, bhikkhave, ekāsanikā …pe….	188	
PA_an_5:188.1.2	Aṭṭhamaṁ.	188	
PA_an_5:189.0.1	Aṅguttara Nikāya 5.189	189	
PA_an_5:189.0.2	19. Araññavagga	189	
PA_an_5:189.0.3	Khalupacchābhattikasutta	189	
PA_an_5:189.1.1	“Pañcime, bhikkhave, khalupacchābhattikā …pe….	189	
PA_an_5:189.1.2	Navamaṁ.	189	
PA_an_5:190.0.1	Aṅguttara Nikāya 5.190	190	
PA_an_5:190.0.2	19. Araññavagga	190	
PA_an_5:190.0.3	Pattapiṇḍikasutta	190	
PA_an_5:190.1.1	“Pañcime, bhikkhave, pattapiṇḍikā.	190	
PA_an_5:190.1.2	Katame pañca?	190	
PA_an_5:190.1.3_0	Mandattā momūhattā pattapiṇḍiko hoti, pāpiccho icchāpakato pattapiṇḍiko hoti, ummādā	190	
PA_an_5:190.1.3_1	cittakkhepā pattapiṇḍiko hoti, ‘vaṇṇitaṁ buddhehi buddhasāvakehī’ti pattapiṇḍiko	190	
PA_an_5:190.1.3_2	hoti, appicchataṁyeva nissāya santuṭṭhiṁyeva nissāya sallekhaṁyeva nissāya pavivekaṁyeva	190	
PA_an_5:190.1.3_3	nissāya idamatthitaṁyeva nissāya pattapiṇḍiko hoti.	190	
PA_an_5:190.1.4	Ime kho, bhikkhave, pañca pattapiṇḍikā.	190	
PA_an_5:190.1.5_0	Imesaṁ kho, bhikkhave, pañcannaṁ pattapiṇḍikānaṁ yvāyaṁ pattapiṇḍiko appicchataṁyeva	190	
PA_an_5:190.1.5_1	nissāya santuṭṭhiṁyeva nissāya sallekhaṁyeva nissāya pavivekaṁyeva nissāya idamatthitaṁyeva	190	
PA_an_5:190.1.5_2	nissāya pattapiṇḍiko hoti, ayaṁ imesaṁ pañcannaṁ pattapiṇḍikānaṁ aggo ca seṭṭho ca	190	
PA_an_5:190.1.5_3	mokkho ca uttamo ca pavaro ca.	190	
PA_an_5:190.2.1	Seyyathāpi, bhikkhave, gavā khīraṁ, khīramhā dadhi, dadhimhā navanītaṁ, navanītamhā sappi, sappimhā sappimaṇḍo, sappimaṇḍo tattha aggamakkhāyati;	190	
PA_an_5:190.2.2_0	evamevaṁ kho, bhikkhave, imesaṁ pañcannaṁ pattapiṇḍikānaṁ yvāyaṁ pattapiṇḍiko appicchataṁyeva	190	
PA_an_5:190.2.2_1	nissāya santuṭṭhiṁyeva nissāya sallekhaṁyeva nissāya pavivekaṁyeva nissāya idamatthitaṁyeva	190	
PA_an_5:190.2.2_2	nissāya pattapiṇḍiko hoti, ayaṁ imesaṁ pañcannaṁ pattapiṇḍikānaṁ aggo ca seṭṭho ca	190	
PA_an_5:190.2.2_3	mokkho ca uttamo ca pavaro cā”ti.	190	
PA_an_5:190.2.3	Dasamaṁ.	190	
PA_an_5:190.2.4	Araññavaggo catuttho.	190	
PA_an_5:190.3.0	Tassuddānaṁ	190	
PA_an_5:190.3.1	Araññaṁ cīvaraṁ rukkha,	190	
PA_an_5:190.3.2	Susānaṁ abbhokāsikaṁ;	190	
PA_an_5:190.3.3	Nesajjaṁ santhataṁ ekāsanikaṁ,	190	
PA_an_5:190.3.4	Khalupacchāpiṇḍikena cāti.	190	
PA_an_5:191.0.1	Aṅguttara Nikāya 5.191	191	
PA_an_5:191.0.2	20. Brāhmaṇavagga	191	
PA_an_5:191.0.3	Soṇasutta	191	
PA_an_5:191.1.1	“Pañcime, bhikkhave, porāṇā brāhmaṇadhammā etarahi sunakhesu sandissanti, no brāhmaṇesu.	191	
PA_an_5:191.1.2	Katame pañca?	191	
PA_an_5:191.1.3	Pubbe sudaṁ, bhikkhave, brāhmaṇā brāhmaṇiṁyeva gacchanti, no abrāhmaṇiṁ.	191	
PA_an_5:191.1.4	Etarahi, bhikkhave, brāhmaṇā brāhmaṇimpi gacchanti, abrāhmaṇimpi gacchanti.	191	
PA_an_5:191.1.5	Etarahi, bhikkhave, sunakhā sunakhiṁyeva gacchanti, no asunakhiṁ.	191	
PA_an_5:191.1.6	Ayaṁ, bhikkhave, paṭhamo porāṇo brāhmaṇadhammo etarahi sunakhesu sandissati, no brāhmaṇesu.	191	
PA_an_5:191.2.1	Pubbe sudaṁ, bhikkhave, brāhmaṇā brāhmaṇiṁ utuniṁyeva gacchanti, no anutuniṁ.	191	
PA_an_5:191.2.2	Etarahi, bhikkhave, brāhmaṇā brāhmaṇiṁ utunimpi gacchanti, anutunimpi gacchanti.	191	
PA_an_5:191.2.3	Etarahi, bhikkhave, sunakhā sunakhiṁ utuniṁyeva gacchanti, no anutuniṁ.	191	
PA_an_5:191.2.4	Ayaṁ, bhikkhave, dutiyo porāṇo brāhmaṇadhammo etarahi sunakhesu sandissati, no brāhmaṇesu.	191	
PA_an_5:191.3.1	Pubbe sudaṁ, bhikkhave, brāhmaṇā brāhmaṇiṁ neva kiṇanti no vikkiṇanti, sampiyeneva saṁvāsaṁ sambandhāya sampavattenti.	191	
PA_an_5:191.3.2	Etarahi, bhikkhave, brāhmaṇā brāhmaṇiṁ kiṇantipi vikkiṇantipi, sampiyenapi saṁvāsaṁ sambandhāya sampavattenti.	191	
PA_an_5:191.3.3	Etarahi, bhikkhave, sunakhā sunakhiṁ neva kiṇanti no vikkiṇanti, sampiyeneva saṁvāsaṁ sambandhāya sampavattenti.	191	
PA_an_5:191.3.4	Ayaṁ, bhikkhave, tatiyo porāṇo brāhmaṇadhammo etarahi sunakhesu sandissati, no brāhmaṇesu.	191	
PA_an_5:191.4.1	Pubbe sudaṁ, bhikkhave, brāhmaṇā na sannidhiṁ karonti dhanassapi dhaññassapi rajatassapi jātarūpassapi.	191	
PA_an_5:191.4.2	Etarahi, bhikkhave, brāhmaṇā sannidhiṁ karonti dhanassapi dhaññassapi rajatassapi jātarūpassapi.	191	
PA_an_5:191.4.3	Etarahi, bhikkhave, sunakhā na sannidhiṁ karonti dhanassapi dhaññassapi rajatassapi jātarūpassapi.	191	
PA_an_5:191.4.4	Ayaṁ, bhikkhave, catuttho porāṇo brāhmaṇadhammo etarahi sunakhesu sandissati, no brāhmaṇesu.	191	
PA_an_5:191.5.1	Pubbe sudaṁ, bhikkhave, brāhmaṇā sāyaṁ sāyamāsāya pāto pātarāsāya bhikkhaṁ pariyesanti.	191	
PA_an_5:191.5.2	Etarahi, bhikkhave, brāhmaṇā yāvadatthaṁ udarāvadehakaṁ bhuñjitvā avasesaṁ ādāya pakkamanti.	191	
PA_an_5:191.5.3	Etarahi, bhikkhave, sunakhā sāyaṁ sāyamāsāya pāto pātarāsāya bhikkhaṁ pariyesanti.	191	
PA_an_5:191.5.4	Ayaṁ, bhikkhave, pañcamo porāṇo brāhmaṇadhammo etarahi sunakhesu sandissati, no brāhmaṇesu.	191	
PA_an_5:191.5.5	Ime kho, bhikkhave, pañca porāṇā brāhmaṇadhammā etarahi sunakhesu sandissanti, no brāhmaṇesū”ti.	191	
PA_an_5:191.5.6	Paṭhamaṁ.	191	
PA_an_5:192.0.1	Aṅguttara Nikāya 5.192	192	
PA_an_5:192.0.2	20. Brāhmaṇavagga	192	
PA_an_5:192.0.3	Doṇabrāhmaṇasutta	192	
PA_an_5:192.1.1	Atha kho doṇo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	192	
PA_an_5:192.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho doṇo brāhmaṇo bhagavantaṁ etadavoca:	192	
PA_an_5:192.2.1	“Sutaṁ metaṁ, bho gotama:	192	
PA_an_5:192.2.2	‘na samaṇo gotamo brāhmaṇe jiṇṇe vuḍḍhe mahallake addhagate vayoanuppatte abhivādeti vā paccuṭṭheti vā āsanena vā nimantetī’ti.	192	
PA_an_5:192.2.3	Tayidaṁ, bho gotama, tatheva.	192	
PA_an_5:192.2.4	Na hi bhavaṁ gotamo brāhmaṇe jiṇṇe vuḍḍhe mahallake addhagate vayoanuppatte abhivādeti vā paccuṭṭheti vā āsanena vā nimanteti.	192	
PA_an_5:192.2.5	Tayidaṁ, bho gotama, na sampannamevā”ti.	192	
PA_an_5:192.2.6	“Tvampi no, doṇa, brāhmaṇo paṭijānāsī”ti?	192	
PA_an_5:192.2.7	“Yañhi taṁ, bho gotama, sammā vadamāno vadeyya:	192	
PA_an_5:192.2.8	‘brāhmaṇo ubhato sujāto—	192	
PA_an_5:192.2.9_0	mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho	192	
PA_an_5:192.2.9_1	jātivādena, ajjhāyako mantadharo, tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ	192	
PA_an_5:192.2.9_2	itihāsapañcamānaṁ, padako veyyākaraṇo lokāyatamahāpurisalakkhaṇesu anavayo’ti, mameva	192	
PA_an_5:192.2.9_3	taṁ, bho gotama, sammā vadamāno vadeyya.	192	
PA_an_5:192.2.10	Ahañhi, bho gotama, brāhmaṇo ubhato sujāto—	192	
PA_an_5:192.2.11_0	mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho	192	
PA_an_5:192.2.11_1	jātivādena, ajjhāyako mantadharo, tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ	192	
PA_an_5:192.2.11_2	itihāsapañcamānaṁ, padako veyyākaraṇo lokāyatamahāpurisalakkhaṇesu anavayo”ti.	192	
PA_an_5:192.3.1_0	“Ye kho te, doṇa, brāhmaṇānaṁ pubbakā isayo mantānaṁ kattāro mantānaṁ pavattāro,	192	
PA_an_5:192.3.1_1	yesamidaṁ etarahi brāhmaṇā porāṇaṁ mantapadaṁ gītaṁ pavuttaṁ samihitaṁ tadanugāyanti	192	
PA_an_5:192.3.1_2	tadanubhāsanti bhāsitamanubhāsanti sajjhāyitamanusajjhāyanti vācitamanuvācenti, seyyathidaṁ—aṭṭhako,	192	
PA_an_5:192.3.1_3	vāmako, vāmadevo, vessāmitto, yamadaggi, aṅgīraso, bhāradvājo, vāseṭṭho, kassapo, bhagu;	192	
PA_an_5:192.3.2	tyāssume pañca brāhmaṇe paññāpenti—	192	
PA_an_5:192.3.3	brahmasamaṁ, devasamaṁ, mariyādaṁ, sambhinnamariyādaṁ, brāhmaṇacaṇḍālaṁyeva pañcamaṁ.	192	
PA_an_5:192.3.4	Tesaṁ tvaṁ doṇa, katamo”ti?	192	
PA_an_5:192.4.1	“Na kho mayaṁ, bho gotama, pañca brāhmaṇe jānāma, atha kho mayaṁ brāhmaṇātveva jānāma.	192	
PA_an_5:192.4.2	Sādhu me bhavaṁ gotamo tathā dhammaṁ desetu yathā ahaṁ ime pañca brāhmaṇe jāneyyan”ti.	192	
PA_an_5:192.4.3	“Tena hi, brāhmaṇa, suṇohi, sādhukaṁ manasi karohi; bhāsissāmī”ti.	192	
PA_an_5:192.4.4	“Evaṁ, bho”ti kho doṇo brāhmaṇo bhagavato paccassosi.	192	
PA_an_5:192.4.5	Bhagavā etadavoca:	192	
PA_an_5:192.5.1	“Kathañca, doṇa, brāhmaṇo brahmasamo hoti?	192	
PA_an_5:192.5.2	Idha, doṇa, brāhmaṇo ubhato sujāto hoti—	192	
PA_an_5:192.5.3	mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.	192	
PA_an_5:192.5.4	So aṭṭhacattālīsavassāni komārabrahmacariyaṁ carati mante adhīyamāno.	192	
PA_an_5:192.5.5	Aṭṭhacattālīsavassāni komārabrahmacariyaṁ caritvā mante adhīyitvā ācariyassa ācariyadhanaṁ pariyesati dhammeneva, no adhammena.	192	
PA_an_5:192.6.1	Tattha ca, doṇa, ko dhammo?	192	
PA_an_5:192.6.2	Neva kasiyā na vaṇijjāya na gorakkhena na issatthena na rājaporisena na sippaññatarena, kevalaṁ bhikkhācariyāya kapālaṁ anatimaññamāno.	192	
PA_an_5:192.6.3	So ācariyassa ācariyadhanaṁ niyyādetvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajati.	192	
PA_an_5:192.6.4_0	So evaṁ pabbajito samāno mettāsahagatena cetasā ekaṁ disaṁ pharitvā viharati, tathā	192	
PA_an_5:192.6.4_1	dutiyaṁ tathā tatiyaṁ tathā catutthaṁ, iti uddhamadho tiriyaṁ sabbadhi sabbattatāya	192	
PA_an_5:192.6.4_2	sabbāvantaṁ lokaṁ mettāsahagatena cetasā vipulena mahaggatena appamāṇena averena	192	
PA_an_5:192.6.4_3	abyāpajjena pharitvā viharati.	192	
PA_an_5:192.6.5	Karuṇā …pe…	192	
PA_an_5:192.6.6	muditā …	192	
PA_an_5:192.6.7_0	upekkhāsahagatena cetasā ekaṁ disaṁ pharitvā viharati, tathā dutiyaṁ tathā tatiyaṁ	192	
PA_an_5:192.6.7_1	tathā catutthaṁ, iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	192	
PA_an_5:192.6.7_2	cetasā vipulena mahaggatena appamāṇena averena abyāpajjena pharitvā viharati.	192	
PA_an_5:192.6.8	So ime cattāro brahmavihāre bhāvetvā kāyassa bhedā paraṁ maraṇā sugatiṁ brahmalokaṁ upapajjati.	192	
PA_an_5:192.6.9	Evaṁ kho, doṇa, brāhmaṇo brahmasamo hoti.	192	
PA_an_5:192.7.1	Kathañca, doṇa, brāhmaṇo devasamo hoti?	192	
PA_an_5:192.7.2	Idha, doṇa, brāhmaṇo ubhato sujāto hoti—	192	
PA_an_5:192.7.3	mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.	192	
PA_an_5:192.7.4	So aṭṭhacattālīsavassāni komārabrahmacariyaṁ carati mante adhīyamāno.	192	
PA_an_5:192.7.5	Aṭṭhacattālīsavassāni komārabrahmacariyaṁ caritvā mante adhīyitvā ācariyassa ācariyadhanaṁ pariyesati dhammeneva, no adhammena.	192	
PA_an_5:192.7.6	Tattha ca, doṇa, ko dhammo?	192	
PA_an_5:192.7.7	Neva kasiyā na vaṇijjāya na gorakkhena na issatthena na rājaporisena na sippaññatarena, kevalaṁ bhikkhācariyāya kapālaṁ anatimaññamāno.	192	
PA_an_5:192.7.8	So ācariyassa ācariyadhanaṁ niyyādetvā dāraṁ pariyesati dhammeneva, no adhammena.	192	
PA_an_5:192.8.1	Tattha ca, doṇa, ko dhammo?	192	
PA_an_5:192.8.2	Neva kayena na vikkayena, brāhmaṇiṁyeva udakūpassaṭṭhaṁ.	192	
PA_an_5:192.8.3_0	So brāhmaṇiṁyeva gacchati, na khattiyiṁ na vessiṁ na suddiṁ na caṇḍāliṁ na nesādiṁ	192	
PA_an_5:192.8.3_1	na veniṁ na rathakāriṁ na pukkusiṁ gacchati, na gabbhiniṁ gacchati, na pāyamānaṁ	192	
PA_an_5:192.8.3_2	gacchati, na anutuniṁ gacchati.	192	
PA_an_5:192.8.4	Kasmā ca, doṇa, brāhmaṇo na gabbhiniṁ gacchati?	192	
PA_an_5:192.8.5	Sace, doṇa, brāhmaṇo gabbhiniṁ gacchati, atimīḷhajo nāma so hoti māṇavako vā māṇavikā vā.	192	
PA_an_5:192.8.6	Tasmā, doṇa, brāhmaṇo na gabbhiniṁ gacchati.	192	
PA_an_5:192.8.7	Kasmā ca, doṇa, brāhmaṇo na pāyamānaṁ gacchati?	192	
PA_an_5:192.8.8	Sace, doṇa, brāhmaṇo pāyamānaṁ gacchati, asucipaṭipīḷito nāma so hoti māṇavako vā māṇavikā vā.	192	
PA_an_5:192.8.9	Tasmā, doṇa, brāhmaṇo na pāyamānaṁ gacchati.	192	
PA_an_5:192.8.10	Tassa sā hoti brāhmaṇī neva kāmatthā na davatthā na ratatthā, pajatthāva brāhmaṇassa brāhmaṇī hoti.	192	
PA_an_5:192.8.11	So methunaṁ uppādetvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajati.	192	
PA_an_5:192.8.12	So evaṁ pabbajito samāno vivicceva kāmehi …pe… catutthaṁ jhānaṁ upasampajja viharati.	192	
PA_an_5:192.8.13	So ime cattāro jhāne bhāvetvā kāyassa bhedā paraṁ maraṇā sugatiṁ saggaṁ lokaṁ upapajjati.	192	
PA_an_5:192.8.14	Evaṁ kho, doṇa, brāhmaṇo devasamo hoti.	192	
PA_an_5:192.9.1	Kathañca, doṇa, brāhmaṇo mariyādo hoti?	192	
PA_an_5:192.9.2	Idha, doṇa, brāhmaṇo ubhato sujāto hoti—	192	
PA_an_5:192.9.3	mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.	192	
PA_an_5:192.9.4	So aṭṭhacattālīsavassāni komārabrahmacariyaṁ carati mante adhīyamāno.	192	
PA_an_5:192.9.5	Aṭṭhacattālīsavassāni komārabrahmacariyaṁ caritvā mante adhīyitvā ācariyassa ācariyadhanaṁ pariyesati dhammeneva, no adhammena.	192	
PA_an_5:192.9.6	Tattha ca, doṇa, ko dhammo?	192	
PA_an_5:192.9.7	Neva kasiyā na vaṇijjāya na gorakkhena na issatthena na rājaporisena na sippaññatarena, kevalaṁ bhikkhācariyāya kapālaṁ anatimaññamāno.	192	
PA_an_5:192.9.8	So ācariyassa ācariyadhanaṁ niyyādetvā dāraṁ pariyesati dhammeneva, no adhammena.	192	
PA_an_5:192.10.1	Tattha ca, doṇa, ko dhammo?	192	
PA_an_5:192.10.2	Neva kayena na vikkayena, brāhmaṇiṁyeva udakūpassaṭṭhaṁ.	192	
PA_an_5:192.10.3_0	So brāhmaṇiṁyeva gacchati, na khattiyiṁ na vessiṁ na suddiṁ na caṇḍāliṁ na nesādiṁ	192	
PA_an_5:192.10.3_1	na veniṁ na rathakāriṁ na pukkusiṁ gacchati, na gabbhiniṁ gacchati, na pāyamānaṁ	192	
PA_an_5:192.10.3_2	gacchati, na anutuniṁ gacchati.	192	
PA_an_5:192.10.4	Kasmā ca, doṇa, brāhmaṇo na gabbhiniṁ gacchati?	192	
PA_an_5:192.10.5	Sace, doṇa, brāhmaṇo gabbhiniṁ gacchati, atimīḷhajo nāma so hoti māṇavako vā māṇavikā vā.	192	
PA_an_5:192.10.6	Tasmā, doṇa, brāhmaṇo na gabbhiniṁ gacchati.	192	
PA_an_5:192.10.7	Kasmā ca, doṇa, brāhmaṇo na pāyamānaṁ gacchati?	192	
PA_an_5:192.10.8	Sace, doṇa, brāhmaṇo pāyamānaṁ gacchati, asucipaṭipīḷito nāma so hoti māṇavako vā māṇavikā vā.	192	
PA_an_5:192.10.9	Tasmā, doṇa, brāhmaṇo na pāyamānaṁ gacchati.	192	
PA_an_5:192.10.10	Tassa sā hoti brāhmaṇī neva kāmatthā na davatthā na ratatthā, pajatthāva brāhmaṇassa brāhmaṇī hoti.	192	
PA_an_5:192.10.11	So methunaṁ uppādetvā tameva puttassādaṁ nikāmayamāno kuṭumbaṁ ajjhāvasati, na agārasmā anagāriyaṁ pabbajati.	192	
PA_an_5:192.10.12	Yāva porāṇānaṁ brāhmaṇānaṁ mariyādo tattha tiṭṭhati, taṁ na vītikkamati.	192	
PA_an_5:192.10.13	‘Yāva porāṇānaṁ brāhmaṇānaṁ mariyādo tattha brāhmaṇo ṭhito taṁ na vītikkamatī’ti, kho, doṇa, tasmā brāhmaṇo mariyādoti vuccati.	192	
PA_an_5:192.10.14	Evaṁ kho, doṇa, brāhmaṇo mariyādo hoti.	192	
PA_an_5:192.11.1	Kathañca, doṇa, brāhmaṇo sambhinnamariyādo hoti?	192	
PA_an_5:192.11.2	Idha, doṇa, brāhmaṇo ubhato sujāto hoti—	192	
PA_an_5:192.11.3	mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.	192	
PA_an_5:192.11.4	So aṭṭhacattālīsavassāni komārabrahmacariyaṁ carati mante adhīyamāno.	192	
PA_an_5:192.11.5	Aṭṭhacattālīsavassāni komārabrahmacariyaṁ caritvā mante adhīyitvā ācariyassa ācariyadhanaṁ pariyesati dhammeneva, no adhammena.	192	
PA_an_5:192.12.1	Tattha ca, doṇa, ko dhammo?	192	
PA_an_5:192.12.2	Neva kasiyā na vaṇijjāya na gorakkhena na issatthena na rājaporisena na sippaññatarena, kevalaṁ bhikkhācariyāya kapālaṁ anatimaññamāno.	192	
PA_an_5:192.12.3	So ācariyassa ācariyadhanaṁ niyyādetvā dāraṁ pariyesati dhammenapi adhammenapi kayenapi vikkayenapi brāhmaṇimpi udakūpassaṭṭhaṁ.	192	
PA_an_5:192.12.4_0	So brāhmaṇimpi gacchati khattiyimpi gacchati vessimpi gacchati suddimpi gacchati	192	
PA_an_5:192.12.4_1	caṇḍālimpi gacchati nesādimpi gacchati venimpi gacchati rathakārimpi gacchati pukkusimpi	192	
PA_an_5:192.12.4_2	gacchati gabbhinimpi gacchati pāyamānampi gacchati utunimpi gacchati anutunimpi gacchati.	192	
PA_an_5:192.12.5	Tassa sā hoti brāhmaṇī kāmatthāpi davatthāpi ratatthāpi pajatthāpi brāhmaṇassa brāhmaṇī hoti.	192	
PA_an_5:192.12.6	Yāva porāṇānaṁ brāhmaṇānaṁ mariyādo tattha na tiṭṭhati, taṁ vītikkamati.	192	
PA_an_5:192.12.7	‘Yāva porāṇānaṁ brāhmaṇānaṁ mariyādo tattha brāhmaṇo na ṭhito taṁ vītikkamatī’ti kho, doṇa, tasmā brāhmaṇo sambhinnamariyādoti vuccati.	192	
PA_an_5:192.12.8	Evaṁ kho, doṇa, brāhmaṇo sambhinnamariyādo hoti.	192	
PA_an_5:192.13.1	Kathañca, doṇa, brāhmaṇo brāhmaṇacaṇḍālo hoti?	192	
PA_an_5:192.13.2	Idha, doṇa, brāhmaṇo ubhato sujāto hoti—	192	
PA_an_5:192.13.3	mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.	192	
PA_an_5:192.13.4	So aṭṭhacattālīsavassāni komārabrahmacariyaṁ carati mante adhīyamāno.	192	
PA_an_5:192.13.5	Aṭṭhacattālīsavassāni komārabrahmacariyaṁ caritvā mante adhīyitvā ācariyassa ācariyadhanaṁ pariyesati dhammenapi adhammenapi	192	
PA_an_5:192.13.6	kasiyāpi vaṇijjāyapi gorakkhenapi issatthenapi rājaporisenapi sippaññatarenapi, kevalampi bhikkhācariyāya, kapālaṁ anatimaññamāno.	192	
PA_an_5:192.14.1	So ācariyassa ācariyadhanaṁ niyyādetvā dāraṁ pariyesati dhammenapi adhammenapi kayenapi vikkayenapi brāhmaṇimpi udakūpassaṭṭhaṁ.	192	
PA_an_5:192.14.2_0	So brāhmaṇimpi gacchati khattiyimpi gacchati vessimpi gacchati suddimpi gacchati	192	
PA_an_5:192.14.2_1	caṇḍālimpi gacchati nesādimpi gacchati venimpi gacchati rathakārimpi gacchati pukkusimpi	192	
PA_an_5:192.14.2_2	gacchati gabbhinimpi gacchati pāyamānampi gacchati utunimpi gacchati anutunimpi gacchati.	192	
PA_an_5:192.14.3	Tassa sā hoti brāhmaṇī kāmatthāpi davatthāpi ratatthāpi pajatthāpi brāhmaṇassa brāhmaṇī hoti.	192	
PA_an_5:192.14.4	So sabbakammehi jīvikaṁ kappeti.	192	
PA_an_5:192.14.5	Tamenaṁ brāhmaṇā evamāhaṁsu:	192	
PA_an_5:192.14.6	‘kasmā bhavaṁ brāhmaṇo paṭijānamāno sabbakammehi jīvikaṁ kappetī’ti?	192	
PA_an_5:192.14.7	So evamāha:	192	
PA_an_5:192.14.8	‘seyyathāpi, bho, aggi sucimpi ḍahati asucimpi ḍahati, na ca tena aggi upalippati;	192	
PA_an_5:192.14.9	evamevaṁ kho, bho, sabbakammehi cepi brāhmaṇo jīvikaṁ kappeti, na ca tena brāhmaṇo upalippati.	192	
PA_an_5:192.14.10	Sabbakammehi jīvikaṁ kappetī’ti kho, doṇa, tasmā brāhmaṇo brāhmaṇacaṇḍāloti vuccati.	192	
PA_an_5:192.14.11	Evaṁ kho, doṇa, brāhmaṇo brāhmaṇacaṇḍālo hoti.	192	
PA_an_5:192.15.1_0	Ye kho te, doṇa, brāhmaṇānaṁ pubbakā isayo mantānaṁ kattāro mantānaṁ pavattāro yesamidaṁ	192	
PA_an_5:192.15.1_1	etarahi brāhmaṇā porāṇaṁ mantapadaṁ gītaṁ pavuttaṁ samīhitaṁ tadanugāyanti tadanubhāsanti	192	
PA_an_5:192.15.1_2	bhāsitamanubhāsanti sajjhāyitamanusajjhāyanti vācitamanuvācenti, seyyathidaṁ—aṭṭhako,	192	
PA_an_5:192.15.1_3	vāmako, vāmadevo, vessāmitto, yamadaggi, aṅgīraso, bhāradvājo, vāseṭṭho, kassapo, bhagu;	192	
PA_an_5:192.15.2	tyassume pañca brāhmaṇe paññāpenti—	192	
PA_an_5:192.15.3	brahmasamaṁ, devasamaṁ, mariyādaṁ, sambhinnamariyādaṁ, brāhmaṇacaṇḍālaṁyeva pañcamaṁ.	192	
PA_an_5:192.15.4	Tesaṁ tvaṁ, doṇa, katamoti?	192	
PA_an_5:192.16.1	Evaṁ sante mayaṁ, bho gotama, brāhmaṇacaṇḍālampi na pūrema.	192	
PA_an_5:192.16.2	Abhikkantaṁ, bho gotama …pe… upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	192	
PA_an_5:192.16.3	Dutiyaṁ.	192	
PA_an_5:193.0.1	Aṅguttara Nikāya 5.193	193	
PA_an_5:193.0.2	20. Brāhmaṇavagga	193	
PA_an_5:193.0.3	Saṅgāravasutta	193	
PA_an_5:193.1.1	Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	193	
PA_an_5:193.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho saṅgāravo brāhmaṇo bhagavantaṁ etadavoca:	193	
PA_an_5:193.1.3	“ko nu kho, bho gotama, hetu ko paccayo, yena kadāci dīgharattaṁ sajjhāyakatāpi mantā nappaṭibhanti, pageva asajjhāyakatā?	193	
PA_an_5:193.1.4	Ko pana, bho gotama, hetu ko paccayo, yena kadāci dīgharattaṁ asajjhāyakatāpi mantā paṭibhanti, pageva sajjhāyakatā”ti?	193	
PA_an_5:193.2.1_0	Yasmiṁ, brāhmaṇa, samaye kāmarāgapariyuṭṭhitena cetasā viharati kāmarāgaparetena,	193	
PA_an_5:193.2.1_1	uppannassa ca kāmarāgassa nissaraṇaṁ yathābhūtaṁ nappajānāti, attatthampi tasmiṁ	193	
PA_an_5:193.2.1_2	samaye yathābhūtaṁ nappajānāti na passati, paratthampi tasmiṁ samaye yathābhūtaṁ	193	
PA_an_5:193.2.1_3	nappajānāti na passati, ubhayatthampi tasmiṁ samaye yathābhūtaṁ nappajānāti na passati,	193	
PA_an_5:193.2.1_4	dīgharattaṁ sajjhāyakatāpi mantā nappaṭibhanti, pageva asajjhāyakatā.	193	
PA_an_5:193.2.2	Seyyathāpi, brāhmaṇa, udapatto saṁsaṭṭho lākhāya vā haliddiyā vā nīliyā vā mañjiṭṭhāya vā.	193	
PA_an_5:193.2.3	Tattha cakkhumā puriso sakaṁ mukhanimittaṁ paccavekkhamāno yathābhūtaṁ nappajāneyya na passeyya.	193	
PA_an_5:193.2.4_0	Evamevaṁ kho, brāhmaṇa, yasmiṁ samaye kāmarāgapariyuṭṭhitena cetasā viharati kāmarāgaparetena,	193	
PA_an_5:193.2.4_1	uppannassa ca kāmarāgassa nissaraṇaṁ yathābhūtaṁ nappajānāti, attatthampi tasmiṁ	193	
PA_an_5:193.2.4_2	samaye yathābhūtaṁ nappajānāti na passati, paratthampi …pe… ubhayatthampi tasmiṁ	193	
PA_an_5:193.2.4_3	samaye yathābhūtaṁ nappajānāti na passati, dīgharattaṁ sajjhāyakatāpi mantā nappaṭibhanti,	193	
PA_an_5:193.2.4_4	pageva asajjhāyakatā.	193	
PA_an_5:193.3.1_0	Puna caparaṁ, brāhmaṇa, yasmiṁ samaye byāpādapariyuṭṭhitena cetasā viharati byāpādaparetena,	193	
PA_an_5:193.3.1_1	uppannassa ca byāpādassa nissaraṇaṁ yathābhūtaṁ nappajānāti, attatthampi tasmiṁ samaye	193	
PA_an_5:193.3.1_2	yathābhūtaṁ nappajānāti na passati, paratthampi …pe… ubhayatthampi tasmiṁ samaye	193	
PA_an_5:193.3.1_3	yathābhūtaṁ nappajānāti na passati, dīgharattaṁ sajjhāyakatāpi mantā nappaṭibhanti,	193	
PA_an_5:193.3.1_4	pageva asajjhāyakatā.	193	
PA_an_5:193.3.2	Seyyathāpi, brāhmaṇa, udapatto agginā santatto ukkudhito ussadakajāto.	193	
PA_an_5:193.3.3	Tattha cakkhumā puriso sakaṁ mukhanimittaṁ paccavekkhamāno yathābhūtaṁ nappajāneyya na passeyya.	193	
PA_an_5:193.3.4_0	Evamevaṁ kho, brāhmaṇa, yasmiṁ samaye byāpādapariyuṭṭhitena cetasā viharati byāpādaparetena,	193	
PA_an_5:193.3.4_1	uppannassa ca byāpādassa nissaraṇaṁ yathābhūtaṁ nappajānāti, attatthampi tasmiṁ samaye	193	
PA_an_5:193.3.4_2	yathābhūtaṁ nappajānāti na passati, paratthampi …pe… ubhayatthampi tasmiṁ samaye	193	
PA_an_5:193.3.4_3	yathābhūtaṁ nappajānāti na passati, dīgharattaṁ sajjhāyakatāpi mantā nappaṭibhanti,	193	
PA_an_5:193.3.4_4	pageva asajjhāyakatā.	193	
PA_an_5:193.4.1_0	Puna caparaṁ, brāhmaṇa, yasmiṁ samaye thinamiddhapariyuṭṭhitena cetasā viharati thinamiddhaparetena,	193	
PA_an_5:193.4.1_1	uppannassa ca thinamiddhassa nissaraṇaṁ yathābhūtaṁ nappajānāti, attatthampi tasmiṁ	193	
PA_an_5:193.4.1_2	samaye yathābhūtaṁ nappajānāti na passati, paratthampi …pe… ubhayatthampi tasmiṁ	193	
PA_an_5:193.4.1_3	samaye yathābhūtaṁ nappajānāti na passati, dīgharattaṁ sajjhāyakatāpi mantā nappaṭibhanti,	193	
PA_an_5:193.4.1_4	pageva asajjhāyakatā.	193	
PA_an_5:193.4.2	Seyyathāpi, brāhmaṇa, udapatto sevālapaṇakapariyonaddho.	193	
PA_an_5:193.4.3	Tattha cakkhumā puriso sakaṁ mukhanimittaṁ paccavekkhamāno yathābhūtaṁ nappajāneyya na passeyya.	193	
PA_an_5:193.4.4_0	Evamevaṁ kho, brāhmaṇa, yasmiṁ samaye thinamiddhapariyuṭṭhitena cetasā viharati thinamiddhaparetena,	193	
PA_an_5:193.4.4_1	uppannassa ca thinamiddhassa nissaraṇaṁ yathābhūtaṁ nappajānāti, attatthampi tasmiṁ	193	
PA_an_5:193.4.4_2	samaye yathābhūtaṁ nappajānāti na passati, paratthampi …pe… ubhayatthampi tasmiṁ	193	
PA_an_5:193.4.4_3	samaye yathābhūtaṁ nappajānāti na passati, dīgharattaṁ sajjhāyakatāpi mantā nappaṭibhanti,	193	
PA_an_5:193.4.4_4	pageva asajjhāyakatā.	193	
PA_an_5:193.5.1_0	Puna caparaṁ, brāhmaṇa, yasmiṁ samaye uddhaccakukkuccapariyuṭṭhitena cetasā viharati	193	
PA_an_5:193.5.1_1	uddhaccakukkuccaparetena, uppannassa ca uddhaccakukkuccassa nissaraṇaṁ yathābhūtaṁ	193	
PA_an_5:193.5.1_2	nappajānāti, attatthampi tasmiṁ samaye yathābhūtaṁ nappajānāti na passati, paratthampi	193	
PA_an_5:193.5.1_3	…pe… ubhayatthampi tasmiṁ samaye yathābhūtaṁ nappajānāti na passati, dīgharattaṁ	193	
PA_an_5:193.5.1_4	sajjhāyakatāpi mantā nappaṭibhanti, pageva asajjhāyakatā.	193	
PA_an_5:193.5.2	Seyyathāpi, brāhmaṇa, udapatto vāterito calito bhanto ūmijāto.	193	
PA_an_5:193.5.3	Tattha cakkhumā puriso sakaṁ mukhanimittaṁ paccavekkhamāno yathābhūtaṁ nappajāneyya na passeyya.	193	
PA_an_5:193.5.4_0	Evamevaṁ kho, brāhmaṇa, yasmiṁ samaye uddhaccakukkuccapariyuṭṭhitena cetasā viharati	193	
PA_an_5:193.5.4_1	uddhaccakukkuccaparetena, uppannassa ca uddhaccakukkuccassa nissaraṇaṁ yathābhūtaṁ	193	
PA_an_5:193.5.4_2	nappajānāti, attatthampi tasmiṁ samaye yathābhūtaṁ nappajānāti na passati, paratthampi	193	
PA_an_5:193.5.4_3	…pe… ubhayatthampi tasmiṁ samaye yathābhūtaṁ nappajānāti na passati, dīgharattaṁ	193	
PA_an_5:193.5.4_4	sajjhāyakatāpi mantā nappaṭibhanti, pageva asajjhāyakatā.	193	
PA_an_5:193.6.1_0	Puna caparaṁ, brāhmaṇa, yasmiṁ samaye vicikicchāpariyuṭṭhitena cetasā viharati vicikicchāparetena,	193	
PA_an_5:193.6.1_1	uppannāya ca vicikicchāya nissaraṇaṁ yathābhūtaṁ nappajānāti, attatthampi tasmiṁ	193	
PA_an_5:193.6.1_2	samaye yathābhūtaṁ nappajānāti na passati, paratthampi …pe… ubhayatthampi tasmiṁ	193	
PA_an_5:193.6.1_3	samaye yathābhūtaṁ nappajānāti na passati, dīgharattaṁ sajjhāyakatāpi mantā nappaṭibhanti,	193	
PA_an_5:193.6.1_4	pageva asajjhāyakatā.	193	
PA_an_5:193.6.2	Seyyathāpi, brāhmaṇa, udapatto āvilo luḷito kalalībhūto andhakāre nikkhitto.	193	
PA_an_5:193.6.3	Tattha cakkhumā puriso sakaṁ mukhanimittaṁ paccavekkhamāno yathābhūtaṁ nappajāneyya na passeyya.	193	
PA_an_5:193.6.4_0	Evamevaṁ kho, brāhmaṇa, yasmiṁ samaye vicikicchāpariyuṭṭhitena cetasā viharati vicikicchāparetena,	193	
PA_an_5:193.6.4_1	uppannāya ca vicikicchāya nissaraṇaṁ yathābhūtaṁ nappajānāti, attatthampi tasmiṁ	193	
PA_an_5:193.6.4_2	samaye yathābhūtaṁ nappajānāti na passati, paratthampi …pe… ubhayatthampi tasmiṁ	193	
PA_an_5:193.6.4_3	samaye yathābhūtaṁ nappajānāti na passati, dīgharattaṁ sajjhāyakatāpi mantā nappaṭibhanti,	193	
PA_an_5:193.6.4_4	pageva asajjhāyakatā.	193	
PA_an_5:193.7.1_0	Yasmiñca kho, brāhmaṇa, samaye na kāmarāgapariyuṭṭhitena cetasā viharati na kāmarāgaparetena,	193	
PA_an_5:193.7.1_1	uppannassa ca kāmarāgassa nissaraṇaṁ yathābhūtaṁ pajānāti, attatthampi tasmiṁ samaye	193	
PA_an_5:193.7.1_2	yathābhūtaṁ pajānāti passati, paratthampi tasmiṁ samaye yathābhūtaṁ pajānāti passati,	193	
PA_an_5:193.7.1_3	ubhayatthampi tasmiṁ samaye yathābhūtaṁ pajānāti passati, dīgharattaṁ asajjhāyakatāpi	193	
PA_an_5:193.7.1_4	mantā paṭibhanti, pageva sajjhāyakatā.	193	
PA_an_5:193.7.2	Seyyathāpi, brāhmaṇa, udapatto asaṁsaṭṭho lākhāya vā haliddiyā vā nīliyā vā mañjiṭṭhāya vā.	193	
PA_an_5:193.7.3	Tattha cakkhumā puriso sakaṁ mukhanimittaṁ paccavekkhamāno yathābhūtaṁ pajāneyya passeyya.	193	
PA_an_5:193.7.4	Evamevaṁ kho, brāhmaṇa, yasmiṁ samaye na kāmarāgapariyuṭṭhitena cetasā viharati …pe….	193	
PA_an_5:193.8.1	Puna caparaṁ, brāhmaṇa, yasmiṁ samaye na byāpādapariyuṭṭhitena cetasā viharati …pe…	193	
PA_an_5:193.8.2	seyyathāpi, brāhmaṇa, udapatto agginā asantatto anukkudhito anussadakajāto.	193	
PA_an_5:193.8.3	Tattha cakkhumā puriso sakaṁ mukhanimittaṁ paccavekkhamāno yathābhūtaṁ pajāneyya passeyya.	193	
PA_an_5:193.8.4	Evamevaṁ kho, brāhmaṇa, yasmiṁ samaye na byāpādapariyuṭṭhitena cetasā viharati …pe….	193	
PA_an_5:193.9.1	Puna caparaṁ, brāhmaṇa, yasmiṁ samaye na thinamiddhapariyuṭṭhitena cetasā viharati …pe…	193	
PA_an_5:193.9.2	seyyathāpi, brāhmaṇa, udapatto na sevālapaṇakapariyonaddho.	193	
PA_an_5:193.9.3	Tattha cakkhumā puriso sakaṁ mukhanimittaṁ paccavekkhamāno yathābhūtaṁ pajāneyya passeyya.	193	
PA_an_5:193.9.4	Evamevaṁ kho, brāhmaṇa, yasmiṁ samaye na thinamiddhapariyuṭṭhitena cetasā viharati …pe….	193	
PA_an_5:193.10.1	Puna caparaṁ, brāhmaṇa, yasmiṁ samaye na uddhaccakukkuccapariyuṭṭhitena cetasā viharati …pe…	193	
PA_an_5:193.10.2	seyyathāpi, brāhmaṇa, udapatto na vāterito na calito na bhanto na ūmijāto.	193	
PA_an_5:193.10.3	Tattha cakkhumā puriso sakaṁ mukhanimittaṁ paccavekkhamāno yathābhūtaṁ pajāneyya passeyya.	193	
PA_an_5:193.10.4	Evamevaṁ kho, brāhmaṇa, yasmiṁ samaye na uddhaccakukkuccapariyuṭṭhitena cetasā viharati …pe….	193	
PA_an_5:193.11.1_0	Puna caparaṁ, brāhmaṇa, yasmiṁ samaye na vicikicchāpariyuṭṭhitena cetasā viharati	193	
PA_an_5:193.11.1_1	na vicikicchāparetena, uppannāya ca vicikicchāya nissaraṇaṁ yathābhūtaṁ pajānāti,	193	
PA_an_5:193.11.1_2	attatthampi tasmiṁ samaye yathābhūtaṁ pajānāti passati, paratthampi tasmiṁ samaye	193	
PA_an_5:193.11.1_3	yathābhūtaṁ pajānāti passati, ubhayatthampi tasmiṁ samaye yathābhūtaṁ pajānāti passati,	193	
PA_an_5:193.11.1_4	dīgharattaṁ asajjhāyakatāpi mantā paṭibhanti, pageva sajjhāyakatā.	193	
PA_an_5:193.11.2	Seyyathāpi, brāhmaṇa, udapatto accho vippasanno anāvilo āloke nikkhitto.	193	
PA_an_5:193.11.3	Tattha cakkhumā puriso sakaṁ mukhanimittaṁ paccavekkhamāno yathābhūtaṁ pajāneyya passeyya.	193	
PA_an_5:193.11.4_0	Evamevaṁ kho, brāhmaṇa, yasmiṁ samaye na vicikicchāpariyuṭṭhitena cetasā viharati	193	
PA_an_5:193.11.4_1	na vicikicchāparetena, uppannāya ca vicikicchāya nissaraṇaṁ yathābhūtaṁ pajānāti,	193	
PA_an_5:193.11.4_2	attatthampi tasmiṁ samaye yathābhūtaṁ pajānāti passati, paratthampi …pe… ubhayatthampi	193	
PA_an_5:193.11.4_3	tasmiṁ samaye yathābhūtaṁ pajānāti passati, dīgharattaṁ asajjhāyakatāpi mantā paṭibhanti,	193	
PA_an_5:193.11.4_4	pageva sajjhāyakatā.	193	
PA_an_5:193.12.1	Ayaṁ kho, brāhmaṇa, hetu ayaṁ paccayo, yena kadāci dīgharattaṁ sajjhāyakatāpi mantā nappaṭibhanti, pageva asajjhāyakatā.	193	
PA_an_5:193.12.2	Ayaṁ pana, brāhmaṇa, hetu ayaṁ paccayo, yena kadāci dīgharattaṁ asajjhāyakatāpi mantā paṭibhanti, pageva sajjhāyakatā”ti.	193	
PA_an_5:193.13.1	“Abhikkantaṁ, bho gotama …pe… upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	193	
PA_an_5:193.13.2	Tatiyaṁ.	193	
PA_an_5:194.0.1	Aṅguttara Nikāya 5.194	194	
PA_an_5:194.0.2	20. Brāhmaṇavagga	194	
PA_an_5:194.0.3	Kāraṇapālīsutta	194	
PA_an_5:194.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	194	
PA_an_5:194.1.2	Tena kho pana samayena kāraṇapālī brāhmaṇo licchavīnaṁ kammantaṁ kāreti.	194	
PA_an_5:194.1.3	Addasā kho kāraṇapālī brāhmaṇo piṅgiyāniṁ brāhmaṇaṁ dūratova āgacchantaṁ;	194	
PA_an_5:194.1.4	disvā piṅgiyāniṁ brāhmaṇaṁ etadavoca:	194	
PA_an_5:194.2.1	“Handa kuto nu bhavaṁ piṅgiyānī āgacchati divā divassā”ti?	194	
PA_an_5:194.2.2	“Itohaṁ, bho, āgacchāmi samaṇassa gotamassa santikā”ti.	194	
PA_an_5:194.2.3	“Taṁ kiṁ maññati bhavaṁ piṅgiyānī samaṇassa gotamassa paññāveyyattiyaṁ? Paṇḍito maññe”ti?	194	
PA_an_5:194.2.4	“Ko cāhaṁ, bho, ko ca samaṇassa gotamassa paññāveyyattiyaṁ jānissāmi.	194	
PA_an_5:194.2.5	Sopi nūnassa tādisova yo samaṇassa gotamassa paññāveyyattiyaṁ jāneyyā”ti.	194	
PA_an_5:194.2.6	“Uḷārāya khalu bhavaṁ piṅgiyānī samaṇaṁ gotamaṁ pasaṁsāya pasaṁsatī”ti.	194	
PA_an_5:194.2.7	“Ko cāhaṁ, bho, ko ca samaṇaṁ gotamaṁ pasaṁsissāmi.	194	
PA_an_5:194.2.8	Pasatthappasatthova so bhavaṁ gotamo seṭṭho devamanussānan”ti.	194	
PA_an_5:194.2.9	“Kiṁ pana bhavaṁ piṅgiyānī atthavasaṁ sampassamāno samaṇe gotame evaṁ abhippasanno”ti?	194	
PA_an_5:194.3.1	“Seyyathāpi, bho, puriso aggarasaparititto na aññesaṁ hīnānaṁ rasānaṁ piheti;	194	
PA_an_5:194.3.2	evamevaṁ kho, bho, yato yato tassa bhoto gotamassa dhammaṁ suṇāti—	194	
PA_an_5:194.3.3	yadi suttaso, yadi geyyaso, yadi veyyākaraṇaso, yadi abbhutadhammaso—	194	
PA_an_5:194.3.4	tato tato na aññesaṁ puthusamaṇabrāhmaṇappavādānaṁ piheti.	194	
PA_an_5:194.4.1	Seyyathāpi, bho, puriso jighacchādubbalyapareto madhupiṇḍikaṁ adhigaccheyya.	194	
PA_an_5:194.4.2	So yato yato sāyetha, labhateva sādurasaṁ asecanakaṁ;	194	
PA_an_5:194.4.3	evamevaṁ kho, bho, yato yato tassa bhoto gotamassa dhammaṁ suṇāti—	194	
PA_an_5:194.4.4	yadi suttaso, yadi geyyaso, yadi veyyākaraṇaso, yadi abbhutadhammaso—	194	
PA_an_5:194.4.5	tato tato labhateva attamanataṁ, labhati cetaso pasādaṁ.	194	
PA_an_5:194.5.1	Seyyathāpi, bho, puriso candanaghaṭikaṁ adhigaccheyya—	194	
PA_an_5:194.5.2	haricandanassa vā lohitacandanassa vā.	194	
PA_an_5:194.5.3	So yato yato ghāyetha—	194	
PA_an_5:194.5.4	yadi mūlato, yadi majjhato, yadi aggato—	194	
PA_an_5:194.5.5	adhigacchateva surabhigandhaṁ asecanakaṁ;	194	
PA_an_5:194.5.6	evamevaṁ kho, bho, yato yato tassa bhoto gotamassa dhammaṁ suṇāti—	194	
PA_an_5:194.5.7	yadi suttaso, yadi geyyaso, yadi veyyākaraṇaso, yadi abbhutadhammaso—	194	
PA_an_5:194.5.8	tato tato adhigacchati pāmojjaṁ adhigacchati somanassaṁ.	194	
PA_an_5:194.6.1	Seyyathāpi, bho, puriso ābādhiko dukkhito bāḷhagilāno.	194	
PA_an_5:194.6.2	Tassa kusalo bhisakko ṭhānaso ābādhaṁ nīhareyya;	194	
PA_an_5:194.6.3	evamevaṁ kho, bho, yato yato tassa bhoto gotamassa dhammaṁ suṇāti—	194	
PA_an_5:194.6.4	yadi suttaso, yadi geyyaso, yadi veyyākaraṇaso, yadi abbhutadhammaso—	194	
PA_an_5:194.6.5	tato tato sokaparidevadukkhadomanassupāyāsā abbhatthaṁ gacchanti.	194	
PA_an_5:194.7.1	Seyyathāpi, bho, pokkharaṇī acchodakā sātodakā sītodakā setakā supatitthā ramaṇīyā.	194	
PA_an_5:194.7.2	Atha puriso āgaccheyya ghammābhitatto ghammapareto kilanto tasito pipāsito.	194	
PA_an_5:194.7.3	So taṁ pokkharaṇiṁ ogāhetvā nhātvā ca pivitvā ca sabbadarathakilamathapariḷāhaṁ paṭippassambheyya.	194	
PA_an_5:194.7.4	Evamevaṁ kho, bho, yato yato tassa bhoto gotamassa dhammaṁ suṇāti—	194	
PA_an_5:194.7.5	yadi suttaso, yadi geyyaso, yadi veyyākaraṇaso, yadi abbhutadhammaso—	194	
PA_an_5:194.7.6	tato tato sabbadarathakilamathapariḷāhā paṭippassambhantī”ti.	194	
PA_an_5:194.8.1	Evaṁ vutte, kāraṇapālī brāhmaṇo uṭṭhāyāsanā ekaṁsaṁ uttarāsaṅgaṁ karitvā dakkhiṇaṁ jāṇumaṇḍalaṁ pathaviyaṁ nihantvā yena bhagavā tenañjaliṁ paṇāmetvā tikkhattuṁ udānaṁ udānesi:	194	
PA_an_5:194.9.1	“Namo tassa bhagavato arahato sammāsambuddhassa.	194	
PA_an_5:194.10.1	Namo tassa bhagavato arahato sammāsambuddhassa.	194	
PA_an_5:194.11.1	Namo tassa bhagavato arahato sammāsambuddhassāti.	194	
PA_an_5:194.12.1	Abhikkantaṁ, bho piṅgiyāni, abhikkantaṁ, bho piṅgiyāni.	194	
PA_an_5:194.12.2_0	Seyyathāpi, bho piṅgiyāni, nikkujjitaṁ vā ukkujjeyya paṭicchannaṁ vā vivareyya, mūḷhassa	194	
PA_an_5:194.12.2_1	vā maggaṁ ācikkheyya andhakāre vā telapajjotaṁ dhāreyya: ‘cakkhumanto rūpāni dakkhantī’ti;	194	
PA_an_5:194.12.2_2	evamevaṁ bhotā piṅgiyāninā anekapariyāyena dhammo pakāsito.	194	
PA_an_5:194.12.3	Esāhaṁ, bho piṅgiyāni, taṁ bhavantaṁ gotamaṁ saraṇaṁ gacchāmi dhammañca bhikkhusaṅghañca.	194	
PA_an_5:194.12.4	Upāsakaṁ maṁ bhavaṁ piṅgiyānī dhāretu, ajjatagge pāṇupetaṁ saraṇaṁ gatan”ti.	194	
PA_an_5:194.12.5	Catutthaṁ.	194	
PA_an_5:195.0.1	Aṅguttara Nikāya 5.195	195	
PA_an_5:195.0.2	20. Brāhmaṇavagga	195	
PA_an_5:195.0.3	Piṅgiyānīsutta	195	
PA_an_5:195.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	195	
PA_an_5:195.1.2	Tena kho pana samayena pañcamattāni licchavisatāni bhagavantaṁ payirupāsanti.	195	
PA_an_5:195.1.3_0	Appekacce licchavī nīlā honti nīlavaṇṇā nīlavatthā nīlālaṅkārā, appekacce licchavī	195	
PA_an_5:195.1.3_1	pītā honti pītavaṇṇā pītavatthā pītālaṅkārā, appekacce licchavī lohitakā honti lohitakavaṇṇā	195	
PA_an_5:195.1.3_2	lohitakavatthā lohitakālaṅkārā, appekacce licchavī odātā honti odātavaṇṇā odātavatthā odātālaṅkārā.	195	
PA_an_5:195.1.4	Tyassudaṁ bhagavā atirocati vaṇṇena ceva yasasā ca.	195	
PA_an_5:195.2.1	Atha kho piṅgiyānī brāhmaṇo uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:	195	
PA_an_5:195.2.2	“paṭibhāti maṁ, bhagavā, paṭibhāti maṁ, sugatā”ti.	195	
PA_an_5:195.2.3	“Paṭibhātu taṁ piṅgiyānī”ti bhagavā avoca.	195	
PA_an_5:195.2.4	Atha kho piṅgiyānī brāhmaṇo bhagavato sammukhā sāruppāya gāthāya abhitthavi:	195	
PA_an_5:195.3.1	“Padmaṁ yathā kokanadaṁ sugandhaṁ,	195	
PA_an_5:195.3.2	Pāto siyā phullamavītagandhaṁ;	195	
PA_an_5:195.3.3	Aṅgīrasaṁ passa virocamānaṁ,	195	
PA_an_5:195.3.4	Tapantamādiccamivantalikkhe”ti.	195	
PA_an_5:195.4.1	Atha kho te licchavī pañcahi uttarāsaṅgasatehi piṅgiyāniṁ brāhmaṇaṁ acchādesuṁ.	195	
PA_an_5:195.4.2	Atha kho piṅgiyānī brāhmaṇo tehi pañcahi uttarāsaṅgasatehi bhagavantaṁ acchādesi.	195	
PA_an_5:195.5.1	Atha kho bhagavā te licchavī etadavoca:	195	
PA_an_5:195.5.2	“pañcannaṁ, licchavī, ratanānaṁ pātubhāvo dullabho lokasmiṁ.	195	
PA_an_5:195.5.3	Katamesaṁ pañcannaṁ?	195	
PA_an_5:195.5.4	Tathāgatassa arahato sammāsambuddhassa pātubhāvo dullabho lokasmiṁ.	195	
PA_an_5:195.5.5	Tathāgatappaveditassa dhammavinayassa desetā puggalo dullabho lokasmiṁ.	195	
PA_an_5:195.5.6	Tathāgatappaveditassa dhammavinayassa desitassa viññātā puggalo dullabho lokasmiṁ.	195	
PA_an_5:195.5.7	Tathāgatappaveditassa dhammavinayassa desitassa viññātā dhammānudhammappaṭipanno puggalo dullabho lokasmiṁ.	195	
PA_an_5:195.5.8	Kataññū katavedī puggalo dullabho lokasmiṁ.	195	
PA_an_5:195.5.9	Imesaṁ kho, licchavī, pañcannaṁ ratanānaṁ pātubhāvo dullabho lokasmin”ti.	195	
PA_an_5:195.5.10	Pañcamaṁ.	195	
PA_an_5:196.0.1	Aṅguttara Nikāya 5.196	196	
PA_an_5:196.0.2	20. Brāhmaṇavagga	196	
PA_an_5:196.0.3	Mahāsupinasutta	196	
PA_an_5:196.1.1	“Tathāgatassa, bhikkhave, arahato sammāsambuddhassa pubbeva sambodhā anabhisambuddhassa bodhisattasseva sato pañca mahāsupinā pāturahesuṁ.	196	
PA_an_5:196.1.2	Katame pañca?	196	
PA_an_5:196.1.3_0	Tathāgatassa, bhikkhave, arahato sammāsambuddhassa pubbeva sambodhā anabhisambuddhassa	196	
PA_an_5:196.1.3_1	bodhisattasseva sato ayaṁ mahāpathavī mahāsayanaṁ ahosi, himavā pabbatarājā bibbohanaṁ	196	
PA_an_5:196.1.3_2	ahosi, puratthime samudde vāmo hattho ohito ahosi, pacchime samudde dakkhiṇo hattho	196	
PA_an_5:196.1.3_3	ohito ahosi, dakkhiṇe samudde ubho pādā ohitā ahesuṁ.	196	
PA_an_5:196.1.4	Tathāgatassa, bhikkhave, arahato sammāsambuddhassa pubbeva sambodhā anabhisambuddhassa bodhisattasseva sato ayaṁ paṭhamo mahāsupino pāturahosi.	196	
PA_an_5:196.2.1_0	Puna caparaṁ, bhikkhave, tathāgatassa arahato sammāsambuddhassa pubbeva sambodhā	196	
PA_an_5:196.2.1_1	anabhisambuddhassa bodhisattasseva sato tiriyā nāma tiṇajāti nābhiyā uggantvā nabhaṁ āhacca ṭhitā ahosi.	196	
PA_an_5:196.2.2	Tathāgatassa, bhikkhave, arahato sammāsambuddhassa pubbeva sambodhā anabhisambuddhassa bodhisattasseva sato ayaṁ dutiyo mahāsupino pāturahosi.	196	
PA_an_5:196.3.1_0	Puna caparaṁ, bhikkhave, tathāgatassa arahato sammāsambuddhassa pubbeva sambodhā	196	
PA_an_5:196.3.1_1	anabhisambuddhassa bodhisattasseva sato setā kimī kaṇhasīsā pādehi ussakkitvā (…)	196	
PA_an_5:196.3.1_2	yāva jāṇumaṇḍalā paṭicchādesuṁ.	196	
PA_an_5:196.3.2	Tathāgatassa, bhikkhave, arahato sammāsambuddhassa pubbeva sambodhā anabhisambuddhassa bodhisattasseva sato ayaṁ tatiyo mahāsupino pāturahosi.	196	
PA_an_5:196.4.1_0	Puna caparaṁ, bhikkhave, tathāgatassa arahato sammāsambuddhassa pubbeva sambodhā	196	
PA_an_5:196.4.1_1	anabhisambuddhassa bodhisattasseva sato cattāro sakuṇā nānāvaṇṇā catūhi disāhi āgantvā	196	
PA_an_5:196.4.1_2	pādamūle nipatitvā sabbasetā sampajjiṁsu.	196	
PA_an_5:196.4.2	Tathāgatassa, bhikkhave, arahato sammāsambuddhassa pubbeva sambodhā anabhisambuddhassa bodhisattasseva sato ayaṁ catuttho mahāsupino pāturahosi.	196	
PA_an_5:196.5.1	Puna caparaṁ, bhikkhave, tathāgato arahaṁ sammāsambuddho pubbeva sambodhā anabhisambuddho bodhisattova samāno mahato mīḷhapabbatassa uparūpari caṅkamati alippamāno mīḷhena.	196	
PA_an_5:196.5.2	Tathāgatassa, bhikkhave, arahato sammāsambuddhassa pubbeva sambodhā anabhisambuddhassa bodhisattasseva sato ayaṁ pañcamo mahāsupino pāturahosi.	196	
PA_an_5:196.6.1_0	Yampi, bhikkhave, tathāgatassa arahato sammāsambuddhassa pubbeva sambodhā anabhisambuddhassa	196	
PA_an_5:196.6.1_1	bodhisattasseva sato ayaṁ mahāpathavī mahāsayanaṁ ahosi, himavā pabbatarājā bibbohanaṁ	196	
PA_an_5:196.6.1_2	ahosi, puratthime samudde vāmo hattho ohito ahosi, pacchime samudde dakkhiṇo hattho	196	
PA_an_5:196.6.1_3	ohito ahosi, dakkhiṇe samudde ubho pādā ohitā ahesuṁ;	196	
PA_an_5:196.6.2	tathāgatena, bhikkhave, arahatā sammāsambuddhena anuttarā sammāsambodhi abhisambuddhā.	196	
PA_an_5:196.6.3	Tassā abhisambodhāya ayaṁ paṭhamo mahāsupino pāturahosi.	196	
PA_an_5:196.7.1	Yampi, bhikkhave, tathāgatassa arahato sammāsambuddhassa pubbeva sambodhā anabhisambuddhassa bodhisattasseva sato tiriyā nāma tiṇajāti nābhiyā uggantvā nabhaṁ āhacca ṭhitā ahosi;	196	
PA_an_5:196.7.2	tathāgatena, bhikkhave, arahatā sammāsambuddhena ariyo aṭṭhaṅgiko maggo abhisambujjhitvā yāva devamanussehi suppakāsito.	196	
PA_an_5:196.7.3	Tassa abhisambodhāya ayaṁ dutiyo mahāsupino pāturahosi.	196	
PA_an_5:196.8.1_0	Yampi, bhikkhave, tathāgatassa arahato sammāsambuddhassa pubbeva sambodhā anabhisambuddhassa	196	
PA_an_5:196.8.1_1	bodhisattasseva sato setā kimī kaṇhasīsā pādehi ussakkitvā yāva jāṇumaṇḍalā paṭicchādesuṁ;	196	
PA_an_5:196.8.2	bahū, bhikkhave, gihī odātavasanā tathāgataṁ pāṇupetā saraṇaṁ gatā.	196	
PA_an_5:196.8.3	Tassa abhisambodhāya ayaṁ tatiyo mahāsupino pāturahosi.	196	
PA_an_5:196.9.1_0	Yampi, bhikkhave, tathāgatassa arahato sammāsambuddhassa pubbeva sambodhā anabhisambuddhassa	196	
PA_an_5:196.9.1_1	bodhisattasseva sato cattāro sakuṇā nānāvaṇṇā catūhi disāhi āgantvā pādamūle nipatitvā	196	
PA_an_5:196.9.1_2	sabbasetā sampajjiṁsu;	196	
PA_an_5:196.9.2	cattārome, bhikkhave, vaṇṇā khattiyā brāhmaṇā vessā suddā te tathāgatappavedite dhammavinaye agārasmā anagāriyaṁ pabbajitvā anuttaraṁ vimuttiṁ sacchikaronti.	196	
PA_an_5:196.9.3	Tassa abhisambodhāya ayaṁ catuttho mahāsupino pāturahosi.	196	
PA_an_5:196.10.1	Yampi, bhikkhave, tathāgato arahaṁ sammāsambuddho pubbeva sambodhā anabhisambuddho bodhisattova samāno mahato mīḷhapabbatassa uparūpari caṅkamati alippamāno mīḷhena;	196	
PA_an_5:196.10.2	lābhī, bhikkhave, tathāgato cīvarapiṇḍapātasenāsanagilānappaccayabhesajjaparikkhārānaṁ, taṁ tathāgato agathito amucchito anajjhosanno ādīnavadassāvī nissaraṇapañño paribhuñjati.	196	
PA_an_5:196.10.3	Tassa abhisambodhāya ayaṁ pañcamo mahāsupino pāturahosi.	196	
PA_an_5:196.11.1	Tathāgatassa, bhikkhave, arahato sammāsambuddhassa pubbeva sambodhā anabhisambuddhassa bodhisattasseva sato ime pañca mahāsupinā pāturahesun”ti.	196	
PA_an_5:196.11.2	Chaṭṭhaṁ.	196	
PA_an_5:197.0.1	Aṅguttara Nikāya 5.197	197	
PA_an_5:197.0.2	20. Brāhmaṇavagga	197	
PA_an_5:197.0.3	Vassasutta	197	
PA_an_5:197.1.1	“Pañcime, bhikkhave, vassassa antarāyā, yaṁ nemittā na jānanti, yattha nemittānaṁ cakkhu na kamati.	197	
PA_an_5:197.1.2	Katame pañca?	197	
PA_an_5:197.1.3	Upari, bhikkhave, ākāse tejodhātu pakuppati.	197	
PA_an_5:197.1.4	Tena uppannā meghā paṭivigacchanti.	197	
PA_an_5:197.1.5	Ayaṁ, bhikkhave, paṭhamo vassassa antarāyo, yaṁ nemittā na jānanti, yattha nemittānaṁ cakkhu na kamati.	197	
PA_an_5:197.2.1	Puna caparaṁ, bhikkhave, upari ākāse vāyodhātu pakuppati.	197	
PA_an_5:197.2.2	Tena uppannā meghā paṭivigacchanti.	197	
PA_an_5:197.2.3	Ayaṁ, bhikkhave, dutiyo vassassa antarāyo, yaṁ nemittā na jānanti, yattha nemittānaṁ cakkhu na kamati.	197	
PA_an_5:197.3.1	Puna caparaṁ, bhikkhave, rāhu asurindo pāṇinā udakaṁ sampaṭicchitvā mahāsamudde chaḍḍeti.	197	
PA_an_5:197.3.2	Ayaṁ, bhikkhave, tatiyo vassassa antarāyo, yaṁ nemittā na jānanti, yattha nemittānaṁ cakkhu na kamati.	197	
PA_an_5:197.4.1	Puna caparaṁ, bhikkhave, vassavalāhakā devā pamattā honti.	197	
PA_an_5:197.4.2	Ayaṁ, bhikkhave, catuttho vassassa antarāyo, yaṁ nemittā na jānanti, yattha nemittānaṁ cakkhu na kamati.	197	
PA_an_5:197.5.1	Puna caparaṁ, bhikkhave, manussā adhammikā honti.	197	
PA_an_5:197.5.2	Ayaṁ, bhikkhave, pañcamo vassassa antarāyo, yaṁ nemittā na jānanti, yattha nemittānaṁ cakkhu na kamati.	197	
PA_an_5:197.5.3	Ime kho, bhikkhave, pañca vassassa antarāyā, yaṁ nemittā na jānanti, yattha nemittānaṁ cakkhu na kamatī”ti.	197	
PA_an_5:197.5.4	Sattamaṁ.	197	
PA_an_5:198.0.1	Aṅguttara Nikāya 5.198	198	
PA_an_5:198.0.2	20. Brāhmaṇavagga	198	
PA_an_5:198.0.3	Vācāsutta	198	
PA_an_5:198.1.1	“Pañcahi, bhikkhave, aṅgehi samannāgatā vācā subhāsitā hoti, no dubbhāsitā, anavajjā ca ananuvajjā ca viññūnaṁ.	198	
PA_an_5:198.1.2	Katamehi pañcahi?	198	
PA_an_5:198.1.3	Kālena ca bhāsitā hoti, saccā ca bhāsitā hoti, saṇhā ca bhāsitā hoti, atthasaṁhitā ca bhāsitā hoti, mettacittena ca bhāsitā hoti.	198	
PA_an_5:198.1.4	Imehi kho, bhikkhave, pañcahi aṅgehi samannāgatā vācā subhāsitā hoti, no dubbhāsitā, anavajjā ca ananuvajjā ca viññūnan”ti.	198	
PA_an_5:198.1.5	Aṭṭhamaṁ.	198	
PA_an_5:199.0.1	Aṅguttara Nikāya 5.199	199	
PA_an_5:199.0.2	20. Brāhmaṇavagga	199	
PA_an_5:199.0.3	Kulasutta	199	
PA_an_5:199.1.1	“Yaṁ, bhikkhave, sīlavanto pabbajitā kulaṁ upasaṅkamanti, tattha manussā pañcahi ṭhānehi bahuṁ puññaṁ pasavanti.	199	
PA_an_5:199.1.2	Katamehi pañcahi?	199	
PA_an_5:199.1.3	Yasmiṁ, bhikkhave, samaye sīlavante pabbajite kulaṁ upasaṅkamante manussā disvā cittāni pasādenti, saggasaṁvattanikaṁ, bhikkhave, taṁ kulaṁ tasmiṁ samaye paṭipadaṁ paṭipannaṁ hoti.	199	
PA_an_5:199.2.1_0	Yasmiṁ, bhikkhave, samaye sīlavante pabbajite kulaṁ upasaṅkamante manussā paccuṭṭhenti	199	
PA_an_5:199.2.1_1	abhivādenti āsanaṁ denti, uccākulīnasaṁvattanikaṁ, bhikkhave, taṁ kulaṁ tasmiṁ samaye	199	
PA_an_5:199.2.1_2	paṭipadaṁ paṭipannaṁ hoti.	199	
PA_an_5:199.3.1_0	Yasmiṁ, bhikkhave, samaye sīlavante pabbajite kulaṁ upasaṅkamante manussā maccheramalaṁ	199	
PA_an_5:199.3.1_1	paṭivinenti, mahesakkhasaṁvattanikaṁ, bhikkhave, taṁ kulaṁ tasmiṁ samaye paṭipadaṁ paṭipannaṁ hoti.	199	
PA_an_5:199.4.1_0	Yasmiṁ, bhikkhave, samaye sīlavante pabbajite kulaṁ upasaṅkamante manussā yathāsatti	199	
PA_an_5:199.4.1_1	yathābalaṁ saṁvibhajanti, mahābhogasaṁvattanikaṁ, bhikkhave, taṁ kulaṁ tasmiṁ samaye	199	
PA_an_5:199.4.1_2	paṭipadaṁ paṭipannaṁ hoti.	199	
PA_an_5:199.5.1_0	Yasmiṁ, bhikkhave, samaye sīlavante pabbajite kulaṁ upasaṅkamante manussā paripucchanti	199	
PA_an_5:199.5.1_1	paripañhanti dhammaṁ suṇanti, mahāpaññāsaṁvattanikaṁ, bhikkhave, taṁ kulaṁ tasmiṁ	199	
PA_an_5:199.5.1_2	samaye paṭipadaṁ paṭipannaṁ hoti.	199	
PA_an_5:199.5.2	Yaṁ, bhikkhave, sīlavanto pabbajitā kulaṁ upasaṅkamanti, tattha manussā imehi pañcahi ṭhānehi bahuṁ puññaṁ pasavantī”ti.	199	
PA_an_5:199.5.3	Navamaṁ.	199	
PA_an_5:200.0.1	Aṅguttara Nikāya 5.200	200	
PA_an_5:200.0.2	20. Brāhmaṇavagga	200	
PA_an_5:200.0.3	Nissāraṇīyasutta	200	
PA_an_5:200.1.1	“Pañcimā, bhikkhave, nissāraṇīyā dhātuyo.	200	
PA_an_5:200.1.2	Katamā pañca?	200	
PA_an_5:200.1.3	Idha, bhikkhave, bhikkhuno kāmaṁ manasikaroto kāmesu cittaṁ na pakkhandati nappasīdati na santiṭṭhati na vimuccati.	200	
PA_an_5:200.1.4	Nekkhammaṁ kho panassa manasikaroto nekkhamme cittaṁ pakkhandati pasīdati santiṭṭhati vimuccati.	200	
PA_an_5:200.1.5	Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ suvisaṁyuttaṁ kāmehi;	200	
PA_an_5:200.1.6	ye ca kāmapaccayā uppajjanti āsavā vighātapariḷāhā, mutto so tehi, na so taṁ vedanaṁ vediyati.	200	
PA_an_5:200.1.7	Idamakkhātaṁ kāmānaṁ nissaraṇaṁ.	200	
PA_an_5:200.2.1	Puna caparaṁ, bhikkhave, bhikkhuno byāpādaṁ manasikaroto byāpāde cittaṁ na pakkhandati nappasīdati na santiṭṭhati na vimuccati.	200	
PA_an_5:200.2.2	Abyāpādaṁ kho panassa manasikaroto abyāpāde cittaṁ pakkhandati pasīdati santiṭṭhati vimuccati.	200	
PA_an_5:200.2.3	Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ suvisaṁyuttaṁ byāpādena;	200	
PA_an_5:200.2.4	ye ca byāpādapaccayā uppajjanti āsavā vighātapariḷāhā, mutto so tehi, na so taṁ vedanaṁ vediyati.	200	
PA_an_5:200.2.5	Idamakkhātaṁ byāpādassa nissaraṇaṁ.	200	
PA_an_5:200.3.1	Puna caparaṁ, bhikkhave, bhikkhuno vihesaṁ manasikaroto vihesāya cittaṁ na pakkhandati nappasīdati na santiṭṭhati na vimuccati.	200	
PA_an_5:200.3.2	Avihesaṁ kho panassa manasikaroto avihesāya cittaṁ pakkhandati pasīdati santiṭṭhati vimuccati.	200	
PA_an_5:200.3.3	Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ suvisaṁyuttaṁ vihesāya;	200	
PA_an_5:200.3.4	ye ca vihesāpaccayā uppajjanti āsavā vighātapariḷāhā, mutto so tehi, na so taṁ vedanaṁ vediyati.	200	
PA_an_5:200.3.5	Idamakkhātaṁ vihesāya nissaraṇaṁ.	200	
PA_an_5:200.4.1	Puna caparaṁ, bhikkhave, bhikkhuno rūpaṁ manasikaroto rūpe cittaṁ na pakkhandati nappasīdati na santiṭṭhati na vimuccati.	200	
PA_an_5:200.4.2	Arūpaṁ kho panassa manasikaroto arūpe cittaṁ pakkhandati pasīdati santiṭṭhati vimuccati.	200	
PA_an_5:200.4.3	Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ suvisaṁyuttaṁ rūpehi;	200	
PA_an_5:200.4.4	ye ca rūpapaccayā uppajjanti āsavā vighātapariḷāhā, mutto so tehi, na so taṁ vedanaṁ vediyati.	200	
PA_an_5:200.4.5	Idamakkhātaṁ rūpānaṁ nissaraṇaṁ.	200	
PA_an_5:200.5.1	Puna caparaṁ, bhikkhave, bhikkhuno sakkāyaṁ manasikaroto sakkāye cittaṁ na pakkhandati nappasīdati na santiṭṭhati na vimuccati.	200	
PA_an_5:200.5.2	Sakkāyanirodhaṁ kho panassa manasikaroto sakkāyanirodhe cittaṁ pakkhandati pasīdati santiṭṭhati vimuccati.	200	
PA_an_5:200.5.3	Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ suvisaṁyuttaṁ sakkāyena;	200	
PA_an_5:200.5.4	ye ca sakkāyapaccayā uppajjanti āsavā vighātapariḷāhā, mutto so tehi, na so taṁ vedanaṁ vediyati.	200	
PA_an_5:200.5.5	Idamakkhātaṁ sakkāyassa nissaraṇaṁ.	200	
PA_an_5:200.6.1_0	Tassa kāmanandīpi nānuseti, byāpādanandīpi nānuseti, vihesānandīpi nānuseti, rūpanandīpi	200	
PA_an_5:200.6.1_1	nānuseti, sakkāyanandīpi nānuseti so kāmanandiyāpi ananusayā, byāpādanandiyāpi ananusayā,	200	
PA_an_5:200.6.1_2	vihesānandiyāpi ananusayā, rūpanandiyāpi ananusayā, sakkāyanandiyāpi ananusayā.	200	
PA_an_5:200.6.2	Ayaṁ vuccati, bhikkhave, bhikkhu niranusayo, acchecchi taṇhaṁ, vivattayi saṁyojanaṁ, sammā mānābhisamayā antamakāsi dukkhassa.	200	
PA_an_5:200.6.3	Imā kho, bhikkhave, pañca nissāraṇīyā dhātuyo”ti.	200	
PA_an_5:200.6.4	Dasamaṁ.	200	
PA_an_5:200.6.5	Brāhmaṇavaggo pañcamo.	200	
PA_an_5:200.7.0	Tassuddānaṁ	200	
PA_an_5:200.7.1	Soṇo doṇo saṅgāravo,	200	
PA_an_5:200.7.2	Kāraṇapālī ca piṅgiyānī;	200	
PA_an_5:200.7.3	Supinā ca vassā vācā,	200	
PA_an_5:200.7.4	Kulaṁ nissāraṇīyena cāti.	200	
PA_an_5:200.7.5	Catuttho paṇṇāsako samatto.	200	
PA_an_5:201.0.1	Aṅguttara Nikāya 5.201	201	
PA_an_5:201.0.2	21. Kimilavagga	201	
PA_an_5:201.0.3	Kimilasutta	201	
PA_an_5:201.1.1	Ekaṁ samayaṁ bhagavā kimilāyaṁ viharati veḷuvane.	201	
PA_an_5:201.1.2	Atha kho āyasmā kimilo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā kimilo bhagavantaṁ etadavoca:	201	
PA_an_5:201.1.3	“ko nu kho, bhante, hetu ko paccayo, yena tathāgate parinibbute saddhammo na ciraṭṭhitiko hotī”ti?	201	
PA_an_5:201.1.4_0	“Idha, kimila, tathāgate parinibbute bhikkhū bhikkhuniyo upāsakā upāsikāyo satthari	201	
PA_an_5:201.1.4_1	agāravā viharanti appatissā, dhamme agāravā viharanti appatissā, saṅghe agāravā viharanti	201	
PA_an_5:201.1.4_2	appatissā, sikkhāya agāravā viharanti appatissā, aññamaññaṁ agāravā viharanti appatissā.	201	
PA_an_5:201.1.5	Ayaṁ kho, kimila, hetu ayaṁ paccayo, yena tathāgate parinibbute saddhammo na ciraṭṭhitiko hotī”ti.	201	
PA_an_5:201.2.1	“Ko pana, bhante, hetu ko paccayo, yena tathāgate parinibbute saddhammo ciraṭṭhitiko hotī”ti?	201	
PA_an_5:201.2.2_0	“Idha, kimila, tathāgate parinibbute bhikkhū bhikkhuniyo upāsakā upāsikāyo satthari	201	
PA_an_5:201.2.2_1	sagāravā viharanti sappatissā, dhamme sagāravā viharanti sappatissā, saṅghe sagāravā	201	
PA_an_5:201.2.2_2	viharanti sappatissā, sikkhāya sagāravā viharanti sappatissā, aññamaññaṁ sagāravā	201	
PA_an_5:201.2.2_3	viharanti sappatissā.	201	
PA_an_5:201.2.3	Ayaṁ kho, kimila, hetu ayaṁ paccayo, yena tathāgate parinibbute saddhammo ciraṭṭhitiko hotī”ti.	201	
PA_an_5:201.2.4	Paṭhamaṁ.	201	
PA_an_5:202.0.1	Aṅguttara Nikāya 5.202	202	
PA_an_5:202.0.2	21. Kimilavagga	202	
PA_an_5:202.0.3	Dhammassavanasutta	202	
PA_an_5:202.1.1	“Pañcime, bhikkhave, ānisaṁsā dhammassavane.	202	
PA_an_5:202.1.2	Katame pañca?	202	
PA_an_5:202.1.3	Assutaṁ suṇāti, sutaṁ pariyodāpeti, kaṅkhaṁ vitarati, diṭṭhiṁ ujuṁ karoti, cittamassa pasīdati.	202	
PA_an_5:202.1.4	Ime kho, bhikkhave, pañca ānisaṁsā dhammassavane”ti.	202	
PA_an_5:202.1.5	Dutiyaṁ.	202	
PA_an_5:203.0.1	Aṅguttara Nikāya 5.203	203	
PA_an_5:203.0.2	21. Kimilavagga	203	
PA_an_5:203.0.3	Assājānīyasutta	203	
PA_an_5:203.1.1	“Pañcahi, bhikkhave, aṅgehi samannāgato rañño bhadro assājānīyo rājāraho hoti rājabhoggo, rañño aṅgantveva saṅkhaṁ gacchati.	203	
PA_an_5:203.2.1	Katamehi pañcahi?	203	
PA_an_5:203.2.2	Ajjavena, javena, maddavena, khantiyā, soraccena—	203	
PA_an_5:203.2.3	imehi kho, bhikkhave, pañcahi aṅgehi samannāgato rañño bhadro assājānīyo rājāraho hoti rājabhoggo, rañño aṅgantveva saṅkhaṁ gacchati.	203	
PA_an_5:203.2.4	Evamevaṁ kho, bhikkhave, pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	203	
PA_an_5:203.3.1	Katamehi pañcahi?	203	
PA_an_5:203.3.2	Ajjavena, javena, maddavena, khantiyā, soraccena—	203	
PA_an_5:203.3.3	imehi kho, bhikkhave, pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.	203	
PA_an_5:203.3.4	Tatiyaṁ.	203	
PA_an_5:204.0.1	Aṅguttara Nikāya 5.204	204	
PA_an_5:204.0.2	21. Kimilavagga	204	
PA_an_5:204.0.3	Balasutta	204	
PA_an_5:204.1.1	“Pañcimāni, bhikkhave, balāni.	204	
PA_an_5:204.1.2	Katamāni pañca?	204	
PA_an_5:204.1.3	Saddhābalaṁ, hiribalaṁ, ottappabalaṁ, vīriyabalaṁ, paññābalaṁ—	204	
PA_an_5:204.1.4	imāni kho, bhikkhave, pañca balānī”ti.	204	
PA_an_5:204.1.5	Catutthaṁ.	204	
PA_an_5:205.0.1	Aṅguttara Nikāya 5.205	205	
PA_an_5:205.0.2	21. Kimilavagga	205	
PA_an_5:205.0.3	Cetokhilasutta	205	
PA_an_5:205.1.1	“Pañcime, bhikkhave, cetokhilā.	205	
PA_an_5:205.1.2	Katame pañca?	205	
PA_an_5:205.1.3	Idha, bhikkhave, bhikkhu satthari kaṅkhati vicikicchati nādhimuccati na sampasīdati.	205	
PA_an_5:205.1.4	Yo so, bhikkhave, bhikkhu satthari kaṅkhati vicikicchati nādhimuccati na sampasīdati, tassa cittaṁ na namati ātappāya anuyogāya sātaccāya padhānāya.	205	
PA_an_5:205.1.5	Yassa cittaṁ na namati ātappāya anuyogāya sātaccāya padhānāya, ayaṁ paṭhamo cetokhilo.	205	
PA_an_5:205.2.1	Puna caparaṁ, bhikkhave, bhikkhu dhamme kaṅkhati …pe…	205	
PA_an_5:205.2.2	saṅghe kaṅkhati …pe…	205	
PA_an_5:205.2.3	sikkhāya kaṅkhati …pe…	205	
PA_an_5:205.2.4	sabrahmacārīsu kupito hoti anattamano āhatacitto khilajāto.	205	
PA_an_5:205.2.5	Yo so, bhikkhave, bhikkhu sabrahmacārīsu kupito hoti anattamano āhatacitto khilajāto, tassa cittaṁ na namati ātappāya anuyogāya sātaccāya padhānāya.	205	
PA_an_5:205.2.6	Yassa cittaṁ na namati ātappāya anuyogāya sātaccāya padhānāya, ayaṁ pañcamo cetokhilo.	205	
PA_an_5:205.2.7	Ime kho, bhikkhave, pañca cetokhilā”ti.	205	
PA_an_5:205.2.8	Pañcamaṁ.	205	
PA_an_5:206.0.1	Aṅguttara Nikāya 5.206	206	
PA_an_5:206.0.2	21. Kimilavagga	206	
PA_an_5:206.0.3	Vinibandhasutta	206	
PA_an_5:206.1.1	“Pañcime, bhikkhave, cetasovinibandhā.	206	
PA_an_5:206.1.2	Katame pañca?	206	
PA_an_5:206.1.3	Idha, bhikkhave, bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho.	206	
PA_an_5:206.1.4_0	Yo so, bhikkhave, bhikkhu kāmesu avītarāgo hoti avigatacchando avigatapemo avigatapipāso	206	
PA_an_5:206.1.4_1	avigatapariḷāho avigatataṇho, tassa cittaṁ na namati ātappāya anuyogāya sātaccāya padhānāya.	206	
PA_an_5:206.1.5	Yassa cittaṁ na namati ātappāya anuyogāya sātaccāya padhānāya, ayaṁ paṭhamo cetasovinibandho.	206	
PA_an_5:206.2.1	Puna caparaṁ, bhikkhave, bhikkhu kāye avītarāgo hoti …pe…	206	
PA_an_5:206.2.2	rūpe avītarāgo hoti …pe…	206	
PA_an_5:206.2.3	yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati …pe…	206	
PA_an_5:206.2.4	aññataraṁ devanikāyaṁ paṇidhāya brahmacariyaṁ carati: ‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti.	206	
PA_an_5:206.2.5_0	Yo so, bhikkhave, bhikkhu aññataraṁ devanikāyaṁ paṇidhāya brahmacariyaṁ carati: ‘imināhaṁ	206	
PA_an_5:206.2.5_1	sīlena vā vatena vā tapena vā brahmacariyena vā devo vā bhavissāmi devaññataro vā’ti,	206	
PA_an_5:206.2.5_2	tassa cittaṁ na namati ātappāya anuyogāya sātaccāya padhānāya.	206	
PA_an_5:206.2.6	Yassa cittaṁ na namati ātappāya anuyogāya sātaccāya padhānāya, ayaṁ pañcamo cetasovinibandho.	206	
PA_an_5:206.2.7	Ime kho, bhikkhave, pañca cetasovinibandhā”ti.	206	
PA_an_5:206.2.8	Chaṭṭhaṁ.	206	
PA_an_5:207.0.1	Aṅguttara Nikāya 5.207	207	
PA_an_5:207.0.2	21. Kimilavagga	207	
PA_an_5:207.0.3	Yāgusutta	207	
PA_an_5:207.1.1	“Pañcime, bhikkhave, ānisaṁsā yāguyā.	207	
PA_an_5:207.1.2	Katame pañca?	207	
PA_an_5:207.1.3	Khuddaṁ paṭihanati, pipāsaṁ paṭivineti, vātaṁ anulometi, vatthiṁ sodheti, āmāvasesaṁ pāceti.	207	
PA_an_5:207.1.4	Ime kho, bhikkhave, pañca ānisaṁsā yāguyā”ti.	207	
PA_an_5:207.1.5	Sattamaṁ.	207	
PA_an_5:208.0.1	Aṅguttara Nikāya 5.208	208	
PA_an_5:208.0.2	21. Kimilavagga	208	
PA_an_5:208.0.3	Dantakaṭṭhasutta	208	
PA_an_5:208.1.1	“Pañcime, bhikkhave, ādīnavā dantakaṭṭhassa akhādane.	208	
PA_an_5:208.1.2	Katame pañca?	208	
PA_an_5:208.1.3	Acakkhussaṁ, mukhaṁ duggandhaṁ hoti, rasaharaṇiyo na visujjhanti, pittaṁ semhaṁ bhattaṁ pariyonandhati, bhattamassa nacchādeti.	208	
PA_an_5:208.1.4	Ime kho, bhikkhave, pañca ādīnavā dantakaṭṭhassa akhādane.	208	
PA_an_5:208.2.1	Pañcime, bhikkhave, ānisaṁsā dantakaṭṭhassa khādane.	208	
PA_an_5:208.2.2	Katame pañca?	208	
PA_an_5:208.2.3	Cakkhussaṁ, mukhaṁ na duggandhaṁ hoti, rasaharaṇiyo visujjhanti, pittaṁ semhaṁ bhattaṁ na pariyonandhati, bhattamassa chādeti.	208	
PA_an_5:208.2.4	Ime kho, bhikkhave, pañca ānisaṁsā dantakaṭṭhassa khādane”ti.	208	
PA_an_5:208.2.5	Aṭṭhamaṁ.	208	
PA_an_5:209.0.1	Aṅguttara Nikāya 5.209	209	
PA_an_5:209.0.2	21. Kimilavagga	209	
PA_an_5:209.0.3	Gītassarasutta	209	
PA_an_5:209.1.1	“Pañcime, bhikkhave, ādīnavā āyatakena gītassarena dhammaṁ bhaṇantassa.	209	
PA_an_5:209.1.2	Katame pañca?	209	
PA_an_5:209.1.3	Attanāpi tasmiṁ sare sārajjati, parepi tasmiṁ sare sārajjanti, gahapatikāpi ujjhāyanti:	209	
PA_an_5:209.1.4	‘yatheva mayaṁ gāyāma, evamevaṁ kho samaṇā sakyaputtiyā gāyantī’ti, sarakuttimpi nikāmayamānassa samādhissa bhaṅgo hoti, pacchimā janatā diṭṭhānugatiṁ āpajjati.	209	
PA_an_5:209.1.5	Ime kho, bhikkhave, pañca ādīnavā āyatakena gītassarena dhammaṁ bhaṇantassā”ti.	209	
PA_an_5:209.1.6	Navamaṁ.	209	
PA_an_5:210.0.1	Aṅguttara Nikāya 5.210	210	
PA_an_5:210.0.2	21. Kimilavagga	210	
PA_an_5:210.0.3	Muṭṭhassatisutta	210	
PA_an_5:210.1.1	“Pañcime, bhikkhave, ādīnavā muṭṭhassatissa asampajānassa niddaṁ okkamayato.	210	
PA_an_5:210.1.2	Katame pañca?	210	
PA_an_5:210.1.3	Dukkhaṁ supati, dukkhaṁ paṭibujjhati, pāpakaṁ supinaṁ passati, devatā na rakkhanti, asuci muccati.	210	
PA_an_5:210.1.4	Ime kho, bhikkhave, pañca ādīnavā muṭṭhassatissa asampajānassa niddaṁ okkamayato.	210	
PA_an_5:210.2.1	Pañcime, bhikkhave, ānisaṁsā upaṭṭhitassatissa sampajānassa niddaṁ okkamayato.	210	
PA_an_5:210.2.2	Katame pañca?	210	
PA_an_5:210.2.3	Sukhaṁ supati, sukhaṁ paṭibujjhati, na pāpakaṁ supinaṁ passati, devatā rakkhanti, asuci na muccati.	210	
PA_an_5:210.2.4	Ime kho, bhikkhave, pañca ānisaṁsā upaṭṭhitassatissa sampajānassa niddaṁ okkamayato”ti.	210	
PA_an_5:210.2.5	Dasamaṁ.	210	
PA_an_5:210.2.6	Kimilavaggo paṭhamo.	210	
PA_an_5:210.3.0	Tassuddānaṁ	210	
PA_an_5:210.3.1	Kimilo dhammassavanaṁ,	210	
PA_an_5:210.3.2	ājānīyo balaṁ khilaṁ;	210	
PA_an_5:210.3.3	Vinibandhaṁ yāgu kaṭṭhaṁ,	210	
PA_an_5:210.3.4	gītaṁ muṭṭhassatinā cāti.	210	
PA_an_5:211.0.1	Aṅguttara Nikāya 5.211	211	
PA_an_5:211.0.2	22. Akkosakavagga	211	
PA_an_5:211.0.3	Akkosakasutta	211	
PA_an_5:211.1.1	“Yo so, bhikkhave, bhikkhu akkosakaparibhāsako ariyūpavādī sabrahmacārīnaṁ, tassa pañca ādīnavā pāṭikaṅkhā.	211	
PA_an_5:211.1.2	Katame pañca?	211	
PA_an_5:211.1.3_0	Pārājiko vā hoti chinnaparipantho, aññataraṁ vā saṅkiliṭṭhaṁ āpattiṁ āpajjati, bāḷhaṁ	211	
PA_an_5:211.1.3_1	vā rogātaṅkaṁ phusati, sammūḷho kālaṁ karoti, kāyassa bhedā paraṁ maraṇā apāyaṁ duggatiṁ	211	
PA_an_5:211.1.3_2	vinipātaṁ nirayaṁ upapajjati.	211	
PA_an_5:211.1.4	Yo so, bhikkhave, bhikkhu akkosakaparibhāsako ariyūpavādī sabrahmacārīnaṁ, tassa ime pañca ādīnavā pāṭikaṅkhā”ti.	211	
PA_an_5:211.1.5	Paṭhamaṁ.	211	
PA_an_5:212.0.1	Aṅguttara Nikāya 5.212	212	
PA_an_5:212.0.2	22. Akkosakavagga	212	
PA_an_5:212.0.3	Bhaṇḍanakārakasutta	212	
PA_an_5:212.1.1	“Yo so, bhikkhave, bhikkhu bhaṇḍanakārako kalahakārako vivādakārako bhassakārako saṅghe adhikaraṇakārako, tassa pañca ādīnavā pāṭikaṅkhā.	212	
PA_an_5:212.1.2	Katame pañca?	212	
PA_an_5:212.1.3	Anadhigataṁ nādhigacchati, adhigatā parihāyati, pāpako kittisaddo abbhuggacchati, sammūḷho kālaṁ karoti, kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	212	
PA_an_5:212.1.4	Yo so, bhikkhave, bhikkhu bhaṇḍanakārako kalahakārako vivādakārako bhassakārako saṅghe adhikaraṇakārako, tassa ime pañca ādīnavā pāṭikaṅkhā”ti.	212	
PA_an_5:212.1.5	Dutiyaṁ.	212	
PA_an_5:213.0.1	Aṅguttara Nikāya 5.213	213	
PA_an_5:213.0.2	22. Akkosakavagga	213	
PA_an_5:213.0.3	Sīlasutta	213	
PA_an_5:213.1.1	“Pañcime, bhikkhave, ādīnavā dussīlassa sīlavipattiyā.	213	
PA_an_5:213.1.2	Katame pañca?	213	
PA_an_5:213.1.3	Idha, bhikkhave, dussīlo sīlavipanno pamādādhikaraṇaṁ mahatiṁ bhogajāniṁ nigacchati.	213	
PA_an_5:213.1.4	Ayaṁ, bhikkhave, paṭhamo ādīnavo dussīlassa sīlavipattiyā.	213	
PA_an_5:213.2.1	Puna caparaṁ, bhikkhave, dussīlassa sīlavipannassa pāpako kittisaddo abbhuggacchati.	213	
PA_an_5:213.2.2	Ayaṁ, bhikkhave, dutiyo ādīnavo dussīlassa sīlavipattiyā.	213	
PA_an_5:213.3.1_0	Puna caparaṁ, bhikkhave, dussīlo sīlavipanno yaññadeva parisaṁ upasaṅkamati—yadi	213	
PA_an_5:213.3.1_1	khattiyaparisaṁ, yadi brāhmaṇaparisaṁ, yadi gahapatiparisaṁ, yadi samaṇaparisaṁ—avisārado	213	
PA_an_5:213.3.1_2	upasaṅkamati maṅkubhūto.	213	
PA_an_5:213.3.2	Ayaṁ, bhikkhave, tatiyo ādīnavo dussīlassa sīlavipattiyā.	213	
PA_an_5:213.4.1	Puna caparaṁ, bhikkhave, dussīlo sīlavipanno sammūḷho kālaṁ karoti.	213	
PA_an_5:213.4.2	Ayaṁ, bhikkhave, catuttho ādīnavo dussīlassa sīlavipattiyā.	213	
PA_an_5:213.5.1	Puna caparaṁ, bhikkhave, dussīlo sīlavipanno kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	213	
PA_an_5:213.5.2	Ayaṁ, bhikkhave, pañcamo ādīnavo dussīlassa sīlavipattiyā.	213	
PA_an_5:213.5.3	Ime kho, bhikkhave, pañca ādīnavā dussīlassa sīlavipattiyā.	213	
PA_an_5:213.6.1	Pañcime, bhikkhave, ānisaṁsā sīlavato sīlasampadāya.	213	
PA_an_5:213.6.2	Katame pañca?	213	
PA_an_5:213.6.3	Idha, bhikkhave, sīlavā sīlasampanno appamādādhikaraṇaṁ mahantaṁ bhogakkhandhaṁ adhigacchati.	213	
PA_an_5:213.6.4	Ayaṁ, bhikkhave, paṭhamo ānisaṁso sīlavato sīlasampadāya.	213	
PA_an_5:213.7.1	Puna caparaṁ, bhikkhave, sīlavato sīlasampannassa kalyāṇo kittisaddo abbhuggacchati.	213	
PA_an_5:213.7.2	Ayaṁ, bhikkhave, dutiyo ānisaṁso sīlavato sīlasampadāya.	213	
PA_an_5:213.8.1_0	Puna caparaṁ, bhikkhave, sīlavā sīlasampanno yaññadeva parisaṁ upasaṅkamati—yadi	213	
PA_an_5:213.8.1_1	khattiyaparisaṁ, yadi brāhmaṇaparisaṁ, yadi gahapatiparisaṁ, yadi samaṇaparisaṁ—visārado	213	
PA_an_5:213.8.1_2	upasaṅkamati amaṅkubhūto.	213	
PA_an_5:213.8.2	Ayaṁ bhikkhave, tatiyo ānisaṁso sīlavato sīlasampadāya.	213	
PA_an_5:213.9.1	Puna caparaṁ, bhikkhave, sīlavā sīlasampanno asammūḷho kālaṁ karoti.	213	
PA_an_5:213.9.2	Ayaṁ, bhikkhave, catuttho ānisaṁso sīlavato sīlasampadāya.	213	
PA_an_5:213.10.1	Puna caparaṁ, bhikkhave, sīlavā sīlasampanno kāyassa bhedā paraṁ maraṇā sugatiṁ saggaṁ lokaṁ upapajjati.	213	
PA_an_5:213.10.2	Ayaṁ, bhikkhave, pañcamo ānisaṁso sīlavato sīlasampadāya.	213	
PA_an_5:213.10.3	Ime kho, bhikkhave, pañca ānisaṁsā sīlavato sīlasampadāyā”ti.	213	
PA_an_5:213.10.4	Tatiyaṁ.	213	
PA_an_5:214.0.1	Aṅguttara Nikāya 5.214	214	
PA_an_5:214.0.2	22. Akkosakavagga	214	
PA_an_5:214.0.3	Bahubhāṇisutta	214	
PA_an_5:214.1.1	“Pañcime, bhikkhave, ādīnavā bahubhāṇismiṁ puggale.	214	
PA_an_5:214.1.2	Katame pañca?	214	
PA_an_5:214.1.3	Musā bhaṇati, pisuṇaṁ bhaṇati, pharusaṁ bhaṇati, samphappalāpaṁ bhaṇati, kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	214	
PA_an_5:214.1.4	Ime kho, bhikkhave, pañca ādīnavā bahubhāṇismiṁ puggale.	214	
PA_an_5:214.2.1	Pañcime, bhikkhave, ānisaṁsā mantabhāṇismiṁ puggale.	214	
PA_an_5:214.2.2	Katame pañca?	214	
PA_an_5:214.2.3	Na musā bhaṇati, na pisuṇaṁ bhaṇati, na pharusaṁ bhaṇati, na samphappalāpaṁ bhaṇati, kāyassa bhedā paraṁ maraṇā sugatiṁ saggaṁ lokaṁ upapajjati.	214	
PA_an_5:214.2.4	Ime kho, bhikkhave, pañca ānisaṁsā mantabhāṇismiṁ puggale”ti.	214	
PA_an_5:214.2.5	Catutthaṁ.	214	
PA_an_5:215.0.1	Aṅguttara Nikāya 5.215	215	
PA_an_5:215.0.2	22. Akkosakavagga	215	
PA_an_5:215.0.3	Paṭhamaakkhantisutta	215	
PA_an_5:215.1.1	“Pañcime, bhikkhave, ādīnavā akkhantiyā.	215	
PA_an_5:215.1.2	Katame pañca?	215	
PA_an_5:215.1.3	Bahuno janassa appiyo hoti amanāpo, verabahulo ca hoti, vajjabahulo ca, sammūḷho kālaṁ karoti, kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	215	
PA_an_5:215.1.4	Ime kho, bhikkhave, pañca ādīnavā akkhantiyā.	215	
PA_an_5:215.2.1	Pañcime, bhikkhave, ānisaṁsā khantiyā.	215	
PA_an_5:215.2.2	Katame pañca?	215	
PA_an_5:215.2.3	Bahuno janassa piyo hoti manāpo, na verabahulo hoti, na vajjabahulo, asammūḷho kālaṁ karoti, kāyassa bhedā paraṁ maraṇā sugatiṁ saggaṁ lokaṁ upapajjati.	215	
PA_an_5:215.2.4	Ime kho, bhikkhave, pañca ānisaṁsā khantiyā”ti.	215	
PA_an_5:215.2.5	Pañcamaṁ.	215	
PA_an_5:216.0.1	Aṅguttara Nikāya 5.216	216	
PA_an_5:216.0.2	22. Akkosakavagga	216	
PA_an_5:216.0.3	Dutiyaakkhantisutta	216	
PA_an_5:216.1.1	“Pañcime, bhikkhave, ādīnavā akkhantiyā.	216	
PA_an_5:216.1.2	Katame pañca?	216	
PA_an_5:216.1.3	Bahuno janassa appiyo hoti amanāpo, luddo ca hoti, vippaṭisārī ca, sammūḷho kālaṁ karoti, kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	216	
PA_an_5:216.1.4	Ime kho, bhikkhave, pañca ādīnavā akkhantiyā.	216	
PA_an_5:216.2.1	Pañcime, bhikkhave, ānisaṁsā khantiyā.	216	
PA_an_5:216.2.2	Katame pañca?	216	
PA_an_5:216.2.3	Bahuno janassa piyo hoti manāpo, aluddo ca hoti, avippaṭisārī ca, asammūḷho kālaṁ karoti, kāyassa bhedā paraṁ maraṇā sugatiṁ saggaṁ lokaṁ upapajjati.	216	
PA_an_5:216.2.4	Ime kho, bhikkhave, pañca ānisaṁsā khantiyā”ti.	216	
PA_an_5:216.2.5	Chaṭṭhaṁ.	216	
PA_an_5:217.0.1	Aṅguttara Nikāya 5.217	217	
PA_an_5:217.0.2	22. Akkosakavagga	217	
PA_an_5:217.0.3	Paṭhamaapāsādikasutta	217	
PA_an_5:217.1.1	“Pañcime, bhikkhave, ādīnavā apāsādike.	217	
PA_an_5:217.1.2	Katame pañca?	217	
PA_an_5:217.1.3	Attāpi attānaṁ upavadati,	217	
PA_an_5:217.1.4	anuvicca viññū garahanti,	217	
PA_an_5:217.1.5	pāpako kittisaddo abbhuggacchati,	217	
PA_an_5:217.1.6	sammūḷho kālaṁ karoti,	217	
PA_an_5:217.1.7	kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	217	
PA_an_5:217.1.8	Ime kho, bhikkhave, pañca ādīnavā apāsādike.	217	
PA_an_5:217.2.1	Pañcime, bhikkhave, ānisaṁsā pāsādike.	217	
PA_an_5:217.2.2	Katame pañca?	217	
PA_an_5:217.2.3	Attāpi attānaṁ na upavadati,	217	
PA_an_5:217.2.4	anuvicca viññū pasaṁsanti,	217	
PA_an_5:217.2.5	kalyāṇo kittisaddo abbhuggacchati,	217	
PA_an_5:217.2.6	asammūḷho kālaṁ karoti,	217	
PA_an_5:217.2.7	kāyassa bhedā paraṁ maraṇā sugatiṁ saggaṁ lokaṁ upapajjati.	217	
PA_an_5:217.2.8	Ime kho, bhikkhave, pañca ānisaṁsā pāsādike”ti.	217	
PA_an_5:217.2.9	Sattamaṁ.	217	
PA_an_5:218.0.1	Aṅguttara Nikāya 5.218	218	
PA_an_5:218.0.2	22. Akkosakavagga	218	
PA_an_5:218.0.3	Dutiyaapāsādikasutta	218	
PA_an_5:218.1.1	“Pañcime, bhikkhave, ādīnavā apāsādike.	218	
PA_an_5:218.1.2	Katame pañca?	218	
PA_an_5:218.1.3	Appasannā nappasīdanti, pasannānañca ekaccānaṁ aññathattaṁ hoti, satthusāsanaṁ akataṁ hoti, pacchimā janatā diṭṭhānugatiṁ āpajjati, cittamassa nappasīdati.	218	
PA_an_5:218.1.4	Ime kho, bhikkhave, pañca ādīnavā apāsādike.	218	
PA_an_5:218.2.1	Pañcime, bhikkhave, ānisaṁsā pāsādike.	218	
PA_an_5:218.2.2	Katame pañca?	218	
PA_an_5:218.2.3	Appasannā pasīdanti, pasannānañca bhiyyobhāvo hoti, satthusāsanaṁ kataṁ hoti, pacchimā janatā diṭṭhānugatiṁ āpajjati, cittamassa pasīdati.	218	
PA_an_5:218.2.4	Ime kho, bhikkhave, pañca ānisaṁsā pāsādike”ti.	218	
PA_an_5:218.2.5	Aṭṭhamaṁ.	218	
PA_an_5:219.0.1	Aṅguttara Nikāya 5.219	219	
PA_an_5:219.0.2	22. Akkosakavagga	219	
PA_an_5:219.0.3	Aggisutta	219	
PA_an_5:219.1.1	“Pañcime, bhikkhave, ādīnavā aggismiṁ.	219	
PA_an_5:219.1.2	Katame pañca?	219	
PA_an_5:219.1.3	Acakkhusso, dubbaṇṇakaraṇo, dubbalakaraṇo, saṅgaṇikāpavaḍḍhano, tiracchānakathāpavattaniko hoti.	219	
PA_an_5:219.1.4	Ime kho, bhikkhave, pañca ādīnavā aggismin”ti.	219	
PA_an_5:219.1.5	Navamaṁ.	219	
PA_an_5:220.0.1	Aṅguttara Nikāya 5.220	220	
PA_an_5:220.0.2	22. Akkosakavagga	220	
PA_an_5:220.0.3	Madhurāsutta	220	
PA_an_5:220.1.1	“Pañcime, bhikkhave, ādīnavā madhurāyaṁ.	220	
PA_an_5:220.1.2	Katame pañca?	220	
PA_an_5:220.1.3	Visamā, bahurajā, caṇḍasunakhā, vāḷayakkhā, dullabhapiṇḍā.	220	
PA_an_5:220.1.4	Ime kho, bhikkhave, pañca ādīnavā madhurāyan”ti.	220	
PA_an_5:220.1.5	Dasamaṁ.	220	
PA_an_5:220.1.6	Akkosakavaggo dutiyo.	220	
PA_an_5:220.2.0	Tassuddānaṁ	220	
PA_an_5:220.2.1	Akkosabhaṇḍanasīlaṁ,	220	
PA_an_5:220.2.2	bahubhāṇī dve akhantiyo;	220	
PA_an_5:220.2.3	Apāsādikā dve vuttā,	220	
PA_an_5:220.2.4	aggismiṁ madhurena cāti.	220	
PA_an_5:221.0.1	Aṅguttara Nikāya 5.221	221	
PA_an_5:221.0.2	23. Dīghacārikavagga	221	
PA_an_5:221.0.3	Paṭhamadīghacārikasutta	221	
PA_an_5:221.1.1	“Pañcime, bhikkhave, ādīnavā dīghacārikaṁ anavatthacārikaṁ anuyuttassa viharato.	221	
PA_an_5:221.1.2	Katame pañca?	221	
PA_an_5:221.1.3	Assutaṁ na suṇāti, sutaṁ na pariyodāpeti, sutenekaccena avisārado hoti, gāḷhaṁ rogātaṅkaṁ phusati, na ca mittavā hoti.	221	
PA_an_5:221.1.4	Ime kho, bhikkhave, pañca ādīnavā dīghacārikaṁ anavatthacārikaṁ anuyuttassa viharato.	221	
PA_an_5:221.2.1	Pañcime, bhikkhave, ānisaṁsā samavatthacāre.	221	
PA_an_5:221.2.2	Katame pañca?	221	
PA_an_5:221.2.3	Assutaṁ suṇāti, sutaṁ pariyodāpeti, sutenekaccena visārado hoti, na gāḷhaṁ rogātaṅkaṁ phusati, mittavā ca hoti.	221	
PA_an_5:221.2.4	Ime kho, bhikkhave, pañca ānisaṁsā samavatthacāre”ti.	221	
PA_an_5:221.2.5	Paṭhamaṁ.	221	
PA_an_5:222.0.1	Aṅguttara Nikāya 5.222	222	
PA_an_5:222.0.2	23. Dīghacārikavagga	222	
PA_an_5:222.0.3	Dutiyadīghacārikasutta	222	
PA_an_5:222.1.1	“Pañcime, bhikkhave, ādīnavā dīghacārikaṁ anavatthacārikaṁ anuyuttassa viharato.	222	
PA_an_5:222.1.2	Katame pañca?	222	
PA_an_5:222.1.3	Anadhigataṁ nādhigacchati, adhigatā parihāyati, adhigatenekaccena avisārado hoti, gāḷhaṁ rogātaṅkaṁ phusati, na ca mittavā hoti.	222	
PA_an_5:222.1.4	Ime kho, bhikkhave, pañca ādīnavā dīghacārikaṁ anavatthacārikaṁ anuyuttassa viharato.	222	
PA_an_5:222.2.1	Pañcime, bhikkhave, ānisaṁsā samavatthacāre.	222	
PA_an_5:222.2.2	Katame pañca?	222	
PA_an_5:222.2.3	Anadhigataṁ adhigacchati, adhigatā na parihāyati, adhigatenekaccena visārado hoti, na gāḷhaṁ rogātaṅkaṁ phusati, mittavā ca hoti.	222	
PA_an_5:222.2.4	Ime kho, bhikkhave, pañca ānisaṁsā samavatthacāre”ti.	222	
PA_an_5:222.2.5	Dutiyaṁ.	222	
PA_an_5:223.0.1	Aṅguttara Nikāya 5.223	223	
PA_an_5:223.0.2	23. Dīghacārikavagga	223	
PA_an_5:223.0.3	Atinivāsasutta	223	
PA_an_5:223.1.1	“Pañcime, bhikkhave, ādīnavā atinivāse.	223	
PA_an_5:223.1.2	Katame pañca?	223	
PA_an_5:223.1.3_0	Bahubhaṇḍo hoti bahubhaṇḍasannicayo, bahubhesajjo hoti bahubhesajjasannicayo, bahukicco	223	
PA_an_5:223.1.3_1	hoti bahukaraṇīyo byatto kiṅkaraṇīyesu, saṁsaṭṭho viharati gahaṭṭhapabbajitehi ananulomikena	223	
PA_an_5:223.1.3_2	gihisaṁsaggena, tamhā ca āvāsā pakkamanto sāpekkho pakkamati.	223	
PA_an_5:223.1.4	Ime kho, bhikkhave, pañca ādīnavā atinivāse.	223	
PA_an_5:223.2.1	Pañcime, bhikkhave, ānisaṁsā samavatthavāse.	223	
PA_an_5:223.2.2	Katame pañca?	223	
PA_an_5:223.2.3_0	Na bahubhaṇḍo hoti na bahubhaṇḍasannicayo, na bahubhesajjo hoti na bahubhesajjasannicayo,	223	
PA_an_5:223.2.3_1	na bahukicco hoti na bahukaraṇīyo na byatto kiṅkaraṇīyesu, asaṁsaṭṭho viharati gahaṭṭhapabbajitehi	223	
PA_an_5:223.2.3_2	ananulomikena gihisaṁsaggena, tamhā ca āvāsā pakkamanto anapekkho pakkamati.	223	
PA_an_5:223.2.4	Ime kho, bhikkhave, pañca ānisaṁsā samavatthavāse”ti.	223	
PA_an_5:223.2.5	Tatiyaṁ.	223	
PA_an_5:224.0.1	Aṅguttara Nikāya 5.224	224	
PA_an_5:224.0.2	23. Dīghacārikavagga	224	
PA_an_5:224.0.3	Maccharīsutta	224	
PA_an_5:224.1.1	“Pañcime, bhikkhave, ādīnavā atinivāse.	224	
PA_an_5:224.1.2	Katame pañca?	224	
PA_an_5:224.1.3	Āvāsamaccharī hoti, kulamaccharī hoti, lābhamaccharī hoti, vaṇṇamaccharī hoti, dhammamaccharī hoti.	224	
PA_an_5:224.1.4	Ime kho, bhikkhave, pañca ādīnavā atinivāse.	224	
PA_an_5:224.2.1	Pañcime, bhikkhave, ānisaṁsā samavatthavāse.	224	
PA_an_5:224.2.2	Katame pañca?	224	
PA_an_5:224.2.3	Na āvāsamaccharī hoti, na kulamaccharī hoti, na lābhamaccharī hoti, na vaṇṇamaccharī hoti, na dhammamaccharī hoti.	224	
PA_an_5:224.2.4	Ime kho, bhikkhave, pañca ānisaṁsā samavatthavāse”ti.	224	
PA_an_5:224.2.5	Catutthaṁ.	224	
PA_an_5:225.0.1	Aṅguttara Nikāya 5.225	225	
PA_an_5:225.0.2	23. Dīghacārikavagga	225	
PA_an_5:225.0.3	Paṭhamakulūpakasutta	225	
PA_an_5:225.1.1	“Pañcime, bhikkhave, ādīnavā kulūpake.	225	
PA_an_5:225.1.2	Katame pañca?	225	
PA_an_5:225.1.3	Anāmantacāre āpajjati, raho nisajjāya āpajjati, paṭicchanne āsane āpajjati, mātugāmassa uttari chappañcavācāhi dhammaṁ desento āpajjati, kāmasaṅkappabahulo viharati.	225	
PA_an_5:225.1.4	Ime kho, bhikkhave, pañca ādīnavā kulūpake”ti.	225	
PA_an_5:225.1.5	Pañcamaṁ.	225	
PA_an_5:226.0.1	Aṅguttara Nikāya 5.226	226	
PA_an_5:226.0.2	23. Dīghacārikavagga	226	
PA_an_5:226.0.3	Dutiyakulūpakasutta	226	
PA_an_5:226.1.1	“Pañcime, bhikkhave, ādīnavā kulūpakassa bhikkhuno ativelaṁ kulesu saṁsaṭṭhassa viharato.	226	
PA_an_5:226.1.2	Katame pañca?	226	
PA_an_5:226.1.3	Mātugāmassa abhiṇhadassanaṁ,	226	
PA_an_5:226.1.4	dassane sati saṁsaggo,	226	
PA_an_5:226.1.5	saṁsagge sati vissāso,	226	
PA_an_5:226.1.6	vissāse sati otāro,	226	
PA_an_5:226.1.7	otiṇṇacittassetaṁ pāṭikaṅkhaṁ: ‘anabhirato vā brahmacariyaṁ carissati aññataraṁ vā saṅkiliṭṭhaṁ āpattiṁ āpajjissati sikkhaṁ vā paccakkhāya hīnāyāvattissati’.	226	
PA_an_5:226.1.8	Ime kho, bhikkhave, pañca ādīnavā kulūpakassa bhikkhuno ativelaṁ kulesu saṁsaṭṭhassa viharato”ti.	226	
PA_an_5:226.1.9	Chaṭṭhaṁ.	226	
PA_an_5:227.0.1	Aṅguttara Nikāya 5.227	227	
PA_an_5:227.0.2	23. Dīghacārikavagga	227	
PA_an_5:227.0.3	Bhogasutta	227	
PA_an_5:227.1.1	“Pañcime, bhikkhave, ādīnavā bhogesu.	227	
PA_an_5:227.1.2	Katame pañca?	227	
PA_an_5:227.1.3	Aggisādhāraṇā bhogā, udakasādhāraṇā bhogā, rājasādhāraṇā bhogā, corasādhāraṇā bhogā, appiyehi dāyādehi sādhāraṇā bhogā.	227	
PA_an_5:227.1.4	Ime kho, bhikkhave, pañca ādīnavā bhogesu.	227	
PA_an_5:227.2.1	Pañcime, bhikkhave, ānisaṁsā bhogesu.	227	
PA_an_5:227.2.2	Katame pañca?	227	
PA_an_5:227.2.3_0	Bhoge nissāya attānaṁ sukheti pīṇeti sammā sukhaṁ pariharati, mātāpitaro sukheti	227	
PA_an_5:227.2.3_1	pīṇeti sammā sukhaṁ pariharati, puttadāradāsakammakaraporise sukheti pīṇeti sammā	227	
PA_an_5:227.2.3_2	sukhaṁ pariharati, mittāmacce sukheti pīṇeti sammā sukhaṁ pariharati, samaṇabrāhmaṇesu	227	
PA_an_5:227.2.3_3	uddhaggikaṁ dakkhiṇaṁ patiṭṭhāpeti sovaggikaṁ sukhavipākaṁ saggasaṁvattanikaṁ.	227	
PA_an_5:227.2.4	Ime kho, bhikkhave, pañca ānisaṁsā bhogesū”ti.	227	
PA_an_5:227.2.5	Sattamaṁ.	227	
PA_an_5:228.0.1	Aṅguttara Nikāya 5.228	228	
PA_an_5:228.0.2	23. Dīghacārikavagga	228	
PA_an_5:228.0.3	Ussūrabhattasutta	228	
PA_an_5:228.1.1	“Pañcime, bhikkhave, ādīnavā ussūrabhatte kule.	228	
PA_an_5:228.1.2	Katame pañca?	228	
PA_an_5:228.1.3	Ye te atithī pāhunā, te na kālena paṭipūjenti;	228	
PA_an_5:228.1.4	yā tā balipaṭiggāhikā devatā, tā na kālena paṭipūjenti;	228	
PA_an_5:228.1.5	ye te samaṇabrāhmaṇā ekabhattikā rattūparatā viratā vikālabhojanā, te na kālena paṭipūjenti;	228	
PA_an_5:228.1.6	dāsakammakaraporisā vimukhā kammaṁ karonti;	228	
PA_an_5:228.1.7	tāvatakaṁyeva asamayena bhuttaṁ anojavantaṁ hoti.	228	
PA_an_5:228.1.8	Ime kho, bhikkhave, pañca ādīnavā ussūrabhatte kule.	228	
PA_an_5:228.2.1	Pañcime, bhikkhave, ānisaṁsā samayabhatte kule.	228	
PA_an_5:228.2.2	Katame pañca?	228	
PA_an_5:228.2.3	Ye te atithī pāhunā, te kālena paṭipūjenti;	228	
PA_an_5:228.2.4	yā tā balipaṭiggāhikā devatā, tā kālena paṭipūjenti;	228	
PA_an_5:228.2.5	ye te samaṇabrāhmaṇā ekabhattikā rattūparatā viratā vikālabhojanā, te kālena paṭipūjenti;	228	
PA_an_5:228.2.6	dāsakammakaraporisā avimukhā kammaṁ karonti;	228	
PA_an_5:228.2.7	tāvatakaṁyeva samayena bhuttaṁ ojavantaṁ hoti.	228	
PA_an_5:228.2.8	Ime kho, bhikkhave, pañca ānisaṁsā samayabhatte kule”ti.	228	
PA_an_5:228.2.9	Aṭṭhamaṁ.	228	
PA_an_5:229.0.1	Aṅguttara Nikāya 5.229	229	
PA_an_5:229.0.2	23. Dīghacārikavagga	229	
PA_an_5:229.0.3	Paṭhamakaṇhasappasutta	229	
PA_an_5:229.1.1	“Pañcime, bhikkhave, ādīnavā kaṇhasappe.	229	
PA_an_5:229.1.2	Katame pañca?	229	
PA_an_5:229.1.3	Asuci, duggandho, sabhīru, sappaṭibhayo, mittadubbhī.	229	
PA_an_5:229.1.4	Ime kho, bhikkhave, pañca ādīnavā kaṇhasappe.	229	
PA_an_5:229.2.1	Evamevaṁ kho, bhikkhave, pañcime ādīnavā mātugāme.	229	
PA_an_5:229.2.2	Katame pañca?	229	
PA_an_5:229.2.3	Asuci, duggandho, sabhīru, sappaṭibhayo, mittadubbhī.	229	
PA_an_5:229.2.4	Ime kho, bhikkhave, pañca ādīnavā mātugāme”ti.	229	
PA_an_5:229.2.5	Navamaṁ.	229	
PA_an_5:230.0.1	Aṅguttara Nikāya 5.230	230	
PA_an_5:230.0.2	23. Dīghacārikavagga	230	
PA_an_5:230.0.3	Dutiyakaṇhasappasutta	230	
PA_an_5:230.1.1	“Pañcime, bhikkhave, ādīnavā kaṇhasappe.	230	
PA_an_5:230.1.2	Katame pañca?	230	
PA_an_5:230.1.3	Kodhano, upanāhī, ghoraviso, dujjivho, mittadubbhī.	230	
PA_an_5:230.1.4	Ime kho, bhikkhave, pañca ādīnavā kaṇhasappe.	230	
PA_an_5:230.2.1	Evamevaṁ kho, bhikkhave, pañcime ādīnavā mātugāme.	230	
PA_an_5:230.2.2	Katame pañca?	230	
PA_an_5:230.2.3	Kodhano, upanāhī, ghoraviso, dujjivho, mittadubbhī.	230	
PA_an_5:230.2.4	Tatridaṁ, bhikkhave, mātugāmassa ghoravisatā—	230	
PA_an_5:230.2.5	yebhuyyena, bhikkhave, mātugāmo tibbarāgo.	230	
PA_an_5:230.2.6	Tatridaṁ, bhikkhave, mātugāmassa dujjivhatā—	230	
PA_an_5:230.2.7	yebhuyyena, bhikkhave, mātugāmo pisuṇavāco.	230	
PA_an_5:230.2.8	Tatridaṁ, bhikkhave, mātugāmassa mittadubbhitā—	230	
PA_an_5:230.2.9	yebhuyyena, bhikkhave, mātugāmo aticārinī.	230	
PA_an_5:230.2.10	Ime kho, bhikkhave, pañca ādīnavā mātugāme”ti.	230	
PA_an_5:230.2.11	Dasamaṁ.	230	
PA_an_5:230.2.12	Dīghacārikavaggo tatiyo.	230	
PA_an_5:230.3.0	Tassuddānaṁ	230	
PA_an_5:230.3.1	Dve dīghacārikā vuttā,	230	
PA_an_5:230.3.2	atinivāsamaccharī;	230	
PA_an_5:230.3.3	Dve ca kulūpakā bhogā,	230	
PA_an_5:230.3.4	bhattaṁ sappāpare duveti.	230	
PA_an_5:231.0.1	Aṅguttara Nikāya 5.231	231	
PA_an_5:231.0.2	24. Āvāsikavagga	231	
PA_an_5:231.0.3	Āvāsikasutta	231	
PA_an_5:231.1.1	“Pañcahi, bhikkhave, dhammehi samannāgato āvāsiko bhikkhu abhāvanīyo hoti.	231	
PA_an_5:231.1.2	Katamehi pañcahi?	231	
PA_an_5:231.1.3	Na ākappasampanno hoti na vattasampanno;	231	
PA_an_5:231.1.4	na bahussuto hoti na sutadharo;	231	
PA_an_5:231.1.5	na paṭisallekhitā hoti na paṭisallānārāmo;	231	
PA_an_5:231.1.6	na kalyāṇavāco hoti na kalyāṇavākkaraṇo;	231	
PA_an_5:231.1.7	duppañño hoti jaḷo eḷamūgo.	231	
PA_an_5:231.1.8	Imehi kho, bhikkhave, pañcahi dhammehi samannāgato āvāsiko bhikkhu abhāvanīyo hoti.	231	
PA_an_5:231.2.1	Pañcahi, bhikkhave, dhammehi samannāgato āvāsiko bhikkhu bhāvanīyo hoti.	231	
PA_an_5:231.2.2	Katamehi pañcahi?	231	
PA_an_5:231.2.3	Ākappasampanno hoti vattasampanno;	231	
PA_an_5:231.2.4	bahussuto hoti sutadharo;	231	
PA_an_5:231.2.5	paṭisallekhitā hoti paṭisallānārāmo;	231	
PA_an_5:231.2.6	kalyāṇavāco hoti kalyāṇavākkaraṇo;	231	
PA_an_5:231.2.7	paññavā hoti ajaḷo aneḷamūgo.	231	
PA_an_5:231.2.8	Imehi kho, bhikkhave, pañcahi dhammehi samannāgato āvāsiko bhikkhu bhāvanīyo hotī”ti.	231	
PA_an_5:231.2.9	Paṭhamaṁ.	231	
PA_an_5:232.0.1	Aṅguttara Nikāya 5.232	232	
PA_an_5:232.0.2	24. Āvāsikavagga	232	
PA_an_5:232.0.3	Piyasutta	232	
PA_an_5:232.1.1	“Pañcahi, bhikkhave, dhammehi samannāgato āvāsiko bhikkhu sabrahmacārīnaṁ piyo ca hoti manāpo ca garu ca bhāvanīyo ca.	232	
PA_an_5:232.1.2	Katamehi pañcahi?	232	
PA_an_5:232.1.3	Sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu;	232	
PA_an_5:232.1.4_0	bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā	232	
PA_an_5:232.1.4_1	sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa	232	
PA_an_5:232.1.4_2	dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;	232	
PA_an_5:232.1.5	kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā;	232	
PA_an_5:232.1.6	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;	232	
PA_an_5:232.1.7	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	232	
PA_an_5:232.1.8	Imehi kho, bhikkhave, pañcahi dhammehi samannāgato āvāsiko bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	232	
PA_an_5:232.1.9	Dutiyaṁ.	232	
PA_an_5:233.0.1	Aṅguttara Nikāya 5.233	233	
PA_an_5:233.0.2	24. Āvāsikavagga	233	
PA_an_5:233.0.3	Sobhanasutta	233	
PA_an_5:233.1.1	“Pañcahi, bhikkhave, dhammehi samannāgato āvāsiko bhikkhu āvāsaṁ sobheti.	233	
PA_an_5:233.1.2	Katamehi pañcahi?	233	
PA_an_5:233.1.3	Sīlavā hoti …pe… samādāya sikkhati sikkhāpadesu;	233	
PA_an_5:233.1.4	bahussuto hoti …pe… diṭṭhiyā suppaṭividdhā;	233	
PA_an_5:233.1.5	kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā;	233	
PA_an_5:233.1.6	paṭibalo hoti upasaṅkamante dhammiyā kathāya sandassetuṁ samādapetuṁ samuttejetuṁ sampahaṁsetuṁ;	233	
PA_an_5:233.1.7	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.	233	
PA_an_5:233.1.8	Imehi kho, bhikkhave, pañcahi dhammehi samannāgato āvāsiko bhikkhu āvāsaṁ sobhetī”ti.	233	
PA_an_5:233.1.9	Tatiyaṁ.	233	
PA_an_5:234.0.1	Aṅguttara Nikāya 5.234	234	
PA_an_5:234.0.2	24. Āvāsikavagga	234	
PA_an_5:234.0.3	Bahūpakārasutta	234	
PA_an_5:234.1.1	“Pañcahi, bhikkhave, dhammehi samannāgato āvāsiko bhikkhu āvāsassa bahūpakāro hoti.	234	
PA_an_5:234.1.2	Katamehi pañcahi?	234	
PA_an_5:234.1.3	Sīlavā hoti …pe… samādāya sikkhati sikkhāpadesu;	234	
PA_an_5:234.1.4	bahussuto hoti …pe… diṭṭhiyā suppaṭividdhā;	234	
PA_an_5:234.1.5	khaṇḍaphullaṁ paṭisaṅkharoti;	234	
PA_an_5:234.1.6	mahā kho pana bhikkhusaṅgho abhikkanto nānāverajjakā bhikkhū gihīnaṁ upasaṅkamitvā āroceti:	234	
PA_an_5:234.1.7	‘mahā kho, āvuso, bhikkhusaṅgho abhikkanto nānāverajjakā bhikkhū, karotha puññāni, samayo puññāni kātun’ti;	234	
PA_an_5:234.1.8	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.	234	
PA_an_5:234.1.9	Imehi kho, bhikkhave, pañcahi dhammehi samannāgato āvāsiko bhikkhu āvāsassa bahūpakāro hotī”ti.	234	
PA_an_5:234.1.10	Catutthaṁ.	234	
PA_an_5:235.0.1	Aṅguttara Nikāya 5.235	235	
PA_an_5:235.0.2	24. Āvāsikavagga	235	
PA_an_5:235.0.3	Anukampasutta	235	
PA_an_5:235.1.1	“Pañcahi, bhikkhave, dhammehi samannāgato āvāsiko bhikkhu gihīnaṁ anukampati.	235	
PA_an_5:235.1.2	Katamehi pañcahi?	235	
PA_an_5:235.1.3	Adhisīle samādapeti;	235	
PA_an_5:235.1.4	dhammadassane niveseti;	235	
PA_an_5:235.1.5	gilānake upasaṅkamitvā satiṁ uppādeti:	235	
PA_an_5:235.1.6	‘arahaggataṁ āyasmanto satiṁ upaṭṭhāpethā’ti;	235	
PA_an_5:235.1.7	mahā kho pana bhikkhusaṅgho abhikkanto nānāverajjakā bhikkhū gihīnaṁ upasaṅkamitvā āroceti:	235	
PA_an_5:235.1.8	‘mahā kho, āvuso, bhikkhusaṅgho abhikkanto nānāverajjakā bhikkhū, karotha puññāni, samayo puññāni kātun’ti;	235	
PA_an_5:235.1.9	yaṁ kho panassa bhojanaṁ denti lūkhaṁ vā paṇītaṁ vā taṁ attanā paribhuñjati, saddhādeyyaṁ na vinipāteti.	235	
PA_an_5:235.1.10	Imehi kho, bhikkhave, pañcahi dhammehi samannāgato āvāsiko bhikkhu gihīnaṁ anukampatī”ti.	235	
PA_an_5:235.1.11	Pañcamaṁ.	235	
PA_an_5:236.0.1	Aṅguttara Nikāya 5.236	236	
PA_an_5:236.0.2	24. Āvāsikavagga	236	
PA_an_5:236.0.3	Paṭhamaavaṇṇārahasutta	236	
PA_an_5:236.1.1	“Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ niraye.	236	
PA_an_5:236.1.2	Katamehi pañcahi?	236	
PA_an_5:236.1.3	Ananuvicca apariyogāhetvā avaṇṇārahassa vaṇṇaṁ bhāsati;	236	
PA_an_5:236.1.4	ananuvicca apariyogāhetvā vaṇṇārahassa avaṇṇaṁ bhāsati;	236	
PA_an_5:236.1.5	ananuvicca apariyogāhetvā appasādanīye ṭhāne pasādaṁ upadaṁseti;	236	
PA_an_5:236.1.6	ananuvicca apariyogāhetvā pasādanīye ṭhāne appasādaṁ upadaṁseti;	236	
PA_an_5:236.1.7	saddhādeyyaṁ vinipāteti.	236	
PA_an_5:236.1.8	Imehi kho, bhikkhave, pañcahi dhammehi samannāgato āvāsiko bhikkhu yathābhataṁ nikkhitto evaṁ niraye.	236	
PA_an_5:236.2.1	Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ sagge.	236	
PA_an_5:236.2.2	Katamehi pañcahi?	236	
PA_an_5:236.2.3	Anuvicca pariyogāhetvā avaṇṇārahassa avaṇṇaṁ bhāsati;	236	
PA_an_5:236.2.4	anuvicca pariyogāhetvā vaṇṇārahassa vaṇṇaṁ bhāsati;	236	
PA_an_5:236.2.5	anuvicca pariyogāhetvā appasādanīye ṭhāne appasādaṁ upadaṁseti;	236	
PA_an_5:236.2.6	anuvicca pariyogāhetvā pasādanīye ṭhāne pasādaṁ upadaṁseti;	236	
PA_an_5:236.2.7	saddhādeyyaṁ na vinipāteti.	236	
PA_an_5:236.2.8	Imehi kho, bhikkhave, pañcahi dhammehi samannāgato āvāsiko bhikkhu yathābhataṁ nikkhitto evaṁ sagge”ti.	236	
PA_an_5:236.2.9	Chaṭṭhaṁ.	236	
PA_an_5:237.0.1	Aṅguttara Nikāya 5.237	237	
PA_an_5:237.0.2	24. Āvāsikavagga	237	
PA_an_5:237.0.3	Dutiyaavaṇṇārahasutta	237	
PA_an_5:237.1.1	“Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ niraye.	237	
PA_an_5:237.1.2	Katamehi pañcahi?	237	
PA_an_5:237.1.3	Ananuvicca apariyogāhetvā avaṇṇārahassa vaṇṇaṁ bhāsati;	237	
PA_an_5:237.1.4	ananuvicca apariyogāhetvā vaṇṇārahassa avaṇṇaṁ bhāsati;	237	
PA_an_5:237.1.5	āvāsamaccharī hoti āvāsapaligedhī;	237	
PA_an_5:237.1.6	kulamaccharī hoti kulapaligedhī;	237	
PA_an_5:237.1.7	saddhādeyyaṁ vinipāteti.	237	
PA_an_5:237.1.8	Imehi kho, bhikkhave, pañcahi dhammehi samannāgato āvāsiko bhikkhu yathābhataṁ nikkhitto evaṁ niraye.	237	
PA_an_5:237.2.1	Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ sagge.	237	
PA_an_5:237.2.2	Katamehi pañcahi?	237	
PA_an_5:237.2.3	Anuvicca pariyogāhetvā avaṇṇārahassa avaṇṇaṁ bhāsati;	237	
PA_an_5:237.2.4	anuvicca pariyogāhetvā vaṇṇārahassa vaṇṇaṁ bhāsati;	237	
PA_an_5:237.2.5	na āvāsamaccharī hoti na āvāsapaligedhī;	237	
PA_an_5:237.2.6	na kulamaccharī hoti na kulapaligedhī;	237	
PA_an_5:237.2.7	saddhādeyyaṁ na vinipāteti.	237	
PA_an_5:237.2.8	Imehi kho, bhikkhave, pañcahi dhammehi samannāgato āvāsiko bhikkhu yathābhataṁ nikkhitto evaṁ sagge”ti.	237	
PA_an_5:237.2.9	Sattamaṁ.	237	
PA_an_5:238.0.1	Aṅguttara Nikāya 5.238	238	
PA_an_5:238.0.2	24. Āvāsikavagga	238	
PA_an_5:238.0.3	Tatiyaavaṇṇārahasutta	238	
PA_an_5:238.1.1	“Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ niraye.	238	
PA_an_5:238.1.2	Katamehi pañcahi?	238	
PA_an_5:238.1.3	Ananuvicca apariyogāhetvā avaṇṇārahassa vaṇṇaṁ bhāsati;	238	
PA_an_5:238.1.4	ananuvicca apariyogāhetvā vaṇṇārahassa avaṇṇaṁ bhāsati;	238	
PA_an_5:238.1.5	āvāsamaccharī hoti;	238	
PA_an_5:238.1.6	kulamaccharī hoti;	238	
PA_an_5:238.1.7	lābhamaccharī hoti.	238	
PA_an_5:238.1.8	Imehi kho, bhikkhave, pañcahi dhammehi samannāgato āvāsiko bhikkhu yathābhataṁ nikkhitto evaṁ niraye.	238	
PA_an_5:238.2.1	Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ sagge.	238	
PA_an_5:238.2.2	Katamehi pañcahi?	238	
PA_an_5:238.2.3	Anuvicca pariyogāhetvā avaṇṇārahassa avaṇṇaṁ bhāsati;	238	
PA_an_5:238.2.4	anuvicca pariyogāhetvā vaṇṇārahassa vaṇṇaṁ bhāsati;	238	
PA_an_5:238.2.5	na āvāsamaccharī hoti;	238	
PA_an_5:238.2.6	na kulamaccharī hoti;	238	
PA_an_5:238.2.7	na lābhamaccharī hoti.	238	
PA_an_5:238.2.8	Imehi kho, bhikkhave, pañcahi dhammehi samannāgato āvāsiko bhikkhu yathābhataṁ nikkhitto evaṁ sagge”ti.	238	
PA_an_5:238.2.9	Aṭṭhamaṁ.	238	
PA_an_5:239.0.1	Aṅguttara Nikāya 5.239	239	
PA_an_5:239.0.2	24. Āvāsikavagga	239	
PA_an_5:239.0.3	Paṭhamamacchariyasutta	239	
PA_an_5:239.1.1	“Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ niraye.	239	
PA_an_5:239.1.2	Katamehi pañcahi?	239	
PA_an_5:239.1.3	Āvāsamaccharī hoti;	239	
PA_an_5:239.1.4	kulamaccharī hoti;	239	
PA_an_5:239.1.5	lābhamaccharī hoti;	239	
PA_an_5:239.1.6	vaṇṇamaccharī hoti;	239	
PA_an_5:239.1.7	saddhādeyyaṁ vinipāteti.	239	
PA_an_5:239.1.8	Imehi kho, bhikkhave, pañcahi dhammehi samannāgato āvāsiko bhikkhu yathābhataṁ nikkhitto evaṁ niraye.	239	
PA_an_5:239.2.1	Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ sagge.	239	
PA_an_5:239.2.2	Katamehi pañcahi?	239	
PA_an_5:239.2.3	Na āvāsamaccharī hoti;	239	
PA_an_5:239.2.4	na kulamaccharī hoti;	239	
PA_an_5:239.2.5	na lābhamaccharī hoti;	239	
PA_an_5:239.2.6	na vaṇṇamaccharī hoti;	239	
PA_an_5:239.2.7	saddhādeyyaṁ na vinipāteti.	239	
PA_an_5:239.2.8	Imehi kho, bhikkhave, pañcahi dhammehi samannāgato āvāsiko bhikkhu yathābhataṁ nikkhitto evaṁ sagge”ti.	239	
PA_an_5:239.2.9	Navamaṁ.	239	
PA_an_5:240.0.1	Aṅguttara Nikāya 5.240	240	
PA_an_5:240.0.2	24. Āvāsikavagga	240	
PA_an_5:240.0.3	Dutiyamacchariyasutta	240	
PA_an_5:240.1.1	“Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ niraye.	240	
PA_an_5:240.1.2	Katamehi pañcahi?	240	
PA_an_5:240.1.3	Āvāsamaccharī hoti;	240	
PA_an_5:240.1.4	kulamaccharī hoti;	240	
PA_an_5:240.1.5	lābhamaccharī hoti;	240	
PA_an_5:240.1.6	vaṇṇamaccharī hoti;	240	
PA_an_5:240.1.7	dhammamaccharī hoti.	240	
PA_an_5:240.1.8	Imehi kho, bhikkhave, pañcahi dhammehi samannāgato āvāsiko bhikkhu yathābhataṁ nikkhitto evaṁ niraye.	240	
PA_an_5:240.2.1	Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ sagge.	240	
PA_an_5:240.2.2	Katamehi pañcahi?	240	
PA_an_5:240.2.3	Na āvāsamaccharī hoti;	240	
PA_an_5:240.2.4	na kulamaccharī hoti;	240	
PA_an_5:240.2.5	na lābhamaccharī hoti;	240	
PA_an_5:240.2.6	na vaṇṇamaccharī hoti;	240	
PA_an_5:240.2.7	na dhammamaccharī hoti.	240	
PA_an_5:240.2.8	Imehi kho, bhikkhave, pañcahi dhammehi samannāgato āvāsiko bhikkhu yathābhataṁ nikkhitto evaṁ sagge”ti.	240	
PA_an_5:240.2.9	Dasamaṁ.	240	
PA_an_5:240.2.10	Āvāsikavaggo catuttho.	240	
PA_an_5:240.3.0	Tassuddānaṁ	240	
PA_an_5:240.3.1	Āvāsiko piyo ca sobhano,	240	
PA_an_5:240.3.2	Bahūpakāro anukampako ca;	240	
PA_an_5:240.3.3	Tayo avaṇṇārahā ceva,	240	
PA_an_5:240.3.4	Macchariyā duvepi cāti.	240	
PA_an_5:241.0.1	Aṅguttara Nikāya 5.241	241	
PA_an_5:241.0.2	25. Duccaritavagga	241	
PA_an_5:241.0.3	Paṭhamaduccaritasutta	241	
PA_an_5:241.1.1	“Pañcime, bhikkhave, ādīnavā duccarite.	241	
PA_an_5:241.1.2	Katame pañca?	241	
PA_an_5:241.1.3	Attāpi attānaṁ upavadati;	241	
PA_an_5:241.1.4	anuvicca viññū garahanti;	241	
PA_an_5:241.1.5	pāpako kittisaddo abbhuggacchati;	241	
PA_an_5:241.1.6	sammūḷho kālaṁ karoti;	241	
PA_an_5:241.1.7	kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	241	
PA_an_5:241.1.8	Ime kho, bhikkhave, pañca ādīnavā duccarite.	241	
PA_an_5:241.2.1	Pañcime, bhikkhave, ānisaṁsā sucarite.	241	
PA_an_5:241.2.2	Katame pañca?	241	
PA_an_5:241.2.3	Attāpi attānaṁ na upavadati;	241	
PA_an_5:241.2.4	anuvicca viññū pasaṁsanti;	241	
PA_an_5:241.2.5	kalyāṇo kittisaddo abbhuggacchati;	241	
PA_an_5:241.2.6	asammūḷho kālaṁ karoti;	241	
PA_an_5:241.2.7	kāyassa bhedā paraṁ maraṇā sugatiṁ saggaṁ lokaṁ upapajjati.	241	
PA_an_5:241.2.8	Ime kho, bhikkhave, pañca ānisaṁsā sucarite”ti.	241	
PA_an_5:241.2.9	Paṭhamaṁ.	241	
PA_an_5:242.0.1	Aṅguttara Nikāya 5.242	242	
PA_an_5:242.0.2	25. Duccaritavagga	242	
PA_an_5:242.0.3	Paṭhamakāyaduccaritasutta	242	
PA_an_5:242.1.1	“Pañcime, bhikkhave, ādīnavā kāyaduccarite …pe… ānisaṁsā kāyasucarite …pe….	242	
PA_an_5:242.1.2	Dutiyaṁ.	242	
PA_an_5:243.0.1	Aṅguttara Nikāya 5.243	243	
PA_an_5:243.0.2	25. Duccaritavagga	243	
PA_an_5:243.0.3	Paṭhamavacīduccaritasutta	243	
PA_an_5:243.1.1	“Pañcime, bhikkhave, ādīnavā vacīduccarite …pe… ānisaṁsā vacīsucarite …pe….	243	
PA_an_5:243.1.2	Tatiyaṁ.	243	
PA_an_5:244.0.1	Aṅguttara Nikāya 5.244	244	
PA_an_5:244.0.2	25. Duccaritavagga	244	
PA_an_5:244.0.3	Paṭhamamanoduccaritasutta	244	
PA_an_5:244.1.1	“Pañcime, bhikkhave, ādīnavā manoduccarite …pe… ānisaṁsā manosucarite.	244	
PA_an_5:244.1.2	Katame pañca?	244	
PA_an_5:244.1.3	Attāpi attānaṁ na upavadati;	244	
PA_an_5:244.1.4	anuvicca viññū pasaṁsanti;	244	
PA_an_5:244.1.5	kalyāṇo kittisaddo abbhuggacchati;	244	
PA_an_5:244.1.6	asammūḷho kālaṁ karoti;	244	
PA_an_5:244.1.7	kāyassa bhedā paraṁ maraṇā sugatiṁ saggaṁ lokaṁ upapajjati.	244	
PA_an_5:244.1.8	Ime kho, bhikkhave, pañca ānisaṁsā manosucarite”ti.	244	
PA_an_5:244.1.9	Catutthaṁ.	244	
PA_an_5:245.0.1	Aṅguttara Nikāya 5.245	245	
PA_an_5:245.0.2	25. Duccaritavagga	245	
PA_an_5:245.0.3	Dutiyaduccaritasutta	245	
PA_an_5:245.1.1	“Pañcime, bhikkhave, ādīnavā duccarite.	245	
PA_an_5:245.1.2	Katame pañca?	245	
PA_an_5:245.1.3	Attāpi attānaṁ upavadati;	245	
PA_an_5:245.1.4	anuvicca viññū garahanti;	245	
PA_an_5:245.1.5	pāpako kittisaddo abbhuggacchati;	245	
PA_an_5:245.1.6	saddhammā vuṭṭhāti;	245	
PA_an_5:245.1.7	asaddhamme patiṭṭhāti.	245	
PA_an_5:245.1.8	Ime kho, bhikkhave, pañca ādīnavā duccarite.	245	
PA_an_5:245.2.1	Pañcime, bhikkhave, ānisaṁsā sucarite.	245	
PA_an_5:245.2.2	Katame pañca?	245	
PA_an_5:245.2.3	Attāpi attānaṁ na upavadati;	245	
PA_an_5:245.2.4	anuvicca viññū pasaṁsanti;	245	
PA_an_5:245.2.5	kalyāṇo kittisaddo abbhuggacchati;	245	
PA_an_5:245.2.6	asaddhammā vuṭṭhāti;	245	
PA_an_5:245.2.7	saddhamme patiṭṭhāti.	245	
PA_an_5:245.2.8	Ime kho, bhikkhave, pañca ānisaṁsā sucarite”ti.	245	
PA_an_5:245.2.9	Pañcamaṁ.	245	
PA_an_5:246.0.1	Aṅguttara Nikāya 5.246	246	
PA_an_5:246.0.2	25. Duccaritavagga	246	
PA_an_5:246.0.3	Dutiyakāyaduccaritasutta	246	
PA_an_5:246.1.1	“Pañcime, bhikkhave, ādīnavā kāyaduccarite …pe… ānisaṁsā kāyasucarite …pe….	246	
PA_an_5:246.1.2	Chaṭṭhaṁ.	246	
PA_an_5:247.0.1	Aṅguttara Nikāya 5.247	247	
PA_an_5:247.0.2	25. Duccaritavagga	247	
PA_an_5:247.0.3	Dutiyavacīduccaritasutta	247	
PA_an_5:247.1.1	“Pañcime, bhikkhave, ādīnavā vacīduccarite …pe… ānisaṁsā vacīsucarite …pe….	247	
PA_an_5:247.1.2	Sattamaṁ.	247	
PA_an_5:248.0.1	Aṅguttara Nikāya 5.248	248	
PA_an_5:248.0.2	25. Duccaritavagga	248	
PA_an_5:248.0.3	Dutiyamanoduccaritasutta	248	
PA_an_5:248.1.1	“Pañcime, bhikkhave, ādīnavā manoduccarite …pe… ānisaṁsā manosucarite.	248	
PA_an_5:248.1.2	Katame pañca?	248	
PA_an_5:248.1.3	Attāpi attānaṁ na upavadati;	248	
PA_an_5:248.1.4	anuvicca viññū pasaṁsanti;	248	
PA_an_5:248.1.5	kalyāṇo kittisaddo abbhuggacchati;	248	
PA_an_5:248.1.6	asaddhammā vuṭṭhāti;	248	
PA_an_5:248.1.7	saddhamme patiṭṭhāti.	248	
PA_an_5:248.1.8	Ime kho, bhikkhave, pañca ānisaṁsā manosucarite”ti.	248	
PA_an_5:248.1.9	Aṭṭhamaṁ.	248	
PA_an_5:249.0.1	Aṅguttara Nikāya 5.249	249	
PA_an_5:249.0.2	25. Duccaritavagga	249	
PA_an_5:249.0.3	Sivathikasutta	249	
PA_an_5:249.1.1	“Pañcime, bhikkhave, ādīnavā sivathikāya.	249	
PA_an_5:249.1.2	Katame pañca?	249	
PA_an_5:249.1.3	Asuci, duggandhā, sappaṭibhayā, vāḷānaṁ amanussānaṁ āvāso, bahuno janassa ārodanā—	249	
PA_an_5:249.1.4	ime kho, bhikkhave, pañca ādīnavā sivathikāya.	249	
PA_an_5:249.2.1	Evamevaṁ kho, bhikkhave, pañcime ādīnavā sivathikūpame puggale.	249	
PA_an_5:249.2.2	Katame pañca?	249	
PA_an_5:249.2.3	Idha, bhikkhave, ekacco puggalo asucinā kāyakammena samannāgato hoti;	249	
PA_an_5:249.2.4	asucinā vacīkammena samannāgato hoti;	249	
PA_an_5:249.2.5	asucinā manokammena samannāgato hoti.	249	
PA_an_5:249.2.6	Idamassa asucitāya vadāmi.	249	
PA_an_5:249.2.7	Seyyathāpi sā, bhikkhave, sivathikā asuci;	249	
PA_an_5:249.2.8	tathūpamāhaṁ, bhikkhave, imaṁ puggalaṁ vadāmi.	249	
PA_an_5:249.3.1	Tassa asucinā kāyakammena samannāgatassa, asucinā vacīkammena samannāgatassa, asucinā manokammena samannāgatassa pāpako kittisaddo abbhuggacchati.	249	
PA_an_5:249.3.2	Idamassa duggandhatāya vadāmi.	249	
PA_an_5:249.3.3	Seyyathāpi sā, bhikkhave, sivathikā duggandhā;	249	
PA_an_5:249.3.4	tathūpamāhaṁ, bhikkhave, imaṁ puggalaṁ vadāmi.	249	
PA_an_5:249.4.1	Tamenaṁ asucinā kāyakammena samannāgataṁ, asucinā vacīkammena samannāgataṁ, asucinā manokammena samannāgataṁ pesalā sabrahmacārī ārakā parivajjanti.	249	
PA_an_5:249.4.2	Idamassa sappaṭibhayasmiṁ vadāmi.	249	
PA_an_5:249.4.3	Seyyathāpi sā, bhikkhave, sivathikā sappaṭibhayā;	249	
PA_an_5:249.4.4	tathūpamāhaṁ, bhikkhave, imaṁ puggalaṁ vadāmi.	249	
PA_an_5:249.5.1	So asucinā kāyakammena samannāgato, asucinā vacīkammena samannāgato, asucinā manokammena samannāgato sabhāgehi puggalehi saddhiṁ saṁvasati.	249	
PA_an_5:249.5.2	Idamassa vāḷāvāsasmiṁ vadāmi.	249	
PA_an_5:249.5.3	Seyyathāpi sā, bhikkhave, sivathikā vāḷānaṁ amanussānaṁ āvāso;	249	
PA_an_5:249.5.4	tathūpamāhaṁ, bhikkhave, imaṁ puggalaṁ vadāmi.	249	
PA_an_5:249.6.1	Tamenaṁ asucinā kāyakammena samannāgataṁ, asucinā vacīkammena samannāgataṁ, asucinā manokammena samannāgataṁ pesalā sabrahmacārī disvā khīyadhammaṁ āpajjanti:	249	
PA_an_5:249.6.2	‘aho vata no dukkhaṁ ye mayaṁ evarūpehi puggalehi saddhiṁ saṁvasāmā’ti.	249	
PA_an_5:249.6.3	Idamassa ārodanāya vadāmi.	249	
PA_an_5:249.6.4	Seyyathāpi sā, bhikkhave, sivathikā bahuno janassa ārodanā;	249	
PA_an_5:249.6.5	tathūpamāhaṁ, bhikkhave, imaṁ puggalaṁ vadāmi.	249	
PA_an_5:249.6.6	Ime kho, bhikkhave, pañca ādīnavā sivathikūpame puggale”ti.	249	
PA_an_5:249.6.7	Navamaṁ.	249	
PA_an_5:250.0.1	Aṅguttara Nikāya 5.250	250	
PA_an_5:250.0.2	25. Duccaritavagga	250	
PA_an_5:250.0.3	Puggalappasādasutta	250	
PA_an_5:250.1.1	“Pañcime, bhikkhave, ādīnavā puggalappasāde.	250	
PA_an_5:250.1.2	Katame pañca?	250	
PA_an_5:250.1.3	Yasmiṁ, bhikkhave, puggale puggalo abhippasanno hoti, so tathārūpaṁ āpattiṁ āpanno hoti yathārūpāya āpattiyā saṅgho ukkhipati.	250	
PA_an_5:250.1.4	Tassa evaṁ hoti:	250	
PA_an_5:250.1.5	‘yo kho myāyaṁ puggalo piyo manāpo so saṅghena ukkhitto’ti.	250	
PA_an_5:250.1.6	Bhikkhūsu appasādabahulo hoti.	250	
PA_an_5:250.1.7	Bhikkhūsu appasādabahulo samāno aññe bhikkhū na bhajati.	250	
PA_an_5:250.1.8	Aññe bhikkhū abhajanto saddhammaṁ na suṇāti.	250	
PA_an_5:250.1.9	Saddhammaṁ asuṇanto saddhammā parihāyati.	250	
PA_an_5:250.1.10	Ayaṁ, bhikkhave, paṭhamo ādīnavo puggalappasāde.	250	
PA_an_5:250.2.1	Puna caparaṁ, bhikkhave, yasmiṁ puggale puggalo abhippasanno hoti, so tathārūpaṁ āpattiṁ āpanno hoti yathārūpāya āpattiyā saṅgho ante nisīdāpeti.	250	
PA_an_5:250.2.2	Tassa evaṁ hoti:	250	
PA_an_5:250.2.3	‘yo kho myāyaṁ puggalo piyo manāpo so saṅghena ante nisīdāpito’ti.	250	
PA_an_5:250.2.4	Bhikkhūsu appasādabahulo hoti.	250	
PA_an_5:250.2.5	Bhikkhūsu appasādabahulo samāno aññe bhikkhū na bhajati.	250	
PA_an_5:250.2.6	Aññe bhikkhū abhajanto saddhammaṁ na suṇāti.	250	
PA_an_5:250.2.7	Saddhammaṁ asuṇanto saddhammā parihāyati.	250	
PA_an_5:250.2.8	Ayaṁ, bhikkhave, dutiyo ādīnavo puggalappasāde.	250	
PA_an_5:250.3.1	Puna caparaṁ, bhikkhave, yasmiṁ puggale puggalo abhippasanno hoti, so disāpakkanto hoti …pe… so vibbhanto hoti …pe… so kālaṅkato hoti.	250	
PA_an_5:250.3.2	Tassa evaṁ hoti:	250	
PA_an_5:250.3.3	‘yo kho myāyaṁ puggalo piyo manāpo so kālaṅkato’ti.	250	
PA_an_5:250.3.4	Aññe bhikkhū na bhajati.	250	
PA_an_5:250.3.5	Aññe bhikkhū abhajanto saddhammaṁ na suṇāti.	250	
PA_an_5:250.3.6	Saddhammaṁ asuṇanto saddhammā parihāyati.	250	
PA_an_5:250.3.7	Ayaṁ, bhikkhave, pañcamo ādīnavo puggalappasāde.	250	
PA_an_5:250.3.8	Ime kho, bhikkhave, pañca ādīnavā puggalappasāde”ti.	250	
PA_an_5:250.3.9	Dasamaṁ.	250	
PA_an_5:250.3.10	Duccaritavaggo pañcamo.	250	
PA_an_5:250.4.0	Tassuddānaṁ	250	
PA_an_5:250.4.1	Duccaritaṁ kāyaduccaritaṁ,	250	
PA_an_5:250.4.2	Vacīduccaritaṁ manoduccaritaṁ;	250	
PA_an_5:250.4.3	Catūhi pare dve sivathikā,	250	
PA_an_5:250.4.4	Puggalappasādena cāti.	250	
PA_an_5:250.4.5	Pañcamo paṇṇāsako samatto.	250	
PA_an_5:251.0.1	Aṅguttara Nikāya 5.251	251	
PA_an_5:251.0.2	26. Upasampadāvagga	251	
PA_an_5:251.0.3	Upasampādetabbasutta	251	
PA_an_5:251.1.1	“Pañcahi, bhikkhave, dhammehi samannāgatena bhikkhunā upasampādetabbaṁ.	251	
PA_an_5:251.1.2	Katamehi pañcahi?	251	
PA_an_5:251.1.3	Idha, bhikkhave, bhikkhu asekhena sīlakkhandhena samannāgato hoti;	251	
PA_an_5:251.1.4	asekhena samādhikkhandhena samannāgato hoti;	251	
PA_an_5:251.1.5	asekhena paññākkhandhena samannāgato hoti;	251	
PA_an_5:251.1.6	asekhena vimuttikkhandhena samannāgato hoti;	251	
PA_an_5:251.1.7	asekhena vimuttiñāṇadassanakkhandhena samannāgato hoti.	251	
PA_an_5:251.1.8	Imehi kho, bhikkhave, pañcahi dhammehi samannāgatena bhikkhunā upasampādetabban”ti.	251	
PA_an_5:251.1.9	Paṭhamaṁ.	251	
PA_an_5:252.0.1	Aṅguttara Nikāya 5.252	252	
PA_an_5:252.0.2	26. Upasampadāvagga	252	
PA_an_5:252.0.3	Nissayasutta	252	
PA_an_5:252.1.1	“Pañcahi, bhikkhave, dhammehi samannāgatena bhikkhunā nissayo dātabbo.	252	
PA_an_5:252.1.2	Katamehi pañcahi?	252	
PA_an_5:252.1.3	Idha, bhikkhave, bhikkhu asekhena sīlakkhandhena samannāgato hoti …pe… asekhena vimuttiñāṇadassanakkhandhena samannāgato hoti.	252	
PA_an_5:252.1.4	Imehi …pe… nissayo dātabbo”ti.	252	
PA_an_5:252.1.5	Dutiyaṁ.	252	
PA_an_5:253.0.1	Aṅguttara Nikāya 5.253	253	
PA_an_5:253.0.2	26. Upasampadāvagga	253	
PA_an_5:253.0.3	Sāmaṇerasutta	253	
PA_an_5:253.1.1	“Pañcahi, bhikkhave, dhammehi samannāgatena bhikkhunā sāmaṇero upaṭṭhāpetabbo.	253	
PA_an_5:253.1.2	Katamehi pañcahi?	253	
PA_an_5:253.1.3_0	Idha, bhikkhave, bhikkhu asekhena sīlakkhandhena samannāgato hoti; asekhena samādhikkhandhena	253	
PA_an_5:253.1.3_1	… asekhena paññākkhandhena … asekhena vimuttikkhandhena … asekhena vimuttiñāṇadassanakkhandhena samannāgato hoti.	253	
PA_an_5:253.1.4	Imehi kho, bhikkhave, pañcahi dhammehi samannāgatena bhikkhunā sāmaṇero upaṭṭhāpetabbo”ti.	253	
PA_an_5:253.1.5	Tatiyaṁ.	253	
PA_an_5:254.0.1	Aṅguttara Nikāya 5.254	254	
PA_an_5:254.0.2	26. Upasampadāvagga	254	
PA_an_5:254.0.3	Pañcamacchariyasutta	254	
PA_an_5:254.1.1	“Pañcimāni, bhikkhave, macchariyāni.	254	
PA_an_5:254.1.2	Katamāni pañca?	254	
PA_an_5:254.1.3	Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ—	254	
PA_an_5:254.1.4	imāni kho, bhikkhave, pañca macchariyāni.	254	
PA_an_5:254.1.5	Imesaṁ kho, bhikkhave, pañcannaṁ macchariyānaṁ etaṁ paṭikuṭṭhaṁ, yadidaṁ dhammamacchariyan”ti.	254	
PA_an_5:254.1.6	Catutthaṁ.	254	
PA_an_5:255.0.1	Aṅguttara Nikāya 5.255	255	
PA_an_5:255.0.2	26. Upasampadāvagga	255	
PA_an_5:255.0.3	Macchariyappahānasutta	255	
PA_an_5:255.1.1	“Pañcannaṁ, bhikkhave, macchariyānaṁ pahānāya samucchedāya brahmacariyaṁ vussati.	255	
PA_an_5:255.1.2	Katamesaṁ pañcannaṁ?	255	
PA_an_5:255.1.3	Āvāsamacchariyassa pahānāya samucchedāya brahmacariyaṁ vussati;	255	
PA_an_5:255.1.4	kulamacchariyassa … lābhamacchariyassa … vaṇṇamacchariyassa … dhammamacchariyassa pahānāya samucchedāya brahmacariyaṁ vussati.	255	
PA_an_5:255.1.5	Imesaṁ kho, bhikkhave, pañcannaṁ macchariyānaṁ pahānāya samucchedāya brahmacariyaṁ vussatī”ti.	255	
PA_an_5:255.1.6	Pañcamaṁ.	255	
PA_an_5:256.0.1	Aṅguttara Nikāya 5.256	256	
PA_an_5:256.0.2	26. Upasampadāvagga	256	
PA_an_5:256.0.3	Paṭhamajhānasutta	256	
PA_an_5:256.1.1	“Pañcime, bhikkhave, dhamme appahāya abhabbo paṭhamaṁ jhānaṁ upasampajja viharituṁ.	256	
PA_an_5:256.1.2	Katame pañca?	256	
PA_an_5:256.1.3	Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.	256	
PA_an_5:256.1.4	Ime kho, bhikkhave, pañca dhamme appahāya abhabbo paṭhamaṁ jhānaṁ upasampajja viharituṁ.	256	
PA_an_5:256.2.1	Pañcime, bhikkhave, dhamme pahāya bhabbo paṭhamaṁ jhānaṁ upasampajja viharituṁ.	256	
PA_an_5:256.2.2	Katame pañca?	256	
PA_an_5:256.2.3	Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.	256	
PA_an_5:256.2.4	Ime kho, bhikkhave, pañca dhamme pahāya bhabbo paṭhamaṁ jhānaṁ upasampajja viharitun”ti.	256	
PA_an_5:256.2.5	Chaṭṭhaṁ.	256	
PA_an_5:257-263.0.1	Aṅguttara Nikāya 5.257–263	257-263	
PA_an_5:257-263.0.2	26. Upasampadāvagga	257-263	
PA_an_5:257-263.0.3	Dutiyajhānasuttādisattaka	257-263	
PA_an_5:257-263.1.1_0	“Pañcime, bhikkhave, dhamme appahāya abhabbo dutiyaṁ jhānaṁ …pe… abhabbo tatiyaṁ	257-263	
PA_an_5:257-263.1.1_1	jhānaṁ … abhabbo catutthaṁ jhānaṁ … abhabbo sotāpattiphalaṁ … abhabbo sakadāgāmiphalaṁ	257-263	
PA_an_5:257-263.1.1_2	… abhabbo anāgāmiphalaṁ … abhabbo arahattaṁ sacchikātuṁ.	257-263	
PA_an_5:257-263.1.2	Katame pañca?	257-263	
PA_an_5:257-263.1.3	Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.	257-263	
PA_an_5:257-263.1.4	Ime kho, bhikkhave, pañca dhamme appahāya abhabbo arahattaṁ sacchikātuṁ.	257-263	
PA_an_5:257-263.2.1_0	Pañcime, bhikkhave, dhamme pahāya bhabbo dutiyaṁ jhānaṁ …pe… bhabbo tatiyaṁ jhānaṁ	257-263	
PA_an_5:257-263.2.1_1	… bhabbo catutthaṁ jhānaṁ … bhabbo sotāpattiphalaṁ … bhabbo sakadāgāmiphalaṁ … bhabbo	257-263	
PA_an_5:257-263.2.1_2	anāgāmiphalaṁ … bhabbo arahattaṁ sacchikātuṁ.	257-263	
PA_an_5:257-263.2.2	Katame pañca?	257-263	
PA_an_5:257-263.2.3	Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.	257-263	
PA_an_5:257-263.2.4	Ime kho, bhikkhave, pañca dhamme pahāya bhabbo arahattaṁ sacchikātun”ti.	257-263	
PA_an_5:257-263.2.5	Terasamaṁ.	257-263	
PA_an_5:264.0.1	Aṅguttara Nikāya 5.264	264	
PA_an_5:264.0.2	26. Upasampadāvagga	264	
PA_an_5:264.0.3	Aparapaṭhamajhānasutta	264	
PA_an_5:264.1.1	“Pañcime, bhikkhave, dhamme appahāya abhabbo paṭhamaṁ jhānaṁ upasampajja viharituṁ.	264	
PA_an_5:264.1.2	Katame pañca?	264	
PA_an_5:264.1.3	Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, akataññutaṁ akataveditaṁ.	264	
PA_an_5:264.1.4	Ime kho, bhikkhave, pañca dhamme appahāya abhabbo paṭhamaṁ jhānaṁ upasampajja viharituṁ.	264	
PA_an_5:264.2.1	Pañcime, bhikkhave, dhamme pahāya bhabbo paṭhamaṁ jhānaṁ upasampajja viharituṁ.	264	
PA_an_5:264.2.2	Katame pañca?	264	
PA_an_5:264.2.3	Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, akataññutaṁ akataveditaṁ.	264	
PA_an_5:264.2.4	Ime kho, bhikkhave, pañca dhamme pahāya bhabbo paṭhamaṁ jhānaṁ upasampajja viharitun”ti.	264	
PA_an_5:264.2.5	Cuddasamaṁ.	264	
PA_an_5:265-271.0.1	Aṅguttara Nikāya 5.265–271	265-271	
PA_an_5:265-271.0.2	26. Upasampadāvagga	265-271	
PA_an_5:265-271.0.3	Aparadutiyajhānasuttādi	265-271	
PA_an_5:265-271.1.1	“Pañcime, bhikkhave, dhamme appahāya abhabbo dutiyaṁ jhānaṁ … tatiyaṁ jhānaṁ … catutthaṁ jhānaṁ … sotāpattiphalaṁ … sakadāgāmiphalaṁ … anāgāmiphalaṁ … arahattaṁ sacchikātuṁ.	265-271	
PA_an_5:265-271.1.2	Katame pañca?	265-271	
PA_an_5:265-271.1.3	Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, akataññutaṁ akataveditaṁ.	265-271	
PA_an_5:265-271.1.4	Ime kho, bhikkhave, pañca dhamme appahāya abhabbo arahattaṁ sacchikātuṁ.	265-271	
PA_an_5:265-271.2.1	Pañcime, bhikkhave, dhamme pahāya bhabbo dutiyaṁ jhānaṁ … tatiyaṁ jhānaṁ … catutthaṁ jhānaṁ … sotāpattiphalaṁ … sakadāgāmiphalaṁ … anāgāmiphalaṁ … arahattaṁ sacchikātuṁ.	265-271	
PA_an_5:265-271.2.2	Katame pañca?	265-271	
PA_an_5:265-271.2.3	Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, akataññutaṁ akataveditaṁ.	265-271	
PA_an_5:265-271.2.4	Ime kho, bhikkhave, pañca dhamme pahāya bhabbo arahattaṁ sacchikātun”ti.	265-271	
PA_an_5:265-271.2.5	Ekavīsatimaṁ.	265-271	
PA_an_5:265-271.2.6	Upasampadāvaggo chaṭṭho.	265-271	
PA_an_5:272.0.1	Aṅguttara Nikāya 5.272	272	
PA_an_5:272.0.2	27. Sammutipeyyāla	272	
PA_an_5:272.0.3	Bhattuddesakasutta	272	
PA_an_5:272.1.1	“Pañcahi, bhikkhave, dhammehi samannāgato bhattuddesako na sammannitabbo.	272	
PA_an_5:272.1.2	Katamehi pañcahi?	272	
PA_an_5:272.1.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati, uddiṭṭhānuddiṭṭhaṁ na jānāti.	272	
PA_an_5:272.1.4	Imehi kho, bhikkhave, pañcahi dhammehi samannāgato bhattuddesako na sammannitabbo.	272	
PA_an_5:272.2.1	Pañcahi, bhikkhave, dhammehi samannāgato bhattuddesako sammannitabbo.	272	
PA_an_5:272.2.2	Katamehi pañcahi?	272	
PA_an_5:272.2.3	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, uddiṭṭhānuddiṭṭhaṁ jānāti.	272	
PA_an_5:272.2.4	Imehi kho, bhikkhave, pañcahi dhammehi samannāgato bhattuddesako sammannitabboti.	272	
PA_an_5:272.3.1_0	Pañcahi, bhikkhave, dhammehi samannāgato bhattuddesako sammato na pesetabbo …pe…	272	
PA_an_5:272.3.1_1	sammato pesetabbo … bālo veditabbo … paṇḍito veditabbo … khataṁ upahataṁ attānaṁ	272	
PA_an_5:272.3.1_2	pariharati … akkhataṁ anupahataṁ attānaṁ pariharati … yathābhataṁ nikkhitto evaṁ	272	
PA_an_5:272.3.1_3	niraye … yathābhataṁ nikkhitto evaṁ sagge.	272	
PA_an_5:272.3.2	Katamehi pañcahi?	272	
PA_an_5:272.3.3	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, uddiṭṭhānuddiṭṭhaṁ jānāti.	272	
PA_an_5:272.3.4	Imehi kho, bhikkhave, pañcahi dhammehi samannāgato bhattuddesako yathābhataṁ nikkhitto evaṁ sagge”ti.	272	
PA_an_5:272.3.5	Paṭhamaṁ.	272	
PA_an_5:273-285.0.1	Aṅguttara Nikāya 5.273–285	273-285	
PA_an_5:273-285.0.2	27. Sammutipeyyāla	273-285	
PA_an_5:273-285.0.3	Senāsanapaññāpakasuttādi	273-285	
PA_an_5:273-285.1.1_0	“Pañcahi, bhikkhave, dhammehi samannāgato senāsanapaññāpako na sammannitabbo …pe…	273-285	
PA_an_5:273-285.1.1_1	paññattāpaññattaṁ na jānāti …pe… senāsanapaññāpako sammannitabbo …pe… paññattāpaññattaṁ jānāti …pe….	273-285	
PA_an_5:273-285.2.1	Senāsanagāhāpako na sammannitabbo …pe… gahitāgahitaṁ na jānāti …pe… senāsanagāhāpako sammannitabbo …pe… gahitāgahitaṁ jānāti …pe….	273-285	
PA_an_5:273-285.3.1	Bhaṇḍāgāriko na sammannitabbo …pe… guttāguttaṁ na jānāti … bhaṇḍāgāriko sammannitabbo …pe… guttāguttaṁ jānāti ….	273-285	
PA_an_5:273-285.4.1	Cīvarapaṭiggāhako na sammannitabbo …pe… gahitāgahitaṁ na jānāti … cīvarapaṭiggāhako sammannitabbo …pe… gahitāgahitaṁ jānāti ….	273-285	
PA_an_5:273-285.5.1	Cīvarabhājako na sammannitabbo …pe… bhājitābhājitaṁ na jānāti … cīvarabhājako sammannitabbo …pe… bhājitābhājitaṁ jānāti ….	273-285	
PA_an_5:273-285.6.1	Yāgubhājako na sammannitabbo …pe… yāgubhājako sammannitabbo …pe….	273-285	
PA_an_5:273-285.7.1	Phalabhājako na sammannitabbo …pe… phalabhājako sammannitabbo …pe….	273-285	
PA_an_5:273-285.8.1	Khajjakabhājako na sammannitabbo …pe… bhājitābhājitaṁ na jānāti … khajjakabhājako sammannitabbo …pe… bhājitābhājitaṁ jānāti ….	273-285	
PA_an_5:273-285.9.1	Appamattakavissajjako na sammannitabbo …pe… vissajjitāvissajjitaṁ na jānāti … appamattakavissajjako sammannitabbo …pe… vissajjitāvissajjitaṁ jānāti ….	273-285	
PA_an_5:273-285.10.1	Sāṭiyaggāhāpako na sammannitabbo …pe… gahitāgahitaṁ na jānāti … sāṭiyaggāhāpako sammannitabbo …pe… gahitāgahitaṁ jānāti ….	273-285	
PA_an_5:273-285.11.1	Pattaggāhāpako na sammannitabbo …pe… gahitāgahitaṁ na jānāti … pattaggāhāpako sammannitabbo …pe… gahitāgahitaṁ jānāti ….	273-285	
PA_an_5:273-285.12.1	Ārāmikapesako na sammannitabbo …pe… ārāmikapesako sammannitabbo …pe….	273-285	
PA_an_5:273-285.13.1	Sāmaṇerapesako na sammannitabbo …pe… sāmaṇerapesako sammannitabbo …pe….	273-285	
PA_an_5:273-285.13.2	Sammato na pesetabbo …pe… sammato pesetabbo …pe….	273-285	
PA_an_5:273-285.14.1_0	Sāmaṇerapesako bālo veditabbo …pe… paṇḍito veditabbo … khataṁ upahataṁ attānaṁ pariharati	273-285	
PA_an_5:273-285.14.1_1	… akkhataṁ anupahataṁ attānaṁ pariharati … yathābhataṁ nikkhitto evaṁ niraye … yathābhataṁ	273-285	
PA_an_5:273-285.14.1_2	nikkhitto evaṁ sagge.	273-285	
PA_an_5:273-285.14.2	Katamehi pañcahi?	273-285	
PA_an_5:273-285.14.3	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, pesitāpesitaṁ jānāti.	273-285	
PA_an_5:273-285.14.4	Imehi kho, bhikkhave, pañcahi dhammehi samannāgato sāmaṇerapesako yathābhataṁ nikkhitto evaṁ sagge”ti.	273-285	
PA_an_5:273-285.14.5	Cuddasamaṁ.	273-285	
PA_an_5:273-285.14.6	Sammutipeyyālaṁ niṭṭhitaṁ.	273-285	
PA_an_5:286.0.1	Aṅguttara Nikāya 5.286	286	
PA_an_5:286.0.2	28. Sikkhāpadapeyyāla	286	
PA_an_5:286.0.3	Bhikkhusutta	286	
PA_an_5:286.1.1	“Pañcahi, bhikkhave, dhammehi samannāgato bhikkhu yathābhataṁ nikkhitto evaṁ niraye.	286	
PA_an_5:286.1.2	Katamehi pañcahi?	286	
PA_an_5:286.1.3	Pāṇātipātī hoti, adinnādāyī hoti, abrahmacārī hoti, musāvādī hoti, surāmerayamajjapamādaṭṭhāyī hoti.	286	
PA_an_5:286.1.4	Imehi kho, bhikkhave, pañcahi dhammehi samannāgato bhikkhu yathābhataṁ nikkhitto evaṁ niraye.	286	
PA_an_5:286.2.1	Pañcahi, bhikkhave, dhammehi samannāgato bhikkhu yathābhataṁ nikkhitto evaṁ sagge.	286	
PA_an_5:286.2.2	Katamehi pañcahi?	286	
PA_an_5:286.2.3	Pāṇātipātā paṭivirato hoti, adinnādānā paṭivirato hoti, abrahmacariyā paṭivirato hoti, musāvādā paṭivirato hoti, surāmerayamajjapamādaṭṭhānā paṭivirato hoti.	286	
PA_an_5:286.2.4	Imehi kho, bhikkhave, pañcahi dhammehi samannāgato bhikkhu yathābhataṁ nikkhitto evaṁ sagge”ti.	286	
PA_an_5:286.2.5	Paṭhamaṁ.	286	
PA_an_5:287-292.0.1	Aṅguttara Nikāya 5.287–292	287-292	
PA_an_5:287-292.0.2	28. Sikkhāpadapeyyāla	287-292	
PA_an_5:287-292.0.3	Bhikkhunīsuttādi	287-292	
PA_an_5:287-292.1.1	“Pañcahi, bhikkhave, dhammehi samannāgatā bhikkhunī …pe… sikkhamānā … sāmaṇero … sāmaṇerī … upāsako … upāsikā yathābhataṁ nikkhittā evaṁ niraye.	287-292	
PA_an_5:287-292.1.2	Katamehi pañcahi?	287-292	
PA_an_5:287-292.1.3	Pāṇātipātinī hoti, adinnādāyinī hoti, kāmesumicchācārinī hoti, musāvādinī hoti, surāmerayamajjapamādaṭṭhāyinī hoti.	287-292	
PA_an_5:287-292.1.4	Imehi kho, bhikkhave, pañcahi dhammehi samannāgatā upāsikā yathābhataṁ nikkhittā evaṁ niraye.	287-292	
PA_an_5:287-292.2.1	Pañcahi, bhikkhave, dhammehi samannāgatā upāsikā yathābhataṁ nikkhittā evaṁ sagge.	287-292	
PA_an_5:287-292.2.2	Katamehi pañcahi?	287-292	
PA_an_5:287-292.2.3	Pāṇātipātā paṭiviratā hoti, adinnādānā paṭiviratā hoti, kāmesumicchācārā paṭiviratā hoti, musāvādā paṭiviratā hoti, surāmerayamajjapamādaṭṭhānā paṭiviratā hoti.	287-292	
PA_an_5:287-292.2.4	Imehi kho, bhikkhave, pañcahi dhammehi samannāgatā upāsikā yathābhataṁ nikkhittā evaṁ sagge”ti.	287-292	
PA_an_5:287-292.2.5	Sattamaṁ.	287-292	
PA_an_5:293.0.1	Aṅguttara Nikāya 5.293	293	
PA_an_5:293.0.2	28. Sikkhāpadapeyyāla	293	
PA_an_5:293.0.3	Ājīvakasutta	293	
PA_an_5:293.1.1	“Pañcahi, bhikkhave, dhammehi samannāgato ājīvako yathābhataṁ nikkhitto evaṁ niraye.	293	
PA_an_5:293.1.2	Katamehi pañcahi?	293	
PA_an_5:293.1.3	Pāṇātipātī hoti, adinnādāyī hoti, abrahmacārī hoti, musāvādī hoti, surāmerayamajjapamādaṭṭhāyī hoti.	293	
PA_an_5:293.1.4	Imehi kho, bhikkhave, pañcahi dhammehi samannāgato ājīvako yathābhataṁ nikkhitto evaṁ niraye”ti.	293	
PA_an_5:293.1.5	Aṭṭhamaṁ.	293	
PA_an_5:294-302.0.1	Aṅguttara Nikāya 5.294–302	294-302	
PA_an_5:294-302.0.2	28. Sikkhāpadapeyyāla	294-302	
PA_an_5:294-302.0.3	Nigaṇṭhasuttādi	294-302	
PA_an_5:294-302.1.1_0	“Pañcahi, bhikkhave, dhammehi samannāgato nigaṇṭho … muṇḍasāvako … jaṭilako … paribbājako	294-302	
PA_an_5:294-302.1.1_1	… māgaṇḍiko … tedaṇḍiko … āruddhako … gotamako … devadhammiko yathābhataṁ nikkhitto evaṁ niraye.	294-302	
PA_an_5:294-302.1.2	Katamehi pañcahi?	294-302	
PA_an_5:294-302.1.3	Pāṇātipātī hoti, adinnādāyī hoti …pe… surāmerayamajjapamādaṭṭhāyī hoti.	294-302	
PA_an_5:294-302.1.4	Imehi kho, bhikkhave, pañcahi dhammehi samannāgato devadhammiko yathābhataṁ nikkhitto evaṁ niraye”ti.	294-302	
PA_an_5:294-302.1.5	Sattarasamaṁ.	294-302	
PA_an_5:294-302.1.6	Sikkhāpadapeyyālaṁ niṭṭhitaṁ.	294-302	
PA_an_5:303.0.1	Aṅguttara Nikāya 5	303	
PA_an_5:303.0.2	29. Rāgapeyyāla	303	
PA_an_5:303.1.1	“Rāgassa, bhikkhave, abhiññāya pañca dhammā bhāvetabbā.	303	
PA_an_5:303.1.2	Katame pañca?	303	
PA_an_5:303.1.3	Asubhasaññā, maraṇasaññā, ādīnavasaññā, āhāre paṭikūlasaññā, sabbaloke anabhiratasaññā—	303	
PA_an_5:303.1.4	rāgassa, bhikkhave, abhiññāya ime pañca dhammā bhāvetabbā”ti.	303	
PA_an_5:304.0.1	Aṅguttara Nikāya 5	304	
PA_an_5:304.0.2	29. Rāgapeyyāla	304	
PA_an_5:304.1.1	“Rāgassa, bhikkhave, abhiññāya pañca dhammā bhāvetabbā.	304	
PA_an_5:304.1.2	Katame pañca?	304	
PA_an_5:304.1.3	Aniccasaññā, anattasaññā, maraṇasaññā, āhāre paṭikūlasaññā, sabbaloke anabhiratasaññā—	304	
PA_an_5:304.1.4	rāgassa, bhikkhave, abhiññāya ime pañca dhammā bhāvetabbā”ti.	304	
PA_an_5:305.0.1	Aṅguttara Nikāya 5	305	
PA_an_5:305.0.2	29. Rāgapeyyāla	305	
PA_an_5:305.1.1	“Rāgassa, bhikkhave, abhiññāya pañca dhammā bhāvetabbā.	305	
PA_an_5:305.1.2	Katame pañca?	305	
PA_an_5:305.1.3	Aniccasaññā, anicce dukkhasaññā, dukkhe anattasaññā, pahānasaññā, virāgasaññā—	305	
PA_an_5:305.1.4	rāgassa, bhikkhave, abhiññāya ime pañca dhammā bhāvetabbā”ti.	305	
PA_an_5:306.0.1	Aṅguttara Nikāya 5	306	
PA_an_5:306.0.2	29. Rāgapeyyāla	306	
PA_an_5:306.1.1	“Rāgassa, bhikkhave, abhiññāya pañca dhammā bhāvetabbā.	306	
PA_an_5:306.1.2	Katame pañca?	306	
PA_an_5:306.1.3	Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ—	306	
PA_an_5:306.1.4	rāgassa, bhikkhave, abhiññāya ime pañca dhammā bhāvetabbā”ti.	306	
PA_an_5:307.0.1	Aṅguttara Nikāya 5	307	
PA_an_5:307.0.2	29. Rāgapeyyāla	307	
PA_an_5:307.1.1	“Rāgassa, bhikkhave, abhiññāya pañca dhammā bhāvetabbā.	307	
PA_an_5:307.1.2	Katame pañca?	307	
PA_an_5:307.1.3	Saddhābalaṁ, vīriyabalaṁ, satibalaṁ, samādhibalaṁ, paññābalaṁ—	307	
PA_an_5:307.1.4	rāgassa, bhikkhave, abhiññāya ime pañca dhammā bhāvetabbā”ti.	307	
PA_an_5:308-1152.0.1	Aṅguttara Nikāya 5	308-1152	
PA_an_5:308-1152.0.2	29. Rāgapeyyāla	308-1152	
PA_an_5:308-1152.1.1	“Rāgassa, bhikkhave, pariññāya … parikkhayāya … pahānāya … khayāya … vayāya … virāgāya … nirodhāya … cāgāya … paṭinissaggāya pañca dhammā bhāvetabbā.	308-1152	
PA_an_5:308-1152.1.2_0	Dosassa … mohassa … kodhassa … upanāhassa … makkhassa … paḷāsassa … issāya … macchariyassa	308-1152	
PA_an_5:308-1152.1.2_1	… māyāya … sāṭheyyassa … thambhassa … sārambhassa … mānassa … atimānassa … madassa	308-1152	
PA_an_5:308-1152.1.2_2	… pamādassa abhiññāya … pariññāya … parikkhayāya … pahānāya … khayāya … vayāya …	308-1152	
PA_an_5:308-1152.1.2_3	virāgāya … nirodhāya … cāgāya … paṭinissaggāya pañca dhammā bhāvetabbā.	308-1152	
PA_an_5:308-1152.2.1	Katame pañca?	308-1152	
PA_an_5:308-1152.2.2	Saddhābalaṁ, vīriyabalaṁ, satibalaṁ, samādhibalaṁ, paññābalaṁ—	308-1152	
PA_an_5:308-1152.2.3	pamādassa, bhikkhave, paṭinissaggāya ime pañca dhammā bhāvetabbā”ti.	308-1152	
PA_an_5:308-1152.2.4	Rāgapeyyālaṁ niṭṭhitaṁ.	308-1152	
PA_an_5:308-1152.3.0	Tassuddānaṁ	308-1152	
PA_an_5:308-1152.3.1	Abhiññāya pariññāya parikkhayāya,	308-1152	
PA_an_5:308-1152.3.2	Pahānāya khayāya vayena ca;	308-1152	
PA_an_5:308-1152.3.3	Virāganirodhā cāgañca,	308-1152	
PA_an_5:308-1152.3.4	Paṭinissaggo ime dasāti.	308-1152	
PA_an_5:308-1152.3.5	Pañcakanipāto niṭṭhito.	308-1152	
PA_an_5:308-1152.4.0	Tatridaṁ vagguddānaṁ	308-1152	
PA_an_5:308-1152.4.1	Sekhabalaṁ balañceva,	308-1152	
PA_an_5:308-1152.4.2	Pañcaṅgikañca sumanaṁ;	308-1152	
PA_an_5:308-1152.4.3	Muṇḍanīvaraṇañca saññañca,	308-1152	
PA_an_5:308-1152.4.4	Yodhājīvañca aṭṭhamaṁ;	308-1152	
PA_an_5:308-1152.4.5	Theraṁ kakudhaphāsuñca,	308-1152	
PA_an_5:308-1152.4.6	Andhakavindadvādasaṁ;	308-1152	
PA_an_5:308-1152.4.7	Gilānarājatikaṇḍaṁ,	308-1152	
PA_an_5:308-1152.4.8	Saddhammāghātupāsakaṁ;	308-1152	
PA_an_5:308-1152.4.9	Araññabrāhmaṇañceva,	308-1152	
PA_an_5:308-1152.4.10	Kimilakkosakaṁ tathā;	308-1152	
PA_an_5:308-1152.4.11	Dīghācārāvāsikañca,	308-1152	
PA_an_5:308-1152.4.12	Duccaritūpasampadanti.	308-1152	
PA_an_5:308-1152.4.13	Pañcakanipātapāḷi niṭṭhitā.	308-1152	
