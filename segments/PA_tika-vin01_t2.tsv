segmentnr	original	folio	analyzed
PA_tika-vin01_t2:0	Namo tassa bhagavato arahato sammāsambuddhassa	0	
PA_tika-vin01_t2:1	Vinayapiṭake	0	
PA_tika-vin01_t2:2	Sāratthadīpanī-ṭīkā (dutiyo bhāgo)	0	
PA_tika-vin01_t2:3	1. Pārājikakaṇḍaṃ	0	
PA_tika-vin01_t2:4	1. Paṭhamapārājikaṃ	0	
PA_tika-vin01_t2:5	Sudinnabhāṇavāravaṇṇanā	0	
PA_tika-vin01_t2:6_0	24. Anupadavaṇṇananti padaṃ padaṃ paṭivaṇṇanaṃ, padānukkamena vaṇṇanaṃ vā. Bhaṇḍappayojanauddhārasāraṇādinā	6	
PA_tika-vin01_t2:6_1	kiccenāti ettha vikkāyikabhaṇḍassa vikkiṇanaṃ bhaṇḍappayojanaṃ, dātuṃ saṅketite divase	6	
PA_tika-vin01_t2:6_2	gantvā gahaṇaṃ uddhāro, “asukasmiṃ divase dātabba”nti satuppādanaṃ sāraṇaṃ. Catubbidhāyāti	6	
PA_tika-vin01_t2:6_3	khattiyabrāhmaṇagahapatisamaṇānaṃ vasena catubbidhāya, bhikkhubhikkhunīupāsakaupāsikānaṃ	6	
PA_tika-vin01_t2:6_4	vasena vā. Disvānassa etadahosīti hetuattho ayaṃ disvāna-saddo asamānakattuko yathā	6	
PA_tika-vin01_t2:6_5	“ghataṃ pivitvā balaṃ hoti, sīhaṃ disvā bhayaṃ hotī”ti. Dassanakāraṇā hi evaṃ parivitakkanaṃ	6	
PA_tika-vin01_t2:6_6	ahosi. Kiñcāpi ettha “bhabbakulaputtassā”ti vuttaṃ, tathāpi upanissayasampannassapi	6	
PA_tika-vin01_t2:6_7	ajātasattuno viya antarāyo bhavissatīti imassa therassapi katapāpakammamūlavippaṭisāravasena	6	
PA_tika-vin01_t2:6_8	adhigamantarāyo ahosīti vadanti.	6	
PA_tika-vin01_t2:7_0	Kiṃ pana yesaṃ maggaphalānaṃ upanissayo atthi, buddhānaṃ sammukhībhāvepi tesaṃ antarāyo	7	
PA_tika-vin01_t2:7_1	hotīti? Āma hoti, na pana buddhe paṭicca. Buddhā hi paresaṃ maggaphalādhigamāya ussāhajātā	7	
PA_tika-vin01_t2:7_2	tattha nirantaraṃ yuttapayuttā eva honti, tasmā te paṭicca tesaṃ antarāyo na hoti,	7	
PA_tika-vin01_t2:7_3	atha kho kiriyāparihāniyā vā pāpamittatāya vā hoti, kiriyāparihāni ca desakassa tasseva	7	
PA_tika-vin01_t2:7_4	vā puggalassa tajjapayogābhāvato veditabbā, desakavasena panettha parihāni sāvakānaṃ	7	
PA_tika-vin01_t2:7_5	vaseneva veditabbā, na buddhānaṃ vasena. Tathā hi sace dhammasenāpati dhanañjāniyassa	7	
PA_tika-vin01_t2:7_6	brāhmaṇassa āsayaṃ ñatvā dhammaṃ desayissa, brāhmaṇo sotāpanno abhavissa. Evaṃ tāva	7	
PA_tika-vin01_t2:7_7	desakassa vasena kiriyāparihāniyā antarāyo hoti. Sace pesso hatthārohaputto bhagavato	7	
PA_tika-vin01_t2:7_8	sammukhā dhammaṃ suṇanto muhuttaṃ nisīdeyya, yāva tassa bhagavā attantapādike cattāro	7	
PA_tika-vin01_t2:7_9	puggale vitthārena vibhajitvā deseti, sotāpattiphalena saṃyutto abhavissa. Evaṃ puggalassa	7	
PA_tika-vin01_t2:7_10	vasena kiriyāparihāniyā antarāyo hoti nāma. Imassa hi upāsakassa kiriyāparihāni jātā	71	
PA_tika-vin01_t2:7_11	apariniṭṭhitāya desanāya uṭṭhahitvā pakkantattā. Sace ajātasattu devadattassa vacanaṃ	71	
PA_tika-vin01_t2:7_12	gahetvā pitughātakammaṃ nākarissa, sāmaññaphalasuttakathitadivase sotāpanno abhavissa,	71	
PA_tika-vin01_t2:7_13	tassa vacanaṃ gahetvā pitughātakammassa katattā pana nāhosi. Evaṃ pāpamittatāya antarāyo	71	
PA_tika-vin01_t2:7_14	hoti. Sudinnassapi pāpamittavasena antarāyo ahosīti daṭṭhabbaṃ. Yadi hi tena mātāpitūnaṃ	71	
PA_tika-vin01_t2:7_15	vacanaṃ gahetvā purāṇadutiyikāya methunadhammo paṭisevito nābhavissa, na taṃmūlavippaṭisāravasena	71	
PA_tika-vin01_t2:7_16	adhigamantarāyo abhavissa.	71	
PA_tika-vin01_t2:8_0	Yannūnāti parivitakkanatthe nipātoti āha “parivitakkadassanameta”nti. “Dhammaṃ suṇeyya”nti	8	
PA_tika-vin01_t2:8_1	kiriyāpadena vuccamāno eva hi attho “yannūnā”ti nipātapadena jotīyati. Ahaṃ yannūna	8	
PA_tika-vin01_t2:8_2	dhammaṃ suṇeyyanti yojanā. Yannūnāti ca yadi panāti attho. Yadi panāti idampi hi	8	
PA_tika-vin01_t2:8_3	tena samānatthameva. Yaṃ dhammaṃ suṇātīti sambandho. Uḷāruḷārajanāti khattiyamahāsālādiuḷāruḷārajanākiṇṇā.	8	
PA_tika-vin01_t2:8_4	Sace ayampi paṭhamaṃ āgaccheyya, bhagavantaṃ upasaṅkamitvā nisīdituṃ araharūpoti	8	
PA_tika-vin01_t2:8_5	āha “pacchā āgatenā”ti. Sikkhattayūpasaṃhitanti adhisīlaadhicittaadhipaññāsaṅkhātasikkhattayayuttaṃ.	8	
PA_tika-vin01_t2:8_6	Thokaṃ dhammakathaṃ sutvā ahosīti sambandho. Idhāpi sutvā-saddo hetuatthoti daṭṭhabbo,	8	
PA_tika-vin01_t2:8_7	savanakāraṇā etadahosīti vuttaṃ hoti. Yadi evaṃ atha kasmā “ekamantaṃ nisinnassa…pe…	8	
PA_tika-vin01_t2:8_8	etadahosī”ti vuttanti āha “taṃ panassa yasmā”tiādi. Tattha tanti parivitakkanaṃ.	8	
PA_tika-vin01_t2:9_0	Saṅkhepakathāti visuṃ visuṃ paduddhāraṃ akatvā samāsato atthavaṇṇanā. Yena yena ākārenāti	9	
PA_tika-vin01_t2:9_1	yena yena pakārena. Tena tena me upaparikkhatoti “kāmā nāmete aniccā dukkhā vipariṇāmadhammā	9	
PA_tika-vin01_t2:9_2	aṭṭhikaṅkalūpamā”ti ca ādinā yena yena ākārena kāmesu ādīnavaṃ okāraṃ saṃkilesaṃ,	9	
PA_tika-vin01_t2:9_3	tabbipariyāyato nekkhamme ānisaṃsaṃ guṇaṃ pakāsentaṃ bhagavatā dhammaṃ desitaṃ ājānāmi	9	
PA_tika-vin01_t2:9_4	avabujjhāmi, tena tena pakārena upaparikkhato vīmaṃsantassa mayhaṃ evaṃ hoti evaṃ	9	
PA_tika-vin01_t2:9_5	upaṭṭhāti. Sikkhattayabrahmacariyanti adhisīlasikkhādisikkhattayasaṅgahaṃ seṭṭhacariyaṃ.	9	
PA_tika-vin01_t2:9_6	Ekampi divasanti ekadivasamattampi. Akhaṇḍaṃ katvāti dukkaṭamattassapi anāpajjanena	9	
PA_tika-vin01_t2:9_7	akhaṇḍitaṃ katvā, akhaṇḍaacchiddādibhāvāpādanena vā. Akhaṇḍalakkhaṇavacanañhetaṃ.	9	
PA_tika-vin01_t2:9_8	Carimakacittanti cuticittaṃ. Kiñcipi ekadesaṃ asesetvā ekanteneva paripūretabbatāya	9	
PA_tika-vin01_t2:9_9	ekantaparipuṇṇaṃ. Kilesamalena amalīnaṃ katvāti taṇhāsaṃkilesādinā asaṃkiliṭṭhaṃ	9	
PA_tika-vin01_t2:9_10	katvā, cittuppādamattampi saṃkilesamalaṃ anuppādetvā. Accantameva visuddhaṃ katvā	91	
PA_tika-vin01_t2:9_11	pariharitabbatāya ekantaparisuddhaṃ. Tato eva saṅkhaṃ viya likhitanti saṅkhalikhitaṃ.	91	
PA_tika-vin01_t2:9_12	Tenāha “likhitasaṅkhasadisa”nti. Pariyodātaṭṭhena nimmalabhāvena saṅkhaṃ viya likhitaṃ	91	
PA_tika-vin01_t2:9_13	dhotanti saṅkhalikhitanti āha “dhotasaṅkhasappaṭibhāga”nti. “Ajjhāvasatā”ti padappayogena	91	
PA_tika-vin01_t2:9_14	agāranti bhummatthe upayogavacananti āha “agāramajjhe”ti. Dāṭhikāpi massuggahaṇeneva	91	
PA_tika-vin01_t2:9_15	gahetvā “massu”tveva vuttaṃ, uttarādharamassunti attho. Kasāyena rattānīti kāsāyānīti	91	
PA_tika-vin01_t2:9_16	āha “kasāyarasapītatāyā”ti. Paridahitvāti nivāsetvā ceva pārupitvā ca. Agārassa hitanti	91	
PA_tika-vin01_t2:9_17	agāravāso agāraṃ uttarapadalopena, tassa vaḍḍhiāvahaṃ agārassa hitaṃ.	91	
PA_tika-vin01_t2:10_0	25. Ñātisālohitātiādīsu “ayaṃ ajjhattiko”ti jānanti, ñāyanti vāti ñātī, lohitena	10	
PA_tika-vin01_t2:10_1	sambandhāti sālohitā. Pitupakkhikā ñātī, mātupakkhikā sālohitā. Mātupakkhikā pitupakkhikā	10	
PA_tika-vin01_t2:10_2	vā ñātī, sassusasurapakkhikā sālohitā. Mittāyantīti mittā, minanti vā sabbaguyhesu	10	
PA_tika-vin01_t2:10_3	anto pakkhipantīti mittā. Kiccakaraṇīyesu sahabhāvaṭṭhena amā hontīti amaccā. Mamāyatīti	10	
PA_tika-vin01_t2:10_4	mātā, piyāyatīti pitā. Sarīrakiccalesenāti uccārapassāvādisarīrakiccalesena. Ananuññātaṃ	10	
PA_tika-vin01_t2:10_5	puttaṃ na pabbājetīti “mātāpitūnaṃ lokiyamahājanassa ca cittaññathattaṃ mā hotū”ti	10	
PA_tika-vin01_t2:10_6	na pabbājeti. Tatoyeva ca suddhodanamahārājassa tathā varo dinno.	10	
PA_tika-vin01_t2:11_0	26. Dhuranikkhepenāti bhaṇḍappayojanādīsu dhuranikkhepena. Tenāha “na hī”tiādi. Piyāyitabboti	11	
PA_tika-vin01_t2:11_1	piyoti āha “pītijananako”ti. Manassa appāyanato manāpoti āha “manavaḍḍhanako”ti.	11	
PA_tika-vin01_t2:11_2	Sukhedhito taruṇadārakakāle, tato parañca sappikhīrādisādurasamanuññabhojanādiāhārasampattiyā	11	
PA_tika-vin01_t2:11_3	sukhaparihato. Atha vā daḷhabhattikadhātijanādiparijanasampattiyā ceva paricchedasampattiyā	11	
PA_tika-vin01_t2:11_4	ca uḷārapaṇītasukhapaccayūpahārehi ca sukhedhito, akiccheneva dukkhapaccayavinodanena	11	
PA_tika-vin01_t2:11_5	sukhaparihato. Ajjhattikaṅgasampattiyā vā sukhedhito, bāhiraṅgasampattiyā sukhaparihato.	11	
PA_tika-vin01_t2:12_0	Kiñcīti etassa vivaraṇaṃ “appamattakampi kalabhāga”nti. Yadā jānāti-saddo bodhanattho	12	
PA_tika-vin01_t2:12_1	na hoti, tadā tassa payoge “sappino jānāti, madhuno jānātī”tiādīsu viya karaṇatthe	12	
PA_tika-vin01_t2:12_2	sāmivacanaṃ saddatthavidū icchantīti āha “kiñci dukkhena nānubhosī”ti. Tenāha “karaṇatthe	12	
PA_tika-vin01_t2:12_3	sāmivacanaṃ, anubhavanatthe ca jānanā”ti. Ettha ca kiñci dukkhena nānubhosīti kenaci	12	
PA_tika-vin01_t2:12_4	dukkhena karaṇabhūtena visayaṃ nānubhosīti evamattho veditabbo. “Kiñcī”ti etthāpi	12	
PA_tika-vin01_t2:12_5	hi karaṇatthe sāmivacanassa lopo kato. Teneva ca vakkhati “vikappadvayepi purimapadassa	12	
PA_tika-vin01_t2:12_6	uttarapadena samānavibhattilopo daṭṭhabbo”ti. Yadā pana jānāti-saddo saraṇattho hoti,	12	
PA_tika-vin01_t2:12_7	tadā saraṇatthānaṃ dhātusaddānaṃ payoge “mātu sarati, pitu sarati, bhātu jānātī”tiādīsu	12	
PA_tika-vin01_t2:12_8	viya upayogatthe sāmivacanaṃ saddasatthavidū vadantīti āha “atha vā kiñci dukkhaṃ	12	
PA_tika-vin01_t2:12_9	nassarasīti attho”ti, kassaci dukkhassa ananubhūtattā attanā anubhūtaṃ appamattakampi	12	
PA_tika-vin01_t2:12_10	dukkhaṃ pariyesamānopi abhāvatoyeva nassarasīti attho. Vikappadvayepīti anubhavanasaraṇatthavasena	121	
PA_tika-vin01_t2:12_11	vutte dutiyatatiyavikappadvaye. Purimapadassāti “kiñcī”ti padassa. Uttarapadenāti	121	
PA_tika-vin01_t2:12_12	“dukkhassā”ti padena. Samānavibhattilopoti uttarapadena samānassa sāmivacanassa lopo.	121	
PA_tika-vin01_t2:12_13	“Kassaci dukkhassā”ti vattabbe vikappadvayepi purimapade sāmivacanassa lopaṃ katvā	121	
PA_tika-vin01_t2:12_14	“kiñci dukkhassā”ti niddeso kato. Anicchakāti anicchantā. Evaṃ santeti nanu mayaṃ	121	
PA_tika-vin01_t2:12_15	sudinna sāmādīsu kenacipi upāyena appaṭisādhanena appaṭikārena maraṇenapi tayā akāmakāpi	121	
PA_tika-vin01_t2:12_16	vinā bhavissāma, evaṃ sati. Yenāti yena kāraṇena. Kiṃ panāti ettha kinti karaṇatthe	121	
PA_tika-vin01_t2:12_17	paccattavacananti dassento āha “kena pana kāraṇenā”ti.	121	
PA_tika-vin01_t2:13_0	28. Gandhabbanaṭanāṭakādīnīti ettha gandhabbā nāma gāyanakā, naṭā nāma raṅganaṭā,	13	
PA_tika-vin01_t2:13_1	nāṭakā laṅghanakādayo. Paricārehīti ettha parito tattha tattha yathāsakaṃ visayesu	13	
PA_tika-vin01_t2:13_2	cārehīti atthoti āha “indriyāni cārehī”tiādi. Paricārehīti vā sukhūpakaraṇehi attānaṃ	13	
PA_tika-vin01_t2:13_3	paricārehi attano paricaraṇaṃ kārehi. Tathābhūto ca yasmā laḷanto kīḷanto nāma hoti,	13	
PA_tika-vin01_t2:13_4	tasmā “laḷā”tiādi vuttaṃ. Bhuñjitabbato paribhuñjitabbato visesato pañca kāmaguṇā	13	
PA_tika-vin01_t2:13_5	bhogā nāmāti āha “bhoge bhuñjanto”ti. Dānappadānānīti ettha niccadānaṃ dānaṃ nāma,	13	
PA_tika-vin01_t2:13_6	uposathadivasādīsu dātabbaṃ atirekadānaṃ padānaṃ nāma. Paveṇīrakkhaṇavasena vā dīyamānaṃ	13	
PA_tika-vin01_t2:13_7	dānaṃ nāma, attanāva paṭṭhapetvā dīyamānaṃ padānaṃ nāma. Pacurajanasādhāraṇaṃ vā	13	
PA_tika-vin01_t2:13_8	nātiuḷāraṃ dānaṃ nāma, anaññasādhāraṇaṃ atiuḷāraṃ padānaṃ nāma. Ādi-saddena sīlādīni	13	
PA_tika-vin01_t2:13_9	saṅgaṇhāti. Natthi etassa vacanappaṭivacanasaṅkhāto ālāpasallāpoti nirālāpasallāpo.	13	
PA_tika-vin01_t2:14_0	30. Balaṃ gāhetvāti ettha balaggahaṇaṃ nāma kāyabalassa uppādanamevāti āha “kāyabalaṃ	14	
PA_tika-vin01_t2:14_1	janetvā”ti. Assumukhanti assūni mukhe etassāti assumukho, taṃ assumukhaṃ, assukilinnamukhanti	14	
PA_tika-vin01_t2:14_2	attho. Gāmoyeva gāmantasenāsanaṃ gāmapariyāpannattā gāmantasenāsanassa. Atirekalābhapaṭikkhepenāti	14	
PA_tika-vin01_t2:14_3	“piṇḍiyālopabhojanaṃ nissāyā”ti evaṃ vuttabhikkhāhāralābhato adhikalābho saṅghabhattādiatirekalābho,	14	
PA_tika-vin01_t2:14_4	tassa paṭikkhepenāti attho. Tenāha “cuddasa bhattāni paṭikkhipitvā”ti. Saṅghabhattaṃ	14	
PA_tika-vin01_t2:14_5	uddesabhattaṃ nimantanabhattaṃ salākabhattaṃ pakkhikaṃ uposathikaṃ pāṭipadikaṃ āgantukabhattaṃ	14	
PA_tika-vin01_t2:14_6	gamikabhattaṃ gilānabhattaṃ gilānupaṭṭhākabhattaṃ vihārabhattaṃ dhurabhattaṃ vārabhattanti	14	
PA_tika-vin01_t2:14_7	imāni cuddasa bhattāni. Tattha sakalassa saṅghassa dātabbaṃ bhattaṃ saṅghabhattaṃ.	14	
PA_tika-vin01_t2:14_8	Katipaye bhikkhū uddisitvā dātabbaṃ bhattaṃ uddesabhattaṃ. Ekasmiṃ pakkhe ekadivasaṃ	14	
PA_tika-vin01_t2:14_9	dātabbaṃ bhattaṃ pakkhikaṃ. Uposathe dātabbaṃ bhattaṃ uposathikaṃ. Pāṭipadadivase	14	
PA_tika-vin01_t2:14_10	dātabbaṃ bhattaṃ pāṭipadikaṃ. Vihāraṃ uddissa dātabbaṃ bhattaṃ vihārabhattaṃ. Dhurageheyeva	141	
PA_tika-vin01_t2:14_11	ṭhapetvā dātabbaṃ bhattaṃ dhurabhattaṃ. Gāmavāsīādīhi vārena dātabbaṃ bhattaṃ vārabhattaṃ.	141	
PA_tika-vin01_t2:15_0	Atha “gahapaticīvaraṃ paṭikkhipitvā”ti kasmā vuttaṃ. Gahaṇe hi sati paṭikkhepo yujjeyya,	15	
PA_tika-vin01_t2:15_1	na ca paṭhamabodhiyaṃ gahapaticīvarassa paṭiggahaṇaṃ anuññātaṃ parato jīvakavatthusmiṃ	15	
PA_tika-vin01_t2:15_2	anuññātattā. Teneva vakkhati jīvakavatthusmiṃ “bhagavato hi buddhabhāvappattito paṭṭhāya	15	
PA_tika-vin01_t2:15_3	yāva idaṃ vatthaṃ, etthantare vīsati vassāni na koci gahapaticīvaraṃ sādiyi, sabbe	15	
PA_tika-vin01_t2:15_4	paṃsukūlikāva ahesu”nti. Sudinno ca paṭhamabodhiyaṃyeva pabbajito. Teneva vakkhati	15	
PA_tika-vin01_t2:15_5	“sudinno hi bhagavato dvādasame vasse pabbajito, vīsatime vasse ñātikulaṃ piṇḍāya	15	
PA_tika-vin01_t2:15_6	paviṭṭho, sayaṃ pabbajjāya aṭṭhavassiko hutvā”ti. Tasmā “gahapaticīvaraṃ paṭikkhipitvā”ti	15	
PA_tika-vin01_t2:15_7	kasmā vuttanti? Vuccate – ananuññātepi gahapaticīvare paṃsukūlikaṅgasamādānavasena	15	
PA_tika-vin01_t2:15_8	gahapaticīvaraṃ paṭikkhittaṃ nāma hotīti katvā vuttaṃ “gahapaticīvaraṃ paṭikkhipitvā”ti.	15	
PA_tika-vin01_t2:16_0	Loluppacāraṃ paṭikkhipitvāti kusalabhaṇḍassa bhusaṃ vilumpanaṭṭhena loluppaṃ vuccati	16	
PA_tika-vin01_t2:16_1	taṇhā, loluppena caraṇaṃ loluppacāro, taṇhāvasena gharapaṭipāṭiṃ atikkamitvā bhikkhāya	16	
PA_tika-vin01_t2:16_2	caraṇaṃ, taṃ paṭikkhipitvāti attho. Tenāha “gharapaṭipāṭiyā bhikkhāya pavisatī”ti.	16	
PA_tika-vin01_t2:16_3	Ettha ca āraññikaṅgādipadhānaṅgavasena sesadhutaṅgānipi gahitāneva hontīti veditabbaṃ.	16	
PA_tika-vin01_t2:16_4	Vajjīnanti rājāno apekkhitvā sāmivacanaṃ kataṃ, vajjīrājūnanti attho. Janapada-saddassa	16	
PA_tika-vin01_t2:16_5	taṃnivāsīsupi pavattanato “vajjīsū”ti janapadāpekkhaṃ bhummavacanaṃ, vajjināmake janapadeti attho.	16	
PA_tika-vin01_t2:17_0	Upabhogaparibhogūpakaraṇamahantatāyāti pañcakāmaguṇasaṅkhātānaṃ upabhogānañceva hatthiassarathaitthiyādiupabhogūpakaraṇānañca	17	
PA_tika-vin01_t2:17_1	mahantatāya. Upabhogūpakaraṇāneva hi idha paribhogūpakaraṇasaddena vuttāni. Tenevāha	17	
PA_tika-vin01_t2:17_2	“ye hi tesaṃ upabhogā, yāni ca upabhogūpakaraṇāni, tāni mahantānī”ti. “Upabhogā hatthiassarathaitthīādayo,	17	
PA_tika-vin01_t2:17_3	upabhogūpakaraṇāni tesameva suvaṇṇādiupakaraṇānī”tipi vadanti. Sārakānīti sārabhūtāni.	17	
PA_tika-vin01_t2:17_4	Nidhetvāti nidahitvā, nidhānaṃ katvāti attho. Divasaparibbayasaṅkhātabhogamahantatāyāti	17	
PA_tika-vin01_t2:17_5	divase divase paribhuñjitabbasaṅkhātabhogānaṃ mahantatāya. Jātarūparajatasseva pahūtatāyāti	17	
PA_tika-vin01_t2:17_6	piṇḍapiṇḍavasena ceva suvaṇṇamāsakarajatamāsakādivasena ca jātarūparajatasseva pahūtatāya.	17	
PA_tika-vin01_t2:17_7	Vittīti tuṭṭhi, vittiyā upakaraṇaṃ vittūpakaraṇaṃ, pahūtaṃ nānāvidhālaṅkārabhūtaṃ	17	
PA_tika-vin01_t2:17_8	vittūpakaraṇametesanti pahūtavittūpakaraṇā. Tenāha “alaṅkārabhūtassā”tiādi. Vohāravasenāti	17	
PA_tika-vin01_t2:17_9	vaṇijjāvasena vaḍḍhikatādivasena. Dhanadhaññassa pahūtatāyāti sattaratanasaṅkhātassa	17	
PA_tika-vin01_t2:17_10	dhanassa sabbapubbaṇṇāparaṇṇasaṅgahitassa dhaññassa ca pahūtatāyāti attho. Tattha	171	
PA_tika-vin01_t2:17_11	“suvaṇṇarajatamaṇimuttāveḷuriyavajirapavāḷāni satta ratanānī”ti vadanti. Sālivīhiādi	171	
PA_tika-vin01_t2:17_12	pubbaṇṇaṃ purakkhataṃ sassaphalanti katvā, tabbipariyāyato muggamāsādi aparaṇṇanti	171	
PA_tika-vin01_t2:17_13	veditabbaṃ. Ukkaṭṭhapiṇḍapātikattāti sesadhutaṅgaparivāritena ukkaṭṭhapiṇḍapātadhutaṅgena	171	
PA_tika-vin01_t2:17_14	samannāgatattā. Tenāha “sapadānacāraṃ caritukāmo”ti.	171	
PA_tika-vin01_t2:18_0	31. Antojātatāya vā ñātisadisī dāsīti ñātidāsī. Pūtibhāveneva lakkhitabbadoso vā	18	
PA_tika-vin01_t2:18_1	ābhidosiko, abhidosaṃ vā paccūsakālaṃ gato patto atikkantoti ābhidosiko. Tenāha “ekarattātikkantassa	18	
PA_tika-vin01_t2:18_2	vā”tiādi. Pūtibhūtabhāvena paribhogaṃ nārahatīti aparibhogāraho. Chaḍḍanīyasabhāve	18	
PA_tika-vin01_t2:18_3	nicchitepi pucchākāle sandehavohāravaseneva pucchituṃ yuttanti āha “sace”ti. Ariyavohārenāti	18	
PA_tika-vin01_t2:18_4	ariyasamudācārena. Ariyā hi mātugāmaṃ bhaginivādena samudācaranti. Nissaṭṭhapariggahanti pariccattālayaṃ.	18	
PA_tika-vin01_t2:19_0	“Ākirā”ti vuttattā “viññatti vā”ti vuttaṃ, “sace taṃ chaḍḍanīyadhamma”nti pariyāyaṃ	19	
PA_tika-vin01_t2:19_1	amuñcitvā vuttattā “payuttavācā vā”ti vuttaṃ, paccayapaṭisaṃyuttā vācā payuttavācā.	19	
PA_tika-vin01_t2:19_2	Vattuṃ vaṭṭatīti nirapekkhabhāvato vuttaṃ, idha pana visesato aparibhogārahattāva	19	
PA_tika-vin01_t2:19_3	vatthuno. Aggaariyavaṃsikoti ariyavaṃsapaṭipattipūrakānaṃ aggo uttamo. Nimīyati saññāyatīti	19	
PA_tika-vin01_t2:19_4	nimittaṃ, yathāsallakkhito ākāroti āha “gihikāle sallakkhitapubbaṃ ākāra”nti. Hatthapiṭṭhiādīni	19	
PA_tika-vin01_t2:19_5	olokayamānā “sāmiputtassa me sudinnassa viya suvaṇṇakacchapapiṭṭhisadisā imā hatthapādapiṭṭhiyo,	19	
PA_tika-vin01_t2:19_6	haritālavaṭṭiyo viya suvaṭṭitā aṅguliyo, madhuro saro”ti gihikāle sallakkhitapubbaṃ	19	
PA_tika-vin01_t2:19_7	ākāraṃ aggahesi sañjāni sallakkhesi. Kasmā pana sā ñātidāsī disvāva na sañjānīti	19	
PA_tika-vin01_t2:19_8	āha “sudinno hī”tiādi. Pabbajjupagatenāti pabbajjaṃ upagatena, pabbajitenāti attho.	19	
PA_tika-vin01_t2:19_9	Gharaṃ pavisitvāti gehasāminiyā nisīditabbaṭṭhānabhūtaṃ antogehaṃ pavisitvā. Yaggheti	19	
PA_tika-vin01_t2:19_10	imassa ārocayāmīti ayamatthoti āha “ārocanatthe nipāto”ti. “Yagghe jāneyyāsīti suṭṭhu	191	
PA_tika-vin01_t2:19_11	jāneyyāsī”tipi atthaṃ vadanti. Ālapaneti dāsijanassa ālapane. Tenāha “evañhī”tiādi.	191	
PA_tika-vin01_t2:20_0	32. Gharesu sālā hontīti gharesu ekamante bhojanasālā honti pākāraparikkhittā susaṃvihitadvārabandhā	20	
PA_tika-vin01_t2:20_1	susammaṭṭhavālikaṅgaṇā. Udakakañjiyanti udakañca kañjiyañca. Kasmā pana īdisāyameva	20	
PA_tika-vin01_t2:20_2	sālāya aññataraṃ kuṭṭamūlanti ayamattho vuttoti āha “na hi pabbajitā”tiādi. Asāruppe	20	
PA_tika-vin01_t2:20_3	ṭhāneti bhikkhūnaṃ ananucchavike padese. Atthi nu khoti nu-saddo pucchanatthe, kho-saddo	20	
PA_tika-vin01_t2:20_4	vacanasiliṭṭhatāya vutto. Nukhoti vā nipātasamudāyo pucchanattho. Tena nāma-saddassa	20	
PA_tika-vin01_t2:20_5	pucchanatthataṃ dasseti. Yesaṃ no tvanti yesaṃ no putto tvaṃ. Īdise ṭhāneti kiñcāpi	20	
PA_tika-vin01_t2:20_6	taṃ ṭhānaṃ bhikkhūnaṃ ananurūpaṃ na hoti, tathāpi mādisānaṃ mahābhogakulānaṃ puttassa	20	
PA_tika-vin01_t2:20_7	parakule āsanasālāyaṃ nisīditvā bhojanaṃ nāma ayuttarūpanti maññamāno āha. Tenevāha	20	
PA_tika-vin01_t2:20_8	“nanu nāma, tāta sudinna, sakaṃ gehaṃ gantabba”nti. Aññenapi pakārena nāmasaddassa	20	
PA_tika-vin01_t2:20_9	pucchanatthatameva dassento āha “tathā atthi nu kho tātā”tiādi. Tathāti samuccayattho.	20	
PA_tika-vin01_t2:20_10	Idāni nāmasaddassa maññanatthataṃ dassento āha “tathā atthi maññe”tiādi.	201	
PA_tika-vin01_t2:21_0	Dukkhābhitunnatāyāti mānasikena dukkhena abhipīḷitattā. Etamatthanti “atthi nu kho,	21	
PA_tika-vin01_t2:21_1	tāta sudinna, amhākaṃ dhana”ntiādinā yathāvuttamatthaṃ. Anokappanāmarisanatthavasenāti	21	
PA_tika-vin01_t2:21_2	ettha anokappanaṃ asaddahanaṃ. Amarisanaṃ asahanaṃ. Anāgatavacanaṃ anāgatasaddappayogo,	21	
PA_tika-vin01_t2:21_3	attho pana vattamānakālikova. Tenāha “paccakkhampī”ti. Na marisayāmīti na visahāmi.	21	
PA_tika-vin01_t2:21_4	Taṃ na sundaranti “tadāya”nti pāṭhaṃ sandhāyāha. Alaṃ, gahapati, kataṃ me ajja bhattakiccanti	21	
PA_tika-vin01_t2:21_5	thero ukkaṭṭhaekāsanikatāya paṭikkhipanto evamāha. Ukkaṭṭhaekāsanikatāyāti ca idaṃ	21	
PA_tika-vin01_t2:21_6	bhūtakathanavasena vuttaṃ therassa tathābhāvadīpanatthaṃ. Mudukassapi hi ekāsanikassa	21	
PA_tika-vin01_t2:21_7	yāya nisajjāya kiñcimattampi bhojanaṃ bhuttaṃ, vattasīsenapi tato vuṭṭhitassa puna	21	
PA_tika-vin01_t2:21_8	bhuñjituṃ na vaṭṭati. Tenāha tipiṭakacūḷābhayatthero “āsanaṃ vā rakkheyya bhojanaṃ	21	
PA_tika-vin01_t2:21_9	vā”ti. Ukkaṭṭhapiṇḍapātikopi samānoti nidassanamattamidaṃ, thero sapadānacārikesupi	21	
PA_tika-vin01_t2:21_10	ukkaṭṭhoyeva. Ukkaṭṭhasapadānacārikopi hi purato ca pacchato ca āhaṭabhikkhampi aggahetvāva	211	
PA_tika-vin01_t2:21_11	gharadvāre ṭhatvā pattavissajjanameva karoti, tasmā thero ukkaṭṭhasapadānacārikattāpi	211	
PA_tika-vin01_t2:21_12	svātanāya bhikkhaṃ nādhivāseti. Atha kasmā “adhivāsesī”ti āha “sace ekabhattampi	211	
PA_tika-vin01_t2:21_13	na gahessāmī”tiādi. Paṇḍitā hi mātāpitūnaṃ ācariyupajjhāyānaṃ vā kātabbaṃ anuggahaṃ	211	
PA_tika-vin01_t2:21_14	ajjhupekkhitvā dhutaṅgavisuddhikā na bhavanti.	211	
PA_tika-vin01_t2:22_0	33. Majjhimappamāṇoti catuhattho puriso majjhimappamāṇo. “Chahattho”tipi keci. Tiro	22	
PA_tika-vin01_t2:22_1	karonti etāyāti tirokaraṇīti sāṇipākāravacano ayaṃ tirokaraṇī-saddoti āha “tirokaraṇiyanti	22	
PA_tika-vin01_t2:22_2	karaṇatthe bhumma”nti. “Tirokaraṇiyā”ti vattabbe “tirokaraṇiya”nti karaṇatthe bhummaṃ	22	
PA_tika-vin01_t2:22_3	vuttaṃ. Tirokaraṇīya-saddo vā ayaṃ sāṇipākārapariyāyoti dassento āha “atha vā”tiādi.	22	
PA_tika-vin01_t2:22_4	Taṃ parikkhipitvāti taṃ samantato khipitvā, parito bandhitvāti vuttaṃ hoti. Tenāha	22	
PA_tika-vin01_t2:22_5	“samantato katvā”ti. Vibhattipatirūpakopi nipāto hotīti āha “tenāti ayampi vā”tiādi.	22	
PA_tika-vin01_t2:23_0	34. “Atha kho āyasmato sudinnassa pitā sake nivesane paṇītaṃ khādanīyaṃ bhojanīyaṃ	23	
PA_tika-vin01_t2:23_1	paṭiyādāpetvā āyasmato sudinnassa kālaṃ ārocesi – ‘kālo, tāta sudinna, niṭṭhitaṃ	23	
PA_tika-vin01_t2:23_2	bhatta’nti” evaṃ kālārocanassa pāḷiyaṃ anāruḷhattā āha – “kiñcāpi pāḷiyaṃ kālārocanaṃ	23	
PA_tika-vin01_t2:23_3	na vutta”nti. Ārociteyeva kāleti “kālo, tāta sudinna, niṭṭhitaṃ bhatta”nti kāle ārociteyeva.	23	
PA_tika-vin01_t2:23_4	Dve puñjeti kahāpaṇapuñjañca suvaṇṇapuñjañca.	23	
PA_tika-vin01_t2:24_0	Pettikanti pitito āgataṃ pettikaṃ. Nihitanti bhūmigataṃ. Payuttanti vaḍḍhivasena	24	
PA_tika-vin01_t2:24_1	payojitaṃ. Taddhitalopaṃ katvā veditabbanti yathā aññatthāpi “pitāmahaṃ dhanaṃ laddhā,	24	
PA_tika-vin01_t2:24_2	sukhaṃ jīvati sañjayo”ti vuttaṃ, evaṃ taddhitalopaṃ katvā vuttanti daṭṭhabbaṃ. Pitāmahato	24	
PA_tika-vin01_t2:24_3	āgataṃ, pitāmahassa vā idaṃ petāmahaṃ. Pabbajitaliṅganti samaṇavesaṃ. Na rājabhītoti	24	
PA_tika-vin01_t2:24_4	aparādhakāraṇā na rājakulā bhīto. Yesaṃ santakaṃ dhanaṃ gahitaṃ, te iṇāyikā. Palibuddho pīḷito.	24	
PA_tika-vin01_t2:25_0	Vibhattipatirūpakoti “tenā”ti padaṃ sandhāyāha. Taṃnidānanti taṃ dhanaṃ nidānaṃ kāraṇamassāti	25	
PA_tika-vin01_t2:25_1	taṃnidānaṃ. Assāti paccattavacanassa, padassa vā. Bhayanti cittassa utrastākārena	25	
PA_tika-vin01_t2:25_2	pavattabhayaṃ adhippetaṃ, na ñāṇabhayaṃ, nāpi “bhāyati etasmā”ti evaṃ vuttaṃ ārammaṇabhayanti	25	
PA_tika-vin01_t2:25_3	āha “cittutrāsoti attho”ti. Chambhitattanti teneva cittutrāsabhayena sakalasarīrassa	25	
PA_tika-vin01_t2:25_4	chambhitabhāvo. Visesato pana hadayamaṃsacalananti āha “kāyakampo hadayamaṃsacalana”nti.	25	
PA_tika-vin01_t2:25_5	Lomahaṃsoti tena bhayena tena chambhitattena sakalasarīralomānaṃ haṭṭhabhāvo, so	25	
PA_tika-vin01_t2:25_6	pana nesaṃ bhittiyaṃ nāgadantānaṃ viya uddhaṃmukhatāti āha “lomānaṃ haṃsanaṃ uddhaggabhāvo”ti.	25	
PA_tika-vin01_t2:26_0	35. Attanāti paccatte karaṇavacanaṃ, sayanti attho. Devaccharānanti anaccantiyo sandhāyāha.	26	
PA_tika-vin01_t2:26_1	Devanāṭakānanti naccantiyo, pariyāyavacanaṃ vā etaṃ devakaññānaṃ. Samuppannabalavasokā	26	
PA_tika-vin01_t2:26_2	hutvāti ayaṃ loko nāma attānaṃva cinteti, tasmā sāpi “idāni ahaṃ anāthā jātā”ti attānaṃva	26	
PA_tika-vin01_t2:26_3	cintayamānā “ayaṃ ajja āgamissati, ajja āgamissatī”ti aṭṭha vassāni bahi na nikkhantā	26	
PA_tika-vin01_t2:26_4	etaṃ nissāya mayā dārakopi na laddho, yassa ānubhāvena jīveyyāmi, ito cāmhi parihīnā	26	
PA_tika-vin01_t2:26_5	aññato cāti samuppannabalavasokā hutvā. Kularukkhapatiṭṭhāpane bījasadisattā kulavaṃsappatiṭṭhāpako	26	
PA_tika-vin01_t2:26_6	putto idha bījakoti adhippetoti āha “kulavaṃsabījakaṃ ekaṃ putta”nti. Saṃ nāma dhanaṃ,	26	
PA_tika-vin01_t2:26_7	tassa patīti saṃpati, dhanavā vibhavasampanno. Diṭṭhadhammikasamparāyikahitāvahattā	26	
PA_tika-vin01_t2:26_8	tassa hitanti sāpateyyaṃ, tadeva dhanaṃ vibhavoti āha – “imaṃ sāpateyyaṃ evaṃ mahantaṃ	26	
PA_tika-vin01_t2:26_9	amhākaṃ vibhava”nti.	26	
PA_tika-vin01_t2:27_0	36. Itthīnaṃ kumārībhāvappattito paṭṭhāya pacchimavayato oraṃ asati vibandhe aṭṭhame	27	
PA_tika-vin01_t2:27_1	aṭṭhame sattāhe gabbhāsayasaññite tatiye āvatte katipayā lohitapīḷakā saṇṭhahitvā	27	
PA_tika-vin01_t2:27_2	aggahitapubbā eva bhijjanti, tato lohitaṃ paggharati, tattha utusamaññā pupphasamaññā	27	
PA_tika-vin01_t2:27_3	cāti āha – “pupphanti utukāle uppannalohitassa nāma”nti. Gabbhapatiṭṭhānaṭṭhāneti	27	
PA_tika-vin01_t2:27_4	yasmiṃ okāse dārako nibbattati, tasmiṃ padese. Saṇṭhahitvāti nibbattitvā. Bhijjantīti	27	
PA_tika-vin01_t2:27_5	aggahitapubbā eva bhijjanti. Ayañhi tāsaṃ sabhāvo. Dosenāti lohitamalena. Suddhe	27	
PA_tika-vin01_t2:27_6	vatthumhīti paggharitalohitattā anāmayattā ca nahānato paraṃ catutthadivasato paṭṭhāya	27	
PA_tika-vin01_t2:27_7	suddhe gabbhāsaye. Suddhe pana vatthumhi mātāpitūsu ekavāraṃ sannipatitesu yāva satta	27	
PA_tika-vin01_t2:27_8	divasāni khettameva hoti gabbhasaṇṭhahanassa parittassa lohitalepassa vijjamānattā.	27	
PA_tika-vin01_t2:27_9	Keci pana “aḍḍhamāsamattampi khettamevā”ti vadanti. Bāhāyanti adhikaraṇe bhummanti	27	
PA_tika-vin01_t2:27_10	āha “purāṇadutiyikāya yā bāhā, tatra naṃ gahetvā”ti. Upayogatthe bhummavacanampi	271	
PA_tika-vin01_t2:27_11	yujjatiyeva yathā “sudinnassa pādesu gahetvā”ti.	271	
PA_tika-vin01_t2:28_0	Pubbepi paññattasikkhāpadānaṃ sabbhāvato apaññatte sikkhāpadeti pārājikaṃ sandhāya	28	
PA_tika-vin01_t2:28_1	vuttanti āha – “paṭhamapārājikasikkhāpade aṭṭhapite”ti. Vuttamevatthaṃ vibhāvento	28	
PA_tika-vin01_t2:28_2	āha – “bhagavato kira paṭhamabodhiya”ntiādi. Evarūpanti pārājikapaññattiyā anurūpaṃ.	28	
PA_tika-vin01_t2:28_3	Nidassanamattañcetaṃ, saṅghādisesapaññattiyā anurūpampi ajjhācāraṃ nākaṃsuyeva. Tenevāha	28	
PA_tika-vin01_t2:28_4	– “avasese pañca khuddakāpattikkhandhe eva paññapesī”ti. Idañca thullaccayādīnaṃ	28	
PA_tika-vin01_t2:28_5	pañcannaṃ lahukāpattikkhandhānaṃ sabbhāvamattaṃ sandhāya vuttaṃ, na pañcāpattikkhandhānaṃ	28	
PA_tika-vin01_t2:28_6	anavasesato paññattattāva. Paṭhamabodhiyaṃ pañcannaṃ lahukāpattīnaṃ sabbhāvavacaneneva	28	
PA_tika-vin01_t2:28_7	dhammasenāpatissa sikkhāpadapaññattiyācanā visesato garukāpattipaññattiyā pātimokkhuddesassa	28	
PA_tika-vin01_t2:28_8	ca hetubhūtāti daṭṭhabbā. Keci pana “tasmiṃ tasmiṃ pana vatthusmiṃ avasesapañcakhuddakāpattikkhandhe	28	
PA_tika-vin01_t2:28_9	eva paññapesīti idaṃ dvādasame vasse verañjāyaṃ vutthavassena bhagavatā tato paṭṭhāya	28	
PA_tika-vin01_t2:28_10	aṭṭhavassabbhantare paññattasikkhāpadaṃ sandhāya vutta”nti vadanti, taṃ na sundaraṃ	281	
PA_tika-vin01_t2:28_11	tato pubbepi sikkhāpadapaññattiyā sabbhāvato. Teneva verañjakaṇḍe “ekabhikkhunāpi	281	
PA_tika-vin01_t2:28_12	ratticchedo vā pacchimikāya tattha vassaṃ upagacchāmāti vassacchedo vā na kato”ti	281	
PA_tika-vin01_t2:28_13	ca “sāmampi pacanaṃ samaṇasāruppaṃ na hoti, na ca vaṭṭatī”ti ca vuttaṃ. Ārādhayiṃsūti	281	
PA_tika-vin01_t2:28_14	cittaṃ gaṇhiṃsu, ajjhāsayaṃ pūrayiṃsu, hadayagāhiniṃ paṭipattiṃ paṭipajjiṃsūti attho.	281	
PA_tika-vin01_t2:28_15	Ekaṃ samayanti ekasmiṃ samaye, paṭhamabodhiyanti attho.	281	
PA_tika-vin01_t2:29_0	Yaṃ ādīnavanti sambandho. Sikkhāpadaṃ paññapentoti paṭhamapārājikasikkhāpadaṃ paññapento.	29	
PA_tika-vin01_t2:29_1	Ādīnavaṃ dassessatīti “varaṃ te, moghapurisa, āsīvisassa ghoravisassa mukhe aṅgajātaṃ	29	
PA_tika-vin01_t2:29_2	pakkhittaṃ, na tveva mātugāmassa aṅgajāte aṅgajātaṃ pakkhitta”ntiādinā yaṃ ādīnavaṃ	29	
PA_tika-vin01_t2:29_3	dassessati. Abhiviññāpesīti imassa “pavattesī”ti ayamattho kathaṃ laddhoti āha “pavattanāpi	29	
PA_tika-vin01_t2:29_4	hī”tiādi. Kāyaviññatticopanatoti kāyaviññattivasena pavattacalanato. Kasmā panesa	29	
PA_tika-vin01_t2:29_5	methunadhammena anatthikopi samāno tikkhattuṃ abhiviññāpesīti āha – “tikkhattuṃ abhiviññāpanañcesā”tiādi.	29	
PA_tika-vin01_t2:29_6	Tattha tikkhattuṃ abhiviññāpananti muttipāpanavasena tīsu vāresu methunadhammassa pavattanaṃ.	29	
PA_tika-vin01_t2:30	Sabbesampi padānaṃ avadhāraṇaphalattā vināpi evakāraṃ avadhāraṇattho viññāyatīti āha “teneva ajjhācārenā”ti. Aṭṭha hi gabbhakāraṇāni. Vuttañhetaṃ –	3	
PA_tika-vin01_t2:31	“Methunacoḷaggahaṇaṃ, tanusaṃsaggo ca nābhiāmasanaṃ;	3	
PA_tika-vin01_t2:32	Pānaṃ dassanasavanaṃ, ghāyanamiti gabbhahetavo aṭṭhā”ti.	3	
PA_tika-vin01_t2:33_0	Idāni avadhāraṇena nivattitamatthaṃ dassetukāmo āha – “kiṃ pana aññathāpi gabbhaggahaṇaṃ	33	
PA_tika-vin01_t2:33_1	hotī”tiādi. Nanu ca nābhiparāmasanampi kāyasaṃsaggoyeva, kasmā naṃ visuṃ vuttanti?	33	
PA_tika-vin01_t2:33_2	Ubhayesaṃ chandarāgavasena kāyasaṃsaggo vutto, itthiyā chandarāgavasena nābhiparāmasanaṃ,	33	
PA_tika-vin01_t2:33_3	vatthuvasena vā taṃ visuṃ vuttanti daṭṭhabbaṃ. Kathaṃ pana kāyasaṃsaggena gabbhaggahaṇaṃ	33	
PA_tika-vin01_t2:33_4	hoti, kathañca tattha sukkasoṇitassa sambhavoti āha “itthiyo hī”tiādi. Chandarāguppattivasena	33	
PA_tika-vin01_t2:33_5	itthiyā sukkakoṭṭhāso calito hoti, sopi gabbhasaṇṭhānassa paccayo hotīti adhippāyo.	33	
PA_tika-vin01_t2:33_6	Itthisantānepi hi rasādisattadhātuyo labbhantiyeva. Tenāha – “aṅgapaccaṅgaparāmasanaṃ	33	
PA_tika-vin01_t2:33_7	sādiyantiyopi gabbhaṃ gaṇhantī”ti. Gaṇṭhipadesu pana “kāyasaṃsaggādinā sattappakārena	33	
PA_tika-vin01_t2:33_8	gabbhaggahaṇe pitu sukkakoṭṭhāsaṃ vinā chandarāgavasena mātu vikārappattaṃ lohitameva	33	
PA_tika-vin01_t2:33_9	gabbhasaṇṭhānassa paccayo hotī”ti vuttaṃ. “Yassa aṅgapaccaṅgaparāmasanaṃ sādiyitvā	33	
PA_tika-vin01_t2:33_10	mātā puttaṃ paṭilabhati, sace so aparena samayena paripuṇṇindriyo hutvā tādisaṃ pitaraṃ	331	
PA_tika-vin01_t2:33_11	manussajātikaṃ jīvitā voropeti, pitughātakova hotī”ti vadanti.	331	
PA_tika-vin01_t2:34_0	Taṃ asuciṃ ekadesaṃ mukhena aggahesīti purāṇacīvaraṃ dhovantī tattha yaṃ asuciṃ addasa,	34	
PA_tika-vin01_t2:34_1	taṃ asuciṃ ekadesaṃ pivi. “Vaṭṭati tumhākaṃ methunadhammo”ti puṭṭho “kappatu vā mā	34	
PA_tika-vin01_t2:34_2	vā kappatu, mayaṃ tena anatthikā”ti dassento āha “anatthikā mayaṃ etenā”ti. Kiñcāpi	34	
PA_tika-vin01_t2:34_3	nābhiparāmasane methunarāgo natthi, tathāpi nābhiparāmasanakāle phassasādiyanavasena	34	
PA_tika-vin01_t2:34_4	assādamattaṃ tassā ahosīti gahetabbaṃ, aññathā gabbhasaṇṭhahanaṃ na siyā. Diṭṭhamaṅgalikāya	34	
PA_tika-vin01_t2:34_5	nābhiparāmasanena maṇḍabyassa nibbatti ahosi, caṇḍapajjotamātu nābhiyaṃ vicchikā	34	
PA_tika-vin01_t2:34_6	pharitvā gatā, tena caṇḍapajjotassa nibbatti ahosīti āha “eteneva nayenā”tiādi. Purisaṃ	34	
PA_tika-vin01_t2:34_7	upanijjhāyatīti vātapānādinā disvā vā diṭṭhapubbaṃ vā purisaṃ upanijjhāyati. Rājorodhā	34	
PA_tika-vin01_t2:34_8	viyāti sīhaḷadīpe kira ekissā itthiyā tathā ahosi, tasmā evaṃ vuttaṃ.	34	
PA_tika-vin01_t2:35_0	Idhāti imasmiṃ vatthusmiṃ. Ayanti sudinnassa purāṇadutiyikā. Yaṃ sandhāyāti yaṃ ajjhācāraṃ	35	
PA_tika-vin01_t2:35_1	sandhāya. Sukkaṃ sandhāya “mātāpitaro ca sannipatitā hontī”ti vuttaṃ, mātā ca utunī	35	
PA_tika-vin01_t2:35_2	hotīti lohitaṃ sandhāya. Tattha sannipatitā hontīti asaddhammavasena ekasmiṃ ṭhāne	35	
PA_tika-vin01_t2:35_3	samāgatā saṅgatā honti. Mātā ca utunī hotīti idaṃ utusamayaṃ sandhāya vuttaṃ, na	35	
PA_tika-vin01_t2:35_4	lokasamaññākarajassa lagganadivasamattaṃ. Gandhabboti tatrūpagasatto, gantabboti	35	
PA_tika-vin01_t2:35_5	vuttaṃ hoti. Ta-kārassa dha-kāro katoti daṭṭhabbaṃ. Atha vā gandhanato uppajjanagatiyā	35	
PA_tika-vin01_t2:35_6	nimittupaṭṭhānena sūcanato dīpanato gandhoti laddhanāmena bhavagāmikammunā abbati	35	
PA_tika-vin01_t2:35_7	pavattatīti gandhabbo, tattha uppajjanakasatto. Paccupaṭṭhito hotīti upagato hoti.	35	
PA_tika-vin01_t2:35_8	Ettha ca na mātāpitūnaṃ sannipātaṃ olokayamāno samīpe ṭhito nāma hoti, kammayantayantito	35	
PA_tika-vin01_t2:35_9	pana eko satto tasmiṃ okāse nibbattanako purimajātiyaṃ ṭhitoyeva gatinimittādiārammaṇakaraṇavasena	35	
PA_tika-vin01_t2:35_10	upapattābhimukho hotīti adhippāyo.	351	
PA_tika-vin01_t2:36_0	Sannipātāti samodhānena samāgamena. Gabbhassāti gabbhe nibbattanakasattassa. Gabbhe	36	
PA_tika-vin01_t2:36_1	nibbattanakasattopi hi gabbhoti vuccati. Yathāha – “yathā kho panānanda, aññā itthikā	36	
PA_tika-vin01_t2:36_2	nava vā dasa vā māse gabbhaṃ kucchinā pariharitvā vijāyantī”ti. Katthaci pana gabbhoti	36	
PA_tika-vin01_t2:36_3	mātukucchi vutto. Yathāha –	36	
PA_tika-vin01_t2:37	“Yamekarattiṃ paṭhamaṃ, gabbhe vasati māṇavo;	3	
PA_tika-vin01_t2:38	Abbhuṭṭhitova so yāti, sa gacchaṃ na nivattatī”ti. ; –	3	
PA_tika-vin01_t2:39_0	Ettha ca gabbhati attabhāvabhāvena pavattatīti gabbho, kalalādiavattho dhammappabandho,	39	
PA_tika-vin01_t2:39_1	taṃnissitattā pana sattasantāno “gabbho”ti vutto yathā “mañcā ukkuṭṭhiṃ karontī”ti.	39	
PA_tika-vin01_t2:39_2	Taṃnissayabhāvato mātukucchi “gabbho”ti veditabbo. Gabbho viyāti vā. Yathā hi nivāsaṭṭhānatāya	39	
PA_tika-vin01_t2:39_3	sattānaṃ ovarako “gabbho”ti vuccati, evaṃ gabbhaseyyakānaṃ sattānaṃ yāva abhijāti	39	
PA_tika-vin01_t2:39_4	nivāsaṭṭhānatāya mātukucchi “gabbho”ti vuttoti veditabbo. Avakkanti hotīti nibbatti hoti.	39	
PA_tika-vin01_t2:40_0	Ārakkhadevatāti tassa ārakkhatthāya ṭhitā devatā. Assa taṃ ajjhācāranti sambandho.	40	
PA_tika-vin01_t2:40_1	Tathā nicchāresunti tathā mahantaṃ saddaṃ katvā nicchāresuṃ. Kiñcāpi idha pāḷiyaṃ	40	
PA_tika-vin01_t2:40_2	ākāsaṭṭhadevatā visuṃ na āgatā, tathāpi saddassa anussāvane ayamanukkamoti dassetuṃ	40	
PA_tika-vin01_t2:40_3	cātumahārājikadevatāyo dvidhā katvā ākāsaṭṭhadevatā visuṃ vuttā. Tenettha ākāsaṭṭhakānaṃ	40	
PA_tika-vin01_t2:40_4	visuṃ gahitattā cātumahārājikāti paribhaṇḍapabbataṭṭhakā veditabbā. Itihāti nipātasamudāyo	40	
PA_tika-vin01_t2:40_5	evaṃsaddassa atthe daṭṭhabboti āha “eva”nti. Khaṇena muhuttenāti padadvayaṃ vevacanabhāvato	40	
PA_tika-vin01_t2:40_6	samānatthamevāti daṭṭhabbaṃ. Ekakolāhalamahosīti devabrahmalokesu ekakolāhalamahosi.	40	
PA_tika-vin01_t2:40_7	Kiñcāpi hi so saddo yāva brahmalokā abbhuggacchi, tathāpi na so manussānaṃ visayo	40	
PA_tika-vin01_t2:40_8	tesaṃ rūpaṃ viya, teneva bhikkhū pucchiṃsu – “kacci no tvaṃ, āvuso sudinna, anabhirato”ti.	40	
PA_tika-vin01_t2:41_0	37. “Evaṃ mātāputtānaṃ pabbajjā saphalā ahosi, pitā pana vippaṭisārābhibhūto vihāsī”ti	41	
PA_tika-vin01_t2:41_1	vacanato sudinnassa tasmiṃ attabhāve arahattādhigamo nāhosīti viññāyati. Keci pana	41	
PA_tika-vin01_t2:41_2	“pubbekatapuññatāya codiyamānassa bhabbakulaputtassāti vuttattā sudinno taṃ kukkuccaṃ	41	
PA_tika-vin01_t2:41_3	vinodetvā arahattaṃ sacchākāsi, teneva pabbajjā anuññātā”ti vadanti. Taṃ pāḷiyā aṭṭhakathāya	41	
PA_tika-vin01_t2:41_4	ca na sameti. Pubbekatapuññatā ca appamāṇaṃ tādisassapi antarākatapāpakammassa vasena	41	
PA_tika-vin01_t2:41_5	ajātasattuno viya adhigamantarāyadassanato. Katākatānusocanalakkhaṇaṃ kukkuccaṃ idhādhippetanti	41	
PA_tika-vin01_t2:41_6	āha “ajjhācārahetuko pacchānutāpo”ti. Kataṃ ajjhācāraṃ paṭicca anusocanavasena virūpaṃ	41	
PA_tika-vin01_t2:41_7	saraṇaṃ cintanaṃ vippaṭisāroti āha “vippaṭisārotipi tasseva nāma”nti. Kucchitaṃ kataṃ	41	
PA_tika-vin01_t2:41_8	kiriyāti kukataṃ, kukatameva kukkuccanti āha “kucchitakiriyābhāvato kukkucca”nti.	41	
PA_tika-vin01_t2:41_9	Pariyādinnamaṃsalohitattāti parikkhīṇamaṃsalohitattā. Avipphārikoti uddesādīsu byāpārarahito,	41	
PA_tika-vin01_t2:41_10	abyāvaṭoti attho. Vahacchinnoti chinnavaho, bhāravahanena chinnakkhandhoti vuttaṃ	411	
PA_tika-vin01_t2:41_11	hoti. Taṃ taṃ cintayīti “yadi ahaṃ taṃ pāpaṃ na karissaṃ, ime bhikkhū viya paripuṇṇasīlo	411	
PA_tika-vin01_t2:41_12	assa”ntiādinā taṃ taṃ cintayi.	411	
PA_tika-vin01_t2:42_0	38. Evaṃbhūtanti kisalūkhādibhāvappattaṃ. Gaṇasaṅgaṇikāpapañcenāti gaṇe janasamāgame	42	
PA_tika-vin01_t2:42_1	sannipatanaṃ gaṇasaṅgaṇikā, gaṇasaṅgaṇikāyeva papañco gaṇasaṅgaṇikāpapañco, tena.	42	
PA_tika-vin01_t2:42_2	Yassāti ye assa. Kathāphāsukāti vissāsikabhāveneva kathākaraṇe phāsukā, sukhena vattuṃ	42	
PA_tika-vin01_t2:42_3	sakkuṇeyyā, sukhasambhāsāti attho. Pasādassa pamāṇato ūnādhikattaṃ sabbadā sabbesaṃ	42	
PA_tika-vin01_t2:42_4	natthīti āha “pasādapatiṭṭhānokāsassa sampuṇṇattā”ti. Dānīti imasmiṃ atthe etarahi-saddo	42	
PA_tika-vin01_t2:42_5	atthīti āha “dānīti nipāto”ti. No-saddopi nu-saddo viya pucchanatthoti āha “kacci	42	
PA_tika-vin01_t2:42_6	nu tva”nti. Tameva anabhiratinti tehi bhikkhūhi pucchitaṃ tameva gihibhāvapatthanākāraṃ	42	
PA_tika-vin01_t2:42_7	anabhiratiṃ. “Tamevā”ti avadhāraṇena nivattitamatthaṃ dassento āha “adhikusalāna”ntiādi.	42	
PA_tika-vin01_t2:42_8	Adhikusalā dhammā samathavipassanādayo. Atthīti visayabhāvena citte parivattanaṃ	42	
PA_tika-vin01_t2:42_9	sandhāya vuttaṃ, na pāpassa vattamānataṃ sandhāya, atthi visayabhāvena citte parivattatīti	42	
PA_tika-vin01_t2:42_10	vuttaṃ hoti. Tenāha – “niccakālaṃ abhimukhaṃ viya me tiṭṭhatī”ti.	421	
PA_tika-vin01_t2:43_0	Yaṃ tvanti ettha yanti hetuatthe nipāto, karaṇatthe vā paccattavacananti āha “yena	43	
PA_tika-vin01_t2:43_1	pāpenā”ti. Anekapariyāyenāti ettha pariyāya-saddo kāraṇavacanoti āha “anekakāraṇenā”ti.	43	
PA_tika-vin01_t2:43_2	Virāgatthāyāti bhavabhogesu virajjanatthāya. No rāgena rajjanatthāyāti bhavabhogesuyeva	43	
PA_tika-vin01_t2:43_3	rāgena arañjanatthāya. Tenāha “bhagavatā hī”tiādi. Esa nayo sabbapadesūti adhippāyikamattaṃ	43	
PA_tika-vin01_t2:43_4	sabbapadesu atidissati. Idaṃ panettha pariyāyavacanamattanti “visaṃyogāyā”tiādīsu	43	
PA_tika-vin01_t2:43_5	sabbapadesu “kilesehi visaṃyujjanatthāyā”tiādinā padatthavibhāvanavasena vuttapariyāyavacanaṃ	43	
PA_tika-vin01_t2:43_6	sandhāya vadati. Na saṃyujjanatthāyāti kilesehi na saṃyujjanatthāya. Aggahaṇatthāyāti	43	
PA_tika-vin01_t2:43_7	kilese aggahaṇatthāya, bhavabhoge vā taṇhādiṭṭhivasena aggahaṇatthāya. Na saṅgahaṇatthāyāti	43	
PA_tika-vin01_t2:43_8	etthāpi imināva nayena attho veditabbo.	43	
PA_tika-vin01_t2:44_0	Nibbattitalokuttaranibbānamevāti saṅkhārehi nikkhantaṃ vivittaṃ, tatoyeva lokato	44	
PA_tika-vin01_t2:44_1	uttiṇṇattā lokuttaraṃ nibbānaṃ. Madanimmadanāyāti vāti ettha avuttasamuccayatthena	44	
PA_tika-vin01_t2:44_2	vā-saddena ādiatthena iti-saddena vā “pipāsavinayāyā”tiādi sabbaṃ saṅgahitanti daṭṭhabbaṃ.	44	
PA_tika-vin01_t2:44_3	Nibbānaṃ ārammaṇaṃ katvā pavattamānena ariyamaggena pahīyamānā rāgamānamadādayo taṃ	44	
PA_tika-vin01_t2:44_4	patvā pahīyanti nāmāti āha “yasmā pana taṃ āgammā”tiādi. Tattha taṃ āgammāti nibbānaṃ	44	
PA_tika-vin01_t2:44_5	āgamma paṭicca ariyamaggassa ārammaṇapaccayabhāvahetu. Mānamadapurisamadādayoti ettha	44	
PA_tika-vin01_t2:44_6	jātiādiṃ nissāya seyyassa “seyyohamasmī”tiādinā uppajjanakamānoyeva madajananaṭṭhena	44	
PA_tika-vin01_t2:44_7	madoti mānamado. Purisamado vuccati purisamāno, “ahaṃ puriso”ti uppajjanakamāno.	44	
PA_tika-vin01_t2:44_8	“Asaddhammasevanasamatthataṃ nissāya pavatto māno, rāgo eva vā purisamado”ti keci.	44	
PA_tika-vin01_t2:44_9	Ādi-saddena balamadayobbanamadādiṃ saṅgaṇhāti. Mahāgaṇṭhipade pana majjhimagaṇṭhipade	44	
PA_tika-vin01_t2:44_10	ca “purisamado nāma sambhavo”ti vuttaṃ, taṃ idha yuttaṃ viya na dissati. Na hi “bhagavatā	441	
PA_tika-vin01_t2:44_11	sambhavassa vināsāya dhammo desito”ti vattuṃ vaṭṭati. Nimmadāti vigatamadabhāvā.	441	
PA_tika-vin01_t2:44_12	Imameva hi atthaṃ dassetuṃ “amadā”ti vuttaṃ. Madā nimmadīyanti ettha amadabhāvaṃ	441	
PA_tika-vin01_t2:44_13	vināsaṃ gacchantīti madanimmadano. Esa nayo sesapadesupi.	441	
PA_tika-vin01_t2:45_0	Kāmapipāsāti kāmānaṃ pātukamyatā, kāmataṇhāti attho. Ālīyanti abhiramitabbaṭṭhena	45	
PA_tika-vin01_t2:45_1	sevīyantīti ālayā, pañca kāmaguṇāti āha “pañca kāmaguṇālayā”ti. Pañcasu hi kāmaguṇesu	45	
PA_tika-vin01_t2:45_2	chandarāgappahāneneva pañca kāmaguṇāpi pahīnā nāma honti, teneva “yo, bhikkhave,	45	
PA_tika-vin01_t2:45_3	rūpesu chandarāgo”tiādi vuttaṃ. Pañcakāmaguṇesu vā ālayā pañcakāmaguṇālayā. Ālīyanti	45	
PA_tika-vin01_t2:45_4	allīyanti abhiramanavasena sevantīti ālayāti hi taṇhāvicaritānaṃ adhivacanaṃ. Tebhūmakavaṭṭanti	45	
PA_tika-vin01_t2:45_5	tīsu bhūmīsu kammakilesavipākā vaṭṭanaṭṭhena vaṭṭaṃ. Virajjatīti palujjati. “Virajjatīti	45	
PA_tika-vin01_t2:45_6	kāmavināso vutto, nirujjhatīti ekappahārena vināso”ti gaṇṭhipadesu vuttaṃ. Virāgo	45	
PA_tika-vin01_t2:45_7	nirodhoti sāmaññacodanāyapi “taṇhākkhayo”ti adhikatattā taṇhāya eva virajjanaṃ nirujjhanañca vuttaṃ.	45	
PA_tika-vin01_t2:46_0	Catasso yoniyoti ettha yonīti khandhakoṭṭhāsassapi kāraṇassapi passāvamaggassapi	46	
PA_tika-vin01_t2:46_1	nāmaṃ. “Catasso nāgayoniyo catasso supaṇṇayoniyo”ti ettha hi khandhakoṭṭhāso yoni	46	
PA_tika-vin01_t2:46_2	nāma. “Yoni hesā bhūmija phalassa adhigamāyā”ti ettha kāraṇaṃ. “Na cāhaṃ brāhmaṇaṃ	46	
PA_tika-vin01_t2:46_3	brūmi, yonijaṃ mattisambhava”nti ettha passāvamaggo. Idha pana khandhakoṭṭhāso “yonī”ti	46	
PA_tika-vin01_t2:46_4	adhippeto. Yavanti tāya sattā amissitāpi samānajātitāya missitā hontīti yoni. Sā	46	
PA_tika-vin01_t2:46_5	pana atthato aṇḍādiuppattiṭṭhānavisiṭṭho khandhānaṃ bhāgaso pavattiviseso, sā ca	46	
PA_tika-vin01_t2:46_6	aṇḍajajalābujasaṃsedajaopapātikavasena catubbidhā. Vuttañhetaṃ “catasso kho imā,	46	
PA_tika-vin01_t2:46_7	sāriputta, yoniyo. Katamā catasso? Aṇḍajā yoni jalābujā yoni saṃsedajā yoni opapātikā yonī”ti.	46	
PA_tika-vin01_t2:47_0	Tattha aṇḍe jātā aṇḍajā. Jalābumhi jātā jalābujā. Saṃsede jātā saṃsedajā. Vinā etehi	47	
PA_tika-vin01_t2:47_1	kāraṇehi uppatitvā viya nibbattāti opapātikā. Ettha ca petaloke tiracchāne manussesu	47	
PA_tika-vin01_t2:47_2	ca aṇḍajādayo catassopi yoniyo sambhavanti, manussesu panettha kecideva opapātikā	47	
PA_tika-vin01_t2:47_3	honti mahāpadumakumārādayo viya. Aṇḍajāpi kontaputtā dvebhātiyatherā viya, saṃsedajāpi	47	
PA_tika-vin01_t2:47_4	padumagabbhe nibbattapokkharasātibrāhmaṇapadumavatīdevīādayo viya kecideva honti,	47	
PA_tika-vin01_t2:47_5	yebhuyyena pana manussā jalābujāva. Petesupi nijjhāmataṇhikapetānaṃ niccadukkhāturatāya	47	
PA_tika-vin01_t2:47_6	kāmasevanā natthi, tasmā te gabbhaseyyakā na honti. Jālāvantatāya na tāsaṃ kucchiyaṃ	47	
PA_tika-vin01_t2:47_7	gabbho saṇṭhāti, tasmā te opapātikāyeva saṃsedajatāyapi asambhavato, avasesapetā	47	
PA_tika-vin01_t2:47_8	pana catuyonikāpi honti. Yathā ca te, evaṃ yakkhāpi sabbacatuppadapakkhijātidīghajātiādayopi	47	
PA_tika-vin01_t2:47_9	sabbe catuyonikāyeva. Sabbe nerayikā ca catumahārājikato paṭṭhāya uparidevā ca opapātikāyeva,	47	
PA_tika-vin01_t2:47_10	bhummadevā pana catuyonikāva honti. Tattha devamanussesu saṃsedajaopapātikānaṃ ayaṃ	471	
PA_tika-vin01_t2:47_11	viseso – saṃsedajā mandā daharā hutvā nibbattanti, opapātikā soḷasavassuddesikā hutvā.	471	
PA_tika-vin01_t2:48_0	Pañca gatiyoti ettha sukatadukkaṭakammavasena gantabbā upapajjitabbāti gatiyo. Yathā	48	
PA_tika-vin01_t2:48_1	hi kammabhavo paramatthato asatipi kārake paccayasāmaggiyā siddho, taṃsamaṅginā santānalakkhaṇena	48	
PA_tika-vin01_t2:48_2	sattena katoti voharīyati, evaṃ upapattibhavalakkhaṇagatiyo paramatthato asatipi	48	
PA_tika-vin01_t2:48_3	gamake taṃtaṃkammavasena yesaṃ tāni kammāni tehi gantabbāti voharīyanti. Apica gatigati	48	
PA_tika-vin01_t2:48_4	nibbattigati ajjhāsayagati vibhavagati nipphattigatīti bahuvidhā gati nāma. Tattha	48	
PA_tika-vin01_t2:48_5	“taṃ gatiṃ pecca gacchāmī”ti ca “yassa gatiṃ na jānanti, devā gandhabbamānusā”ti	48	
PA_tika-vin01_t2:48_6	ca ayaṃ gatigati nāma. “Imesaṃ kho panāhaṃ bhikkhūnaṃ sīlavantānaṃ neva jānāmi āgatiṃ	48	
PA_tika-vin01_t2:48_7	vā gatiṃ vā”ti ayaṃ nibbattigati nāma. “Evampi kho te ahaṃ brahme gatiñca pajānāmi	48	
PA_tika-vin01_t2:48_8	cutiñca pajānāmī”ti ayaṃ ajjhāsayagati nāma. “Vibhavo gati dhammānaṃ, nibbānaṃ arahato	48	
PA_tika-vin01_t2:48_9	gatī”ti ayaṃ vibhavagati nāma. “Dveyeva gatiyo sambhavanti anaññā”ti ayaṃ nipphattigati	48	
PA_tika-vin01_t2:48_10	nāma. Tāsu idha gatigati adhippetā, sā pana nirayatiracchānayonipettivisayamanaussadevānaṃ	481	
PA_tika-vin01_t2:48_11	vasena pañcavidhā hoti. Vuttañhetaṃ – “pañca kho imā, sāriputta, gatiyo. Katamā pañca?	481	
PA_tika-vin01_t2:48_12	Nirayo tiracchānayoni pettivisayo manussā devā”ti.	481	
PA_tika-vin01_t2:49_0	Tattha yassa uppajjati, taṃ brūhentoyeva uppajjatīti ayo, sukhaṃ. Natthi ettha ayoti	49	
PA_tika-vin01_t2:49_1	nirayo, tato eva ramitabbaṃ assādetabbaṃ tattha natthīti niratiatthena nirassādaṭṭhena	49	
PA_tika-vin01_t2:49_2	ca nirayoti vuccati. Tiriyaṃ añcitāti tiracchānā, devamanussādayo viya uddhaṃ dīghā	49	
PA_tika-vin01_t2:49_3	ahutvā tiriyaṃ dīghāti attho. Pakaṭṭhato sukhato ayanaṃ apagamo peccabhāvo, taṃ peccabhāvaṃ	49	
PA_tika-vin01_t2:49_4	pattānaṃ visayoti pettivisayo, petayoni. Manassa ussannatāya manussā, satisūrabhāvabrahmacariyayogyatādiguṇavasena	49	
PA_tika-vin01_t2:49_5	upacitamānasatāya ukkaṭṭhaguṇacittatāya manussāti vuttaṃ hoti, ayaṃ panattho nippariyāyato	49	
PA_tika-vin01_t2:49_6	jambudīpavāsīvasena veditabbo. Yathāha – “tīhi, bhikkhave, ṭhānehi jambudīpakā manussā	49	
PA_tika-vin01_t2:49_7	uttarakuruke ca manusse adhiggaṇhanti deve ca tāvatiṃse. Katamehi tīhi? Sūrā satimanto	49	
PA_tika-vin01_t2:49_8	idha brahmacariyavāso”ti. Tathā hi buddhā ca bhagavanto paccekabuddhā aggasāvakā	49	
PA_tika-vin01_t2:49_9	mahāsāvakā cakkavattino aññe ca mahānubhāvā sattā tattheva uppajjanti, tehi samānarūpāditāya	49	
PA_tika-vin01_t2:49_10	pana saddhiṃ parittadīpavāsīhi itaramahādīpavāsinopi manussātveva paññāyiṃsu.	491	
PA_tika-vin01_t2:50_0	Apare pana bhaṇanti “lobhādīhi alobhādīhi ca sahitassa manassa ussannatāya manussā.	50	
PA_tika-vin01_t2:50_1	Ye hi sattā manussajātikā, tesu visesato lobhādayo alobhādayo ca ussannā. Te lobhādiussannatāya	50	
PA_tika-vin01_t2:50_2	apāyamaggaṃ, alobhādiussannatāya sugatimaggaṃ nibbānagāmimaggañca paripūrenti, tasmā	50	
PA_tika-vin01_t2:50_3	lobhādīhi alobhādīhi ca sahitassa manassa ussannatāya parittadīpavāsīhi saddhiṃ catumahādīpavāsino	50	
PA_tika-vin01_t2:50_4	sattavisesā manussāti vuccantī”ti. Lokiyā pana “manuno apaccabhāvena manussā”ti vadanti.	50	
PA_tika-vin01_t2:50_5	Manu nāma paṭhamakappiko lokamariyādāya ādibhūto sattānaṃ hitāhitavidhāyako kattabbākattabbatāvasena	50	
PA_tika-vin01_t2:50_6	pituṭṭhāniyo, yo sāsane mahāsammatoti vuccati amhākaṃ bodhisatto, paccakkhato paramparāya	50	
PA_tika-vin01_t2:50_7	ca tassa ovādānusāsaniyaṃ ṭhitā sattā puttasadisatāya “manussā, mānusā”ti ca vuccanti.	50	
PA_tika-vin01_t2:50_8	Tato eva hi te “mānavā manujā”ti ca voharīyanti.	50	
PA_tika-vin01_t2:51_0	Pañcahi kāmaguṇehi attano attano devānubhāvasaṅkhātehi iddhivisesehi ca dibbanti	51	
PA_tika-vin01_t2:51_1	kīḷanti laḷanti jotantīti devā. Tattha kāmadevā kāmaguṇehi ceva iddhivisesehi ca,	51	
PA_tika-vin01_t2:51_2	itare iddhiviseseheva dibbantīti veditabbā. Saraṇanti vā gamiyanti abhitthavīyantīti	51	
PA_tika-vin01_t2:51_3	vā devā. Ettha ca nirayagatidevagatimanussagatīhi saddhiṃ okāsena khandhā vuttā.	51	
PA_tika-vin01_t2:51_4	Tiracchānayonipettivisayaggahaṇena khandhānaṃ eva gahaṇaṃ veditabbaṃ tesaṃ tādisassa	51	
PA_tika-vin01_t2:51_5	paricchinnassa okāsassa abhāvato. Yattha yattha vā te araññasamuddapabbatapādādike	51	
PA_tika-vin01_t2:51_6	nibaddhavāsaṃ vasanti, tādisassa ṭhānassa vasena okāsopi gahetabbo. Satta viññāṇaṭṭhitiyo	51	
PA_tika-vin01_t2:51_7	nava sattāvāsā ca heṭṭhā saṃvaṇṇitanayā eva. Aparāparabhāvāyāti aparāparaṃ yoniādito	51	
PA_tika-vin01_t2:51_8	yoniādibhāvāya. Ābandhanaṃ gaṇṭhikaraṇaṃ, saṃsibbanaṃ tunnakaraṇaṃ. Taṇhāya nikkhantaṃ	51	
PA_tika-vin01_t2:51_9	tattha tassā sabbaso abhāvato, nikkhamanañcassa taṇhāya visaṃyogo evāti āha “visaṃyutta”nti.	51	
PA_tika-vin01_t2:52_0	Kāmānaṃ pahānanti ettha kāmaggahaṇena kāmīyatīti kāmo, kāmetīti kāmoti duvidhassapi	52	
PA_tika-vin01_t2:52_1	kāmassa saṅgaho katoti āha “vatthukāmānaṃ kilesakāmānañca pahāna”nti. Vatthukāmappahānañcettha	52	
PA_tika-vin01_t2:52_2	tesu chandarāgappahānenāti veditabbaṃ. Kāmasaññānanti kāmesu, kāmasahagatānaṃ vā	52	
PA_tika-vin01_t2:52_3	saññānaṃ. Pariññāti tividhāpi pariññā idhādhippetāti āha “ñātatīraṇapahānavasena	52	
PA_tika-vin01_t2:52_4	tividhā pariññā”ti. Tattha katamā ñātapariññā? Sabbaṃ tebhūmakaṃ nāmarūpaṃ “idaṃ	52	
PA_tika-vin01_t2:52_5	rūpaṃ, ettakaṃ rūpaṃ, na ito bhiyyo, idaṃ nāmaṃ, ettakaṃ nāmaṃ, na ito bhiyyo”ti	52	
PA_tika-vin01_t2:52_6	bhūtupādāyabhedaṃ rūpaṃ phassādibhedaṃ nāmañca lakkhaṇarasapaccupaṭṭhānapadaṭṭhānato	52	
PA_tika-vin01_t2:52_7	vavatthapeti, kammāvijjādikañcassa paccayaṃ pariggaṇhāti, ayaṃ ñātapariññā.	52	
PA_tika-vin01_t2:53_0	Katamā tīraṇapariññā? Evaṃ ñātaṃ katvā taṃ sabbaṃ tīreti aniccato dukkhato rogatoti	53	
PA_tika-vin01_t2:53_1	dvācattālīsāya ākārehi, ayaṃ tīraṇapariññā nāma. Katamā pahānapariññā? Evaṃ tīrayitvā	53	
PA_tika-vin01_t2:53_2	aggamaggena sabbasmiṃ chandarāgaṃ pajahati, ayaṃ pahānapariññā. Diṭṭhivisuddhikaṅkhāvitaraṇavisuddhiyo	53	
PA_tika-vin01_t2:53_3	vā ñātapariññā, maggāmaggapaṭipadāñāṇadassanavisuddhiādayo, kalāpasammasanādianulomapariyosānā	53	
PA_tika-vin01_t2:53_4	vā paññā tīraṇapariññā, ariyamagge ñāṇaṃ nippariyāyena pahānapariññā. Idha pana kāmasaññānaṃ	53	
PA_tika-vin01_t2:53_5	sabhāvalakkhaṇapaṭivedhavasena aniccādisāmaññalakkhaṇavasena ca pavattamānānaṃ ñātatīraṇapariññānampi	53	
PA_tika-vin01_t2:53_6	kiccanipphattiyā maggeneva ijjhanato maggakkhaṇaṃyeva sandhāya tividhāpi pariññā	53	
PA_tika-vin01_t2:53_7	vuttā. Teneva “imesu pañcasu ṭhānesu kilesakkhayakaro lokuttaramaggova kathito”ti vuttaṃ.	53	
PA_tika-vin01_t2:54_0	Kāmesu, kāme vā pātumicchā kāmapipāsāti āha – “kāmesu pātabyatānaṃ, kāme vā pātumicchāna”nti.	54	
PA_tika-vin01_t2:54_1	Imesu pañcasu ṭhānesūti “kāmānaṃ pahānaṃ akkhāta”ntiādinā vuttesu pañcasu ṭhānesu.	54	
PA_tika-vin01_t2:54_2	Tīsu ṭhānesūti “virāgāya dhammo desito, no sarāgāya, visaṃyogāya dhammo desito, no	54	
PA_tika-vin01_t2:54_3	saṃyogāya, anupādānāya dhammo desito, no saupādānāyā”ti evaṃ vuttesu ṭhānesu. Vippaṭisāraṃ	54	
PA_tika-vin01_t2:54_4	karotīti evaṃ taṃ pāpaṃ vippaṭisāraṃ uppādeti. Kīdisaṃ vippaṭisāraṃ karotīti āha	54	
PA_tika-vin01_t2:54_5	“īdisepi nāmā”tiādi.	54	
PA_tika-vin01_t2:55_0	39. Neva piyakamyatāyāti attani satthu neva piyabhāvakāmatāya. Na bhedapurekkhāratāyāti	55	
PA_tika-vin01_t2:55_1	na satthu tena bhikkhunā bhedanādhippāyapurekkhāratāya. Na kalisāsanāropanatthāyāti	55	
PA_tika-vin01_t2:55_2	na dosāropanatthāya. Kalīti kodhassetaṃ adhivacanaṃ, tassa sāsanaṃ kalisāsanaṃ, kodhavasena	55	
PA_tika-vin01_t2:55_3	vuccamāno garahadoso. Velanti sikkhāpadavelaṃ. Mariyādanti tasseva vevacanaṃ. Sikkhāpadañhi	55	
PA_tika-vin01_t2:55_4	anatikkamanīyaṭṭhena “velā, mariyādā”ti ca vuccati.	55	
PA_tika-vin01_t2:56_0	Ajjhācāravītikkamoti methunavasena pavattaajjhācārasaṅkhāto vītikkamo. Pakaraṇeti	56	
PA_tika-vin01_t2:56_1	ettha pa-saddo ārambhavacanoti āha “kattuṃ ārabhatī”ti. Katthaci upasaggo dhātuatthameva	56	
PA_tika-vin01_t2:56_2	vadati, na visesatthajotakoti āha “karotiyeva vā”ti. Jātiyāti khattiyādijātiyā. Gottenāti	56	
PA_tika-vin01_t2:56_3	gotamakassapādigottena. Kolaputtiyenāti khattiyādijātīsuyeva sakkakulasotthiyakulādivisiṭṭhakulānaṃ	56	
PA_tika-vin01_t2:56_4	puttabhāvena. Yasassīti mahāparivāro. Pesalanti piyasīlaṃ. Avikampamānenāti paṭighānunayehi	56	
PA_tika-vin01_t2:56_5	akampamānena. Yassa tasmiṃ attabhāve uppajjanārahānaṃ maggaphalānaṃ upanissayo natthi,	56	
PA_tika-vin01_t2:56_6	taṃ buddhā “moghapurisā”ti vadanti ariṭṭhalāḷudāyīādike viya. Upanissaye satipi tasmiṃ	56	
PA_tika-vin01_t2:56_7	khaṇe magge vā phale vā asati “moghapurisā”ti vadantiyeva dhaniyaupasenattherādike	56	
PA_tika-vin01_t2:56_8	viya. Sudinnassa pana tasmiṃ attabhāve maggaphalānaṃ upanissayo samucchinnoyeva,	56	
PA_tika-vin01_t2:56_9	tena naṃ “moghapurisā”ti āha.	56	
PA_tika-vin01_t2:57_0	Samaṇakaraṇānaṃ dhammānanti hirottappādīnaṃ. Maggaphalanibbānaggahaṇena paṭivedhasāsanassa	57	
PA_tika-vin01_t2:57_1	gahitattā sāsanānanti paṭipattipariyattisāsanānaṃ gahaṇaṃ veditabbaṃ. Chavinti tesaṃ	57	
PA_tika-vin01_t2:57_2	pabhassarakaraṇaṃ chaviṃ. Kiṃ tanti āha “chāya”nti, tesaṃ pakāsakaṃ obhāsanti attho.	57	
PA_tika-vin01_t2:57_3	Kiṃ tanti āha “sundarabhāva”nti. Chavimanugataṃ anucchavikaṃ. Patirūpantiādīsupi	57	
PA_tika-vin01_t2:57_4	“tesa”nti ānetvā sambandhitabbaṃ. Samaṇānaṃ kammaṃ sāmaṇakaṃ, na sāmaṇakaṃ assāmaṇakaṃ.	57	
PA_tika-vin01_t2:57_5	Kathaṃ-saddayogena “na sakkhissasī”ti anāgatavacanaṃ kataṃ. “Nāma-saddayogenā”ti ca vadanti.	57	
PA_tika-vin01_t2:58_0	Dayālukenāti anukampāya sahitena. Paribhāsantoti garahanto. Niruttinayena āsīvisa-saddassa	58	
PA_tika-vin01_t2:58_1	atthaṃ dassento āha “āsu sīgha”ntiādi. Etassāti āsīvisassa. Āgacchatīti yo tena daṭṭho,	58	
PA_tika-vin01_t2:58_2	taṃ patiāgacchati. Āsittavisotipi āsīviso, sakalakāye āsiñcitvā viya ṭhapitaviso	58	
PA_tika-vin01_t2:58_3	parassa ca sarīre āsiñcanavisoti attho. Asitavisotipi āsīviso. Yaṃ yañhi etena asitaṃ	58	
PA_tika-vin01_t2:58_4	hoti paribhuttaṃ, taṃ visameva sampajjati, tasmā asitaṃ visaṃ etassāti asitavisoti	58	
PA_tika-vin01_t2:58_5	vattabbe “āsīviso”ti niruttinayena vuttaṃ. Asisadisavisotipi āsīviso, asi viya tikhiṇaṃ	58	
PA_tika-vin01_t2:58_6	parassa mammacchedanasamatthaṃ visaṃ etassāti āsīvisoti vuttaṃ hoti. Āsīti vā dāṭhā	58	
PA_tika-vin01_t2:58_7	vuccati, tattha sannihitavisoti āsīviso. Sesasappehi kaṇhasappassa mahāvisattā āsīvisassānantaraṃ	58	
PA_tika-vin01_t2:58_8	kaṇhasappo vutto. Sappamukhampi aṅgārakāsu viya bhayāvahattā akusaluppattiyā ṭhānaṃ	58	
PA_tika-vin01_t2:58_9	na hotīti akusalakammato nivāraṇādhippāyena sīlabhedatopi suddhasīle ṭhitassa maraṇameva	58	
PA_tika-vin01_t2:58_10	varataranti dassetuṃ “āsīvisassa kaṇhasappassa mukhe aṅgajātaṃ pakkhittaṃ vara”nti	581	
PA_tika-vin01_t2:58_11	vuttaṃ. Pabbajitena hi katapāpakammaṃ bhagavato āṇātikkamanato vatthumahantatāya	581	
PA_tika-vin01_t2:58_12	mahāsāvajjaṃ. Kāsunti āvāṭopi vuccati rāsipi.	581	
PA_tika-vin01_t2:59	“Kinnu santaramānova, kāsuṃ khaṇasi sārathi;	5	
PA_tika-vin01_t2:60	Puṭṭho me samma akkhāhi, kiṃ kāsuyā karissasī”ti. –	6	
PA_tika-vin01_t2:61	Ettha hi āvāṭo kāsu nāma.	6	
PA_tika-vin01_t2:62	“Aṅgārakāsuṃ apare phuṇanti, narā rudantā paridaḍḍhagattā”ti –	6	
PA_tika-vin01_t2:63_0	Ettha rāsi. Idha pana ubhayampi adhippetanti āha “aṅgārapuṇṇakūpe aṅgārarāsimhi vā”ti.	63	
PA_tika-vin01_t2:63_1	Kassati khaṇīyatīti kāsu, āvāṭo. Kasīyati cīyatīti kāsu, rāsi. Padittāyāti dippamānāya.	63	
PA_tika-vin01_t2:63_2	Saṃ-saddo ettha samantapariyāyoti āha “samantato pajjalitāyā”ti.	63	
PA_tika-vin01_t2:64_0	Idaṃ mātugāmassa aṅgajāte aṅgajātapakkhipanaṃ nidānaṃ kāraṇamassa nirayupapajjanassāti	64	
PA_tika-vin01_t2:64_1	itonidānaṃ, bhāvanapuṃsakañcetaṃ. Paccattavacanassa to-ādeso kato, tassa ca samāsepi	64	
PA_tika-vin01_t2:64_2	alopo. Tattha nāma tvanti ettha tvaṃ-saddo “samāpajjissasī”ti iminā sambandhamupagacchamāno	64	
PA_tika-vin01_t2:64_3	atthīti āha “tvanti taṃsaddassa vevacana”nti. “Yaṃ tanti pana pāṭho yuttarūpo”ti	64	
PA_tika-vin01_t2:64_4	gaṇṭhipadesu vuttaṃ. Yaṃ tanti nāyaṃ uddesaniddeso, yathā loke yaṃ vā taṃ vāti avaññātavacanaṃ,	64	
PA_tika-vin01_t2:64_5	evaṃ daṭṭhabbanti āha – “yaṃ vā taṃ vā hīḷitaṃ avaññātanti vuttaṃ hotī”ti. Nīcajanānanti	64	
PA_tika-vin01_t2:64_6	nihīnaguṇānaṃ sattānaṃ. Gāmadhammanti ettha gāma-saddena gāmavāsino vuttā abhedūpacārenāti	64	
PA_tika-vin01_t2:64_7	āha “gāmavāsikamanussāna”nti. Kilesapaggharaṇakaṃ dhammanti rāgādikilesavissandanakadhammaṃ.	64	
PA_tika-vin01_t2:64_8	Methunadhammo hi rāgaṃ paggharati. Methunadhammassa mahāsāvajjatāya oḷārikattā vuttaṃ	64	
PA_tika-vin01_t2:64_9	“asukhuma”nti. Anipuṇanti tasseva vevacanaṃ. Udake bhavaṃ odakaṃ. Kiṃ taṃ? Udakakiccanti	64	
PA_tika-vin01_t2:64_10	āha – “udakakiccaṃ antikaṃ avasānaṃ assā”ti. Samāpajjissatīti anāgatavacanaṃ nāma-saddayogena	641	
PA_tika-vin01_t2:64_11	katanti āha – “samāpajjissatīti…pe… nāma-saddena yojetabba”nti. Loke methunadhammassa	641	
PA_tika-vin01_t2:64_12	ādikattā koci paṭhamakappiko, na panāyanti āha – “sāsanaṃ sandhāya vadatī”ti. Bahūnanti	641	
PA_tika-vin01_t2:64_13	puggalāpekkhaṃ, na pana akusalāpekkhanti āha “bahūnaṃ puggalāna”nti.	641	
PA_tika-vin01_t2:65_0	Yaṃ asaṃvaraṃ paṭicca dubbharatādupposatādi hoti, so asaṃvaro dubbharatādi-saddena	65	
PA_tika-vin01_t2:65_1	vutto kāraṇe phalūpacārenāti āha – “dubbharatādīnaṃ vatthubhūtassa asaṃvarassā”ti.	65	
PA_tika-vin01_t2:65_2	Vatthubhūtassāti kāraṇabhūtassa. Vasati ettha phalaṃ tadāyattavuttitāyāti hi kāraṇaṃ	65	
PA_tika-vin01_t2:65_3	vatthu. Attāti cittaṃ sarīrañca, cittameva vā. Dubbharatañceva dupposatañca āpajjatīti	65	
PA_tika-vin01_t2:65_4	attanā paccayadāyakehi ca dukkhena bharitabbataṃ posetabbatañca āpajjati. Asaṃvare	65	
PA_tika-vin01_t2:65_5	ṭhito hi ekacco attanopi dubbharo hoti dupposo, ekacco upaṭṭhākānampi. Kathaṃ? Yo	65	
PA_tika-vin01_t2:65_6	hi ambilādīni laddhā anambilādīni pariyesati, aññassa ghare laddhaṃ aññassa ghare	65	
PA_tika-vin01_t2:65_7	chaḍḍento sabbaṃ gāmaṃ caritvā rittapattova vihāraṃ pavisitvā nipajjati, ayaṃ attano	65	
PA_tika-vin01_t2:65_8	dubbharo. Yo pana sālimaṃsodanādīnaṃ patte pūretvā dinnepi dummukhabhāvaṃ anattamanabhāvameva	65	
PA_tika-vin01_t2:65_9	dasseti, tesaṃ vā sammukhāva taṃ piṇḍapātaṃ “kiṃ tumhehi dinna”nti apasādento sāmaṇeragahaṭṭhādīnaṃ	65	
PA_tika-vin01_t2:65_10	deti, ayaṃ upaṭṭhākānaṃ dubbharo. Etaṃ disvā manussā dūratova parivajjenti “dubbharo	651	
PA_tika-vin01_t2:65_11	bhikkhu na sakkā posetu”nti.	651	
PA_tika-vin01_t2:66_0	Mahicchatanti ettha mahantāni vatthūni icchati, mahatī vā panassa icchāti mahiccho,	66	
PA_tika-vin01_t2:66_1	tassa bhāvo mahicchatā, santaguṇavibhāvanatā paṭiggahaṇe amattaññutā ca. Mahiccho	66	
PA_tika-vin01_t2:66_2	hi icchācāre ṭhatvā attani vijjamānasīladhutadhammādiguṇe vibhāveti, tādisassa paṭiggahaṇe	66	
PA_tika-vin01_t2:66_3	amattaññutāpi hoti. Yaṃ sandhāya vadanti “santaguṇasambhāvanatā paṭiggahaṇe ca amattaññutā,	66	
PA_tika-vin01_t2:66_4	etaṃ mahicchatālakkhaṇa”nti. Sā panesā mahicchatā “idhekacco saddho samāno ‘saddhoti	66	
PA_tika-vin01_t2:66_5	maṃ jano jānātū’ti icchati, sīlavā samāno ‘sīlavāti maṃ jano jānātū’ti” iminā nayena	66	
PA_tika-vin01_t2:66_6	āgatāyeva, tāya samannāgato puggalo dussantappiyo hoti, vijātamātāpissa cittaṃ gahetuṃ	66	
PA_tika-vin01_t2:66_7	na sakkoti. Tenetaṃ vuccati –	66	
PA_tika-vin01_t2:67	“Aggikkhandho samuddo ca, mahiccho cāpi puggalo;	6	
PA_tika-vin01_t2:68	Sakaṭena paccayaṃ dentu, tayopete atappiyā”ti. ;	6	
PA_tika-vin01_t2:69_0	Sattehi kilesehi ca saṅgaṇanaṃ samodhānaṃ saṅgaṇikāti āha – “gaṇasaṅgaṇikāya ceva	69	
PA_tika-vin01_t2:69_1	kilesasaṅgaṇikāya cā”ti. Kosajjānugato ca hotīti kusītabhāvena anugato hoti, kusītassa	69	
PA_tika-vin01_t2:69_2	bhāvo kosajjaṃ. Aṭṭhakusītavatthupāripūriyāti ettha kucchitaṃ sīdatīti kusīto da-kārassa	69	
PA_tika-vin01_t2:69_3	ta-kāraṃ katvā. Yassa dhammassa vasena puggalo “kusīto”ti vuccati, so kusītabhāvo	69	
PA_tika-vin01_t2:69_4	idha kusīta-saddena vutto. Vināpi hi bhāvajotanasaddaṃ bhāvattho viññāyati yathā	69	
PA_tika-vin01_t2:69_5	“paṭassa sukka”nti, tasmā kusītabhāvavatthūnīti attho, kosajjakāraṇānīti vuttaṃ hoti. Tathā hi –	69	
PA_tika-vin01_t2:70_0	“Kammaṃ kho me kattabbaṃ bhavissati, kammaṃ kho pana me karontassa kāyo kilamissati,	70	
PA_tika-vin01_t2:70_1	handāhaṃ nipajjāmīti so nipajjati, na vīriyaṃ ārabhati appattassa pattiyā anadhigatassa	70	
PA_tika-vin01_t2:70_2	adhigamāya asacchikatassa sacchikiriyāya, idaṃ paṭhamaṃ kusītavatthu. Ahaṃ kho kammaṃ	70	
PA_tika-vin01_t2:70_3	akāsiṃ, kammaṃ kho pana me karontassa kāyo kilanto, handāhaṃ nipajjāmi…pe… maggo	70	
PA_tika-vin01_t2:70_4	kho me gantabbo bhavissati, maggaṃ kho pana me gacchantassa kāyo kilamissati, handāhaṃ	70	
PA_tika-vin01_t2:70_5	nipajjāmi…pe… ahaṃ kho maggaṃ agamāsiṃ, maggaṃ kho pana me gacchantassa kāyo kilanto,	70	
PA_tika-vin01_t2:70_6	handāhaṃ nipajjāmi…pe… ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa	70	
PA_tika-vin01_t2:70_7	vā paṇītassa vā bhojanassa yāvadatthaṃ pāripūriṃ, tassa me kāyo kilanto akammañño,	70	
PA_tika-vin01_t2:70_8	handāhaṃ nipajjāmi…pe… ahaṃ kho gāmaṃ vā nigamaṃ vā piṇḍāya caranto alatthaṃ lūkhassa	70	
PA_tika-vin01_t2:70_9	vā paṇītassa vā bhojanassa yāvadatthaṃ pāripūriṃ, tassa me kāyo garuko akammañño	70	
PA_tika-vin01_t2:70_10	māsācitaṃ maññe, handāhaṃ nipajjāmi…pe… uppanno kho me ayaṃ appamattako ābādho, atthi	701	
PA_tika-vin01_t2:70_11	kappo nipajjituṃ, handāhaṃ nipajjāmi…pe… ahaṃ kho gilānā vuṭṭhito aciravuṭṭhito gelaññā,	701	
PA_tika-vin01_t2:70_12	tassa me kāyo dubbalo akammañño, handāhaṃ nipajjāmīti so nipajjati, na vīriyaṃ ārabhati	701	
PA_tika-vin01_t2:70_13	appattassa pattiyā anadhigatassa adhigamāya asacchikatassa sacchikiriyāya. Idaṃ aṭṭhamaṃ kusītavatthu”nti –	701	
PA_tika-vin01_t2:71	Evamāgatāni “handāhaṃ nipajjāmī”ti evaṃ pavattaosīdanāni uparūpari kosajjakāraṇattā aṭṭha kusītavatthūni nāma, tesaṃ pāripūriyā saṃvattatīti attho.	7	
PA_tika-vin01_t2:72_0	Subharo hoti suposoti attano upaṭṭhākehi ca sukhena bharitabbo posetabboti attho.	72	
PA_tika-vin01_t2:72_1	Saṃvare ṭhito hi ekacco attanopi subharo hoti suposo, ekacco upaṭṭhākānampi. Kathaṃ?	72	
PA_tika-vin01_t2:72_2	Yo hi yaṃ kiñci lūkhaṃ vā paṇītaṃ vā laddhā tuṭṭhacittova bhuñjitvā vihāraṃ gantvā	72	
PA_tika-vin01_t2:72_3	attano kammaṃ karoti, ayaṃ attano subharo. Yo pana paresampi appaṃ vā bahuṃ vā lūkhaṃ	72	
PA_tika-vin01_t2:72_4	vā paṇītaṃ vā dānaṃ ahīḷetvā attamano vippasannamukho hutvā etesaṃ sammukhāva paribhuñjitvā	72	
PA_tika-vin01_t2:72_5	yāti, ayaṃ upaṭṭhākānaṃ subharo. Etaṃ disvā manussā ativiya vissatthā honti, “amhākaṃ	72	
PA_tika-vin01_t2:72_6	bhadanto subharo, thokathokenapi tussati, mayameva naṃ posessāmā”ti paṭiññaṃ katvā	72	
PA_tika-vin01_t2:72_7	posenti. Appicchatanti icchāvirahitattaṃ. Ettha hi byañjanaṃ sāvasesaṃ viya, attho	72	
PA_tika-vin01_t2:72_8	pana niravaseso. Appa-saddo hettha abhāvatthoti sakkā viññātuṃ “appābādhatañca sañjānāmī”tiādīsu	72	
PA_tika-vin01_t2:72_9	viya. Tenevāha “nittaṇhabhāva”nti.	72	
PA_tika-vin01_t2:73_0	Tippabhedāya santuṭṭhiyāti yathālābhādisantosasāmaññena vuttaṃ, catūsu pana paccayesu	73	
PA_tika-vin01_t2:73_1	tayo tayo santosāti dvādasavidho hoti santoso. Kathaṃ? Cīvare yathālābhasantoso yathābalasantoso	73	
PA_tika-vin01_t2:73_2	yathāsāruppasantosoti tividho hoti santoso. Evaṃ piṇḍapātādīsu. Tassāyaṃ pabhedasaṃvaṇṇanā	73	
PA_tika-vin01_t2:73_3	– idha bhikkhu cīvaraṃ labhati sundaraṃ vā asundaraṃ vā, so teneva yāpeti aññaṃ na	73	
PA_tika-vin01_t2:73_4	pattheti, labhantopi na gaṇhāti. Ayamassa cīvare yathālābhasantoso. Atha pana pakatidubbalo	73	
PA_tika-vin01_t2:73_5	vā hoti ābādhajarābhibhūto vā, garucīvaraṃ pārupanto kilamati, so sabhāgena bhikkhunā	73	
PA_tika-vin01_t2:73_6	saddhiṃ taṃ parivattetvā lahukena yāpentopi santuṭṭhoyeva hoti. Ayamassa cīvare yathābalasantoso.	73	
PA_tika-vin01_t2:73_7	Pakatidubbalādīnañhi garucīvarāni na phāsubhāvāvahāni sarīrakhedāvahāni ca hontīti	73	
PA_tika-vin01_t2:73_8	payojanavasena anatricchatādivasena tāni parivattetvā lahukacīvaraparibhogo na santosavirodhīti.	73	
PA_tika-vin01_t2:73_9	Aparo paṇītapaccayalābhī hoti, so paṭṭacīvarādīnaṃ aññataraṃ mahagghacīvaraṃ bahūni	73	
PA_tika-vin01_t2:73_10	vā pana cīvarāni labhitvā “idaṃ therānaṃ cirapabbajitānaṃ, idaṃ bahussutānaṃ anurūpaṃ,	731	
PA_tika-vin01_t2:73_11	idaṃ gilānānaṃ, idaṃ appalābhānaṃ hotū”ti datvā tesaṃ purāṇacīvaraṃ vā saṅkārakūṭādito	731	
PA_tika-vin01_t2:73_12	vā nantakāni uccinitvā tehi saṅghāṭiṃ katvā dhārentopi santuṭṭhova hoti. Ayamassa	731	
PA_tika-vin01_t2:73_13	cīvare yathāsāruppasantoso. Mahagghañhi cīvaraṃ bahūni vā cīvarāni labhitvāpi tāni	731	
PA_tika-vin01_t2:73_14	vissajjetvā tadaññassa gahaṇaṃ yathāsāruppanaye ṭhitattā na santosavirodhīti.	731	
PA_tika-vin01_t2:74_0	Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti aññaṃ	74	
PA_tika-vin01_t2:74_1	na pattheti, labhantopi na gaṇhāti. Ayamassa piṇḍapāte yathālābhasantoso. Yo pana	74	
PA_tika-vin01_t2:74_2	attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena	74	
PA_tika-vin01_t2:74_3	aphāsu hoti, so sabhāgassa bhikkhuno taṃ datvā tassa hatthato sappāyabhojanaṃ bhuñjitvā	74	
PA_tika-vin01_t2:74_4	samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo	74	
PA_tika-vin01_t2:74_5	bahuṃ paṇītaṃ piṇḍapātaṃ labhati, so taṃ cīvaraṃ viya cirapabbajitabahussutaappalābhagilānānaṃ	74	
PA_tika-vin01_t2:74_6	datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.	74	
PA_tika-vin01_t2:74_7	Ayamassa piṇḍapāte yathāsāruppasantoso.	74	
PA_tika-vin01_t2:75_0	Idha pana bhikkhu senāsanaṃ labhati manāpaṃ vā amanāpaṃ vā, so tena neva somanassaṃ,	75	
PA_tika-vin01_t2:75_1	na paṭighaṃ uppādeti, antamaso tiṇasantharakenapi yathāladdheneva tussati. Ayamassa	75	
PA_tika-vin01_t2:75_2	senāsane yathālābhasantoso. Yo pana attano pakativiruddhaṃ vā byādhiviruddhaṃ vā	75	
PA_tika-vin01_t2:75_3	senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā	75	
PA_tika-vin01_t2:75_4	tassa santake sappāyasenāsane vasantopi santuṭṭhova hoti. Ayamassa senāsane yathābalasantoso.	75	
PA_tika-vin01_t2:75_5	Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so tāni	75	
PA_tika-vin01_t2:75_6	cīvarādīni viya cirapabbajitabahussutaappalābhagilānānaṃ datvā yattha katthaci vasantopi	75	
PA_tika-vin01_t2:75_7	santuṭṭhova hoti. Ayamassa senāsane yathāsāruppasantoso. Yopi “uttamasenāsanaṃ nāma	75	
PA_tika-vin01_t2:75_8	pamādaṭṭhānaṃ, tattha nisinnassa thinamiddhaṃ okkamati, niddābhibhūtassa puna paṭibujjhato	75	
PA_tika-vin01_t2:75_9	pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,	75	
PA_tika-vin01_t2:75_10	so taṃ paṭikkhipitvā abbhokāsarukkhamūlādīsu vasantopi santuṭṭhova hoti. Ayampissa	751	
PA_tika-vin01_t2:75_11	senāsane yathāsāruppasantoso.	751	
PA_tika-vin01_t2:76_0	Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati, teneva	76	
PA_tika-vin01_t2:76_1	tussati aññaṃ na pattheti, labhantopi na gaṇhāti. Ayamassa gilānapaccaye yathālābhasantoso.	76	
PA_tika-vin01_t2:76_2	Yo pana telena atthiko phāṇitaṃ labhati, so taṃ sabhāgassa bhikkhuno datvā tassa	76	
PA_tika-vin01_t2:76_3	hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.	76	
PA_tika-vin01_t2:76_4	Ayamassa gilānapaccaye yathābalasantoso. Aparo mahāpuñño bahuṃ telamadhuphāṇitādipaṇītabhesajjaṃ	76	
PA_tika-vin01_t2:76_5	labhati, so taṃ cīvaraṃ viya cirapabbajitabahussutaappalābhagilānānaṃ datvā tesaṃ	76	
PA_tika-vin01_t2:76_6	ābhatena yena kenaci yāpentopi santuṭṭhova hoti. Yo pana ekasmiṃ bhājane muttaharītakaṃ	76	
PA_tika-vin01_t2:76_7	ṭhapetvā ekasmiṃ catumadhuraṃ “gaṇha, bhante, yadicchasī”ti vuccamāno sacassa tesu	76	
PA_tika-vin01_t2:76_8	aññatarenapi rogo vūpasammati, atha “muttaharītakaṃ nāma buddhādīhi vaṇṇita”nti catumadhuraṃ	76	
PA_tika-vin01_t2:76_9	paṭikkhipitvā muttaharītakeneva bhesajjaṃ karonto paramasantuṭṭhova hoti. Ayamassa	76	
PA_tika-vin01_t2:76_10	gilānapaccaye yathāsāruppasantoso. Evaṃ yathālābhādivasena tippabhedo santoso catunnaṃ	761	
PA_tika-vin01_t2:76_11	paccayānaṃ vasena dvādasavidho hotīti veditabbo.	761	
PA_tika-vin01_t2:77_0	Kāmavitakkabyāpādavitakkavihiṃsāvitakkānaṃ vasena akusalavitakkattayaṃ. Nekkhammavitakkaabyāpādavitakkaavihiṃ	77	
PA_tika-vin01_t2:77_1	sāvitakkānaṃ vasena kusalavitakkattayaṃ. Sabbakilesāpacayabhūtāya vivaṭṭāyāti rāgādisabbakilesānaṃ	77	
PA_tika-vin01_t2:77_2	apacayahetubhūtāya nibbānadhātuyā. Aṭṭhavīriyārambhavatthupāripūriyāti aṭṭhannaṃ	77	
PA_tika-vin01_t2:77_3	vīriyārambhakāraṇānaṃ pāripūriyā. Yathā tathā paṭhamaṃ pavattaabbhussahanañhi upari	77	
PA_tika-vin01_t2:77_4	vīriyārambhassa kāraṇaṃ hoti. Anurūpapaccavekkhaṇāsahitāni hi abbhussahanāni tammūlakāni	77	
PA_tika-vin01_t2:77_5	vā paccavekkhaṇāni aṭṭha vīriyārambhavatthūnīti veditabbāni. Tathā hi –	77	
PA_tika-vin01_t2:78_0	“Kammaṃ kho me kattabbaṃ bhavissati, kammaṃ kho pana me karontena na sukaraṃ buddhānaṃ	78	
PA_tika-vin01_t2:78_1	sāsanaṃ manasi kātuṃ, handāhaṃ vīriyaṃ ārabhāmi appattassa pattiyā anadhigatassa	78	
PA_tika-vin01_t2:78_2	adhigamāya asacchikatassa sacchikiriyāya. Ahaṃ kho kammaṃ akāsiṃ, kammaṃ kho panāhaṃ	78	
PA_tika-vin01_t2:78_3	karonto nāsakkhiṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi…pe… maggo	78	
PA_tika-vin01_t2:78_4	kho me gantabbo bhavissati, maggaṃ kho pana me gacchantena na sukaraṃ buddhānaṃ sāsanaṃ	78	
PA_tika-vin01_t2:78_5	manasi kātuṃ, handāhaṃ vīriyaṃ ārabhāmi…pe… ahaṃ kho maggaṃ agamāsiṃ, maggaṃ kho	78	
PA_tika-vin01_t2:78_6	panāhaṃ gacchanto nāsakkhiṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi…pe…	78	
PA_tika-vin01_t2:78_7	ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa vā paṇītassa vā bhojanassa	78	
PA_tika-vin01_t2:78_8	yāvadatthaṃ pāripūriṃ, tassa me kāyo lahuko kammañño, handāhaṃ vīriyaṃ ārabhāmi…pe…	78	
PA_tika-vin01_t2:78_9	ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā bhojanassa	78	
PA_tika-vin01_t2:78_10	yāvadatthaṃ pāripūriṃ, tassa me kāyo balavā kammañño, handāhaṃ vīriyaṃ ārabhāmi…pe…	781	
PA_tika-vin01_t2:78_11	uppanno kho me ayaṃ appamattako ābādho, ṭhānaṃ kho panetaṃ vijjati, yaṃ me ābādho	781	
PA_tika-vin01_t2:78_12	pavaḍḍheyya, handāhaṃ vīriyaṃ ārabhāmi…pe… ahaṃ kho gilānā vuṭṭhito aciravuṭṭhito	781	
PA_tika-vin01_t2:78_13	gelaññā, ṭhānaṃ kho panetaṃ vijjati, yaṃ me ābādho paccudāvatteyya, handāhaṃ vīriyaṃ	781	
PA_tika-vin01_t2:78_14	ārabhāmi appattassa pattiyā anadhigatassa adhigamāya asacchikatassa sacchikiriyāyā”ti –	781	
PA_tika-vin01_t2:79	Evaṃ pavattaanurūpapaccavekkhaṇāsahitāni abbhussahanāni tammūlakāni vā paccavekkhaṇāni aṭṭha vīriyārambhavatthūni nāma.	7	
PA_tika-vin01_t2:80_0	Tadanucchavikaṃ tadanulomikanti ettha ta-saddo vakkhamānāpekkho ca atītāpekkho ca	80	
PA_tika-vin01_t2:80_1	hotīti āha “yaṃ idāni sikkhāpadaṃ paññapessatī”tiādi. Sabbanāmāni hi vakkhamānavacanānipi	80	
PA_tika-vin01_t2:80_2	honti pakkantavacanānipi. Saṃvarappahānapaṭisaṃyuttanti pañcasaṃvarehi ceva pañcapahānehi	80	
PA_tika-vin01_t2:80_3	ca paṭisaṃyuttaṃ. Pañcavidho hi saṃvaro sīlasaṃvaro satisaṃvaro ñāṇasaṃvaro khantisaṃvaro	80	
PA_tika-vin01_t2:80_4	vīriyasaṃvaroti. Pahānampi pañcavidhaṃ tadaṅgappahānaṃ vikkhambhanappahānaṃ samucchedappahānaṃ	80	
PA_tika-vin01_t2:80_5	paṭippassaddhippahānaṃ nissaraṇappahānanti.	80	
PA_tika-vin01_t2:81_0	Tattha “iminā pātimokkhasaṃvarena upeto hoti samupeto”ti evamāgato pātimokkhasaṃvaro	81	
PA_tika-vin01_t2:81_1	sīlasaṃvaro nāma, so ca atthato kāyikavācasiko avītikkamo. “Rakkhati cakkhundriyaṃ,	81	
PA_tika-vin01_t2:81_2	cakkhundriye saṃvaraṃ āpajjatī”ti evamāgatā indriyārakkhā satisaṃvaro, sā ca atthato	81	
PA_tika-vin01_t2:81_3	tathāpavattā sati eva. “Sotānaṃ saṃvaraṃ brūmi, paññāyete pidhīyare”ti evamāgato	81	
PA_tika-vin01_t2:81_4	ñāṇasaṃvaro. Ettha hi “sotānaṃ saṃvaraṃ brūmī”ti vatvā “paññāyete pidhīyare”ti vacanato	81	
PA_tika-vin01_t2:81_5	sotasaṅkhātānaṃ taṇhādiṭṭhiduccaritaavijjādikilesānaṃ samucchedakañāṇaṃ pidahanaṭṭhena	81	
PA_tika-vin01_t2:81_6	saṃvaroti vuttaṃ. “Khamo hoti sītassa uṇhassā”tievamāgatā adhivāsanā khantisaṃvaro,	81	
PA_tika-vin01_t2:81_7	sā ca atthato tathāpavattā khandhā adoso vā. Paññāti eke, taṃ na gahetabbaṃ. “Uppannaṃ	81	
PA_tika-vin01_t2:81_8	kāmavitakkaṃ nādhivāsetī”ti evamāgataṃ kāmavitakkādīnaṃ vinodanavasena pavattaṃ vīriyameva	81	
PA_tika-vin01_t2:81_9	vīriyasaṃvaro. Sabbo cāyaṃ saṃvaro yathāsakaṃ saṃvaritabbānaṃ dussīlyasaṅkhātānaṃ	81	
PA_tika-vin01_t2:81_10	kāyavacīduccaritānaṃ muṭṭhassaccasaṅkhātassa pamādassa abhijjhādīnaṃ vā akkhanti	811	
PA_tika-vin01_t2:81_11	aññāṇakosajjānañca saṃvaraṇato pidahanato chādanato “saṃvaro”ti vuccati. Saṃvaratīti	811	
PA_tika-vin01_t2:81_12	saṃvaro, pidahati nivāreti pavattituṃ na detīti attho. Paccayasamavāye uppajjanārahānaṃ	811	
PA_tika-vin01_t2:81_13	kāyaduccaritādīnaṃ tathā tathā anuppādanameva hi idha saṃvaraṇaṃ nāma. Evaṃ tāva	811	
PA_tika-vin01_t2:81_14	pañcavidho saṃvaro veditabbo.	811	
PA_tika-vin01_t2:82_0	Tena tena guṇaṅgena tassa tassa aguṇaṅgassa pahānaṃ tadaṅgappahānaṃ. Nāmarūpaparicchedādīsu	82	
PA_tika-vin01_t2:82_1	hi vipassanāñāṇesu paṭipakkhabhāvato dīpālokeneva tamassa nāmarūpavavatthānena sakkāyadiṭṭhiyā,	82	
PA_tika-vin01_t2:82_2	paccayapariggahena ahetuvisamahetudiṭṭhīnaṃ, tasseva aparabhāge uppannena kaṅkhāvitaraṇena	82	
PA_tika-vin01_t2:82_3	kathaṃkathībhāvassa, kalāpasammasanena “ahaṃ mamā”ti gāhassa, maggāmaggavavatthānena	82	
PA_tika-vin01_t2:82_4	amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,	82	
PA_tika-vin01_t2:82_5	bhayadassanena sabhaye abhayasaññāyātiādinā nayena tena tena vipassanāñāṇena tassa	82	
PA_tika-vin01_t2:82_6	tassa aguṇaṅgassa pahānaṃ tadaṅgappahānanti veditabbaṃ. Yaṃ pana upacārappanābhedena	82	
PA_tika-vin01_t2:82_7	samādhinā pavattinivāraṇato ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ	82	
PA_tika-vin01_t2:82_8	pahānaṃ, etaṃ vikkhambhanappahānaṃ nāma. Vikkhambhanameva pahānaṃ vikkhambhanappahānaṃ.	82	
PA_tika-vin01_t2:82_9	Yaṃ catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ	82	
PA_tika-vin01_t2:82_10	pahānāyā”tiādinā nayena vuttassa samudayapakkhiyassa kilesagaṇassa accantaṃ appavattibhāvena	821	
PA_tika-vin01_t2:82_11	pahānaṃ, idaṃ samucchedappahānaṃ nāma. Yaṃ pana phalakkhaṇe paṭippassaddhattaṃ vūpasantatā	821	
PA_tika-vin01_t2:82_12	kilesānaṃ, etaṃ paṭippassaddhippahānaṃ nāma. Yaṃ sabbasaṅkhatanissaṭattā pahīnasabbasaṅkhataṃ	821	
PA_tika-vin01_t2:82_13	nibbānaṃ, etaṃ nissaraṇappahānaṃ nāma. Sabbampi cetaṃ cāgaṭṭhena pahānanti vuccati.	821	
PA_tika-vin01_t2:82_14	Evamimehi yathāvuttasaṃvarehi ceva pahānehi ca paṭisaṃyuttā dhammadesanā “saṃvarappahānapaṭisaṃyuttā”ti veditabbā.	821	
PA_tika-vin01_t2:83_0	Asuttantavinibaddhanti suttantesu anibaddhaṃ, pāḷianāruḷhanti attho. Pakiṇṇakadhammadesanā	83	
PA_tika-vin01_t2:83_1	hi saṅgahaṃ na ārohati. Vuttamevatthaṃ pakāsento āha “pāḷivinimutta”nti. Atha vā	83	
PA_tika-vin01_t2:83_2	asuttantavinibaddhanti suttābhidhammapāḷiṃ anāruḷhabhāvaṃ sandhāya vuttaṃ, pāḷivinimuttanti	83	
PA_tika-vin01_t2:83_3	vinayapāḷiṃ anāruḷhabhāvaṃ sandhāya. Okkantikadhammadesanā nāma ñāṇena anupavisitvā	83	
PA_tika-vin01_t2:83_4	antarā kathiyamānā dhammadesanā, paṭikkhipanādhippāyā bhaddālittherasadisā. Samparetabbato	83	
PA_tika-vin01_t2:83_5	pecca gantabbato samparāyo, paraloko. Tattha bhavaṃ samparāyikaṃ. Vaṭṭabhayena tajjentoti	83	
PA_tika-vin01_t2:83_6	“evaṃ dussīlā nirayādīsu dukkhaṃ pāpuṇantī”ti tajjento. Dīghanikāyappamāṇampi majjhimanikāyappamāṇampi	83	
PA_tika-vin01_t2:83_7	dhammadesanaṃ karotīti “tena khaṇena tena muhuttena kathaṃ bhagavā tāvamahantaṃ dhammadesanaṃ	83	
PA_tika-vin01_t2:83_8	karotī”ti na vattabbaṃ. Yāvatā hi lokiyamahājanā ekaṃ padaṃ kathenti, tāva ānandatthero	83	
PA_tika-vin01_t2:83_9	aṭṭha padāni katheti. Ānandatthere pana ekaṃ padaṃ kathenteyeva bhagavā soḷasa padāni	83	
PA_tika-vin01_t2:83_10	katheti. Iminā nayena lokiyajanassa ekapaduccāraṇakkhaṇe bhagavā aṭṭhavīsasataṃ padāni	831	
PA_tika-vin01_t2:83_11	katheti. Kasmā? Bhagavato hi jivhā mudu, dantāvaraṇaṃ suphusitaṃ, vacanaṃ agaḷitaṃ,	831	
PA_tika-vin01_t2:83_12	bhavaṅgaparivāso lahuko, tasmā sace eko bhikkhu kāyānupassanaṃ pucchati, añño vedanānupassanaṃ,	831	
PA_tika-vin01_t2:83_13	añño cittānupassanaṃ, añño dhammānupassanaṃ, “iminā puṭṭhe ahaṃ pucchissāmī”ti eko	831	
PA_tika-vin01_t2:83_14	ekaṃ na oloketi, evaṃ santepi tesaṃ bhikkhūnaṃ “ayaṃ paṭhamaṃ pucchi, ayaṃ dutiya”ntiādinā	831	
PA_tika-vin01_t2:83_15	pucchanavāro tādisassa paññavato paññāyati sukhumassa antarassa labbhanato. Buddhānaṃ	831	
PA_tika-vin01_t2:83_16	pana desanāvāro aññesaṃ na paññāyateva accharāsaṅghātamatte khaṇe anekakoṭisahassacittappavattisambhavato.	831	
PA_tika-vin01_t2:83_17	Daḷhadhammena dhanuggahena khittasarassa vidatthicaturaṅgulaṃ tālacchāyaṃ atikkamanato	831	
PA_tika-vin01_t2:83_18	puretaraṃyeva bhagavā cuddasavidhena kāyānupassanaṃ, navavidhena vedanānupassanaṃ,	831	
PA_tika-vin01_t2:83_19	soḷasavidhena cittānupassanaṃ, pañcavidhena dhammānupassanaṃ katheti. Tiṭṭhantu vā	831	
PA_tika-vin01_t2:83_20	ete cattāro, sace hi aññe cattāro sammappadhānesu, aññe iddhipādesu, aññe pañcindriyesu,	832	
PA_tika-vin01_t2:83_21	aññe pañcabalesu, aññe sattabojjhaṅgesu, aññe aṭṭhamaggaṅgesu pañhe puccheyyuṃ, tampi	832	
PA_tika-vin01_t2:83_22	bhagavā katheyya. Tiṭṭhantu vā ete aṭṭha, sace aññe sattatiṃsa janā bodhipakkhiyesu	832	
PA_tika-vin01_t2:83_23	pañhe puccheyyuṃ, tampi bhagavā tāvadeva katheyya.	832	
PA_tika-vin01_t2:84_0	Mūlaṃ nissayo patiṭṭhāti pacchimaṃ pacchimaṃ paṭhamassa paṭhamassa vevacananti daṭṭhabbaṃ.	84	
PA_tika-vin01_t2:84_1	Tattha patiṭṭhāti sampayogavasena upanissayavasena ca okāsabhāvo. Sikkhāsaṅkhātānañhi	84	
PA_tika-vin01_t2:84_2	avasesakusaladhammānaṃ methunaviratisampayogavasena vā patiṭṭhā siyā upanissayabhāvena	84	
PA_tika-vin01_t2:84_3	vā. Tenevāha “methunasaṃvaro hī”tiādi. Vuttatthavasenāti patiṭṭhāadhigamūpāyavasena.	84	
PA_tika-vin01_t2:84_4	Sikkhāpadavibhaṅge niddiṭṭhaviraticetanā taṃsampayuttadhammā ca sikkhāpadanti dassetukāmo	84	
PA_tika-vin01_t2:84_5	āha – “ayañca attho sikkhāpadavibhaṅge vuttanayena veditabbo”ti. Sikkhāpadavibhaṅge	84	
PA_tika-vin01_t2:84_6	hi viratiādayo dhammā nippariyāyato pariyāyato ca “sikkhāpada”nti vuttā. Vuttañhetaṃ –	84	
PA_tika-vin01_t2:85_0	“Tattha katamaṃ kāmesumicchācārā veramaṇī sikkhāpadaṃ? Yasmiṃ samaye kāmāvacaraṃ	85	
PA_tika-vin01_t2:85_1	kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā	85	
PA_tika-vin01_t2:85_2	viramantassa, yā tasmiṃ samaye kāmesumicchācārā ārati virati paṭivirati veramaṇī	85	
PA_tika-vin01_t2:85_3	akiriyā akaraṇaṃ anajjhāpatti velānatikkamo setughāto, idaṃ vuccati kāmesumicchācārā	85	
PA_tika-vin01_t2:85_4	veramaṇī sikkhāpadaṃ. Avasesā dhammā veramaṇiyā sampayuttā.	85	
PA_tika-vin01_t2:86_0	“Tattha katamaṃ kāmesumicchācārā veramaṇī sikkhāpadaṃ? Yasmiṃ samaye kāmāvacaraṃ	86	
PA_tika-vin01_t2:86_1	kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā	86	
PA_tika-vin01_t2:86_2	viramantassa, yā tasmiṃ samaye cetanā sañcetanā cetayitattaṃ, idaṃ vuccati kāmesumicchācārā	86	
PA_tika-vin01_t2:86_3	veramaṇī sikkhāpadaṃ. Avasesā dhammā cetanāya sampayuttā.	86	
PA_tika-vin01_t2:87_0	“Tattha katamaṃ kāmesumicchācārā veramaṇī sikkhāpadaṃ? Yasmiṃ samaye kāmāvacaraṃ	87	
PA_tika-vin01_t2:87_1	kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā	87	
PA_tika-vin01_t2:87_2	viramantassa, yo tasmiṃ samaye phasso…pe… paggāho avikkhepo, idaṃ vuccati kāmesumicchācārā	87	
PA_tika-vin01_t2:87_3	veramaṇī sikkhāpada”nti.	87	
PA_tika-vin01_t2:88_0	Ettha hi yasmā na kevalaṃ viratiyeva sikkhāpadaṃ, cetanāpi sikkhāpadameva, tasmā	88	
PA_tika-vin01_t2:88_1	taṃ dassetuṃ dutiyanayo vutto. Yasmā ca na kevalaṃ eteyeva dve dhammā sikkhāpadaṃ,	88	
PA_tika-vin01_t2:88_2	cetanāsampayuttā pana paropaṇṇāsa dhammāpi sikkhitabbakoṭṭhāsato sikkhāpadameva,	88	
PA_tika-vin01_t2:88_3	tasmā tatiyanayo dassito. Duvidhañhi sikkhāpadaṃ nippariyāyasikkhāpadaṃ pariyāyasikkhāpadanti.	88	
PA_tika-vin01_t2:88_4	Tattha virati nippariyāyasikkhāpadaṃ. Sā hi “pāṇātipātā veramaṇī”ti pāḷiyaṃ āgatā,	88	
PA_tika-vin01_t2:88_5	no cetanā. Viramanto ca tāya eva tato tato viramati, na cetanāya, cetanampi pana	88	
PA_tika-vin01_t2:88_6	āharitvā dasseti, tathā sesacetanāsampayuttadhamme. Tasmā cetanā ceva avasesasampayuttadhammā	88	
PA_tika-vin01_t2:88_7	ca pariyāyasikkhāpadanti veditabbaṃ.	88	
PA_tika-vin01_t2:89_0	Idāni na kevalaṃ idha viratiādayo dhammāva sikkhāpadaṃ, atha kho tadatthajotikā paññattipīti	89	
PA_tika-vin01_t2:89_1	dassento āha “apicā”tiādi. “Yo tattha nāmakāyo padakāyoti idaṃ mahāaṭṭhakathāyaṃ	89	
PA_tika-vin01_t2:89_2	vutta”nti vadanti. Nāmakāyoti nāmasamūho nāmapaṇṇattiyeva. Padaniruttibyañjanāni	89	
PA_tika-vin01_t2:89_3	nāmavevacanāneva “nāmaṃ nāmakammaṃ nāmaniruttī”tiādīsu viya. Sikkhākoṭṭhāsoti viratiādayova	89	
PA_tika-vin01_t2:89_4	vuttā, tadatthajotakaṃ vacanampi sikkhāpadanti idampi ettha labbhateva.	89	
PA_tika-vin01_t2:90_0	Atthavaseti vuddhivisese ānisaṃsavisese. Tesaṃ pana sikkhāpadapaññattikāraṇattā āha	90	
PA_tika-vin01_t2:90_1	“dasa kāraṇavase”ti, dasa kāraṇaviseseti attho. Tenāha “hitavisese”ti. Atthoyeva	90	
PA_tika-vin01_t2:90_2	vā atthavaso, dasa atthe dasa kāraṇānīti vuttaṃ hoti. Atha vā attho phalaṃ tadadhīnavuttitāya	90	
PA_tika-vin01_t2:90_3	vaso etassāti atthavaso, hetūti evampettha attho daṭṭhabbo. Suṭṭhu devāti idaṃ rājantepurappavesanasikkhāpade	90	
PA_tika-vin01_t2:90_4	vuttaṃ. “Ye mama sotabbaṃ saddahātabbaṃ maññissanti, tesaṃ taṃ assa dīgharattaṃ hitāya	90	
PA_tika-vin01_t2:90_5	sukhāyā”ti vuttattā “yo ca tathāgatassa vacanaṃ sampaṭicchati, tassa taṃ dīgharattaṃ	90	
PA_tika-vin01_t2:90_6	hitāya sukhāya hotī”ti vuttaṃ. Asampaṭicchane ādīnavanti bhaddālisutte viya asampaṭicchane	90	
PA_tika-vin01_t2:90_7	ādīnavaṃ dassetvā. Sukhavihārābhāve sahajīvamānassa abhāvato sahajīvitāpi sukhavihārova	90	
PA_tika-vin01_t2:90_8	vutto. Sukhavihāro nāma catunnaṃ iriyāpathavihārānaṃ phāsutā.	90	
PA_tika-vin01_t2:91_0	Maṅkutanti nittejabhāvaṃ. Dhammenātiādīsu dhammoti bhūtaṃ vatthu. Vinayoti codanā	91	
PA_tika-vin01_t2:91_1	ceva sāraṇā ca. Satthusāsananti ñattisampadā ceva anussāvanasampadā ca. Piyasīlānanti	91	
PA_tika-vin01_t2:91_2	sikkhākāmānaṃ. Tesañhi sīlaṃ piyaṃ hoti. Tenevāha “sikkhattayapāripūriyā ghaṭamānā”ti.	91	
PA_tika-vin01_t2:91_3	Sandiṭṭhamānāti saṃsayaṃ āpajjamānā. Ubbāḷhā hontīti pīḷitā honti. Saṅghakammānīti	91	
PA_tika-vin01_t2:91_4	satipi uposathapavāraṇānaṃ saṅghakammabhāve gobalibaddañāyena uposathaṃ pavāraṇañca	91	
PA_tika-vin01_t2:91_5	ṭhapetvā upasampadādisesasaṅghakammānaṃ gahaṇaṃ veditabbaṃ. Samaggānaṃ bhāvo sāmaggī.	91	
PA_tika-vin01_t2:92	“Na vo ahaṃ, cunda, diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.	9	
PA_tika-vin01_t2:93	“Yena devūpapatyassa, gandhabbo vā vihaṅgamo;	9	
PA_tika-vin01_t2:94	Yakkhattaṃ yena gaccheyyaṃ, manussattañca abbaje;	9	
PA_tika-vin01_t2:95	Te mayhaṃ āsavā khīṇā, viddhastā vinaḷīkatā”ti. –	9	
PA_tika-vin01_t2:96_0	Ettha tebhūmakaṃ kammaṃ avasesā ca akusalā dhammā. Idha pana parūpavādavippaṭisāravadhabandhādayo	96	
PA_tika-vin01_t2:96_1	ceva apāyadukkhabhūtā ca nānappakārā upaddavā āsavāti āha – “asaṃvare ṭhitena tasmiṃyeva	96	
PA_tika-vin01_t2:96_2	attabhāve pattabbā”tiādi. Yadi hi bhagavā sikkhāpadaṃ na paññapeyya, tato asaddhammapaṭisevanaadinnādānapāṇātipātādihetu	96	
PA_tika-vin01_t2:96_3	ye uppajjeyyuṃ parūpavādādayo diṭṭhadhammikā nānappakārā anatthā, ye ca taṃnimittameva	96	
PA_tika-vin01_t2:96_4	nirayādīsu nibbattassa pañcavidhabandhanakammakāraṇādivasena mahādukkhānubhavananānappakārā	96	
PA_tika-vin01_t2:96_5	anatthā, te sandhāya idaṃ vuttaṃ “diṭṭhadhammikānaṃ āsavānaṃ saṃvarāya samparāyikānaṃ	96	
PA_tika-vin01_t2:96_6	āsavānaṃ paṭighātāyā”ti. Diṭṭhadhammo vuccati paccakkho attabhāvo, tattha bhavā diṭṭhadhammikā.	96	
PA_tika-vin01_t2:96_7	Tena vuttaṃ “tasmiṃyeva attabhāve pattabbā”ti. Sammukhā garahaṇaṃ akitti, parammukhā	96	
PA_tika-vin01_t2:96_8	garahaṇaṃ ayaso. Atha vā sammukhā parammukhā ca garahaṇaṃ akitti, parivārahāni ayasoti	96	
PA_tika-vin01_t2:96_9	veditabbaṃ. Āgamanamaggathakanāyāti āgamanadvārapidahanatthāya. Samparetabbato pecca	96	
PA_tika-vin01_t2:96_10	gantabbato samparāyo, paralokoti āha “samparāye narakādīsū”ti. Methunādīni rajjanaṭṭhānāni,	961	
PA_tika-vin01_t2:96_11	pāṇātipātādīni dussanaṭṭhānāni.	961	
PA_tika-vin01_t2:97_0	Cuddasa khandhakavattāni nāma vattakkhandhake vuttāni āgantukavattaṃ āvāsikagamikaanumodanabhattaggapiṇḍacārikaāraññikasenāsanajantāgharavaccakuṭiupajjhāyasaddhivihārikaācariyaantevāsikavattanti	97	
PA_tika-vin01_t2:97_1	imāni cuddasa vattāni. Tato aññāni pana kadāci tajjanīyakammakatādikāleyeva caritabbāni	97	
PA_tika-vin01_t2:97_2	dveasīti mahāvattāni, na sabbāsu avatthāsu caritabbāni, tasmā cuddasakhandhakavattesu	97	
PA_tika-vin01_t2:97_3	agaṇitāni, tāni pana “pārivāsikānaṃ bhikkhūnaṃ vattaṃ paññapessāmī”ti ārabhitvā “na	97	
PA_tika-vin01_t2:97_4	upasampādetabbaṃ…pe… na chamāyaṃ caṅkamante caṅkame caṅkamitabba”nti vuttāvasānāni	97	
PA_tika-vin01_t2:97_5	chasaṭṭhi, tato paraṃ “na, bhikkhave, pārivāsikena bhikkhunā pārivāsikavuḍḍhatarena	97	
PA_tika-vin01_t2:97_6	bhikkhunā saddhiṃ, mūlāyapaṭikassanārahena, mānattārahena, mānattacārikena, abbhānārahena	97	
PA_tika-vin01_t2:97_7	bhikkhunā saddhiṃ ekacchanne āvāse vatthabba”ntiādinā vuttavattāni pakatattacaritabbehi	97	
PA_tika-vin01_t2:97_8	anaññattā visuṃ agaṇetvā pārivāsikavuḍḍhatarādīsu puggalantaresu caritabbattā tesaṃ	97	
PA_tika-vin01_t2:97_9	vasena sampiṇḍetvā ekekaṃ katvā gaṇitāni pañcāti ekasattati vattāni, ukkhepanīyakammakatavattesu	97	
PA_tika-vin01_t2:97_10	vuttaṃ “na pakatattassa bhikkhuno abhivādanaṃ paccuṭṭhānaṃ…pe… nahāne piṭṭhiparikammaṃ	971	
PA_tika-vin01_t2:97_11	sāditabba”nti idaṃ abhivādanādīnaṃ asādiyanaṃ ekaṃ, “na pakatatto bhikkhu sīlavipattiyā	971	
PA_tika-vin01_t2:97_12	anuddhaṃsetabbo”tiādīni dasāti evametāni dvāsīti vattāni. Etesveva pana kānici tajjanīyakammādivattāāni,	971	
PA_tika-vin01_t2:97_13	kānici pārivāsikādivattānīti aggahitaggahaṇena dvāsīti eva, aññattha pana aṭṭhakathāpadese	971	
PA_tika-vin01_t2:97_14	appakaṃ ūnamadhikaṃ vā gaṇanūpagaṃ na hotīti “asīti khandhakavattānī”ti vuttaṃ.	971	
PA_tika-vin01_t2:98_0	Saṃvaravinayoti sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti	98	
PA_tika-vin01_t2:98_1	pañcavidhopi saṃvaro yathāsakaṃ saṃvaritabbānaṃ vinetabbānañca kāyaduccaritādīnaṃ	98	
PA_tika-vin01_t2:98_2	saṃvaraṇato saṃvaro, vinayanato vinayoti vuccati. Pahānavinayoti tadaṅgappahānaṃ	98	
PA_tika-vin01_t2:98_3	vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti	98	
PA_tika-vin01_t2:98_4	pañcavidhampi pahānaṃ yasmā cāgaṭṭhena pahānaṃ, vinayanaṭṭhena vinayo, tasmā pahānavinayoti	98	
PA_tika-vin01_t2:98_5	vuccati. Samathavinayoti satta adhikaraṇasamathā. Paññattivinayoti sikkhāpadameva.	98	
PA_tika-vin01_t2:98_6	Sikkhāpadapaññattiyā hi vijjamānāya eva sikkhāpadasambhavato paññattivinayopi sikkhāpadapaññattiyā anuggahito hoti.	98	
PA_tika-vin01_t2:99	Idāni –	9	
PA_tika-vin01_t2:100_0	“Yaṃ saṅghasuṭṭhu, taṃ saṅghaphāsu, yaṃ saṅghaphāsu, taṃ dummaṅkūnaṃ puggalānaṃ niggahāya,	100	
PA_tika-vin01_t2:100_1	yaṃ dummaṅkūnaṃ puggalānaṃ niggahāya, taṃ pesalānaṃ bhikkhūnaṃ phāsuvihārāya, yaṃ	100	
PA_tika-vin01_t2:100_2	pesalānaṃ bhikkhūnaṃ phāsuvihārāya, taṃ diṭṭhadhammikānaṃ āsavānaṃ saṃvarāya, yaṃ	100	
PA_tika-vin01_t2:100_3	diṭṭhadhammikānaṃ āsavānaṃ saṃvarāya, taṃ samparāyikānaṃ āsavānaṃ paṭighātāya, yaṃ	100	
PA_tika-vin01_t2:100_4	samparāyikānaṃ āsavānaṃ paṭighātāya, taṃ appasannānaṃ pasādāya, yaṃ appasannānaṃ	100	
PA_tika-vin01_t2:100_5	pasādāya, taṃ pasannānaṃ bhiyyobhāvāya, yaṃ pasannānaṃ bhiyyobhāvāya, taṃ saddhammaṭṭhitiyā,	100	
PA_tika-vin01_t2:100_6	yaṃ saddhammaṭṭhitiyā, taṃ vinayānuggahāya.	100	
PA_tika-vin01_t2:101_0	“Yaṃ saṅghasuṭṭhu, taṃ saṅghaphāsu, yaṃ saṅghasuṭṭhu, taṃ dummaṅkūnaṃ puggalānaṃ	101	
PA_tika-vin01_t2:101_1	niggahāya, yaṃ saṅghasuṭṭhu, taṃ pesalānaṃ bhikkhūnaṃ phāsuvihārāya, yaṃ saṅghasuṭṭhu,	101	
PA_tika-vin01_t2:101_2	taṃ diṭṭhadhammikānaṃ āsavānaṃ saṃvarāya, yaṃ saṅghasuṭṭhu, taṃ samparāyikānaṃ āsavānaṃ	101	
PA_tika-vin01_t2:101_3	paṭighātāya, yaṃ saṅghasuṭṭhu, taṃ appasannānaṃ pasādāya, yaṃ saṅghasuṭṭhu, taṃ pasannānaṃ	101	
PA_tika-vin01_t2:101_4	bhiyyobhāvāya, yaṃ saṅghasuṭṭhu, taṃ saddhammaṭṭhitiyā, yaṃ saṅghasuṭṭhu, taṃ vinayānuggahāya.	101	
PA_tika-vin01_t2:102_0	“Yaṃ saṅghaphāsu, taṃ dummaṅkūnaṃ puggalānaṃ niggahāya, yaṃ saṅghaphāsu, taṃ pesalānaṃ	102	
PA_tika-vin01_t2:102_1	bhikkhūnaṃ phāsuvihārāya, yaṃ saṅghaphāsu, taṃ diṭṭhadhammikānaṃ āsavānaṃ saṃvarāya,	102	
PA_tika-vin01_t2:102_2	yaṃ saṅghaphāsu, taṃ samparāyikānaṃ āsavānaṃ paṭighātāya, yaṃ saṅghaphāsu, taṃ appasannānaṃ	102	
PA_tika-vin01_t2:102_3	pasādāya, yaṃ saṅghaphāsu, taṃ pasannānaṃ bhiyyobhāvāya, yaṃ saṅghaphāsu, taṃ saddhammaṭṭhitiyā,	102	
PA_tika-vin01_t2:102_4	yaṃ saṅghaphāsu, taṃ vinayānuggahāya, yaṃ saṅghaphāsu, taṃ saṅghasuṭṭhutāya.	102	
PA_tika-vin01_t2:103_0	“Yaṃ dummaṅkūnaṃ puggalānaṃ niggahāya…pe… yaṃ pesalānaṃ bhikkhūnaṃ phāsuvihārāya…pe…	103	
PA_tika-vin01_t2:103_1	yaṃ diṭṭhadhammikānaṃ āsavānaṃ saṃvarāya…pe… yaṃ samparāyikānaṃ āsavānaṃ paṭighātāya…pe…	103	
PA_tika-vin01_t2:103_2	yaṃ appasannānaṃ pasādāya…pe… yaṃ pasannānaṃ bhiyyobhāvāya…pe… yaṃ saddhammaṭṭhitiyā…pe…	103	
PA_tika-vin01_t2:103_3	yaṃ vinayānuggahāya, taṃ saṅghasuṭṭhutāya, yaṃ vinayānuggahāya, taṃ saṅghaphāsutāya,	103	
PA_tika-vin01_t2:103_4	yaṃ vinayānuggahāya, taṃ dummaṅkūnaṃ puggalānaṃ niggahāya, yaṃ vinayānuggahāya, taṃ	103	
PA_tika-vin01_t2:103_5	pesalānaṃ bhikkhūnaṃ phāsuvihārāya, yaṃ vinayānuggahāya, taṃ diṭṭhadhammikānaṃ āsavānaṃ	103	
PA_tika-vin01_t2:103_6	saṃvarāya, yaṃ vinayānuggahāya, taṃ samparāyikānaṃ āsavānaṃ paṭighātāya, yaṃ vinayānuggahāya,	103	
PA_tika-vin01_t2:103_7	taṃ appasannānaṃ pasādāya, yaṃ vinayānuggahāya, taṃ pasannānaṃ bhiyyobhāvāya, yaṃ	103	
PA_tika-vin01_t2:103_8	vinayānuggahāya, taṃ saddhammaṭṭhitiyā.	103	
PA_tika-vin01_t2:104	“Atthasataṃ dhammasataṃ, dve ca niruttisatāni;	10	
PA_tika-vin01_t2:105	Cattāri ñāṇasatāni, atthavase pakaraṇe”ti –	10	
PA_tika-vin01_t2:106	Yaṃ vuttaṃ parivāre, taṃ dassento “apicetthā”tiādimāha.	10	
PA_tika-vin01_t2:107_0	Tattha “yaṃ saṅghasuṭṭhu, taṃ saṅghaphāsu, yaṃ saṅghaphāsu, taṃ dummaṅkūnaṃ puggalānaṃ	107	
PA_tika-vin01_t2:107_1	niggahāyā”ti iminā anukkamena yaṃ vuttaṃ, taṃ sandhāya āsannāsannapadānaṃ uparūparipadehi	107	
PA_tika-vin01_t2:107_2	saddhiṃ yojitattā saṅkhalikabandhanasadisattā “saṅkhalikanaya”nti vuttaṃ. Saṅkhalikanayaṃ	107	
PA_tika-vin01_t2:107_3	katvāti sambandho. “Yaṃ saṅghasuṭṭhu, taṃ saṅghaphāsu, yaṃ saṅghasuṭṭhu, taṃ dummaṅkūnaṃ	107	
PA_tika-vin01_t2:107_4	puggalānaṃ niggahāyā”ti evamādinā dasasu padesu ekamekaṃ padaṃ tadavasesehi navanavapadehi	107	
PA_tika-vin01_t2:107_5	yojetvā yaṃ vuttaṃ, taṃ sandhāya “ekekapadamūlikaṃ dasakkhattuṃ yojanaṃ katvā”ti vuttaṃ.	107	
PA_tika-vin01_t2:108_0	Atthasatantiādīsu saṅkhalikanaye tāva purimapurimapadānaṃ vasena dhammasataṃ veditabbaṃ,	108	
PA_tika-vin01_t2:108_1	pacchimapacchimānaṃ vasena atthasataṃ daṭṭhabbaṃ. Kathaṃ? Kiñcāpi parivāre “yaṃ saṅghasuṭṭhu,	108	
PA_tika-vin01_t2:108_2	taṃ saṅghaphāsū”tiādinā saṅkhalikanaye khaṇḍacakkameva vuttaṃ, tathāpi teneva nayena	108	
PA_tika-vin01_t2:108_3	baddhacakkassapi nayo dinno, tasmā “yaṃ saṅghasuṭṭhu, taṃ saṅghaphāsū”tiādiṃ vatvā	108	
PA_tika-vin01_t2:108_4	“yaṃ vinayānuggahāya, taṃ saṅghasuṭṭhū”ti yojetvā baddhacakkaṃ kātabbaṃ. Evaṃ “yaṃ	108	
PA_tika-vin01_t2:108_5	saṅghaphāsu, taṃ dummaṅkūnaṃ puggalānaṃ niggahāyā”tiādiṃ vatvāpi “yaṃ vinayānuggahāya,	108	
PA_tika-vin01_t2:108_6	taṃ saṅghasuṭṭhu, yaṃ saṅghasuṭṭhu, taṃ saṅghaphāsū”ti yojetvā baddhacakkaṃ kātabbaṃ.	108	
PA_tika-vin01_t2:108_7	Iminā anukkamena sesapadesupi yojitesu saṅkhalikanayena dasa baddhacakkāni honti.	108	
PA_tika-vin01_t2:108_8	Tesu ekekasmiṃ cakke purimapurimapadānaṃ vasena dasa dasa dhammā, pacchimapacchimapadānaṃ	108	
PA_tika-vin01_t2:108_9	vasena dasa dasa atthāti saṅkhalikanaye atthasataṃ dhammasatañca sampajjati. Ekamūlakanaye	108	
PA_tika-vin01_t2:108_10	pana “yaṃ saṅghasuṭṭhu, taṃ saṅghaphāsu, yaṃ saṅghasuṭṭhu, taṃ dummaṅkūnaṃ puggalānaṃ	1081	
PA_tika-vin01_t2:108_11	niggahāyā”ti evamādinā ekameva padaṃ sesehi navahi padehi yojitanti purimapadassa	1081	
PA_tika-vin01_t2:108_12	ekattā ekameva dhammapadaṃ naveva atthapadāni honti, tasmā ekamūlakanaye dasasu padesu	1081	
PA_tika-vin01_t2:108_13	ekamekaṃ mūlaṃ katvā dasakkhattuṃ yojanāya katāya dhammapadānaṃ vasena dhammapadāni	1081	
PA_tika-vin01_t2:108_14	dasa, atthapadāni navutīti atthasataṃ dhammasatañca na sampajjati, tasmā ekamūlakanaye	1081	
PA_tika-vin01_t2:108_15	saṅkhalikanaye vuttanayena atthasataṃ dhammasatañca aggahetvā yaṃ tattha dasadhammapadānaṃ	1081	
PA_tika-vin01_t2:108_16	navutiatthapadānañca vasena padasataṃ vuttaṃ, taṃ sabbaṃ dhammasatanti gahetvā tadatthajotanavasena	1081	
PA_tika-vin01_t2:108_17	aṭṭhakathāyaṃ vuttāni saṅghasuṭṭhubhāvādīni atthapadāni atthasatanti evaṃ gahite	1081	
PA_tika-vin01_t2:108_18	atthasataṃ dhammasatañca sampajjati. Evaṃ tāva atthasataṃ dhammasatañca veditabbaṃ.	1081	
PA_tika-vin01_t2:108_19	Dve ca niruttisatānīti ettha pana atthajotikānaṃ niruttīnaṃ vasena niruttisataṃ,	1081	
PA_tika-vin01_t2:108_20	dhammabhūtānaṃ niruttīnaṃ vasena niruttisatanti dve niruttisatāni ca veditabbāni.	1082	
PA_tika-vin01_t2:108_21	Cattāri ñāṇasatānīti atthasate ñāṇasataṃ, dhammasate ñāṇasataṃ, dvīsu niruttisatesu	1082	
PA_tika-vin01_t2:108_22	dve ñāṇasatānīti cattāri ñāṇasatāni.	1082	
PA_tika-vin01_t2:109_0	Evañca pana, bhikkhaveti ettha ca-saddo bhinnakkamena yojetabboti āha “uddiseyyātha	109	
PA_tika-vin01_t2:109_1	cā”ti. Kathaṃ panettha “uddiseyyāthā”ti vutte pariyāpuṇeyyāthātiādi atthasambhavoti	109	
PA_tika-vin01_t2:109_2	āha “atirekānayanattho hi ettha ca-saddo”ti. Vuttatthato atirekassa atthassa ānayanaṃ	109	
PA_tika-vin01_t2:109_3	atirekānayanaṃ, so attho etassāti atirekānayanattho, avuttasamuccayatthoti vuttaṃ	109	
PA_tika-vin01_t2:109_4	hoti. “Asaṃvāso”ti vuttattā “daḷhaṃ katvā”ti vuttaṃ.	109	
PA_tika-vin01_t2:110	Iti samantapāsādikāya vinayaṭṭhakathāya sāratthadīpaniyaṃ	11	
PA_tika-vin01_t2:111	Paṭhamapaññattikathā niṭṭhitā.	11	
PA_tika-vin01_t2:112	Sudinnabhāṇavāravaṇṇanā niṭṭhitā.	11	
PA_tika-vin01_t2:113	Makkaṭivatthukathāvaṇṇanā	11	
PA_tika-vin01_t2:114_0	40. Anuttānapadavaṇṇanāti uttānaṃ vuccati pākaṭaṃ, tappaṭipakkhena anuttānaṃ apākaṭaṃ	114	
PA_tika-vin01_t2:114_1	appacuraṃ duviññeyyañca, anuttānānaṃ padānaṃ vaṇṇanā anuttānapadavaṇṇanā. Uttānapadavaṇṇanāya	114	
PA_tika-vin01_t2:114_2	payojanābhāvato anuttānaggahaṇaṃ. Pacurapaṭisevano hotīti bahulapaṭisevano hoti,	114	
PA_tika-vin01_t2:114_3	divase divase nirantaraṃ paṭisevatīti attho. Pacuratthe hi vattamānavacananti sabbadā	114	
PA_tika-vin01_t2:114_4	paṭisevanābhāvepi “iha mallā yujjhantī”tiādīsu viya bāhullavuttiṃ upādāya vattamānavacanaṃ.	114	
PA_tika-vin01_t2:114_5	Āhiṇḍantāti vicarantā. Aññesupīti aññesupi bhikkhūsu.	114	
PA_tika-vin01_t2:115_0	41. Sahoḍḍhaggahitoti saha bhaṇḍena gahito. Attano micchāgāhena lesaoḍḍanena vā paripuṇṇatthampi	115	
PA_tika-vin01_t2:115_1	paṭhamapaññattiṃ aññathā karonto “tañca kho manussitthiyā, no tiracchānagatāyā”ti	115	
PA_tika-vin01_t2:115_2	āha. Dassananti sānurāgadassanaṃ. Gahaṇanti anurāgavaseneva hatthena gahaṇaṃ. Āmasanaṃ	115	
PA_tika-vin01_t2:115_3	attano sarīrena tassā sarīrassa upari āmasanamattaṃ, phusanaṃ tato daḷhataraṃ katvā	115	
PA_tika-vin01_t2:115_4	saṃphusanaṃ, ghaṭṭanaṃ tatopi daḷhataraṃ katvā sarīrena sarīrassa ghaṭṭanaṃ. Taṃ	115	
PA_tika-vin01_t2:115_5	sabbampīti dassanādi sabbampi.	115	
PA_tika-vin01_t2:116_0	42. Daḷhataraṃ sikkhāpadamakāsīti imasmiṃ adhikāre anupaññattiyā sikkhāpadassa daḷhīkaraṇaṃ	116	
PA_tika-vin01_t2:116_1	sithilakaraṇañca pasaṅgato āpannaṃ vibhajitvā dassetukāmo “duvidhañhi sikkhāpada”ntiādimāha.	116	
PA_tika-vin01_t2:116_2	Tattha yassa sacittakassa sikkhāpadassa cittaṃ akusalameva hoti, taṃ lokavajjaṃ.	116	
PA_tika-vin01_t2:116_3	Yassa sacittakācittakapakkhasahitassa acittakassa ca sacittakapakkhe cittaṃ akusalameva	116	
PA_tika-vin01_t2:116_4	hoti, tampi surāpānādi lokavajjanti imamatthaṃ sampiṇḍetvā dassetuṃ “yassa sacittakapakkhe	116	
PA_tika-vin01_t2:116_5	cittaṃ akusalameva hoti, taṃ lokavajjaṃ nāmā”ti vuttaṃ. “Sacittakapakkhe”ti hi idaṃ	116	
PA_tika-vin01_t2:116_6	vacanaṃ acittakaṃ sandhāya vuttaṃ. Na hi ekaṃsato sacittakassa “sacittakapakkhe”ti	116	
PA_tika-vin01_t2:116_7	visesane payojanaṃ atthi. Sacittakapakkheti ca vatthuvītikkamavijānanacittena “sacittakapakkhe”ti	116	
PA_tika-vin01_t2:116_8	gahetabbaṃ, na paṇṇattivijānanacittena. Yadi hi “na vaṭṭatī”ti paṇṇattivijānanacittenapi	116	
PA_tika-vin01_t2:116_9	yassa sikkhāpadassa sacittakapakkhe cittaṃ akusalameva, tampi lokavajjanti vadeyya,	116	
PA_tika-vin01_t2:116_10	sabbesaṃ paṇṇattivajjasikkhāpadānampi lokavajjatā āpajjeyya paṇṇattivajjānampi “na	1161	
PA_tika-vin01_t2:116_11	vaṭṭatī”ti jānitvā vītikkame akusalacittasseva sambhavato. Na hi bhagavato āṇaṃ jānitvā	1161	
PA_tika-vin01_t2:116_12	maddantassa kusalacittaṃ uppajjati anādariyavasena paṭighacittasseva uppajjanato.	1161	
PA_tika-vin01_t2:117_0	Apicettha “sacittakapakkhe cittaṃ akusalamevā”ti vacanato acittakassa vatthuajānanavasena	117	
PA_tika-vin01_t2:117_1	acittakapakkhe cittaṃ akusalamevāti ayaṃ niyamo natthīti viññāyati. Yadi hi acittakassa	117	
PA_tika-vin01_t2:117_2	acittakapakkhepi cittaṃ akusalameva siyā, “sacittakapakkhe”ti idaṃ visesanaṃ niratthakaṃ	117	
PA_tika-vin01_t2:117_3	siyā. “Yassa cittaṃ akusalameva hoti, taṃ lokavajja”nti ettake vutte surāti ajānitvā	117	
PA_tika-vin01_t2:117_4	pivantassa gandhavaṇṇakādibhāvaṃ ajānitvā tāni limpantīnaṃ bhikkhunīnañca vināpi	117	
PA_tika-vin01_t2:117_5	akusalacittena āpattisambhavato ekantākusalaṃ sacittakasikkhāpadaṃ ṭhapetvā surāpānādiacittakasikkhāpadānaṃ	117	
PA_tika-vin01_t2:117_6	lokavajjatā na siyāti tesampi saṅgaṇhatthaṃ “yassa sacittakapakkhe cittaṃ akusalameva	117	
PA_tika-vin01_t2:117_7	hoti, taṃ lokavajja”nti vuttaṃ. Teneva cūḷagaṇṭhipade majjhimagaṇṭhipade ca vuttaṃ	117	
PA_tika-vin01_t2:117_8	“etaṃ sattaṃ māressāmīti tasmiṃyeva padese nipannaṃ aññaṃ mārentassa pāṇasāmaññassa	117	
PA_tika-vin01_t2:117_9	atthitāya yathā pāṇātipāto hoti, evaṃ etaṃ majjaṃ pivissāmīti aññaṃ majjaṃ pivantassa	117	
PA_tika-vin01_t2:117_10	majjasāmaññassa atthitāya akusalameva hoti. Yathā pana kaṭṭhasaññāya sappaṃ ghātentassa	1171	
PA_tika-vin01_t2:117_11	pāṇātipāto na hoti, evaṃ nāḷikerapānasaññāya majjaṃ pivantassa akusalaṃ na hotī”ti.	1171	
PA_tika-vin01_t2:118_0	Keci pana vadanti “sāmaṇerassa surāti ajānitvā pivantassa pārājiko natthi, akusalaṃ	118	
PA_tika-vin01_t2:118_1	pana hotī”ti, taṃ tesaṃ matimattaṃ. “Bhikkhuno ajānitvāpi bījato paṭṭhāya majjaṃ	118	
PA_tika-vin01_t2:118_2	pivantassa pācittiyaṃ, sāmaṇero jānitvā pivanto sīlabhedaṃ āpajjati, na ajānitvā”ti	118	
PA_tika-vin01_t2:118_3	ettakameva hi aṭṭhakathāyaṃ vuttaṃ, “akusalaṃ pana hotī”ti na vuttanti. Aparampi	118	
PA_tika-vin01_t2:118_4	vadanti “ajānitvā pivantassapi sotāpannassa mukhaṃ surā na pavisati kammapathappattaakusalacitteneva	118	
PA_tika-vin01_t2:118_5	pātabbato”ti, tampi na sundaraṃ. Bodhisatte kucchigate bodhisattamātu sīlaṃ viya	118	
PA_tika-vin01_t2:118_6	hi idampi ariyasāvakānaṃ dhammatāsiddhanti veditabbaṃ. Teneva dīghanikāye kūṭadantasuttaṭṭhakathāyaṃ vuttaṃ –	118	
PA_tika-vin01_t2:119_0	“Bhavantarepi hi ariyasāvako jīvitahetupi neva pāṇaṃ hanati, na suraṃ pivati. Sacepissa	119	
PA_tika-vin01_t2:119_1	surañca khīrañca missetvā mukhe pakkhipanti, khīrameva pavisati, na surā. Yathā kiṃ?	119	
PA_tika-vin01_t2:119_2	Yathā koñcasakuṇānaṃ khīramissake udake khīrameva pavisati, na udakaṃ. Idaṃ yonisiddhanti	119	
PA_tika-vin01_t2:119_3	ce? Idampi dhammatāsiddhanti veditabba”nti.	119	
PA_tika-vin01_t2:120_0	Yadi evaṃ surāpānasikkhāpadaṭṭhakathāyaṃ “vatthuajānanatāya cettha acittakatā veditabbā,	120	
PA_tika-vin01_t2:120_1	akusaleneva pātabbatāya lokavajjatā”ti kasmā vuttaṃ? Nāyaṃ doso. Ayañhettha adhippāyo	120	
PA_tika-vin01_t2:120_2	– sacittakapakkhe akusalacitteneva pātabbatāya lokavajjatāti. Imināyeva hi adhippāyena	120	
PA_tika-vin01_t2:120_3	aññesupi lokavajjesu acittakasikkhāpadesu akusalacittatāyeva vuttā, na pana sacittakatā.	120	
PA_tika-vin01_t2:120_4	Teneva bhikkhunīvibhaṅgaṭṭhakathāyaṃ vuttaṃ –	120	
PA_tika-vin01_t2:121_0	“Giraggasamajjaṃ cittāgārasikkhāpadaṃ saṅghāṇi itthālaṅkāro gandhakavaṇṇako vāsitakapiññāko	121	
PA_tika-vin01_t2:121_1	bhikkhunīādīhi ummaddanaparimaddanāti imāni dasa sikkhāpadāni acittakāni lokavajjāni akusalacittānī”ti,	121	
PA_tika-vin01_t2:122_0	Ayaṃ panettha adhippāyo – vināpi cittena āpajjitabbattā acittakāni, citte pana sati	122	
PA_tika-vin01_t2:122_1	akusaleneva āpajjitabbattā lokavajjāni ceva akusalacittāni cāti. Tasmā bhikkhuvibhaṅge	122	
PA_tika-vin01_t2:122_2	āgatāni surāpānauyyuttauyyodhikasikkhāpadāni tīṇi, bhikkhunīvibhaṅge āgatāni giraggasamajjādīni	122	
PA_tika-vin01_t2:122_3	dasāti imesaṃ terasannaṃ acittakasikkhāpadānaṃ lokavajjatādassanatthaṃ “sacittakapakkhe”ti	122	
PA_tika-vin01_t2:122_4	idaṃ visesanaṃ katanti niṭṭhamettha gantabbaṃ. Yasmā pana paṇṇattivajjassa vatthuvītikkamavijānanacittena	122	
PA_tika-vin01_t2:122_5	sacittakapakkhe cittaṃ siyā kusalaṃ, siyā akusalaṃ, siyā abyākataṃ, tasmā tassa sacittakapakkhe	122	
PA_tika-vin01_t2:122_6	cittaṃ akusalamevāti ayaṃ niyamo natthīti sesaṃ paṇṇattivajjanti vuttaṃ.	122	
PA_tika-vin01_t2:123_0	Rundhantīti vītikkamaṃ rundhantī. Dvāraṃ pidahantīti vītikkamalesassa dvāraṃ pidahantī.	123	
PA_tika-vin01_t2:123_1	Sotaṃ pacchindamānāti uparūpari vītikkamasotaṃ pacchindamānā. Atha vā rundhantīti	123	
PA_tika-vin01_t2:123_2	anāpattilesaṃ rundhantī. Dvāraṃ pidahantīti anāpattilesassa dvāraṃ pidahantī. Sotaṃ	123	
PA_tika-vin01_t2:123_3	pacchindamānāti anāpattisotaṃ pacchindamānā, āpattimeva kurumānāti vuttaṃ hoti. Nanu	123	
PA_tika-vin01_t2:123_4	ca lokavajje kāci anupaññatti uppajjamānā sithilaṃ karontī uppajjati, tasmā “lokavajje	123	
PA_tika-vin01_t2:123_5	anupaññatti uppajjamānā…pe… gāḷhataraṃ karontī uppajjatī”ti idaṃ kasmā vuttanti āha	123	
PA_tika-vin01_t2:123_6	“aññatra adhimānā aññatra supinantā”tiādi. “Aññatra adhimānā”ti imissā anupaññattiyā	123	
PA_tika-vin01_t2:123_7	“vītikkamābhāvā”ti kāraṇaṃ vuttaṃ, “aññatra supinantā”ti imissā “abbohārikattā”ti	123	
PA_tika-vin01_t2:123_8	kāraṇaṃ vuttaṃ. Tattha vītikkamābhāvāti pāpiccho icchāpakatotiādivītikkamābhāvā.	123	
PA_tika-vin01_t2:123_9	Uttarimanussadhamme hi “pāpiccho icchāpakato uttarimanussadhammaṃ ullapatī”ti vacanato	123	
PA_tika-vin01_t2:123_10	visaṃvādanādhippāyena musā bhaṇanto pārājiko hoti. Ayaṃ pana adhimānena adhigatasaññī	1231	
PA_tika-vin01_t2:123_11	hutvā ullapati, na sikkhāpadaṃ vītikkamitukāmo, tasmā “aññatra adhimānā”ti ayaṃ anupaññatti	1231	
PA_tika-vin01_t2:123_12	uppajjamānā vītikkamābhāvā anāpattikarā jātā. Abbohārikattāti supinante vijjamānāyapi	1231	
PA_tika-vin01_t2:123_13	cetanāya vītikkamicchāya ca abbohārikattā. Kiñcāpi hi supinante mocanassādacetanā	1231	
PA_tika-vin01_t2:123_14	saṃvijjati, kadāci upakkamanampi hoti, tathāpi thinamiddhena abhibhūtattā taṃ cittaṃ	1231	
PA_tika-vin01_t2:123_15	abbohārikaṃ, cittassa abbohārikattā upakkamakiriyāsaṃvattanikāpi cetanā abbohārikā.	1231	
PA_tika-vin01_t2:123_16	Teneva “atthesā bhikkhave cetanā, sā ca kho abbohārikā”ti bhagavatā vuttā, tasmā	1231	
PA_tika-vin01_t2:123_17	“aññatra supinantā”ti ayaṃ anupaññatti abbohārikattā anāpattikarā jātā.	1231	
PA_tika-vin01_t2:124_0	Akate vītikkameti “kukkuccāyantā na bhuñjiṃsū”tiādīsu viya vītikkame akate. Sithilaṃ	124	
PA_tika-vin01_t2:124_1	karontīti paṭhamaṃ sāmaññato baddhasikkhāpadaṃ mocetvā attano attano visaye anāpattikaraṇavasena	124	
PA_tika-vin01_t2:124_2	sithilaṃ karontī. Dvāraṃ dadamānāti anāpattiyā dvāraṃ dadamānā. Tenevāha “aparāparampi	124	
PA_tika-vin01_t2:124_3	anāpattiṃ kurumānā”ti. Nanu ca sañcarittasikkhāpade “antamaso taṅkhaṇikāyapī”ti anupaññatti	124	
PA_tika-vin01_t2:124_4	uppajjamānā āpattimeva karontī uppannā, atha kasmā “anāpattiṃ kurumānā uppajjatī”ti	124	
PA_tika-vin01_t2:124_5	vuttanti āha “antamaso taṅkhaṇikāyapī”tiādi. Udāyinā bhikkhunā taṅkhaṇikāya sañcarittaṃ	124	
PA_tika-vin01_t2:124_6	āpannavatthusmiṃ paññattattā “kate vītikkame”ti vuttaṃ. Paññattigatikāva hotīti mūlapaññattiyaṃyeva antogadhā hoti.	124	
PA_tika-vin01_t2:125	Makkaṭivatthukathāvaṇṇanā niṭṭhitā.	12	
PA_tika-vin01_t2:126	Santhatabhāṇavāro	12	
PA_tika-vin01_t2:127	Vajjiputtakavatthuvaṇṇanā	12	
PA_tika-vin01_t2:128_0	43. Vesālī nivāso etesanti vesālikāti āha “vesālivāsino”ti. Vajjīsu janapade vasantā	128	
PA_tika-vin01_t2:128_1	vajjino, vajjīnaṃ puttakā vajjiputtakāti āha “vajjiraṭṭhe vesāliyaṃ kulānaṃ puttā”ti.	128	
PA_tika-vin01_t2:128_2	Ñātīnaṃ byasananti ñātīnaṃ vināso. So pana ñātīnaṃ vināso rājadaṇḍādikāraṇena hotīti	128	
PA_tika-vin01_t2:128_3	āha “rājadaṇḍabyādhimaraṇavippavāsanimittenā”ti. Bhogānaṃ byasanaṃ vināso bhogabyasanaṃ.	128	
PA_tika-vin01_t2:128_4	Tañca hiraññasuvaṇṇadāsidāsādīnaṃ upabhogaparibhogavatthūnaṃ rājadaṇḍādinā vināsoti	128	
PA_tika-vin01_t2:128_5	āha “esa nayo dutiyapadepī”ti. Na buddhaṃ garahāmāti “asabbaññu buddho”tiādinā buddhaṃ	128	
PA_tika-vin01_t2:128_6	na garahāma. Na dhammagarahinoti “aniyyāniko dhammo”tiādinā dhammaṃ na garahāma.	128	
PA_tika-vin01_t2:128_7	Na saṅghagarahinoti “duppaṭipanno saṅgho”tiādinā saṅghaṃ na garahāma. Aṭṭhatiṃsārammaṇesūti	128	
PA_tika-vin01_t2:128_8	dasa kasiṇā dasa asubhā dasānussatiyo cattāro brahmavihārā cattāro āruppā catudhātuvavatthānaṃ	128	
PA_tika-vin01_t2:128_9	āhāre paṭikūlasaññāti imesu cattālīsakammaṭṭhānesu pāḷiyaṃ anāgatattā ālokākāsakasiṇadvayaṃ	128	
PA_tika-vin01_t2:128_10	ṭhapetvā avasesāni gahetvā vuttaṃ. Vibhattā kusalā dhammāti “imasmiṃ ārammaṇe idaṃ	1281	
PA_tika-vin01_t2:128_11	hotī”ti evaṃ vibhattā upacārajjhānena saddhiṃ paṭhamajjhānādayo mahaggatakusalā dhammā.	1281	
PA_tika-vin01_t2:128_12	Teva dhammeti te eva kusale dhamme. Majjhimayāmo bhikkhūnaṃ niddākilamathavinodanokāsattā	1281	
PA_tika-vin01_t2:128_13	na gahitoti āha “paṭhamayāmañca pacchimayāmañcā”ti. Saccāni bujjhati paṭivijjhatīti	1281	
PA_tika-vin01_t2:128_14	bodhi, arahattamaggañāṇaṃ. Upakārakattena tassa pakkhe bhavā bodhipakkhiyāti āha	1281	
PA_tika-vin01_t2:128_15	“bodhissa pakkhe bhavānaṃ, arahattamaggañāṇassa upakārakāna”nti. Cattāro satipaṭṭhānā,	1281	
PA_tika-vin01_t2:128_16	cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā,	1281	
PA_tika-vin01_t2:128_17	ariyo aṭṭhaṅgiko maggoti ime sattatiṃsa bodhipakkhiyadhammā. “Gihipalibodhaṃ āvāsapalibodhañca	1281	
PA_tika-vin01_t2:128_18	pahāyā”ti imesaṃyeva dvinnaṃ palibodhānaṃ upacchedassa sudukkarabhāvato vuttaṃ. Yuttapayuttāti sammadeva yuttā.	1281	
PA_tika-vin01_t2:129_0	Āsayanti ajjhāsayaṃ. Sikkhaṃ appaccakkhāya bhikkhubhāve ṭhatvā paṭisevitamethunānaṃ	129	
PA_tika-vin01_t2:129_1	tesaṃ vajjiputtakānaṃ upasampadaṃ anujānanto bhagavā “pārājiko hoti asaṃvāso”ti evaṃ	129	
PA_tika-vin01_t2:129_2	paññattasikkhāpadaṃ samūhanati nāmāti āha – “yadi hi bhagavā…pe… paññattaṃ samūhaneyyā”ti.	129	
PA_tika-vin01_t2:129_3	“Yo pana bhikkhū”ti vuttattā pana sikkhaṃ paccakkhāya paṭisevitamethunassa upasampadaṃ	129	
PA_tika-vin01_t2:129_4	anujānanto na samūhanati nāma. Na hi so bhikkhu hutvā paṭisevati. “So āgato na upasampādetabbo”ti	129	
PA_tika-vin01_t2:129_5	vacanato sāmaṇerabhūmi anuññātāti āha “sāmaṇerabhūmiyaṃ pana ṭhito”tiādi. Uttamatthanti	129	
PA_tika-vin01_t2:129_6	arahattaṃ nibbānameva vā.	129	
PA_tika-vin01_t2:130	Vajjiputtakavatthuvaṇṇanā niṭṭhitā.	13	
PA_tika-vin01_t2:131	Catubbidhavinayakathāvaṇṇanā	13	
PA_tika-vin01_t2:132_0	45. Nīharitvāti sāsanato nīharitvā. Tathā hi “pañcahupāli aṅgehi samannāgatena bhikkhunā	132	
PA_tika-vin01_t2:132_1	nānuyuñjitabbaṃ. Katamehi pañcahi? Suttaṃ na jānāti, suttānulomaṃ na jānātī”ti evamādipariyattisāsanato	132	
PA_tika-vin01_t2:132_2	suttaṃ suttānulomañca nīharitvā pakāsesuṃ, “anāpatti evaṃ amhākaṃ ācariyānaṃ uggaho	132	
PA_tika-vin01_t2:132_3	paripucchāti gaṇhātī”ti evamādipariyattisāsanato ācariyavādaṃ nīharitvā pakāsesuṃ,	132	
PA_tika-vin01_t2:132_4	bhārukacchakavatthusmiṃ “āyasmā upāli evamāha anāpatti āvuso supinantenā”ti evamādipariyattisāsanato	132	
PA_tika-vin01_t2:132_5	eva attanomatiṃ nīharitvā pakāsesuṃ. Tāya hi attanomatiyā thero etadaggaṭṭhānaṃ labhi.	132	
PA_tika-vin01_t2:133_0	Vuttanti nāgasenattherena vuttaṃ. Pajjate anena atthoti padaṃ, bhagavatā kaṇṭhādivaṇṇappavattiṭṭhānaṃ	133	
PA_tika-vin01_t2:133_1	āhacca visesetvā bhāsitaṃ padaṃ āhaccapadaṃ, bhagavatoyeva vacanaṃ. Tenāha “āhaccapadanti	133	
PA_tika-vin01_t2:133_2	suttaṃ adhippeta”nti. “Idaṃ kappati, idaṃ na kappatī”ti evaṃ avisesetvā “yaṃ, bhikkhave,	133	
PA_tika-vin01_t2:133_3	mayā ‘idaṃ na kappatī’ti appaṭikkhittaṃ, tañce akappiyaṃ anulometi, kappiyaṃ paṭibāhati,	133	
PA_tika-vin01_t2:133_4	taṃ vo na kappatī”tiādinā vuttaṃ sāmaññalakkhaṇaṃ idha “raso”ti adhippetanti āha	133	
PA_tika-vin01_t2:133_5	“rasoti suttānuloma”nti. Dhammasaṅgāhakappabhutiācariyaparamparato ānītā aṭṭhakathātanti	133	
PA_tika-vin01_t2:133_6	idha “ācariyavaṃso”ti adhippetāti āha “ācariyavaṃsoti ācariyavādo”ti.	133	
PA_tika-vin01_t2:134_0	Idha vinayavinicchayassa adhikatattā tadanucchavikameva suttaṃ dassento āha – “suttaṃ	134	
PA_tika-vin01_t2:134_1	nāma sakale vinayapiṭake pāḷī”ti. Mahāpadesāti mahāokāsā, mahantāni vinayassa patiṭṭhāpanaṭṭhānāni	134	
PA_tika-vin01_t2:134_2	yesu patiṭṭhāpito vinayo vinicchayati asandehato. Mahantāni vā kāraṇāni mahāpadesā,	134	
PA_tika-vin01_t2:134_3	mahantāni vinayavinicchayakāraṇānīti vuttaṃ hoti. “Atthato pana ‘yaṃ, bhikkhave’tiādinā	134	
PA_tika-vin01_t2:134_4	vuttā sādhippāyā pāḷiyeva mahāpadesā”ti vadanti. Tenevāha “ye bhagavatā evaṃ vuttā”tiādi.	134	
PA_tika-vin01_t2:134_5	Ime ca mahāpadesā khandhake āgatā, tasmā tesaṃ vinicchayakathā tattheva āvi bhavissatīti	134	
PA_tika-vin01_t2:134_6	idha na vuccati. Yadipi tattha tattha bhagavatā pavattitā pakiṇṇakadesanāva aṭṭhakathā,	134	
PA_tika-vin01_t2:134_7	sā pana dhammasaṅgāhakehi paṭhamaṃ tīṇi piṭakāni saṅgāyitvā tassa atthavaṇṇanānurūpeneva	134	
PA_tika-vin01_t2:134_8	vācanāmaggaṃ āropitattā “ācariyavādo”ti vuccati ācariyā vadanti saṃvaṇṇenti pāḷiṃ	134	
PA_tika-vin01_t2:134_9	etenāti katvā. Tenāha – “ācariyavādo nāma…pe… aṭṭhakathātantī”ti. Tisso saṅgītiyo	134	
PA_tika-vin01_t2:134_10	āruḷhoyeva ca buddhavacanassa atthasaṃvaṇṇanābhūto kathāmaggo mahāmahindattherena	1341	
PA_tika-vin01_t2:134_11	tambapaṇṇidīpaṃ ābhato, pacchā tambapaṇṇiyehi mahātherehi sīhaḷabhāsāya ṭhapito nikāyantaraladdhisaṅkarapariharaṇatthaṃ.	1341	
PA_tika-vin01_t2:134_12	Kiñcāpi attanomati suttādīhi saṃsanditvāva parikappīyati, tathāpi sā na suttādīsu	1341	
PA_tika-vin01_t2:134_13	visesato niddiṭṭhāti āha “suttasuttānulomaācariyavāde muñcitvā”ti. Anubuddhiyāti	1341	
PA_tika-vin01_t2:134_14	suttādīniyeva anugatabuddhiyā. Nayaggāhenāti suttādito labbhamānanayaggahaṇena.	1341	
PA_tika-vin01_t2:135_0	Attanomatiṃ sāmaññato paṭhamaṃ dassetvā idāni tameva visesetvā dassento “apicā”tiādimāha.	135	
PA_tika-vin01_t2:135_1	Idāni tattha paṭipajjitabbākāraṃ dassento āha – “taṃ pana attanomatiṃ gahetvā kathentenā”tiādi.	135	
PA_tika-vin01_t2:135_2	Atthenāti attanā sallakkhitena atthena. Ācariyavāde otāretabbāti ācariyavāde ñāṇena	135	
PA_tika-vin01_t2:135_3	anuppavesetabbā. Sabbadubbalāti puggalassa sayaṃ paṭibhānabhāvato. Pamādapāṭhavasena	135	
PA_tika-vin01_t2:135_4	ācariyavādassa kadāci suttānulomena asaṃsandanāpi siyā, so na gahetabboti dassento	135	
PA_tika-vin01_t2:135_5	āha – “ācariyavādopi…pe… samento eva gahetabbo”ti. Samentameva gahetabbanti yathā	135	
PA_tika-vin01_t2:135_6	suttena saṃsandati, evaṃ mahāpadesato atthā uddharitabbāti dasseti. Suttānulomassa	135	
PA_tika-vin01_t2:135_7	suttekadesattepi sutte viya “idaṃ kappati, idaṃ na kappatī”ti paricchinditvā āhaccabhāsitaṃ	135	
PA_tika-vin01_t2:135_8	kiñci natthīti āha – “suttānulomato hi suttameva balavatara”nti. Appaṭivattiyanti	135	
PA_tika-vin01_t2:135_9	appaṭibāhiyaṃ. Kārakasaṅghasadisanti pamāṇattā saṅgītikārakasaṅghasadisaṃ. Buddhānaṃ	135	
PA_tika-vin01_t2:135_10	ṭhitakālasadisanti iminā buddheheva kathitattā dharamānabuddhasadisanti vuttaṃ hoti.	1351	
PA_tika-vin01_t2:135_11	Sutte hi paṭibāhite buddhova paṭibāhito hoti. Sakavādī suttaṃ gahetvā kathetīti sakavādī	1351	
PA_tika-vin01_t2:135_12	attano suttaṃ gahetvā voharati. Paravādī suttānulomanti aññanikāyavādī attano nikāye	1351	
PA_tika-vin01_t2:135_13	suttānulomaṃ gahetvā katheti. Khepaṃ vā garahaṃ vā akatvāti “kiṃ iminā”ti khepaṃ	1351	
PA_tika-vin01_t2:135_14	vā “kimesa bālo vadatī”ti garahaṃ vā akatvā. Suttānulomanti paravādinā vuttaṃ aññanikāye	1351	
PA_tika-vin01_t2:135_15	suttānulomaṃ. Sutte otāretabbanti sakavādinā attano sutte otāretabbaṃ. Suttasmiṃyeva	1351	
PA_tika-vin01_t2:135_16	ṭhātabbanti attano sutteyeva ṭhātabbaṃ. Evaṃ sesavāresupi atthayojanā kātabbā. Ayanti	1351	
PA_tika-vin01_t2:135_17	sakavādī. Paroti aññanikāyavādī. Evaṃ sesesupi.	1351	
PA_tika-vin01_t2:136_0	Nanu ca “suttānulomato suttameva balavatara”nti heṭṭhā vuttaṃ, idha pana “suttānulome	136	
PA_tika-vin01_t2:136_1	suttaṃ otāretabba”ntiādi kasmā vuttanti? Nāyaṃ virodho. “Suttānulomato suttameva	136	
PA_tika-vin01_t2:136_2	balavatara”nti hi idaṃ sakamateyeva suttaṃ sandhāya vuttaṃ. Tattha hi sakamatipariyāpannameva	136	
PA_tika-vin01_t2:136_3	suttādiṃ sandhāya “attanomati sabbadubbalā, attanomatito ācariyavādo balavataro,	136	
PA_tika-vin01_t2:136_4	ācariyavādato suttānulomaṃ balavataraṃ, suttānulomato suttameva balavatara”nti ca	136	
PA_tika-vin01_t2:136_5	vuttaṃ. Idha pana paravādinā ānītaṃ aññanikāye suttaṃ sandhāya “suttānulome suttaṃ	136	
PA_tika-vin01_t2:136_6	otāretabba”ntiādi vuttaṃ. Tasmā paravādinā ānītaṃ suttādiṃ attano suttānulomaācariyavādaattanomatīsu	136	
PA_tika-vin01_t2:136_7	otāretvā samentaṃyeva gahetabbaṃ, itaraṃ na gahetabbanti ayaṃ nayo idha vuccatīti	136	
PA_tika-vin01_t2:136_8	na koci pubbāparavirodho.	136	
PA_tika-vin01_t2:137_0	Bāhirakasuttanti tisso saṅgītiyo anāruḷhaguḷhavessantarādīni mahāsaṅghikanikāyavāsīnaṃ	137	
PA_tika-vin01_t2:137_1	suttāni. Vedallādīnanti ādi-saddena guḷhaummaggādiggahaṇaṃ veditabbaṃ, itaraṃ gārayhasuttaṃ	137	
PA_tika-vin01_t2:137_2	na gahetabbaṃ. Attanomatiyameva ṭhātabbanti iminā aññanikāyato ānītasuttatopi sakanikāye	137	
PA_tika-vin01_t2:137_3	attanomatiyeva balavatarāti dasseti. Sakavādī suttaṃ gahetvā katheti, paravādīpi	137	
PA_tika-vin01_t2:137_4	suttamevātievamādinā samānajātikānaṃ vasena vāro na vutto, suttassa sutteyeva otāraṇaṃ	137	
PA_tika-vin01_t2:137_5	bhinnaṃ viya hutvā na paññāyati, vuttanayeneva ca sakkā yojetunti.	137	
PA_tika-vin01_t2:138_0	Idāni sakavādīparavādīnaṃ kappiyākappiyādibhāvaṃ sandhāya vivāde uppanne tattha paṭipajjitabbavidhiṃ	138	
PA_tika-vin01_t2:138_1	dassento āha – “atha panāyaṃ kappiyanti gahetvā kathetī”tiādi. Tattha sutte ca suttānulome	138	
PA_tika-vin01_t2:138_2	ca otāretabbanti sakavādinā attanoyeva sutte ca suttānulome ca otāretabbaṃ. Paro	138	
PA_tika-vin01_t2:138_3	kāraṇaṃ na vindatīti paravādī kāraṇaṃ na labhati. Suttato bahuṃ kāraṇañca vinicchayañca	138	
PA_tika-vin01_t2:138_4	dassetīti paravādī attano suttato bahuṃ kāraṇaṃ vinicchayañca āharitvā dasseti. Sādhūti	138	
PA_tika-vin01_t2:138_5	sampaṭicchitvā akappiyeva ṭhātabbanti iminā attano nikāye suttādīni alabhantena sakavādinā	138	
PA_tika-vin01_t2:138_6	paravādīvacaneyeva ṭhātabbanti vadati. Dvinnampi kāraṇacchāyā dissatīti sakavādīparavādīnaṃ	138	
PA_tika-vin01_t2:138_7	ubhinnampi kappiyākappiyabhāvasādhakaṃ kāraṇapatirūpakaṃ dissati. Yadi dvinnampi	138	
PA_tika-vin01_t2:138_8	kāraṇacchāyā dissati, kasmā “akappiyeva ṭhātabba”nti āha “vinayañhi patvā”tiādi.	138	
PA_tika-vin01_t2:138_9	“Vinayaṃ patvā”ti vuttamevatthaṃ pākaṭataraṃ katvā dassento āha “kappiyākappiyavicāraṇamāgammā”ti.	138	
PA_tika-vin01_t2:138_10	Rundhitabbantiādīsu dubbiññeyyavinicchaye kappiyākappiyabhāve sati kappiyanti gahaṇaṃ	1381	
PA_tika-vin01_t2:138_11	rundhitabbaṃ, akappiyanti gahaṇaṃ gāḷhaṃ kātabbaṃ. Aparāparaṃ pavattakappiyagahaṇasotaṃ	1381	
PA_tika-vin01_t2:138_12	pacchinditabbaṃ, garukabhāvasaṅkhāte akappiyabhāveyeva ṭhātabbanti attho.	1381	
PA_tika-vin01_t2:139_0	Bahūhi suttavinicchayakāraṇehīti bahūhi suttehi ceva tato ānītavinicchayakāraṇehi	139	
PA_tika-vin01_t2:139_1	ca. Attano gahaṇaṃ na vissajjetabbanti sakavādinā attano akappiyanti gahaṇaṃ na vissajjetabbaṃ.	139	
PA_tika-vin01_t2:139_2	Idāni vuttamevatthaṃ nigamento “eva”ntiādimāha. Tattha yoti sakavādīparavādīsu yo	139	
PA_tika-vin01_t2:139_3	koci. Keci pana “sakavādīsuyeva yo koci idhādhippeto”ti vadanti, evaṃ sante “atha	139	
PA_tika-vin01_t2:139_4	panāyaṃ kappiyanti gahetvā kathetī”tiādīsu sabbattha ubhopi sakavādinoyeva siyuṃ	139	
PA_tika-vin01_t2:139_5	heṭṭhā vuttasseva nigamanavasena “eva”ntiādīnaṃ vuttattā, tasmā taṃ na gahetabbaṃ.	139	
PA_tika-vin01_t2:139_6	Atirekakāraṇaṃ labhatīti ettha suttādīsu purimaṃ purimaṃ atirekakāraṇaṃ nāma, yo	139	
PA_tika-vin01_t2:139_7	vā suttādīsu catūsu bahutaraṃ kāraṇaṃ labhati, so atirekakāraṇaṃ labhati nāma.	139	
PA_tika-vin01_t2:140_0	Suṭṭhu pavatti etassāti suppavatti, suṭṭhu pavattati sīlenāti vā suppavatti. Tenāha	140	
PA_tika-vin01_t2:140_1	“suppavattīti suṭṭhu pavatta”nti. Vācāya uggataṃ vācuggataṃ, vacasā suggahitanti	140	
PA_tika-vin01_t2:140_2	vuttaṃ hoti. Suttatoti imassa vivaraṇaṃ “pāḷito”ti. Ettha ca “suttaṃ nāma sakalaṃ	140	
PA_tika-vin01_t2:140_3	vinayapiṭaka”nti vuttattā pāḷitoti tadatthadīpikā aññāyeva pāḷi veditabbā. Anubyañjanasoti	140	
PA_tika-vin01_t2:140_4	imassa vivaraṇaṃ “paripucchato ca aṭṭhakathāto cā”ti. Pāḷiṃ anugantvā atthassa byañjanato	140	
PA_tika-vin01_t2:140_5	pakāsanato anubyañjananti hi paripucchā aṭṭhakathā ca vuccati. Ettha ca aṭṭhakathāya	140	
PA_tika-vin01_t2:140_6	visuṃ gahitattā paripucchāti theravādo vutto. Saṅghabhedassa pubbabhāge pavattakalahassetaṃ	140	
PA_tika-vin01_t2:140_7	adhivacanaṃ saṅgharājīti. Kukkuccakoti aṇumattesupi vajjesu bhayadassanavasena kukkuccaṃ	140	
PA_tika-vin01_t2:140_8	uppādento. Tantiṃ avisaṃvādetvāti pāḷiṃ aññathā akatvā. Avokkamantoti anatikkamanto.	140	
PA_tika-vin01_t2:141_0	Vitthunatīti atthaṃ adisvā nitthunati. Vipphandatīti kampati. Santiṭṭhituṃ na sakkotīti	141	
PA_tika-vin01_t2:141_1	ekasmiṃyeva atthe patiṭṭhātuṃ na sakkoti. Tenāha “yaṃ yaṃ parena vuccati, taṃ taṃ	141	
PA_tika-vin01_t2:141_2	anujānātī”ti. Paravādaṃ gaṇhātīti “ucchumhi kasaṭaṃ yāvajīvikaṃ, raso sattāhakāliko,	141	
PA_tika-vin01_t2:141_3	tadubhayavinimutto ca ucchu nāma visuṃ natthi, tasmā ucchupi vikāle vaṭṭatī”ti paravādinā	141	
PA_tika-vin01_t2:141_4	vutte tampi gaṇhāti. Ekekalomanti palitaṃ sandhāya vuttaṃ. Yamhīti yasmiṃ puggale.	141	
PA_tika-vin01_t2:141_5	Parikkhayaṃ pariyādānanti atthato ekaṃ.	141	
PA_tika-vin01_t2:142_0	Ācariyaparamparā kho panassa suggahitā hotīti ettha ācariyaparamparāti ācariyānaṃ	142	
PA_tika-vin01_t2:142_1	vinicchayaparamparā. Teneva vakkhati “yathā ācariyo ca ācariyācariyo ca pāḷiñca paripucchañca	142	
PA_tika-vin01_t2:142_2	vadanti, tathā ñātuṃ vaṭṭatī”ti. Pubbāparānusandhitoti “idaṃ pubbavacanaṃ, idaṃ paravacanaṃ,	142	
PA_tika-vin01_t2:142_3	ayamanusandhī”ti evaṃ pubbāparānusandhito. Ācariyaparamparanti imasseva vevacanaṃ	142	
PA_tika-vin01_t2:142_4	theravādaṅganti, therapaṭipāṭinti attho. Dve tayo parivaṭṭāti dve tisso paramparā.	142	
PA_tika-vin01_t2:143_0	Imehi ca pana tīhi lakkhaṇehīti “suttamassa svāgataṃ hotī”tiādinā heṭṭhā vuttehi	143	
PA_tika-vin01_t2:143_1	tīhi lakkhaṇehi. Ettha ca paṭhamena lakkhaṇena vinayassa suṭṭhu uggahitabhāvo vutto,	143	
PA_tika-vin01_t2:143_2	dutiyena uggahitena acalatā suppatiṭṭhitatā vuttā, tatiyena yaṃ pāḷiyā aṭṭhakathāya	143	
PA_tika-vin01_t2:143_3	ca natthi, tampi ācariyavacanena vinicchinituṃ samatthatā vuttā. Otiṇṇe vatthusminti	143	
PA_tika-vin01_t2:143_4	codanāsaṅkhāte vītikkamasaṅkhāte vā vatthusmiṃ saṅghamajjhe otiṇṇe, osaṭeti attho.	143	
PA_tika-vin01_t2:143_5	Vuttameva vibhāvento “codakena ca cuditakena ca vutte vattabbe”ti āha. Keci pana	143	
PA_tika-vin01_t2:143_6	“codakena otiṇṇe vatthusmiṃ cuditakena ca vutte vattabbe”ti evaṃ yojenti. Apare pana	143	
PA_tika-vin01_t2:143_7	“codakena ca cuditakena ca vutte vinayadharena ca vattabbe”ti evampi yojenti. “Codakena	143	
PA_tika-vin01_t2:143_8	ca cuditakena ca vutte vattabbe”ti ayameva pana yojanā sundaratarāti veditabbā. Vatthu	143	
PA_tika-vin01_t2:143_9	oloketabbanti tassa tassa sikkhāpadassa vatthu oloketabbaṃ. “Tiṇena vā paṇṇena vā…pe…	143	
PA_tika-vin01_t2:143_10	yo āgaccheyya, āpatti dukkaṭassā”ti hi idaṃ nissaggiye aññātakaviññattisikkhāpadassa	1431	
PA_tika-vin01_t2:143_11	vatthusmiṃ paññattaṃ, thullaccayadubbhāsitāpattīnaṃ mātikāya anāgatattā “pañcannaṃ	1431	
PA_tika-vin01_t2:143_12	āpattīnaṃ aññatara”nti vuttaṃ. Aññataraṃ vā āpattinti “kāle vikālasaññī āpatti dukkaṭassa,	1431	
PA_tika-vin01_t2:143_13	kāle vematiko āpatti dukkaṭassā”ti evamādinā āgataṃ dukkaṭaṃ sandhāya vuttaṃ. Sikkhāpadantaresūti	1431	
PA_tika-vin01_t2:143_14	vinītavatthuṃ antokatvā ekekasmiṃ sikkhāpadantare.	1431	
PA_tika-vin01_t2:144_0	Sukhumāti attanopi duviññeyyasabhāvassa lahuparivattino cittassa sīghaparivattitāya	144	
PA_tika-vin01_t2:144_1	vuttaṃ. Tenāha “cittalahukā”ti. Cittaṃ lahu sīghaparivatti etesanti cittalahukā.	144	
PA_tika-vin01_t2:144_2	Teti te vītikkame. Taṃvatthukanti te adinnādānamanussaviggahavītikkamā vatthu adhiṭṭhānaṃ	144	
PA_tika-vin01_t2:144_3	kāraṇametassāti taṃvatthukaṃ. Sīlāni sodhetvāti yaṃvatthukaṃ kukkuccaṃ uppannaṃ,	144	
PA_tika-vin01_t2:144_4	taṃ amanasikaritvā avasesasīlāni sodhetvā. Pākaṭabhāvato sukhavaḷañjanatāya ca “dvattiṃsākāraṃ	144	
PA_tika-vin01_t2:144_5	tāva manasi karohī”ti vuttaṃ. Aññasmiṃ pana kammaṭṭhāne kataparicayena tadeva manasi	144	
PA_tika-vin01_t2:144_6	kātabbaṃ. Kammaṭṭhānaṃ ghaṭayatīti antarantarā khaṇḍaṃ adassetvā cittena saddhiṃ	144	
PA_tika-vin01_t2:144_7	ālambanabhāvena cirakālaṃ ghaṭayati. Saṅkhārā pākaṭā hutvā upaṭṭhahantīti vipassanākammaṭṭhāniko	144	
PA_tika-vin01_t2:144_8	ce, tassa saṅkhārā pākaṭā hutvā upaṭṭhahanti. Sace katapārājikavītikkamo bhaveyya,	144	
PA_tika-vin01_t2:144_9	tassa satipi asaritukāmatāya vippaṭisāravatthuvasena punappunaṃ taṃ upaṭṭhahatīti	144	
PA_tika-vin01_t2:144_10	cittekaggataṃ na vindati. Tena vuttaṃ “kammaṭṭhānaṃ na ghaṭayatī”tiādi. Attanā jānātīti	1441	
PA_tika-vin01_t2:144_11	sayameva jānāti. Paccatte cetaṃ karaṇavacanaṃ, attā jānātīti vuttaṃ hoti. Aññā ca	1441	
PA_tika-vin01_t2:144_12	devatā jānantīti ārakkhadevatāhi aññā paracittaviduniyo devatā ca jānanti.	1441	
PA_tika-vin01_t2:145	Niṭṭhitā catubbidhavinayakathāvaṇṇanā	14	
PA_tika-vin01_t2:146	Vinayadharassa ca lakkhaṇādikathāvaṇṇanā.	14	
PA_tika-vin01_t2:147	Bhikkhupadabhājanīyavaṇṇanā	14	
PA_tika-vin01_t2:148_0	Tasmāti yasmā pana-saddaṃ apanetvā aniyamena puggaladīpakaṃ yo-saddameva āha, tasmā.	148	
PA_tika-vin01_t2:148_1	Etthāti imasmiṃ yo-sadde. Pana-saddassa nipātamattattā yo-saddasseva atthaṃ pakāsento	148	
PA_tika-vin01_t2:148_2	“yo kocīti vuttaṃ hotī”ti āha. Yo koci nāmāti yo vā so vā yo kocīti vutto. Vāsadhurayutto	148	
PA_tika-vin01_t2:148_3	vāti vipassanādhurayutto vā. Sīlesūti pakatīsu.	148	
PA_tika-vin01_t2:149_0	Bhikkhatīti yācati. Labhanto vā alabhanto vāti yo koci bhikkhati bhikkhaṃ esati gavesati,	149	
PA_tika-vin01_t2:149_1	so taṃ labhatu vā mā vā, tathāpi bhikkhatīti bhikkhūti ayamettha adhippāyo. Ariyāya	149	
PA_tika-vin01_t2:149_2	yācanāyāti “uddissa ariyā tiṭṭhanti, esā ariyāna yācanā”ti evaṃ vuttāya ariyayācanāya,	149	
PA_tika-vin01_t2:149_3	na kapaṇaddhikavaṇibbakayācakānaṃ viya “dehi dehī”ti evaṃ pavattayācanāya. Bhikkhācariyanti	149	
PA_tika-vin01_t2:149_4	uñchācariyaṃ. Ajjhupagatattāti anuṭṭhitattā. Kājabhattanti kājehi ānītaṃ bhattaṃ.	149	
PA_tika-vin01_t2:149_5	Agghaphassavaṇṇabhedenāti agghādīnaṃ purimapakativijahena. Purimapakativijahanañhettha	149	
PA_tika-vin01_t2:149_6	bhedoti adhippetaṃ. Dhovitvā apanetuṃ asakkuṇeyyasabhāvaṃ malaṃ, tathā apanetuṃ sakkuṇeyyasabhāvā	149	
PA_tika-vin01_t2:149_7	jallikā. Bhinnapaṭadharoti nibbacanaṃ bhinnapaṭadhare bhikkhu-saddassa niruḷhattā kataṃ.	149	
PA_tika-vin01_t2:150_0	Upanissayasampannanti pubbe aṭṭhaparikkhāradānūpanissayasampannaṃ. Yo hi cīvarādike	150	
PA_tika-vin01_t2:150_1	aṭṭha parikkhāre pattacīvarameva vā sotāpannādiariyassa puthujjanasseva vā sīlasampannassa	150	
PA_tika-vin01_t2:150_2	datvā “idaṃ parikkhāradānaṃ anāgate ehibhikkhubhāvāya paccayo hotū”ti patthanaṃ paṭṭhapesi,	150	
PA_tika-vin01_t2:150_3	tassa taṃ sati adhikārasampattiyaṃ buddhānaṃ sammukhībhāve iddhimayaparikkhāralābhāya	150	
PA_tika-vin01_t2:150_4	saṃvattatīti veditabbaṃ. Brahmaghosanti uttamaghosaṃ, brahmuno ghosasadisaṃ vā ghosaṃ.	150	
PA_tika-vin01_t2:150_5	Brahmacariyanti sāsanabrahmacariyaṃ maggabrahmacariyañca. Dukkhassa sammā antakiriyāyāti	150	
PA_tika-vin01_t2:150_6	yojetabbaṃ. Bhaṇḍūti muṇḍo. Vāsīti dantakaṭṭhacchedanavāsi. Bandhananti kāyabandhanaṃ.	150	
PA_tika-vin01_t2:150_7	Yutto bhāvanānuyogo assāti yuttayogo, tassa yuttayogassa, bhāvanānuyogamanuyuttassāti	150	
PA_tika-vin01_t2:150_8	vuttaṃ hoti. Iriyāpathasampannatāvibhāvanatthaṃ “saṭṭhivassikatthero viyā”ti vuttaṃ.	150	
PA_tika-vin01_t2:150_9	Buddhova pabbajjācariyo upasampadācariyo ca assāti buddhācariyako. Paṭhamabodhiyampi	150	
PA_tika-vin01_t2:150_10	paṭhamakāleyeva sesaupasampadānaṃ abhāvoti āha “paṭhamabodhiyaṃ ekasmiṃ kāle”ti.	1501	
PA_tika-vin01_t2:150_11	Pañca pañcavaggiyattherāti pañcavaggiyattherā pañca. Tīṇi satanti tīṇi satāni, gāthābandhasukhatthaṃ	1501	
PA_tika-vin01_t2:150_12	vacanavipallāso kato. Eko ca theroti aṅgulimālattheraṃ sandhāya vuttaṃ. Na vuttāti	1501	
PA_tika-vin01_t2:150_13	aṭṭhakathāyaṃ na vuttā. Tatthāti vinayapāḷiyaṃ.	1501	
PA_tika-vin01_t2:151_0	Veḷuvanamahāvihāre gandhakuṭiyaṃ nisinnoyeva bhagavā mahākassapattherassa attānaṃ	151	
PA_tika-vin01_t2:151_1	uddissa pabbajitabhāvaṃ viditvā tassa paccuggamanaṃ karonto tigāvutaṃ maggaṃ ekakova	151	
PA_tika-vin01_t2:151_2	gantvā bahuputtanigrodhamūle pallaṅkaṃ ābhujitvā nisinno attano santikaṃ āgantvā	151	
PA_tika-vin01_t2:151_3	paramanipaccakāraṃ dassetvā “satthā me bhante bhagavā, sāvakohamasmi, satthā me bhante	151	
PA_tika-vin01_t2:151_4	bhagavā, sāvakohamasmī”ti tikkhattuṃ attano sāvakattaṃ sāvetvā ṭhitassa mahākassapattherassa	151	
PA_tika-vin01_t2:151_5	nipaccakāramahattataṃ attano ca mahānubhāvataṃ dīpetuṃ yassa aññassa ajānaṃyeva “jānāmī”ti	151	
PA_tika-vin01_t2:151_6	paṭiññassa bāhirakassa satthuno evaṃ sabbacetasā samannāgato pasannacitto sāvako	151	
PA_tika-vin01_t2:151_7	evarūpaṃ paramanipaccakāraṃ kareyya, tassa vaṇṭacchinnatālapakkaṃ viya gīvato muddhāpi	151	
PA_tika-vin01_t2:151_8	vipateyya, sattadhā vā phaleyyāti dassento “yo kho, kassapa, evaṃ sabbacetasā samannāgataṃ	151	
PA_tika-vin01_t2:151_9	sāvakaṃ ajānaṃyeva vadeyya ‘jānāmī’ti, apassaṃyeva vadeyya ‘passāmī’ti, muddhāpi	151	
PA_tika-vin01_t2:151_10	tassa vipateyya, sattadhā vā phaleyya, ahaṃ kho, kassapa, jānaṃyeva vadāmi ‘jānāmī’ti,	1511	
PA_tika-vin01_t2:151_11	passaṃyeva vadāmi ‘passāmī”’ ti vatvā jātimadamānamadarūpamadappahānatthaṃ tīhi ovādehi	1511	
PA_tika-vin01_t2:151_12	mahākassapattheraṃ ovadanto “tasmātiha te kassapā”tiādimāha.	1511	
PA_tika-vin01_t2:152_0	Tattha tasmātihāti tasmā icceva vuttaṃ hoti, yasmā ahaṃ jānantova “jānāmī”ti passanto	152	
PA_tika-vin01_t2:152_1	eva ca “passāmī”ti vadāmi, tasmāti attho. Ti-kāra ha-kārā nipātā. Ihāti vā imasmiṃ	152	
PA_tika-vin01_t2:152_2	sāsane, ta-kāro padasandhivasena āgato. Evaṃ sikkhitabbanti idāni vuccamānākārena	152	
PA_tika-vin01_t2:152_3	sikkhitabbaṃ. Tibbanti bahalaṃ mahantaṃ. Hirottappañcāti hirī ca ottappañca. Paccupaṭṭhitaṃ	152	
PA_tika-vin01_t2:152_4	bhavissatīti upasaṅkamanato paṭhamatarameva upaṭṭhitaṃ bhavissati. Tathā hi sati	152	
PA_tika-vin01_t2:152_5	tesaṃ purato assa sagāravasappatissavatā saṇṭhāti. Yo ca therādīsu hirottappaṃ upaṭṭhapetvā	152	
PA_tika-vin01_t2:152_6	upasaṅkamati, therādayopi taṃ sahirikā saottappā ca hutvā upasaṅkamantīti ayamettha	152	
PA_tika-vin01_t2:152_7	ānisaṃso. Kusalūpasaṃhitanti kusalanissitaṃ, anavajjadhammanissitanti attho. Aṭṭhiṃ	152	
PA_tika-vin01_t2:152_8	katvāti attānaṃ tena dhammena aṭṭhikaṃ katvā, taṃ vā dhammaṃ “esa mayhaṃ dhammo”ti	152	
PA_tika-vin01_t2:152_9	aṭṭhiṃ katvā. Manasi katvāti citte ṭhapetvā. Sabbacetasā samannāharitvāti cittassa	152	
PA_tika-vin01_t2:152_10	thokampi bahi gantuṃ adento sabbena samannāhāracittena samannāharitvā. Ohitasototi	1521	
PA_tika-vin01_t2:152_11	ṭhapitasoto, dhamme nihitasototi attho. Evañhi te sikkhitabbanti ñāṇasotañca pasādasotañca	1521	
PA_tika-vin01_t2:152_12	odahitvā “mayā desitaṃ dhammaṃ sakkaccameva suṇissāmī”ti evañhi te sikkhitabbaṃ.	1521	
PA_tika-vin01_t2:152_13	Sātasahagatā ca me kāyagatāsatīti asubhesu ceva ānāpāne ca paṭhamajjhānavasena sukhasampayuttā	1521	
PA_tika-vin01_t2:152_14	kāyagatāsati. Yo ca panāyaṃ tividho ovādo, therassa ayameva pabbajjā ca upasampadā ca ahosi.	1521	
PA_tika-vin01_t2:153_0	Kasiṇārammaṇaṃ rūpāvacarajjhānaṃ rūpasaññā. Saññāsīsena hettha jhānaṃ vuttaṃ, tadeva	153	
PA_tika-vin01_t2:153_1	ca uddhumātakapaṭibhāgārammaṇattā “uddhumātakasaññā”ti vuttaṃ. Sopākasāmaṇero bhagavatā	153	
PA_tika-vin01_t2:153_2	puṭṭho “ete dve rūpāvacarabhāvena ekatthā, byañjanameva nāna”nti āha. Āraddhacittoti	153	
PA_tika-vin01_t2:153_3	ārādhitacitto. Garudhammapaṭiggahaṇādiupasampadā upari vitthārato sayameva āvi bhavissati.	153	
PA_tika-vin01_t2:154_0	Kalyāṇaputhujjanādayoti ettha bahūnaṃ nānappakārānaṃ sakkāyadiṭṭhiādīnaṃ avihatattā	154	
PA_tika-vin01_t2:154_1	janeti, tāhi vā janitoti puthujjano, kalyāṇo ca so puthujjano cāti kalyāṇaputhujjano,	154	
PA_tika-vin01_t2:154_2	so ādi yesaṃ sotāpannādīnaṃ te kalyāṇaputhujjanādayo. Kalyāṇaggahaṇena cettha andhaputhujjanaṃ	154	
PA_tika-vin01_t2:154_3	nivatteti. Dvidhā hi puthujjanā andhaputhujjano kalyāṇaputhujjanoti. Vuttañhetaṃ –	154	
PA_tika-vin01_t2:155	“Duve puthujjanā vuttā, buddhenādiccabandhunā;	15	
PA_tika-vin01_t2:156	Andho puthujjano eko, kalyāṇeko puthujjano”ti. ;	15	
PA_tika-vin01_t2:157_0	Bhadrāya paññāya bhadrāya vimuttiyāti yojetabbaṃ. Sīlenātiādīsu sīlanti catupārisuddhisīlaṃ.	157	
PA_tika-vin01_t2:157_1	Samādhīti vipassanāpādakā aṭṭha samāpattiyo. Paññāti lokiyalokuttarañāṇaṃ. Vimuttīti	157	
PA_tika-vin01_t2:157_2	ariyaphalavimutti. Vimuttiñāṇadassananti ekūnavīsatividhaṃ paccavekkhaṇañāṇaṃ. Yathāsambhavena	157	
PA_tika-vin01_t2:157_3	cettha yojanā veditabbā. Kalyāṇaputhujjanassa hi sīlādayo tayo eva sambhavanti, ariyānaṃ	157	
PA_tika-vin01_t2:157_4	pana sabbepi sīlādayo. Sāro bhikkhūtipi kalyāṇaputhujjanādayova vuttāti āha “tehiyeva	157	
PA_tika-vin01_t2:157_5	sīlasārādīhī”tiādi. Atha vā nippariyāyato khīṇāsavova sāro bhikkhu nāmāti āha “vigatakilesapheggubhāvato vā”tiādi.	157	
PA_tika-vin01_t2:158_0	Yopi kalyāṇaputhujjano anulomapaṭipadāya paripūrakārī sīlasampanno indriyesu guttadvāro	158	
PA_tika-vin01_t2:158_1	bhojane mattaññū jāgariyānuyogamanuyutto pubbarattāpararattaṃ bodhipakkhiyānaṃ dhammānaṃ	158	
PA_tika-vin01_t2:158_2	bhāvanānuyogamanuyutto viharati “ajja vā sve vā aññataraṃ sāmaññaphalaṃ adhigamissāmī”ti,	158	
PA_tika-vin01_t2:158_3	sopi vuccati sikkhatīti sekhoti āha “puthujjanakalyāṇakena saddhi”nti. Satta ariyāti	158	
PA_tika-vin01_t2:158_4	cattāro maggaṭṭhā, heṭṭhimā ca tayo phalaṭṭhāti ime satta ariyā. Tisso sikkhāti adhisīlādikā	158	
PA_tika-vin01_t2:158_5	tisso sikkhā. Sikkhāsu jātoti vā sekho. Ariyapuggalo hi ariyāya jātiyā jāyamāno sikkhāsu	158	
PA_tika-vin01_t2:158_6	jāyati, na yoniyaṃ. Sikkhanasīloti vā sekho, puggalādhiṭṭhānāya vā kathāya sekhassa	158	
PA_tika-vin01_t2:158_7	ayanti anaññasādhāraṇā maggaphalattayadhammā sekhapariyāyena vuttā. Asekhoti ca yattha	158	
PA_tika-vin01_t2:158_8	sekhabhāvāsaṅkā atthi, tatthāyaṃ paṭisedhoti lokiyanibbānesu asekhabhāvānāpatti daṭṭhabbā.	158	
PA_tika-vin01_t2:158_9	Sīlasamādhipaññāsaṅkhātā hi sikkhā attano paṭipakkhakilesehi vimuttattā parisuddhā,	158	
PA_tika-vin01_t2:158_10	upakkilesānaṃ ārammaṇabhāvampi anupagamanato etā sikkhāti vattuṃ yuttā, aṭṭhasupi	1581	
PA_tika-vin01_t2:158_11	maggaphalesu vijjanti, tasmā catumaggaheṭṭhimaphalattayasamaṅgino viya arahattaphalasamaṅgīpi	1581	
PA_tika-vin01_t2:158_12	tāsu sikkhāsu jātoti taṃsamaṅgino arahato itaresaṃ viya sekhatte sati sekhassa ayanti,	1581	
PA_tika-vin01_t2:158_13	sikkhā sīlaṃ etassāti ca sekhoti vattabbo siyāti taṃ nivattanatthaṃ “asekho”ti yathāvuttasekhabhāvapaṭisedho	1581	
PA_tika-vin01_t2:158_14	kato. Arahattaphalehi pavattamānā sikkhā pariniṭṭhitasikkhākiccattā na sikkhākiccaṃ	1581	
PA_tika-vin01_t2:158_15	karonti, kevalaṃ sikkhāphalabhāveneva pavattanti, tasmā tā na sikkhāvacanaṃ arahanti,	1581	
PA_tika-vin01_t2:158_16	nāpi taṃsamaṅgī sekhavacanaṃ, na ca sikkhanasīlo, sikkhāsu jātoti ca vattabbataṃ	1581	
PA_tika-vin01_t2:158_17	arahati, heṭṭhimaphalesu pana sikkhā sakadāgāmimaggavipassanādīnaṃ upanissayabhāvato	1581	
PA_tika-vin01_t2:158_18	sikkhākiccaṃ karontīti sikkhāvacanaṃ arahanti, taṃsamaṅgino ca sekhavacanaṃ sikkhanasīlā,	1581	
PA_tika-vin01_t2:158_19	sikkhāsu jātāti ca vattabbataṃ arahanti “sikkhantīti sekhā”ti apariyositasikkhānaṃ	1581	
PA_tika-vin01_t2:158_20	dassitattā, “na sikkhatīti asekho”ti iminā pariyositasikkho dassito, na sikkhāya	1582	
PA_tika-vin01_t2:158_21	rahitoti āha – “sekkhadhamme atikkamma …pe… khīṇāsavo asekhoti vuccatī”ti. Vuddhippattasikkho	1582	
PA_tika-vin01_t2:158_22	vā asekhoti etasmiṃ atthe sekhadhammesu eva ṭhitassa kassaci ariyassa asekhabhāvāpattīti	1582	
PA_tika-vin01_t2:158_23	arahattamaggadhammā vuddhippattā ca yathāvuttehi atthehi sekhāti katvā taṃsamaṅgino	1582	
PA_tika-vin01_t2:158_24	aggamaggaṭṭhassa asekhabhāvo āpannoti? Na, taṃsadisesu tabbohārato. Arahattamaggato	1582	
PA_tika-vin01_t2:158_25	hi ninnānākaraṇaṃ arahattaphalaṃ ṭhapetvā pariññākiccakaraṇaṃ vipākabhāvañca, tasmā	1582	
PA_tika-vin01_t2:158_26	te eva sekhā aggaphaladhammabhāvaṃ āpannāti sakkā vattuṃ. Kusalasukhato ca vipākasukhaṃ	1582	
PA_tika-vin01_t2:158_27	santataratāya paṇītataranti vuddhippattā ca te dhammā hontīti taṃsamaṅgī asekhoti vuccatīti.	1582	
PA_tika-vin01_t2:159_0	Sabbantimena pariyāyenāti sabbantimena paricchedena. Upasampadākammassa adhikārattā	159	
PA_tika-vin01_t2:159_1	“pañcavaggakaraṇīye”ti vuttaṃ. Pañcannaṃ vaggo samūhoti pañcavaggo, pañcaparimāṇayutto	159	
PA_tika-vin01_t2:159_2	vā vaggo pañcavaggo, tena kattabbaṃ kammaṃ pañcavaggakaraṇīyaṃ. Yāvatikā bhikkhūti	159	
PA_tika-vin01_t2:159_3	yattakā bhikkhū. Kammappattāti kammārahā pārājikaṃ anāpannā anukkhittā ca. Upasampadākammassa	159	
PA_tika-vin01_t2:159_4	pañcavaggakaraṇīyattā pañceva bhikkhū kammappattā ettakehipi kammasiddhito, itare	159	
PA_tika-vin01_t2:159_5	chandārahā. Ñatticatutthenāti ettha kiñcāpi ñatti sabbapaṭhamaṃ vuccati, tissannaṃ	159	
PA_tika-vin01_t2:159_6	pana anussāvanānaṃ atthabyañjanabhedābhāvato atthabyañjanabhinnā ñatti tāsaṃ catutthāti	159	
PA_tika-vin01_t2:159_7	katvā “ñatticatuttha”nti vuccati. Byañjanānurūpameva aṭṭhakathāyaṃ “tīhi anussāvanāhi	159	
PA_tika-vin01_t2:159_8	ekāya ca ñattiyā”ti vuttaṃ, atthappavattikkamena pana “ekāya ñattiyā tīhi anussāvanāhī”ti	159	
PA_tika-vin01_t2:159_9	vattabbaṃ. Vatthuñattianaussāvanasīmāparisasampattisampannattāti ettha vatthūti upasampadāpekkho	159	
PA_tika-vin01_t2:159_10	puggalo, so ṭhapetvā ūnavīsativassaṃ antimavatthuṃ ajjhāpannapubbaṃ paṇḍakādayo ca	1591	
PA_tika-vin01_t2:159_11	ekādasa abhabbapuggale veditabbo. Ūnavīsativassādayo hi terasa puggalā upasampadāya	1591	
PA_tika-vin01_t2:159_12	avatthu, ime pana ṭhapetvā aññasmiṃ upasampadāpekkhe sati upasampadākammaṃ vatthusampattisampannaṃ nāma hoti.	1591	
PA_tika-vin01_t2:160_0	Vatthusaṅghapuggalañattīnaṃ aparāmasanāni pacchā ñattiṭṭhapanañcāti ime tāva pañca	160	
PA_tika-vin01_t2:160_1	ñattidosā. Tattha “ayaṃ itthannāmo”ti upasampadāpekkhassa akittanaṃ vatthuaparāmasanaṃ	160	
PA_tika-vin01_t2:160_2	nāma. “Suṇātu me, bhante, saṅgho”ti ettha “suṇātu me, bhante”ti vatvā “saṅgho”ti	160	
PA_tika-vin01_t2:160_3	abhaṇanaṃ saṅghaaparāmasanaṃ nāma. “Itthannāmassa upasampadāpekkho”ti upajjhāyassa	160	
PA_tika-vin01_t2:160_4	akittanaṃ puggalaaparāmasanaṃ nāma. Sabbena sabbaṃ ñattiyā anuccāraṇaṃ ñattiaparāmasanaṃ	160	
PA_tika-vin01_t2:160_5	nāma. Paṭhamaṃ kammavācaṃ niṭṭhāpetvā “esā ñattī”ti vatvā “khamati saṅghassā”ti evaṃ	160	
PA_tika-vin01_t2:160_6	ñattikittanaṃ pacchā ñattiṭṭhapanaṃ nāma. Iti imehi dosehi vimuttāya ñattiyā sampannaṃ	160	
PA_tika-vin01_t2:160_7	ñattisampattisampannaṃ nāma.	160	
PA_tika-vin01_t2:161_0	Vatthusaṅghapuggalānaṃ aparāmasanāni sāvanāya hāpanaṃ akāle sāvananti ime pañca anussāvanadosā.	161	
PA_tika-vin01_t2:161_1	Tattha vatthādīnaṃ aparāmasanāni ñattiyaṃ vuttasadisāneva. Tīsu pana anussāvanāsu	161	
PA_tika-vin01_t2:161_2	yattha katthaci etesaṃ aparāmasanaṃ aparāmasanameva, sabbena sabbaṃ pana kammavācaṃ	161	
PA_tika-vin01_t2:161_3	avatvā catukkhattuṃ ñattikittanameva. Atha vā pana kammavācabbhantare akkharassa	161	
PA_tika-vin01_t2:161_4	vā padassa vā anuccāraṇaṃ vā duruccāraṇaṃ vā sāvanāya hāpanaṃ nāma. Sāvanāya anokāse	161	
PA_tika-vin01_t2:161_5	paṭhamaṃ ñattiṃ aṭṭhapetvā anussāvanakaraṇaṃ akāle sāvanaṃ nāma. Iti imehi dosehi	161	
PA_tika-vin01_t2:161_6	vimuttāya anussāvanāya sampannaṃ anussāvanasampattisampannaṃ nāma.	161	
PA_tika-vin01_t2:162_0	Vipattisīmālakkhaṇaṃ samatikkantāya pana sīmāya kataṃ sīmāsampattisampannaṃ nāma.	162	
PA_tika-vin01_t2:162_1	Yāvatikā bhikkhū kammappattā, tesaṃ anāgamanaṃ, chandārahānaṃ chandassa anāharaṇaṃ,	162	
PA_tika-vin01_t2:162_2	sammukhībhūtānaṃ paṭikkosananti ime pana tayo parisadosā, tehi vimuttāya parisāya	162	
PA_tika-vin01_t2:162_3	kataṃ parisasampattisampannaṃ nāma.	162	
PA_tika-vin01_t2:163_0	Upasampadākammavācāsaṅkhātaṃ bhagavato vacanaṃ upasampadākammakaraṇassa kāraṇattā	163	
PA_tika-vin01_t2:163_1	ṭhānaṃ, yathā ca taṃ kattabbanti bhagavatā anusiṭṭhaṃ, tathā katattā tadanucchavikaṃ	163	
PA_tika-vin01_t2:163_2	yathāvuttaṃ anūnaṃ ñattianussāvanaṃ uppaṭipāṭiyā ca avuttaṃ ṭhānārahaṃ. Yathā kattabbanti	163	
PA_tika-vin01_t2:163_3	hi bhagavatā vuttaṃ, tathā akate upasampadākammassa kāraṇaṃ na hotīti na taṃ ṭhānārahaṃ.	163	
PA_tika-vin01_t2:163_4	Tenāha “kāraṇārahena satthusāsanārahenā”ti. Iminā ñattianussāvanasampatti kathitāti	163	
PA_tika-vin01_t2:163_5	veditabbā. “Samaggena saṅghenā”ti iminā pana parisasampatti kathitāva. “Akuppenā”ti	163	
PA_tika-vin01_t2:163_6	iminā pārisesato vatthusīmāsampattiyo kathitāti veditabbā. Aṭṭhakathāyaṃ pana akuppalakkhaṇaṃ	163	
PA_tika-vin01_t2:163_7	ekattha sampiṇḍetvā dassetuṃ akuppenāti imassa “vatthuñattianussāvanasīmāparisasampattisampannattā	163	
PA_tika-vin01_t2:163_8	akopetabbataṃ appaṭikkositabbataṃ upagatenā”ti attho vutto. Keci pana “ṭhānārahenātiettha	163	
PA_tika-vin01_t2:163_9	‘na hatthacchinno pabbājetabbo’tiādi satthusāsanaṃ ṭhāna”nti vadanti.	163	
PA_tika-vin01_t2:164_0	“Ñatticatutthena kammenā”ti imasmiṃ adhikāre pasaṅgato āharitvā yaṃ kammalakkhaṇaṃ	164	
PA_tika-vin01_t2:164_1	sabbaaṭṭhakathāsu papañcitaṃ, taṃ yathāāgataṭṭhāneyeva dassetukāmo idha tassa avacane	164	
PA_tika-vin01_t2:164_2	tattha vacane ca payojanaṃ dassetuṃ “imasmiṃ pana ṭhāne ṭhatvā”tiādimāha.	164	
PA_tika-vin01_t2:165_0	Aṭṭhasu upasampadāsu ehibhikkhūpasampadā saraṇagamanūpasampadā ovādapaṭiggahaṇūpasampadā	165	
PA_tika-vin01_t2:165_1	pañhabyākaraṇūpasampadāti imāhi upasampadāhi upasampannānaṃ lokavajjasikkhāpadavītikkame	165	
PA_tika-vin01_t2:165_2	abhabbattā garudhammapaṭiggahaṇūpasampadā dūtenūpasampadā aṭṭhavācikūpasampadāti	165	
PA_tika-vin01_t2:165_3	imāsañca tissannaṃ upasampadānaṃ bhikkhunīnaṃyeva anuññātattā ñatticatuttheneva kammena	165	
PA_tika-vin01_t2:165_4	upasampanno gahitoti veditabbo. Tathā hi ehibhikkhūpasampadā antimabhavikānaṃyeva,	165	
PA_tika-vin01_t2:165_5	saraṇagamanūpasampadā parisuddhānaṃ, ovādapaṭiggahaṇapañhabyākaraṇūpasampadā mahākassapasopākānaṃ,	165	
PA_tika-vin01_t2:165_6	na ca te bhabbā pārājikādilokavajjaṃ āpajjituṃ, garudhammapaṭiggahaṇādayo ca bhikkhunīnaṃyeva	165	
PA_tika-vin01_t2:165_7	anuññātā, ayañca bhikkhu, tasmā ettha ñatticatutthena upasampannova gahitoti veditabbo.	165	
PA_tika-vin01_t2:166_0	Paṇṇattivajjesu pana sikkhāpadesu aññepi ehibhikkhūpasampadāya upasampannādayo saṅgahaṃ	166	
PA_tika-vin01_t2:166_1	gacchanti. Tepi hi sahaseyyādipaṇṇattivajjaṃ āpattiṃ āpajjantiyeva. Yadi evaṃ paṇṇattivajjesupi	166	
PA_tika-vin01_t2:166_2	sikkhāpadesu “ayaṃ imasmiṃ atthe adhippeto bhikkhū”ti ñatticatuttheneva kammena upasampanno	166	
PA_tika-vin01_t2:166_3	kasmā vuttoti? Sabbasikkhāpadavītikkamārahattā sabbakālikattā ca. Ehibhikkhūpasampadādayo	166	
PA_tika-vin01_t2:166_4	hi na sabbasikkhāpadavītikkamārahā asabbakālikā ca. Tathā hi aṭṭhasu upasampadāsu	166	
PA_tika-vin01_t2:166_5	ñatticatutthakammūpasampadā dūtenūpasampadā aṭṭhavācikūpasampadāti imā tissoyeva	166	
PA_tika-vin01_t2:166_6	thāvarā, sesā buddhe dharamāneyeva ahesuṃ. Teneva ca bhikkhunīvibhaṅgepi “tatra yāyaṃ	166	
PA_tika-vin01_t2:166_7	bhikkhunī samaggena ubhatosaṅghena ñatticatutthena kammena akuppena ṭhānārahena upasampannā,	166	
PA_tika-vin01_t2:166_8	ayaṃ imasmiṃ atthe adhippetā bhikkhunī”ti dūtenūpasampadāya aṭṭhavācikūpasampadāya	166	
PA_tika-vin01_t2:166_9	ca upasampannaṃ antokatvā ubhatosaṅghena ñatticatuttheneva kammena upasampannā bhikkhunī	166	
PA_tika-vin01_t2:166_10	vuttā, na garudhammapaṭiggahaṇūpasampadāya upasampannā tassā upasampadāya pāṭipuggalikabhāvato	1661	
PA_tika-vin01_t2:166_11	asabbakālikattā. Garudhammapaṭiggahaṇūpasampadā hi mahāpajāpatiyā eva anuññātattā	1661	
PA_tika-vin01_t2:166_12	pāṭipuggalikāti, tasmā sabbasikkhāpadavītikkamārahaṃ sabbakālikāya ñatticatutthakammūpasampadāya	1661	
PA_tika-vin01_t2:166_13	upasampannameva gahetvā sabbasikkhāpadāni paññattānīti gahetabbaṃ. Yadi evaṃ paṇṇattivajjesu	1661	
PA_tika-vin01_t2:166_14	sikkhāpadesu ca ehibhikkhūpasampannādīnampi saṅgaho kathaṃ viññāyatīti? Atthato āpannattā.	1661	
PA_tika-vin01_t2:166_15	Tathā hi “dve puggalā abhabbā āpattiṃ āpajjituṃ buddhā ca paccekabuddhā ca, dve puggalā	1661	
PA_tika-vin01_t2:166_16	bhabbā āpattiṃ āpajjituṃ bhikkhū ca bhikkhuniyo cā”ti sāmaññato vuttattā ehibhikkhūpasampannādayopi	1661	
PA_tika-vin01_t2:166_17	asañcicca assatiyā acittakaṃ paṇṇattivajjaṃ sahaseyyādiāpattiṃ āpajjantīti atthato	1661	
PA_tika-vin01_t2:166_18	āpannanti ayamettha sāro. Yaṃ panettha ito aññathā kenaci papañcitaṃ, na taṃ sārato paccetabbaṃ.	1661	
PA_tika-vin01_t2:167_0	Niruttivasenāti nibbacanavasena. Abhilāpavasenāti vohāravasena. Anuppannāya kammavācāyāti	167	
PA_tika-vin01_t2:167_1	anuppannāya ñatticatutthakammavācāya. Guṇavasenāti sīlāditaṃtaṃguṇayogato. Ettha	167	
PA_tika-vin01_t2:167_2	ca bhindati pāpake akusale dhammeti bhikkhūti nibbacanaṃ veditabbaṃ.	167	
PA_tika-vin01_t2:168	Bhikkhupadabhājanīyavaṇṇanā niṭṭhitā.	16	
PA_tika-vin01_t2:169	Sikkhāsājīvapadabhājanīyavaṇṇanā	16	
PA_tika-vin01_t2:170_0	Sikkhitabbāti āsevitabbā. Uttamanti visiṭṭhaṃ. Adhisīlādīsu vijjamānesu sīlādīhipi	170	
PA_tika-vin01_t2:170_1	bhavitabbaṃ. Yathā hi omakatarappamāṇaṃ chattaṃ vā dhajaṃ vā upādāya atirekappamāṇaṃ	170	
PA_tika-vin01_t2:170_2	“atichattaṃ atidhajo”ti vuccati, evamihāpi “anukkaṭṭhasīlaṃ upādāya adhisīlena bhavitabbaṃ,	170	
PA_tika-vin01_t2:170_3	tathā anukkaṭṭhaṃ cittaṃ paññañca upādāya adhicittena adhipaññāya ca bhavitabba”nti	170	
PA_tika-vin01_t2:170_4	manasi katvā sīlādiṃ sarūpato vibhāvetukāmo “katamaṃ panettha sīla”ntiādimāha. Aṭṭhaṅgasīlaṃ	170	
PA_tika-vin01_t2:170_5	dasaṅgasīlesveva antogadhattā visuṃ aggahetvā “pañcaṅgadasaṅgasīla”nti ettakameva	170	
PA_tika-vin01_t2:170_6	vuttaṃ. Pātimokkhasaṃvarasīlanti cārittavārittavasena duvidhaṃ vinayapiṭakapariyāpannaṃ	170	
PA_tika-vin01_t2:170_7	sikkhāpadasīlaṃ. Tañhi yo naṃ pāti rakkhati, taṃ mokkheti moceti āpāyikādīhi dukkhehīti	170	
PA_tika-vin01_t2:170_8	pātimokkhanti vuccati. Saṃvaraṇaṃ saṃvaro, kāyavācāhi avītikkamo. Pātimokkhameva	170	
PA_tika-vin01_t2:170_9	saṃvaro pātimokkhasaṃvaro. So eva sīlanaṭṭhena sīlanti pātimokkhasaṃvarasīlaṃ.	170	
PA_tika-vin01_t2:171_0	Aparo nayo – kilesānaṃ balavabhāvato pāpakiriyāya sukarabhāvato puññakiriyāya ca	171	
PA_tika-vin01_t2:171_1	dukkarabhāvato bahukkhattuṃ apāyesu patanasīloti pātī, puthujjano. Aniccatāya vā	171	
PA_tika-vin01_t2:171_2	bhavābhavādīsu kammavegakkhitto ghaṭiyantaṃ viya anavaṭṭhānena paribbhamanato gamanasīloti	171	
PA_tika-vin01_t2:171_3	pātī, maraṇavasena vā tamhi tamhi sattanikāye attabhāvassa patanasīloti pātī, sattasantāno,	171	
PA_tika-vin01_t2:171_4	cittameva vā. Taṃ pātinaṃ saṃsāradukkhato mokkhetīti pātimokkhaṃ. Cittassa hi vimokkhena	171	
PA_tika-vin01_t2:171_5	satto vimuttoti vuccati. Vuttañhi “cittavodānā visujjhantī”ti, “anupādāya āsavehi	171	
PA_tika-vin01_t2:171_6	cittaṃ vimutta”nti ca.	171	
PA_tika-vin01_t2:172_0	Atha vā avijjādinā hetunā saṃsāre patati gacchati pavattatīti pāti. “Avijjānīvaraṇānaṃ	172	
PA_tika-vin01_t2:172_1	sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ. Tassa pātino sattassa	172	
PA_tika-vin01_t2:172_2	taṇhādisaṃkilesattayato mokkho etenāti pātimokkho. “Kaṇṭhekāḷo”tiādīnaṃ viyassa samāsasiddhi veditabbā.	172	
PA_tika-vin01_t2:173_0	Atha vā pāteti vinipāteti dukkhehīti pāti, cittaṃ. Vuttañhi “cittena nīyati loko,	173	
PA_tika-vin01_t2:173_1	cittena parikassatī”ti. Tassa pātino mokkho etenāti pātimokkho. Patati vā etena apāyadukkhe	173	
PA_tika-vin01_t2:173_2	saṃsāradukkhe cāti pāti, taṇhāsaṃkileso. Vuttañhi “taṇhā janeti purisaṃ, taṇhādutiyo	173	
PA_tika-vin01_t2:173_3	puriso”ti ca ādi. Tato pātito mokkhoti pātimokkho.	173	
PA_tika-vin01_t2:174_0	Atha vā patati etthāti pāti, cha ajjhattikabāhirāni āyatanāni. Vuttañhi “chasu loko	174	
PA_tika-vin01_t2:174_1	samuppanno, chasu kubbati santhava”nti. Tato chaajjhattikabāhirāyatanasaṅkhātato	174	
PA_tika-vin01_t2:174_2	pātito mokkhoti pātimokkho.	174	
PA_tika-vin01_t2:175	Atha vā pāto vinipāto assa atthīti pātī, saṃsāro. Tato mokkhoti pātimokkho.	17	
PA_tika-vin01_t2:176_0	Atha vā sabbalokādhipatibhāvato dhammissaro bhagavā patīti vuccati, muccati etenāti	176	
PA_tika-vin01_t2:176_1	mokkho, patino mokkho tena paññattattāti patimokkho, patimokkho eva pātimokkho. Sabbaguṇānaṃ	176	
PA_tika-vin01_t2:176_2	vā mūlabhāvato uttamaṭṭhena pati ca so yathāvuttena atthena mokkho cāti patimokkho,	176	
PA_tika-vin01_t2:176_3	patimokkho eva pātimokkho. Tathā hi vuttaṃ “pātimokkhanti mukhametaṃ pamukhameta”nti vitthāro.	176	
PA_tika-vin01_t2:177_0	Atha vā pa-iti pakāre, atīti accantatthe nipāto, tasmā pakārehi accantaṃ mokkhetīti	177	
PA_tika-vin01_t2:177_1	pātimokkho. Idañhi sīlaṃ sayaṃ tadaṅgavasena samādhisahitaṃ paññāsahitañca vikkhambhanavasena	177	
PA_tika-vin01_t2:177_2	samucchedavasena ca accantaṃ mokkheti mocetīti pātimokkho.	177	
PA_tika-vin01_t2:178_0	Pati pati mokkhoti vā patimokkho, tamhā tamhā vītikkamadosato paccekaṃ mokkhetīti	178	
PA_tika-vin01_t2:178_1	attho, patimokkho eva pātimokkho. Mokkho vā nibbānaṃ, tassa mokkhassa paṭibimbabhūtoti	178	
PA_tika-vin01_t2:178_2	patimokkho. Sīlasaṃvaro hi sūriyassa aruṇuggamanaṃ viya nibbānassa udayabhūto tappaṭibhāgo	178	
PA_tika-vin01_t2:178_3	ca yathārahaṃ kilesanibbāpanato, patimokkhoyeva pātimokkho. Pativattati mokkhābhimukhanti	178	
PA_tika-vin01_t2:178_4	vā patimokkhaṃ, patimokkhameva pātimokkhanti evaṃ tāvettha pātimokkhasaddassa attho veditabbo.	178	
PA_tika-vin01_t2:179	Saṃvarati pidahati etenāti saṃvaro, pātimokkhameva saṃvaro pātimokkhasaṃvaro. So eva sīlaṃ pātimokkhasaṃvarasīlaṃ, atthato pana tato tato vītikkamitabbato viratiyo ceva cetanā ca.	17	
PA_tika-vin01_t2:180_0	Adhisīlanti vuccatīti anavasesato kāyikavācasikasaṃvarabhāvato ca maggasīlassa padaṭṭhānabhāvato	180	
PA_tika-vin01_t2:180_1	ca pātimokkhasaṃvarasīlaṃ adhikaṃ visiṭṭhaṃ sīlaṃ adhisīlanti vuccati. Pajjotānanti	180	
PA_tika-vin01_t2:180_2	ālokānaṃ. Nanu ca paccekabuddhāpi dhammatāvasena pātimokkhasaṃvarasīlena samannāgatāva	180	
PA_tika-vin01_t2:180_3	honti, evaṃ sati kasmā “buddhuppādeyeva pavattati, na vinā buddhuppādā”ti niyametvā	180	
PA_tika-vin01_t2:180_4	vuttanti āha – “na hi taṃ paññattiṃ uddharitvā”tiādi. Kiñcāpi paccekabuddhā pātimokkhasaṃvarasampannāgatā	180	
PA_tika-vin01_t2:180_5	honti, na pana tesaṃ vasena vitthāritaṃ hutvā pavattatīti adhippāyo. “Imasmiṃ vatthusmiṃ	180	
PA_tika-vin01_t2:180_6	imasmiṃ vītikkame idaṃ nāma hotī”ti paññapanaṃ aññesaṃ avisayo, buddhānaṃyeva esa	180	
PA_tika-vin01_t2:180_7	visayo, buddhānaṃ balanti āha – “buddhāyeva panā”tiādi. Lokiyasīlassa adhisīlabhāvo	180	
PA_tika-vin01_t2:180_8	pariyāyenāti nippariyāyameva taṃ dassetuṃ “pātimokkhasaṃvaratopi ca maggaphalasampayuttameva	180	
PA_tika-vin01_t2:180_9	sīlaṃ adhisīla”nti vuttaṃ. Na hi taṃ samāpanno bhikkhūti gahaṭṭhesu sotāpannānaṃ	180	
PA_tika-vin01_t2:180_10	sadāravītikkamasambhavato vuttaṃ. Tathā hi te saputtadārā agāraṃ ajjhāvasanti.	1801	
PA_tika-vin01_t2:181_0	Samādāpanaṃ samādānañcāti aññesaṃ samādāpanaṃ sayaṃ samādānañca. Adhicittanti vuccatīti	181	
PA_tika-vin01_t2:181_1	maggasamādhissa adhiṭṭhānabhāvato adhicittanti vuccati. Na vinā buddhuppādāti kiñcāpi	181	
PA_tika-vin01_t2:181_2	paccekabuddhānaṃ vipassanāpādakaṃ aṭṭhasamāpatticittaṃ hotiyeva, na pana te tattha	181	
PA_tika-vin01_t2:181_3	aññe samādāpetuṃ sakkontīti na tesaṃ vasena vitthāritaṃ hutvā pavattatīti adhippāyo.	181	
PA_tika-vin01_t2:181_4	Vipassanāpaññāyapi adhipaññatāsādhane “na vinā buddhuppādā”ti vacanaṃ imināva adhippāyena	181	
PA_tika-vin01_t2:181_5	vuttanti veditabbaṃ. Lokiyacittassa adhicittatā pariyāyenāti nippariyāyameva taṃ	181	
PA_tika-vin01_t2:181_6	dassetuṃ “tatopi ca maggaphalacittameva adhicitta”nti āha. Taṃ pana idha anadhippetanti	181	
PA_tika-vin01_t2:181_7	iminā aṭṭhakathāvacanena lokiyacittassa vasena adhicittasikkhāpi idha adhippetāti	181	
PA_tika-vin01_t2:181_8	viññāyati. Na hi taṃ samāpanno bhikkhu methunaṃ dhammaṃ paṭisevatīti ca iminā lokiyaadhicittaṃ	181	
PA_tika-vin01_t2:181_9	samāpanno methunaṃ dhammaṃ paṭisevatīti āpannaṃ. Adhipaññāniddese ca “tatopi ca maggaphalapaññāva	181	
PA_tika-vin01_t2:181_10	adhipaññā”ti vatvā “sā pana idha anadhippetā. Na hi taṃ samāpanno bhikkhu methunaṃ	1811	
PA_tika-vin01_t2:181_11	dhammaṃ paṭisevatī”ti vuttattā lokiyapaññāvasena adhipaññāsikkhāyapi idhādhippetabhāvo	1811	
PA_tika-vin01_t2:181_12	taṃ samāpannassa methunadhammapaṭisevanañca aṭṭhakathāyaṃ anuññātanti viññāyati.	1811	
PA_tika-vin01_t2:181_13	Idañca sabbaṃ “tatra yāyaṃ adhisīlasikkhā, ayaṃ imasmiṃ atthe adhippetā sikkhā”ti	1811	
PA_tika-vin01_t2:181_14	imāya pāḷiyā na sameti. Ayañhi pāḷi adhisīlasikkhāva idha adhippetā, na itarāti dīpeti,	1811	
PA_tika-vin01_t2:181_15	tasmā pāḷiyā aṭṭhakathāya ca evamadhippāyo veditabbo – lokiyaadhicittaadhipaññāsamāpannassa	1811	
PA_tika-vin01_t2:181_16	tathārūpapaccayaṃ paṭicca “methunaṃ dhammaṃ paṭisevissāmī”ti citte uppanne tato adhicittato	1811	
PA_tika-vin01_t2:181_17	adhipaññato ca parihāni sambhavatīti taṃ dvayaṃ samāpannena na sakkā methunaṃ dhammaṃ	1811	
PA_tika-vin01_t2:181_18	paṭisevitunti pāḷiyaṃ adhisīlasikkhāva vuttā. Adhisīlasikkhañhi yāva vītikkamaṃ na	1811	
PA_tika-vin01_t2:181_19	karoti, tāva samāpannova hoti. Na hi cittuppādamattena pātimokkhasaṃvarasīlaṃ bhinnaṃ	1811	
PA_tika-vin01_t2:181_20	nāma hotīti. Aṭṭhakathāyaṃ pana lokiyaadhicittato adhipaññato ca parihāyitvāpi bhikkhuno	1812	
PA_tika-vin01_t2:181_21	methunadhammapaṭisevanaṃ kadāci bhaveyyāti taṃ dvayaṃ appaṭikkhipitvā maggaphaladhammānaṃ	1812	
PA_tika-vin01_t2:181_22	akuppasabhāvattā taṃ samāpannassa bhikkhuno tato parihāyitvā methunadhammapaṭisevanaṃ	1812	
PA_tika-vin01_t2:181_23	nāma na kadāci sambhavatīti lokuttarādhicittaadhipaññānaṃyeva paṭikkhepo katoti veditabbo.	1812	
PA_tika-vin01_t2:182	Atthi dinnaṃ atthi yiṭṭhantiādinayappavattanti iminā –	18	
PA_tika-vin01_t2:183_0	“Tattha katamaṃ kammassakataññāṇaṃ? ‘Atthi dinnaṃ, atthi yiṭṭhaṃ, atthi hutaṃ, atthi	183	
PA_tika-vin01_t2:183_1	sukatadukkaṭānaṃ kammānaṃ phalaṃ vipāko, atthi ayaṃ loko, atthi paro loko, atthi	183	
PA_tika-vin01_t2:183_2	mātā, atthi pitā, atthi sattā opapātikā, atthi loke samaṇabrāhmaṇā sammaggatā sammā	183	
PA_tika-vin01_t2:183_3	paṭipannā, ye imañca lokaṃ parañca lokaṃ sayaṃ abhiññā sacchikatvā pavedentī’ti yā	183	
PA_tika-vin01_t2:183_4	evarūpā paññā pajānanā…pe… amoho dhammavicayo sammādiṭṭhi, idaṃ vuccati kammassakataññāṇaṃ.	183	
PA_tika-vin01_t2:183_5	Ṭhapetvā saccānulomikaṃ ñāṇaṃ sabbāpi sāsavā kusalā paññā kammassakataññāṇa”nti –	183	
PA_tika-vin01_t2:184	Imaṃ vibhaṅgapāḷiṃ saṅgaṇhāti.	18	
PA_tika-vin01_t2:185_0	Tattha atthi dinnantiādīsu dinnapaccayā phalaṃ atthīti iminā upāyena attho veditabbo.	185	
PA_tika-vin01_t2:185_1	Dinnanti ca deyyadhammasīsena dānaṃ vuttaṃ. Yiṭṭhanti mahāyāgo, sabbasādhāraṇaṃ mahādānanti	185	
PA_tika-vin01_t2:185_2	attho. Hutanti pahonakasakkāro adhippeto. Atthi mātā, atthi pitāti mātāpitūsu sammāpaṭipattimicchāpaṭipattiādīnaṃ	185	
PA_tika-vin01_t2:185_3	phalasambhavo vutto. Idaṃ vuccatīti yaṃ ñāṇaṃ “idaṃ kammaṃ sakaṃ, idaṃ no saka”nti	185	
PA_tika-vin01_t2:185_4	jānāti, idaṃ kammassakataññāṇaṃ nāma vuccatīti attho. Tattha tividhaṃ kāyaduccaritaṃ	185	
PA_tika-vin01_t2:185_5	catubbidhaṃ vacīduccaritaṃ tividhaṃ manoduccaritanti idaṃ na sakakammaṃ nāma, tīsu	185	
PA_tika-vin01_t2:185_6	dvāresu dasavidhampi sucaritaṃ sakakammaṃ nāma. Attano vāpi hotu parassa vā, sabbampi	185	
PA_tika-vin01_t2:185_7	akusalaṃ na sakakammaṃ nāma. Kasmā? Atthabhañjanato anatthajananato ca. Attano vā	185	
PA_tika-vin01_t2:185_8	hotu parassa vā, sabbampi kusalaṃ sakakammaṃ nāma. Kasmā? Anatthabhañjanato atthajananato	185	
PA_tika-vin01_t2:185_9	ca. Evaṃ jānanasamatthe imasmiṃ kammassakataññāṇe ṭhatvā bahuṃ dānaṃ datvā sīlaṃ	185	
PA_tika-vin01_t2:185_10	pūretvā uposathaṃ samādiyitvā sukhena sukhaṃ sampattiyā sampattiṃ anubhavitvā nibbānaṃ	1851	
PA_tika-vin01_t2:185_11	pattānaṃ sattānaṃ gaṇanaparicchedo natthi. Ṭhapetvā saccānulomikaṃ ñāṇanti maggasaccassa	1851	
PA_tika-vin01_t2:185_12	paramatthasaccassa ca anulomanato saccānulomikanti laddhanāmaṃ vipassanāñāṇaṃ ṭhapetvā	1851	
PA_tika-vin01_t2:185_13	avasesā sabbāpi sāsavā kusalā paññā kammassakataññāṇamevāti attho.	1851	
PA_tika-vin01_t2:186	Tilakkhaṇākāraparicchedakanti aniccādilakkhaṇattayassa hutvā abhāvādiākārapaacchindanakaṃ. Adhipaññāti vuccatīti maggapaññāya adhiṭṭhānabhāvato vipassanāñāṇaṃ adhipaññāti vuccati.	18	
PA_tika-vin01_t2:187	“Kalyāṇakārī kalyāṇaṃ, pāpakārī ca pāpakaṃ;	18	
PA_tika-vin01_t2:188	Anubhoti dvayametaṃ, anubandhati kāraka”nti. ;	18	
PA_tika-vin01_t2:189_0	Evaṃ atīte anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya	189	
PA_tika-vin01_t2:189_1	paccayabhūtā kammassakatapaññā adhipaññātipi vadanti. Lokiyapaññāya adhipaññābhāvo	189	
PA_tika-vin01_t2:189_2	pariyāyenāti nippariyāyameva taṃ dassetuṃ “tatopi ca maggaphalapaññāva adhipaññā”ti vuttaṃ.	189	
PA_tika-vin01_t2:190_0	Saha ājīvanti etthāti sājīvoti sabbasikkhāpadaṃ vuttanti āha – “sabbampi…pe… tasmā	190	
PA_tika-vin01_t2:190_1	sājīvanti vuccatī”ti. Tattha sikkhāpadanti “nāmakāyo padakāyo niruttikāyo byañjanakāyo”ti	190	
PA_tika-vin01_t2:190_2	vuttaṃ bhagavato vacanasaṅkhātaṃ sikkhāpadaṃ. Sabhāgavuttinoti samānavuttikā, sadisappavattikāti	190	
PA_tika-vin01_t2:190_3	attho. Tasmiṃ sikkhatīti ettha ādheyyāpekkhattā adhikaraṇassa kimādheyyamapekkhitvā	190	
PA_tika-vin01_t2:190_4	“tasmi”nti adhikaraṇaṃ niddiṭṭhanti āha – “taṃ sikkhāpadaṃ cittassa adhikaraṇaṃ katvā”ti,	190	
PA_tika-vin01_t2:190_5	taṃ sājīvasaṅkhātaṃ sikkhāpadaṃ “yathāsikkhāpadaṃ nu kho sikkhāmi, na sikkhāmī”ti	190	
PA_tika-vin01_t2:190_6	evaṃ pavattivasena sikkhāpadavisayattā tadādheyyabhūtassa cittassa adhikaraṇaṃ katvāti	190	
PA_tika-vin01_t2:190_7	attho. Nanu ca “sikkhāsājīvasamāpanno”ti imassa padabhājanaṃ karontena “yaṃ sikkhaṃ	190	
PA_tika-vin01_t2:190_8	sājīvañca samāpanno, tadubhayaṃ dassetvā tesu sikkhati, tena vuccati sikkhāsājīvasamāpanno”ti	190	
PA_tika-vin01_t2:190_9	vattabbaṃ siyā, evamavatvā “tasmiṃ sikkhati, tena vuccati sājīvasamāpanno”ti ettakameva	190	
PA_tika-vin01_t2:190_10	kasmā vuttanti antolīnacodanaṃ sandhāyāha “na kevalañcāyametasmi”ntiādi.	1901	
PA_tika-vin01_t2:191	Tassā ca sikkhāyāti tassā adhisīlasaṅkhātāya sikkhāya. Sikkhaṃ paripūrentoti	19	
PA_tika-vin01_t2:192_0	Sīlasaṃvaraṃ paripūrento, vārittasīlavasena viratisampayuttaṃ cetanaṃ cārittasīlavasena	192	
PA_tika-vin01_t2:192_1	virativippayuttaṃ cetanañca attani pavattentoti attho. Tasmiñca sikkhāpade avītikkamanto	192	
PA_tika-vin01_t2:192_2	sikkhatīti “nāmakāyo padakāyo niruttikāyo byañjanakāyo”ti evaṃ vuttaṃ bhagavato vacanasaṅkhātaṃ	192	
PA_tika-vin01_t2:192_3	sikkhāpadaṃ avītikkamanto hutvā tasmiṃ yathāvuttasikkhāpade sikkhatīti attho. Sīlasaṃvarapūraṇaṃ	192	
PA_tika-vin01_t2:192_4	sājīvānatikkamanañcāti idameva ca dvayaṃ idha sikkhanaṃ nāmāti adhippāyo. Tattha	192	
PA_tika-vin01_t2:192_5	sājīvānatikkamo sikkhāpāripūriyā paccayo. Sājīvānatikkamato hi yāva maggā sikkhāpāripūrī	192	
PA_tika-vin01_t2:192_6	hoti. Apicettha “sikkhaṃ paripūrento sikkhatī”ti iminā viraticetanāsaṅkhātassa sīlasaṃvarassa	192	
PA_tika-vin01_t2:192_7	visesato santāne pavattanakālova gahito, “avītikkamanto sikkhatī”ti iminā pana appavattanakālopi.	192	
PA_tika-vin01_t2:192_8	Sikkhañhi paripūraṇavasena attani pavattentopi niddādivasena appavattentopi vītikkamābhāvā	192	
PA_tika-vin01_t2:192_9	“avītikkamanto sikkhatī”ti vuccatīti.	192	
PA_tika-vin01_t2:193	Sikkhāsājīvapadabhājanīyavaṇṇanā niṭṭhitā.	19	
PA_tika-vin01_t2:194	Sikkhāpaccakkhānavibhaṅgavaṇṇanā	19	
PA_tika-vin01_t2:195_0	“Appaccakkhāya appaccakkhātāyā”ti ubhayathāpi pāṭho tīsupi gaṇṭhipadesu vutto. Dubbalye	195	
PA_tika-vin01_t2:195_1	āvikatepīti “yaṃnūnāhaṃ buddhaṃ paccakkheyya”ntiādinā dubbalabhāve pakāsitepi. Sikkhāya	195	
PA_tika-vin01_t2:195_2	pana paccakkhātāyāti “buddhaṃ paccakkhāmī”tiādinā sikkhāya paccakkhātāya. Yasmā dirattavacane	195	
PA_tika-vin01_t2:195_3	gahite tena purimapacchimapadāni saṃsiliṭṭhāni honti, na tasmiṃ aggahite, tasmā dirattavacanena	195	
PA_tika-vin01_t2:195_4	byañjanasiliṭṭhatāmattameva payojananti āha “byañjanasiliṭṭhatāyā”ti. Mukhāruḷhatāyāti	195	
PA_tika-vin01_t2:195_5	yasmā evarūpaṃ vacanaṃ lokassa mukhamāruḷhaṃ, tasmāti attho.	195	
PA_tika-vin01_t2:196_0	Byañjanaṃ sampādetīti tassa visuṃ atthābhāvato vuttamevatthaṃ aññapadena dīpento	196	
PA_tika-vin01_t2:196_1	byañjanaṃ sampādeti. Vuttamevatthaṃ kāraṇena vibhāvento āha “parivārakapadavirahitañhī”tiādi.	196	
PA_tika-vin01_t2:196_2	Atthadīpakaṃ padaṃ atthapadaṃ.	196	
PA_tika-vin01_t2:197_0	Sikkhāpaccakkhānassāti “buddhaṃ paccakkhāmī”tiādisikkhāpaccakkhānavacanassa. “Buddhaṃ	197	
PA_tika-vin01_t2:197_1	paccakkhāmī”tiādīsu “evaṃ kho, bhikkhave, dubbalyāvikammañceva hoti sikkhā ca paccakkhātā”ti	197	
PA_tika-vin01_t2:197_2	vuttattā ubhayampi hotīti āha – “ekaccaṃ dubbalyāvikammaṃ attho hotī”ti. Kiñcāpi	197	
PA_tika-vin01_t2:197_3	“buddhaṃ paccakkhāmī”tiādisikkhāpaccakkhānavacanassa dubbalyāvikammapadattho na hoti,	197	
PA_tika-vin01_t2:197_4	tathāpi “buddhaṃ paccakkhāmī”ti vutte sikkhāparipūraṇe dubbalyāvibhāvassapi gamyamānattā	197	
PA_tika-vin01_t2:197_5	“sikkhāpaccakkhānassa ekaccaṃ dubbalyāvikammaṃ attho hotī”ti vuttaṃ. Naṃ sandhāyāti	197	
PA_tika-vin01_t2:197_6	naṃ atthabhūtaṃ dubbalyāvikammaṃ sandhāya.	197	
PA_tika-vin01_t2:198_0	Visesāvisesanti ettha yena dubbalyāvikammameva hoti, na sikkhāpaccakkhānaṃ, tattha	198	
PA_tika-vin01_t2:198_1	sikkhāpaccakkhānadubbalyāvikammānaṃ atthi viseso. Yena pana sikkhāpaccakkhānañceva	198	
PA_tika-vin01_t2:198_2	dubbalyāvikammañca hoti, tattha nevatthi visesoti veditabbaṃ. Kaṭhakicchajīvaneti	198	
PA_tika-vin01_t2:198_3	dhātūsu paṭhitattā vuttaṃ “kicchajīvikappatto”ti. Ukkaṇṭhanaṃ ukkaṇṭhā, kicchajīvikā,	198	
PA_tika-vin01_t2:198_4	taṃ ito pattoti ukkaṇṭhito. Itoti ito ṭhānato, ito vihārato vā. Etthāti gantumicchitaṃ	198	
PA_tika-vin01_t2:198_5	padesaṃ vadati. Anabhiratiyā pīḷito vikkhittacitto hutvā sīsaṃ ukkhipitvā uddhaṃmukho	198	
PA_tika-vin01_t2:198_6	ito cito ca olokento āhiṇḍatīti āha “uddhaṃ kaṇṭhaṃ katvā viharamāno”ti.	198	
PA_tika-vin01_t2:199_0	Aṭṭīyamānoti ettha aṭṭamiva attānamācarati aṭṭīyatīti aṭṭīyasaddassa antogadhaupamānabhūtakammattā	199	
PA_tika-vin01_t2:199_1	upameyyabhūtena attanāva sakammakattaṃ, na bhikkhubhāvenāti āha “bhikkhubhāvanti	199	
PA_tika-vin01_t2:199_2	bhikkhubhāvenā”ti. Na hi so bhikkhubhāvaṃ aṭṭamiva ācarati, kiñcarahi attānaṃ tasmā	199	
PA_tika-vin01_t2:199_3	bhikkhubhāvena karaṇabhūtena attānaṃ aṭṭīyamānoti evamettha attho daṭṭhabboti āha	199	
PA_tika-vin01_t2:199_4	“karaṇatthe upayogavacana”nti. Kaṇṭhe āsattena aṭṭīyeyyāti ettha pana karaṇattheyeva	199	
PA_tika-vin01_t2:199_5	karaṇavacananti āha – “yathālakkhaṇaṃ karaṇavacaneneva vutta”nti. Kattuatthe vā upayogavacanaṃ	199	
PA_tika-vin01_t2:199_6	daṭṭhabbanti āha – “tena vā bhikkhubhāvenā”tiādi, tena kattubhūtena bhikkhubhāvenāti	199	
PA_tika-vin01_t2:199_7	attho. Imasmiṃ panatthe aṭṭaṃ karotīti aṭṭīyatīti aṭṭīya-saddaṃ nipphādetvā tato	199	
PA_tika-vin01_t2:199_8	kammani māna-sadde kate “aṭṭīyamāno”ti padasiddhi veditabbā. Tenevāha – “aṭṭo kariyamāno	199	
PA_tika-vin01_t2:199_9	pīḷiyamāno”ti. Jigucchamānoti iminā pana sambandhe kariyamāne bhikkhubhāvanti upayogatthe	199	
PA_tika-vin01_t2:199_10	eva upayogavacananti āha – “asuciṃ viya taṃ jigucchanto”ti, taṃ bhikkhubhāvaṃ jigucchantoti	1991	
PA_tika-vin01_t2:199_11	attho. Sacāhanti sace ahaṃ.	1991	
PA_tika-vin01_t2:200_0	Paccakkhānākārena vuttānīti “paccakkheyyaṃ paccakkheyya”nti vuttattā paccakkhānākārasambandhena	200	
PA_tika-vin01_t2:200_1	vuttāni. Bhāvavikappākārenāti “assaṃ assa”nti āgatattā yaṃ yaṃ bhavitukāmo, tassa	200	
PA_tika-vin01_t2:200_2	tassa bhāvassa vikappākārena, bhikkhubhāvato aññabhāvavikappākārenāti adhippāyo.	200	
PA_tika-vin01_t2:201_0	50. Na ussahāmīti attano tattha tattha ussahābhāvaṃ dasseti. Na visahāmīti ekabhattādīnaṃ	201	
PA_tika-vin01_t2:201_1	asayhabhāvaṃ dasseti. Na ramāmīti “pabbajjāmūlakaṃ natthi me sukha”nti dasseti. Nābhiramāmīti	201	
PA_tika-vin01_t2:201_2	pabbajjāya attano santosābhāvaṃ dasseti.	201	
PA_tika-vin01_t2:202_0	Idāni sikkhāpaccakkhānavāre ṭhatvā ayaṃ vinicchayo veditabbo – tattha “sāmaññā cavitukāmo”tiādīhi	202	
PA_tika-vin01_t2:202_1	padehi cittaniyamaṃ dasseti. “Buddhaṃ dhamma”ntiādīhi padehi khettaniyamaṃ dasseti.	202	
PA_tika-vin01_t2:202_2	Yathā hi loke sassānaṃ ruhanaṭṭhānaṃ “khetta”nti vuccati, evamidampi sikkhāpaccakkhānassa	202	
PA_tika-vin01_t2:202_3	ruhanaṭṭhānattā “khetta”nti vuccati. “Paccakkhāmi dhārehī”ti etena kālaniyamaṃ dasseti.	202	
PA_tika-vin01_t2:202_4	“Vadatī”ti iminā payoganiyamaṃ dasseti. “Alaṃ me buddhena, kinnu me buddhena, na	202	
PA_tika-vin01_t2:202_5	mamattho buddhena, sumuttāhaṃ buddhenā”tiādīhi anāmaṭṭhakālavasenapi paccakkhānaṃ	202	
PA_tika-vin01_t2:202_6	hotīti dasseti. “Viññāpetī”ti iminā vijānananiyamaṃ dasseti. “Ummattako sikkhaṃ paccakkhāti,	202	
PA_tika-vin01_t2:202_7	ummattakassa santike sikkhaṃ paccakkhātī”tiādīhi puggalaniyamaṃ dasseti. “Ariyakena	202	
PA_tika-vin01_t2:202_8	milakkhassa santike sikkhaṃ paccakkhāti, so ca nappaṭivijānāti, appaccakkhātā hoti	202	
PA_tika-vin01_t2:202_9	sikkhā”tiādīhi puggalādiniyame satipi vijānananiyamāsambhavaṃ dasseti. “Davāya sikkhaṃ	202	
PA_tika-vin01_t2:202_10	paccakkhāti, appaccakkhātā hoti sikkhā”tiādīhi khettādiniyame satipi cittaniyamābhāvena	2021	
PA_tika-vin01_t2:202_11	na ruhatīti dasseti. “Sāvetukāmo na sāveti, apaccakkhātā hoti sikkhā”ti iminā cittaniyamepi	2021	
PA_tika-vin01_t2:202_12	sati payoganiyamābhāvena na ruhatīti dasseti. “Aviññussa sāveti, viññussa na sāvetī”ti	2021	
PA_tika-vin01_t2:202_13	etehi cittakhettakālapayogapuggalavijānananiyamepi sati yaṃ puggalaṃ uddissa sāveti,	2021	
PA_tika-vin01_t2:202_14	tasseva savanena ruhati, na aññassāti dasseti. “Sabbaso vā pana na sāveti, appaccakkhātā	2021	
PA_tika-vin01_t2:202_15	hoti sikkhā”ti idaṃ pana cittādiniyameneva sikkhā paccakkhātā hoti, na aññathāti	2021	
PA_tika-vin01_t2:202_16	dassanatthaṃ vuttaṃ. Tasmā cittakhettakālapayogapuggalavijānananiyamavasena sikkhāya	2021	
PA_tika-vin01_t2:202_17	paccakkhānaṃ ñatvā tadabhāvena appaccakkhānaṃ veditabbaṃ.	2021	
PA_tika-vin01_t2:203	Kathaṃ? Upasampannabhāvato cavitukāmatācitteneva hi sikkhāpaccakkhānaṃ hoti, na davā vā ravā vā bhaṇantassa. Evaṃ cittavasena sikkhāpaccakkhānaṃ hoti, na tadabhāvena.	20	
PA_tika-vin01_t2:204_0	Tathā “buddhaṃ paccakkhāmi, dhammaṃ paccakkhāmi, saṅghaṃ paccakkhāmi, sikkhaṃ, vinayaṃ,	204	
PA_tika-vin01_t2:204_1	pātimokkhaṃ, uddesaṃ, upajjhāyaṃ, ācariyaṃ, saddhivihārikaṃ, antevāsikaṃ, samānupajjhāyakaṃ,	204	
PA_tika-vin01_t2:204_2	samānācariyakaṃ, sabrahmacāriṃ paccakkhāmī”ti evaṃ vuttānaṃ buddhādīnaṃ catuddasannaṃ,	204	
PA_tika-vin01_t2:204_3	“gihīti maṃ dhārehi, upāsako, ārāmiko, sāmaṇero, titthiyo, titthiyasāvako, assamaṇo,	204	
PA_tika-vin01_t2:204_4	asakyaputtiyoti maṃ dhārehī”ti evaṃ vuttānaṃ gihiādīnaṃ aṭṭhannañcāti imesaṃ dvāvīsatiyā	204	
PA_tika-vin01_t2:204_5	khettapadānaṃ yassa kassaci savevacanassa vasena tesu ca yaṃkiñci vattukāmassa yaṃkiñci	204	
PA_tika-vin01_t2:204_6	vadatopi sikkhāpaccakkhānaṃ hoti, na rukkhādīnaṃ aññatarassa nāmaṃ gahetvā sikkhaṃ	204	
PA_tika-vin01_t2:204_7	paccakkhantassa. Evaṃ khettavasena sikkhāpaccakkhānaṃ hoti, na tadabhāvena.	204	
PA_tika-vin01_t2:205_0	Tattha yadetaṃ “paccakkhāmī”ti ca “maṃ dhārehī”ti ca vuttaṃ vattamānakālavacanaṃ,	205	
PA_tika-vin01_t2:205_1	yāni ca “alaṃ me buddhena, kinnu me buddhena, na mamattho buddhena, sumuttāhaṃ buddhenā”tiādinā	205	
PA_tika-vin01_t2:205_2	nayena ākhyātavasena kālaṃ anāmasitvā purimehi cuddasahi padehi saddhiṃ yojetvā vuttāni	205	
PA_tika-vin01_t2:205_3	“alaṃ me”tiādīni cattāri padāni, tesaṃyeva ca savevacanānaṃ vasena paccakkhānaṃ hoti,	205	
PA_tika-vin01_t2:205_4	na “paccakkhāsi”nti vā “paccakkhissa”nti vā “maṃ dhāresī”ti vā “dhāressasī”ti vā	205	
PA_tika-vin01_t2:205_5	“yanūnāhaṃ paccakkheyya”nti vātiādīni atītānāgataparikappavacanāni bhaṇantassa. Evaṃ	205	
PA_tika-vin01_t2:205_6	vattamānakālavasena ceva anāmaṭṭhakālavasena ca paccakkhānaṃ hoti, na tadabhāvena.	205	
PA_tika-vin01_t2:206_0	Payogo pana duvidho kāyiko vācasiko. Tattha “buddhaṃ paccakkhāmī”tiādinā nayena yāya	206	
PA_tika-vin01_t2:206_1	kāyaci bhāsāya vacībhedaṃ katvā vācasikapayogeneva paccakkhānaṃ hoti, na akkharalikhanaṃ	206	
PA_tika-vin01_t2:206_2	vā hatthamuddādidassanaṃ vā kāyapayogaṃ karontassa. Evaṃ vācasikapayogeneva paccakkhānaṃ	206	
PA_tika-vin01_t2:206_3	hoti, na tadabhāvena.	206	
PA_tika-vin01_t2:207_0	Puggalo pana duvidho yo ca paccakkhāti, yassa ca paccakkhāti. Tattha yo paccakkhāti,	207	
PA_tika-vin01_t2:207_1	so sace ummattakakhittacittavedanāṭṭānaṃ aññataro na hoti. Yassa pana paccakkhāti,	207	
PA_tika-vin01_t2:207_2	so sace manussajātiko hoti, na ca ummattakādīnaṃ aññataro, sammukhībhūto ca sikkhāpaccakkhānaṃ	207	
PA_tika-vin01_t2:207_3	hoti. Na hi asammukhībhūtassa dūtena vā paṇṇena vā ārocanaṃ ruhati. Evaṃ yathāvuttapuggalavasena	207	
PA_tika-vin01_t2:207_4	paccakkhānaṃ hoti, na tadabhāvena.	207	
PA_tika-vin01_t2:208_0	Vijānanampi niyamitāniyamitavasena duvidhaṃ. Tattha yassa yesaṃ vā niyametvā “imassa	208	
PA_tika-vin01_t2:208_1	imesaṃ vā ārocemī”ti vadati, sace te yathā pakatiyā loke manussā vacanaṃ sutvā āvajjanasamaye	208	
PA_tika-vin01_t2:208_2	jānanti, evaṃ tassa vacanānantarameva tassa “ayaṃ ukkaṇṭhito”ti vā “gihibhāvaṃ patthayatī”ti	208	
PA_tika-vin01_t2:208_3	vā yena kenaci ākārena sikkhāpaccakkhānabhāvaṃ jānanti, paccakkhātā hoti sikkhā.	208	
PA_tika-vin01_t2:208_4	Atha aparabhāge “kiṃ iminā vutta”nti cintetvā jānanti, aññe vā jānanti, appaccakkhātāva	208	
PA_tika-vin01_t2:208_5	hoti sikkhā. Aniyametvā ārocentassa pana sace vuttanayena yo koci manussajātiko vacanatthaṃ	208	
PA_tika-vin01_t2:208_6	jānāti, paccakkhātāva hoti sikkhā. Evaṃ vijānanavasena paccakkhānaṃ hoti, na tadabhāvena.	208	
PA_tika-vin01_t2:208_7	Iti imesaṃ vuttappakārānaṃ cittādīnaṃ vaseneva sikkhāpaccakkhānaṃ hoti, na aññathāti daṭṭhabbaṃ.	208	
PA_tika-vin01_t2:209_0	51. “Vadatī”ti vacībhedappayogaṃ dassetvā tadanantaraṃ “viññāpetī”ti vuttattā teneva	209	
PA_tika-vin01_t2:209_1	vacībhedena adhippāyaviññāpanaṃ idhādhippetaṃ, na yena kenaci upāyenāti āha “teneva	209	
PA_tika-vin01_t2:209_2	vacībhedenā”ti. Padapaccābhaṭṭhaṃ katvāti padaviparāvuttiṃ katvā. Idañca padappayogassa	209	
PA_tika-vin01_t2:209_3	aniyamitattā vuttaṃ. Yathā hi loke “āhara pattaṃ, pattaṃ āharā”ti aniyamitena padappayogena	209	
PA_tika-vin01_t2:209_4	tadatthaviññāpanaṃ diṭṭhaṃ, evamidhāpi “buddhaṃ paccakkhāmi, paccakkhāmi buddha”nti	209	
PA_tika-vin01_t2:209_5	aniyamitena padappayogena tadatthaviññāpanaṃ hotiyevāti adhippāyo. Buddhaṃ paccakkhāmīti	209	
PA_tika-vin01_t2:209_6	atthappadhāno ayaṃ niddeso, na saddappadhānoti āha “milakkhabhāsāsu vā aññatarabhāsāya	209	
PA_tika-vin01_t2:209_7	tamatthaṃ vadeyyā”ti. Māgadhabhāsato avasiṭṭhā sabbāpi andhadamiḷādibhāsā milakkhabhāsāti	209	
PA_tika-vin01_t2:209_8	veditabbā. Khettapadesu ekaṃ vattukāmo sacepi aññaṃ vadeyya, khettapadantogadhattā	209	
PA_tika-vin01_t2:209_9	paccakkhātāva hoti sikkhāti dassento āha “buddhaṃ paccakkhāmīti vattukāmo”tiādi.	209	
PA_tika-vin01_t2:209_10	Yadipi “buddhaṃ paccakkhāmī”ti vattuṃ anicchanto cittena taṃ paṭikkhipitvā aññaṃ	2091	
PA_tika-vin01_t2:209_11	vattukāmo puna virajjhitvā tameva vadeyya, tathāpi sāsanato cavitukāmatācitte sati	2091	
PA_tika-vin01_t2:209_12	khettapadasseva vuttattā aṅgapāripūrisambhavato hotveva sikkhāpaccakkhānanti veditabbaṃ.	2091	
PA_tika-vin01_t2:209_13	Khettameva otiṇṇanti sikkhāpaccakkhānassa ruhanaṭṭhānabhūtaṃ khettameva otiṇṇaṃ.	2091	
PA_tika-vin01_t2:210_0	“Paccakkhāmi dhārehī”ti vattamānakālassa padhānabhāvena vattumicchitattā atītānāgataparikappavacanehi	210	
PA_tika-vin01_t2:210_1	nevatthi sikkhāpaccakkhānanti dassento āha “sace pana buddhaṃ paccakkhinti vā”tiādi.	210	
PA_tika-vin01_t2:210_2	Vadati viññāpetīti ettha vadatīti iminā payogassa niyamitattā ekassa santike attano	210	
PA_tika-vin01_t2:210_3	vacībhedappayogeneva sikkhāpaccakkhānaṃ hoti, na dūtasāsanādippayogenāti dassento	210	
PA_tika-vin01_t2:210_4	āha “dūtaṃ vā pahiṇātī”tiādi. Tattha “mama sikkhāpaccakkhānabhāvaṃ kathehī”ti mukhasāsanavasena	210	
PA_tika-vin01_t2:210_5	“dūtaṃ vā pahiṇātī”ti vuttaṃ. Paṇṇe likhitvā pahiṇanavasena “sāsanaṃ vā pesetī”ti	210	
PA_tika-vin01_t2:210_6	vuttaṃ. Rukkhādīsu akkharāni likhitvā dassanavasena “akkharaṃ vā chindatī”ti vuttaṃ.	210	
PA_tika-vin01_t2:210_7	Hatthamuddāya vā tamatthaṃ ārocetīti hatthena adhippāyaviññāpanaṃ sandhāya vuttaṃ.	210	
PA_tika-vin01_t2:210_8	Adhippāyaviññāpako hi hatthavikāro hatthamuddā. Hattha-saddo cettha tadekadesesu	210	
PA_tika-vin01_t2:210_9	aṅgulīsu daṭṭhabbo “na sabbaṃ hatthaṃ mukhe pakkhipissāmī”tiādīsu viya. Tasmā adhippāyaviññāpakena	210	
PA_tika-vin01_t2:210_10	aṅgulisaṅkocādinā hatthavikārena tamatthaṃ ārocetīti evamettha attho daṭṭhabbo.	2101	
PA_tika-vin01_t2:211_0	Cittasampayuttanti paccakkhātukāmatācittasampayuttaṃ. Idāni vijānanavasena sikkhāpaccakkhānaṃ	211	
PA_tika-vin01_t2:211_1	niyamitāniyamitavasena dvidhā veditabbanti dassento āha – “yadi ayameva jānātū”tiādi.	211	
PA_tika-vin01_t2:211_2	Ayañca vibhāgo “vadati viññāpetīti ekavisayattā yassa vadati, tasseva vijānanaṃ adhippetaṃ,	211	
PA_tika-vin01_t2:211_3	na aññassā”ti iminā nayena laddhoti daṭṭhabbaṃ. Na hi yassa vadati, tato aññaṃ viññāpetīti	211	
PA_tika-vin01_t2:211_4	ayamattho sambhavati. Soyeva jānātīti avadhāraṇena tasmiṃ avijānanteyeva aññassa	211	
PA_tika-vin01_t2:211_5	jānanaṃ paṭikkhipati. Tenevāha – “atha so na jānāti, añño samīpe ṭhito jānāti, apaccakkhātā	211	
PA_tika-vin01_t2:211_6	hoti sikkhā”ti. Tasmā “ayameva jānātū”ti ekaṃ niyametvā ārocite yadipi sopi jānāti	211	
PA_tika-vin01_t2:211_7	aññopi, niyamitassa pana niyamitavasena vijānanasambhavato sikkhāpaccakkhānaṃ hotiyevāti	211	
PA_tika-vin01_t2:211_8	daṭṭhabbaṃ “añño mā jānātū”ti aniyamitattā. Dvinnampi niyametvāti idaṃ “dve vā jānantu	211	
PA_tika-vin01_t2:211_9	eko vā, imesaṃyeva dvinnaṃ ārocemī”ti evaṃ niyametvā ārocanaṃ sandhāya vuttaṃ. Tenevāha	211	
PA_tika-vin01_t2:211_10	– “ekasmiṃ jānantepi dvīsu jānantesupī”ti. Tasmā “dveyeva jānantu, eko mā jānātū”ti	2111	
PA_tika-vin01_t2:211_11	evaṃ dvinnaṃ niyametvā ārocite dvīsuyeva jānantesu sikkhāpaccakkhānaṃ hoti, na ekasmiṃ jānanteti vadanti.	2111	
PA_tika-vin01_t2:212_0	Sabhāgeti vissāsike. Parisaṅkamānoti “sace te jāneyyuṃ, maṃ te vāressantī”ti āsaṅkamāno.	212	
PA_tika-vin01_t2:212_1	Samayaññūti sāsanācārakusalo, idha pana tadadhippāyajānanamattenapi samayaññū nāma	212	
PA_tika-vin01_t2:212_2	hoti. Teneva āha – “ukkaṇṭhito ayaṃ…pe… sāsanato cutoti jānātī”ti. Tasmā “buddhaṃ	212	
PA_tika-vin01_t2:212_3	paccakkhāmī”ti imassa atthaṃ ñatvāpi sace “ayaṃ bhikkhubhāvato cavitukāmo, gihī vā	212	
PA_tika-vin01_t2:212_4	hotukāmo”ti na jānāti, appaccakkhātāva hoti sikkhā. Sace pana “buddhaṃ paccakkhāmī”ti	212	
PA_tika-vin01_t2:212_5	vacanassa atthaṃ ajānitvāpi “ukkaṇṭhito gihī hotukāmo”ti adhippāyaṃ jānāti, paccakkhātāva	212	
PA_tika-vin01_t2:212_6	hoti sikkhā. Aññasmiṃ khaṇe sotaviññāṇavīthiyā saddaggahaṇaṃ, aññasmiṃyeva ca manoviññāṇavīthiyā	212	
PA_tika-vin01_t2:212_7	tadatthavijānananti āha – “taṅkhaṇaññeva pana apubbaṃ acarimaṃ dujjāna”nti. Na hi	212	
PA_tika-vin01_t2:212_8	ekasmiṃyeva khaṇe saddasavanaṃ tadatthavijānanañca sambhavati. Tathā hi “ghaṭo”ti	212	
PA_tika-vin01_t2:212_9	vā “paṭo”ti vā kenaci vutte tattha gha-saddaṃ paccuppannaṃ gahetvā ekā sotaviññāṇavīthi	212	
PA_tika-vin01_t2:212_10	uppajjitvā nirujjhati, tadanantaraṃ ekā manoviññāṇavīthi tameva atītaṃ gahetvā uppajjati.	2121	
PA_tika-vin01_t2:212_11	Evaṃ tena vuttavacane yattakāni akkharāni honti, tesu ekamekaṃ akkharaṃ paccuppannamatītañca	2121	
PA_tika-vin01_t2:212_12	gahetvā sotaviññāṇavīthiyā manoviññāṇavīthiyā ca uppajjitvā niruddhāya avasāne tāni	2121	
PA_tika-vin01_t2:212_13	akkharāni sampiṇḍetvā akkharasamūhaṃ gahetvā ekā manoviññāṇavīthi uppajjitvā nirujjhati.	2121	
PA_tika-vin01_t2:212_14	Tadanantaraṃ “ayamakkharasamūho etassa nāma”nti nāmapaññattiggahaṇavasena aparāya	2121	
PA_tika-vin01_t2:212_15	manoviññāṇavīthiyā uppajjitvā niruddhāya tadanantaraṃ uppannāya manoviññāṇavīthiyā	2121	
PA_tika-vin01_t2:212_16	“ayametassa attho”ti pakatiyā tadatthavijānanaṃ sambhavati.	2121	
PA_tika-vin01_t2:213_0	Āvajjanasamayenāti bhummatthe karaṇavacanaṃ, atthābhogasamayeti attho. Idāni tameva	213	
PA_tika-vin01_t2:213_1	āvajjanasamayaṃ vibhāvento āha – “yathā pakatiyā…pe… jānantī”ti. Teneva vacībhedena	213	
PA_tika-vin01_t2:213_2	adhippāyaviññāpanassa idhādhippetattā aparabhāge “kiṃ iminā vutta”nti taṃ kaṅkhantassa	213	
PA_tika-vin01_t2:213_3	cirena adhippāyavijānanaṃ aññenapi kenaci upāyantarena sambhavati, na kevalaṃ vacībhedamattenāti	213	
PA_tika-vin01_t2:213_4	āha – “atha aparabhāge…pe… appaccakkhātā hoti sikkhā”ti. “Gihī bhavissāmī”ti vutte	213	
PA_tika-vin01_t2:213_5	atthabhedo kālabhedo ca hotīti appaccakkhātā hoti sikkhā. “Dhārehī”ti hi imassa yo	213	
PA_tika-vin01_t2:213_6	attho kālo ca, na so “bhavissāmī”ti etassa. “Gihī homī”ti vutte pana atthabhedoyeva,	213	
PA_tika-vin01_t2:213_7	na kālabhedo “homī”ti vattamānakālasseva vuttattā. “Gihī jātomhi, gihīmhī”ti etthāpi	213	
PA_tika-vin01_t2:213_8	atthassa ceva kālassa ca bhinnattā appaccakkhātā hoti sikkhā. “Ajja paṭṭhāyā”ti idaṃ	213	
PA_tika-vin01_t2:213_9	tathā vuttepi dosabhāvato paripuṇṇaṃ katvā vuttaṃ. “Dhārehī”ti atthappadhānattā niddesassa	213	
PA_tika-vin01_t2:213_10	pariyāyavacanehipi sikkhāpaccakkhānaṃ hotiyevāti dassento āha “jānāhī”tiādi. Dhārehi	2131	
PA_tika-vin01_t2:213_11	jānāhi sañjānāhi manasi karohīti hi etāni padāni atthato kālato ca abhinnāni.	2131	
PA_tika-vin01_t2:214	52. Purimāneva cuddasāti buddhādisabrahmacārīpariyantāni. Hotu bhavatūti idampi paṭikkhepamattamevāti āha “hotu, pariyattanti attho”ti.	21	
PA_tika-vin01_t2:215	53. Vaṇṇapaṭṭhānanti mahāsaṅghikānaṃ buddhaguṇaparidīpakaṃ ekaṃ suttanti vadanti. Upāligāthāsūti –	21	
PA_tika-vin01_t2:216	“Dhīrassa vigatamohassa,	21	
PA_tika-vin01_t2:217	Pabhinnakhīlassa vijitavijayassa;	21	
PA_tika-vin01_t2:218	Anīghassa susamacittassa;	21	
PA_tika-vin01_t2:219	Vuddhasīlassa sādhupaññassa;	21	
PA_tika-vin01_t2:220	Vesamantarassa vimalassa;	22	
PA_tika-vin01_t2:221	Bhagavato tassa sāvakohamasmi.	22	
PA_tika-vin01_t2:222	“Akathaṃkathissa tusitassa;	22	
PA_tika-vin01_t2:223	Vantalokāmisassa muditassa;	22	
PA_tika-vin01_t2:224	Katasamaṇassa manujassa;	22	
PA_tika-vin01_t2:225	Antimasārīrassa narassa;	22	
PA_tika-vin01_t2:226	Anopamassa virajassa;	22	
PA_tika-vin01_t2:227	Bhagavato tassa sāvakohamasmi.	22	
PA_tika-vin01_t2:228	“Asaṃsayassa kusalassa;	22	
PA_tika-vin01_t2:229	Venayikassa sārathivarassa;	22	
PA_tika-vin01_t2:230	Anuttarassa ruciradhammassa;	23	
PA_tika-vin01_t2:231	Nikkaṅkhassa pabhāsakassa;	23	
PA_tika-vin01_t2:232	Mānacchidassa vīrassa;	23	
PA_tika-vin01_t2:233	Bhagavato tassa sāvakohamasmi.	23	
PA_tika-vin01_t2:234	“Nisabhassa appameyyassa;	23	
PA_tika-vin01_t2:235	Gambhīrassa monappattassa;	23	
PA_tika-vin01_t2:236	Khemaṅkarassa vedassa;	23	
PA_tika-vin01_t2:237	Dhammaṭṭhassa saṃvutattassa;	23	
PA_tika-vin01_t2:238	Saṅgātigassa muttassa;	23	
PA_tika-vin01_t2:239	Bhagavato tassa sāvakohamasmi.	23	
PA_tika-vin01_t2:240	“Nāgassa pantasenassa;	24	
PA_tika-vin01_t2:241	Khīṇasaṃyojanassa muttassa;	24	
PA_tika-vin01_t2:242	Paṭimantakassa dhonassa;	24	
PA_tika-vin01_t2:243	Pannaddhajassa vītarāgassa;	24	
PA_tika-vin01_t2:244	Dantassa nippapañcassa;	24	
PA_tika-vin01_t2:245	Bhagavato tassa sāvakohamasmi.	24	
PA_tika-vin01_t2:246	“Isisattamassa akuhassa;	24	
PA_tika-vin01_t2:247	Tevijjassa brahmappattassa;	24	
PA_tika-vin01_t2:248	Nhātakassa padakassa;	24	
PA_tika-vin01_t2:249	Passaddhassa viditavedassa;	24	
PA_tika-vin01_t2:250	Purindadassa sakkassa;	25	
PA_tika-vin01_t2:251	Bhagavato tassa sāvakohamasmi.	25	
PA_tika-vin01_t2:252	“Ariyassa bhāvitattassa;	25	
PA_tika-vin01_t2:253	Pattippattassa veyyākaraṇassa;	25	
PA_tika-vin01_t2:254	Satimato vipassissa;	25	
PA_tika-vin01_t2:255	Anabhinatassa no apanatassa;	25	
PA_tika-vin01_t2:256	Anejassa vasippattassa;	25	
PA_tika-vin01_t2:257	Bhagavato tassa sāvakohamasmi.	25	
PA_tika-vin01_t2:258	“Samuggatassa jhāyissa;	25	
PA_tika-vin01_t2:259	Ananugatantarassa suddhassa;	25	
PA_tika-vin01_t2:260	Asitassa hitassa;	26	
PA_tika-vin01_t2:261	Pavivittassa aggappattassa;	26	
PA_tika-vin01_t2:262	Tiṇṇassa tārayantassa;	26	
PA_tika-vin01_t2:263	Bhagavato tassa sāvakohamasmi.	26	
PA_tika-vin01_t2:264	“Santassa bhūripaññassa;	26	
PA_tika-vin01_t2:265	Mahāpaññassa vītalobhassa;	26	
PA_tika-vin01_t2:266	Tathāgatassa sugatassa;	26	
PA_tika-vin01_t2:267	Appaṭipuggalassa asamassa;	26	
PA_tika-vin01_t2:268	Visāradassa nipuṇassa;	26	
PA_tika-vin01_t2:269	Bhagavato tassa sāvakohamasmi.	26	
PA_tika-vin01_t2:270	“Taṇhacchidassa buddhassa;	27	
PA_tika-vin01_t2:271	Vītadhūmassa anupalittassa;	27	
PA_tika-vin01_t2:272	Āhuneyyassa yakkhassa;	27	
PA_tika-vin01_t2:273	Uttamapuggalassa atulassa;	27	
PA_tika-vin01_t2:274	Mahato yasaggappattassa;	27	
PA_tika-vin01_t2:275	Bhagavato tassa sāvakohamasmī”ti. –	27	
PA_tika-vin01_t2:276	Evaṃ upāligahapatinā vuttāsu upālisutte āgatagāthāsu.	27	
PA_tika-vin01_t2:277_0	Yathārutamevāti yathāvuttameva, pāḷiyaṃ āgatamevāti adhippāyo. Yasmā “sammāsambuddhaṃ	277	
PA_tika-vin01_t2:277_1	anantabuddhiṃ anomabuddhiṃ bodhipaññāṇa”nti imāni vaṇṇapaṭṭhāne āgatanāmāni, “dhīra”ntiādīni	277	
PA_tika-vin01_t2:277_2	pana upāligāthāsu āgatanāmāni. Tattha bodhi vuccati sabbaññutaññāṇaṃ, taṃ sañjānanahetuttā	277	
PA_tika-vin01_t2:277_3	paññāṇaṃ etassāti bodhipaññāṇo, bhagavā. Dhiyā paññāya rāti gaṇhāti, sevatīti vā	277	
PA_tika-vin01_t2:277_4	dhīro. Samucchinnasabbacetokhīlattā pabhinnakhīlo. Sabbaputhujjane vijiniṃsu vijayanti	277	
PA_tika-vin01_t2:277_5	vijinissanti cāti vijayā. Ke te? Maccumārakilesamāradevaputtamārā. Te vijitā vijayā	277	
PA_tika-vin01_t2:277_6	etenāti vijitavijayo, bhagavā. Kilesamāramaccumāravijayeneva panettha abhisaṅkhārakkhandhamārāpi	277	
PA_tika-vin01_t2:277_7	vijitāva hontīti daṭṭhabbaṃ.	277	
PA_tika-vin01_t2:278_0	Svākkhātantiādīsu sātthasabyañjanakevalaparipuṇṇaparisuddhabrahmacariyassa pakāsanato	278	
PA_tika-vin01_t2:278_1	svākkhāto dhammo, atthavipallāsābhāvato vā suṭṭhu akkhātoti svākkhāto. Yathā hi aññatitthiyānaṃ	278	
PA_tika-vin01_t2:278_2	dhammassa attho vipallāsaṃ āpajjati “antarāyikā”ti vuttadhammānaṃ antarāyikattābhāvato,	278	
PA_tika-vin01_t2:278_3	“niyyānikā”ti ca vuttadhammānaṃ niyyānikattābhāvato, tena te aññatitthiyā durakkhātadhammāyeva	278	
PA_tika-vin01_t2:278_4	honti, na tathā bhagavato dhammassa attho vipallāsaṃ āpajjati “ime dhammā antarāyikā	278	
PA_tika-vin01_t2:278_5	niyyānikā”ti evaṃ vuttadhammānaṃ tathābhāvānatikkamanatoti. Evaṃ tāva pariyattidhammo svākkhāto dhammo.	278	
PA_tika-vin01_t2:279	Lokuttaradhammo pana nibbānānurūpāya paṭipattiyā paṭipadānurūpassa ca nibbānassa akkhātattā svākkhāto. Yathāha –	27	
PA_tika-vin01_t2:280_0	“Supaññattā kho pana tena bhagavatā sāvakānaṃ nibbānagāminī paṭipadā saṃsandati nibbānañca	280	
PA_tika-vin01_t2:280_1	paṭipadā ca. Seyyathāpi nāma gaṅgodakaṃ yamunodakena saṃsandati sameti, evameva supaññattā	280	
PA_tika-vin01_t2:280_2	tena bhagavatā sāvakānaṃ nibbānagāminī paṭipadā saṃsandati nibbānañca paṭipadā cā”ti.	280	
PA_tika-vin01_t2:281_0	Ariyamaggo cettha antadvayaṃ anupagamma majjhimāpaṭipadābhūtova “majjhimā paṭipadā”ti	281	
PA_tika-vin01_t2:281_1	akkhātattā svākkhāto. Sāmaññaphalāni paṭippassaddhakilesāneva “paṭippassaddhakilesānī”ti	281	
PA_tika-vin01_t2:281_2	akkhātattā svākkhātāni. Nibbānaṃ sassatāmatatāṇaleṇādisabhāvameva sassatādisabhāvavasena	281	
PA_tika-vin01_t2:281_3	akkhātattā svākkhātanti evaṃ lokuttaradhammopi svākkhāto.	281	
PA_tika-vin01_t2:282_0	Ariyamaggo attano santāne rāgādīnaṃ abhāvaṃ karontena ariyapuggalena sāmaṃ daṭṭhabbo	282	
PA_tika-vin01_t2:282_1	“ariyamaggena mama rāgādayo pahīnā”ti sayaṃ attanā anaññaneyyena passitabboti sandiṭṭhi,	282	
PA_tika-vin01_t2:282_2	sandiṭṭhi eva sandiṭṭhiko. Apica navavidho lokuttaradhammo yena yena adhigato hoti,	282	
PA_tika-vin01_t2:282_3	tena tena ariyasāvakena parasaddhāya gantabbataṃ hitvā paccakkhañāṇena sayaṃ daṭṭhabboti	282	
PA_tika-vin01_t2:282_4	sandiṭṭhiko. Atha vā pasatthā diṭṭhi sandiṭṭhi, sandiṭṭhiyā jayatīti sandiṭṭhiko.	282	
PA_tika-vin01_t2:282_5	Tathā hettha ariyamaggo sampayuttāya, ariyaphalaṃ kāraṇabhūtāya, nibbānaṃ visayibhūtāya	282	
PA_tika-vin01_t2:282_6	sandiṭṭhiyā kilese jayati, tasmā yathā rathena jayatīti rathiko, evaṃ navavidhopi	282	
PA_tika-vin01_t2:282_7	lokuttaradhammo sandiṭṭhiyā jayatīti sandiṭṭhiko. Atha vā diṭṭhanti dassanaṃ vuccati,	282	
PA_tika-vin01_t2:282_8	diṭṭhameva sandiṭṭhaṃ, sandassananti attho. Sandiṭṭhaṃ arahatīti sandiṭṭhiko. Lokuttaradhammo	282	
PA_tika-vin01_t2:282_9	hi bhāvanābhisamayavasena sacchikiriyābhisamayavasena ca dissamānoyeva vaṭṭabhayaṃ	282	
PA_tika-vin01_t2:282_10	nivatteti, tasmā yathā vatthamarahatīti vatthiko, evaṃ sandiṭṭhaṃ arahatīti sandiṭṭhiko.	2821	
PA_tika-vin01_t2:283_0	Attano phaladānaṃ sandhāya nāssa āgametabbo kālo atthīti akālo. Yathā hi lokiyakusalassa	283	
PA_tika-vin01_t2:283_1	upapajjaaparāpariyāyetiādinā phaladānaṃ pati āgametabbo kālo atthi, na evametassāti	283	
PA_tika-vin01_t2:283_2	attho. Akāloyeva akāliko, na pañcāhasattāhādibhedaṃ kālaṃ khepetvā phalaṃ deti, attano	283	
PA_tika-vin01_t2:283_3	pana pavattisamanantarameva phaladoti vuttaṃ hoti. Atha vā attano phalappadāne vippakaṭṭho	283	
PA_tika-vin01_t2:283_4	dūro kālo patto upanīto assāti kāliko, kālantaraphaladāyī. Ko so? Lokiyo kusaladhammo.	283	
PA_tika-vin01_t2:283_5	Ayaṃ pana samanantaraphaladāyakattā na kālikoti akāliko. Maggameva hi sandhāya “akāliko”ti idaṃ vuttaṃ.	283	
PA_tika-vin01_t2:284_0	“Ehi passa imaṃ dhamma”nti evaṃ pavattaṃ ehipassavidhiṃ arahatīti ehipassiko. Kasmā	284	
PA_tika-vin01_t2:284_1	panesa taṃ vidhiṃ arahatīti? Paramatthato vijjamānattā parisuddhattā ca. Rittamuṭṭhiyañhi	284	
PA_tika-vin01_t2:284_2	hiraññaṃ vā suvaṇṇaṃ vā atthīti vatvāpi “ehi passa ima”nti na sakkā vattuṃ. Kasmā?	284	
PA_tika-vin01_t2:284_3	Avijjamānattā. Vijjamānampi ca gūthaṃ vā muttaṃ vā manuññabhāvappakāsanena cittasampahaṃsanatthaṃ	284	
PA_tika-vin01_t2:284_4	“ehi passa ima”nti na sakkā vattuṃ, apica kho naṃ tiṇehi vā paṇṇehi vā paṭicchādetabbameva	284	
PA_tika-vin01_t2:284_5	hoti. Kasmā? Aparisuddhattā. Ayaṃ pana navavidhopi lokuttaradhammo sabhāvato ca vijjamāno	284	
PA_tika-vin01_t2:284_6	vigatavalāhake ca ākāse sampuṇṇacandamaṇḍalaṃ viya paṇḍukambale nikkhittajātimaṇi	284	
PA_tika-vin01_t2:284_7	viya ca parisuddho, tasmā vijjamānattā parisuddhattā ca ehipassavidhiṃ arahatīti ehipassiko.	284	
PA_tika-vin01_t2:285_0	Upanetabboti opaneyyiko. Ayaṃ panettha vinicchayo – upanayanaṃ upanayo, ādittaṃ celaṃ	285	
PA_tika-vin01_t2:285_1	vā sīsaṃ vā ajjhupekkhitvāpi bhāvanāvasena attano citte upanayanaṃ uppādanaṃ arahatīti	285	
PA_tika-vin01_t2:285_2	opaneyyiko. Idaṃ saṅkhate lokuttaradhamme yujjati, asaṅkhato pana attano citte ārammaṇabhāvena	285	
PA_tika-vin01_t2:285_3	upanayanaṃ arahatīti opaneyyiko, sacchikiriyāvasena allīyanaṃ arahatīti attho. Atha	285	
PA_tika-vin01_t2:285_4	vā nibbānaṃ upaneti ariyapuggalanti ariyamaggo upaneyyo, sacchikātabbataṃ upanetabboti	285	
PA_tika-vin01_t2:285_5	phalanibbānadhammo upaneyyo, upaneyyo eva opaneyyiko.	285	
PA_tika-vin01_t2:286_0	Sabbehi ugghaṭitaññūādīhi viññūhi “bhāvito me maggo, adhigataṃ phalaṃ, sacchikato	286	
PA_tika-vin01_t2:286_1	nirodho”ti attani attani veditabboti paccattaṃ veditabbo viññūhi. Na hi upajjhāyena	286	
PA_tika-vin01_t2:286_2	bhāvitena maggena saddhivihārikassa kilesā pahīyanti, na so tassa phalasamāpattiyā	286	
PA_tika-vin01_t2:286_3	phāsu viharati, na tena sacchikataṃ nibbānaṃ sacchikaroti, tasmā na esa parassa sīse	286	
PA_tika-vin01_t2:286_4	ābharaṇaṃ viya daṭṭhabbo, attano pana citteyeva daṭṭhabbo, anubhavitabbo viññūhīti vuttaṃ hoti.	286	
PA_tika-vin01_t2:287_0	Asaṅkhatanti saṅgamma samāgamma paccayasamodhānalakkhaṇena saṅgamena sannipatitvā	287	
PA_tika-vin01_t2:287_1	anurūpehi paccayehi akataṃ anibbattitanti asaṅkhataṃ. Natthi ettha matanti amataṃ,	287	
PA_tika-vin01_t2:287_2	etasmiṃ vā adhigate natthi puggalassa mataṃ maraṇanti amataṃ. Kiñcāpi ettha “svākkhātaṃ	287	
PA_tika-vin01_t2:287_3	dhammaṃ paccakkhāmī”tiādinā sabbattha dhamma-saddappayogo dassito, tathāpi dhamma-saddena	287	
PA_tika-vin01_t2:287_4	ayojetvā vutte vevacane na paccakkhānaṃ nāma na hotīti “svākkhātaṃ paccakkhāmī”tiādinā	287	
PA_tika-vin01_t2:287_5	vuttepi sikkhāpaccakkhānaṃ hotiyevāti daṭṭhabbaṃ. “Svākkhātaṃ dhamma”ntiādinā pana	287	
PA_tika-vin01_t2:287_6	dhamma-saddappayogo svākkhātā-disaddānaṃ dhamma-visesanabhāvadassanatthaṃ katoti	287	
PA_tika-vin01_t2:287_7	veditabbaṃ. Ekadhammakkhandhassapi nāmanti ettha “paṭhamadhammakkhandhaṃ dutiyadhammakkhandhaṃ	287	
PA_tika-vin01_t2:287_8	pucchādhammakkhandhaṃ vissajjanādhammakkhandha”ntiādinā dhammakkhandhanāmāni veditabbāni.	287	
PA_tika-vin01_t2:288_0	Suppaṭipannanti svākkhāte dhammavinaye yathānusiṭṭhaṃ paṭipannattā suppaṭipannaṃ.	288	
PA_tika-vin01_t2:288_1	Majjhimāya paṭipadāya antadvayaṃ anupagamma paṭipannattā kāyavacīmanovaṅkakuṭilajimhadosappahānāya	288	
PA_tika-vin01_t2:288_2	paṭipannattā ca ujuppaṭipannaṃ. Ñāyo vuccati nibbānaṃ ariyamaggādīhi ñāyati paṭivijjhīyati	288	
PA_tika-vin01_t2:288_3	sacchikarīyatīti katvā, tadatthāya paṭipannattā ñāyappaṭipannaṃ. Yathā paṭipannā	288	
PA_tika-vin01_t2:288_4	guṇasambhāvanāya parehi kariyamānaṃ paccuṭṭhānādisāmīcikammaṃ arahanti, tathā paṭipannattā sāmīcippaṭipannaṃ.	288	
PA_tika-vin01_t2:289_0	Yugaḷavasena paṭhamamaggaṭṭho phalaṭṭhoti idamekaṃ yugaḷanti evaṃ cattāri purisayugāni	289	
PA_tika-vin01_t2:289_1	honti. Ettha pana “catupurisayugaṃ saṅgha”nti vattabbe “cattārī”ti vibhattilopaṃ	289	
PA_tika-vin01_t2:289_2	akatvā niddeso katoti daṭṭhabbaṃ. Cattāri purisayugāni etthāti catupurisayugoti hi	289	
PA_tika-vin01_t2:289_3	saṅgho vuccati. Aṭṭhapurisapuggalanti purisapuggalavasena eko paṭhamamaggaṭṭho, eko	289	
PA_tika-vin01_t2:289_4	phalaṭṭhoti iminā nayena aṭṭheva purisapuggalā honti. Aṭṭha purisapuggalā etthāti	289	
PA_tika-vin01_t2:289_5	aṭṭhapurisapuggalo, saṅgho. Ettha ca purisoti vā puggaloti vā ekatthānetāni padāni,	289	
PA_tika-vin01_t2:289_6	veneyyavasena panetaṃ vuttaṃ.	289	
PA_tika-vin01_t2:290_0	Āhuneyyantiādīsu ānetvā hunitabbanti āhunaṃ, dūratopi ānetvā sīlavantesu dātabbānaṃ	290	
PA_tika-vin01_t2:290_1	catunnaṃ paccayānametaṃ adhivacanaṃ. Taṃ āhunaṃ paṭiggahetuṃ yutto tassa mahapphalabhāvakaraṇatoti	290	
PA_tika-vin01_t2:290_2	āhuneyyo, saṅgho. Atha vā dūratopi āgantvā sabbasāpateyyampi ettha hunitabbanti āhavanīyo,	290	
PA_tika-vin01_t2:290_3	sakkādīnampi vā āhavanaṃ arahatīti āhavanīyo. Yo cāyaṃ brāhmaṇānaṃ āhavanīyo aggi,	290	
PA_tika-vin01_t2:290_4	yattha hutaṃ mahapphalanti tesaṃ laddhi. Sace hutassa mahapphalatāya āhavanīyo, saṅghova	290	
PA_tika-vin01_t2:290_5	āhavanīyo. Saṅghe hutañhi mahapphalaṃ hoti. Yathāha –	290	
PA_tika-vin01_t2:291	“Yo ca vassasataṃ jantu, aggiṃ paricare vane;	29	
PA_tika-vin01_t2:292	Ekañca bhāvitattānaṃ, muhuttamapi pūjaye;	29	
PA_tika-vin01_t2:293	Sāyeva pūjanā seyyo, yañce vassasataṃ huta”nti. ;	29	
PA_tika-vin01_t2:294	Tadetaṃ nikāyantare “āhavanīyo”ti padaṃ idha “āhuneyyo”ti iminā padena atthato ekaṃ, byañjanato panettha kiñcimattameva nānaṃ.	29	
PA_tika-vin01_t2:295_0	Pāhuneyyanti ettha pana pāhunaṃ vuccati disāvidisato āgatānaṃ piyamanāpānaṃ ñātimittānaṃ	295	
PA_tika-vin01_t2:295_1	atthāya sakkārena paṭiyattaṃ āgantukadānaṃ. Tampi ṭhapetvā te tathārūpe piyamittādike	295	
PA_tika-vin01_t2:295_2	pāhunake saṅghasseva dātuṃ yuttaṃ, saṅghova taṃ paṭiggahetuṃ yutto. Saṅghasadiso	295	
PA_tika-vin01_t2:295_3	hi pāhunako natthi. Tathā hesa ekabuddhantare vītivatteyeva dissati, abbokiṇṇañca	295	
PA_tika-vin01_t2:295_4	piyamanāpattakarehi sīlādidhammehi samannāgatoti evaṃ pāhunamassa dātuṃ yuttaṃ, pāhunañca	295	
PA_tika-vin01_t2:295_5	paṭiggahetuṃ yuttoti pāhuneyyo.	295	
PA_tika-vin01_t2:296_0	Dakkhanti etāya sattā yathādhippetāhi sampattīhi vaḍḍhantīti dakkhiṇā, paralokaṃ	296	
PA_tika-vin01_t2:296_1	saddahitvā dātabbadānaṃ. Taṃ dakkhiṇaṃ arahati, dakkhiṇāya vā hito yasmā naṃ mahapphalakaratāya	296	
PA_tika-vin01_t2:296_2	visodhetīti dakkhiṇeyyo. Ubho hatthe sirasi patiṭṭhāpetvā sabbalokena kariyamānaṃ	296	
PA_tika-vin01_t2:296_3	añjalikammaṃ arahatīti añjalikaraṇīyo. Anuttaraṃ puññakkhettanti sabbalokassa asadisaṃ	296	
PA_tika-vin01_t2:296_4	puññaviruhanaṭṭhānaṃ. Yathā hi rañño vā amaccassa vā sālīnaṃ vā yavānaṃ vā viruhanaṭṭhānaṃ	296	
PA_tika-vin01_t2:296_5	rañño sālikkhettaṃ yavakkhettanti vuccati, evaṃ saṅgho sabbalokassa puññānaṃ viruhanaṭṭhānaṃ.	296	
PA_tika-vin01_t2:296_6	Saṅghaṃ nissāya hi lokassa nānappakārahitasukhasaṃvattanikāni puññāni viruhanti,	296	
PA_tika-vin01_t2:296_7	tasmā saṅgho anuttaraṃ puññakkhettaṃ lokassa. Etthāpi “suppaṭipannaṃ saṅgha”ntiādinā	296	
PA_tika-vin01_t2:296_8	sabbattha saṅgha-saddappayogo suppaṭipannā-disaddānaṃ saṅghavisesanabhāvadassanatthaṃ	296	
PA_tika-vin01_t2:296_9	kato, tasmā “suppaṭipannaṃ paccakkhāmī”tiādinā vuttepi sikkhāpaccakkhānaṃ hotiyevāti daṭṭhabbaṃ.	296	
PA_tika-vin01_t2:297_0	Sikkhāvevacanesu pana sikkhā-saddaṃ vinā kevalaṃ bhikkhu-saddo bhikkhunī-saddo ca	297	
PA_tika-vin01_t2:297_1	sikkhāya adhivacanaṃ na hotīti “bhikkhusikkhaṃ bhikkhunīsikkha”nti vutteyeva sīsaṃ	297	
PA_tika-vin01_t2:297_2	eti, adhisīlādayo pana sikkhā evāti “adhisīlaṃ paccakkhāmī”tiādinā vuttepi sīsaṃ	297	
PA_tika-vin01_t2:297_3	eti. Paṭhamaṃ pārājikantiādinā sikkhāpadānaṃyeva gahaṇaṃ veditabbaṃ, na āpattīnaṃ.	297	
PA_tika-vin01_t2:298_0	Upajjhāyavevacanesu upajjhāyo hutvā yo pabbājesi ceva upasampādesi ca, taṃ sandhāya	298	
PA_tika-vin01_t2:298_1	“yo maṃ pabbājesī”tiādi vuttaṃ. Yassa mūlenāti yassa padhānabhāvena kāraṇabhāvena	298	
PA_tika-vin01_t2:298_2	vā. Yassa mūlaṃ padhānabhāvo kāraṇabhāvo vā etissāti yassamūlikā, pabbajjā upasampadā	298	
PA_tika-vin01_t2:298_3	ca. Mūla-saddassa sāpekkhabhāvepi niccasāpekkhatāya gamakattā taddhitavutti daṭṭhabbā.	298	
PA_tika-vin01_t2:299_0	Ācariyavevacanesu pana yo upajjhaṃ adatvā ācariyova hutvā pabbājesi, kammavācācariyo	299	
PA_tika-vin01_t2:299_1	hutvā upasampādesi ca, taṃ sandhāya “yo maṃ pabbājesi, yo maṃ anusāvesī”ti vuttaṃ.	299	
PA_tika-vin01_t2:299_2	Imehi dvīhi vacanehi pabbajjācariyo ca upasampadācariyo ca dassito. Yāhaṃ nissāya	299	
PA_tika-vin01_t2:299_3	vasāmīti nissayācariyaṃ dasseti. Yāhaṃ uddisāpemītiādinā pana dhammācariyo vutto.	299	
PA_tika-vin01_t2:299_4	Tattha uddisāpemīti pāṭhaṃ uddisāpemi. Paripucchāmīti uggahitapāṭhassa atthaṃ paripucchāmi.	299	
PA_tika-vin01_t2:299_5	Saddhivihārikavevacanādīsu ca vuttānusāreneva attho veditabbo. Tassa mūleti ettha	299	
PA_tika-vin01_t2:299_6	pana tassa santiketi attho daṭṭhabbo.	299	
PA_tika-vin01_t2:300_0	Okallakoti khuppipāsādidukkhaparetānaṃ khīṇasukhānaṃ nahānādisarīrapaṭijagganarahitānaṃ	300	
PA_tika-vin01_t2:300_1	kapaṇamanussānametaṃ adhivacanaṃ. Moḷibaddhoti sikhābaddho omukkamakuṭo vā. Kiñcāpi	300	
PA_tika-vin01_t2:300_2	dvevāciko upāsako paṭhamabodhiyaṃyeva sambhavati, tathāpi tadā labbhamānanāmaṃ gahetvā	300	
PA_tika-vin01_t2:300_3	vuttepi sikkhāpaccakkhānaṃ hotiyevāti dassanatthaṃ “dvevāciko upāsako”ti vuttaṃ.	300	
PA_tika-vin01_t2:300_4	“Dvevāciko”ti idameva panettha vevacananti daṭṭhabbaṃ, tasmā “dvevācikoti maṃ dhārehī”ti	300	
PA_tika-vin01_t2:300_5	ettakepi vutte sīsaṃ eti. Evaṃ sesesupi.	300	
PA_tika-vin01_t2:301_0	Kumārakoti kumārāvattho ativiya daharasāmaṇero. Cellakoti tato mahantataro khuddakasāmaṇero.	301	
PA_tika-vin01_t2:301_1	Ceṭakoti majjhimo. Moḷigalloti mahāsāmaṇero. Samaṇuddesoti pana avisesato sāmaṇerādhivacanaṃ.	301	
PA_tika-vin01_t2:301_2	Nigaṇṭhupaṭṭhākotiādīnipi titthiyasāvakavevacanānīti daṭṭhabbaṃ.	301	
PA_tika-vin01_t2:302_0	Dussīloti nissīlo sīlavirahito. Pāpadhammoti dussīlattā eva hīnajjhāsayatāya lāmakasabhāvo.	302	
PA_tika-vin01_t2:302_1	Asucisaṅkassarasamācāroti aparisuddhakāyakammāditāya asuci hutvā saṅkāya saritabbasamācāro.	302	
PA_tika-vin01_t2:302_2	Dussīlo hi kiñcideva asāruppaṃ disvā “idaṃ asukena kataṃ bhavissatī”ti paresaṃ āsaṅkanīyo	302	
PA_tika-vin01_t2:302_3	hoti. Kenacideva karaṇīyena mantayante bhikkhū disvā “kacci nu kho ime mayā katakammaṃ	302	
PA_tika-vin01_t2:302_4	jānitvā mantentī”ti attanoyeva saṅkāya saritabbasamācāro. Paṭicchannakammantoti lajjitabbatāya	302	
PA_tika-vin01_t2:302_5	paṭicchādetabbakammanto. Assamaṇoti na samaṇo. Salākaggahaṇādīsu “ahampi samaṇo”ti	302	
PA_tika-vin01_t2:302_6	micchāpaṭiññāya samaṇapaṭiñño, aseṭṭhacāritāya abrahmacārī, uposathādīsu “ahampi	302	
PA_tika-vin01_t2:302_7	brahmacārī”ti micchāpaṭiññāya brahmacāripaṭiñño, pūtinā kammena sīlavipattiyā anto	302	
PA_tika-vin01_t2:302_8	anupaviṭṭhattā antopūti, chahi dvārehi rāgādikilesānussavanena tintattā avassuto,	302	
PA_tika-vin01_t2:302_9	sañjātarāgādikacavarattā sīlavantehi chaḍḍetabbattā ca kasambujāto. Koṇṭhoti dussīlādhivacanametaṃ.	302	
PA_tika-vin01_t2:303_0	“Yāni vā panaññānipi atthi buddhavevacanāni vā”tiādinā yaṃ-saddaparāmaṭṭhānaṃ buddhādivevacanānaṃyeva	303	
PA_tika-vin01_t2:303_1	taṃ-saddena parāmasanaṃ hotīti āha – “tehi ākārehi…pe… buddhādīnaṃ vevacanehī”ti.	303	
PA_tika-vin01_t2:303_2	Kathaṃ pana tāni ākārādisaddehi voharīyantīti āha “vevacanāni hī”tiādi. Saṇṭhānavantānaṃ	303	
PA_tika-vin01_t2:303_3	buddhādīnaṃ saṇṭhānadīpanaṃ tāva hotu, saṇṭhānarahitānaṃ pana dhammasikkhādīnaṃ kathanti	303	
PA_tika-vin01_t2:303_4	āha “sikkhāpaccakkhānasaṇṭhānattā eva vā”ti. Sikkhāpaccakkhānarūpāni hi vevacanāni	303	
PA_tika-vin01_t2:303_5	“sikkhāpaccakkhānasaṇṭhānānī”ti vuccanti. Evaṃ khoti ettha khoti avadhāraṇatthe nipātoti āha “evamevā”ti.	303	
PA_tika-vin01_t2:304_0	54. Mucchāparetoti mucchāya abhibhūto. Vacanatthavijānanasamatthaṃ tiracchānagataṃ	304	
PA_tika-vin01_t2:304_1	dassetuṃ “nāgamāṇavakassā”tiādi vuttaṃ. Tihetukapaṭisandhikāti yebhuyyavasena vuttaṃ.	304	
PA_tika-vin01_t2:304_2	Na hi sabbāpi devatā tihetukapaṭisandhikāva honti dvihetukānampi sambhavato. Atikhippaṃ	304	
PA_tika-vin01_t2:304_3	jānantīti devatānaṃ bhavaṅgaparivāsassa manussānaṃ viya adandhabhāvato vuttaṃ.	304	
PA_tika-vin01_t2:305_0	Sabhāgassāti purisassa. Visabhāgassāti mātugāmassa. Anariyakoti māgadhavohārato añño.	305	
PA_tika-vin01_t2:305_1	Davāti sahasā. Ravāti virajjhitvā. Aññaṃ bhaṇissāmīti aññaṃ bhaṇanto buddhaṃ paccakkhāmīti	305	
PA_tika-vin01_t2:305_2	bhaṇatīti yojetabbaṃ. Akkharasamayānabhiññatāya vā karaṇasampattiyā abhāvato vā kathetabbaṃ	305	
PA_tika-vin01_t2:305_3	kathetuṃ asakkonto hutvā aññaṃ kathento ravā bhaṇati nāma. Ubhayathāpi aññaṃ bhaṇitukāmassa	305	
PA_tika-vin01_t2:305_4	aññabhaṇanaṃ samānanti āha “purimena ko viseso”ti.	305	
PA_tika-vin01_t2:306_0	Vācetīti pāḷiṃ kathento aññaṃ uggaṇhāpento vā vāceti. Paripucchatīti pāḷiyā atthaṃ	306	
PA_tika-vin01_t2:306_1	paripucchanto pāḷiṃ paripucchati. Uggaṇhātīti aññassa santike pāḷiṃ uggaṇhāti. Sajjhāyaṃ	306	
PA_tika-vin01_t2:306_2	karotīti uggahitapāḷiṃ sajjhāyati. Vaṇṇetīti pāḷiyā atthaṃ saṃvaṇṇento pāḷiṃ vaṇṇeti.	306	
PA_tika-vin01_t2:306_3	Mahallakassa kiñci ajānanato aviditindriyatāya vā “potthakarūpasadisassā”ti vuttaṃ,	306	
PA_tika-vin01_t2:306_4	mattikāya katarūpasadisassāti attho. Garumedhassāti ārammaṇesu lahuppavattiyā abhāvato	306	
PA_tika-vin01_t2:306_5	dandhagatikatāya garupaññassa, mandapaññassāti vuttaṃ hoti. Sabbaso vāti iminā “idaṃ	306	
PA_tika-vin01_t2:306_6	padaṃ sāvessāmi ‘sikkhaṃ paccakkhāmī”’ti evaṃ pavattacittuppādassa abhāvaṃ dasseti.	306	
PA_tika-vin01_t2:306_7	Yasmā pana asati evarūpe cittuppāde kenaci pariyāyena tathāvidhaṃ vacībhedaṃ katvā	306	
PA_tika-vin01_t2:306_8	sāvanaṃ nāma neva sambhavati, tasmā vuttaṃ “buddhaṃ paccakkhāmītiādīsu…pe… vacībhedaṃ katvā na sāvetī”ti.	306	
PA_tika-vin01_t2:307	Sikkhāpaccakkhānavibhaṅgavaṇṇanā niṭṭhitā.	30	
PA_tika-vin01_t2:308	Mūlapaññattivaṇṇanā	30	
PA_tika-vin01_t2:309_0	55. Niddisitabbassāti vivaritabbassa pakāsetabbassa. Kilesehīti ahirikādīhi kilesehi.	309	
PA_tika-vin01_t2:309_1	Ito paṭṭhāyāti duṭṭhulla-padato paṭṭhāya. Tassa kammassāti methunadhammapaṭisevanasaṅkhātassa	309	
PA_tika-vin01_t2:309_2	kammassa. Dassanantiādi vuttanayameva. Assāti methunadhammassa.	309	
PA_tika-vin01_t2:310_0	Dvīhi dvīhi samāpajjitabbā dvayaṃdvayasamāpattīti āha “dvayena dvayena samāpajjitabbato”ti.	310	
PA_tika-vin01_t2:310_1	Rāgapariyuṭṭhānena sadisabhāvappattiyā mithunānaṃ idaṃ methunaṃ, methunameva dhammo	310	
PA_tika-vin01_t2:310_2	methunadhammoti āha “ubhinnaṃ rattāna”ntiādi. Tattha rattānanti methunarāgena rattānaṃ.	310	
PA_tika-vin01_t2:310_3	Sārattānanti teneva rāgena ativiya rattānaṃ. Avassutānanti lokassādamittasanthavavasena	310	
PA_tika-vin01_t2:310_4	uppannamethunarāgena tintānaṃ. Pariyuṭṭhitānanti methunarāguppattiyā pariyonaddhacittānaṃ.	310	
PA_tika-vin01_t2:310_5	Sadisānanti rattatādīhi sadisānaṃ.	310	
PA_tika-vin01_t2:311_0	Yasmā “paṭisevati nāmā”ti padaṃ mātikāya natthi, tasmā “paṭisevati nāmāti kasmā uddhaṭa”nti	311	
PA_tika-vin01_t2:311_1	yo maññati, tassa kāraṇaṃ dassento “paṭiseveyyāti ettha…pe… mātikāpada”nti āha. Itthiyā	311	
PA_tika-vin01_t2:311_2	nimittenāti idaṃ “maggena gacchatī”tiādi viya daṭṭhabbaṃ. Yathā hi “maggena gacchatī”ti	311	
PA_tika-vin01_t2:311_3	vutte “maggaṃ gacchati, magge vā gacchatī”ti ayamattho labbhati, evaṃ “itthiyā nimittena	311	
PA_tika-vin01_t2:311_4	pavesetī”ti vutte “itthiyā nimittaṃ paveseti, nimitte vā pavesetī”ti ayamattho labbhati.	311	
PA_tika-vin01_t2:311_5	Idañca yebhuyyena purisapayogadassanatthaṃ vuttaṃ. Nimittaṃ aṅgajātanti atthato ekaṃ.	311	
PA_tika-vin01_t2:311_6	Pavesanaṃ nāma na bahi chupanamattanti āha “vātena asamphuṭṭhe allokāse”ti. Abbhantarañhi	311	
PA_tika-vin01_t2:311_7	pavesento “pavesetī”ti vuccati, na bahi chupanto. Abbhantaranti ca pakatiyā sabbaso	311	
PA_tika-vin01_t2:311_8	pihitassa nimittassa vātena asamphuṭṭhokāso vuccatīti.	311	
PA_tika-vin01_t2:312_0	Idāni sabbathā lesokāsapidahanatthaṃ itthinimitte purisanimitte ca labbhamānaṃ pavesakāle	312	
PA_tika-vin01_t2:312_1	aññamaññaṃ phassārahaṃ padesavisesaṃ vibhajitvā dassento “itthinimitte cattāri passānī”tiādimāha.	312	
PA_tika-vin01_t2:312_2	Vātena hi asamphuṭṭhe allokāse yattha katthaci ekenapi padesena chupitvā pavesento	312	
PA_tika-vin01_t2:312_3	“pavesetī”ti vuccati. Vemajjhanti yathā cattāri passāni asamphusanto paveseti, evaṃ	312	
PA_tika-vin01_t2:312_4	katavivarassa itthinimittassa heṭṭhimatalaṃ vuccati, purisanimitte pana majjhanti	312	
PA_tika-vin01_t2:312_5	aggakoṭiṃ sandhāya vadati. Uparīti aggakoṭito uparibhāgappadeso. Idañca majjhena	312	
PA_tika-vin01_t2:312_6	samiñjitvā pavesentassa majjhimapabbasamiñjitaṅguliṃ katthaci pavesentassa aṅguliyā	312	
PA_tika-vin01_t2:312_7	majjhimapabbapiṭṭhisadisaṃ aṅgajātassa uparibhāgavemajjhaṃ sandhāya vuttaṃ. Heṭṭhā	312	
PA_tika-vin01_t2:312_8	pavesentoti itthinimittassa heṭṭhimabhāgena chupantaṃ pavesento. Majjhena pavesentoti	312	
PA_tika-vin01_t2:312_9	abbhantaratalaṃ chupitvā majjhena pavesento. Katthaci acchupantaṃ pavesetvā nīharantassa	312	
PA_tika-vin01_t2:312_10	hi natthi pārājikaṃ, dukkaṭaṃ pana hoti chinnasīsavatthusmiṃ vaṭṭakate mukhe acchupantaṃ	3121	
PA_tika-vin01_t2:312_11	pavesetvā nīharantassa viya. Majjheneva chupantaṃ pavesentoti aggakoṭiyā chupantaṃ	3121	
PA_tika-vin01_t2:312_12	pavesento. Majjhimapabbapiṭṭhiyā samiñjitaṅgulinti sambandho. Atha vā samiñjitaṅguliṃ	3121	
PA_tika-vin01_t2:312_13	majjhimapabbapiṭṭhiyā pavesento viyāti yojetabbaṃ. Saṅkocetvāti nimittamajjhena bhinditvā.	3121	
PA_tika-vin01_t2:312_14	Uparibhāgenāti saṅkocitassa uparibhāgakoṭiyā. Idāni purisanimittassa heṭṭhā vuttesu	3121	
PA_tika-vin01_t2:312_15	chasu ṭhānesu uparīti vuttaṭṭhānantarassa vasena visuṃ cattāri passāni gahetvā purisanimitte	3121	
PA_tika-vin01_t2:312_16	dasadhā ṭhānabhedaṃ dassento “tatthā”tiādimāha. Heṭṭhā pana visuṃ tāni aggahetvā	3121	
PA_tika-vin01_t2:312_17	“cattāri passānī”ti vacanasāmaññatopi visuṃ visuṃ labbhamānāni ekaccaṃ gahetvā cha	3121	
PA_tika-vin01_t2:312_18	ṭhānāni vuttāni. Tulādaṇḍasadisaṃ pavesentassāti ujukaṃ pavesentassa.	3121	
PA_tika-vin01_t2:313_0	Nimitte jātanti attano nimitte jātaṃ. Cammakhīlanti nimitte uṭṭhitaṃ cammameva. “Uṇṇigaṇḍo”tipi	313	
PA_tika-vin01_t2:313_1	vadanti. Nimitte jātampi cammakhīlādi nimittamevāti āha “āpatti pārājikassā”ti. “Upahatakāyappasāda”nti	313	
PA_tika-vin01_t2:313_2	avatvā “naṭṭhakāyappasāda”nti vacanaṃ upādinnabhāvassa natthitādassanatthaṃ. Tenevāha	313	
PA_tika-vin01_t2:313_3	– “matacammaṃ vā sukkhapīḷakaṃ vā”ti. Sati hi upādinnabhāve upahatepi kāyappasāde	313	
PA_tika-vin01_t2:313_4	upahatindriyavatthusmiṃ viya pārājikāpattiyeva siyā, matacammaṃ pana sukkhapīḷakañca	313	
PA_tika-vin01_t2:313_5	anupādinnakaṃ upādinnakeyeva ca pārājikāpatti. Tenevāha “āpatti dukkaṭassā”ti. Na	313	
PA_tika-vin01_t2:313_6	ca evaṃ karontassa anāpatti sakkā vattunti dukkaṭaṃ vuttaṃ, itthinimittassa pana	313	
PA_tika-vin01_t2:313_7	naṭṭhepi upādinnabhāve pārājikāpattiyeva. Mate akkhāyite yebhuyyena akkhāyite pārājikāpattivacanato	313	
PA_tika-vin01_t2:313_8	methunassādenāti iminā kāyasaṃsaggarāgaṃ nivatteti. Sati hi kāyasaṃsaggarāge saṅghādisesova	313	
PA_tika-vin01_t2:313_9	siyā, bījānipi nimittasaṅkhyaṃ na gacchantīti dukkaṭameva vuttaṃ. “Nimittena nimittaṃ	313	
PA_tika-vin01_t2:313_10	pavesetī”ti hi vuttaṃ.	3131	
PA_tika-vin01_t2:314_0	Idāni imissā methunakathāya asabbhirūpattā “īdisaṃ ṭhānaṃ kathentehi suṇantehi ca	314	
PA_tika-vin01_t2:314_1	evaṃ paṭipajjitabba”nti anusāsanto “ayañca methunakathā nāmā”tiādimāha. Methunakathāya	314	
PA_tika-vin01_t2:314_2	rāgavuddhihetuttā hāsavisayattā ca tadubhayanivattanatthaṃ paṭikūlamanasikārādīsu	314	
PA_tika-vin01_t2:314_3	niyojeti. Paṭikūlamanasikārena hi rāgo nivattati, samaṇasaññādīsu paccupaṭṭhitesu	314	
PA_tika-vin01_t2:314_4	hāso nivattati. Sattānuddayāyāti sattānaṃ apāyadukkhādīhi anurakkhaṇatthaṃ. Lokānukampāyāti	314	
PA_tika-vin01_t2:314_5	sattalokavisayāya anukampāya.	314	
PA_tika-vin01_t2:315_0	Mukhaṃ apidhāyāti mukhaṃ apidahitvā, yena kenaci pamādena kadāci mandahāso bhaveyya,	315	
PA_tika-vin01_t2:315_1	tadā garuttaṃ kuppeyya, tasmā tādise kāle garubhāvassa avikopanatthaṃ bījakena mukhaṃ	315	
PA_tika-vin01_t2:315_2	paṭicchādetvā nisīditabbanti adhippāyo. Atha vā mukhaṃ apidhāyāti mukhaṃ pidahitvāti	315	
PA_tika-vin01_t2:315_3	attho. Bījakena mukhaṃ paṭicchādetvā hasamānena na nisīditabbanti ayamettha adhippāyo.	315	
PA_tika-vin01_t2:315_4	Dantavidaṃsakanti dante dassetvā vivaritvā cāti attho. Gabbhitenāti saṅkocaṃ anāpajjantena,	315	
PA_tika-vin01_t2:315_5	ussāhajātenāti attho. Yadi hi “īdisaṃ nāma asabbhiṃ kathemī”ti saṅkocaṃ āpajjeyya,	315	
PA_tika-vin01_t2:315_6	atthavibhāvanaṃ na siyā, tasmā “tādisena sammāsambuddhenapi tāva īdisaṃ kathitaṃ,	315	
PA_tika-vin01_t2:315_7	kimaṅgaṃ panāhaṃ kathemī”ti evaṃ ussāhajātena kathetabbanti adhippāyo. Satthupaṭibhāgenāti	315	
PA_tika-vin01_t2:315_8	satthukappena, satthusadisenāti attho.	315	
PA_tika-vin01_t2:316	Mūlapaññattivaṇṇanā niṭṭhitā.	31	
PA_tika-vin01_t2:317	Anupaññattivaṇṇanā	31	
PA_tika-vin01_t2:318_0	Tiracchānesu gatāyāti tiracchānesu uppannāya. Yasmā tiracchānagatā nāma atikhuddakāpi	318	
PA_tika-vin01_t2:318_1	honti, yesaṃ maggesu tilaphalamattampi pavesanaṃ nappahoti, tasmā na sabbāva tiracchānagatitthiyo	318	
PA_tika-vin01_t2:318_2	pārājikavatthubhūtāti pavesanappahonakavasena labbhamānakatiracchānagatitthiyo paricchinditvā	318	
PA_tika-vin01_t2:318_3	dassento “pārājikavatthubhūtā eva cetthā”tiādimāha. Apadānaṃ ahimacchātiādigāthā	318	
PA_tika-vin01_t2:318_4	pārājikavatthūnaṃ heṭṭhimaparicchedadassanatthaṃ porāṇehi ṭhapitā. Tattha ahīti jātiniddesena	318	
PA_tika-vin01_t2:318_5	sabbāpi sappajāti saṅgahitāti āha – “ahiggahaṇena…pe… dīghajāti saṅgahitā”ti. Tattha	318	
PA_tika-vin01_t2:318_6	gonasāti sappavisesā, yesaṃ piṭṭhīsu mahantāni maṇḍalāni sandissanti. Macchaggahaṇaṃ	318	
PA_tika-vin01_t2:318_7	odakajātiyā upalakkhaṇapadanti āha – “macchaggahaṇena…pe… odakajāti saṅgahitā”ti.	318	
PA_tika-vin01_t2:318_8	Teneva maṇḍūkakacchapānaṃ sapādakattepi odakajātikattā saṅgaho kato.	318	
PA_tika-vin01_t2:319_0	Mukhasaṇṭhānanti oṭṭhacammasaṇṭhānaṃ. Vaṇasaṅkhepaṃ gacchatīti vaṇasaṅgahaṃ gacchati	319	
PA_tika-vin01_t2:319_1	navasu vaṇamukhesu saṅgahitattāti adhippāyo. Vaṇe thullaccayañca “amaggena amaggaṃ	319	
PA_tika-vin01_t2:319_2	paveseti, āpatti thullaccayassā”ti imassa vasena veditabbaṃ. Tasmiñhi sutte dvīsu	319	
PA_tika-vin01_t2:319_3	sambhinnavaṇesu ekena vaṇena pavesetvā dutiyena nīharantassa thullaccayaṃ vuttaṃ.	319	
PA_tika-vin01_t2:319_4	Vakkhati ca “imassa suttassa anulomavasena sabbattha vaṇasaṅkhepe thullaccayaṃ veditabba”nti.	319	
PA_tika-vin01_t2:319_5	Kukkuṭiggahaṇampi sabbāya pakkhijātiyā upalakkhaṇapadanti āha – “kukkuṭiggahaṇena…pe…	319	
PA_tika-vin01_t2:319_6	pakkhijāti saṅgahitā”ti. Majjāriggahaṇampi catuppadajātiyā upalakkhaṇapadanti daṭṭhabbaṃ.	319	
PA_tika-vin01_t2:319_7	Tenāha – “majjāriggahaṇena…pe… catuppadajāti saṅgahitā”ti. Rukkhasunakhā nāma kalandakātipi	319	
PA_tika-vin01_t2:319_8	vadanti. Maṅgusāti naṅgulā.	319	
PA_tika-vin01_t2:320_0	Parājita-saddo upasaggassa vuddhiṃ katvā ta-kārassa ca ka-kāraṃ katvā pārājikoti	320	
PA_tika-vin01_t2:320_1	niddiṭṭhoti āha “pārājikoti parājito”ti. “Katthaci āpattīti ‘pārājikena dhammena	320	
PA_tika-vin01_t2:320_2	anuddhaṃseyyā’tiādīsu, katthaci sikkhāpadanti idaṃ pana disvā jānitabba”nti gaṇṭhipadesu	320	
PA_tika-vin01_t2:320_3	vuttaṃ. Parājayatīti pārājikaṃ, pārājikāti ca kattusādhanena pārājika-saddena sikkhāpadaṃ	320	
PA_tika-vin01_t2:320_4	āpatti ca vuccatīti dassento āha “yo taṃ atikkamatī”tiādi. Puggalo pana kammasādhanena	320	
PA_tika-vin01_t2:320_5	pārājika-saddena vuccatīti dassento āha “puggalo yasmā parājito”tiādi.	320	
PA_tika-vin01_t2:321_0	Etameva hi atthaṃ sandhāyāti “taṃ āpattiṃ āpanno puggalo parājito hoti parājayamāpanno”ti	321	
PA_tika-vin01_t2:321_1	etamatthaṃ sandhāya. Cuto paraddhotiādinā hi taṃ āpattiṃ āpannapuggalo cuto hoti	321	
PA_tika-vin01_t2:321_2	parājito parājayaṃ āpannoti ayamattho viññāyati, na pana puggalo pārājiko nāma hotīti	321	
PA_tika-vin01_t2:321_3	etamatthaṃ sandhāyāti evamattho gahetabbo. Na hi parivārepi gāthā puggalavuttipārājikasaddanibbacanadassanatthaṃ	321	
PA_tika-vin01_t2:321_4	vuttā āpattivuttīnaṃ pārājikā-disaddānaṃ nibbacanavibhāgappasaṅge vuttattā. Ayañhi	321	
PA_tika-vin01_t2:321_5	parivāragāthāya attho – yadidaṃ puggalāpattisikkhāpadapārājikesu āpattipārājikaṃ	321	
PA_tika-vin01_t2:321_6	nāma vuttaṃ, taṃ āpajjanto puggalo yasmā parājito parājayamāpanno saddhamā cuto paraddho	321	
PA_tika-vin01_t2:321_7	bhaṭṭho niraṅkato ca hoti, anīhaṭe tasmiṃ puggale puna uposathapavāraṇādibhedo saṃvāso	321	
PA_tika-vin01_t2:321_8	natthi, tenetaṃ iti vuccati tena kāraṇena etaṃ āpattipārājikaṃ iti vuccatīti. Ayaṃ	321	
PA_tika-vin01_t2:321_9	panettha saṅkhepattho – yasmā parājito hoti etena, tasmā etaṃ pārājikanti vuccatīti.	321	
PA_tika-vin01_t2:321_10	Paribhaṭṭhoti sāsanato bhaṭṭho, parihīnoti attho. Chinnoti antarā khaṇḍito.	3211	
PA_tika-vin01_t2:322_0	Saddhiṃ yojanāyāti padayojanāya saddhiṃ. Catubbidhaṃ saṅghakammanti apalokanādivasena	322	
PA_tika-vin01_t2:322_1	catubbidhaṃ kammaṃ. Sīmāparicchinnehīti ekasīmāpariyāpannehi. Pakatattā nāma pārājikaṃ	322	
PA_tika-vin01_t2:322_2	anāpannā anukkhittā ca. Pañcavidhopīti nidānuddesādivasena pañcavidhopi. Nahāpitapubbakānaṃ	322	
PA_tika-vin01_t2:322_3	viya odhisaanuññātaṃ ṭhapetvā avasesaṃ sabbampi sikkhāpadaṃ sabbehipi lajjīpuggalehi	322	
PA_tika-vin01_t2:322_4	anatikkamanīyattā vuttaṃ “sabbehipi lajjīpuggalehi samaṃ sikkhitabbabhāvato”ti. Samanti	322	
PA_tika-vin01_t2:322_5	saddhiṃ, ekappahārena vā. Sikkhitabbabhāvatoti anatikkamanavasena uggahaparipucchādinā	322	
PA_tika-vin01_t2:322_6	ca sikkhitabbabhāvato. Sāmaññasikkhāpadesu “idaṃ tayā na sikkhitabba”nti evaṃ abahikātabbato	322	
PA_tika-vin01_t2:322_7	“na ekopi tato bahiddhā sandissatī”ti vuttaṃ. Yaṃ taṃ vuttanti sambandho.	322	
PA_tika-vin01_t2:323_0	56. Na kevalaṃ itthiyā eva nimittaṃ pārājikavatthūti iminā kevalaṃ itthiyā eva nimittaṃ	323	
PA_tika-vin01_t2:323_1	pārājikavatthu na hoti, atha kho ubhatobyañjanakapaṇḍakapurisānampi nimittaṃ pārājikavatthūti	323	
PA_tika-vin01_t2:323_2	dasseti. Na ca manussitthiyā evāti iminā pana manussitthiyā eva nimittaṃ pārājikavatthu	323	
PA_tika-vin01_t2:323_3	na hoti, amanussitthitiracchānagatitthiamanussubhatobyañjanakādīnampi nimittaṃ pārājikavatthūti	323	
PA_tika-vin01_t2:323_4	dasseti. “Vatthumeva na hotīti amanussitthipasaṅgena āgataṃ suvaṇṇarajatādimayaṃ	323	
PA_tika-vin01_t2:323_5	paṭikkhipatī”ti tīsupi gaṇṭhipadesu vuttaṃ, taṃ yuttaṃ viya na dissati. Na hi ito	323	
PA_tika-vin01_t2:323_6	pubbe amanussitthiggahaṇaṃ kataṃ atthi, yena tappasaṅgo siyā. Idāneva hi “tisso itthiyo”tiādinā	323	
PA_tika-vin01_t2:323_7	amanussitthiggahaṇaṃ kataṃ, na ca amanussitthiggahaṇena suvaṇṇarajatādimayānaṃ pasaṅgo	323	
PA_tika-vin01_t2:323_8	yutto. Manussāmanussatiracchānajātivasena tividhā katvā pārājikavatthubhūtasattānaṃ	323	
PA_tika-vin01_t2:323_9	niddesena suvaṇṇarajatādimayānaṃ pasaṅgassa nivattitattā. Tathā hi itthipurisādīsu	323	
PA_tika-vin01_t2:323_10	manussāmanussādīsu vā kañci anāmasitvā avisesena “methunaṃ dhammaṃ paṭiseveyyā”ti	3231	
PA_tika-vin01_t2:323_11	ettakameva mātikāyaṃ vuttaṃ. Tassa padabhājane ca “paṭisevati nāmā”ti mātikaṃ padaṃ	3231	
PA_tika-vin01_t2:323_12	uddharitvā “yo nimittena nimittaṃ aṅgajātena aṅgajātaṃ antamaso tilaphalamattampi	3231	
PA_tika-vin01_t2:323_13	paveseti, eso paṭisevati nāmā”ti paṭisevanākārova dassito, na pana pārājikavatthubhūtanimittanissayā	3231	
PA_tika-vin01_t2:323_14	manussāmanussatiracchānagatā itthipurisapaṇḍakaubhatobyañjanakā niyametvā dassitā,	3231	
PA_tika-vin01_t2:323_15	tasmā “itthiyā eva nu kho nimittaṃ pārājikavatthu, udāhu aññesampī”ti evamādi sandeho	3231	
PA_tika-vin01_t2:323_16	siyā, nimittavohāro ca suvaṇṇarajatādimayarūpakesu ca labbhatiyeva. Teneva vinītavatthūsu	3231	
PA_tika-vin01_t2:323_17	“lepacittassa nimittaṃ aṅgajātena chupi, dārudhītalikāya nimittaṃ aṅgajātena chupī”ti	3231	
PA_tika-vin01_t2:323_18	vuttaṃ, tasmā nimittasāmaññato “suvaṇṇarajatādimayānampi nimittaṃ pārājikavatthu	3231	
PA_tika-vin01_t2:323_19	hoti, na hotī”ti kassaci āsaṅkā siyā. Teneva “lepacittādivatthūsu tassa kukkuccaṃ	3231	
PA_tika-vin01_t2:323_20	ahosī”ti vuttaṃ. Tasmā tadāsaṅkānivattanatthaṃ pārājikavatthubhūtasattaniyamanatthañca	3232	
PA_tika-vin01_t2:323_21	jātivasena manussāmanussādito tidhā katvā pārājikavatthubhūte satte bhagavā vibhajitvā	3232	
PA_tika-vin01_t2:323_22	dasseti, tasmā “vatthumeva na hotī”ti nimittasāmaññato pasaṅgāgataṃ suvaṇṇarajatādimayānaṃ	3232	
PA_tika-vin01_t2:323_23	nimittaṃ paṭikkhipatīti vattabbaṃ.	3232	
PA_tika-vin01_t2:324	Tayo maggeti bhummatthe upayogavacananti āha “tīsu maggesūti attho veditabbo”ti. Evaṃ sabbatthāti iminā “dve magge”ti etthāpi dvīsu maggesūti attho veditabboti atidissati.	32	
PA_tika-vin01_t2:325	Anupaññattivaṇṇanā niṭṭhitā.	32	
PA_tika-vin01_t2:326	Paṭhamacatukkakathāvaṇṇanā	32	
PA_tika-vin01_t2:327_0	57. Assāti ākhyātikapadanti tassa atthaṃ dassento “hotī”ti āha. Gaṇṭhipadesu pana	327	
PA_tika-vin01_t2:327_1	“assāti puggalaṃ parāmasitvā hotīti vacanaseso dassito”tipi atthavikappo dassito,	327	
PA_tika-vin01_t2:327_2	na so sundarataro. Yadi hi vacanaseso adhippeto siyā, “hotī”ti vattabbaṃ, teneva	327	
PA_tika-vin01_t2:327_3	aññasmiṃ atthavikappe hotīti vacanaseso kato.	327	
PA_tika-vin01_t2:328_0	58. Sādiyantassevāti ettha sādiyanaṃ nāma sevetukāmatācittassa upaṭṭhāpananti āha	328	
PA_tika-vin01_t2:328_1	“paṭisevanacittasamaṅgissā”ti. “Paṭipakkhaṃ atthayantīti sikkhākāmānaṃ bhikkhūnaṃ	328	
PA_tika-vin01_t2:328_2	paṭipakkhaṃ dussīlabhāvaṃ atthayantī”ti gaṇṭhipadesu vuttaṃ. Attano veripuggalassa	328	
PA_tika-vin01_t2:328_3	pana paṭipakkhabhūtaṃ kañci amittaṃ atthayanti gavesantīti evamettha attho daṭṭhabbo.	328	
PA_tika-vin01_t2:328_4	Paccatthikā hi attano veriṃ nāsetukāmā tassa paṭipakkhabhūtaṃ kañci amittaṃ attano	328	
PA_tika-vin01_t2:328_5	sahāyabhāvamupagacchantaṃ icchanti. Rājapaccatthikādīnaṃ upari vakkhamānattā tadanurūpavasena	328	
PA_tika-vin01_t2:328_6	atthaṃ dassento “bhikkhū eva paccatthikā bhikkhupaccatthikā”ti āha. “Bhikkhussa paccatthikā	328	
PA_tika-vin01_t2:328_7	bhikkhupaccatthikā”ti evaṃ pana vuccamāne bhikkhussa paccatthikā rājādayopi ettheva	328	
PA_tika-vin01_t2:328_8	saṅgayhantīti rājapaccatthikādayo visuṃ na vattabbā siyuṃ, aññattha pana bhikkhussa	328	
PA_tika-vin01_t2:328_9	paccatthikā bhikkhupaccatthikāti ayamattho labbhateva “sāsanapaccatthikā”ti yathā.	328	
PA_tika-vin01_t2:328_10	Issāpakatāti paresaṃ lābhasakkārādiasahanalakkhaṇāya issāya abhibhūtā. Nipparipphandanti	3281	
PA_tika-vin01_t2:328_11	paripphandavirahitaṃ, yathā calituṃ parivattituṃ na sakkoti, tathā gahetvāti attho.	3281	
PA_tika-vin01_t2:328_12	Sampayojentīti vaccamaggena saddhiṃ yojenti.	3281	
PA_tika-vin01_t2:329_0	Tasmiṃ khaṇeti tasmiṃ pavesanakkhaṇe, aggato yāva mūlā pavesanakālo “pavesanakkhaṇo”ti	329	
PA_tika-vin01_t2:329_1	vuccati. Sādiyanaṃ nāma sevanacittassa uppādananti āha “sevanacittaṃ upaṭṭhāpetī”ti.	329	
PA_tika-vin01_t2:329_2	Paviṭṭhakāleti aṅgajātassa yattakaṃ ṭhānaṃ pavesanārahaṃ, tattakaṃ anavasesato paviṭṭhakāle.	329	
PA_tika-vin01_t2:329_3	Evaṃ paviṭṭhassa uddharaṇārambhato antarā ṭhitakālo ṭhitaṃ nāma. Aṭṭhakathāyaṃ pana	329	
PA_tika-vin01_t2:329_4	mātugāmassa sukkavissaṭṭhiṃ patvā sabbathā vāyamato oramitvā ṭhitakālaṃ sandhāya	329	
PA_tika-vin01_t2:329_5	“sukkavissaṭṭhisamaye”ti vuttaṃ. Uddharaṇaṃ nāma yāva aggā nīharaṇakāloti āha – “nīharaṇakāle	329	
PA_tika-vin01_t2:329_6	paṭisevanacittaṃ upaṭṭhāpetī”ti. Aṅgārakāsunti aṅgārarāsiṃ. Evarūpe kāle asādiyanaṃ	329	
PA_tika-vin01_t2:329_7	nāma na sabbesaṃ visayoti āha “imañhi evarūpaṃ āraddhavipassaka”ntiādi. Ekādasahi	329	
PA_tika-vin01_t2:329_8	aggīhīti rāgadosamohajātijarāmaraṇasokaparidevadukkhadomanassupāyāsasaṅkhātehi ekādasahi	329	
PA_tika-vin01_t2:329_9	aggīhi. Rāgādayo hi anuḍahanaṭṭhena “aggī”ti vuccanti. Te hi yassa santi, taṃ niḍahanti,	329	
PA_tika-vin01_t2:329_10	mahāpariḷāhā ca honti dunnibbāpayā ca. Bhagavatā ca dummaṅkūnaṃ puggalānaṃ niggaho	3291	
PA_tika-vin01_t2:329_11	icchitoyevāti āha – “paccatthikānañcassa manorathavighātaṃ karonto”ti. Assāti asādiyantassa	3291	
PA_tika-vin01_t2:329_12	yathāvuttaguṇasamaṅgissa.	3291	
PA_tika-vin01_t2:330	Paṭhamacatukkakathāvaṇṇanā niṭṭhitā.	33	
PA_tika-vin01_t2:331	Ekūnasattatidvisatacatukkakathāvaṇṇanā	33	
PA_tika-vin01_t2:332_0	59-60. Akkhāyitanimittā akkhāyita-saddena vuttā uttarapadalopenāti āha “soṇasiṅgālādīhi	332	
PA_tika-vin01_t2:332_1	akkhāyitanimitta”nti. Akkhāyitaṃ nimittaṃ yassā sā akkhāyitanimittā. “Jāgaranti”ntiādi	332	
PA_tika-vin01_t2:332_2	visesanarahitattā “suddhikacatukkānī”ti vuttaṃ.	332	
PA_tika-vin01_t2:333_0	Samānācariyakā therāti ekācariyassa pāṭhakantevāsikā. Mahābhayeti brāhmaṇatissabhaye.	333	
PA_tika-vin01_t2:333_1	Gaṅgāya aparabhāgo aparagaṅgaṃ. Vata reti garahatthe nipāto. Avissajjantena kiṃ kattabbanti	333	
PA_tika-vin01_t2:333_2	āha “niccakālaṃ sotabba”ntiādi. Evaṃ vinayagarukānanti iminā upari tehi vuccamānavinicchayassa	333	
PA_tika-vin01_t2:333_3	garukaraṇīyatāya kāraṇaṃ vuttaṃ. Sabbaṃ pariyādiyitvāti sabbaṃ pārājikakkhettaṃ anavasesato	333	
PA_tika-vin01_t2:333_4	gahetvā. Sotaṃ chinditvāti pārājikakkhette vītikkamasotaṃ chinditvā. Apaññattabhāvato	333	
PA_tika-vin01_t2:333_5	yuttiabhāvato ca “pārājikacchāyā panettha na dissatī”ti vuttaṃ. Keci pana “upaḍḍhakkhāyitabhāvassa	333	
PA_tika-vin01_t2:333_6	dubbinicchayattā tattha pārājikaṃ na paññapesī”ti vadanti, taṃ akāraṇaṃ, na ca dubbinicchayatā	333	
PA_tika-vin01_t2:333_7	apaññattikāraṇaṃ yebhuyyakkhāyitādīsupi dubbinicchayabhāvassa samānattā. Upaḍḍhakkhāyitato	333	
PA_tika-vin01_t2:333_8	hi kiñcideva adhikaṃ ūnaṃ vā yadi khāyitaṃ siyā, tampi yebhuyyena khāyitaṃ akkhāyitanti	333	
PA_tika-vin01_t2:333_9	saṅkhyaṃ gacchatīti upaḍḍhakkhāyitamiva yebhuyyakkhāyitādīnipi dubbinicchayāneva.	333	
PA_tika-vin01_t2:333_10	Apica upaḍḍhakkhāyitaṃ yadi sabhāvato pārājikakkhettaṃ siyā, na tattha bhagavā dubbinicchayanti	3331	
PA_tika-vin01_t2:333_11	pārājikaṃ na paññapeti.	3331	
PA_tika-vin01_t2:334_0	Idāni therena katavinicchayameva upatthambhetvā aparampi tattha kāraṇaṃ dassento	334	
PA_tika-vin01_t2:334_1	“apicā”tiādimāha. Nimitte appamattikāpi maṃsarāji sace avasiṭṭhā hoti, taṃ yebhuyyakkhāyitameva	334	
PA_tika-vin01_t2:334_2	hoti, tato paraṃ pana sabbaso khāyite nimitte dukkaṭamevāti dassento āha “tato paraṃ	334	
PA_tika-vin01_t2:334_3	thullaccayaṃ natthī”ti. Atha vā yebhuyyena khāyitaṃ nāma vaccamaggapassāvamaggamukhānaṃ	334	
PA_tika-vin01_t2:334_4	catūsu koṭṭhāsesu dve koṭṭhāse atikkamma yāva tatiyakoṭṭhāsassa pariyosānā khāditaṃ,	334	
PA_tika-vin01_t2:334_5	tato paraṃ pana tatiyakoṭṭhāsaṃ atikkamma yāva catutthakoṭṭhāsassa pariyosānā khāditaṃ	334	
PA_tika-vin01_t2:334_6	dukkaṭavatthūti veditabbaṃ. Matasarīrasmiṃyeva veditabbanti “mataṃ yebhuyyena akkhāyita”ntiādivacanato.	334	
PA_tika-vin01_t2:334_7	“Yadipi nimittaṃ sabbaso khāyitantiādi sabbaṃ jīvamānakasarīrameva sandhāya vutta”nti	334	
PA_tika-vin01_t2:334_8	mahāgaṇṭhipade vuttaṃ. Kenaci pana “taṃ vīmaṃsitvā gahetabba”nti likhitaṃ. Kimettha	334	
PA_tika-vin01_t2:334_9	vīmaṃsitabbaṃ jīvamānakasarīrasseva adhikatattā matasarīre labbhamānassa vinicchayassa	334	
PA_tika-vin01_t2:334_10	visuṃ vakkhamānattā ca. Teneva mātikāṭṭhakathāyampi –	3341	
PA_tika-vin01_t2:335_0	“Jīvamānakasarīrassa vuttappakāre magge sacepi tacādīni anavasesetvā sabbaso chinne	335	
PA_tika-vin01_t2:335_1	nimittasaṇṭhānamattaṃ paññāyati, tattha antamaso aṅgajāte uṭṭhikaṃ anaṭṭhakāyappasādaṃ	335	
PA_tika-vin01_t2:335_2	pīḷakaṃ vā cammakhīlaṃ vā pavesentassapi sevanacitte sati pārājikaṃ, naṭṭhakāyappasādaṃ	335	
PA_tika-vin01_t2:335_3	sukkhapīḷakaṃ vā matacammaṃ vā lomaṃ vā pavesentassa dukkaṭaṃ. Sace nimittasaṇṭhānamattampi	335	
PA_tika-vin01_t2:335_4	anavasesetvā sabbaso maggo uppāṭito, tattha upakkamato vaṇasaṅkhepavasena thullaccaya”nti –	335	
PA_tika-vin01_t2:336	Jīvamānakasarīrasmiṃyeva yathāvuttavinicchayo dassito.	33	
PA_tika-vin01_t2:337_0	Sabbaso khāyitanti nimittappadese bahiṭṭhitaṃ chavicammaṃ sabbaso chinditvā soṇasiṅgālādīhi	337	
PA_tika-vin01_t2:337_1	khāyitasadisaṃ kataṃ. Tenevāha “chavicammaṃ natthī”ti. Nimittamaṃsassa pana abbhantare	337	
PA_tika-vin01_t2:337_2	chavicammassa ca vijjamānattā “nimittasaṇṭhānaṃ paññāyatī”ti vuttaṃ. Tenevāha “pavesanaṃ	337	
PA_tika-vin01_t2:337_3	jāyatī”ti. Nimittasaṇṭhānaṃ pana anavasesetvāti nimittākārena ṭhitaṃ chavicammamaṃsādiṃ	337	
PA_tika-vin01_t2:337_4	anavasesetvā. Jīvamānakasarīre labbhamānavisesaṃ dassetvā idāni matasarīre labbhamānavisesaṃ	337	
PA_tika-vin01_t2:337_5	dassento āha “matasarīre panā”tiādi.	337	
PA_tika-vin01_t2:338_0	Manussānaṃ jīvamānakasarīretiādinā pana akkhiādayopi vaṇasaṅgahaṃ gacchantīti vaṇena	338	
PA_tika-vin01_t2:338_1	ekaparicchedaṃ katvā akkhiādīsupi thullaccayaṃ vuttaṃ. Tesañca vaṇasaṅgaho “navadvāro	338	
PA_tika-vin01_t2:338_2	mahāvaṇo”ti evamādisuttānusārena veditabbo. Tiracchānagatānaṃ akkhikaṇṇavaṇesu dukkaṭaṃ	338	
PA_tika-vin01_t2:338_3	pana aṭṭhakathāppamāṇena gahetabbaṃ. Yathā hi manussāmanussatiracchānagatesu vaccamaggapassāvamaggamukhānaṃ	338	
PA_tika-vin01_t2:338_4	pārājikavatthubhāve nānākaraṇaṃ natthi, evaṃ akkhiādīnampi thullaccayādivatthubhāve	338	
PA_tika-vin01_t2:338_5	ninnānākaraṇena bhavitabbaṃ. Vaṇe thullaccayañca “amaggena amaggaṃ paveseti, āpatti	338	
PA_tika-vin01_t2:338_6	thullaccayassā”ti sāmaññato vuttaṃ, na pana “manussāna”nti visesanaṃ atthi. Yadi	338	
PA_tika-vin01_t2:338_7	ca tiracchānagatānaṃ vaṇesu thullaccayena na bhavitabbaṃ, pataṅgamukhamaṇḍūkassa	338	
PA_tika-vin01_t2:338_8	mukhasaṇṭhāne vaṇasaṅkhepato thullaccayaṃ na vattabbaṃ, vuttañca, tasmā aṭṭhakathācariyā	338	
PA_tika-vin01_t2:338_9	evettha pamāṇaṃ. Bhagavato adhippāyaññuno hi aṭṭhakathācariyā. Teneva vuttaṃ “buddhena	338	
PA_tika-vin01_t2:338_10	dhammo vinayo ca vutto, yo tassa puttehi tatheva ñāto”tiādi. Manussānanti itthipurisapaṇḍakaubhatobyañjanakānaṃ	3381	
PA_tika-vin01_t2:338_11	sāmaññato vuttaṃ. Vatthikosesūti vatthipuṭesu purisānaṃ aṅgajātakosesu. Matasarīraṃ	3381	
PA_tika-vin01_t2:338_12	yāva uddhumātakādibhāvena kuthitaṃ na hoti, tāva allasarīranti veditabbaṃ. Tenāha	3381	
PA_tika-vin01_t2:338_13	– “yadā pana sarīraṃ uddhumātakaṃ hotī”tiādi. Pārājikavatthuñca thullaccayavatthuñca	3381	
PA_tika-vin01_t2:338_14	vijahatīti ettha pārājikavatthubhāvaṃ thullaccayavatthubhāvañca vijahatīti attho	3381	
PA_tika-vin01_t2:338_15	veditabbo. Matānaṃ tiracchānagatānanti sambandho.	3381	
PA_tika-vin01_t2:339_0	Methunarāgena vatthikosaṃ pavesentassa thullaccayaṃ vuttanti āha “patthikosaṃ appavesento”ti.	339	
PA_tika-vin01_t2:339_1	Itthiyā appavesentoti itthiyā nimittaṃ appavesento. Appavesentoti ca pavesanādhippāyassa	339	
PA_tika-vin01_t2:339_2	abhāvaṃ dasseti. Pavesanādhippāyena bahi chupantassa pana methunassa pubbapayogattā	339	
PA_tika-vin01_t2:339_3	dukkaṭeneva bhavitabbaṃ. Nimittena nimittaṃ chupati, thullaccayanti idaṃ “na ca,	339	
PA_tika-vin01_t2:339_4	bhikkhave, rattacittena aṅgajātaṃ chupitabbaṃ, yo chupeyya, āpatti thullaccayassā”ti	339	
PA_tika-vin01_t2:339_5	imassa suttassa vasena vuttaṃ. Tattha ca kesañci aññathāpi atthavikappassa vidhiṃ	339	
PA_tika-vin01_t2:339_6	dassento “mahāaṭṭhakathāyaṃ panā”tiādimāha. Tattha kiñcāpi “katvā mahāaṭṭhakathaṃ	339	
PA_tika-vin01_t2:339_7	sarīra”nti vuttaṃ, tathāpi sesaaṭṭhakathāsu “methunarāgena mukhenā”ti vacanassa abhāvaṃ	339	
PA_tika-vin01_t2:339_8	dassetuṃ “mahāaṭṭhakathāyaṃ panā”ti vuttaṃ. “Aṅgajātenā”ti avuttattā “avisesenā”ti vuttaṃ.	339	
PA_tika-vin01_t2:340_0	Idāni mahāaṭṭhakathaṃ pāḷiyā saṃsanditvā dassento “yaṃ tāva mahāaṭṭhakathāya”ntiādimāha.	340	
PA_tika-vin01_t2:340_1	Itarathā hi dukkaṭaṃ siyāti pakatimukhena chupantassa visāṇādiggahaṇe viya dukkaṭaṃ	340	
PA_tika-vin01_t2:340_2	siyā. Evaṃ mahāaṭṭhakathaṃ pāḷiyā saṃsanditvā idāni tattha kesañci aññathā atthavikappaṃ	340	
PA_tika-vin01_t2:340_3	dassento “keci panā”tiādimāha. Saṅghādisesoti kāyasaṃsaggasikkhāpadena saṅghādiseso.	340	
PA_tika-vin01_t2:340_4	Vuttanayenevāti methunarāgeneva. “Nimittamukhenā”ti vuttattā tiracchānagatitthiyā	340	
PA_tika-vin01_t2:340_5	passāvamaggaṃ methunarāgena pakatimukhena chupantassa dukkaṭanti veditabbaṃ. Kāyasaṃsaggarāgena	340	
PA_tika-vin01_t2:340_6	dukkaṭanti nimittamukhena vā pakatimukhena vā kāyasaṃsaggarāgena chupantassa dukkaṭameva.	340	
PA_tika-vin01_t2:341	Ekūnasattatidvisatacatukkakathāvaṇṇanā niṭṭhitā.	34	
PA_tika-vin01_t2:342	Santhatacatukkabhedakathāvaṇṇanā	34	
PA_tika-vin01_t2:343_0	61-2. Paṭipannakassāti āraddhavipassakassa. Upādinnakanti kāyindriyaṃ sandhāya vuttaṃ.	343	
PA_tika-vin01_t2:343_1	Upādinnakena phusatīti upādinnakena phusīyati ghaṭṭīyatīti evaṃ kammani ya-kāralopena	343	
PA_tika-vin01_t2:343_2	attho veditabbo. Atha vā evaṃ karonto kiñci upādinnakaṃ upādinnakena na phusati na	343	
PA_tika-vin01_t2:343_3	ghaṭṭetīti evamettha attho daṭṭhabbo. Lesaṃ oḍḍessantīti lesaṃ samuṭṭhāpessanti,	343	
PA_tika-vin01_t2:343_4	parikappessantīti vuttaṃ hoti. Santhatādibhedehi bhinditvāti santhatādivisesanehi	343	
PA_tika-vin01_t2:343_5	visesetvā, santhatādīhi catūhi yojetvāti vuttaṃ hoti.	343	
PA_tika-vin01_t2:344_0	Santhatāyāti ekadese samudāyavohāro “paṭo daḍḍho”tiādīsu viya. Tathā hi paṭassa ekadesepi	344	
PA_tika-vin01_t2:344_1	daḍḍhe “paṭo daḍḍho”ti voharanti, evaṃ itthiyā vaccamaggādīsu kismiñci magge santhate	344	
PA_tika-vin01_t2:344_2	itthī “santhatā”ti vuccati. Tenāha “santhatā nāmā”tiādi. Vatthādīni anto appavesetvā	344	
PA_tika-vin01_t2:344_3	bahi ṭhapetvā bandhanaṃ sandhāya “paliveṭhetvā”ti vuttaṃ. Ekadese samudāyavohāravaseneva	344	
PA_tika-vin01_t2:344_4	bhikkhupi “santhato”ti vuccatīti āha “santhato nāmā”tiādi. Yattake paviṭṭheti tilaphalamatte	344	
PA_tika-vin01_t2:344_5	paviṭṭhe. Akkhiādimhi santhatepi yathāvatthukamevāti āha “thullaccayakkhette thullaccayaṃ,	344	
PA_tika-vin01_t2:344_6	dukkaṭakkhette dukkaṭameva hotī”ti.	344	
PA_tika-vin01_t2:345_0	Khāṇuṃ ghaṭṭentassa dukkaṭanti itthinimittassa anto khāṇuṃ pavesetvā samatalaṃ atirittaṃ	345	
PA_tika-vin01_t2:345_1	vā khāṇuṃ ghaṭṭentassa dukkaṭaṃ pavesābhāvato. Sace pana īsakaṃ anto pavisitvā ṭhitaṃ	345	
PA_tika-vin01_t2:345_2	khāṇukameva aṅgajātena chupati, pārājikameva. Tassa talanti veḷunaḷādikassa antotalaṃ.	345	
PA_tika-vin01_t2:345_3	Vinītavatthūsu “tena kho pana samayena aññataro bhikkhu sīvathikaṃ gantvā chinnasīsaṃ	345	
PA_tika-vin01_t2:345_4	passitvā vaṭṭakate mukhe acchupantaṃ aṅgajātaṃ pavesesi. Tassa kukkuccaṃ ahosi…pe…	345	
PA_tika-vin01_t2:345_5	anāpatti bhikkhu pārājikassa, āpatti dukkaṭassā”ti vuttattā tassa suttassa anulomato	345	
PA_tika-vin01_t2:345_6	“ākāsagatameva katvā pavesetvā nīharati, dukkaṭa”nti vuttaṃ. Bahiddhā khāṇuketi antopavesitaveṇupabbādikassa	345	
PA_tika-vin01_t2:345_7	bahi nikkhantakhāṇuke. Methunarāgena indriyabaddhaānindriyabaddhasantānesu yattha	345	
PA_tika-vin01_t2:345_8	katthaci upakkamantassa na sakkā anāpattiyā bhavitunti “dukkaṭamevā”ti vuttaṃ. Teneva	345	
PA_tika-vin01_t2:345_9	vinītavatthumhi aṭṭhikesu upakkamantassa dukkaṭaṃ vuttaṃ.	345	
PA_tika-vin01_t2:346	Santhatacatukkabhedakathāvaṇṇanā niṭṭhitā.	34	
PA_tika-vin01_t2:347	Rājapaccatthikādicatukkabhedakathāvaṇṇanā	34	
PA_tika-vin01_t2:348_0	65. Sāmaññajotanāya pakaraṇato visesavinicchayoti āha “dhuttāti methunupasaṃhitakhiḍḍāpasutā”tiādi.	348	
PA_tika-vin01_t2:348_1	Idāni sāmaññatopi atthasambhavaṃ dassento “itthidhuttasurādhuttādayo vā”ti āha. Hadayanti hadayamaṃsaṃ.	348	
PA_tika-vin01_t2:349	Sabbākārena catukkabhedakathāvaṇṇanā niṭṭhitā.	34	
PA_tika-vin01_t2:350	Āpattānāpattivāravaṇṇanā	35	
PA_tika-vin01_t2:351_0	66. Paṭiññākaraṇaṃ natthīti pucchitabbābhāvato. Na hi dūsako “kena cittena vītikkamaṃ	351	
PA_tika-vin01_t2:351_1	akāsi, jānitvā akāsi, udāhu ajānitvā”ti evaṃ pucchāya arahati. Tatthevāti vesāliyaṃ	351	
PA_tika-vin01_t2:351_2	mahāvane eva. Sabbaṅgagatanti ṭhapetvā kesalomadantanakhānaṃ maṃsavinimuttaṭṭhānañceva	351	
PA_tika-vin01_t2:351_3	thaddhasukkhacammañca udakamiva telabindu avasesasabbasarīraṃ byāpetvā ṭhitaṃ. Sarīrakampādīnīti	351	
PA_tika-vin01_t2:351_4	ādi-saddena akkhīnaṃ pītavaṇṇādiṃ saṅgaṇhāti. Pittakosake ṭhitanti hadayapapphāsānaṃ	351	
PA_tika-vin01_t2:351_5	antare yakanamaṃsaṃ nissāya patiṭṭhite mahākosātakīkosasadise pittakose ṭhitaṃ. Kupiteti	351	
PA_tika-vin01_t2:351_6	pittakosato calitvā bahi nikkhante.	351	
PA_tika-vin01_t2:352_0	Vissaṭṭhacittoti vissaṭṭhapakaticitto. Yakkhummattakoti yakkhā kira yassa cittaṃ	352	
PA_tika-vin01_t2:352_1	khipitukāmā honti, tassa setamukhaṃ nīlodaraṃ surattahatthapādaṃ mahāsīsaṃ pajjalitanettaṃ	352	
PA_tika-vin01_t2:352_2	bheravaṃ vā attabhāvaṃ nimminitvā dassenti, bheravaṃ vā saddaṃ sāventi, kathentasseva	352	
PA_tika-vin01_t2:352_3	vā mukhena hatthaṃ pakkhipitvā hadayamaṃsaṃ maddanti, tena so satto ummattako hoti	352	
PA_tika-vin01_t2:352_4	khittacitto. Tenevāha “bheravāni vā ārammaṇāni dassetvā”tiādi. Tattha bheravānīti	352	
PA_tika-vin01_t2:352_5	dassanamatteneva sattānaṃ bhayaṃ chambhitattaṃ lomahaṃsaṃ uppādetuṃ samatthāni. Niccameva	352	
PA_tika-vin01_t2:352_6	ummattako hotīti yassa pittakosato pittaṃ calitvā bahi nikkhantaṃ hoti, taṃ sandhāya	352	
PA_tika-vin01_t2:352_7	vuttaṃ. Yassa pana pittaṃ calitvā pittakoseyeva ṭhitaṃ hoti bahi anikkhantaṃ, so	352	
PA_tika-vin01_t2:352_8	antarantarā saññaṃ paṭilabhati, na niccameva ummattako hotīti veditabbaṃ. Ñatvāti	352	
PA_tika-vin01_t2:352_9	saññāpaṭilābhena jānitvā. Adhimattāyāti adhikappamāṇāya.	352	
PA_tika-vin01_t2:353	Āpattānāpattivāravaṇṇanā niṭṭhitā.	35	
PA_tika-vin01_t2:354	Padabhājanīyavaṇṇanā niṭṭhitā.	35	
PA_tika-vin01_t2:355	Pakiṇṇakakathāvaṇṇanā	35	
PA_tika-vin01_t2:356_0	Pakiṇṇakanti vomissakanayaṃ. Samuṭṭhānanti uppattikāraṇaṃ. Kiriyātiādi nidassanamattaṃ,	356	
PA_tika-vin01_t2:356_1	akiriyādīnampi saṅgaho daṭṭhabbo. Vedanāyāti sahayoge karaṇavacanaṃ, vedanāya saha	356	
PA_tika-vin01_t2:356_2	kusalañcāti vuttaṃ hoti. Sabbasaṅgāhakavasenāti sabbesaṃ sikkhāpadānaṃ saṅgāhakavasena.	356	
PA_tika-vin01_t2:356_3	Cha sikkhāpadasamuṭṭhānānīti kāyo vācā kāyavācā kāyacittaṃ vācācittaṃ kāyavācācittanti	356	
PA_tika-vin01_t2:356_4	evaṃ vuttāni cha āpattisamuṭṭhānāni. Āpattiyeva hi sikkhāpadasīsena vuttā. Samuṭṭhānādayo	356	
PA_tika-vin01_t2:356_5	hi āpattiyā honti, na sikkhāpadassa, imesu pana chasu samuṭṭhānesu purimāni tīṇi	356	
PA_tika-vin01_t2:356_6	acittakāni, pacchimāni sacittakāni. Tesu ekena vā dvīhi vā tīhi vā catūhi vā chahi	356	
PA_tika-vin01_t2:356_7	vā samuṭṭhānehi āpattiyo samuṭṭhahanti, pañcasamuṭṭhānā āpatti nāma natthi. Tattha	356	
PA_tika-vin01_t2:356_8	ekasamuṭṭhānā catutthena ca pañcamena ca chaṭṭhena ca samuṭṭhānena samuṭṭhāti, na	356	
PA_tika-vin01_t2:356_9	aññena. Dvisamuṭṭhānā paṭhamacatutthehi ca dutiyapañcamehi ca tatiyachaṭṭhehi ca	356	
PA_tika-vin01_t2:356_10	catutthachaṭṭhehi ca pañcamachaṭṭhehi ca samuṭṭhānehi samuṭṭhāti, na aññehi. Tisamuṭṭhānā	3561	
PA_tika-vin01_t2:356_11	paṭhamehi ca tīhi, pacchimehi ca tīhi samuṭṭhānehi samuṭṭhāti, na aññehi. Catusamuṭṭhānā	3561	
PA_tika-vin01_t2:356_12	paṭhamatatiyacatutthachaṭṭhehi ca dutiyatatiyapañcamachaṭṭhehi ca samuṭṭhānehi samuṭṭhāti,	3561	
PA_tika-vin01_t2:356_13	na aññehi. Chasamuṭṭhānā chahipi samuṭṭhāti.	3561	
PA_tika-vin01_t2:357_0	Sikkhāpadaṃ nāma atthi chasamuṭṭhānanti etthāpi sikkhāpadasīsena āpatti vuttāti veditabbā.	357	
PA_tika-vin01_t2:357_1	Teneva vakkhati “sabbañcetaṃ āpattiyaṃ yujjati, sikkhāpadasīsena pana sabbaaṭṭhakathāsu	357	
PA_tika-vin01_t2:357_2	desanā āruḷhā”ti. Kāyādīhi chahi samuṭṭhānaṃ uppatti, cha vā samuṭṭhānāni etassāti	357	
PA_tika-vin01_t2:357_3	chasamuṭṭhānaṃ. Atthi catusamuṭṭhānanti kāyo kāyavācā kāyacittaṃ kāyavācācittanti	357	
PA_tika-vin01_t2:357_4	imāni cattāri, vācā kāyavācā vācācittaṃ kāyavācācittanti imāni vā cattāri samuṭṭhānāni	357	
PA_tika-vin01_t2:357_5	etassāti catusamuṭṭhānaṃ. Atthi tisamuṭṭhānanti kāyo vācā kāyavācāti imāni tīṇi,	357	
PA_tika-vin01_t2:357_6	kāyacittaṃ vācācittaṃ kāyavācācittanti imāni vā tīṇi samuṭṭhānāni etassāti tisamuṭṭhānaṃ.	357	
PA_tika-vin01_t2:357_7	Dvisamuṭṭhānaṃ ekasamuṭṭhānañca samuṭṭhānasīsavasena dassento “atthi kathinasamuṭṭhāna”ntiādimāha.	357	
PA_tika-vin01_t2:357_8	Terasa hi samuṭṭhānasīsāni paṭhamapārājikasamuṭṭhānaṃ adinnādānasamuṭṭhānaṃ sañcarittasamuṭṭhānaṃ	357	
PA_tika-vin01_t2:357_9	samanubhāsanasamuṭṭhānaṃ kathinasamuṭṭhānaṃ eḷakalomasamuṭṭhānaṃ padasodhammasamuṭṭhānaṃ	357	
PA_tika-vin01_t2:357_10	addhānasamuṭṭhānaṃ theyyasatthasamuṭṭhānaṃ dhammadesanāsamuṭṭhānaṃ bhūtārocanasamuṭṭhānaṃ	3571	
PA_tika-vin01_t2:357_11	corivuṭṭhāpanasamuṭṭhānaṃ ananuññātasamuṭṭhānanti.	3571	
PA_tika-vin01_t2:358_0	Tattha “atthi chasamuṭṭhāna”nti iminā sañcarittasamuṭṭhānaṃ vuttaṃ. “Atthi catusamuṭṭhāna”nti	358	
PA_tika-vin01_t2:358_1	iminā pana addhānasamuṭṭhānaṃ ananuññātasamuṭṭhānañca saṅgahitaṃ. Yañhi paṭhamatatiyacatutthachaṭṭhehi	358	
PA_tika-vin01_t2:358_2	samuṭṭhāti, idaṃ addhānasamuṭṭhānaṃ. Yaṃ pana dutiyatatiyapañcamachaṭṭhehi samuṭṭhāti,	358	
PA_tika-vin01_t2:358_3	idaṃ ananuññātasamuṭṭhānaṃ. “Atthi tisamuṭṭhāna”nti iminā adinnādānasamuṭṭhānaṃ bhūtārocanasamuṭṭhānañca	358	
PA_tika-vin01_t2:358_4	saṅgahitaṃ. Yañhi sacittakehi tīhi samuṭṭhānehi samuṭṭhāti, idaṃ adinnādānasamuṭṭhānaṃ.	358	
PA_tika-vin01_t2:358_5	Yaṃ pana acittakehi tīhi samuṭṭhāti, idaṃ bhūtārocanasamuṭṭhānaṃ. “Atthi kathinasamuṭṭhāna”ntiādinā	358	
PA_tika-vin01_t2:358_6	pana avasesasamuṭṭhānasīsena dvisamuṭṭhānaṃ ekasamuṭṭhānañca saṅgaṇhāti. Tathā hi	358	
PA_tika-vin01_t2:358_7	yaṃ tatiyachaṭṭhehi samuṭṭhāti, idaṃ kathinasamuṭṭhānanti vuccati. Yaṃ paṭhamacatutthehi	358	
PA_tika-vin01_t2:358_8	samuṭṭhāti, idaṃ eḷakalomasamuṭṭhānaṃ. Yaṃ chaṭṭheneva samuṭṭhāti, idaṃ dhuranikkhepasamuṭṭhānaṃ,	358	
PA_tika-vin01_t2:358_9	samanubhāsanasamuṭṭhānantipi tasseva nāmaṃ. Ādi-saddasaṅgahitesu pana paṭhamapārājikasamuṭṭhānapadasodhammatheyyasatthadhammadesanācorivuṭṭhāpanasamuṭṭhānesu	358	
PA_tika-vin01_t2:358_10	yaṃ kāyacittato samuṭṭhāti, idaṃ paṭhamapārājikasamuṭṭhānaṃ. Yaṃ dutiyapañcamehi	3581	
PA_tika-vin01_t2:358_11	samuṭṭhāti, idaṃ padasodhammasamuṭṭhānaṃ. Yaṃ catutthachaṭṭhehi samuṭṭhāti, idaṃ	3581	
PA_tika-vin01_t2:358_12	theyyasatthasamuṭṭhānaṃ. Yaṃ pañcameneva samuṭṭhāti, idaṃ dhammadesanāsamuṭṭhānaṃ.	3581	
PA_tika-vin01_t2:358_13	Yaṃ pañcamachaṭṭhehi samuṭṭhāti, idaṃ corivuṭṭhāpanasamuṭṭhānanti veditabbaṃ.	3581	
PA_tika-vin01_t2:359_0	Evaṃ samuṭṭhānasīsena sabbasikkhāpadāni terasadhā dassetvā idāni kiriyāvasena pañcadhā	359	
PA_tika-vin01_t2:359_1	dassento “tatrāpi kiñci kiriyato samuṭṭhātī”tiādimāha. Tattha kiñcīti sikkhāpadasīsena	359	
PA_tika-vin01_t2:359_2	āpattiṃ vadati. Tasmā yā kāyena vā vācāya vā pathavīkhaṇanādīsu viya vītikkamaṃ karontassa	359	
PA_tika-vin01_t2:359_3	hoti, ayaṃ kiriyato samuṭṭhāti nāma. Yā kāyavācāya kattabbaṃ akarontassa hoti paṭhamakathināpatti	359	
PA_tika-vin01_t2:359_4	viya, ayaṃ akiriyato samuṭṭhāti nāma. Yā karontassa ca akarontassa ca hoti aññātikāya	359	
PA_tika-vin01_t2:359_5	bhikkhuniyā hatthato cīvarapaṭiggahaṇāpatti viya, ayaṃ kiriyākiriyato samuṭṭhāti	359	
PA_tika-vin01_t2:359_6	nāma. Yā siyā karontassa ca siyā akarontassa ca hoti rūpiyapaṭiggahaṇāpatti viya,	359	
PA_tika-vin01_t2:359_7	ayaṃ siyā kiriyato siyā akiriyato samuṭṭhāti nāma. Yā siyā karontassa ca siyā karontassa	359	
PA_tika-vin01_t2:359_8	ca akarontassa ca hoti kuṭikārāpatti viya, ayaṃ siyā kiriyato siyā kiriyākiriyato samuṭṭhāti nāma.	359	
PA_tika-vin01_t2:360_0	Idāni sabbasikkhāpadāni saññāvasena dvidhā katvā dassento “tatrāpi atthi saññāvimokkha”ntiādimāha.	360	
PA_tika-vin01_t2:360_1	Saññāya abhāvena vimokkho assāti saññāvimokkhanti majjhepadalopasamāso daṭṭhabbo.	360	
PA_tika-vin01_t2:360_2	Yato hi vītikkamasaññāabhāvena muccati, idaṃ saññāvimokkhanti vuccati. Cittaṅgaṃ	360	
PA_tika-vin01_t2:360_3	labhatiyevāti kāyacittādisacittakasamuṭṭhāneheva samuṭṭhahanato. “Labhatiyevā”ti	360	
PA_tika-vin01_t2:360_4	avadhāraṇena no na labhatīti dasseti. Tasmā yaṃ cittaṅgaṃ labhati, na labhati ca,	360	
PA_tika-vin01_t2:360_5	taṃ “itara”nti vuttaṃ itara-saddassa vuttapaṭiyogavisayattā.	360	
PA_tika-vin01_t2:361_0	Puna sabbasikkhāpadāni cittavasena dvidhā dassento “puna atthi sacittaka”ntiādimāha.	361	
PA_tika-vin01_t2:361_1	Yaṃ saheva cittena āpajjatīti yaṃ sacittakeneva samuṭṭhānena āpajjati, no acittakena.	361	
PA_tika-vin01_t2:361_2	Vināpīti api-saddena sahāpi cittena āpajjatīti dasseti. Yañhi kadāci acittakena,	361	
PA_tika-vin01_t2:361_3	kadāci sacittakena samuṭṭhānena samuṭṭhāti, taṃ acittakanti vuccati. Ettha ca saññādukaṃ	361	
PA_tika-vin01_t2:361_4	anāpattimukhena, sacittakadukaṃ āpattimukhena vuttanti idametesaṃ nānākaraṇanti veditabbaṃ.	361	
PA_tika-vin01_t2:362_0	Lokavajjadukassa heṭṭhā vuttalakkhaṇattā taṃ avibhajitvā idāni sabbasikkhāpadāni	362	
PA_tika-vin01_t2:362_1	kammavasena duvidhāni, kusalādivasena vedanāvasena ca tividhāni hontīti dassento	362	
PA_tika-vin01_t2:362_2	“kammakusalavedanāvasenā”tiādimāha. Ettha pana kiñcāpi aṭṭhakathāsu āgatanayena kāyakammaṃ	362	
PA_tika-vin01_t2:362_3	vacīkammanti kammavasena dukaṃ vuttaṃ, tikameva pana dassetuṃ vaṭṭati. Sabbameva	362	
PA_tika-vin01_t2:362_4	hi sikkhāpadaṃ kāyadvāre āpajjitabbato vacīdvāre āpajjitabbato kāyavacīdvāre āpajjitabbato	362	
PA_tika-vin01_t2:362_5	ca tividhaṃ hoti. Teneva mātikāṭṭhakathāyaṃ vuttaṃ “sabbāva kāyakammavacīkammatadubhayavasena	362	
PA_tika-vin01_t2:362_6	tividhā honti. Tattha kāyadvāre āpajjitabbā kāyakammanti vuccati, vacīdvāre āpajjitabbā	362	
PA_tika-vin01_t2:362_7	vacīkammanti vuccati, ubhayattha āpajjitabbā kāyakammavacīkamma”nti. Tatoyeva ca	362	
PA_tika-vin01_t2:362_8	adinnādānasikkhāpadādīsu kāyakammavacīkammanti tadubhayavasena dassitaṃ.	362	
PA_tika-vin01_t2:363_0	Atthi pana sikkhāpadaṃ kusalantiādinā āpattiṃ āpajjanto kusalacittasamaṅgī vā āpajjati	363	
PA_tika-vin01_t2:363_1	akusalacittasamaṅgī vā abyākatacittasamaṅgī vāti dasseti, na pana kusalāpi āpatti	363	
PA_tika-vin01_t2:363_2	atthīti. Na hi kusalā āpatti nāma atthi “āpattādhikaraṇaṃ siyā akusalaṃ siyā abyākataṃ,	363	
PA_tika-vin01_t2:363_3	natthi āpattādhikaraṇaṃ kusala”nti vacanato. Dasa kāmāvacarakiriyacittānīti hasituppādavoṭṭhabbanehi	363	
PA_tika-vin01_t2:363_4	saddhiṃ aṭṭha mahākiriyacittāni. Dvinnaṃ abhiññācittānaṃ āpattisamuṭṭhāpakattaṃ paññattiṃ	363	
PA_tika-vin01_t2:363_5	ajānantassa iddhivikubbanādīsu daṭṭhabbaṃ. Yaṃ kusalacittena āpajjatīti yaṃ sikkhāpadasīsena	363	
PA_tika-vin01_t2:363_6	gahitaṃ āpattiṃ kusalacittasamaṅgī āpajjati. Iminā pana vacanena taṃ kusalanti āpattiyā	363	
PA_tika-vin01_t2:363_7	vuccamāno kusalabhāvo pariyāyatova, na paramatthatoti dasseti. Kusalacittena hi āpattiṃ	363	
PA_tika-vin01_t2:363_8	āpajjanto saviññattikaṃ aviññattikaṃ vā sikkhāpadavītikkamākārappavattaṃ rūpakkhandhasaṅkhātaṃ	363	
PA_tika-vin01_t2:363_9	abyākatāpattiṃ āpajjati. Itarehi itaranti itarehi akusalābyākatacittehi yaṃ āpajjati,	363	
PA_tika-vin01_t2:363_10	taṃ itaraṃ, akusalaṃ abyākatañcāti attho. Idañca āpattiṃ āpajjanto akusalacittasamaṅgī	3631	
PA_tika-vin01_t2:363_11	vā āpajjati kusalābyākatacittasamaṅgī vāti dassanatthaṃ vuttaṃ. Evaṃ santepi sabbasikkhāpadesu	3631	
PA_tika-vin01_t2:363_12	kiñci akusalacittameva kiñci kusalābyākatavasena dvicittaṃ, kiñci sabbesaṃ vasena	3631	
PA_tika-vin01_t2:363_13	ticittanti ayameva pabhedo labbhati, na aññoti veditabbaṃ.	3631	
PA_tika-vin01_t2:364_0	Tivedanaṃ dvivedanaṃ ekavedananti idañca yathāvuttavedanāvaseneva labbhati, nāññathāti	364	
PA_tika-vin01_t2:364_1	daṭṭhabbaṃ. Nipajjitvā nirodhaṃ samāpannassa sahaseyyavasena tadākārappavattarūpakkhandhasseva	364	
PA_tika-vin01_t2:364_2	āpattibhāvato “atthi avedana”ntipi vattabbametaṃ, kadāci karahaci yadicchakaṃ sambhavatīti	364	
PA_tika-vin01_t2:364_3	aggahetvā yebhuyyavasena labbhamānaṃyeva gahetvā vuttanti veditabbaṃ.	364	
PA_tika-vin01_t2:365_0	Idāni yathāvuttasamuṭṭhānādīni imasmiṃ saṃvaṇṇiyamānasikkhāpade vibhajitvā dassento	365	
PA_tika-vin01_t2:365_1	“imaṃ pakiṇṇakaṃ viditvā”tiādimāha. Tattha viditvāti imassa “veditabba”nti iminā	365	
PA_tika-vin01_t2:365_2	aparakālakiriyāvacanena sambandho veditabbo. Kiriyasamuṭṭhānanti idaṃ yebhuyyavasena	365	
PA_tika-vin01_t2:365_3	vuttaṃ parūpakkame sati sādiyantassa akiriyasamuṭṭhānabhāvato. “Manodvāre āpatti	365	
PA_tika-vin01_t2:365_4	nāma natthīti idampi bāhullavaseneva vutta”nti vadanti. Cittaṃ panettha aṅgamattaṃ	365	
PA_tika-vin01_t2:365_5	hotīti paṭhamapārājikaṃ kāyacittato samuṭṭhātīti cittamettha āpattiyā aṅgameva hoti.	365	
PA_tika-vin01_t2:365_6	Na tassa vasena kammabhāvo labbhatīti viññattijanakavasena kāyadvāre pavattattā tassa	365	
PA_tika-vin01_t2:365_7	cittassa vasena imassa sikkhāpadassa manokammabhāvo na labbhatīti attho. Sikkhāpadassa	365	
PA_tika-vin01_t2:365_8	heṭṭhā vuttanayena paññattibhāvato “sabbañcetaṃ āpattiyaṃ yujjatī”ti vuttaṃ. Na hi	365	
PA_tika-vin01_t2:365_9	yathāvuttasamuṭṭhānādi paññattiyaṃ yujjati.	365	
PA_tika-vin01_t2:366	Pakiṇṇakakathāvaṇṇanā niṭṭhitā.	36	
PA_tika-vin01_t2:367	Vinītavatthuvaṇṇanā	36	
PA_tika-vin01_t2:368_0	Idaṃ kinti kathetukamyatāya pucchati. Vinītāni vinicchitāni vatthūni vinītavatthūni.	368	
PA_tika-vin01_t2:368_1	Tāni hi “āpattiṃ tvaṃ bhikkhu āpanno pārājikaṃ. Anāpatti bhikkhu pārājikassa, āpatti	368	
PA_tika-vin01_t2:368_2	saṅghādisesassa. Anāpatti bhikkhu asādiyantassā”tiādinā bhagavatāyeva vinicchitāni.	368	
PA_tika-vin01_t2:368_3	Tenāha “bhagavatā sayaṃ vinicchitāna”nti. Uddānagāthāti uddesagāthā, saṅgahagāthāti	368	
PA_tika-vin01_t2:368_4	vuttaṃ hoti. Vatthugāthāti “tena kho pana samayena aññataro bhikkhū”tiādikā nidānavatthudīpikā	368	
PA_tika-vin01_t2:368_5	vinītavatthupāḷiyeva tesaṃ tesaṃ vatthūnaṃ ganthanato “vatthugāthā”ti vuttā, na chandovicitilakkhaṇena.	368	
PA_tika-vin01_t2:368_6	Gāthānaṃ vatthu vatthugāthāti evaṃ vā ettha attho daṭṭhabbo. Etthāti vinītavatthūsu.	368	
PA_tika-vin01_t2:368_7	Dutiyādīnanti dutiyapārājikādīnaṃ. Dutiyādīni vinicchinitabbānīti yojetabbaṃ. Sippikānanti	368	
PA_tika-vin01_t2:368_8	cittakārādisippikānaṃ. Yaṃ passitvā passitvā cittakārādayo cittakammādīni uggaṇhantā	368	
PA_tika-vin01_t2:368_9	karonti, taṃ “paṭicchannakarūpa”nti vuccati.	368	
PA_tika-vin01_t2:369_0	67. Purimāni dve vatthūnīti makkaṭivatthuṃ vajjiputtakavatthuñca. Tāni pana kiñcāpi	369	
PA_tika-vin01_t2:369_1	anupaññattiyaṃ āgatāneva, tathāpi bhagavatā sayaṃ vinicchitavatthubhāvato adinnādānādīsu	369	
PA_tika-vin01_t2:369_2	anupaññattiyaṃ āgatāni rajakādivatthūni viya puna vinītavatthūsu pakkhittāni. Yadi	369	
PA_tika-vin01_t2:369_3	evaṃ “tassa kukkuccaṃ ahosī”ti idaṃ virujjheyya, anupaññattiyañhi aññe bhikkhū disvā	369	
PA_tika-vin01_t2:369_4	taṃ bhikkhuṃ codesunti? Saccametaṃ, tehi pana bhikkhūhi anupaññattiyaṃ vuttanayena	369	
PA_tika-vin01_t2:369_5	codetvā “nanu, āvuso, tatheva taṃ hotī”ti vutte tassa kukkuccaṃ ahosīti gahetabbaṃ.	369	
PA_tika-vin01_t2:369_6	“Bhagavato etamatthaṃ ārocesī”ti idañca tehi bhikkhūhi anupaññattiyaṃ vuttanayena	369	
PA_tika-vin01_t2:369_7	bhagavato ārocite “saccaṃ kira tvaṃ bhikkhu makkaṭiyā methunaṃ dhammaṃ paṭisevī”ti	369	
PA_tika-vin01_t2:369_8	bhagavatā puṭṭho samāno “saccaṃ bhagavā”ti bhagavato etamatthaṃ ārocesīti gahetabbaṃ.	369	
PA_tika-vin01_t2:370_0	Vajjiputtakavatthumhi pana sikkhaṃ appaccakkhāya dubbalyaṃ anāvikatvā methunaṃ dhammaṃ	370	
PA_tika-vin01_t2:370_1	paṭisevitvā vibbhamitvā ye ānandattheraṃ upasaṅkamitvā puna pabbajjaṃ upasampadañca	370	
PA_tika-vin01_t2:370_2	yāciṃsu, te sandhāya “aṭṭhānametaṃ, ānanda, anavakāso, yaṃ tathāgato vajjīnaṃ vā	370	
PA_tika-vin01_t2:370_3	vajjiputtakānaṃ vā kāraṇā sāvakānaṃ pārājikaṃ sikkhāpadaṃ paññattaṃ samūhaneyyā”tiādi	370	
PA_tika-vin01_t2:370_4	anupaññattiyaṃ vuttaṃ. Ye pana avibbhamitvā saliṅge ṭhitāyeva uppannakukkuccā bhagavato	370	
PA_tika-vin01_t2:370_5	etamatthaṃ ārocesuṃ, te sandhāya “āpattiṃ tumhe, bhikkhave, āpannā pārājika”nti idha	370	
PA_tika-vin01_t2:370_6	vuttaṃ. Keci pana imaṃ adhippāyaṃ ajānantāva “aññameva makkaṭivatthu vajjiputtakavatthu	370	
PA_tika-vin01_t2:370_7	ca vinītavatthūsu āgata”nti vadanti.	370	
PA_tika-vin01_t2:371_0	Kuse ganthetvāti kusatiṇāni ganthetvā. Kesehīti manussakesehi. Taṃ rāganti kāyasaṃsaggarāgaṃ.	371	
PA_tika-vin01_t2:371_1	Ñatvāti sayameva jānitvā. Yadi kāyasaṃsaggarāgena kataṃ, kāyasaṃsaggarāgasikkhāpadassa	371	
PA_tika-vin01_t2:371_2	vinītavatthūsu avatvā idha kasmā vuttanti? Vuccate – kiñcāpi taṃ kāyasaṃsaggarāgena	371	
PA_tika-vin01_t2:371_3	kataṃ, tassa pana bhikkhuno pārājikakkhette katupakkamattā “pārājikaṃ nu kho ahaṃ	371	
PA_tika-vin01_t2:371_4	āpanno”ti pārājikavisayaṃ kukkuccaṃ ahosīti idha vuttaṃ. Tenevāha – “anāpatti bhikkhu	371	
PA_tika-vin01_t2:371_5	pārājikassa, āpatti saṅghādisesassā”ti.	371	
PA_tika-vin01_t2:372_0	68. Atidassanīyāti divasampi passantānaṃ atittikaraṇato ativiya dassanayoggā. Vaṇṇapokkharatāyāti	372	
PA_tika-vin01_t2:372_1	ettha pokkharatā vuccati sundarabhāvo, vaṇṇassa pokkharatā vaṇṇapokkharatā, tāya	372	
PA_tika-vin01_t2:372_2	vaṇṇapokkharatāya, vaṇṇasampattiyāti attho. Porāṇā pana pokkharanti sarīraṃ vadanti,	372	
PA_tika-vin01_t2:372_3	vaṇṇaṃ vaṇṇameva. Tesaṃ matena vaṇṇañca pokkharañca vaṇṇapokkharāni, tesaṃ bhāvo	372	
PA_tika-vin01_t2:372_4	vaṇṇapokkharatā, tasmā vaṇṇapokkharatāyāti parisuddhena vaṇṇena ceva sarīrasaṇṭhānasampattiyā	372	
PA_tika-vin01_t2:372_5	cāti attho. Atha vā vaṇṇasampannaṃ pokkharaṃ vaṇṇapokkharanti uttarapadalopo pubbapadassa	372	
PA_tika-vin01_t2:372_6	daṭṭhabbo, tassa bhāvo vaṇṇapokkharatā, tāya vaṇṇapokkharatāya, vaṇṇasampannasarīratāyāti	372	
PA_tika-vin01_t2:372_7	attho. Padhaṃsesīti abhibhavīti attho. Kathaṃ pana asādiyantī nisīdīti āha – “asaddhammādhippāyena…pe… khāṇukā viyā”ti.	372	
PA_tika-vin01_t2:373_0	Na limpatīti na allīyati. Kāmesūti vatthukāmakilesakāmesu. Idaṃ vuttaṃ hoti – yathā	373	
PA_tika-vin01_t2:373_1	paduminipaṇṇe udakabindu na saṇṭhāti, yathā ca sūcimukhe sāsapo na santiṭṭhati, evameva	373	
PA_tika-vin01_t2:373_2	yo abbhantare duvidhenapi kāmena na limpati, tasmiṃ kāmo na saṇṭhāti, tamahaṃ brāhmaṇaṃ vadāmīti.	373	
PA_tika-vin01_t2:374_0	69. Purisasaṇṭhānaṃ antarahitaṃ, itthisaṇṭhānaṃ uppannanti phalassa vināsuppādadassanena	374	
PA_tika-vin01_t2:374_1	kāraṇassapi vināsuppādā vuttāti daṭṭhabbaṃ. Purisindriye hi naṭṭhe purisasaṇṭhānaṃ	374	
PA_tika-vin01_t2:374_2	antaradhāyati, itthindriye samuppanne itthisaṇṭhānaṃ pātubhavati. Tathā hi “yassa	374	
PA_tika-vin01_t2:374_3	itthindriyaṃ uppajjati, tassa purisindriyaṃ uppajjatīti? No. Yassa vā pana purisindriyaṃ	374	
PA_tika-vin01_t2:374_4	uppajjati, tassa itthindriyaṃ uppajjatīti? No”ti yamakapakaraṇe vuttattā indriyadvayassa	374	
PA_tika-vin01_t2:374_5	ekasmiṃ santāne sahapavattiyā asambhavato yasmiṃ khaṇe itthindriyaṃ pātubhavati,	374	
PA_tika-vin01_t2:374_6	tato pubbe sattarasamacittato paṭṭhāya purisindriyaṃ nuppajjati. Tato pubbe uppannesu	374	
PA_tika-vin01_t2:374_7	ca purisindriyesu sahajarūpehi saddhiṃ kamena niruddhesu tasmiṃ santāne itthindriyaṃ	374	
PA_tika-vin01_t2:374_8	uppajjati. Tato purisasaṇṭhānākārena pavattesu kammajarūpesu sesarūpesu ca kañci	374	
PA_tika-vin01_t2:374_9	kālaṃ pavattitvā niruddhesu itthisaṇṭhānākārena ca catujarūpasantatiyā pavattāya	374	
PA_tika-vin01_t2:374_10	purisasaṇṭhānaṃ antarahitaṃ, itthisaṇṭhānaṃ pātubhūtanti vuccati. Itthiyā purisaliṅgapātubhāvepi	3741	
PA_tika-vin01_t2:374_11	ayameva nayo veditabbo.	3741	
PA_tika-vin01_t2:375_0	Purisaliṅgaṃ uttamaṃ, itthiliṅgaṃ hīnanti iminā ca purisindriyassa uttamabhāvo, itthindriyassa	375	
PA_tika-vin01_t2:375_1	ca hīnabhāvo vuttoti daṭṭhabbaṃ. Na hi indriyassa hīnukkaṭṭhabhāvaṃ vinā tannissayassa	375	
PA_tika-vin01_t2:375_2	liṅgassa hīnukkaṭṭhatā sambhavati. Purisaliṅgaṃ balavaakusalena antaradhāyatītiādināpi	375	
PA_tika-vin01_t2:375_3	indriyasseva vināsuppādā vuttāti daṭṭhabbaṃ. Indriye hi vinaṭṭhe uppanne ca tannissayassa	375	
PA_tika-vin01_t2:375_4	liṅgassapi antaradhānaṃ patiṭṭhānañca sambhavati. Kathaṃ panettha purisaliṅgaṃ balavaakausalena	375	
PA_tika-vin01_t2:375_5	antaradhāyati, itthiliṅgaṃ dubbalakusalena patiṭṭhātīti? Vuccate – paṭisandhiyaṃ	375	
PA_tika-vin01_t2:375_6	tāva purisindriyuppādakaṃ anupahatasāmatthiyaṃ balavakusalakammaṃ yāvatāyukaṃ purisindriyameva	375	
PA_tika-vin01_t2:375_7	uppādeti, antarā pana kenaci laddhapaccayena pāradārikattādinā balavaakusalakammena	375	
PA_tika-vin01_t2:375_8	upahatasāmatthiyaṃ tadeva paṭisandhidāyakaṃ kusalakammaṃ dubbalībhūtaṃ purisindriyaṃ	375	
PA_tika-vin01_t2:375_9	anuppādetvā attano sāmatthiyānurūpaṃ itthindriyaṃ pavatte uppādeti. Yadā pana paṭisandhidānakāleyeva	375	
PA_tika-vin01_t2:375_10	kenaci laddhapaccayena pāradārikattādinā balavaakusalakammena purisindriyuppādanasāmatthiyaṃ	3751	
PA_tika-vin01_t2:375_11	upahataṃ hoti, tadā dubbalībhūtaṃ kusalakammaṃ purisindriyaṃ anuppādetvā paṭisandhiyaṃyeva	3751	
PA_tika-vin01_t2:375_12	itthindriyaṃ uppādeti. Tasmā “purisaliṅgaṃ balavaakusalena antaradhāyati, itthiliṅgaṃ	3751	
PA_tika-vin01_t2:375_13	dubbalakusalena patiṭṭhātī”ti vuccati.	3751	
PA_tika-vin01_t2:376_0	Dubbalaakusalena antaradhāyatīti pāradārikattādibalavaakusalakammassa purisindriyuppādanavibandhakassa	376	
PA_tika-vin01_t2:376_1	dubbalabhāve sati antaradhāyantaṃ itthiliṅgaṃ dubbalaakusalena antaradhāyatīti vuttaṃ.	376	
PA_tika-vin01_t2:376_2	Tathā hi pāradārikattādinā balavaakusalakammena bāhitattā purisindriyuppādane asamatthaṃ	376	
PA_tika-vin01_t2:376_3	paṭisandhiyaṃ itthiyā itthindriyuppādakaṃ dubbalakusalakammaṃ yadā pavattiyaṃ brahmacariyavāsamicchācārapaṭivirativasena	376	
PA_tika-vin01_t2:376_4	purisattapatthanāvasena vā katupacitabalavakusalakammena āhitasāmatthiyaṃ purisindriyuppādane	376	
PA_tika-vin01_t2:376_5	samatthaṃ itthindriyaṃ anuppādetvā attano sāmatthiyānurūpaṃ purisindriyaṃ uppādeti,	376	
PA_tika-vin01_t2:376_6	tadā purisindriyuppādanavibandhakassa balavaakusalakammassa dubbalabhāve sati taṃ	376	
PA_tika-vin01_t2:376_7	itthindriyaṃ antarahitanti “itthiliṅgaṃ antaradhāyantaṃ dubbalaakusalena antaradhāyatī”ti	376	
PA_tika-vin01_t2:376_8	vuccati. Yathāvuttanayeneva balavatā kusalakammena purisindriyassa uppāditattā “purisaliṅgaṃ	376	
PA_tika-vin01_t2:376_9	balavakusalena patiṭṭhātī”ti vuccati. Pubbe itthibhūtassa paṭisandhiyaṃ purisindriyuppādepi	376	
PA_tika-vin01_t2:376_10	ayaṃ nayo veditabbo. Ubhayampi akusalena antaradhāyati, kusalena paṭilabbhatīti idaṃ	3761	
PA_tika-vin01_t2:376_11	sugatibhavaṃ sandhāya vuttaṃ, duggatiyaṃ pana ubhinnaṃ uppatti vināso ca akusalakammenevāti daṭṭhabbaṃ.	3761	
PA_tika-vin01_t2:377_0	Ubhinnampi sahaseyyāpatti hotīti “yo pana bhikkhu mātugāmena sahaseyyaṃ kappeyya,	377	
PA_tika-vin01_t2:377_1	pācittiyaṃ. Yā pana bhikkhunī purisena sahaseyyaṃ kappeyya, pācittiya”nti vuttattā	377	
PA_tika-vin01_t2:377_2	ubhinnampi sahaseyyavasena pācittiyāpatti hoti. Dukkhīti cetodukkhasamaṅgitāya dukkhī.	377	
PA_tika-vin01_t2:377_3	Dummanoti dosena duṭṭhamano, virūpamano vā domanassābhibhūtatāya. “Samassāsetabbo”ti	377	
PA_tika-vin01_t2:377_4	vatvā samassāsetabbavidhiṃ dassento “hotu mā cintayitthā”tiādimāha. Anāvaṭoti avārito.	377	
PA_tika-vin01_t2:377_5	Dhammoti pariyattipaṭipattipaṭivedhasaṅkhāto tividhopi saddhammo. Saggo ca maggo	377	
PA_tika-vin01_t2:377_6	ca saggamaggo, saggassa vā maggo saggamaggo, saggūpapattisādhikā paṭipatti. Bhikkhuniyā	377	
PA_tika-vin01_t2:377_7	saddhiṃ saṃvidhāya addhānagamane āpatti pariharitabbāti dassento “saṃvidahanaṃ parimocetvā”ti	377	
PA_tika-vin01_t2:377_8	āha. “Mayaṃ asukaṃ nāma ṭhānaṃ gacchāmā”ti vatvā “ehi saddhiṃ gamissāmā”tiādinā asaṃvidahitattā anāpatti.	377	
PA_tika-vin01_t2:378_0	Bahigāmeti attano vasanagāmato bahi. Gāmantaranadīpārarattivippavāsagaṇaohīyanāpattīhi	378	
PA_tika-vin01_t2:378_1	anāpattīti “dutiyikā bhikkhunī pakkantā vā hotī”tiādinā vuttaanāpattilakkhaṇehi saṃsandanato	378	
PA_tika-vin01_t2:378_2	vuttaṃ. Ārādhikāti cittārādhane samatthā. Tā kopetvāti tā pariccajitvā. Lajjiniyo…pe…	378	
PA_tika-vin01_t2:378_3	labbhatīti “saṅgahe asati ukkaṇṭhitvā vibbhameyyāpī”ti saṅgahavaseneva vuttaṃ. Alajjiniyo…pe…	378	
PA_tika-vin01_t2:378_4	labbhatīti alajjibhāvato asantapakkhaṃ bhajantīti vuttaṃ. Aññātikā…pe… vaṭṭatīti	378	
PA_tika-vin01_t2:378_5	idaṃ pana imissā āveṇikaṃ katvā aṭṭhakathāyaṃ anuññātanti vadanti. Bhikkhubhāvepīti	378	
PA_tika-vin01_t2:378_6	bhikkhukālepi. Parisāvacaroti upajjhāyo ca ācariyo ca hutvā parisupaṭṭhāko. Aññassa	378	
PA_tika-vin01_t2:378_7	santike nissayo gahetabboti tassa santike upasampannehi saddhivihārikehi aññassa	378	
PA_tika-vin01_t2:378_8	ācariyassa santike nissayo gahetabbo. Taṃ nissāya vasantehipīti antevāsike sandhāya	378	
PA_tika-vin01_t2:378_9	vadati. Upajjhā gahetabbāti upasampadatthaṃ upajjhā gahetabbā, aññassa santike upasampajjitabbanti vuttaṃ hoti.	378	
PA_tika-vin01_t2:379_0	Vinayakammanti vikappanaṃ sandhāya vuttaṃ. Puna kātabbanti puna vikappetabbaṃ. Puna	379	
PA_tika-vin01_t2:379_1	paṭiggahetvā sattāhaṃ vaṭṭatīti “anujānāmi, bhikkhave, bhikkhunīnaṃ sannidhi bhikkhūhi,	379	
PA_tika-vin01_t2:379_2	bhikkhūnaṃ sannidhi bhikkhunīhi paṭiggāhāpetvā paribhuñjitu”nti vacanato puna paṭiggahitaṃ	379	
PA_tika-vin01_t2:379_3	tadahu sāmisampi vaṭṭatīti dassanatthaṃ vuttaṃ. Sattame divaseti idaṃ tañca nissaggiyaṃ	379	
PA_tika-vin01_t2:379_4	anāpajjitvāva punapi sattāhaṃ paribhuñjituṃ vaṭṭatīti dassanatthaṃ vuttaṃ. Yasmā	379	
PA_tika-vin01_t2:379_5	pana bhikkhuniyā nissaggiyaṃ bhikkhussa vaṭṭati, bhikkhussa nissaggiyaṃ bhikkhuniyā	379	
PA_tika-vin01_t2:379_6	vaṭṭati, tasmā aṭṭhamepi divase liṅgaparivatte sati anissajjitvāva antosattāhe paribhuñjituṃ	379	
PA_tika-vin01_t2:379_7	vaṭṭatīti vadanti. Taṃ pakatatto rakkhatīti aparivattaliṅgo taṃ paṭiggahaṇavijahanato	379	
PA_tika-vin01_t2:379_8	rakkhati, avibhattatāya paṭiggahaṇaṃ na vijahatīti adhippāyo. Sāmaṃ gahetvāna nikkhipeyyāti	379	
PA_tika-vin01_t2:379_9	paṭiggahetvā sayaṃ nikkhipeyya. Paribhuñjantassa āpattīti liṅgaparivatte sati paṭiggahaṇavijahanato	379	
PA_tika-vin01_t2:379_10	puna paṭiggahetvā paribhuñjantassa āpatti.	3791	
PA_tika-vin01_t2:380_0	“Hīnāyāvattanenāti pārājikaṃ āpannassa gihibhāvūpagamanenā”ti tīsupi gaṇṭhipadesu	380	
PA_tika-vin01_t2:380_1	vuttaṃ, taṃ suvuttaṃ. Na hi pārājikaṃ anāpannassa sikkhaṃ appaccakkhāya “vibbhamissāmī”ti	380	
PA_tika-vin01_t2:380_2	gihiliṅgaggahaṇamattena bhikkhubhāvo vinassati. Pārājikaṃ āpanno ca bhikkhuliṅge	380	
PA_tika-vin01_t2:380_3	ṭhito yāva na paṭijānāti, tāva attheva tassa bhikkhubhāvo, na so anupasampannasaṅkhyaṃ	380	
PA_tika-vin01_t2:380_4	gacchati. Tathā hi so saṃvāsaṃ sādiyantopi theyyasaṃvāsako na hoti, sahaseyyādiāpattiṃ	380	
PA_tika-vin01_t2:380_5	na janeti, omasavāde pācittiyañca janeti. Teneva “asuddho hoti puggalo aññataraṃ	380	
PA_tika-vin01_t2:380_6	pārājikaṃ dhammaṃ ajjhāpanno, tañce suddhadiṭṭhi samāno okāsaṃ kārāpetvā akkosādhippāyo	380	
PA_tika-vin01_t2:380_7	vadeti, āpatti omasavādassā”ti omasavāde pācittiyaṃ vuttaṃ. Asati hi bhikkhubhāve	380	
PA_tika-vin01_t2:380_8	dukkaṭaṃ bhaveyya, sati ca bhikkhubhāve paṭiggahitassa paṭiggahaṇavijahanaṃ nāma	380	
PA_tika-vin01_t2:380_9	ayuttaṃ, tasmā sabbaso bhikkhubhāvassa abhāvato pārājikaṃ āpajjitvā gihiliṅgaggahaṇena	380	
PA_tika-vin01_t2:380_10	gihibhāvūpagamanaṃ idha “hīnāyāvattana”nti adhippetaṃ, na pana pakatattassa gihiliṅgaggahaṇamattaṃ.	3801	
PA_tika-vin01_t2:380_11	Teneva katthaci sikkhāpaccakkhānena samānagatikattā hīnāyāvattanaṃ visuṃ na gaṇhanti.	3801	
PA_tika-vin01_t2:380_12	Sikkhāpaccakkhānena paṭiggahaṇavijahane vutte pārājikaṃ āpannassa gihibhāvūpagamanena	3801	
PA_tika-vin01_t2:380_13	sabbaso bhikkhubhāvassa abhāvato vattabbameva natthīti. Tathā hi buddhadattācariyena	3801	
PA_tika-vin01_t2:380_14	attano vinayavinicchaye –	3801	
PA_tika-vin01_t2:381	“Acchedagāhanirapekkhanisaggato ca,	38	
PA_tika-vin01_t2:382	Sikkhāppahānamaraṇehi ca liṅgabhedā;	38	
PA_tika-vin01_t2:383	Dānena tassa ca parassa abhikkhukassa,	38	
PA_tika-vin01_t2:384	Sabbaṃ paṭiggahaṇameti vināsameva”nti. –	38	
PA_tika-vin01_t2:385	Ettakameva vuttaṃ. Tathā dhammasirittherenapi –	38	
PA_tika-vin01_t2:386	“Sikkhāmaraṇaliṅgehi, anapekkhavisaggato;	38	
PA_tika-vin01_t2:387	Acchedānupasampanna-dānā gāhopasammatī”ti. –	38	
PA_tika-vin01_t2:388_0	Vuttaṃ. Yadi ca pakatattassa gihiliṅgaggahaṇamattenapi paṭiggahaṇaṃ vijaheyya, tepi	388	
PA_tika-vin01_t2:388_1	ācariyā visuṃ tampi vadeyyuṃ, na vuttañca, tato viññāyati “pakatattassa gihiliṅgaggahaṇamattaṃ	388	
PA_tika-vin01_t2:388_2	idha hīnāyāvattananti nādhippeta”nti. Bhikkhuniyā pana sikkhāpaccakkhānassa abhāvato	388	
PA_tika-vin01_t2:388_3	gihiliṅgaggahaṇamattenapi paṭiggahaṇaṃ vijahati.	388	
PA_tika-vin01_t2:389_0	Anapekkhavissajjanenāti aññassa adatvāva anatthikatāya “natthi iminā kammaṃ, na idāni	389	
PA_tika-vin01_t2:389_1	naṃ paribhuñjissāmī”ti vatthūsu vā “puna paṭiggahetvā paribhuñjissāmī”ti paṭiggahaṇe	389	
PA_tika-vin01_t2:389_2	vā anapekkhavissajjanena. Acchinditvā gāhenāti corādīhi acchinditvā gahaṇena.	389	
PA_tika-vin01_t2:390_0	Etthāti bhikkhuvihāre. Uparopakāti tena ropitā rukkhagacchā. Terasasu sammutīsūti	390	
PA_tika-vin01_t2:390_1	bhattuddesakasenāsanapaññāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutisaṅkhātāsu	390	
PA_tika-vin01_t2:390_2	terasasu sammutīsu. Kāmaṃ purimikāya pacchimikāya ca senāsanaggāho paṭippassambhatiyeva,	390	
PA_tika-vin01_t2:390_3	purimikāya pana senāsanaggāhe paṭippassaddhe pacchimikāya aññattha upagantuṃ sakkāti	390	
PA_tika-vin01_t2:390_4	purimikāya senāsanaggāhapaṭippassaddhiṃ visuṃ dassetvā pacchimikāya senāsanaggāhe	390	
PA_tika-vin01_t2:390_5	paṭippassaddhe na sakkā aññattha upagantunti tattha bhikkhūhi kattabbasaṅgahaṃ dassento	390	
PA_tika-vin01_t2:390_6	“sace pacchimikāya senāsane gahite”tiādimāha.	390	
PA_tika-vin01_t2:391_0	Pakkhamānattameva dātabbanti bhikkhunīnaṃ paṭicchannāyapi āpattiyā mānattacārasseva	391	
PA_tika-vin01_t2:391_1	anuññātattā. Puna pakkhamānattameva dātabbanti bhikkhukāle ciṇṇamānattābhāvato. Bhikkhunīhi	391	
PA_tika-vin01_t2:391_2	abbhānakammaṃ kātabbanti bhikkhukāle ciṇṇamānattatāya bhikkhunīkālepi ciṇṇamānattā	391	
PA_tika-vin01_t2:391_3	icceva saṅkhyaṃ gacchatīti katvā vuttaṃ. Sace akusalavipāke…pe… chārattaṃ mānattameva	391	
PA_tika-vin01_t2:391_4	dātabbanti mānattaṃ carantassa liṅgaparivattādhikārattā vuttaṃ. Sace pana bhikkhukāle	391	
PA_tika-vin01_t2:391_5	paṭicchannāya sādhāraṇāpattiyā parivasantassa asamādiṇṇaparivāsassa vā liṅgaṃ parivattati,	391	
PA_tika-vin01_t2:391_6	tassa bhikkhunīkāle pakkhamānattaṃ carantassa akusalavipāke parikkhīṇe puna liṅge	391	
PA_tika-vin01_t2:391_7	parivattite parivāsaṃ datvā parivutthaparivāsassa chārattaṃ mānattaṃ dātabbanti vadanti.	391	
PA_tika-vin01_t2:392_0	Sañcarittāpattīti sādhāraṇāpattidassanatthaṃ vuttaṃ. Parivāsadānaṃ natthīti bhikkhukāle	392	
PA_tika-vin01_t2:392_1	appaṭicchannabhāvato. Bhikkhunīkāle pana ārocitāpi sādhāraṇāpatti sace bhikkhukāle	392	
PA_tika-vin01_t2:392_2	anārocitā, paṭicchannāva hotīti vadanti. Bhikkhūhi mānatte adinneti aciṇṇamānattāya	392	
PA_tika-vin01_t2:392_3	liṅgaparivatte sati. Bhikkhunībhāve ṭhitāyapi tā suppaṭippassaddhā evāti sambandho.	392	
PA_tika-vin01_t2:392_4	Yā āpattiyo pubbe paṭippassaddhāti yā asādhāraṇāpattiyo pubbe bhikkhubhāve paṭippassaddhā.	392	
PA_tika-vin01_t2:392_5	“Pārājikaṃ āpannassa liṅgaparivatte sati santānassa ekattā na puna so upasampadaṃ	392	
PA_tika-vin01_t2:392_6	labhati, tathā vibbhantāpi bhikkhunī liṅgaparivatte sati puna upasampadaṃ na labhatī”ti vadanti.	392	
PA_tika-vin01_t2:393_0	71. “Anupādinnakesūti adhikārattā upādinnakepi eseva nayoti vutta”nti cūḷagaṇṭhipade	393	
PA_tika-vin01_t2:393_1	majjhimagaṇṭhipade ca vuttaṃ, taṃ duvuttaṃ. Na hi upādinnakesu nimitte upakkamantassa	393	
PA_tika-vin01_t2:393_2	dukkaṭaṃ dissati. Tathā hi upādinnakesu nimitte appavesetvā bahi upakkamantassa thullaccayaṃ	393	
PA_tika-vin01_t2:393_3	vuttaṃ “na ca, bhikkhave, rattacittena aṅgajātaṃ chupitabbaṃ, yo chupeyya, āpatti	393	
PA_tika-vin01_t2:393_4	thullaccayassā”ti vuttattā. Ettha ca yaṃ vattabbaṃ, taṃ sabbaṃ aṭṭhakathāyaṃ pubbe	393	
PA_tika-vin01_t2:393_5	vicāritameva. Dukkaṭamevāti mocanarāgassa abhāvato. Tathevāti muccatu vā mā vāti	393	
PA_tika-vin01_t2:393_6	imamatthaṃ atidissati.	393	
PA_tika-vin01_t2:394_0	Avisayoti asādiyanaṃ nāma evarūpe ṭhāne dukkaranti katvā vuttaṃ. Mātugāmassa vacanaṃ	394	
PA_tika-vin01_t2:394_1	gahetvāti “ahaṃ vāyamissāmi, tvaṃ mā vāyamī”tiādinā vuttavacanaṃ gahetvā. Ubhayavāyāmeneva	394	
PA_tika-vin01_t2:394_2	āpattīti saññāya “tvaṃ mā vāyamī”ti vuttaṃ.	394	
PA_tika-vin01_t2:395_0	73. Vaṭṭakateti imassa atthaṃ dassento “vivaṭe”ti āha. “Pārājikabhayena ākāsagatameva	395	
PA_tika-vin01_t2:395_1	katvā pavesanādīni karontassa sahasā tālukaṃ vā passaṃ vā aṅgajātaṃ phusati ce, dukkaṭameva	395	
PA_tika-vin01_t2:395_2	methunarāgassa abhāvato”ti vadanti, upaparikkhitvā gahetabbo. Suphusitāti suṭṭhu	395	
PA_tika-vin01_t2:395_3	pihitā. Antomukhe okāso natthīti dantānaṃ supihitabhāvato antomukhe pavesetuṃ okāso	395	
PA_tika-vin01_t2:395_4	natthi. Uppāṭite pana oṭṭhamaṃse dantesuyeva upakkamantassa thullaccayanti pataṅgamukhamaṇḍūkassa	395	
PA_tika-vin01_t2:395_5	mukhasaṇṭhāne viya vaṇasaṅkhepavasena thullaccayaṃ. “Methunarāgena itthiyā appavesento	395	
PA_tika-vin01_t2:395_6	nimittena nimittaṃ chupati, thullaccaya”nti iminā vā lakkhaṇena samānattā idha thullaccayaṃ	395	
PA_tika-vin01_t2:395_7	vuttaṃ. Bahi nikkhantadantajivhāsupi eseva nayo.	395	
PA_tika-vin01_t2:396_0	Amuccante thullaccayanti “ceteti upakkamati na muccati, āpatti thullaccayassā”ti	396	
PA_tika-vin01_t2:396_1	vacanato. Nijjhāmataṇhikādīti ādi-saddena khuppipāsikādipetīnaṃ saṅgaho daṭṭhabbo.	396	
PA_tika-vin01_t2:396_2	Allīyitumpi na sakkāti nijjhāmataṇhikānaṃ lomakūpehi samuṭṭhitaaggijālāhi niccaṃ	396	
PA_tika-vin01_t2:396_3	pajjalitasarīratāya khuppipāsikādīnaṃ ativiya paṭikūlavirūpabībhacchaaṭṭhicammāvasiṭṭhaniccāturasarīratāya	396	
PA_tika-vin01_t2:396_4	āmasitumpi na sakkā. Devatā viya sampattiṃ anubhontīti ettha yāsanti sāmivacanaṃ	396	
PA_tika-vin01_t2:396_5	yāti paccattavacanena vipariṇāmetvā yojetabbaṃ “yā devatā viya sampattiṃ anubhontī”ti.	396	
PA_tika-vin01_t2:396_6	Dassanādīsu dassanaṃ nāma bhikkhunā tāsaṃ dassanaṃ, gahaṇampi bhikkhunāva tāsaṃ aṅgapaccaṅgagahaṇaṃ.	396	
PA_tika-vin01_t2:396_7	Āmasanādīni pana tāsaṃ kiccāni. Tattha āmasanaṃ nāma attano sarīrena bhikkhuno sarīrassa	396	
PA_tika-vin01_t2:396_8	upari āmasanamattaṃ, phusanaṃ tato daḷhataraṃ katvā samphusanaṃ, ghaṭṭanaṃ tatopi	396	
PA_tika-vin01_t2:396_9	daḷhataraṃ katvā sarīrena sarīrassa ghaṭṭanaṃ. Visaññaṃ katvāti yathā so katampi	396	
PA_tika-vin01_t2:396_10	upakkamanaṃ na jānāti, evaṃ katvā. Yadipi āmasanādi tassā kiccaṃ, tathāpi teneva	3961	
PA_tika-vin01_t2:396_11	anāpattiṃ avatvā “taṃ puggalaṃ visaññaṃ katvā”ti vacanato akatavisañño jānitvā sādiyati	3961	
PA_tika-vin01_t2:396_12	ce, pārājikameva. Bhikkhuno pana dassanagahaṇesu sati asādiyanaṃ nāma na hotīti dassanagahaṇesu	3961	
PA_tika-vin01_t2:396_13	paññāyamānesu anāpatti na vuttā. Yadi pana paṭhamaṃ dassanagahaṇesu sati pacchā taṃ	3961	
PA_tika-vin01_t2:396_14	puggalaṃ visaññaṃ katvā āmasanādīni karontī attano manorathaṃ pūretvā gacchati, natthi pārājikaṃ.	3961	
PA_tika-vin01_t2:397_0	Upahatakāyappasādoti anaṭṭhepi kāyappasāde kāyaviññāṇuppādane asamatthatāpādanavasena	397	
PA_tika-vin01_t2:397_1	vātapittādīhi upahatakāyappasādo. Sevanacittavasena āpattīti yathā santhatanimittavasena	397	
PA_tika-vin01_t2:397_2	upādinnaphassaṃ avindantassapi sevanacittavasena āpatti, evamidhāpi pittavātādinā	397	
PA_tika-vin01_t2:397_3	upahatakāyappasādattā avediyantassapi sevanacittavasena āpatti.	397	
PA_tika-vin01_t2:398_0	Nanu ca chupitamattavatthusmiṃ “methunaṃ dhammaṃ paṭisevissāmīti chupitamatte vippaṭisārī	398	
PA_tika-vin01_t2:398_1	ahosī”ti vuttattā methunassa pubbapayoge dukkaṭena bhavitabbaṃ, atha kasmā “āpatti	398	
PA_tika-vin01_t2:398_2	saṅghādisesassā”ti vuttanti imaṃ antolīnacodanaṃ manasikatvā taṃ pariharituṃ “yo	398	
PA_tika-vin01_t2:398_3	methuna”ntiādi āraddhaṃ. Tattha sīsanti maggena maggapaṭipādanaṃ. Tañhi payogānaṃ	398	
PA_tika-vin01_t2:398_4	matthakasadisattā “sīsa”nti vuttaṃ tato paraṃ payogābhāvato. Dukkaṭe tiṭṭhantīti	398	
PA_tika-vin01_t2:398_5	dukkaṭaṃ janenti. Dukkaṭañhi janentā hatthaggāhādayo payogā “dukkaṭe tiṭṭhantī”ti	398	
PA_tika-vin01_t2:398_6	vuttā aññissā āpattiyā janakavasena appavattanato.	398	
PA_tika-vin01_t2:399_0	74. Jātipupphagumbānanti jātisumanagumbānaṃ. Ussannatāyāti bāhullatāya. Upacāreti	399	
PA_tika-vin01_t2:399_1	āsannappadese. Tena vātupatthambhenāti “aṅgamaṅgāni vātupatthaddhāni hontī”ti evaṃ	399	
PA_tika-vin01_t2:399_2	vuttavātupatthambhena. Iminā niddokkamanassa kāraṇaṃ vuttaṃ. Ekarasanti āvajjanādivīthicittehi abbokiṇṇaṃ.	399	
PA_tika-vin01_t2:400	76. Saṅgāmasīsayodho bhikkhūti yasmā kilesārīhi anabhibhūto hutvā te parājesi, tasmā saṅgāmamukhe yodhasadiso bhikkhu.	40	
PA_tika-vin01_t2:401_0	77. Uppanne vatthusminti methunavatthusmiṃ uppanne. Parivattakadvāramevāti saṃvaraṇavivaraṇavasena	401	
PA_tika-vin01_t2:401_1	ito cito ca parivattanayoggadvārameva. Rukkhasūcikaṇṭakadvāranti rukkhasūcidvāraṃ	401	
PA_tika-vin01_t2:401_2	kaṇṭakadvārañca. “Rukkhasūcidvāraṃ kaṇṭakadvāra”micceva vā pāṭho. Yaṃ ubhosu passesu	401	
PA_tika-vin01_t2:401_3	rukkhathambhe nikhaṇitvā tattha vijjhitvā majjhe dve tisso rukkhasūciyo pavesetvā	401	
PA_tika-vin01_t2:401_4	karonti, taṃ rukkhasūcidvāraṃ. Yaṃ pavesananikkhamanakāle apanetvā thakanayoggaṃ,	401	
PA_tika-vin01_t2:401_5	ekāya bahūhi vā kaṇṭakasākhāhi kataṃ, taṃ kaṇṭakadvāraṃ. Cakkalakayuttadvāranti heṭṭhā	401	
PA_tika-vin01_t2:401_6	etaṃ cakkaṃ yojetvā kataṃ mahādvāraṃ, yaṃ na sakkā ekena saṃvarituṃ vivarituñca.	401	
PA_tika-vin01_t2:401_7	Gopphetvāti rajjūhi ganthetvā. Ekaṃ dussasāṇidvāramevāti ettha kilañjasāṇidvārampi saṅgahaṃ gacchati.	401	
PA_tika-vin01_t2:402_0	Yattha dvāraṃ saṃvaritvā nipajjituṃ na sakkā hoti, tattha kattabbavidhiṃ dassetuṃ	402	
PA_tika-vin01_t2:402_1	“sace bahūnaṃ vaḷañjanaṭṭhānaṃ hotī”tiādi vuttaṃ. Bahūnaṃ avaḷañjanaṭṭhānepi ekaṃ	402	
PA_tika-vin01_t2:402_2	āpucchitvā nipajjituṃ vaṭṭatiyeva. Atha bhikkhū…pe… nisinnā hontīti idaṃ tattha bhikkhūnaṃ	402	
PA_tika-vin01_t2:402_3	sannihitabhāvasandassanatthaṃ vuttaṃ. “Nisinno vā pana hotu nipanno vā, yena kenaci	402	
PA_tika-vin01_t2:402_4	iriyāpathena samannāgato sace tattha sannihito hoti, ābhogaṃ kātuṃ vaṭṭatī”ti tīsupi	402	
PA_tika-vin01_t2:402_5	gaṇṭhipadesu vuttaṃ. Keci pana “nisinnā hontīti vacanato sace nipannā honti, ābhogaṃ	402	
PA_tika-vin01_t2:402_6	kātuṃ na vaṭṭatī”ti vadanti, taṃ na sundaraṃ. Yadi hi “nisinnā hontī”ti vacanato	402	
PA_tika-vin01_t2:402_7	nipanne ābhogaṃ kātuṃ na vaṭṭati, ṭhitepi caṅkamantepi ābhogaṃ kātuṃ na vaṭṭati.	402	
PA_tika-vin01_t2:402_8	Na hi nisinnavacanaṃ nipannaṃyeva nivatteti, tasmā “nisinnā hontī”ti idaṃ tattha	402	
PA_tika-vin01_t2:402_9	tesaṃ atthitāmattasandassanatthaṃ, na sesairiyāpathasamaṅgitānivattanatthaṃ. Evaṃ	402	
PA_tika-vin01_t2:402_10	santepi nipajjitvā niddāyanto asantapakkhe ṭhitattā ābhogāraho na hotīti amhākaṃ	4021	
PA_tika-vin01_t2:402_11	khanti. Asantapakkhe ṭhitattāyeva hi raho nisajjāya nipajjitvā niddāyanto anāpattiṃ	4021	
PA_tika-vin01_t2:402_12	na karotīti vuttaṃ. Dvārasaṃvaraṇaṃ nāma bhikkhunīādīnaṃ pavesananivāraṇatthanti	4021	
PA_tika-vin01_t2:402_13	āha – “bhikkhuniṃ vā mātugāmaṃ vā āpucchituṃ na vaṭṭatī”ti. “Itthiubhatobyañjanakaṃ	4021	
PA_tika-vin01_t2:402_14	itthipaṇḍakañca āpucchituṃ na vaṭṭatī”ti vadanti. Mātugāmassa antogabbhe ṭhitabhāvaṃ	4021	
PA_tika-vin01_t2:402_15	jānitvāpi dvāre yathāvuttavidhiṃ katvā nipajjantassa anāpatti. Nisseṇiṃ āropetvāti	4021	
PA_tika-vin01_t2:402_16	uparitalaṃ āropetvā visaṅkharitvā bhūmiyaṃ pātetvā chinditvā vā nipajjitumpi vaṭṭati.	4021	
PA_tika-vin01_t2:402_17	Dvepi dvārāni jaggitabbānīti ettha sace ekasmiṃ dvāre kavāṭaṃ vā natthi, heṭṭhā vuttanayena	4021	
PA_tika-vin01_t2:402_18	saṃvarituṃ vā na sakkā, itaraṃ dvāraṃ asaṃvaritvāpi nipajjituṃ vaṭṭati.	4021	
PA_tika-vin01_t2:403_0	Bhikkhācārā paṭikkammāti bhikkhācārato nivattitvā. Dvārapālassāti dvārakoṭṭhake mahādvāre	403	
PA_tika-vin01_t2:403_1	nisseṇimūle vā ṭhatvā dvārarakkhaṇakassa. Pacchimānaṃ bhāroti ekānubandhavasena āgacchante	403	
PA_tika-vin01_t2:403_2	sandhāya vuttaṃ. Asaṃvutadvāre antogabbhe vāti yojetabbaṃ. Bahi vāti gabbhato bahi.	403	
PA_tika-vin01_t2:403_3	Nipajjanakālepi…pe… vaṭṭatiyevāti ettha “dvārajagganakassa tadadhīnattā tadā tassa	403	
PA_tika-vin01_t2:403_4	tattha sannihitāsannihitabhāvaṃ anupadhāretvāpi ābhogaṃ kātuṃ vaṭṭatiyevā”ti vadanti.	403	
PA_tika-vin01_t2:404_0	Yena kenaci parikkhitteti pākārena vā vatiyā vā yena kenaci parikkhitte. “Parikkhepassa	404	
PA_tika-vin01_t2:404_1	uccato pamāṇaṃ sahaseyyappahonake vuttanayena veditabba”nti vadanti. Yadi pana ekasmiṃ	404	
PA_tika-vin01_t2:404_2	padese parikkhepo vuttappamāṇato nīcataro hoti, vaṭṭati. Mahāpariveṇaṃ hotīti mahantaṃ	404	
PA_tika-vin01_t2:404_3	aṅgaṇaṃ hoti. Mahābodhiyaṅgaṇalohapāsādayaṅgaṇasadisanti bahusañcāradassanatthaṃ	404	
PA_tika-vin01_t2:404_4	vuttaṃ, na mahāparicchedadassanatthaṃ. Aruṇe uggate uṭṭhahati, anāpattīti suddhacittena	404	
PA_tika-vin01_t2:404_5	nipannassa niddāyantasseva aruṇe uggateyeva niddāvaseneva anāpatti. Pabujjhitvā puna	404	
PA_tika-vin01_t2:404_6	supati, āpattīti aruṇe uggate pabujjhitvā aruṇuggamanaṃ ajānitvāpi anuṭṭhahitvāva	404	
PA_tika-vin01_t2:404_7	sayitasantānena sayantassa āpatti, purāruṇe pabujjhitvāpi ajānitvā sayitasantānena	404	
PA_tika-vin01_t2:404_8	sayantassapi aruṇe uggate āpattiyeva. Yathāparicchedameva vuṭṭhātīti aruṇe uggateyeva	404	
PA_tika-vin01_t2:404_9	uṭṭhahati. Tassa āpattīti asuddhacitteneva nipannattā niddāyantassapi aruṇe uggate	404	
PA_tika-vin01_t2:404_10	divāpaṭisallānamūlikā āpatti. “Evaṃ nipajjanto anādariyadukkaṭāpi na muccatī”ti vuttattā	4041	
PA_tika-vin01_t2:404_11	asuddhacittena nipajjanto aruṇuggamanato puretaraṃ uṭṭhahantopi anuṭṭhahantopi nipajjanakāleyeva	4041	
PA_tika-vin01_t2:404_12	anādariyadukkaṭaṃ āpajjati, divāpaṭisallānamūlikaṃ pana dukkaṭaṃ aruṇe uggateyeva āpajjati.	4041	
PA_tika-vin01_t2:405_0	Yaṃ panettha tīsupi gaṇṭhipadesu vuttaṃ “rattiṃ dvāraṃ saṃvaritvā nipanno sace aruṇuggamanavelāyaṃ	405	
PA_tika-vin01_t2:405_1	dvāre vivaṭepi nipajjati, tassa āpatti akhette saṃvaritvā nipannattā. Aruṇuggamanavelāyaṃ	405	
PA_tika-vin01_t2:405_2	vivaṭepi dvāre “nipajjissāmī”ti rattiṃ dvāraṃ saṃvaritvāpi nipannassa akhette pihitattā	405	
PA_tika-vin01_t2:405_3	nipajjanakāle anādariyadukkaṭaṃ, aruṇe uggate nipajjanamūladukkaṭañca hoti. Rattiṃ	405	
PA_tika-vin01_t2:405_4	pihitepi apihitepi dvāre nipannassa aruṇuggamanakkhaṇeyeva apihitadvāre pihite pihitadvāre	405	
PA_tika-vin01_t2:405_5	ca puna vivaritvā pihite khette pihitattā anāpattī”ti, taṃ aṭṭhakathāya na sameti.	405	
PA_tika-vin01_t2:405_6	Rattiṃ dvāraṃ asaṃvaritvā nipannasseva hi aruṇuggamane āpatti aṭṭhakathāyaṃ dassitā,	405	
PA_tika-vin01_t2:405_7	tasmā khette vā pihitaṃ hotu akhette vā, saṃvaraṇamevettha pamāṇanti amhākaṃ khanti.	405	
PA_tika-vin01_t2:406_0	Niddāvasena nipajjatīti niddābhibhūtatāya ekapassena nipajjati, evaṃ pana nipanno	406	
PA_tika-vin01_t2:406_1	nipanno nāma na hotīti anāpatti vuttā. Apassāya supantassāti kaṭiyā piṭṭhivemajjhassa	406	
PA_tika-vin01_t2:406_2	ca antare appamattakampi padesaṃ bhūmiṃ aphusāpetvā thambhādiṃ apassāya supantassa.	406	
PA_tika-vin01_t2:406_3	Sahasāva vuṭṭhātīti pakkhalitvā patito viya sahasā vuṭṭhāti. Tattheva sayati na vuṭṭhātīti	406	
PA_tika-vin01_t2:406_4	niddābhibhūtatāya supanto na vuṭṭhāti, na mucchāpareto. Teneva “avisayattā āpatti	406	
PA_tika-vin01_t2:406_5	na dissatī”ti na vuttaṃ.	406	
PA_tika-vin01_t2:407_0	Ekabhaṅgenāti ekassa passassa bhañjanena, heṭṭhā vuttanayena pāde bhūmito amocetvāva	407	
PA_tika-vin01_t2:407_1	ekaṃ passaṃ bhañjitvā nāmetvā nipannoti vuttaṃ hoti. Mahāaṭṭhakathāyaṃ pana mahāpadumattherena	407	
PA_tika-vin01_t2:407_2	vuttanti sambandho. Mucchitvā patitattā therena “avisayattā āpatti na dissatī”ti	407	
PA_tika-vin01_t2:407_3	vuttaṃ. Ācariyā pana yathā yakkhagahitako bandhitvā nipajjāpito ca paravaso hoti,	407	
PA_tika-vin01_t2:407_4	evaṃ aparavasattā mucchitvā patito kañci kālaṃ jānitvāpi nipajjatīti anāpattiṃ na	407	
PA_tika-vin01_t2:407_5	vadanti. Yo ca yakkhagahitako, yo ca bandhitvā nipajjāpitoti imassa mahāaṭṭhakathāvādassa	407	
PA_tika-vin01_t2:407_6	pacchimattā soyeva pamāṇato gahetabbo. Tathā ca vakkhati “sabbattha yo yo aṭṭhakathāvādo	407	
PA_tika-vin01_t2:407_7	vā theravādo vā pacchā vuccati, sova pamāṇato daṭṭhabbo”ti. Yakkhagahitaggahaṇeneva	407	
PA_tika-vin01_t2:407_8	cettha visaññībhūtopi saṅgahitoti veditabbaṃ. Ekabhaṅgena nipanno pana atthato anipannattā	407	
PA_tika-vin01_t2:407_9	muccatiyevāti mahāaṭṭhakathāvādena so appaṭikkhittova hotīti daṭṭhabbaṃ. Divā saṃvaritvā	407	
PA_tika-vin01_t2:407_10	nipannassa kenaci vivaṭepi dvāre anāpatti nipajjanakāle saṃvaritvā nipannattā. Sace	4071	
PA_tika-vin01_t2:407_11	divā saṃvaritvā dvārasamīpe nipanno pacchā sayameva dvāraṃ vivarati, evampi vaṭṭati.	4071	
PA_tika-vin01_t2:407_12	Acittakā cāyaṃ āpatti kiriyā ca akiriyā ca.	4071	
PA_tika-vin01_t2:408	78. “Apade padaṃ karonto viyā”ti vatvā puna tamevatthaṃ āvikaronto “ākāse padaṃ dassento viyā”ti āha. Etadagganti eso aggo. Yadidanti yo ayaṃ. Sesamettha uttānatthameva.	40	
PA_tika-vin01_t2:409	Vinītavatthuvaṇṇanā niṭṭhitā.	40	
PA_tika-vin01_t2:410	Tatridantiādi heṭṭhā vuttatthameva.	41	
PA_tika-vin01_t2:411	Iti samantapāsādikāya vinayaṭṭhakathāya sāratthadīpaniyaṃ	41	
PA_tika-vin01_t2:412	Paṭhamapārājikavaṇṇanā niṭṭhitā.	41	
PA_tika-vin01_t2:413	2. Dutiyapārājikaṃ	41	
PA_tika-vin01_t2:414_0	Adutiyena jinena yaṃ dutiyaṃ pārājikaṃ pakāsitaṃ, tassa idāni yasmā saṃvaṇṇanākkamo	414	
PA_tika-vin01_t2:414_1	patto, tasmā yaṃ suviññeyyaṃ, yañca pubbe pakāsitaṃ, taṃ sabbaṃ vajjayitvā assa dutiyassa	414	
PA_tika-vin01_t2:414_2	ayaṃ saṃvaṇṇanā hotīti sambandho.	414	
PA_tika-vin01_t2:415	Dhaniyavatthuvaṇṇanā	41	
PA_tika-vin01_t2:416_0	84. Rājagaheti ettha duggajanapadaṭṭhānavisesasampadādiyogato padhānabhāvena rājūhi	416	
PA_tika-vin01_t2:416_1	gahitaṃ pariggahitanti rājagahanti āha “mandhātu…pe… vuccatī”ti. Tattha mahāgovindena	416	
PA_tika-vin01_t2:416_2	mahāsattena pariggahitaṃ reṇunā pariggahitameva hotīti mahāgovindaggahaṇaṃ. Mahāgovindapaaggahitatākittanañhi	416	
PA_tika-vin01_t2:416_3	tadā reṇunā magadharājena pariggahitabhāvūpalakkhaṇaṃ. Tassa hi so purohito. “Mahāgovindoti	416	
PA_tika-vin01_t2:416_4	mahānubhāvo purātano eko magadharājā”ti keci. Pariggahitattāti rājadhānībhāvena pariggahitattā.	416	
PA_tika-vin01_t2:416_5	Gayhatīti gaho, rājūnaṃ gahoti rājagahaṃ, nagarasaddāpekkhāya napuṃsakaniddeso. Aññepettha	416	
PA_tika-vin01_t2:416_6	pakāreti “nagaramāpanena raññā kāritasabbagahattā rājagahaṃ, gijjhakūṭādīhi parikkhittattā	416	
PA_tika-vin01_t2:416_7	pabbatarājehi parikkhittagehasadisantipi rājagahaṃ, sampannabhavanatāya rājamānaṃ	416	
PA_tika-vin01_t2:416_8	gehantipi rājagahaṃ, suvihitārakkhatāya anatthāvahabhāvena upagatānaṃ paṭirājūnaṃ	416	
PA_tika-vin01_t2:416_9	gahaṃ gehabhūtantipi rājagahaṃ, rājūhi disvā sammā patiṭṭhāpitattā tesaṃ gahaṃ gehabhūtantipi	416	
PA_tika-vin01_t2:416_10	rājagahaṃ. Ārāmarāmaṇeyyakādīhi rājate, nivāsasukhatādinā sattehi mamattavasena gayhati	4161	
PA_tika-vin01_t2:416_11	pariggayhatīti vā rājagaha”nti edise pakāre. So padeso ṭhānavisesabhāvena uḷārasattaparibhogoti	4161	
PA_tika-vin01_t2:416_12	āha “taṃ paneta”ntiādi. Tattha buddhakāle cakkavattikāle cāti idaṃ yebhuyyavasena	4161	
PA_tika-vin01_t2:416_13	vuttaṃ. Tesanti yakkhānaṃ. Vasanavananti āpānabhūmibhūtaṃ upavanaṃ. Gijjhā ettha	4161	
PA_tika-vin01_t2:416_14	santīti gijjhaṃ, kūṭaṃ. Taṃ etassāti gijjhakūṭo. Gijjho viyāti vā gijjhaṃ, kūṭaṃ.	4161	
PA_tika-vin01_t2:416_15	Taṃ etassāti gijjhakūṭo, pabbato. Gijjhasadisakūṭoti gijjhakūṭoti vā majjhepadalopīsamāso	4161	
PA_tika-vin01_t2:416_16	yathā “sākapatthavo”ti, tasmiṃ gijjhakūṭe. Tenāha “gijjhā”tiādi.	4161	
PA_tika-vin01_t2:417_0	Tato paraṃ saṅghoti tiṇṇaṃ janānaṃ upari saṅgho catuvaggakaraṇīyādikammappattattā.	417	
PA_tika-vin01_t2:417_1	Tasmiṃ pabbate sannipatitvā samāpattiyā vītināmentīti yathāphāsukaṭṭhāne piṇḍāya	417	
PA_tika-vin01_t2:417_2	caritvā katabhattakiccā āgantvā cetiyagabbhe yamakamahādvāraṃ vivarantā viya taṃ	417	
PA_tika-vin01_t2:417_3	pabbataṃ dvidhā katvā anto pavisitvā rattiṭṭhānadivāṭṭhānāni māpetvā tattha samāpattiyā vītināmenti.	417	
PA_tika-vin01_t2:418_0	Kadā panete tattha vasiṃsu? Atīte kira anuppanne tathāgate bārāṇasiṃ upanissāya ekasmiṃ	418	
PA_tika-vin01_t2:418_1	gāmake ekā kuladhītā khettaṃ rakkhati, tassā khettakuṭiyā vīhayo bhajjantiyā tattha	418	
PA_tika-vin01_t2:418_2	mahākarañjapupphappamāṇā mahantamahantā manoharā pañcasatamattā lājā jāyiṃsu. Sā	418	
PA_tika-vin01_t2:418_3	te gahetvā mahati paduminipatte ṭhapesi. Tasmiñca samaye eko paccekasambuddho tassā	418	
PA_tika-vin01_t2:418_4	anuggahatthaṃ avidūre khettapāḷiyā gacchati. Sā taṃ disvā pasannamānasā supupphitaṃ	418	
PA_tika-vin01_t2:418_5	mahantaṃ ekaṃ padumaṃ gahetvā tattha lāje pakkhipitvā paccekabuddhaṃ upasaṅkamitvā	418	
PA_tika-vin01_t2:418_6	pañcahi lājasatehi saddhiṃ taṃ padumapupphaṃ datvā pañcapatiṭṭhitena vanditvā “imassa,	418	
PA_tika-vin01_t2:418_7	bhante, puññassa ānubhāvena ānubhāvasampanne pañcasataputte labheyya”nti pañca puttasatāni	418	
PA_tika-vin01_t2:418_8	patthesi. Tasmiṃyeva khaṇe pañcasatā migaluddakā sambhatasambhārā paripakkapaccekabodhiñāṇā	418	
PA_tika-vin01_t2:418_9	tasseva paccekabuddhassa madhuramaṃsaṃ datvā “etissā puttā bhaveyyāmā”ti patthayiṃsu.	418	
PA_tika-vin01_t2:418_10	Atītāsu anekāsu jātīsu tassā puttabhāvena āgatattā tathā tesaṃ ahosi. Sā yāvatāyukaṃ	4181	
PA_tika-vin01_t2:418_11	ṭhatvā devaloke nibbatti, tato cutā jātassare padumagabbhe nibbatti. Tameko tāpaso	4181	
PA_tika-vin01_t2:418_12	disvā paṭijaggi. Tassā padasā vicarantiyā paduddhāre paduddhāre bhūmito padumāni	4181	
PA_tika-vin01_t2:418_13	uṭṭhahanti. Eko vanacarako disvā bārāṇasirañño ārocesi. Rājā taṃ ānetvā aggamahesiṃ	4181	
PA_tika-vin01_t2:418_14	akāsi, tassā gabbho saṇṭhāti. Mahāpadumakumāro mātukucchiyaṃ vasi, sesā bahi nikkhantaṃ	4181	
PA_tika-vin01_t2:418_15	gabbhamalaṃ nissāya saṃsedajabhāvena nibbattā. “Opapātikabhāvenā”ti keci. Te vayappattā	4181	
PA_tika-vin01_t2:418_16	uyyāne padumassare kīḷantā ekekasmiṃ padume nisīditvā khayavayaṃ paṭṭhapetvā paccekabodhiñāṇaṃ	4181	
PA_tika-vin01_t2:418_17	nibbattayiṃsu. Ayaṃ tesaṃ byākaraṇagāthā ahosi –	4181	
PA_tika-vin01_t2:419	“Saroruhaṃ padumapalāsamatrajaṃ, supupphitaṃ bhamaragaṇānuciṇṇaṃ;	41	
PA_tika-vin01_t2:420	Aniccatāyaṃ vayataṃ viditvā, eko care khaggavisāṇakappo”ti. –	42	
PA_tika-vin01_t2:421	Tasmiṃ kāle te tattha vasiṃsu. Tadā cassa pabbatassa “isigilī”ti samaññā udapādi. Ime isayoti ime paccekabuddhaisī. Samā ñāyati etāyāti samaññā, nāmanti attho.	42	
PA_tika-vin01_t2:422_0	Tiṇacchadanā kuṭiyo majjhepadalopīsamāsaṃ katvā, ekadese vā samudāyavohāravasena	422	
PA_tika-vin01_t2:422_1	“tiṇakuṭiyo”ti vuttā. “Vassaṃ upagacchiṃsū”ti vacanato vassūpagamanārahā sadvārabandhā	422	
PA_tika-vin01_t2:422_2	eva veditabbāti āha “tiṇacchadanā sadvārabandhā kuṭiyo”ti. Vassaṃ upagacchantenāti	422	
PA_tika-vin01_t2:422_3	vassāvāsaṃ upagacchantena. Nālakapaṭipadanti “moneyyaṃ te upaññissa”ntiādinā satthārā	422	
PA_tika-vin01_t2:422_4	nālakattherassa desitaṃ puthujjanakālato pabhuti kilesacittaṃ anuppādetvā paṭipajjitabbaṃ	422	
PA_tika-vin01_t2:422_5	moneyyapaṭipadaṃ. Taṃ pana paṭipadaṃ sutvā nālakatthero tīsu ṭhānesu appiccho ahosi	422	
PA_tika-vin01_t2:422_6	dassane savane pucchāyāti. So hi desanāpariyosāne pasannacitto bhagavantaṃ vanditvā	422	
PA_tika-vin01_t2:422_7	vanaṃ paviṭṭho. Puna “aho vatāhaṃ bhagavantaṃ passeyya”nti lolabhāvaṃ na janesi,	422	
PA_tika-vin01_t2:422_8	ayamassa dassane appicchatā. Tathā “aho vatāhaṃ puna dhammadesanaṃ suṇeyya”nti lolabhāvaṃ	422	
PA_tika-vin01_t2:422_9	na janesi, ayamassa savane appicchatā. Tathā “aho vatāhaṃ puna moneyyapaṭipadaṃ puccheyya”nti	422	
PA_tika-vin01_t2:422_10	lolabhāvaṃ na janesi, ayamassa pucchāya appicchatā.	4221	
PA_tika-vin01_t2:423_0	So evaṃ appiccho samāno pabbatapādaṃ pavisitvā ekavanasaṇḍe dve divasāni na vasi,	423	
PA_tika-vin01_t2:423_1	ekarukkhamūle dve divasāni na nisīdi, ekasmiṃ gāme dve divasāni piṇḍāya na pāvisi.	423	
PA_tika-vin01_t2:423_2	Iti vanato vanaṃ, rukkhato rukkhaṃ, gāmato gāmaṃ āhiṇḍanto anurūpapaṭipadaṃ paṭipajjitvā	423	
PA_tika-vin01_t2:423_3	aggaphale patiṭṭhāsi. Ekassa bhagavato kāle ekoyeva naṃ pūreti. Imañhi moneyyapaṭipadaṃ	423	
PA_tika-vin01_t2:423_4	ukkaṭṭhaṃ katvā pūrento bhikkhu satteva māsāni jīvati, majjhimaṃ katvā pūrento satta	423	
PA_tika-vin01_t2:423_5	vassāni, mudukaṃ katvā pūrento soḷasa vassāni. Ayaṃ pana thero ukkaṭṭhaṃ katvā pūresi,	423	
PA_tika-vin01_t2:423_6	tasmā satta māse ṭhatvā attano āyusaṅkhārassa parikkhayaṃ ñatvā nahāyitvā nivāsetvā	423	
PA_tika-vin01_t2:423_7	kāyabandhanaṃ bandhitvā diguṇaṃ saṅghāṭiṃ pārupitvā dasabalābhimukho pañcapatiṭṭhitena	423	
PA_tika-vin01_t2:423_8	taṃ vanditvā añjaliṃ paggahetvā hiṅgulakapabbataṃ nissāya ṭhitakova anupādisesāya	423	
PA_tika-vin01_t2:423_9	nibbānadhātuyā parinibbāyi. Tassa parinibbutabhāvaṃ ñatvā bhagavā bhikkhusaṅghena	423	
PA_tika-vin01_t2:423_10	saddhiṃ tattha gantvā sarīrakiccaṃ katvā dhātuyo gāhāpetvā cetiyaṃ patiṭṭhāpetvā	4231	
PA_tika-vin01_t2:423_11	agamāsi. Evarūpaṃ paṭipadaṃ paṭipannenapi vassaṃ upagacchantena channe sadvārabandheyeva	4231	
PA_tika-vin01_t2:423_12	ṭhāne upagantabbaṃ. Appicchataṃ nissāyapi sikkhāpadassa anatikkamanīyattaṃ dassetuṃ	4231	
PA_tika-vin01_t2:423_13	“nālakapaṭipadaṃ paṭipannenapī”ti vuttaṃ.	4231	
PA_tika-vin01_t2:424_0	Pañcannaṃ chadanānanti tiṇapaṇṇaiṭṭhakasilāsudhāsaṅkhātānaṃ pañcannaṃ chadanānaṃ.	424	
PA_tika-vin01_t2:424_1	“Na, bhikkhave, asenāsanikena vassaṃ upagantabbanti vacībhedaṃ katvā vassūpagamanaṃ	424	
PA_tika-vin01_t2:424_2	sandhāyeva paṭikkhepo, na ālayakaraṇavasena upagamanaṃ sandhāyā”ti vadanti. Pāḷiyaṃ	424	
PA_tika-vin01_t2:424_3	pana avisesattā aṭṭhakathāyañca “nālakapaṭipadaṃ paṭipannenapī”tiādinā aviseseneva	424	
PA_tika-vin01_t2:424_4	daḷhaṃ katvā vuttattā asenāsanikassa nāvādiṃ vinā aññattha ālayo na vaṭṭatīti amhākaṃ	424	
PA_tika-vin01_t2:424_5	khanti. Nāvāsatthavajesuyeva hi “anujānāmi, bhikkhave, nāvāyaṃ vassaṃ upagantu”ntiādinā	424	
PA_tika-vin01_t2:424_6	sati asati vā senāsane vassūpagamanassa visuṃ anuññātattā “na, bhikkhave, asenāsanikena	424	
PA_tika-vin01_t2:424_7	vassaṃ upagantabba”nti ayaṃ paṭikkhepo tattha na labbhatīti asati senāsane ālayavasenapi	424	
PA_tika-vin01_t2:424_8	nāvādīsu upagamanaṃ vuttaṃ. Anudhammatāti vattaṃ. Rattiṭṭhānadivāṭṭhānādīnīti ādi-saddena	424	
PA_tika-vin01_t2:424_9	vaccakuṭipassāvaṭṭhānādiṃ saṅgaṇhāti.	424	
PA_tika-vin01_t2:425_0	Katikavattāni ca khandhakavattāni ca adhiṭṭhāyāti pariyattidhammo nāma tividhampi	425	
PA_tika-vin01_t2:425_1	saddhammaṃ patiṭṭhāpeti, tasmā sakkaccaṃ uddisatha uddisāpetha, sajjhāyaṃ karotha,	425	
PA_tika-vin01_t2:425_2	padhānaghare vasantānaṃ saṅghaṭṭanaṃ akatvā antovihāre nisīditvā uddisatha uddisāpetha,	425	
PA_tika-vin01_t2:425_3	sajjhāyaṃ karotha, dhammassavanaṃ samiddhaṃ karotha, pabbājentā sodhetvā pabbājetha,	425	
PA_tika-vin01_t2:425_4	sodhetvā upasampādetha, sodhetvā nissayaṃ detha. Ekopi hi kulaputto pabbajjañca upasampadañca	425	
PA_tika-vin01_t2:425_5	labhitvā sakalaṃ sāsanaṃ patiṭṭhāpeti. Attano thāmena yattakāni sakkotha, tattakāni	425	
PA_tika-vin01_t2:425_6	dhutaṅgāni samādiyatha, antovassaṃ nāmetaṃ sakaladivasaṃ rattiyā ca paṭhamapacchimayāmesu	425	
PA_tika-vin01_t2:425_7	appamattehi bhavitabbaṃ, vīriyaṃ ārabhitabbaṃ. Porāṇakamahaātherāpi sabbapalibodhe	425	
PA_tika-vin01_t2:425_8	chinditvā antovasse ekacariyavattaṃ pūrayiṃsu. Bhasse mattaṃ jānitvā dasavatthukakathaṃ	425	
PA_tika-vin01_t2:425_9	dasaasubhadasānussatiaṭṭhatiṃsārammaṇakathaṃ kātuṃ vaṭṭati. Āgantukānaṃ vattaṃ kātuṃ,	425	
PA_tika-vin01_t2:425_10	sattāhakaraṇīyena gatānaṃ apaloketvā dātuṃ vaṭṭati. Viggāhikapisuṇapharusavacanāni	4251	
PA_tika-vin01_t2:425_11	mā vadatha, divase divase sīlāni āvajjentā caturārakkhaṃ ahāpentā manasikārabahulā	4251	
PA_tika-vin01_t2:425_12	viharatha, cetiyaṃ vā bodhiṃ vā vandantena gandhamālaṃ vā pūjentena pattaṃ vā thavikāya	4251	
PA_tika-vin01_t2:425_13	pakkhipantena na kathetabbaṃ, antogāme manussehi saddhiṃ paccayasaṃyuttakathā vā	4251	
PA_tika-vin01_t2:425_14	visabhāgakathā vā na kathetabbā, rakkhitindriyehi bhavitabbaṃ, khandhakavattañca	4251	
PA_tika-vin01_t2:425_15	sekhiyavattañca pūretabbanti evamādinā katikavattāni khandhakavattāni ca adhiṭṭhahitvā.	4251	
PA_tika-vin01_t2:426_0	“Anujānāmi, bhikkhave, vassaṃvuṭṭhānaṃ tīhi ṭhānehi pavāretu”nti vuṭṭhavassānaṃ pavāraṇāya	426	
PA_tika-vin01_t2:426_1	anuññātattā imassa suttassa vasena pavāraṇādivasassa aruṇuggamanato paṭṭhāya appavāritāpi	426	
PA_tika-vin01_t2:426_2	“vuṭṭhavassā”ti vuccanti. Kiñcāpi “imaṃ temāsaṃ vassaṃ upemī”ti vacanato pavāraṇādivasassa	426	
PA_tika-vin01_t2:426_3	temāsantogadhattā taṃ divasaṃ yāva na pavārenti, tāva vassaṃ vasantā nāma honti,	426	
PA_tika-vin01_t2:426_4	tathāpi ekadesena avuṭṭhampi taṃ divasaṃ vuṭṭhabhāgāpekkhāya vuṭṭhameva hotīti katvā	426	
PA_tika-vin01_t2:426_5	evaṃ vuttaṃ katākatabhāgāpekkhāya samudāye pavattakatākatavohāro viya. Vippakatañhi	426	
PA_tika-vin01_t2:426_6	yaṃ kiñci “katākata”nti vuccati. “Anujānāmi, bhikkhave, vassaṃvuṭṭhānaṃ kathinaṃ	426	
PA_tika-vin01_t2:426_7	attharitu”nti imassa pana suttassa vasena nippariyāyato mahāpavāraṇāya pavāritā pāṭipadadivasato	426	
PA_tika-vin01_t2:426_8	paṭṭhāya “vuṭṭhavassā”ti vuccantīti dassetuṃ “mahāpavāraṇāya pavāritā”tiādi vuttaṃ.	426	
PA_tika-vin01_t2:426_9	Pāṭipadadivasato paṭṭhāya hi vassānassa pacchime māse kathinatthāro anuññāto parivāre	426	
PA_tika-vin01_t2:426_10	“kathinassa atthāramāso jānitabboti vassānassa pacchimo māso jānitabbo”ti vuttattā.	4261	
PA_tika-vin01_t2:426_11	“Mahāpavāraṇāya pavāritā”ti idañca purimikāya vassūpagatānaṃ sabhāvadassanamattaṃ,	4261	
PA_tika-vin01_t2:426_12	kenaci antarāyena appavāritāpi “vuṭṭhavassā”icceva vuccanti.	4261	
PA_tika-vin01_t2:427_0	“Āpucchitabbā”ti vatvā idāni āpucchanavidhiṃ dassento “sace imaṃ kuṭi”ntiādimāha.	427	
PA_tika-vin01_t2:427_1	Paṭijagganakaṃ vā na labhatīti vihārapaccante kate paṭijagganakaṃ na labhati. Te	427	
PA_tika-vin01_t2:427_2	pana bhikkhū janapadacārikaṃ pakkamiṃsūti sambandho. Addhānagamane cārikāvohāro sāsane	427	
PA_tika-vin01_t2:427_3	niruḷho. Kiñcāpi ayaṃ cārikā nāma mahājanasaṅgahatthaṃ buddhānaṃyeva labbhati, buddhe	427	
PA_tika-vin01_t2:427_4	upādāya pana ruḷhīsaddavasena sāvakānampi vuccati kilañjādīhi katabījanīnampi tālavaṇṭavohāro	427	
PA_tika-vin01_t2:427_5	viya. Saṅgopetvāti ekasmiṃ padese rāsiṃ katvā. Idāni tameva saṅgopanavidhiṃ dassento	427	
PA_tika-vin01_t2:427_6	“yathā ca ṭhapita”ntiādimāha. Na ovassīyatīti anovassakaṃ, kammani aka-saddo daṭṭhabbo.	427	
PA_tika-vin01_t2:427_7	Yathā ca ṭhapitaṃ na ovassīyati na temīyatīti attho.	427	
PA_tika-vin01_t2:428_0	Anavayoti ettha vayoti hāni “āyavayo”tiādīsu viya. Natthi etassa attano sippe vayo	428	
PA_tika-vin01_t2:428_1	ūnatāti avayoti āha “anūno paripuṇṇasippo”ti. Ācariyassa kammaṃ ācariyakanti āha	428	
PA_tika-vin01_t2:428_2	“ācariyakamme”ti. Piṭṭhasaṅghāṭo dvārabāhā, kaṭṭhakammaṃ thambhādi. Telatambamattikāyāti	428	
PA_tika-vin01_t2:428_3	telamissatambamattikāya.	428	
PA_tika-vin01_t2:429_0	85. Kuṭikāya karaṇabhāvanti kuṭiyā katabhāvaṃ. Saddasatthavidūhi kiṃ-saddayoge anāgatavacanassa	429	
PA_tika-vin01_t2:429_1	icchitattā vuttaṃ “tassa lakkhaṇaṃ saddasatthato pariyesitabba”nti. Mettāpubbabhāganti	429	
PA_tika-vin01_t2:429_2	mettājhānassa pubbabhāgabhūtaṃ sabbasattesu hitapharaṇamattaṃ. Kasmā panetaṃ vuttaṃ,	429	
PA_tika-vin01_t2:429_3	nanu anuddayā-saddo karuṇāya pavattatīti? Saccametaṃ, ayaṃ pana anuddayāsaddo anurakkhaṇamatthaṃ	429	
PA_tika-vin01_t2:429_4	antonītaṃ katvā pavattamāno mettāya karuṇāya ca pavattatīti idha mettāya pavattamāno	429	
PA_tika-vin01_t2:429_5	vutto, tasmā suvuttametaṃ “etena mettāpubbabhāgaṃ dassetī”ti. Karuṇāpubbabhāganti	429	
PA_tika-vin01_t2:429_6	karuṇājhānassa pubbabhāgabhūtaṃ sattesu anukampamattaṃ. Cikkhallaṃ mattikā, tassa	429	
PA_tika-vin01_t2:429_7	maddanaṃ udakaṃ āsiñcitvā hatthādīhi parimaddanaṃ. Mettākaruṇānanti appanāppattamettākaruṇānaṃ.	429	
PA_tika-vin01_t2:429_8	Kiñcāpi therena sañcicca khuddānukhuddakā pāṇā maraṇādhippāyena na byābādhitā, tathāpi	429	
PA_tika-vin01_t2:429_9	karuṇāya abhāvena “evaṃ kate ime pāṇā vinassissantī”ti anupaparikkhitvā katattā theraṃ	429	
PA_tika-vin01_t2:429_10	vigarahi. Janānaṃ samūho janatāti āha “pacchimo janasamūho”ti. Pātabyabhāvanti vināsetabbataṃ.	4291	
PA_tika-vin01_t2:429_11	Pāṇātipātaṃ karontānanti therena akatepi pāṇātipāte parehi sallakkhaṇākāraṃ dasseti.	4291	
PA_tika-vin01_t2:429_12	Imassa diṭṭhānugatinti imassa diṭṭhiyā anugamanaṃ. Ghaṃsitabbeti ghaṭṭayitabbe, vināsitabbeti	4291	
PA_tika-vin01_t2:429_13	attho. Evaṃ maññīti yathā therena kataṃ, evaṃ mā maññi. “Mā pacchimā janatā pāṇesu	4291	
PA_tika-vin01_t2:429_14	pātabyataṃ āpajjī”ti vacanato yo bhikkhu iṭṭhakapacanapattapacanakuṭikaraṇavihārakārāpanavihārasammajjanapaṭaggidānakūpapokkharaṇīkhaṇāpanādīsu	4291	
PA_tika-vin01_t2:429_15	yattha “khuddānukhuddakānaṃ pāṇānaṃ vihiṃsā bhavissatī”ti jānāti, tena tādise padese	4291	
PA_tika-vin01_t2:429_16	kappiyavacanaṃ vatvāpi na taṃ kammaṃ kāretabbanti dasseti.	4291	
PA_tika-vin01_t2:430_0	Tattha tattha vuttameva āpattinti pathavīkhaṇanabhūtagāmapātabyatādīsu vuttapācittiyādiāpattiṃ.	430	
PA_tika-vin01_t2:430_1	Ādikammikattā anāpattīti kuṭikaraṇapaccayā anāpatti. Sikkhāpadaṃ atikkamitvāti “na	430	
PA_tika-vin01_t2:430_2	ca, bhikkhave, sabbamattikāmayā kuṭikā kātabbā, yo kareyya, āpatti dukkaṭassā”ti	430	
PA_tika-vin01_t2:430_3	vuttasikkhāpadaṃ atikkamitvā. Yadi aññena kataṃ labhitvā vasantassa anāpatti siyā,	430	
PA_tika-vin01_t2:430_4	na bhagavā taṃ kuṭikaṃ bhindāpeyyāti āha – “kataṃ labhitvā tattha vasantānampi dukkaṭamevā”ti.	430	
PA_tika-vin01_t2:430_5	Yathā vā tathā vā missā hotūti heṭṭhā mattikā upari dabbasambhārātiādinā yena kenaci	430	
PA_tika-vin01_t2:430_6	ākārena missā hotu. Giñjakāvasathasaṅkhepenāti ettha giñjakā vuccanti iṭṭhakā, giñjakāhi	430	
PA_tika-vin01_t2:430_7	eva kato āvasatho giñjakāvasatho. Iṭṭhakāmayassa āvasathassetaṃ adhivacanaṃ. Taṃ	430	
PA_tika-vin01_t2:430_8	kira āvasathaṃ yathā sudhāparikammena payojanaṃ natthi, evaṃ iṭṭhakāhi eva cinitvā	430	
PA_tika-vin01_t2:430_9	chādetvā karonti, tulādaṇḍakavāṭaphalakāni pana dārumayāneva. Vikirantāti cuṇṇavicuṇṇaṃ karontā.	430	
PA_tika-vin01_t2:431_0	Kissāti kena kāraṇena. Vayakammampi atthīti dvārakavāṭādiabhisaṅkharaṇādīsu katavayakammampi	431	
PA_tika-vin01_t2:431_1	atthi. Bhikkhūnaṃ akappiyattā eva titthiyavatānurūpattā titthiyadhajo. Mahāaṭṭhakathāyaṃ	431	
PA_tika-vin01_t2:431_2	vuttakāraṇesu attano adhippetakāraṇadvayaṃ patiṭṭhāpetvā aparānipi tattha vuttakāraṇāni	431	
PA_tika-vin01_t2:431_3	dassento āha – “aṭṭhakathāyaṃ pana aññānipi kāraṇāni vuttānī”tiādi. Tattha sattānuddayāyāti	431	
PA_tika-vin01_t2:431_4	tādisāya kuṭikāya karaṇapaccayā vinassamānasattesu anuddayāya. Yasmā sabbamattikāmayā	431	
PA_tika-vin01_t2:431_5	kuṭi sukarā bhindituṃ, tasmā tattha ṭhapitaṃ pattacīvarādi aguttaṃ hoti, corādīhi	431	
PA_tika-vin01_t2:431_6	avaharituṃ sakkā. Tena vuttaṃ “pattacīvaraguttatthāyā”ti. Senāsanabāhullapaṭisedhanatthāyāti	431	
PA_tika-vin01_t2:431_7	senāsanānaṃ bahubhāvanisedhanatthāya, tādisassa vā senāsanassa abhisaṅkharaṇe bhikkhūnaṃ	431	
PA_tika-vin01_t2:431_8	uddesaparipucchādīni sesakammāni pariccajitvā niccabyāvaṭatānisedhanatthaṃ. Anupavajjoti	431	
PA_tika-vin01_t2:431_9	dosaṃ āropetvā na vattabbo.	431	
PA_tika-vin01_t2:432	Pāḷimuttakavinicchayavaṇṇanā	43	
PA_tika-vin01_t2:433_0	Pāḷimuttakavinicchayesu tañca kho…pe… na vaṇṇamaṭṭhatthāyāti idaṃ chattadaṇḍaggāhakasalākapañjaravinandhanaṃ	433	
PA_tika-vin01_t2:433_1	sandhāyāti vadanti. Sabbatthāti chattadaṇḍe sabbattha. Āraggenāti nikhādanamukhena.	433	
PA_tika-vin01_t2:433_2	Ghaṭakampi vāḷarūpampi bhinditvā dhāretabbanti sace tādisaṃ akappiyachattaṃ labhati,	433	
PA_tika-vin01_t2:433_3	ghaṭakampi vāḷarūpampi bhinditvā tacchetvā dhāretabbaṃ. Suttakena vā daṇḍo veṭhetabboti	433	
PA_tika-vin01_t2:433_4	yathā chattadaṇḍe lekhā na paññāyati, tathā veṭhetabbo. Daṇḍabundeti daṇḍamūle, chattadaṇḍassa	433	
PA_tika-vin01_t2:433_5	heṭṭhimataleti attho. Chattamaṇḍalikanti chattassa anto khuddakamaṇḍalaṃ. Ukkiritvāti	433	
PA_tika-vin01_t2:433_6	uṭṭhapetvā. Sā vaṭṭatīti yadipi rajjukehi na bandhanti, bandhituṃ pana yuttaṭṭhānattā vaṭṭati.	433	
PA_tika-vin01_t2:434_0	Nānāsuttakehīti nānāvaṇṇehi suttehi. Idañca tathā karontānaṃ karaṇappakāradassanatthaṃ	434	
PA_tika-vin01_t2:434_1	vuttaṃ, ekavaṇṇasuttakenapi vuttappakārena sibbituṃ na vaṭṭatiyeva. Paṭṭamukheti	434	
PA_tika-vin01_t2:434_2	paṭṭakoṭiyaṃ. Dvinnaṃ paṭṭānaṃ saṅghaṭṭitaṭṭhānaṃ sandhāyetaṃ vuttaṃ. Pariyanteti	434	
PA_tika-vin01_t2:434_3	cīvarapariyante. Cīvaraanuvātaṃ sandhāyetaṃ vuttaṃ. Veṇinti varakasīsākārena sibbanaṃ.	434	
PA_tika-vin01_t2:434_4	Saṅkhalikanti biḷālabandhanākārena sibbanaṃ. “Veṇiṃ saṅkhalika”nti cettha upayogavacanaṃ	434	
PA_tika-vin01_t2:434_5	“karontī”ti karaṇakiriyāpekkhaṃ. Agghiyagayamuggarādīnīti ettha agghiyaṃ nāma cetiyasaṇṭhānena	434	
PA_tika-vin01_t2:434_6	sibbanaṃ, mūle tanukaṃ agge mahantaṃ katvā gadākārena sibbanaṃ gayā, mūle ca agge	434	
PA_tika-vin01_t2:434_7	ca ekasadisaṃ katvā muggarākārena sibbanaṃ muggaro. Kakkaṭakkhīni ukkirantīti gaṇṭhikapaṭṭapāsakapaṭṭānaṃ	434	
PA_tika-vin01_t2:434_8	ante pāḷibaddhaṃ katvā kakkaṭakānaṃ akkhisaṇṭhānaṃ uṭṭhapenti, karontīti attho. “Koṇasuttapiḷakāti	434	
PA_tika-vin01_t2:434_9	gaṇṭhikapāsakapaṭṭānaṃ koṇehi nīhaṭasuttānaṃ koṭiyo”ti tīsupi gaṇṭhipadesu vuttaṃ.	434	
PA_tika-vin01_t2:434_10	Kathaṃ pana tā piḷakā duviññeyyarūpā kātabbāti? Koṇehi nīhaṭasuttānaṃ antesu ekavāraṃ	4341	
PA_tika-vin01_t2:434_11	gaṇṭhikakaraṇena vā puna nivattetvā sibbanena vā duviññeyyasabhāvaṃ katvā suttakoṭiyo	4341	
PA_tika-vin01_t2:434_12	rassaṃ katvā chinditabbā. Dhammasirittherena pana –	4341	
PA_tika-vin01_t2:435	“Koṇasuttā ca piḷakā, duviññeyyāva kappare”ti –	43	
PA_tika-vin01_t2:436	Vuttaṃ. Tathā ācariyabuddhadattattherenapi –	43	
PA_tika-vin01_t2:437	“Suttā ca piḷakā tattha, duviññeyyāva dīpitā”ti –	43	
PA_tika-vin01_t2:438	Vuttaṃ. Tasmā tesaṃ matena koṇasuttā ca piḷakā ca koṇasuttapiḷakāti evamettha attho daṭṭhabbo.	43	
PA_tika-vin01_t2:439_0	Maṇināti masāragallādipāsāṇena. Na ghaṭṭetabbanti na ghaṃsitabbaṃ, aṃsabaddhakakāyabandhanāni	439	
PA_tika-vin01_t2:439_1	pana saṅkhādīhi ghaṃsituṃ vaṭṭati. Pāsakaṃ katvā bandhitabbanti rajanakāle bandhitabbaṃ,	439	
PA_tika-vin01_t2:439_2	sesakāle mocetvā ṭhapetabbaṃ. Gaṇṭhiketi dantamayādigaṇṭhike. Piḷakāti binduṃ binduṃ	439	
PA_tika-vin01_t2:439_3	katvā uṭṭhāpetabbapiḷakā.	439	
PA_tika-vin01_t2:440_0	“Telavaṇṇoti samaṇasāruppavaṇṇaṃ sandhāya vuttaṃ, maṇivaṇṇaṃ pana pattaṃ aññena kataṃ	440	
PA_tika-vin01_t2:440_1	labhitvā paribhuñjituṃ vaṭṭatī”ti vadanti. Pattamaṇḍaleti tipusīsādimaye pattamaṇḍale.	440	
PA_tika-vin01_t2:440_2	“Na, bhikkhave, citrāni pattamaṇḍalāni dhāretabbāni rūpakākiṇṇāni bhittikammakatānī”ti	440	
PA_tika-vin01_t2:440_3	vuttattā “bhittikammaṃ na vaṭṭatī”ti vuttaṃ. “Anujānāmi, bhikkhave, makaradantakaṃ	440	
PA_tika-vin01_t2:440_4	chinditu”nti vacanato “makaradantakaṃ pana vaṭṭatī”ti vuttaṃ.	440	
PA_tika-vin01_t2:441_0	Makaramukhanti makaramukhasaṇṭhānaṃ. Deḍḍhubhasīsanti udakasappasīsasaṇṭhānaṃ. Acchīnīti	441	
PA_tika-vin01_t2:441_1	kuñjaracchisaṇṭhānāni. Rajjukakāyabandhanaṃ ekameva vaṭṭatīti rajjukaṃ bandhantena	441	
PA_tika-vin01_t2:441_2	ekaguṇameva katvā bandhituṃ vaṭṭati, majjhe bhinditvā diguṇaṃ katvā bandhituṃ na	441	
PA_tika-vin01_t2:441_3	vaṭṭati, diguṇaṃ pana akatvā ekarajjukameva satavārampi punappunaṃ āvijjitvā bandhituṃ	441	
PA_tika-vin01_t2:441_4	vaṭṭati. Ekampi na vaṭṭatīti ekaguṇampi katvā bandhituṃ na vaṭṭati. Bahurajjuke…pe...	441	
PA_tika-vin01_t2:441_5	vaṭṭatīti idaṃ kāyabandhanaṃ sandhāya vuttaṃ, na dasā sandhāya. Īdisañhi kāyabandhanaṃ	441	
PA_tika-vin01_t2:441_6	bandhituṃ vaṭṭati. Teneva ācariyabuddhadattattherena vuttaṃ –	441	
PA_tika-vin01_t2:442	“Ekarajjumayaṃ vuttaṃ, muninā kāyabandhanaṃ;	44	
PA_tika-vin01_t2:443	Pañcapāmaṅgasaṇṭhānaṃ, ekampi ca na vaṭṭati.	44	
PA_tika-vin01_t2:444	“Rajjuke ekato katvā, bahū ekāya rajjuyā;	44	
PA_tika-vin01_t2:445	Nirantarañhi veṭhetvā, kataṃ vaṭṭati bandhitu”nti.	44	
PA_tika-vin01_t2:446_0	Murajaṃ pana kāyabandhanaṃ na vaṭṭati “na, bhikkhave, uccāvacāni kāyabandhanāni dhāretabbāni	446	
PA_tika-vin01_t2:446_1	kalābukaṃ deḍḍhubhakaṃ murajaṃ maddavīṇaṃ, yo dhāreyya, āpatti dukkaṭassā”ti vuttattā.	446	
PA_tika-vin01_t2:446_2	Kiṃ pana bahurajjuke ekato katvā ekena nirantaraṃ veṭhetvā kataṃ murajasaṅkhyaṃ na	446	
PA_tika-vin01_t2:446_3	gacchatīti? Āma na gacchati. Murajañhi nāma nānāvaṇṇehi suttehi murajavaṭṭisaṇṭhānaṃ	446	
PA_tika-vin01_t2:446_4	veṭhetvā kataṃ. Keci pana “murajanti bahurajjuke ekato saṅkaḍḍhitvā ekāya rajjuyā	446	
PA_tika-vin01_t2:446_5	paliveṭhetvā katarajjū”ti vadanti, taṃ na gahetabbaṃ. Yadi cetaṃ murajaṃ siyā, “bahurajjuke	446	
PA_tika-vin01_t2:446_6	ekato katvā ekena nirantaraṃ veṭhetvā kataṃ bahurajjuka”nti na vattabbaṃ, “taṃ vaṭṭatī”ti	446	
PA_tika-vin01_t2:446_7	idaṃ virujjheyya. Murajaṃ pana pāmaṅgasaṇṭhānañca dasāsu vaṭṭati “kāyabandhanassa	446	
PA_tika-vin01_t2:446_8	dasā jīranti. Anujānāmi, bhikkhave, murajaṃ maddavīṇa”nti vuttattā. Teneva vakkhati	446	
PA_tika-vin01_t2:446_9	“anujānāmi, bhikkhave, murajaṃ maddavīṇanti idaṃ dasāsuyeva anuññāta”nti.	446	
PA_tika-vin01_t2:447_0	Kāyabandhanavidheti “kāyabandhanassa pavananto jīrati. Anujānāmi, bhikkhave, vidha”nti	447	
PA_tika-vin01_t2:447_1	vuttattā kāyabandhanassa pāsante dasāmūle tassa thirabhāvatthaṃ kattabbe dantavisāṇādimaye	447	
PA_tika-vin01_t2:447_2	vidhe. “Aṭṭha maṅgalāni nāma saṅkho cakkaṃ puṇṇakumbho gayā sirīvaccho aṅkuso dhajaṃ	447	
PA_tika-vin01_t2:447_3	sovatthika”nti vadanti. Paricchedalekhāmattanti ubhosu koṭīsu kātabbaparicchedarājimattaṃ.	447	
PA_tika-vin01_t2:447_4	“Ujukamevā”ti vuttattā caturassādivaṅkagatikaṃ na vaṭṭati. “Chattadaṇḍadhammakaraṇaañjananāḷikā	447	
PA_tika-vin01_t2:447_5	nānāvaṇṇalekhāpaakammakatā na vaṭṭantī”ti vadanti.	447	
PA_tika-vin01_t2:448_0	Ārakaṇṭaketi potthakādiabhisaṅkharaṇatthaṃ kate dīghamukhasatthake. Vaṭṭamaṇikanti	448	
PA_tika-vin01_t2:448_1	vaṭṭaṃ katvā aggakoṭiyaṃ uṭṭhāpetabbapubbuḷaṃ. Aññaṃ vā vaṇṇamaṭṭhanti iminā piḷakādiṃ	448	
PA_tika-vin01_t2:448_2	saṅgaṇhāti. Maṇikanti ekāvaṭṭamaṇi. Piḷakanti sāsapamattikā muttarājisadisā bahuvaṭṭalekhā.	448	
PA_tika-vin01_t2:448_3	“Imasmiṃ adhikāre avuttattā lekhaniyaṃ yaṃ kiñci vaṇṇamaṭṭhaṃ vaṭṭatī”ti vadanti.	448	
PA_tika-vin01_t2:448_4	Valitakanti majjhe valiṃ uṭṭhāpetvā. Maṇḍalaṃ hotīti uttarāraṇiyā pavesanatthaṃ āhaṭamaṇḍalaṃ hoti.	448	
PA_tika-vin01_t2:449_0	Kiñcāpi ettha dantakaṭṭhacchedanavāsiyeva vuttā, mahāvāsiyampi pana na vaṭṭatiyeva.	449	
PA_tika-vin01_t2:449_1	Ujukameva bandhitunti sambandho. “Ubhosu vā passesu ekapassevā”ti vacanaseso. Kattarayaṭṭhikoṭiyaṃ	449	
PA_tika-vin01_t2:449_2	kataayovalayānipi vaṭṭanti, yesaṃ aññamaññasaṅghaṭṭanena saddo niccharati.	449	
PA_tika-vin01_t2:450_0	Āmaṇḍasāraketi āmalakehi katabhājane. Bhūmattharaṇeti cittakaṭasārakacittattharaṇādike	450	
PA_tika-vin01_t2:450_1	parikammakatāya bhūmiyā attharitabbaattharaṇe. Pānīyaghaṭeti iminā kuṇḍikasarakepi	450	
PA_tika-vin01_t2:450_2	saṅgaṇhāti. Bījaneti caturassabījane. Sabbaṃ…pe… vaṭṭatīti yathāvuttesu mañcapīṭhādīsu	450	
PA_tika-vin01_t2:450_3	itthirūpaṃ vinā sabbaṃ mālākammalatākammādi vaṇṇamaṭṭhaṃ bhikkhuno vaṭṭati. Senāsane	450	
PA_tika-vin01_t2:450_4	kiñci paṭisedhetabbaṃ natthi aññatra viruddhasenāsanāti etthāyamadhippāyo – senāsanaparikkhāresu	450	
PA_tika-vin01_t2:450_5	paṭisedhetabbaṃ nāma kiñci natthi, viruddhasenāsanaṃ pana sayameva paṭikkhipitabbanti.	450	
PA_tika-vin01_t2:450_6	Aññesanti sīmasāmino vuttā. Rājavallabhā paranikāyikāpi ekanikāyikāpi uposathapavāraṇānaṃ	450	
PA_tika-vin01_t2:450_7	antarāyakarā alajjino rājakulūpagā vuccanti. Tesaṃ lajjiparisāti tesaṃ sīmasāmikānaṃ	450	
PA_tika-vin01_t2:450_8	pakkhā hutvā anubalaṃ dātuṃ samatthā lajjiparisā. Sukatamevāti aññesaṃ santakepi	450	
PA_tika-vin01_t2:450_9	attano sīmāya antovuttavidhinā kataṃ sukatameva.	450	
PA_tika-vin01_t2:451	Pāḷimuttakavinicchayavaṇṇanā niṭṭhitā.	45	
PA_tika-vin01_t2:452	86. Devena gahitadārūnīti raññā pariggahitadārūni, rañño santakānīti vuttaṃ hoti. Khaṇḍākhaṇḍaṃ karontoti khuddakaṃ mahantañca khaṇḍaṃ karonto.	45	
PA_tika-vin01_t2:453	87. Kulabhogaissariyādīhi mahatī mattā pamāṇaṃ etassāti mahāmatto. Tenāha – “mahatiyā issariyamattāya samannāgato”ti.	45	
PA_tika-vin01_t2:454_0	88. Avajjhāyantīti heṭṭhā katvā olokenti, cintenti vā. Tenāha “avajānantā”tiādi.	454	
PA_tika-vin01_t2:454_1	Lāmakato vā cintentīti nihīnato cintenti. Kathentīti “kiṃ nāmetaṃ kiṃ nāmeta”nti	454	
PA_tika-vin01_t2:454_2	aññamaññaṃ kathenti.	454	
PA_tika-vin01_t2:455_0	Kathaṃ panettha “dārūnī”ti bahuvacanaṃ “adinna”nti ekavacanena saddhiṃ sambandhamupagacchatīti	455	
PA_tika-vin01_t2:455_1	āha – “adinnaṃ ādiyissatīti ayaṃ ujjhāyanattho”tiādi. Ujjhāyanassa adinnādānavisayattā	455	
PA_tika-vin01_t2:455_2	adinnādānaṃ ujjhāyanatthoti vuttaṃ. Satipi panettha gopakena dinnadārūnaṃ gahaṇe	455	
PA_tika-vin01_t2:455_3	ujukaṃ avatvā lesena gahitattā thero “adinnaṃ ādiyī”ti veditabbo. Vacanabhedeti ekavacanabahuvacanānaṃ bhede.	455	
PA_tika-vin01_t2:456_0	Sabbāvantaṃ parisanti bhikkhubhikkhunīādisabbāvayavavantaṃ parisaṃ. Sabbā catuparisasaṅkhaātā	456	
PA_tika-vin01_t2:456_1	pajā ettha atthīti sabbāvantā, parisā. Senā etassa atthīti seniko, seniko eva seniyo.	456	
PA_tika-vin01_t2:456_2	Bimbisāroti tassa nāmanti ettha bimbīti suvaṇṇaṃ, tasmā sārasuvaṇṇasadisavaṇṇatāya	456	
PA_tika-vin01_t2:456_3	bimbisāroti vuccatīti veditabbo. Catuttho bhāgo pādoti veditabboti imināva sabbajanapadesu	456	
PA_tika-vin01_t2:456_4	kahāpaṇassa vīsatimo bhāgo māsakoti idañca vuttameva hotīti daṭṭhabbaṃ. Porāṇasatthānurūpaṃ	456	
PA_tika-vin01_t2:456_5	lakkhaṇasampannā uppāditā nīlakahāpaṇāti veditabbā. Rudradāmena uppādito rudradāmako.	456	
PA_tika-vin01_t2:456_6	So kira nīlakahāpaṇassa tibhāgaṃ agghati. Yasmiṃ padese nīlakahāpaṇā na santi, tatthāpi	456	
PA_tika-vin01_t2:456_7	nīlakahāpaṇānaṃ vaḷañjanaṭṭhāne ca avaḷañjanaṭṭhāne ca samānaagghavasena pavattamānaṃ	456	
PA_tika-vin01_t2:456_8	bhaṇḍaṃ gahetvā nīlakahāpaṇavaseneva paricchedo kātabboti vadanti.	456	
PA_tika-vin01_t2:457	Dhaniyavatthuvaṇṇanā niṭṭhitā.	45	
PA_tika-vin01_t2:458_0	Tassattho…pe… vuttanayeneva veditabboti iminā “bhagavatā bhikkhūnaṃ idaṃ sikkhāpadaṃ	458	
PA_tika-vin01_t2:458_1	evaṃ paññattaṃ hoti ca, idañca aññaṃ vatthu udapādī”ti evaṃ paṭhamapārājikavaṇṇanāyaṃ	458	
PA_tika-vin01_t2:458_2	vuttanayena tassattho veditabbo. “Idāni yaṃ taṃ aññaṃ vatthu uppannaṃ, taṃ dassetuṃ	458	
PA_tika-vin01_t2:458_3	‘tena kho pana samayenā’tiādimāhā”ti evaṃ anupaññattisambandho ca tattha vuttanayeneva	458	
PA_tika-vin01_t2:458_4	veditabboti dasseti.	458	
PA_tika-vin01_t2:459	90-91. Rajakā attharanti etthāti rajakattharaṇaṃ, rajakattharaṇanti rajakatitthaṃ vuccatīti āha “rajakatitthaṃ gantvā”ti. Vuttamevatthaṃ vibhāvento āha “tañhī”tiādi.	45	
PA_tika-vin01_t2:460	Padabhājanīyavaṇṇanā	46	
PA_tika-vin01_t2:461_0	92. “Abhinavaniviṭṭho ekakuṭikādigāmo yāva manussā pavisitvā vāsaṃ na kappenti, tāva	461	
PA_tika-vin01_t2:461_1	gāmasaṅkhyaṃ na gacchatī”ti vadanti, tasmā tattha gāmappavesanāpucchādikiccampi natthi.	461	
PA_tika-vin01_t2:461_2	Yakkhapariggahabhūtoti saupaddavavasena vuttaṃ, yakkhanagarādiṃ vā saṅgaṇhāti. Yakkhanagarampi	461	
PA_tika-vin01_t2:461_3	āpaṇādīsu dissamānesu gāmasaṅkhyaṃ gacchati, adissamānesu na gacchati, tasmā yakkhanagarampi	461	
PA_tika-vin01_t2:461_4	pavisantena āpaṇādīsu dissamānesu sabbaṃ gāmappavesanavattaṃ kātabbaṃ, adissamānesu	461	
PA_tika-vin01_t2:461_5	na kātabbanti vadanti. Punapi āgantukāmāti iminā tesaṃ tattha sāpekkhabhāvaṃ dasseti.	461	
PA_tika-vin01_t2:461_6	Yato pana nirapekkhāva hutvā pakkamanti, so gāmasaṅkhyaṃ na gacchati, tasmā tattha	461	
PA_tika-vin01_t2:461_7	gāmappavesanāpucchādikiccampi natthi.	461	
PA_tika-vin01_t2:462_0	Nanu ca “gāmā vā araññā vā”ti ettakameva mātikāyaṃ vuttaṃ, tasmā gāmalakkhaṇaṃ dassetvā	462	
PA_tika-vin01_t2:462_1	araññameva dassetabbaṃ siyā, gāmūpacāro nāmātiādi pana kasmā vuttanti āha – “gāmūpacārotiādi	462	
PA_tika-vin01_t2:462_2	araññaparicchedadassanatthaṃ vutta”nti. Gāmūpacāre hi dassite ṭhapetvā gāmañca gāmūpacārañca	462	
PA_tika-vin01_t2:462_3	avasesaṃ araññaṃ nāmāti araññaparicchedo sakkā dassetuṃ, idañca gāmagāmūpacāre asaṅkarato	462	
PA_tika-vin01_t2:462_4	dassetuṃ vuttaṃ. Mātikāyaṃ pana gāmaggahaṇeneva gāmūpacāropi saṅgahitoti daṭṭhabbaṃ.	462	
PA_tika-vin01_t2:462_5	Gāmūpacāro hi loke gāmasaṅkhyameva gacchati. Evañca katvā mātikāya anavasesaavaharaṇaṭṭhānapariggaho	462	
PA_tika-vin01_t2:462_6	siddho hoti. Indakhīleti ummāre. Araññasaṅkhepaṃ gacchatīti “nikkhamitvā bahi indakhīlā	462	
PA_tika-vin01_t2:462_7	sabbametaṃ arañña”nti abhidhamme vuttattā. Vemajjhameva indakhīloti vuccatīti indakhīlaṭṭhāniyattā	462	
PA_tika-vin01_t2:462_8	asatipi indakhīle vemajjhameva tathā vuccati. Yattha pana dvārabāhāpi natthi, tattha	462	
PA_tika-vin01_t2:462_9	ubhosu passesu vatiyā vā pākārassa vā koṭivemajjhameva indakhīlaṭṭhāniyattā “indakhīlo”ti	462	
PA_tika-vin01_t2:462_10	gahetabbaṃ. Uḍḍāpentoti palāpento. Luṭhitvāti parivattetvā.	4621	
PA_tika-vin01_t2:463_0	Majjhimassa purisassāti thāmamajjhimassa purisassa. Iminā pana vacanena suppamusalapātopi	463	
PA_tika-vin01_t2:463_1	baladassanavaseneva katoti daṭṭhabbaṃ. Kurundaṭṭhakathāyaṃ mahāpaccariyañca gharūpacāro	463	
PA_tika-vin01_t2:463_2	gāmoti adhippāyena “gharūpacāre ṭhitassa leḍḍupāto gāmūpacāro”ti vuttaṃ. Dvāreti	463	
PA_tika-vin01_t2:463_3	nibbakosassa udakapatanaṭṭhānato abbhantaraṃ sandhāya vuttaṃ. Antogeheti ca pamukhassa	463	
PA_tika-vin01_t2:463_4	abbhantarameva sandhāya vuttaṃ. Kataparikkhepoti imināva gharassa samantato tattako	463	
PA_tika-vin01_t2:463_5	paricchedo gharūpacāro nāmāti vuttaṃ hoti. Yassa pana gharassa samantato gorūpānaṃ	463	
PA_tika-vin01_t2:463_6	pavesananivāraṇatthaṃ pākāravatiādīhi parikkhepo kato hoti, tattha sova parikkhepo	463	
PA_tika-vin01_t2:463_7	gharūpacāro, suppapātādiparicchedo pana aparikkhittagharaṃ sandhāya vuttoti daṭṭhabbaṃ.	463	
PA_tika-vin01_t2:463_8	Idamettha pamāṇanti vikālagāmappavesanādīsu gāmagāmūpacārānaṃ asaṅkarato vinicchayassa	463	
PA_tika-vin01_t2:463_9	veditabbattā. Kurundīādīsu vuttanayena hi gharūpacārassa gāmoti āpannattā gharagharūpacāragāmagāmūpacārānaṃ	463	
PA_tika-vin01_t2:463_10	saṅkaro siyā. Evaṃ sabbatthāti iminā ito pubbepi pacchimasseva vādassa pamāṇabhāvaṃ	4631	
PA_tika-vin01_t2:463_11	dasseti. Keci pana “ito paṭṭhāya vakkhamānavādaṃ sandhāya vutta”nti vadanti, taṃ na gahetabbaṃ.	4631	
PA_tika-vin01_t2:464_0	Sesampīti gāmūpacāralakkhaṇaṃ sandhāya vadati. Tatrāti tasmiṃ gāmūpacāraggahaṇe.	464	
PA_tika-vin01_t2:464_1	Tassa gāmaparicchedadassanatthanti tassa aparicchedassa gāmassa gāmaparicchedaṃ dassetunti	464	
PA_tika-vin01_t2:464_2	attho. Yadi evaṃ “gāmo nāmā”ti padaṃ uddharitvā “aparikkhittassa gāmassa gharūpacāre	464	
PA_tika-vin01_t2:464_3	ṭhitassa majjhimassa purisassa leḍḍupāto”ti kasmā na vuttanti? “Gāmo nāmāti idha	464	
PA_tika-vin01_t2:464_4	avuttampi adhikāravasena labbhatiyevā”ti vadanti. Apare pana bhaṇanti “gāmūpacāro	464	
PA_tika-vin01_t2:464_5	nāmāti imināva gāmassa ca gāmūpacārassa ca saṅgaho daṭṭhabbo. Kathaṃ? ‘Gāmassa upacāro	464	
PA_tika-vin01_t2:464_6	gāmūpacāro’ti evaṃ viggahe kariyamāne ‘parikkhittassa gāmassa indakhīle ṭhitassa	464	
PA_tika-vin01_t2:464_7	majjhimassa purisassa leḍḍupāto’ti iminā parikkhittassa gāmassa gāmūpacāralakkhaṇaṃ	464	
PA_tika-vin01_t2:464_8	dassitaṃ hoti, ‘gāmasaṅkhāto upacāro gāmūpacāro’ti evaṃ pana gayhamāne ‘aparikkhittassa	464	
PA_tika-vin01_t2:464_9	gāmassa gharūpacāre ṭhitassa majjhimassa purisassa leḍḍupāto’ti iminā aparikkhittassa	464	
PA_tika-vin01_t2:464_10	gāmassa gāmaparicchedo dassitoti sakkā viññātu”nti. “Gharūpacāre ṭhitassa majjhimassa	4641	
PA_tika-vin01_t2:464_11	purisassa leḍḍupāto”ti iminā parikkhittassapi gāmassa sace leḍḍupātato dūre parikkhepo	4641	
PA_tika-vin01_t2:464_12	hoti, leḍḍupātoyeva gāmaparicchedoti gahetabbanti vadanti. Pubbe vuttanayenevāti	4641	
PA_tika-vin01_t2:464_13	parikkhittagāme vuttanayeneva.	4641	
PA_tika-vin01_t2:465_0	Saṅkarīyatīti missīyati. Etthāti gharagharūpacāragāmagāmūpacāresu. “Vikāle gāmappavesane	465	
PA_tika-vin01_t2:465_1	parikkhittassa gāmassa parikkhepaṃ atikkamantassa āpatti pācittiyassa, aparikkhittassa	465	
PA_tika-vin01_t2:465_2	gāmassa upacāraṃ okkamantassa āpatti pācittiyassā”ti vuttattā gāmagāmūpacārānaṃ asaṅkaratā	465	
PA_tika-vin01_t2:465_3	icchitabbāti āha – “asaṅkarato cettha vinicchayo veditabbo vikāle gāmappavesanādīsū”ti.	465	
PA_tika-vin01_t2:465_4	Ettha ca “parikkhittassa gāmassa parikkhepaṃ, aparikkhittassa parikkhepārahaṭṭhānaṃ	465	
PA_tika-vin01_t2:465_5	atikkamantassa vikālagāmappavesanāpatti hotī”ti keci vadanti, taṃ na gahetabbaṃ padabhājaniyaṃ	465	
PA_tika-vin01_t2:465_6	pana “parikkhittassa gāmassa parikkhepaṃ atikkamantassa āpatti pācittiyassa, aparikkhittassa	465	
PA_tika-vin01_t2:465_7	gāmassa upacāraṃ okkamantassa āpatti pācittiyassā”ti vuttattā. Aparikkhittassa gāmassa	465	
PA_tika-vin01_t2:465_8	gharūpacārato paṭṭhāya dutiyaleḍḍupātasaṅkhātassa gāmūpacārassa okkamane āpatti veditabbā.	465	
PA_tika-vin01_t2:465_9	Teneva vikālagāmappavesanasikkhāpadaṭṭhakathāyaṃ “aparikkhittassa gāmassa upacāro	465	
PA_tika-vin01_t2:465_10	adinnādāne vuttanayeneva veditabbo”ti vuttaṃ. Mātikāṭṭhakathāyampi vuttaṃ “yvāyaṃ	4651	
PA_tika-vin01_t2:465_11	aparikkhittassa gāmassa upacāro dassito, tassa vasena vikālagāmappavesanādīsu āpatti	4651	
PA_tika-vin01_t2:465_12	paricchinditabbā”ti. Yadi evaṃ “vikāle gāmaṃ paviseyyā”ti iminā virujjhatīti? Na	4651	
PA_tika-vin01_t2:465_13	virujjhati gāmūpacārassapi gāmaggahaṇena gahitattā. Tasmā parikkhittassa gāmassa	4651	
PA_tika-vin01_t2:465_14	parikkhepaṃ atikkamantassa, aparikkhittassa upacāraṃ okkamantassa vikālagāmappavesanāpatti	4651	
PA_tika-vin01_t2:465_15	hotīti niṭṭhamettha gantabbaṃ. Vikāle gāmappavesanādīsūti ādi-saddena gharagharūpacārādīsu	4651	
PA_tika-vin01_t2:465_16	ṭhitānaṃ uppannalābhabhājanādiṃ saṅgaṇhāti.	4651	
PA_tika-vin01_t2:466_0	Nikkhamitvā bahi indakhīlāti indakhīlato bahi nikkhamitvāti attho. Ettha ca vinayapariyāyena	466	
PA_tika-vin01_t2:466_1	tāva “ṭhapetvā gāmañca gāmūpacārañca avasesaṃ arañña”nti āgataṃ, suttantapariyāyena	466	
PA_tika-vin01_t2:466_2	āraññikaṃ bhikkhuṃ sandhāya “āraññakaṃ nāma senāsanaṃ pañcadhanusatikaṃ pacchima”nti	466	
PA_tika-vin01_t2:466_3	āgataṃ. Vinayasuttantā ubhopi pariyāyadesanā nāma, abhidhammo pana nippariyāyadesanā.	466	
PA_tika-vin01_t2:466_4	Nippariyāyato ca gāmavinimuttaṃ ṭhānaṃ araññameva hotīti abhidhammapariyāyena araññaṃ	466	
PA_tika-vin01_t2:466_5	dassetuṃ “nikkhamitvā bahi indakhīlā”ti vuttaṃ. “Ācariyadhanu nāma pakatihatthena	466	
PA_tika-vin01_t2:466_6	navavidatthippamāṇaṃ, jiyāya pana āropitāya catuhatthappamāṇa”nti vadanti. Lesokāsanisedhanatthanti	466	
PA_tika-vin01_t2:466_7	“mayā neva gāme, na araññe haṭaṃ, ghare vā gharūpacāresu vā gāmūpacāresu vā aññatarasmi”nti	466	
PA_tika-vin01_t2:466_8	vattuṃ mā labhatūti vuttaṃ hoti.	466	
PA_tika-vin01_t2:467_0	Kappiyanti anurūpavasena vuttaṃ. Akappiyampi pana appaṭiggahitañce, adinnasaṅkhyameva	467	
PA_tika-vin01_t2:467_1	gacchati. Pariccāgādimhi akate “idaṃ mayhaṃ santaka”nti aviditampi parapariggahitameva	467	
PA_tika-vin01_t2:467_2	mātāpitūnaṃ accayena mandānaṃ uttānaseyyakānaṃ dārakānaṃ santakamiva.	467	
PA_tika-vin01_t2:468_0	Yassa vasena puriso thenoti vuccati, taṃ theyyanti āha “avaharaṇacittassetaṃ adhivacana”nti.	468	
PA_tika-vin01_t2:468_1	Saṅkhā-saddo ñāṇakoṭṭhāsapaññattigaṇanādīsu dissati. “Saṅkhāyekaṃ paṭisevatī”tiādīsu	468	
PA_tika-vin01_t2:468_2	hi ñāṇe dissati. “Papañcasaññāsaṅkhā samudācarantī”tiādīsu koṭṭhāse. “Tesaṃ tesaṃ	468	
PA_tika-vin01_t2:468_3	dhammānaṃ saṅkhā samaññā”tiādīsu paññattiyaṃ. “Na sukaraṃ saṅkhātu”ntiādīsu gaṇanāyaṃ.	468	
PA_tika-vin01_t2:468_4	Tattha koṭṭhāsavacanaṃ saṅkhā-saddaṃ sandhāyāha “saṅkhāsaṅkhātanti atthato eka”nti.	468	
PA_tika-vin01_t2:468_5	Tenāha “koṭṭhāsassetaṃ adhivacana”nti. Papañcasaṅkhāti taṇhāmānadiṭṭhisaṅkhātā papañcakoṭṭhāsā.	468	
PA_tika-vin01_t2:468_6	“Eko cittakoṭṭhāsoti yañca pubbabhāge avaharissāmīti pavattaṃ cittaṃ, yañca gamanādisādhakaṃ	468	
PA_tika-vin01_t2:468_7	parāmasanādisādhakaṃ vā majjhe pavattaṃ, yañca ṭhānācāvanappayogasādhakaṃ, tesu ayameveko	468	
PA_tika-vin01_t2:468_8	pacchimo cittakoṭṭhāso idhādhippeto”ti keci vadanti. Cūḷagaṇṭhipade pana “ūnamāsakamāsakaūnapañcamāsakapañcamāsakāvaharaṇacittesu	468	
PA_tika-vin01_t2:468_9	eko cittakoṭṭhāso”ti vuttaṃ. “Anekappabhedattā cittassa eko cittakoṭṭhāsoti vutta”nti	468	
PA_tika-vin01_t2:468_10	mahāgaṇṭhipade majjhimagaṇṭhipade ca vuttaṃ. Idamevettha sundarataraṃ “theyyacittasaṅkhāto	4681	
PA_tika-vin01_t2:468_11	eko cittakoṭṭhāso”ti vuttattā. Theyyasaṅkhātenāti theyyacittakoṭṭhāsena karaṇabhūtena,	4681	
PA_tika-vin01_t2:468_12	na vissāsatāvakālikādigāhavasappavattacittakoṭṭhāsenāti vuttaṃ hoti.	4681	
PA_tika-vin01_t2:469_0	Abhiyogavasenāti aḍḍakaraṇavasena. Abhiyuñjatīti codeti, aḍḍaṃ karotīti attho. Parikappitaṭṭhānanti	469	
PA_tika-vin01_t2:469_1	okāsaparikappanavasena parikappitappadesaṃ. Suṅkaghātanti ettha rājūnaṃ deyyabhāgassa	469	
PA_tika-vin01_t2:469_2	etaṃ adhivacanaṃ suṅkoti, so ettha haññati adatvā gacchantehīti suṅkaghāto. “Ettha	469	
PA_tika-vin01_t2:469_3	paviṭṭhehi suṅko dātabbo”ti rukkhapabbatādisaññāṇena niyamitappadesassetaṃ adhivacanaṃ.	469	
PA_tika-vin01_t2:470	Pañcavīsatiavahārakathāvaṇṇanā	47	
PA_tika-vin01_t2:471_0	Ākulāti saṅkulā. Luḷitāti viloḷitā. Katthacīti ekissāya aṭṭhakathāyaṃ. Ekaṃ pañcakaṃ	471	
PA_tika-vin01_t2:471_1	dassitanti “parapariggahitañca hoti, parapariggahitasaññī ca, garuko ca hoti parikkhāro	471	
PA_tika-vin01_t2:471_2	pañcamāsako vā atirekapañcamāsako vā, theyyacittañca paccupaṭṭhitaṃ hoti, āmasati,	471	
PA_tika-vin01_t2:471_3	āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassā”ti	471	
PA_tika-vin01_t2:471_4	evaṃ vuttapañcaavahāraṅgāni ekaṃ pañcakanti dassitaṃ. Dve pañcakāni dassitānīti “chahākārehi	471	
PA_tika-vin01_t2:471_5	adinnaṃ ādiyantassa āpatti pārājikassa. Na ca sakasaññī, na ca vissāsaggāhī, na ca	471	
PA_tika-vin01_t2:471_6	tāvakālikaṃ, garuko ca hoti parikkhāro pañcamāsako vā atirekapañcamāsako vā, theyyacittañca	471	
PA_tika-vin01_t2:471_7	paccupaṭṭhitaṃ hoti, āmasati, āpatti dukkaṭassa. Phandāpeti, āpatti thullaccayassa.	471	
PA_tika-vin01_t2:471_8	Ṭhānā cāveti, āpatti pārājikassā”ti evaṃ vuttesu chasu padesu ekaṃ apanetvā avasesāni	471	
PA_tika-vin01_t2:471_9	pañca padāni ekaṃ pañcakanti dassetvā heṭṭhā vuttapañcakañca gahetvā dve pañcakāni	471	
PA_tika-vin01_t2:471_10	dassitāni. Ettha panāti “pañcahākārehi adinnaṃ ādiyantassā”tiādīsu. Sabbehipi padehīti	4711	
PA_tika-vin01_t2:471_11	“parapariggahitañca hotī”tiādīhi padehi. Labbhamānāniyeva pañcakānīti pañcavīsatiyā	4711	
PA_tika-vin01_t2:471_12	avahāresu labbhamānapañcakāni.	4711	
PA_tika-vin01_t2:472_0	Pañcannaṃ avahārānaṃ samūho pañcakaṃ, sako hattho sahattho, tena nibbatto, tassa	472	
PA_tika-vin01_t2:472_1	vā sambandhīti sāhatthiko, avahāro. Sāhatthikādi pañcakaṃ sāhatthikapañcakanti ādipadavasena	472	
PA_tika-vin01_t2:472_2	nāmalābho daṭṭhabbo kusalādittikassa kusalattikavohāro viya. Imināva nayena pubbapayogādi	472	
PA_tika-vin01_t2:472_3	pañcakaṃ pubbapayogapañcakaṃ, theyyāvahārādi pañcakaṃ theyyāvahārapañcakanti nāmalābho	472	
PA_tika-vin01_t2:472_4	daṭṭhabboti. Tatiyapañcamesu pañcakesūti sāhatthikapañcakatheyyāvahārapañcakesu.	472	
PA_tika-vin01_t2:472_5	Labbhamānapadavasenāti sāhatthikapañcake labbhamānassa nissaggiyāvahārapadassa vasena	472	
PA_tika-vin01_t2:472_6	theyyāvahārapañcake labbhamānassa parikappāvahārapadassa ca vasena yojetabbanti attho.	472	
PA_tika-vin01_t2:473_0	Āṇattiyā nibbatto avahāro āṇattiko. Nissajjanaṃ nissaggo, suṅkaghātaṭṭhāne parikappitokāse	473	
PA_tika-vin01_t2:473_1	vā ṭhatvā bhaṇḍassa bahi pātanaṃ. Nissaggova nissaggiyo. Kiriyāsiddhito puretarameva	473	
PA_tika-vin01_t2:473_2	pārājikāpattisaṅkhātaṃ atthaṃ sādhetīti atthasādhako. “Asukassa bhaṇḍaṃ yadā sakkosi,	473	
PA_tika-vin01_t2:473_3	tadā avaharā”ti evarūpo hi āṇāpanapayogo parassa telakumbhiyā pādagghanakaṃ telaṃ	473	
PA_tika-vin01_t2:473_4	avassaṃ pivanakānaṃ upāhanādīnaṃ nikkhepapayogo ca āṇattassa bhaṇḍaggahaṇato upāhanādīnaṃ	473	
PA_tika-vin01_t2:473_5	telapātanato ca puretarameva pārājikāpattisaṅkhātaṃ atthaṃ sādheti. Sāhatthikapayogopi	473	
PA_tika-vin01_t2:473_6	hi evarūpo atthasādhakoti vuccati. Vuttañhetaṃ mātikāṭṭhakathāyaṃ –	473	
PA_tika-vin01_t2:474_0	“Atthasādhako nāma ‘asukassa bhaṇḍaṃ yadā sakkosi, tadā taṃ avaharā’ti āṇāpeti. Tattha	474	
PA_tika-vin01_t2:474_1	sace paro anantarāyiko hutvā taṃ avaharati, āṇāpakassa āṇattikkhaṇeyeva pārājikaṃ.	474	
PA_tika-vin01_t2:474_2	Parassa vā pana telakumbhiyā pādagghanakaṃ telaṃ avassaṃ pivanakāni upāhanādīni pakkhipati,	474	
PA_tika-vin01_t2:474_3	hatthato muttamatteyeva pārājika”nti.	474	
PA_tika-vin01_t2:475_0	Dhurassa nikkhipanaṃ dhuranikkhepo. Ārāmābhiyuñjanādīsu attano ca parassa ca dānaggahaṇesu	475	
PA_tika-vin01_t2:475_1	nirussāhabhāvāpajjanaṃ. Sahatthā avaharatīti sahatthena gaṇhāti. “Asukassa bhaṇḍaṃ	475	
PA_tika-vin01_t2:475_2	avaharā”ti aññaṃ āṇāpetīti etthāpi āṇāpakassa āṇattikkhaṇeyeva āpatti daṭṭhabbā.	475	
PA_tika-vin01_t2:475_3	Yadi evaṃ imassa, atthasādhakassa ca ko visesoti? Taṅkhaṇaññeva gahaṇe niyuñjanaṃ	475	
PA_tika-vin01_t2:475_4	āṇattikapayogo, kālantarena gahaṇatthaṃ niyogo atthasādhakoti ayametesaṃ viseso.	475	
PA_tika-vin01_t2:475_5	Tenevāha – “asukassa bhaṇḍaṃ yadā sakkosi, tadā avaharāti āṇāpetī”ti. Ettha ca āṇāpanapayogova	475	
PA_tika-vin01_t2:475_6	atthasādhakoti dassito, sāhatthikavasenapi atthasādhakapayogo pana upari āvi bhavissati.	475	
PA_tika-vin01_t2:475_7	Dhuranikkhepo pana upanikkhittabhaṇḍavasena veditabboti idaṃ nidassanamattaṃ. Ārāmābhiyuñjanādīsupi	475	
PA_tika-vin01_t2:475_8	tāvakālikabhaṇḍadeyyānaṃ adānepi eseva nayo.	475	
PA_tika-vin01_t2:476_0	“Āṇattivasena pubbapayogo veditabbo”ti vuttattā anantarāyena gaṇhantassa ‘asukassa	476	
PA_tika-vin01_t2:476_1	bhaṇḍaṃ avaharā’ti āṇāpanaṃ bhaṇḍaggahaṇato pubbattā pubbapayogo, payogena saha vattamāno	476	
PA_tika-vin01_t2:476_2	avahāro sahapayogo, “asukaṃ nāma bhaṇḍaṃ harissāmā”ti saṃvidahitvā sammantayitvā	476	
PA_tika-vin01_t2:476_3	avaharaṇaṃ saṃvidāvahāro. Saṅketakammaṃ nāma pubbaṇhādikālaparicchedavasena sañjānanakammaṃ,	476	
PA_tika-vin01_t2:476_4	nimittakammaṃ nāma saññuppādanatthaṃ akkhinikhaṇanādinimittakaraṇaṃ. Ṭhānācāvanavasena	476	
PA_tika-vin01_t2:476_5	sahapayogoti idaṃ pana nidassanamattaṃ daṭṭhabbaṃ, khilasaṅkamanādīsupi asati ca	476	
PA_tika-vin01_t2:476_6	ṭhānācāvane sahapayogo daṭṭhabbo. Vuttañhetaṃ mātikāṭṭhakathāyaṃ “ṭhānācāvanavasena	476	
PA_tika-vin01_t2:476_7	khilādīni saṅkāmetvā khettādiggahaṇavasena ca sahapayogo veditabbo”ti.	476	
PA_tika-vin01_t2:477_0	Theno vuccati coro, tassa bhāvo theyyaṃ, tena avaharaṇaṃ theyyāvahāro. Yo hi sandhicchedādīni	477	
PA_tika-vin01_t2:477_1	katvā adissamāno avaharati, tulākūṭamānakūṭakūṭakahāpaṇādīhi vā vañcetvā gaṇhāti,	477	
PA_tika-vin01_t2:477_2	tassevaṃ gaṇhato avahāro theyyāvahāro. Pasayha abhibhavitvā avaharaṇaṃ pasayhāvahāro.	477	
PA_tika-vin01_t2:477_3	Yo hi pasayha balakkārena paresaṃ santakaṃ gaṇhāti gāmaghātakādayo viya, attano pattabalito	477	
PA_tika-vin01_t2:477_4	vā vuttanayena adhikaṃ gaṇhāti rājabhaṭādayo viya, tassevaṃ gaṇhato avahāro pasayhāvahāro.	477	
PA_tika-vin01_t2:477_5	Bhaṇḍavasena ca okāsavasena ca parikappetvā avaharaṇaṃ parikappāvahāro. Tiṇapaṇṇādīhi	477	
PA_tika-vin01_t2:477_6	aṅgulimuddikādiṃ paṭicchādetvā pacchā tassa paṭicchannassa avaharaṇaṃ paṭicchannāvahāro.	477	
PA_tika-vin01_t2:477_7	Kusaṃ saṅkāmetvā avaharaṇaṃ kusāvahāro.	477	
PA_tika-vin01_t2:478_0	Tulayitvāti upaparikkhitvā. Sāmīcīti vattaṃ, āpatti pana natthīti adhippāyo. Mahājanasammaddoti	478	
PA_tika-vin01_t2:478_1	mahājanasaṅkhobho. Bhaṭṭhe janakāyeti apagate janakāye. “Idañca kāsāvaṃ attano santakaṃ	478	
PA_tika-vin01_t2:478_2	katvā etasseva bhikkhuno dehī”ti kiṃkāraṇā evamāha? Cīvarasāmikena yasmā dhuranikkhepo	478	
PA_tika-vin01_t2:478_3	kato, tasmā tassa adinnaṃ gahetuṃ na vaṭṭati. Avahārakopi vippaṭisārassa uppannakālato	478	
PA_tika-vin01_t2:478_4	paṭṭhāya cīvarasāmikaṃ pariyesanto vicarati “dassāmī”ti, cīvarasāmikena ca “mameta”nti	478	
PA_tika-vin01_t2:478_5	vutte etenapi avahārakena ālayo pariccatto, tasmā evamāha. Yadi evaṃ cīvarasāmikoyeva	478	
PA_tika-vin01_t2:478_6	“attano santakaṃ gaṇhāhī”ti kasmā na vuttoti? Ubhinnampi kukkuccavinodanatthaṃ. Kathaṃ?	478	
PA_tika-vin01_t2:478_7	Avahārakassa “mayā sahatthena na dinnaṃ, bhaṇḍadeyyameta”nti kukkuccaṃ uppajjeyya,	478	
PA_tika-vin01_t2:478_8	itarassa “mayā paṭhamaṃ dhuranikkhepaṃ katvā pacchā adinnaṃ gahita”nti kukkuccaṃ uppajjeyyāti.	478	
PA_tika-vin01_t2:479	Samagghanti appagghaṃ. Dāruatthaṃ pharatīti dārūhi kattabbakiccaṃ sādheti. Mayi santetiādi sabbaṃ raññā pasādena vuttaṃ, “therena pana ananucchavikaṃ kata”nti na maññitabbaṃ.	47	
PA_tika-vin01_t2:480	Ekadivasaṃ dantakaṭṭhacchedanādinā yā ayaṃ agghahāni vuttā, sā sabbā bhaṇḍasāminā	48	
PA_tika-vin01_t2:481_0	Kiṇitvā gahitameva sandhāya vuttā, sabbaṃ panetaṃ aṭṭhakathācariyappamāṇena gahetabbaṃ.	481	
PA_tika-vin01_t2:481_1	Pāsāṇañca sakkharañca pāsāṇasakkharaṃ. Dhāreyyatthaṃ vicakkhaṇoti imasseva vivaraṇaṃ	481	
PA_tika-vin01_t2:481_2	“āpattiṃ vā anāpattiṃ vā”tiādi.	481	
PA_tika-vin01_t2:482	Pañcavīsatiavahārakathāvaṇṇanā niṭṭhitā.	48	
PA_tika-vin01_t2:483_0	Akkhadassāti ettha akkha-saddena kira vinicchayasālā vuccati. Tattha nisīditvā vajjāvajjaṃ	483	
PA_tika-vin01_t2:483_1	passantīti akkhadassā vuccanti dhammavinicchanakā. Haneyyunti ettha hananaṃ nāma	483	
PA_tika-vin01_t2:483_2	hatthapādādīhi pothanañceva sīsādicchedanañca hotīti āha – “haneyyunti potheyyuñceva	483	
PA_tika-vin01_t2:483_3	chindeyyuñcā”ti. Teneva padabhājaniyañca “hatthena vā pādena vā kasāya vā vettena	483	
PA_tika-vin01_t2:483_4	vā aḍḍhadaṇḍakena vā chejjāya vā haneyyu”nti vuttaṃ. Tattha aḍḍhadaṇḍakenāti dvihatthappamāṇena	483	
PA_tika-vin01_t2:483_5	rassamuggarena veḷupesikāya vā. Chejjāyāti hatthapādasīsādīnaṃ chedanena. Nīhareyyunti	483	
PA_tika-vin01_t2:483_6	gāmanigamādito nīhareyyuṃ. Corosi…pe… thenosīti ettha “paribhāseyyu”nti padaṃ ajjhāharitvā	483	
PA_tika-vin01_t2:483_7	attho veditabboti āha “corosīti evamādīni ca vatvā paribhāseyyu”nti.	483	
PA_tika-vin01_t2:484_0	93. Yaṃ taṃ bhaṇḍaṃ dassitanti sambandho. Yattha yattha ṭhitanti bhūmiādīsu yattha	484	
PA_tika-vin01_t2:484_1	yattha ṭhitaṃ. Yathā yathā ādānaṃ gacchatīti bhūmiādīsu ṭhitaṃ bhaṇḍaṃ sabbaso aggahaṇepi	484	
PA_tika-vin01_t2:484_2	yena yena ākārena gahaṇaṃ upagacchati.	484	
PA_tika-vin01_t2:485	Bhūmaṭṭhakathāvaṇṇanā	48	
PA_tika-vin01_t2:486_0	94. Phandāpeti, sabbattha dukkaṭamevāti ettha “uṭṭhahissāmī”ti phandāpetvā puna anuṭṭhahitvā	486	
PA_tika-vin01_t2:486_1	tattheva sayantassapi aṅgapaccaṅgaṃ aphandāpetvā ekapayogena uṭṭhahantassapi dukkaṭamevāti	486	
PA_tika-vin01_t2:486_2	daṭṭhabbaṃ. Aññasmiṃ vā gamanassa anupakāreti yathā dvārapidahane kumbhiṭṭhānagamanassa	486	
PA_tika-vin01_t2:486_3	anupakārattā anāpatti, evaṃ aññasmiṃ vā gamanassa anupakāre kāyavacīkamme anāpatti.	486	
PA_tika-vin01_t2:486_4	Vācāya vācāyāti ekekatthadīpikāya vācāya vācāya. Upaladdhoti ñāto. Puññāni ca karissāmāti	486	
PA_tika-vin01_t2:486_5	ettha “musāvādaṃ katvā puññāni karissāmāti vadantassa dukkaṭamevā”ti tīsupi gaṇṭhipadesu	486	
PA_tika-vin01_t2:486_6	vuttaṃ, taṃ imasmiṃyeva padese aṭṭhakathāvacanena virujjhati. Tathā hi “yaṃ yaṃ vacanaṃ	486	
PA_tika-vin01_t2:486_7	musā, tattha tattha pācittiya”nti ca “na hi adinnādānassa pubbapayoge pācittiyaṭṭhāne	486	
PA_tika-vin01_t2:486_8	dukkaṭaṃ nāma atthī”ti ca vakkhati. Evaṃ pana vutte na virujjhati “musāvādaṃ katvā	486	
PA_tika-vin01_t2:486_9	puññāni ca karissāmāti vadantassa pācittiyena saddhiṃ dukkaṭa”nti. Tathā hi “akappiyapathaviṃ	486	
PA_tika-vin01_t2:486_10	khaṇantānaṃ dukkaṭehi saddhiṃ pācittiyānīti mahāpaccariyaṃ vutta”nti ca “yathā ca	4861	
PA_tika-vin01_t2:486_11	idha, evaṃ sabbattha pācittiyaṭṭhāne dukkaṭā na muccatī”ti ca vakkhati. Sace pana	4861	
PA_tika-vin01_t2:486_12	kusalacitto “puññāni karissāmā”ti vadati, anāpatti “buddhapūjaṃ vā dhammapūjaṃ vā	4861	
PA_tika-vin01_t2:486_13	saṅghabhattaṃ vā karissāmāti kusalaṃ uppādeti, kusalacittena gamane anāpattī”ti ca	4861	
PA_tika-vin01_t2:486_14	“yathā ca idha, evaṃ sabbattha atheyyacittassa anāpattī”ti ca vakkhamānattā.	4861	
PA_tika-vin01_t2:487_0	Pamādalikhitanti veditabbanti aparabhāge potthakāruḷhakāle pamajjitvā likhitanti	487	
PA_tika-vin01_t2:487_1	veditabbaṃ. Pāḷiyaṃ sesaaṭṭhakathāsu ca “kudālaṃ vā piṭakaṃ vā”ti idameva dvayaṃ	487	
PA_tika-vin01_t2:487_2	vatvā vāsipharasūnaṃ avuttattā tesampi saṅkhepaṭṭhakathādīsu āgatabhāvaṃ dassetuṃ	487	
PA_tika-vin01_t2:487_3	“saṅkhepaṭṭhakathāyaṃ pana mahāpaccariyañcā”tiādi vuttaṃ. Theyyacittena katattā “dukkaṭehi	487	
PA_tika-vin01_t2:487_4	saddhiṃ pācittiyānī”ti vuttaṃ. Tato paraṃ sabbakiriyāsūti bījaggahaṇato paraṃ kattabbakiriyāsu.	487	
PA_tika-vin01_t2:487_5	Sabbaṃ purimanayenevāti yāva piṭakapariyosānā hatthavārapadavāresu dukkaṭaṃ.	487	
PA_tika-vin01_t2:488_0	Therehi dassitanti pubbapayogasahapayogadukkaṭesu asammohatthaṃ samodhānetvā dhammasaṅgāhakattherehi	488	
PA_tika-vin01_t2:488_1	dassitaṃ. “Sabbesampi dukkaṭānaṃ imesuyeva aṭṭhasu saṅgahetabbabhāvato itarehi sattahi	488	
PA_tika-vin01_t2:488_2	dukkaṭehi vinimuttaṃ vinayadukkaṭeyeva saṅgahetabba”nti vadanti. Dasavidhaṃ ratananti	488	
PA_tika-vin01_t2:488_3	“muttā maṇi veḷuriyo saṅkho silā pavāḷaṃ rajataṃ jātarūpaṃ lohitaṅgo masāragalla”nti	488	
PA_tika-vin01_t2:488_4	evamāgataṃ dasavidhaṃ ratanaṃ.	488	
PA_tika-vin01_t2:489	“Maṇi muttā veḷuriyo ca saṅkho,	48	
PA_tika-vin01_t2:490	Silā pavāḷaṃ rajatañca hemaṃ;	49	
PA_tika-vin01_t2:491	Salohitaṅgañca masāragallaṃ,	49	
PA_tika-vin01_t2:492	Daseti dhīro ratanāni jaññā”ti. –	49	
PA_tika-vin01_t2:493	Hi vuttaṃ.	49	
PA_tika-vin01_t2:494_0	Sattavidhaṃ dhaññanti sāli vīhi yavo kaṅgu kudrūso varako godhumoti idaṃ sattavidhaṃ	494	
PA_tika-vin01_t2:494_1	dhaññaṃ. Āvudhabhaṇḍādinti ādi-saddena tūriyabhaṇḍaitthirūpādiṃ saṅgaṇhāti. Anāmasitabbe	494	
PA_tika-vin01_t2:494_2	vatthumhi dukkaṭaṃ anāmāsadukkaṭaṃ. Durupaciṇṇadukkaṭanti “na kattabba”nti vāritassa	494	
PA_tika-vin01_t2:494_3	katattā duṭṭhu āciṇṇaṃ caritanti durupaciṇṇaṃ, tasmiṃ dukkaṭaṃ durupaciṇṇadukkaṭaṃ.	494	
PA_tika-vin01_t2:494_4	Vinaye paññattaṃ dukkaṭaṃ vinayadukkaṭaṃ. “Saṅghabhedāya parakkamatī”ti sutvā taṃnivāraṇatthāya	494	
PA_tika-vin01_t2:494_5	ñāte atthe avadantassa ñātadukkaṭaṃ. Ekādasa samanubhāsanā nāma bhikkhupātimokkhe	494	
PA_tika-vin01_t2:494_6	cattāro yāvatatiyakā saṅghādisesā, ariṭṭhasikkhāpadanti pañca, bhikkhunīpātimokkhe	494	
PA_tika-vin01_t2:494_7	ekaṃ yāvatatiyakaṃ pārājikaṃ, cattāro saṅghādisesā, caṇḍakāḷīsikkhāpadanti cha. Vassāvāsādiṃ	494	
PA_tika-vin01_t2:494_8	paṭissuṇitvā na sampādentassa paṭissavanimittaṃ dukkaṭaṃ paṭissavadukkaṭaṃ.	494	
PA_tika-vin01_t2:495	Pubbasahapayoge ca, anāmāsadurupaciṇṇe;	49	
PA_tika-vin01_t2:496	Vinaye ceva ñāte ca, ñattiyā ca paṭissave;	49	
PA_tika-vin01_t2:497	Aṭṭhete dukkaṭā vuttā, vinaye vinayaññunā.	49	
PA_tika-vin01_t2:498_0	Sahapayogato paṭṭhāya cettha purimā purimā āpattiyo paṭippassambhantīti āha “atha	498	
PA_tika-vin01_t2:498_1	dhuranikkhepaṃ akatvā”tiādi. Tattha “dhuranikkhepaṃ akatvā”ti vuttattā dhuranikkhepaṃ	498	
PA_tika-vin01_t2:498_2	katvā khaṇantassa purimāpattiyo na paṭippassambhantīti daṭṭhabbaṃ. Viyūhanadukkaṭaṃ	498	
PA_tika-vin01_t2:498_3	paṭippassambhati, uddharaṇadukkaṭe patiṭṭhātīti idaṃ pāḷiyaṃ āgatānukkamena dassetuṃ	498	
PA_tika-vin01_t2:498_4	vuttaṃ. Yadi pana paṃsuṃ uddharitvā saussāhova puna khaṇati, uddharaṇadukkaṭaṃ paṭippassambhati,	498	
PA_tika-vin01_t2:498_5	khaṇanadukkaṭe patiṭṭhāti.	498	
PA_tika-vin01_t2:499_0	Kataṃ karaṇaṃ kiriyāti atthato ekanti āha “virūpā sā kiriyā”ti. Idāni vuttamevatthaṃ	499	
PA_tika-vin01_t2:499_1	parivārapāḷiyā nidassento “vuttampi ceta”ntiādimāha. Tattha aparaddhaṃ viraddhaṃ	499	
PA_tika-vin01_t2:499_2	khalitanti sabbametaṃ yañca dukkaṭanti ettha vuttassa dukkaṭassa pariyāyavacanaṃ.	499	
PA_tika-vin01_t2:499_3	Yañhi duṭṭhu kataṃ, virūpaṃ vā kataṃ, taṃ dukkaṭaṃ. Taṃ panetaṃ yathā satthārā vuttaṃ,	499	
PA_tika-vin01_t2:499_4	evaṃ akatattā aparaddhaṃ, kusalaṃ virajjhitvā pavattattā viraddhaṃ, ariyavaṃsappaṭipadaṃ	499	
PA_tika-vin01_t2:499_5	anāruḷhattā khalitaṃ. Yaṃ manusso kareti idaṃ panettha opammanidassanaṃ. Tassattho	499	
PA_tika-vin01_t2:499_6	– yathā yaṃ loke manusso āvi vā yadi vā raho pāpaṃ karoti, taṃ dukkaṭanti pavedenti,	499	
PA_tika-vin01_t2:499_7	evamidampi buddhapaṭikuṭṭhena lāmakabhāvena pāpaṃ, tasmā dukkaṭanti veditabbanti.	499	
PA_tika-vin01_t2:500_0	Yathā dukkhā, kucchitā vā gati dugatīti vattabbe “duggatī”ti vuttaṃ, yathā ca kaṭukaṃ	500	
PA_tika-vin01_t2:500_1	phalametassāti kaṭukaphalanti vattabbe “kaṭukapphala”nti vuttaṃ, evamidhāpi thūlattā	500	
PA_tika-vin01_t2:500_2	accayattā ca thūlaccayanti vattabbe “thullaccaya”nti vuttanti dassetuṃ “samparāye	500	
PA_tika-vin01_t2:500_3	ca duggatī”tiādimāha. Saṃyoge pana kate saṃyogaparassa rassattaṃ siddhamevāti manasi	500	
PA_tika-vin01_t2:500_4	katvā “saṃyogabhāvo veditabbo”ti ettakameva vuttaṃ. Ekassa mūleti ekassa santike.	500	
PA_tika-vin01_t2:500_5	Accayo tena samo natthīti desanāgāmīsu accayesu tena samo thūlo accayo natthi. Tenetaṃ	500	
PA_tika-vin01_t2:500_6	iti vuccatīti thūlattā accayassa etaṃ thullaccayanti vuccatīti attho.	500	
PA_tika-vin01_t2:501_0	“Sabbatthāpi āmasane dukkaṭaṃ phandāpane thullaccayañca visuṃ visuṃ theyyacittena	501	
PA_tika-vin01_t2:501_1	āmasanaphandāpanapayogaṃ karontasseva hoti, ekapayogena gaṇhantassa pana uddhāre	501	
PA_tika-vin01_t2:501_2	pārājikameva, na dukkaṭathullaccayānī”ti vadanti. Sahapayogaṃ pana akatvāti ettha	501	
PA_tika-vin01_t2:501_3	“pubbapayoge āpannāpattīnaṃ paṭippassaddhiyā abhāvato sahapayogaṃ katvāpi lajjidhammaṃ	501	
PA_tika-vin01_t2:501_4	okkantena pubbapayoge āpannāpattiyo desetabbā”ti tīsupi gaṇṭhipadesu vuttaṃ. Aṭṭhakathāvacanaṃ	501	
PA_tika-vin01_t2:501_5	pana kate sahapayoge pubbapayoge āpannāpattīnampi paṭippassaddhiṃ dīpeti, aññathā	501	
PA_tika-vin01_t2:501_6	“sahapayogaṃ pana akatvā”ti idaṃ visesanameva niratthakaṃ siyā. Yañca heṭṭhā vuttaṃ	501	
PA_tika-vin01_t2:501_7	“sace panassa tatthajātake tiṇarukkhalatādimhi chinnepi lajjidhammo okkamati, saṃvaro	501	
PA_tika-vin01_t2:501_8	uppajjati, chedanapaccayā dukkaṭaṃ desetvā muccatī”ti, tampi sahapayoge kate pubbapayoge	501	
PA_tika-vin01_t2:501_9	āpannāpattīnaṃ paṭippassaddhimeva dīpeti sahapayoge chedanapaccayā āpannadukkaṭasseva	501	
PA_tika-vin01_t2:501_10	desanāya vuttattā. Sahapayogato paṭṭhāyevāti ca idaṃ sahapayogaṃ pattassa tato pubbe	5011	
PA_tika-vin01_t2:501_11	āpannānaṃ pubbapayogāpattīnampi paṭippassaddhiṃ dīpeti. Tena hi ayamattho viññāyati	5011	
PA_tika-vin01_t2:501_12	“yāva sahapayogaṃ na pāpuṇāti, tāva pubbe āpannāpattīnaṃ paṭippassaddhi na hoti,	5011	
PA_tika-vin01_t2:501_13	sahapayogaṃ pattakālato pana paṭṭhāya tāsampi paṭippassaddhi hotī”ti, tasmā suṭṭhu	5011	
PA_tika-vin01_t2:501_14	upaparikkhitvā yuttataraṃ gahetabbaṃ.	5011	
PA_tika-vin01_t2:502_0	Bahukāpi āpattiyo hontu, ekameva desetvā muccatīti etthāyamadhippāyo – sace khaṇanaviyūhanuddharaṇesu	502	
PA_tika-vin01_t2:502_1	dasa dasa katvā āpattiyo āpannā, tāsu uddharaṇe dasa āpattiyo desetvā muccati visabhāgakiriyaṃ	502	
PA_tika-vin01_t2:502_2	patvā purimāpurimāpattīnaṃ paṭippassaddhattāti. Jātivasena pana samānakiriyāya āpannāpattiyo	502	
PA_tika-vin01_t2:502_3	ekattena gahetvā “ekameva desetvā”ti vuttaṃ, tasmā imināpi kurundaṭṭhakathāvacanena	502	
PA_tika-vin01_t2:502_4	paṭhamaṃ mahāaṭṭhakathāyaṃ vuttapurimāpattipaṭippassaddhimeva samatthayati, na pana	502	
PA_tika-vin01_t2:502_5	ubhinnaṃ aṭṭhakathānaṃ atthato nānākaraṇaṃ atthi. Aparampettha pakāraṃ vaṇṇayanti	502	
PA_tika-vin01_t2:502_6	“samānakiriyāsupi purimapurimakhaṇanapaccayā āpannāpattiyo pacchimapacchimakhaṇanaṃ	502	
PA_tika-vin01_t2:502_7	patvā paṭippassambhantīti iminā adhippāyena ‘paṃsukhaṇanādīsu ca lajjidhamme uppanne	502	
PA_tika-vin01_t2:502_8	bahukāpi āpattiyo hontu, ekameva desetvā muccatīti kurundaṭṭhakathāyaṃ vutta”’nti.	502	
PA_tika-vin01_t2:502_9	“Evañca sati ‘bahukāpi āpattiyo hontū’ti na vattabbaṃ bhaveyya, vuttañca, tasmā visabhāgakiriyameva	502	
PA_tika-vin01_t2:502_10	patvā purimāpattīnaṃ paṭippassaddhiṃ icchanteneva bahukāsupi āpattīsu ekameva desetvā	5021	
PA_tika-vin01_t2:502_11	muccatīti imasmiṃ ṭhāne visuṃyeveko desanākkamo dassito”tipi vadanti. Ayametesaṃ	5021	
PA_tika-vin01_t2:502_12	adhippāyo – yathā idha purimāpattīnaṃ paṭippassaddhi aṭṭhakathācariyappamāṇena gahitā,	5021	
PA_tika-vin01_t2:502_13	evaṃ bahukāsupi āpattīsu ekameva desetvā muccatīti idampi idha aṭṭhakathācariyappamāṇatoyeva	5021	
PA_tika-vin01_t2:502_14	veditabbaṃ. Yathā ca pāḷiyaṃ pācittiyaṭṭhānepi dukkaṭameva hotīti idha āveṇikaṃ katvā	5021	
PA_tika-vin01_t2:502_15	āpattiviseso dassito, evaṃ purimāpattīnaṃ paṭippassaddhiviseso ca desanāviseso ca	5021	
PA_tika-vin01_t2:502_16	aṭṭhakathācariyehi dassitoti.	5021	
PA_tika-vin01_t2:503_0	Heṭṭhato osīdentoti “sāmikesu āgantvā apassitvā gatesu gaṇhissāmī”ti theyyacittena	503	
PA_tika-vin01_t2:503_1	heṭṭhābhūmiyaṃ osīdento. Bundenāti kumbhiyā heṭṭhimatalena. Evaṃ ekaṭṭhāne ṭhitāya	503	
PA_tika-vin01_t2:503_2	kumbhiyā ṭhānācāvanaṃ chahi ākārehi veditabbanti sambandho. Valayaṃ nīharati, pārājikanti	503	
PA_tika-vin01_t2:503_3	ākāsagataṃ akatvā ghaṃsitvā nīharantassa chinnakoṭito nīhaṭamatte pārājikaṃ. Ito	503	
PA_tika-vin01_t2:503_4	cito ca sāretīti ghaṃsantoyeva ākāsagataṃ akatvā sāreti.	503	
PA_tika-vin01_t2:504_0	Chinnamatte pārājikanti avassaṃ ce patati, chinnamatte pārājikaṃ. Paricchedoti “pañcamāsakaṃ	504	
PA_tika-vin01_t2:504_1	vā atirekapañcamāsakaṃ vā”ti vuttagaṇanaparicchedo. Apabyūhantoti “heṭṭhā ṭhitaṃ	504	
PA_tika-vin01_t2:504_2	gaṇhissāmī”ti hatthena dvidhā karonto. Upaḍḍhakumbhiyanti upaḍḍhapuṇṇāya kumbhiyā.	504	
PA_tika-vin01_t2:504_3	Nanu ca aṭṭhakathācariyappamāṇena saṅkhepaṭṭhakathādīsu vuttampi kasmā na gahetabbanti	504	
PA_tika-vin01_t2:504_4	āha – “vinayavinicchaye hi āgate garuke ṭhātabba”nti. Vinayadhammatāti vinayagarukānaṃ	504	
PA_tika-vin01_t2:504_5	dhammatā. Vinayagarukā hi vinayavinicchaye āgate garuke tiṭṭhanti. Vinayagarukatābyāpanatthañhi	504	
PA_tika-vin01_t2:504_6	vinayagarukoyevettha vinaya-saddena vutto, vinayassa vā esā dhammatā tesaṃ garugāravaṭṭhānassa vinayavisayattā.	504	
PA_tika-vin01_t2:505_0	Idāni saṅkhepaṭṭhakathādīsu vuttaṃ pāḷiyāpi na sametīti dassento āha “apicā”tiādi.	505	
PA_tika-vin01_t2:505_1	Bhājananti pattādibhājanaṃ. Pattādiṃ apūretvā gaṇhantassa anuddhaṭepi mukhavaṭṭiparicchedo	505	
PA_tika-vin01_t2:505_2	hoti, pūretvā gaṇhantassa pana uddharaṇakāle hotīti āha “mukhavaṭṭiparicchedena vā	505	
PA_tika-vin01_t2:505_3	uddhārena vā”ti. Yadā pana telakumbhīādīsu telādīnaṃ abahubhāvato bhājanaṃ nimujjāpetvā	505	
PA_tika-vin01_t2:505_4	gaṇhituṃ na sakkā hoti, tadā mukhavaṭṭiparicchedeneva hoti. Cikkananti thaddhaṃ.	505	
PA_tika-vin01_t2:505_5	Ākaḍḍhanavikaḍḍhanayogganti ettha abhimukhaṃ kaḍḍhanaṃ ākaḍḍhanaṃ, parato kaḍḍhanaṃ	505	
PA_tika-vin01_t2:505_6	vikaḍḍhanaṃ. Paṭinīharitunti attano bhājanato paṭinīharituṃ. Hatthato muttamatte	505	
PA_tika-vin01_t2:505_7	pārājikanti theyyacittena parasantakaggahaṇapayogassa katattā. Mahāaṭṭhakathāyameva	505	
PA_tika-vin01_t2:505_8	“sacepi mariyādaṃ dubbalaṃ katvā sukkhataḷākassa udakanibbahanaṭṭhānaṃ udakaniddhamanatumbaṃ	505	
PA_tika-vin01_t2:505_9	vā pidahati, aññato ca gamanamagge vā pāḷiṃ bandhati, sukkhamātikaṃ vā ujuṃ karoti,	505	
PA_tika-vin01_t2:505_10	pacchā deve vuṭṭhe udakaṃ āgantvā mariyādaṃ bhindati, sabbattha bhaṇḍadeyya”nti vuttattā	5051	
PA_tika-vin01_t2:505_11	“taṃ pana tattheva sukkhataḷāke sukkhamātikāya ujukaraṇavinicchayena virujjhatī”ti vuttaṃ.	5051	
PA_tika-vin01_t2:506_0	Avahāralakkhaṇanti pañcavīsatiyā avahāresu ekampi avahāralakkhaṇaṃ, ṭhānācāvanapayogo	506	
PA_tika-vin01_t2:506_1	eva vā. Uddhāreti kumbhiyā phuṭṭhaṭṭhānato kesaggamattepi uddhaṭe. Yuttanti ṭhānācāvanapayogasabbhāvato	506	
PA_tika-vin01_t2:506_2	yuttaṃ. Saṅgopanatthāyāti iminā suddhacittataṃ dasseti. Palibujjhissatīti nivāressati.	506	
PA_tika-vin01_t2:506_3	Vuttanayeneva pārājikanti hatthato muttamatteyeva pārājikaṃ. Suddhacittova uddharatīti	506	
PA_tika-vin01_t2:506_4	kumbhiyaṃ telassa ākiraṇato puretarameva suddhacitto nikkhipitvā pacchā suddhacittova	506	
PA_tika-vin01_t2:506_5	uddharati. Neva avahāroti theyyacittena avaharaṇapayogassa akatattā. Attano bhājanattā	506	
PA_tika-vin01_t2:506_6	pana “na gīvā”ti vuttaṃ, anāpattimattameva vuttaṃ, na pana evaṃ vicāritanti adhippāyo.	506	
PA_tika-vin01_t2:506_7	Atha vā anāpattimattameva vuttanti imināpi tattha “gīvā”ti vacanābhāvato “na gīvā”ti	506	
PA_tika-vin01_t2:506_8	pubbe vuttamahāaṭṭhakathāvādameva patiṭṭhāpeti, pacchā dassitena kurundivādenapi	506	
PA_tika-vin01_t2:506_9	mahāaṭṭhakathāvādova samatthito. Attano bhaṇḍanti telākiraṇato puretarameva attano	506	
PA_tika-vin01_t2:506_10	kumbhiyaṃ suddhacittena ṭhapitaṃ pītatelaṃ attano parikkhāraṃ. Sammohaṭṭhānanti āpattivinicchayavasena sammohaṭṭhānaṃ.	5061	
PA_tika-vin01_t2:507_0	Bahigataṃ nāma hotīti tato paṭṭhāya telassa aṭṭhānabhāvato adhomukhabhāvato ca bahigataṃ	507	
PA_tika-vin01_t2:507_1	nāma hoti. Anto paṭṭhāya chidde kariyamāne telassa nikkhamitvā gatagataṭṭhānaṃ bhājanasaṅkhyameva	507	
PA_tika-vin01_t2:507_2	gacchatīti āha – “bāhirantato pādagghanake gaḷite pārājika”nti. Yathā tathā vā katassāti	507	
PA_tika-vin01_t2:507_3	bāhirantato abbhantarato vā paṭṭhāya katassa. Majjhe ṭhapetvā katachiddeti majjhe	507	
PA_tika-vin01_t2:507_4	thokaṃ kapālaṃ ṭhapetvā pacchā taṃ chindantena katachidde. “Mariyādacchedane anto	507	
PA_tika-vin01_t2:507_5	ṭhatvā bahimukho chindanto bahi antena kāretabbo, bahi ṭhatvā antomukho chindanto	507	
PA_tika-vin01_t2:507_6	anto antena kāretabbo, anto ca bahi ca chinditvā majjhe ṭhapetvā taṃ chindanto majjhena	507	
PA_tika-vin01_t2:507_7	kāretabbo”ti vuttattā “taḷākassa ca mariyādabhedena sametī”ti vuttaṃ. Idamettha yuttanti	507	
PA_tika-vin01_t2:507_8	anto ca bahi ca paṭṭhāya katachidde majjhena kāretabbo. Anto paṭṭhāya kate pana bāhirantena,	507	
PA_tika-vin01_t2:507_9	bahi paṭṭhāya kate abbhantarena kāretabboti ayaṃ tippakāropi ettha vemaṭṭhachidde	507	
PA_tika-vin01_t2:507_10	yutto. Udake katapayogassa abhāvato “ṭhānācāvanapayogassa abhāvā”ti vuttaṃ.	5071	
PA_tika-vin01_t2:508_0	Aṭṭhakathāyaṃ tāva vuttanti mahāaṭṭhakathāyaṃ vuttaṃ. Patthinnassa khādanaṃ itarassa	508	
PA_tika-vin01_t2:508_1	pānañca sappiādīnaṃ paribhogoti āha – “akhāditabbaṃ vā apātabbaṃ vā karotī”ti. Kathaṃ	508	
PA_tika-vin01_t2:508_2	pana tathā karotīti āha “uccāraṃ vā passāvaṃ vā”tiādi. Kasmā panettha dukkaṭaṃ vuttanti	508	
PA_tika-vin01_t2:508_3	āha “ṭhānācāvanassa natthitāya dukkaṭa”nti. Purimadvayanti bhedanaṃ chaḍḍanañca.	508	
PA_tika-vin01_t2:508_4	Kasmā na sametīti āha “tañhī”tiādi. Kumbhijajjarakaraṇenāti puṇṇakumbhiyā jajjarakaraṇena.	508	
PA_tika-vin01_t2:508_5	Mātikāujaukaraṇenāti udakapuṇṇāya mātikāya ujukaraṇena. Ekalakkhaṇanti bhedanaṃ kumbhijajjarakaraṇena	508	
PA_tika-vin01_t2:508_6	chaḍḍanaṃ mātikāya ujukaraṇena saddhiṃ ekasabhāvaṃ ṭhānācāvanapayogasabbhāvato. Pacchimaṃ	508	
PA_tika-vin01_t2:508_7	pana dvayanti jhāpanaṃ aparibhogakaraṇañca.	508	
PA_tika-vin01_t2:509_0	Ettha evaṃ vinicchayaṃ vadantīti ettha mahāaṭṭhakathāyaṃ vutte eke ācariyā evaṃ vinicchayaṃ	509	
PA_tika-vin01_t2:509_1	vadanti. Pacchimadvayaṃ sandhāya vuttanti ettha purimadvaye vinicchayo heṭṭhā vuttānusārena	509	
PA_tika-vin01_t2:509_2	sakkā viññātunti tattha kiñci avatvā pacchimadvayaṃ sandhāya ṭhānācāvanassa natthitāya	509	
PA_tika-vin01_t2:509_3	dukkaṭanti idaṃ vuttanti adhippāyo. Theyyacittenāti attano vā parassa vā kātukāmatāvasena	509	
PA_tika-vin01_t2:509_4	uppannatheyyacittena. Vināsetukāmatāyāti hatthapādādiṃ chindanto viya kevalaṃ vināsetukāmatāya.	509	
PA_tika-vin01_t2:509_5	Purimadvaye kiṃ hoti, kiṃ adhippāyena na kiñci vuttanti āha – “purimadvaye pana…pe…	509	
PA_tika-vin01_t2:509_6	pārājika”nti. Tattha vuttanayena bhindantassa vā chaḍḍentassa vāti muggarena pothetvā	509	
PA_tika-vin01_t2:509_7	bhindantassa udakaṃ vā vālikaṃ vā ākiritvā uttarāpentassāti attho. Ayuttanti ceti	509	
PA_tika-vin01_t2:509_8	pāḷiyaṃ purimapadadvayepi dukkaṭasseva vuttattā “purimadvaye…pe… pārājikanti idaṃ	509	
PA_tika-vin01_t2:509_9	ayutta”nti yadi tumhākaṃ siyāti attho. Nāti ayuttabhāvappasaṅgaṃ nisedhetvā tattha	509	
PA_tika-vin01_t2:509_10	kāraṇamāha “aññathā gahetabbatthato”ti. Kathaṃ panettha attho gahetabboti āha “pāḷiyaṃ	5091	
PA_tika-vin01_t2:509_11	hī”tiādi. Nāsetukāmatāpakkhe heṭṭhā vuttanayeneva atthassa avirujjhanato “theyyacittapakkhe”ti	5091	
PA_tika-vin01_t2:509_12	vuttaṃ. “Evaṃ vinicchayaṃ vadantī”ti ito paṭṭhāya vuttassa sabbassapi ekasseva vacanattā	5091	
PA_tika-vin01_t2:509_13	“evameke vadantī”ti nigamanavasena vuttaṃ.	5091	
PA_tika-vin01_t2:510_0	Idāni yathāvuttavasena pāḷiyā atthe gayhamāne mahāaṭṭhakathāyaṃ catunnampi sāmaññato	510	
PA_tika-vin01_t2:510_1	vuttassa pacchimadvayaṃ sandhāya vuttanti vacane visesābhāvato pāḷiyaṃ vuttesu catūsu	510	
PA_tika-vin01_t2:510_2	padesu “chaḍḍeti vā aparibhogaṃ vā karotī”ti imesaṃ padānaṃ visesābhāvappasaṅgato	510	
PA_tika-vin01_t2:510_3	ca sayaṃ aññathā pāḷiṃ aṭṭhakathañca saṃsanditvā atthaṃ dassetukāmo “ayaṃ panettha	510	
PA_tika-vin01_t2:510_4	sāro”tiādimāha. Vinītavatthumhi “saṅghassa puñjakitaṃ tiṇaṃ theyyacitto jhāpesī”si	510	
PA_tika-vin01_t2:510_5	vuttattā vinītavatthumhi tiṇajjhāpako viyāti imināva ṭhānā acāvetukāmovāti etthāpi	510	
PA_tika-vin01_t2:510_6	theyyacittena ṭhānā acāvetukāmoti idaṃ vuttameva hotīti daṭṭhabbaṃ. Achaḍḍetukāmoyevāti	510	
PA_tika-vin01_t2:510_7	etthāpi theyyacittenāti sambandhitabbaṃ. Idañhi theyyacittapakkhaṃ sandhāya vuttaṃ	510	
PA_tika-vin01_t2:510_8	nāsetukāmatāpakkhassa vakkhamānattā. Tenevāha “nāsetukāmatāpakkhe panā”tiādi. Itarathāpi	510	
PA_tika-vin01_t2:510_9	yujjatīti theyyacittābhāvā ṭhānā cāvetukāmassapi dukkaṭaṃ yujjatīti vuttaṃ hoti.	510	
PA_tika-vin01_t2:511	Bhūmaṭṭhakathāvaṇṇanā niṭṭhitā.	51	
PA_tika-vin01_t2:512	Ākāsaṭṭhakathāvaṇṇanā	51	
PA_tika-vin01_t2:513_0	96. Ākāsaṭṭhakathāyaṃ mukhatuṇḍakenāti mukhaggena. Kalāpaggenāti piñchakalāpassa	513	
PA_tika-vin01_t2:513_1	aggena. Pasāretīti gahaṇatthaṃ pasāreti. Aggahetvā vāti leḍḍuādīhi paharitvā nayanavasena	513	
PA_tika-vin01_t2:513_2	aggahetvā vā. Ākāsaṭṭhavinicchaye vuccamānepi tappasaṅgena ākāsaṭṭhassa vehāsaṭṭhādibhāvamupagatepi	513	
PA_tika-vin01_t2:513_3	asammohatthaṃ “yasmiṃ aṅge nilīyatī”tiādi vuttaṃ. Antovatthumhīti parikkhittavatthussa	513	
PA_tika-vin01_t2:513_4	anto. Antogāmeti parikkhittassa gāmassa anto. Aparikkhitte pana vatthumhi, gāme vā	513	
PA_tika-vin01_t2:513_5	ṭhitaṭṭhānameva ṭhānaṃ. Aṭavimukhaṃ karotīti araññābhimukhaṃ karoti. Rakkhatīti tena	513	
PA_tika-vin01_t2:513_6	payogena tassa icchitaṭṭhānaṃ agatattā rakkhati. Bhūmiyā gacchantaṃ sandhāya “dutiyapadavāre	513	
PA_tika-vin01_t2:513_7	vā”ti vuttaṃ. Gāmato nikkhantassāti parikkhittagāmato nikkhantassa. Kapiñjaro nāma ekā pakkhijāti.	513	
PA_tika-vin01_t2:514	Ākāsaṭṭhakathāvaṇṇanā niṭṭhitā.	51	
PA_tika-vin01_t2:515	Vehāsaṭṭhakathāvaṇṇanā	51	
PA_tika-vin01_t2:516_0	97. Vehāsaṭṭhakathāyaṃ pana cīvaravaṃse ṭhapitassa cīvarassa ākaḍḍhane yathāvuttappadesātikkamo	516	
PA_tika-vin01_t2:516_1	ekadvaṅgulamattākaḍḍhanena siyāti adhippāyena vuttaṃ “ekadvaṅgulamattākaḍḍhaneneva	516	
PA_tika-vin01_t2:516_2	pārājika”nti. Idañca tādisaṃ nātimahantaṃ cīvaravaṃsadaṇḍakaṃ sandhāya vuttaṃ, mahante	516	
PA_tika-vin01_t2:516_3	pana tato adhikamattākaḍḍhaneneva siyā. Rajjukena bandhitvāti ekāya rajjukoṭiyā cīvaraṃ	516	
PA_tika-vin01_t2:516_4	bandhitvā aparāya koṭiyā cīvaravaṃsaṃ bandhitvā ṭhapitacīvaraṃ. Muttamatte aṭṭhatvā	516	
PA_tika-vin01_t2:516_5	patanakasabhāvattā “mutte pārājika”nti vuttaṃ.	516	
PA_tika-vin01_t2:517_0	Ekamekassa phuṭṭhokāsamatte atikkante pārājikanti bhittiṃ aphusāpetvā ṭhapitattā	517	
PA_tika-vin01_t2:517_1	vuttaṃ. Bhittiṃ nissāya ṭhapitanti paṭipāṭiyā ṭhapitesu nāgadantādīsuyeva āropetvā	517	
PA_tika-vin01_t2:517_2	bhittiṃ phusāpetvā ṭhapitaṃ. Paṇṇantaraṃ āropetvā ṭhapitāti aññehi ṭhapitaṃ sandhāya vuttaṃ.	517	
PA_tika-vin01_t2:518	Vehāsaṭṭhakathāvaṇṇanā niṭṭhitā.	51	
PA_tika-vin01_t2:519	Udakaṭṭhakathāvaṇṇanā	51	
PA_tika-vin01_t2:520_0	98. Udakaṭṭhakathāyaṃ sandamānaudake nikkhittaṃ na tiṭṭhatīti āha “asandanake udake”ti.	520	
PA_tika-vin01_t2:520_1	Anāpattīti hatthavārapadavāresu dukkaṭāpattiyā abhāvaṃ sandhāya vuttaṃ. Kaḍḍhatīti	520	
PA_tika-vin01_t2:520_2	heṭṭhato osāreti. Uppalādīsūti ādi-saddena padumapuṇḍarīkādiṃ saṅgaṇhāti. Rattaṃ	520	
PA_tika-vin01_t2:520_3	padumaṃ, setaṃ puṇḍarīkaṃ. Setaṃ vā padumaṃ, rattaṃ puṇḍarīkaṃ. Atha vā rattaṃ vā	520	
PA_tika-vin01_t2:520_4	hotu setaṃ vā satapattaṃ padumaṃ, ūnasatapattaṃ puṇḍarīkaṃ. Vatthu pūratīti pārājikavatthu	520	
PA_tika-vin01_t2:520_5	pahoti. Tasmiṃ chinnamatte pārājikanti udakato accuggatassa udakavinimuttaṭṭhānato	520	
PA_tika-vin01_t2:520_6	chedanaṃ sandhāya vuttaṃ. Yaṃ vatthuṃ pūretīti yaṃ pupphaṃ pārājikavatthuṃ pūreti.	520	
PA_tika-vin01_t2:520_7	Dasahi pupphehi katakalāpo hatthako, mahantaṃ kalāpaṃ katvā baddhaṃ bhārabaddhaṃ.	520	
PA_tika-vin01_t2:520_8	Rajjukesu tiṇāni santharitvāti ettha “dve rajjukāni udakapiṭṭhe ṭhapetvā tesaṃ upari	520	
PA_tika-vin01_t2:520_9	tiriyato tiṇāni santharitvā tesaṃ upari bandhitvā vā abandhitvā vā tiriyatoyeva pupphāni	520	
PA_tika-vin01_t2:520_10	ṭhapetvā heṭṭhato gatāni dve rajjukāni ukkhipitvā pupphamatthake ṭhapentī”ti vadanti.	5201	
PA_tika-vin01_t2:521_0	Kesaggamattampi yathāṭhitaṭṭhānato cāvetīti pārimantena phuṭṭhokāsaṃ, orimantena	521	
PA_tika-vin01_t2:521_1	kesaggamattaṃ cāveti. Sakalamudakanti daṇḍena phuṭṭhokāsagataṃ sakalamudakaṃ. Na	521	
PA_tika-vin01_t2:521_2	udakaṃ ṭhānanti attanā kataṭṭhānassa aṭṭhānattā. Idaṃ ubhayanti ettha “bandhanaṃ	521	
PA_tika-vin01_t2:521_3	amocetvā…pe… pārājika”nti idamevekaṃ, “paṭhamaṃ bandhanaṃ…pe… ṭhānaparicchedo”ti	521	
PA_tika-vin01_t2:521_4	idaṃ dutiyaṃ. Paduminiyanti padumagacche. Uppāṭitāyāti parehi attano atthāya uppāṭitāya.	521	
PA_tika-vin01_t2:522	Bahi ṭhapiteti udakato bahi ṭhapite. Hatthakavasena khuddakaṃ katvā	52	
PA_tika-vin01_t2:523_0	Baddhaṃ kalāpabaddhaṃ. Muḷālanti kandaṃ. Pattaṃ vā pupphaṃ vāti idaṃ kaddamassa anto	523	
PA_tika-vin01_t2:523_1	pavisitvā ṭhitaṃ sandhāya vuttaṃ. Sakalamudakanti vāpiādīsu pariyāpannaṃ sakalamudakaṃ.	523	
PA_tika-vin01_t2:523_2	Niddhamanatumbanti vāpiyā udakassa nikkhamanamaggaṃ. Udakavāhakanti mahāmātikaṃ.	523	
PA_tika-vin01_t2:523_3	Na avahāroti idaṃ pubbasadisaṃ na hotīti āha – “kasmā…pe… evarūpā hi tattha katikā”ti.	523	
PA_tika-vin01_t2:523_4	Avahāro natthīti sabbasādhāraṇe apariggahaṭṭhāne gahitattā. Mātikaṃ āropetvāti khuddakamātikaṃ	523	
PA_tika-vin01_t2:523_5	āropetvā. Maritvā…pe… tiṭṭhantīti ettha “matamacchānaṃyeva tesaṃ santakattā amate	523	
PA_tika-vin01_t2:523_6	gaṇhantassa natthi avahāro”ti vadanti.	523	
PA_tika-vin01_t2:524	Udakaṭṭhakathāvaṇṇanā niṭṭhitā.	52	
PA_tika-vin01_t2:525	Nāvaṭṭhakathāvaṇṇanā	52	
PA_tika-vin01_t2:526_0	99. Nāvaṭṭhakathāyaṃ pana yā bandhanā muttamatte ṭhānā na cavatīti iminā caṇḍasote	526	
PA_tika-vin01_t2:526_1	baddhanāvaṃ paṭikkhipati. Tāva dukkaṭanti “bandhanaṃ moceti, āpatti dukkaṭassā”ti	526	
PA_tika-vin01_t2:526_2	evaṃ mocentassa paññattaṃ dukkaṭaṃ sandhāya vuttaṃ. Thullaccayampi pārājikampi hotīti	526	
PA_tika-vin01_t2:526_3	ettha paṭhamaṃ ṭhānā acāvetvā mutte thullaccayaṃ, paṭhamaṃ ṭhānā cāvetvā mutte pārājikanti veditabbaṃ.	526	
PA_tika-vin01_t2:527_0	“Pāse baddhasūkaro viyā”tiādinā vuttaṃ sandhāyāha “tattha yutti pubbe vuttā evā”ti.	527	
PA_tika-vin01_t2:527_1	Vippanaṭṭhā nāvāti visamavātādīhi vināsaṃ patvā udake nimujjitvā heṭṭhā bhūmitalaṃ	527	
PA_tika-vin01_t2:527_2	appatvā majjhe ṭhitaṃ sandhāya vadati. Teneva “adho vā opilāpentassa…pe… nāvātalena	527	
PA_tika-vin01_t2:527_3	phuṭṭhokāsaṃ mukhavaṭṭiṃ atikkantamatte pārājika”nti vuttaṃ. Opilāpentassāti osīdāpentassa.	527	
PA_tika-vin01_t2:527_4	Atikkantamatteti phuṭṭhokāsaṃ atikkantamatte. Eseva nayoti muttamatte pārājikanti dasseti.	527	
PA_tika-vin01_t2:528	Nāvākaḍḍhanayoggamahāyottatāya yottakoṭito paṭṭhāya sakalampi “ṭhāna”nti vuttaṃ.	52	
PA_tika-vin01_t2:529_0	Asatipi vāte yathā vātaṃ gaṇhāti, tathā ṭhapitattā “vātaṃ gaṇhāpetī”ti vuttaṃ. Balavā	529	
PA_tika-vin01_t2:529_1	ca vāto āgammāti iminā asati vāte ayaṃ payogo katoti dasseti. Teneva “puggalassa	529	
PA_tika-vin01_t2:529_2	natthi avahāro”ti vuttaṃ. Sati pana vāte kato payogo ṭhānācāvanapayogoyevāti mātikāujukaraṇe	529	
PA_tika-vin01_t2:529_3	viya attheva avahāroti daṭṭhabbaṃ. Ṭhānācāvanapayogo na hotīti sukkhamātikāujukaraṇe	529	
PA_tika-vin01_t2:529_4	viya asati vāte katapayogattā. Bhaṇḍadeyyaṃ pana hotīti nāvāsāmikassa bhaṇḍadeyyaṃ hoti.	529	
PA_tika-vin01_t2:530	Nāvaṭṭhakathāvaṇṇanā niṭṭhitā.	53	
PA_tika-vin01_t2:531	Yānaṭṭhakathāvaṇṇanā	53	
PA_tika-vin01_t2:532_0	100. Yānaṭṭhakathāyaṃ dukayuttassāti dvīhi goṇehi yuttassa. Ayuttakanti goṇehi ayuttaṃ.	532	
PA_tika-vin01_t2:532_1	Kappakatāti yathā dvīhi bhāgehi heṭṭhā patiṭṭhāti, evaṃ katā. Tīṇi vā cattāri vā	532	
PA_tika-vin01_t2:532_2	ṭhānānīti akappakatāya upatthambhaniyā vasena tīṇi ṭhānāni, kappakatāya vasena cattāri	532	
PA_tika-vin01_t2:532_3	ṭhānānīti. Tathā pathaviyaṃ ṭhapitassa tīṇi ṭhānānīti sambandho. Tanti phalakassa	532	
PA_tika-vin01_t2:532_4	vā dārukassa vā upari ṭhapitaṃ pathaviyaṃ ṭhapitañca. Dvīhi akkhasīsehīti dvīhi akkhakoṭīhi.	532	
PA_tika-vin01_t2:532_5	Dārūnaṃ upari ṭhapitassāti dvinnaṃ dārūnaṃ upari dvīhi akkhakoṭīhi olambetvā sakaṭasālāyaṃ	532	
PA_tika-vin01_t2:532_6	ṭhapitassa. Heṭṭhimatalassāti sakaṭabāhāya bhūmiṃ phusitvā ṭhitassa heṭṭhimabhāgassa.	532	
PA_tika-vin01_t2:532_7	Sesaṃ nāvāyaṃ vuttasadisanti iminā “yadi pana taṃ evaṃ gacchantaṃ pakatigamanaṃ upacchinditvā	532	
PA_tika-vin01_t2:532_8	aññaṃ disābhāgaṃ neti, pārājikaṃ. Sayameva yaṃ kañci gāmaṃ sampattaṃ ṭhānā acāventova	532	
PA_tika-vin01_t2:532_9	vikkiṇitvā gacchati, nevatthi avahāro, bhaṇḍadeyyaṃ pana hotī”ti imaṃ nayaṃ atidissati.	532	
PA_tika-vin01_t2:533	Yānaṭṭhakathāvaṇṇanā niṭṭhitā.	53	
PA_tika-vin01_t2:534	Bhāraṭṭhakathāvaṇṇanā	53	
PA_tika-vin01_t2:535_0	101. Bhāraṭṭhakathāyaṃ purimagale galavāṭakoti purimagale uparimagalavāṭako. Uraparicchedamajjheti	535	
PA_tika-vin01_t2:535_1	urapariyantassa majjhe. Anāṇattattāti “asukaṭṭhānaṃ nehī”ti anāṇattattā. Yo cāyaṃ	535	
PA_tika-vin01_t2:535_2	sīsabhāre vuttoti yo cāyaṃ vinicchayo sīsabhāre vutto. Sīsādīhi vā gahito hotūti	535	
PA_tika-vin01_t2:535_3	sambandho. Tādisanti tappaṭicchādanasamatthaṃ.	535	
PA_tika-vin01_t2:536	Bhāraṭṭhakathāvaṇṇanā niṭṭhitā.	53	
PA_tika-vin01_t2:537	Ārāmaṭṭhakathāvaṇṇanā	53	
PA_tika-vin01_t2:538_0	102. Ārāmaṭṭhakathāyaṃ bandhananti pupphānaṃ vaṇṭe patiṭṭhitaṭṭhānaṃ. Abhiyuñjatīti	538	
PA_tika-vin01_t2:538_1	codeti aḍḍaṃ karoti. Adinnādānassa payogattāti sahapayogamāha vatthumhiyeva katapayogattā.	538	
PA_tika-vin01_t2:538_2	Sahapayogavasena hetaṃ dukkaṭaṃ. Vinicchayappasutanti vinicchaye niyuttaṃ. Kakkhaḷoti	538	
PA_tika-vin01_t2:538_3	dāruṇo. Dhuraṃ nikkhipatīti ussāhaṃ ṭhapeti, attano santakakaraṇe nirussāho hotīti	538	
PA_tika-vin01_t2:538_4	attho. Kūṭaḍḍakārakopi sace dhuraṃ na nikkhipati, natthi avahāroti āha “sace sayampi	538	
PA_tika-vin01_t2:538_5	katadhuranikkhepo hotī”ti. Sayampīti abhiyuñjakopi. Katadhuranikkhepoti “na dāni	538	
PA_tika-vin01_t2:538_6	naṃ imassa dassāmī”ti evaṃ tassa dāne katadhuranikkhepo. Kiṅkārappaṭissāvibhāveti	538	
PA_tika-vin01_t2:538_7	“kiṃ karomi kiṃ karomī”ti evaṃ kiṅkārameva paṭissuṇanto vicaratīti kiṅkārapaṭissāvī,	538	
PA_tika-vin01_t2:538_8	tassa bhāvo kiṅkārapaṭissāvibhāvo, tasmiṃ, attano vasavattibhāveti vuttaṃ hoti.	538	
PA_tika-vin01_t2:539_0	Ukkocaṃ datvāti lañjaṃ datvā. Kūṭavinicchayikānanti kūṭavinicchaye niyuttānaṃ vinayadharānaṃ.	539	
PA_tika-vin01_t2:539_1	“Gaṇhā”ti avatvā “asāmikassa sāmiko aya”ntiādinā pariyāyena vuttepi tassa santakabhāvaṃ	539	
PA_tika-vin01_t2:539_2	paricchinditvā pavattavacanattā kūṭavinicchayaṃ karontānaṃ kūṭasakkhīnañca pārājikameva.	539	
PA_tika-vin01_t2:539_3	Asatipi cettha ṭhānācāvane ubhinnaṃ dhuranikkhepoyeva ṭhānācāvanaṭṭhāne tiṭṭhati.	539	
PA_tika-vin01_t2:539_4	Imasmiṃ dhuranikkhepe pārājike sāmikassa vimatuppādanapayoge kate thullaccayaṃ, tasseva	539	
PA_tika-vin01_t2:539_5	dhuranikkhepapayoge nipphādite pārājikaṃ. Sayaṃ parājayaṃ pāpuṇātīti kūṭaḍḍakārako parājayaṃ pāpuṇāti.	539	
PA_tika-vin01_t2:540	Ārāmaṭṭhakathāvaṇṇanā niṭṭhitā.	54	
PA_tika-vin01_t2:541	Vihāraṭṭhakathāvaṇṇanā	54	
PA_tika-vin01_t2:542_0	103. Vihāraṭṭhakathāyaṃ vihāropi pariveṇampi āvāsopi vihārotveva saṅkhaṃ gacchatīti	542	
PA_tika-vin01_t2:542_1	āha “vihāraṃ vā”tiādi. Tattha vihāranti mahāvihāraṃ. Pariveṇanti mahāvihārassa abbhantare	542	
PA_tika-vin01_t2:542_2	visuṃ visuṃ pākāraparicchinnaṭṭhānaṃ. Āvāsanti ekaṃ āvasathaṃ. Abhiyoge katepi avahārassa	542	
PA_tika-vin01_t2:542_3	asijjhanato vuttaṃ “abhiyogo na ruhatī”ti. Gaṇasantake pana paricchinnasāmikattā	542	
PA_tika-vin01_t2:542_4	sakkā dhuraṃ nikkhipāpetunti āha “dīghabhāṇakādibhedassa pana gaṇassā”ti. Idhāpi	542	
PA_tika-vin01_t2:542_5	sace ekopi dhuraṃ na nikkhipati, rakkhatiyeva. Sabbesaṃ dhuranikkhepeneva hi pārājikaṃ.	542	
PA_tika-vin01_t2:543	Vihāraṭṭhakathāvaṇṇanā niṭṭhitā.	54	
PA_tika-vin01_t2:544	Khettaṭṭhakathāvaṇṇanā	54	
PA_tika-vin01_t2:545_0	104. Khettaṭṭhakathāyaṃ satta dhaññānīti sālivīhiyavakaṅgukudrūsavarakagodhumānaṃ	545	
PA_tika-vin01_t2:545_1	vasena satta dhaññāni. Nirumbhitvā vātiādīsu “gaṇhantassā”ti paccekaṃ yojetabbaṃ.	545	
PA_tika-vin01_t2:545_2	Tattha nirumbhitvā gahaṇaṃ nāma vīhisīsaṃ acchinditvā yathāṭhitameva hatthena gahetvā	545	
PA_tika-vin01_t2:545_3	ākaḍḍhitvā bījamattasseva gahaṇaṃ. Ekamekanti ekamekaṃ vīhisīsaṃ. Uppāṭetvā vāti	545	
PA_tika-vin01_t2:545_4	muggamāsādīni uddharitvā vā. Yasmiṃ bīje vātiādi nirumbhitvā gahaṇādīsu yathākkamaṃ	545	
PA_tika-vin01_t2:545_5	yojetabbaṃ. Sālisīsādīni nirumbhitvā gaṇhantassa yasmiṃ bīje vatthu pūrati, ekamekaṃ	545	
PA_tika-vin01_t2:545_6	hattheneva chinditvā gaṇhantassa yasmiṃ sīse vatthu pūrati, asitena lāyitvā gaṇhantassa	545	
PA_tika-vin01_t2:545_7	yassaṃ muṭṭhiyaṃ vatthu pūrati, bahūni ekato uppāṭetvā gaṇhantassa yasmiṃ muggamāsādiphale	545	
PA_tika-vin01_t2:545_8	vatthu pūratīti evamettha yathākkamo veditabbo. “Tasmiṃ bandhanā mocitamatte”ti vacanato	545	
PA_tika-vin01_t2:545_9	tasmiṃ bījādimhi bandhanā mocite sati tato anapanītepi pārājikamevāti daṭṭhabbaṃ.	545	
PA_tika-vin01_t2:545_10	Acchijjamānoti acchinno hutvā ṭhito. Jaṭitānīti chinditāni acchinnehi saddhiṃ jaṭitāni	5451	
PA_tika-vin01_t2:545_11	hontīti attho. Sabhusanti palālasahitaṃ. Abhusanti palālarahitaṃ.	5451	
PA_tika-vin01_t2:546_0	Khīlenāti khāṇukena. Ettha ca khīlasaṅkamanādīsu ubhayaṃ sambhavati sahapayogo dhuranikkhepo	546	
PA_tika-vin01_t2:546_1	ca. Yadā hi parassa khettādīsu ekadesaṃ khīlasaṅkamanādivasena attano santakaṃ karoti,	546	
PA_tika-vin01_t2:546_2	tadā satipi paṭhamataraṃ sāmikānaṃ dhuranikkhepe khīlasaṅkamanādisahapayogaṃ vinā	546	
PA_tika-vin01_t2:546_3	na hotīti sahapayogeneva pārājikaṃ. Teneva mātikāṭṭhakathāyaṃ vuttaṃ “ṭhānācāvanavasena	546	
PA_tika-vin01_t2:546_4	khīlādīni saṅkāmetvā khettādiggahaṇavasena ca sahapayogo veditabbo”ti. Yadā pana	546	
PA_tika-vin01_t2:546_5	asati dhuranikkhepe khīlasaṅkamanādimattaṃ kataṃ, tadā vinā dhuranikkhepena na hotīti	546	
PA_tika-vin01_t2:546_6	dhuranikkhepeneva pārājikaṃ. Tenevettha “tañca kho sāmikānaṃ dhuranikkhepenā”ti vuttaṃ.	546	
PA_tika-vin01_t2:546_7	Evaṃ sabbatthāti yathāvuttamatthaṃ rajjusaṅkamanādīsupi atidisati.	546	
PA_tika-vin01_t2:547_0	Yaṭṭhinti mānadaṇḍaṃ. Ekasmiṃ anāgate thullaccayaṃ, tasmiṃ āgate pārājikanti ettha	547	
PA_tika-vin01_t2:547_1	sace dārūni nikhaṇitvā tattakeneva gaṇhitukāmo hoti, avasāne dārumhi pārājikaṃ. Sace	547	
PA_tika-vin01_t2:547_2	tattha sākhāyopi katvā gahetukāmo hoti, avasānasākhāya pārājikanti veditabbaṃ. Tattakena	547	
PA_tika-vin01_t2:547_3	asakkontoti dārūni nikhaṇitvā vatiṃ kātuṃ asakkonto. Khettamariyādanti vuttamevatthaṃ	547	
PA_tika-vin01_t2:547_4	vibhāvetuṃ “kedārapāḷi”nti vuttaṃ. Vitthataṃ karotīti pubbe vijjamānameva mariyādaṃ	547	
PA_tika-vin01_t2:547_5	vitthiṇṇaṃ karoti. Akataṃ vā pana patiṭṭhapetīti pubbe akataṃ vā mariyādaṃ ṭhapeti.	547	
PA_tika-vin01_t2:548	Khettaṭṭhakathāvaṇṇanā niṭṭhitā.	54	
PA_tika-vin01_t2:549	Vatthuṭṭhakathāvaṇṇanā	54	
PA_tika-vin01_t2:550_0	105. Vatthuṭṭhakathāyaṃ tiṇṇaṃ pākārānanti iṭṭhakasilādārūnaṃ vasena tiṇṇaṃ pākārānaṃ.	550	
PA_tika-vin01_t2:550_1	Eteneva nayenāti iminā “kevalaṃ bhūmiṃ sodhetvā…pe… aparikkhipitvā vā”ti vuttamatthaṃ nidasseti.	550	
PA_tika-vin01_t2:551	Gāmaṭṭhakathāvaṇṇanā	55	
PA_tika-vin01_t2:552	106. Gāmaṭṭhakathāyaṃ gāmo nāmāti pāḷiyaṃ na vuttaṃ sabbaso gāmalakkhaṇassa pubbe vuttattā.	55	
PA_tika-vin01_t2:553	Araññaṭṭhakathāvaṇṇanā	55	
PA_tika-vin01_t2:554_0	107. Araññaṭṭhakathāyaṃ araññaṃ nāmāti idaṃ pana na kevalaṃ pubbe vuttaaraññalakkhaṇappattimattena	554	
PA_tika-vin01_t2:554_1	araññaṃ idhādhippetaṃ, kintu yaṃ attano araññalakkhaṇena araññaṃ parapariggahitañca	554	
PA_tika-vin01_t2:554_2	hoti, taṃ araññaṃ idhādhippetanti dassetuṃ vuttaṃ. Tenāti puna araññavacanena. Na	554	
PA_tika-vin01_t2:554_3	pariggahitabhāvo araññassa lakkhaṇanti yadi hi pariggahitabhāvo araññalakkhaṇaṃ siyā,	554	
PA_tika-vin01_t2:554_4	“araññaṃ nāma yaṃ manussānaṃ pariggahita”nti ettakameva vadeyyāti adhippāyo. Yanti	554	
PA_tika-vin01_t2:554_5	iminā pubbe vuttalakkhaṇameva araññaṃ parāmaṭṭhanti āha “yaṃ pana attano araññalakkhaṇena arañña”nti.	554	
PA_tika-vin01_t2:555_0	Vinivijjhitvāti ujukameva vinivijjhitvā. Paṇṇaṃ vāti tālapaṇṇādi paṇṇaṃ vā. Addhagatopīti	555	
PA_tika-vin01_t2:555_1	cirakālaṃ tattheva ṭhitopi. Na gahetabboti ettha pana yo parehi araññasāmikānaṃ hatthato	555	
PA_tika-vin01_t2:555_2	kiṇitvā tacchetvā tattheva ṭhapito, so araññasāmikena anuññātopi na gahetabbo. Sāmikehi	555	
PA_tika-vin01_t2:555_3	chaḍḍitoti gahetuṃ vaṭṭatīti paṃsukūlasaññāya gahaṇaṃ vuttaṃ. Lakkhaṇacchinnassāpīti	555	
PA_tika-vin01_t2:555_4	araññasāmikānaṃ hatthato kiṇitvā gaṇhantehi katasaññāṇassa. Challiyā pariyonaddhaṃ	555	
PA_tika-vin01_t2:555_5	hotīti iminā sāmikānaṃ nirapekkhataṃ dīpeti. Tena vuttaṃ “gahetuṃ vaṭṭatī”ti. Yadi	555	
PA_tika-vin01_t2:555_6	sāmikānaṃ sāpekkhatā atthi, na vaṭṭati. Tāni katāni ajjhāvutthāni ca hontīti tāni	555	
PA_tika-vin01_t2:555_7	gehādīni katāni pariniṭṭhitāni manussehi ca ajjhāvutthāni honti. Dārūnipīti gehādīnaṃ	555	
PA_tika-vin01_t2:555_8	katattā tato avasiṭṭhadārūnipi. Etesanti etesaṃ yathāvuttadārūnaṃ.	555	
PA_tika-vin01_t2:556_0	Tesaṃ ārakkhaṭṭhānanti tesaṃ araññapālānaṃ ṭhitaṭṭhānaṃ. Dehīti vutte dātabbamevāti	556	
PA_tika-vin01_t2:556_1	ettha “dehī”ti vutte “dassāmī”ti ābhogasabbhāvato “dehī”ti avutte adatvāpi gantuṃ	556	
PA_tika-vin01_t2:556_2	vaṭṭatiyeva. Gantuṃ dethāti gamanaṃ detha. Adisvā gacchati, bhaṇḍadeyyanti parisuddhacittena	556	
PA_tika-vin01_t2:556_3	gacchati, bhaṇḍadeyyaṃ. Yattha katthaci nītānampi dārūnaṃ araññasāmikānaṃyeva santakattā	556	
PA_tika-vin01_t2:556_4	suddhacittena nikkhantopi puna theyyacittaṃ uppādetvā gacchati, pārājikamevāti vadanti.	556	
PA_tika-vin01_t2:557	Araññaṭṭhakathāvaṇṇanā niṭṭhitā.	55	
PA_tika-vin01_t2:558	Udakakathāvaṇṇanā	55	
PA_tika-vin01_t2:559_0	108. Udakakathāyaṃ mahākucchikā udakacāṭi udakamaṇiko. “Samekhalā cāṭi udakamaṇiko”tipi	559	
PA_tika-vin01_t2:559_1	vadanti. Tatthāti tesu bhājanesu. Nibbahanaudakanti “mahodakaṃ āgantvā taḷākamariyādaṃ	559	
PA_tika-vin01_t2:559_2	mā chindī”ti taḷākarakkhaṇatthaṃ tassa ekapassena vissajjitaudakaṃ. Niddhamanatumbanti	559	
PA_tika-vin01_t2:559_3	sassādīnaṃ atthāya udakanikkhamanamaggaṃ. Mariyādaṃ dubbalaṃ katvāti idaṃ avassaṃ	559	
PA_tika-vin01_t2:559_4	chinnasabhāvadassanatthaṃ bhaṇḍadeyyavisayadassanatthañca vuttaṃ. Mariyādaṃ dubbalaṃ	559	
PA_tika-vin01_t2:559_5	akatvāpi yathāvuttappayoge kate mariyādaṃ chinditvā nikkhantaudakagghānurūpena avahārena kāretabbameva.	559	
PA_tika-vin01_t2:560_0	Aniggateti anikkhamitvā taḷākasmiṃyeva udake ṭhite. Asampattevāti taḷākato nikkhamitvā	560	
PA_tika-vin01_t2:560_1	mahāmātikāya eva ṭhite. Anikkhanteti taḷākato anikkhante udake. Subaddhāti bhaṇḍadeyyampi	560	
PA_tika-vin01_t2:560_2	na hotīti adhippāyo. Tenāha “nikkhante baddhā bhaṇḍadeyya”nti, taḷākato nikkhamitvā	560	
PA_tika-vin01_t2:560_3	paresaṃ khuddakamātikāmukhaṃ apāpuṇitvā mahāmātikāyaṃyeva ṭhite baddhā ce, bhaṇḍadeyyanti	560	
PA_tika-vin01_t2:560_4	attho. “Anikkhante baddhā subaddhā, nikkhante baddhā bhaṇḍadeyya”nti hi idaṃ dvayaṃ	560	
PA_tika-vin01_t2:560_5	heṭṭhā vuttavikappadvayassa yathākkamena vuttaṃ. Natthi avahāroti ettha “avahāro	560	
PA_tika-vin01_t2:560_6	natthi, bhaṇḍadeyyaṃ pana hotī”ti keci vadanti, taḷākagataudakassa sabbasādhāraṇattā	560	
PA_tika-vin01_t2:560_7	taṃ ayuttaṃ viya dissati, “anikkhante baddhā subaddhā”ti iminā ca aṭṭhakathāvacanena	560	
PA_tika-vin01_t2:560_8	na sameti. Vatthuṃ…pe… na sametīti ettha taḷākagataudakassa sabbasādhāraṇattā apariggahitaṃ	560	
PA_tika-vin01_t2:560_9	idha vatthunti adhippāyo.	560	
PA_tika-vin01_t2:561	Udakakathāvaṇṇanā niṭṭhitā.	56	
PA_tika-vin01_t2:562	Dantaponakathāvaṇṇanā	56	
PA_tika-vin01_t2:563_0	109. Dantakaṭṭhakathāyaṃ tato paṭṭhāya avahāro natthīti “yathāsukhaṃ bhikkhusaṅgho	563	
PA_tika-vin01_t2:563_1	paribhuñjatū”ti yathāsukhaṃ paribhogatthāya ṭhapitattā vassaggena abhājetabbattā	563	
PA_tika-vin01_t2:563_2	arakkhitabbattā sabbasādhāraṇattā ca aññaṃ saṅghikaṃ viya na hotīti theyyacittena	563	
PA_tika-vin01_t2:563_3	gaṇhantassapi natthi avahāro. Vattanti dantakaṭṭhaggahaṇe vattaṃ. Idāni tadeva vattaṃ	563	
PA_tika-vin01_t2:563_4	dassento “yo hī”tiādimāha. “Puna sāmaṇerā āharissantī”ti keci therā vadeyyunti yojetabbaṃ.	563	
PA_tika-vin01_t2:564	Dantaponakathāvaṇṇanā niṭṭhitā.	56	
PA_tika-vin01_t2:565	Vanappatikathāvaṇṇanā	56	
PA_tika-vin01_t2:566_0	110. Vanappatikathāyaṃ “ujukameva tiṭṭhatīti rukkhabhārena kiñcideva bhassitvā ṭhitattā	566	
PA_tika-vin01_t2:566_1	hotiyeva ṭhānācāvananti adhippāyena vutta”nti vadanti. Vātamukhaṃ sodhetīti yathā	566	
PA_tika-vin01_t2:566_2	vāto āgantvā rukkhaṃ pāteti, evaṃ vātassa āgamanamaggaṃ rundhitvā ṭhitāni sākhāgumbādīni	566	
PA_tika-vin01_t2:566_3	chinditvā apanento sodheti. “Maṇḍūkakaṇṭakaṃ vā visanti maṇḍūkānaṃ naṅguṭṭhe aggakoṭiyaṃ	566	
PA_tika-vin01_t2:566_4	ṭhitakaṇṭaka”nti vadanti, “ekaṃ visamacchakaṇṭaka”ntipi vadanti.	566	
PA_tika-vin01_t2:567	Vanappatikathāvaṇṇanā niṭṭhitā.	56	
PA_tika-vin01_t2:568	Haraṇakakathāvaṇṇanā	56	
PA_tika-vin01_t2:569_0	111. Haraṇakakathāyaṃ haraṇakanti hariyamānaṃ. Abhimukhaṃ katvā kaḍḍhanaṃ ākaḍḍhanaṃ,	569	
PA_tika-vin01_t2:569_1	sesadisākaḍḍhanaṃ vikaḍḍhanaṃ. Pādaṃ agghati, pārājikamevāti ettha antaṃ na gaṇhāmīti	569	
PA_tika-vin01_t2:569_2	asallakkhitattā antassa ca gaṇhissāmīti sallakkhitasseva paṭassa ekadesattā pārājikaṃ	569	
PA_tika-vin01_t2:569_3	vuttaṃ. Sahabhaṇḍahārakanti bhaṇḍahārakena saddhiṃ. Santajjetvāti dhanuādīhi santajjetvā.	569	
PA_tika-vin01_t2:570	Soti bhaṇḍahārako. Anajjhāvutthakanti apariggahitakaṃ, asāmikanti attho.	57	
PA_tika-vin01_t2:571_0	Āharāpente dātabbanti ettha “chaḍḍetvā dhuraṃ nikkhipitvā gatānampi nirālayānaṃ puna	571	
PA_tika-vin01_t2:571_1	āharāpanassa vuttattā bhikkhūnampi attano santake parikkhāre acchinditvā parehi gahite	571	
PA_tika-vin01_t2:571_2	tattha dhuranikkhepaṃ katvāpi puna taṃ balakkārenapi āharāpetuṃ vaṭṭatī”ti desavāsino	571	
PA_tika-vin01_t2:571_3	ācariyā vadanti, sīhaḷadīpavāsino pana taṃ keci ācariyā na icchanti. Teneva mahāgaṇṭhipade	571	
PA_tika-vin01_t2:571_4	majjhimagaṇṭhipade ca vuttaṃ “amhākaṃ pana taṃ na ruccatī”ti. Aññesūti mahāpaccariādīsu.	571	
PA_tika-vin01_t2:571_5	Vicāraṇā eva natthīti tatthāpi paṭikkhepābhāvato ayamevatthoti vuttaṃ hoti.	571	
PA_tika-vin01_t2:572	Haraṇakakathāvaṇṇanā niṭṭhitā.	57	
PA_tika-vin01_t2:573	Upanidhikathāvaṇṇanā	57	
PA_tika-vin01_t2:574_0	112. Upanidhikathāyaṃ “saṅgopanatthāya attano hatthe nikkhittassa bhaṇḍassa guttaṭṭhāne	574	
PA_tika-vin01_t2:574_1	paṭisāmanapayogaṃ vinā aññasmiṃ payoge akatepi rajjasaṅkhobhādikāle ‘na dāni tassa	574	
PA_tika-vin01_t2:574_2	dassāmi, na mayhaṃ dāni dassatī’ti ubhohipi sakasakaṭṭhāne nisīditvā dhuranikkhepe	574	
PA_tika-vin01_t2:574_3	kate pārājikameva paṭisāmanapayogassa katattā”ti vadanti. Attano hatthe nikkhittattāti	574	
PA_tika-vin01_t2:574_4	ettha attano hatthe saṅgopanatthāya nikkhittakālato paṭṭhāya tappaṭibaddhattā ārakkhāya	574	
PA_tika-vin01_t2:574_5	bhaṇḍasāmikaṭṭhāne ṭhitattā ṭhānassa ca tadāyattatāya ṭhānācāvanassa alabbhanato	574	
PA_tika-vin01_t2:574_6	natthi avahāroti adhippāyo.	574	
PA_tika-vin01_t2:575_0	Dhammaṃ vācāpetvāti dhammaṃ kathāpetvā. Eseva nayoti uddhāreyeva pārājikaṃ. Kasmā?	575	
PA_tika-vin01_t2:575_1	Aññehi asādhāraṇassa abhiññāṇassa vuttattā. “Aññaṃ tādisameva gaṇhante yujjatīti	575	
PA_tika-vin01_t2:575_2	idaṃ saññāṇaṃ kathenteneva ‘asukasmiṃ ṭhāne’ti okāsassa ca niyamitattā tasmiṃ ṭhāne	575	
PA_tika-vin01_t2:575_3	ṭhitaṃ pattaṃ apanetvā tasmiṃ okāse aññaṃ tādisameva pacchā ṭhapitaṃ pattaṃ sandhāya	575	
PA_tika-vin01_t2:575_4	kathita”nti tīsupi gaṇṭhipadesu vuttaṃ. Corena sallakkhitapattassa gahaṇābhāvepi	575	
PA_tika-vin01_t2:575_5	“idaṃ thenetvā gaṇhissāmī”ti tasmiṃ okāse ṭhite tādise vatthumatte tassa theyyacittasabbhāvato	575	
PA_tika-vin01_t2:575_6	aññaṃ tādisameva gaṇhante yujjatīti corassa avahāro dassito. Padavārenāti therena	575	
PA_tika-vin01_t2:575_7	nīharitvā dinnaṃ pattaṃ gahetvā gacchato corassa padavārena. Taṃ atādisameva gaṇhante	575	
PA_tika-vin01_t2:575_8	yujjatīti “mamāyaṃ patto na hotī”ti vā “mayā kathito ayaṃ patto na hotī”ti vā jānitvā	575	
PA_tika-vin01_t2:575_9	theyyacittena gaṇhantassa “idaṃ thenetvā gaṇhissāmī”ti vatthumatte theyyacittaṃ uppādetvā	575	
PA_tika-vin01_t2:575_10	gaṇhantassa ca avahārasabbhāvato vuttaṃ.	5751	
PA_tika-vin01_t2:576_0	Gāmadvāranti samaṇasāruppaṃ vohāramattametaṃ, antogāmaṃ icceva vuttaṃ hoti. Vuttanayeneva	576	
PA_tika-vin01_t2:576_1	therassa pārājikanti theyyacitteneva parasantakassa gahitattā uddhāreyeva therassa	576	
PA_tika-vin01_t2:576_2	pārājikaṃ. Corassa dukkaṭanti asuddhacittena gahitattā gahitakāle corassa dukkaṭaṃ.	576	
PA_tika-vin01_t2:576_3	Vuttanayeneva ubhinnampi dukkaṭanti corassa sāmikena dinnattā pārājikaṃ natthi, asuddhacittena	576	
PA_tika-vin01_t2:576_4	gahitattā dukkaṭaṃ, therassa pana attano santakepi asuddhacittatāya dukkaṭanti.	576	
PA_tika-vin01_t2:577_0	Āṇattiyā gahitattāti ettha “pattacīvaraṃ gaṇha, asukaṃ nāma gāmaṃ gantvā piṇḍāya	577	
PA_tika-vin01_t2:577_1	carissāmā”ti evaṃ therena kataāṇattiyā vihārassa parabhāge upacārato paṭṭhāya yāva	577	
PA_tika-vin01_t2:577_2	tassa gāmassa parato upacāro, tāva sabbaṃ khettameva jātanti adhippāyo. Maggato okkammāti	577	
PA_tika-vin01_t2:577_3	ettha ubhinnaṃ sakaṭacakkamaggānaṃ antarāḷampi maggoyevāti daṭṭhabbaṃ. Aṭṭhatvā anisīditvāti	577	
PA_tika-vin01_t2:577_4	ettha vihāraṃ pavisitvā sīsādīsu bhāraṃ bhūmiyaṃ anikkhipitvāva tiṭṭhanto nisīdanto	577	
PA_tika-vin01_t2:577_5	vā vissamitvā theyyacitte vūpasante puna theyyacittaṃ uppādetvā gacchati ce, pāduddhārena	577	
PA_tika-vin01_t2:577_6	kāretabbo. Sace bhūmiyaṃ nikkhipitvā puna taṃ gahetvā gacchati, uddhārena kāretabbo.	577	
PA_tika-vin01_t2:577_7	Kasmā? Āṇāpakassa āṇattiyā yaṃ kattabbaṃ, tassa tāva pariniṭṭhitattā. Keci pana “purimasmiṃ	577	
PA_tika-vin01_t2:577_8	theyyacitte avūpasantepi vuttanayeneva vissamitvā gacchato pāduddhārena uddhārena	577	
PA_tika-vin01_t2:577_9	vā kāretabbo”ti vadanti, “asukaṃ nāma gāmanti aniyametvā ‘antogāmaṃ pavisissāmā’ti	577	
PA_tika-vin01_t2:577_10	avisesena vutte vihārasāmantā sabbopi gocaragāmo khettamevā”tipi vadanti. Sesanti	5771	
PA_tika-vin01_t2:577_11	maggukkamanavihārābhimukhagamanādi sabbaṃ. Purimasadisamevāti anāṇattiyā gahitepi	5771	
PA_tika-vin01_t2:577_12	sāmikassa kathetvā gahitattā heṭṭhā vuttavihārūpacārādi sabbaṃ khettamevāti katvā vuttaṃ.	5771	
PA_tika-vin01_t2:578_0	Eseva nayoti “antarāmagge theyyacittaṃ uppādetvā”tiādinā vuttanayaṃ atidisati. Nimitte	578	
PA_tika-vin01_t2:578_1	vā kateti “cīvaraṃ me kiliṭṭhaṃ, ko nu kho rajitvā dassatī”tiādinā nimitte kate.	578	
PA_tika-vin01_t2:578_2	Vuttanayenevāti anāṇattassa therena saddhiṃ pattacīvaraṃ gahetvā gamanavāre vuttanayeneva.	578	
PA_tika-vin01_t2:578_3	Ekapasse vāti vihārassa mahantatāya attānaṃ adassetvā ekasmiṃ passe vasanto vā. Theyyacittena	578	
PA_tika-vin01_t2:578_4	paribhuñjanto jīrāpetīti theyyacitte uppanne ṭhānācāvanaṃ akatvā nivatthapārutanīhāreneva	578	
PA_tika-vin01_t2:578_5	paribhuñjanto jīrāpeti, ṭhānā cāventassa pana theyyacitte sati pārājikameva sīse	578	
PA_tika-vin01_t2:578_6	bhāraṃ khandhe karaṇādīsu viya. Yathā tathā vā nassatīti aggiādinā vā upacikādīhi	578	
PA_tika-vin01_t2:578_7	khāditaṃ vā nassati.	578	
PA_tika-vin01_t2:579_0	Añño vā kocīti iminā pana yena ṭhapitaṃ, sopi saṅgahitoti veditabbaṃ. Tava thūlasāṭako	579	
PA_tika-vin01_t2:579_1	laddhotiādinā musāvāde dukkaṭaṃ adinnādānapayogattā. Itaraṃ gaṇhato uddhāre pārājikanti	579	
PA_tika-vin01_t2:579_2	ettha “pavisitvā tava sāṭakaṃ gaṇhāhī”ti imināva upanidhibhāvato muttattā sāmikassa	579	
PA_tika-vin01_t2:579_3	itaraṃ gaṇhatopi attano sāṭake ālayassa sabbhāvato ca uddhāre pārājikaṃ vuttaṃ. Na	579	
PA_tika-vin01_t2:579_4	jānantīti tena vuttaṃ vacanaṃ asuṇantā na jānanti. Eseva nayoti ettha sace jānitvāpi	579	
PA_tika-vin01_t2:579_5	cittena na sampaṭicchanti, eseva nayoti daṭṭhabbaṃ. Paṭikkhipantīti ettha cittena	579	
PA_tika-vin01_t2:579_6	paṭikkhepopi saṅgahitovāti veditabbaṃ. Yācitā vā ayācitā vāti ettha yācitā yadi cittenapi	579	
PA_tika-vin01_t2:579_7	sampaṭicchanti, naṭṭhe gīvā. Ayācitā pana yadipi cittena sampaṭicchanti, natthi gīvā.	579	
PA_tika-vin01_t2:580_0	Gahetvā ṭhapetīti ettha cāletvā tasmiṃyeva ṭhāne ṭhapitepi naṭṭhe gīvā. Upacāre vijjamāneti	580	
PA_tika-vin01_t2:580_1	bhaṇḍāgārassa samīpe uccārapassāvaṭṭhāne vijjamāne. Mayi ca mate saṅghassa ca senāsane	580	
PA_tika-vin01_t2:580_2	vinaṭṭheti ettha “kevalaṃ saṅghassa senāsanaṃ mā nassīti imināva adhippāyena vivaritumpi	580	
PA_tika-vin01_t2:580_3	vaṭṭatiyevā”ti vadanti. Sahāyehi bhavitabbanti tehipi kiñci kiñci dātabbanti vuttaṃ	580	
PA_tika-vin01_t2:580_4	hoti. Ayaṃ sāmīcīti bhaṇḍāgāre vasantānaṃ idaṃ vattaṃ.	580	
PA_tika-vin01_t2:581_0	Lolamahātheroti mando momūho hasitakīḷitappasuto vā mahāthero. Attano attano vasanagabbhesu	581	
PA_tika-vin01_t2:581_1	sabhāgabhikkhūnaṃ parikkhāraṃ ṭhapentīti yojetabbaṃ. Itarehīti tasmiṃyeva gabbhe	581	
PA_tika-vin01_t2:581_2	vasantehi itarabhikkhūhi. Vihāravāre niyutto vihāravāriko, vāraṃ katvā vihārarakkhaṇako.	581	
PA_tika-vin01_t2:581_3	Nivāpanti bhattavetanaṃ. Paṭipathaṃ gatesūti corānaṃ āgamanaṃ ñatvā “paṭhamataraṃyeva	581	
PA_tika-vin01_t2:581_4	gantvā saddaṃ karissāmā”ti corānaṃ abhimukhaṃ gatesu. Nissitake jaggentīti attano	581	
PA_tika-vin01_t2:581_5	attano nissitake sikkhācariyāya posentāpi nissitake vihāraṃ jaggāpenti. “Asahāyassa	581	
PA_tika-vin01_t2:581_6	adutiyassā”ti pāṭho yutto, pacchimaṃ purimasseva vevacanaṃ. Asahāyassa vā attadutiyassa	581	
PA_tika-vin01_t2:581_7	vāti imasmiṃ pana pāṭhe ekena ānītaṃ dvinnaṃ nappahotīti attadutiyassapi vāro nivāritoti	581	
PA_tika-vin01_t2:581_8	vadanti, taṃ “yassa sabhāgo bhikkhu bhattaṃ ānetvā dātā natthī”ti iminā na sametīti	581	
PA_tika-vin01_t2:581_9	vīmaṃsitabbaṃ. Upajīvantena ṭhātabbanti abbhokāsikena rukkhamūlikenapi pākavaṭṭaṃ	581	
PA_tika-vin01_t2:581_10	upanissāya jīvantena pattacīvararakkhaṇatthāya vihāravāre sampatte ṭhātabbaṃ. Paripucchanti	5811	
PA_tika-vin01_t2:581_11	pucchitapañhavissajjanaṃ aṭṭhakathaṃ vā. Diguṇanti vassaggena pāpitaṃ vināva dve	5811	
PA_tika-vin01_t2:581_12	koṭṭhāseti vadanti. Pakkhavārenāti aḍḍhamāsavārena.	5811	
PA_tika-vin01_t2:582	Upanidhikathāvaṇṇanā niṭṭhitā.	58	
PA_tika-vin01_t2:583	Suṅkaghātakathāvaṇṇanā	58	
PA_tika-vin01_t2:584_0	113. Suṅkaghātakathāyaṃ tato hanantīti tato nīharantā hananti. Tanti suṅkaṭṭhānaṃ.	584	
PA_tika-vin01_t2:584_1	Yatoti yato nīhariyamānabhaṇḍato. Rājakanti rājāyattaṃ. Tampi rājārahamevāti āha	584	
PA_tika-vin01_t2:584_2	“ayamevattho”ti. Itoti ito bhaṇḍato. Dutiyaṃ pādaṃ atikkāmetīti ettha “paṭhamaṃ pādaṃ	584	
PA_tika-vin01_t2:584_3	paricchedato bahi ṭhapetvā dutiye pāde uddhaṭamatte pārājika”nti vadanti uddharitvā	584	
PA_tika-vin01_t2:584_4	bahi aṭṭhapitopi bahi ṭhitoyeva nāma hotīti katvā. Yattha yattha padavārena āpatti	584	
PA_tika-vin01_t2:584_5	kāretabbā, tattha tattha sabbatthāpi eseva nayoti vadanti. Suṅkaghātato bahi bahisuṅkaghātaṃ.	584	
PA_tika-vin01_t2:584_6	Avassaṃ patanakanti avassaṃ suṅkaghātato bahi patanakaṃ. Pubbe vuttanayenevāti avassaṃ	584	
PA_tika-vin01_t2:584_7	patanake hatthato muttamatteti vuttaṃ hoti. Vaṭṭantaṃ puna anto pavisatīti mahāaṭṭhakathāvacanassa	584	
PA_tika-vin01_t2:584_8	kurundisaṅkhepaṭṭhakathāhi adhippāyo pakāsito. Anto ṭhatvā bahi gacchantaṃ rakkhatīti	584	
PA_tika-vin01_t2:584_9	bhikkhuno payogena gamanavegassa antoyeva vūpasantattā. Parivattetvā abbhantarimaṃ	584	
PA_tika-vin01_t2:584_10	bahi ṭhapetīti abbhantare ṭhitaṃ puṭakaṃ parivattetvā bahi ṭhapeti. Ettha ca “abbhantarime	5841	
PA_tika-vin01_t2:584_11	puṭake bhūmito mocitamatte pārājika”nti vadanti.	5841	
PA_tika-vin01_t2:585_0	“Gacchante yāne vā…pe… ṭhapetīti suṅkaghātaṃ apavisitvā bahiyeva ṭhapetī”ti tīsupi	585	
PA_tika-vin01_t2:585_1	gaṇṭhipadesu vuttaṃ suṅkaṭṭhānassa bahi ṭhapitanti vakkhamānattā. Ācariyā pana “suṅkaṭṭhānassa	585	
PA_tika-vin01_t2:585_2	bahi ṭhita”nti pāṭhaṃ vikappetvā “paṭhamaṃ antosuṅkaghātaṃ paviṭṭhesuyeva yānādīsu	585	
PA_tika-vin01_t2:585_3	ṭhapitaṃ pacchā yānena saddhiṃ nīhaṭaṃ suṅkaghātassa bahi ṭhitaṃ, na ca tena nīta”nti	585	
PA_tika-vin01_t2:585_4	atthaṃ vadanti. Ayaṃ pana tesaṃ adhippāyo – suṅkaṭṭhānassa anto paviṭṭhayānādīsu	585	
PA_tika-vin01_t2:585_5	ṭhapitepi bhikkhussa payogaṃ vinā aññena nīhaṭattā nevatthi pārājikaṃ, “atra paviṭṭhassa	585	
PA_tika-vin01_t2:585_6	suṅkaṃ gaṇhantū”ti vuttattā aññena nīhaṭassa bahi ṭhite bhaṇḍadeyyampi na hotīti.	585	
PA_tika-vin01_t2:585_7	Ayameva ca nayo “vaṭṭitvā gamissatīti vā añño naṃ vaṭṭessatīti vā anto ṭhapitaṃ pacchā	585	
PA_tika-vin01_t2:585_8	sayaṃ vā vaṭṭamānaṃ aññena vā vaṭṭitaṃ bahi gacchati, rakkhatiyevā”ti iminā vacanena	585	
PA_tika-vin01_t2:585_9	sametīti yuttataro viya dissati. Suṅkaṭṭhānassa anto pavisitvā puna paccāgacchatopi	585	
PA_tika-vin01_t2:585_10	tena passena paricchedaṃ atikkamantassa yadi tatopi gacchantānaṃ hatthato suṅkaṃ	5851	
PA_tika-vin01_t2:585_11	gaṇhanti, sīmātikkame pārājikameva.	5851	
PA_tika-vin01_t2:586_0	Hatthisuttādīsūti hatthisikkhādīsu. Imasmiṃ ṭhāneti yathāvuttayānādīhi vuttappakārena	586	
PA_tika-vin01_t2:586_1	nīharaṇe. Anāpattīti tattha “sahatthā”ti vacanato aññena nīharāpentassa anāpatti.	586	
PA_tika-vin01_t2:586_2	Idhāti imasmiṃ adinnādānasikkhāpade. Tatrāti tasmiṃ eḷakalomasikkhāpade. Hontīti	586	
PA_tika-vin01_t2:586_3	ettha iti-saddo hetuattho, yasmā eḷakalomāni nissaggiyāni honti, tasmā pācittiyanti	586	
PA_tika-vin01_t2:586_4	attho. Idha anāpattīti imasmiṃ sikkhāpade avahārābhāvā anāpatti. Upacāranti suṅkaghātaparicchedato	586	
PA_tika-vin01_t2:586_5	bahi samantā dvinnaṃ leḍḍupātānaṃ abbhantaraṃ vatiāsannappadesasaṅkhātaṃ upacāraṃ.	586	
PA_tika-vin01_t2:586_6	Tādisaṃ upacāraṃ okkamitvā pariharaṇe sādīnavattā dukkaṭaṃ vuttaṃ. Etthāti suṅkaghāte.	586	
PA_tika-vin01_t2:586_7	“Dvīhi leḍḍupātehīti ayaṃ niyamo ācariyaparamparābhato”ti mahāgaṇṭhipade vuttaṃ.	586	
PA_tika-vin01_t2:587	Suṅkaghātakathāvaṇṇanā niṭṭhitā.	58	
PA_tika-vin01_t2:588	Pāṇakathāvaṇṇanā	58	
PA_tika-vin01_t2:589_0	114. Pāṇakathāyaṃ tiracchānagatassa ekantena pādagghanakatā na sambhavatīti āha –	589	
PA_tika-vin01_t2:589_1	“ekaṃsena avahārakappahonakapāṇaṃ dassento”ti. Bhujissaṃ harantassa avahāro natthīti	589	
PA_tika-vin01_t2:589_2	parapariggahitābhāvato. Bhujissoti adāso. Āṭhapitoti mātāpitūhi iṇaṃ gaṇhantehi “yāva	589	
PA_tika-vin01_t2:589_3	iṇadānā ayaṃ tumhākaṃ santike hotū”ti iṇadāyakānaṃ niyyātito. Yasmā mātāpitaro dāsānaṃ	589	
PA_tika-vin01_t2:589_4	viya puttānaṃ na sāmino. Yesañca santike āṭhapito, tepi tassa hatthakamme sāmino,	589	
PA_tika-vin01_t2:589_5	na tassāti āha “avahāro natthī”ti. Dhanaṃ pana gataṭṭhāne vaḍḍhatīti ettha “āṭhapetvā	589	
PA_tika-vin01_t2:589_6	gahitadhanaṃ vaḍḍhiyā saha avahārakassa gīvā”ti tīsupi gaṇṭhipadesu vuttaṃ.	589	
PA_tika-vin01_t2:590_0	Antojāta…pe… avahāro hotīti ettha padesacārittavasena attanāva attānaṃ niyyātetvā	590	
PA_tika-vin01_t2:590_1	dāsabyaṃ upagataṃ avaharantassapi pārājikamevāti veditabbaṃ. Gehadāsiyā kucchimhi	590	
PA_tika-vin01_t2:590_2	dāsassa jātoti evampi sambhavatīti sambhavantaṃ gahetvā vuttaṃ. Gehadāsiyā kucchismiṃ	590	
PA_tika-vin01_t2:590_3	pana aññassa jātopi ettheva saṅgahito. Karamarānīto nāma bandhagāhagahito. Tenāha	590	
PA_tika-vin01_t2:590_4	“paradesato paharitvā”tiādi. Tattha paradesato paharitvāti paradesaṃ vilumpakehi	590	
PA_tika-vin01_t2:590_5	rājarājamahāmattādīhi mahācorehi paradesato paharitvā. Anāpatti pārājikassāti yadi	590	
PA_tika-vin01_t2:590_6	tassa vacanena tato adhikaṃ vegaṃ na vaḍḍheti, anāpatti. Pariyāyenāti pariyāyavacanena.	590	
PA_tika-vin01_t2:590_7	Manussaviggahe “maraṇavaṇṇaṃ vā saṃvaṇṇeyyā”ti vuttattā pariyāyakathāyapi na muccati,	590	
PA_tika-vin01_t2:590_8	idha pana “adinnaṃ theyyasaṅkhātaṃ ādiyeyyā”ti ādānasseva vuttattā pariyāyakathāya muccati.	590	
PA_tika-vin01_t2:591	Pāṇakathāvaṇṇanā niṭṭhitā.	59	
PA_tika-vin01_t2:592	Apadakathāvaṇṇanā	59	
PA_tika-vin01_t2:593	Apadakathāyaṃ nāmenāti sappanāmena vā sāmikena katanāmena vā. Karaṇḍapuṭanti peḷāya pidhānaṃ. Āhaccāti paharitvā.	59	
PA_tika-vin01_t2:594	Catuppadakathāvaṇṇanā	59	
PA_tika-vin01_t2:595_0	116. Catuppadakathāyaṃ bhiṅkacchāpanti bhiṅkabhiṅkāti saddāyanato evaṃladdhanāmaṃ	595	
PA_tika-vin01_t2:595_1	hatthipotakaṃ. Antovatthumhīti parikkhitte antovatthumhi. Rājaṅgaṇeti parikkhitte	595	
PA_tika-vin01_t2:595_2	nagare vatthudvārato bahirājaṅgaṇe. Hatthisālā ṭhānanti nibbakosato udakapātabbhantaraṃ	595	
PA_tika-vin01_t2:595_3	ṭhānaṃ. Bahinagare ṭhitassāti parikkhittanagaraṃ sandhāya vuttaṃ, aparikkhittanagare	595	
PA_tika-vin01_t2:595_4	pana antonagare ṭhitassapi ṭhitaṭṭhānameva ṭhānaṃ. Khaṇḍadvāranti attanā khaṇḍitadvāraṃ.	595	
PA_tika-vin01_t2:595_5	Sākhābhaṅganti bhañjitasākhaṃ. Nipannassa dveti bandhanena saddhiṃ dve. Ghātetīti	595	
PA_tika-vin01_t2:595_6	ettha “theyyacittena vināsentassa sahapayogattā dukkaṭameva, na pācittiya”nti ācariyā vadanti.	595	
PA_tika-vin01_t2:596	Catuppadakathāvaṇṇanā niṭṭhitā.	59	
PA_tika-vin01_t2:597	Oṇirakkhakathāvaṇṇanā	59	
PA_tika-vin01_t2:598_0	Oṇirakkhakathāyaṃ oṇinti oṇītaṃ, ānītanti attho. “Oṇirakkhassa santike ṭhapitaṃ bhaṇḍaṃ	598	
PA_tika-vin01_t2:598_1	upanidhi viya saṅgopanatthāya anikkhipitvā muhuttaṃ olokanatthāya ṭhapitattā tassa	598	
PA_tika-vin01_t2:598_2	ṭhānācāvanamattena pārājikaṃ janetī”ti vadanti.	598	
PA_tika-vin01_t2:599	Saṃvidāvahārakathāvaṇṇanā	59	
PA_tika-vin01_t2:600_0	Saṃvidāvahārakathāyaṃ “sambahulā saṃvidahitvā eko bhaṇḍaṃ avaharati, āpatti sabbesaṃ	600	
PA_tika-vin01_t2:600_1	pārājikassā”ti pāḷiyaṃ avisesena vuttattā āṇāpakānaṃ āṇattikkhaṇe āpatti, avahārakassa	600	
PA_tika-vin01_t2:600_2	uddhāreti yathāsambhavaṃ yojetvā attho gahetabbo āṇattikathāyaṃ “so taṃ bhaṇḍaṃ avaharati,	600	
PA_tika-vin01_t2:600_3	āpatti sabbesaṃ pārājikassā”tiādīsu viya. Etthāpi hi āṇāpakassa āṇattikkhaṇeyeva	600	
PA_tika-vin01_t2:600_4	āpatti vuttā. Tathā ca vakkhati “atha taṃ bhaṇḍaṃ avassaṃ hāriyaṃ hoti, yaṃ parato	600	
PA_tika-vin01_t2:600_5	sabbesaṃ āpatti pārājikassāti vuttaṃ, tato imassa taṅkhaṇeyeva pārājikaṃ hotīti ayaṃ	600	
PA_tika-vin01_t2:600_6	yutti sabbattha veditabbā”ti. Saṃvidāvahāre ca “āṇatti natthī”ti na vattabbā “antevāsikesu	600	
PA_tika-vin01_t2:600_7	ekamekassa ekeko māsako sāhatthiko hoti, pañca āṇattikā”ti vacanato. Āṇattiyā ca	600	
PA_tika-vin01_t2:600_8	sati āṇāpakassa āṇattikkhaṇeyeva āpatti icchitabbā, na uddhāre.	600	
PA_tika-vin01_t2:601_0	Yadi evaṃ “tesu eko bhaṇḍaṃ avaharati, tassuddhāre sabbesaṃ pārājika”nti kasmā vuttanti?	601	
PA_tika-vin01_t2:601_1	Nāyaṃ doso. Ettha hi sabbesaṃyeva āpattidassanatthaṃ avahārakassapi āpattisambhavaṭṭhānaṃ	601	
PA_tika-vin01_t2:601_2	dassento “tassuddhāre sabbesaṃ pārājika”nti āha, na pana āṇāpakānampi uddhāreyeva	601	
PA_tika-vin01_t2:601_3	āpattidassanatthanti evamattho gahetabbo. “Sambahulā ekaṃ āṇāpenti ‘gacchetaṃ āharā’ti,	601	
PA_tika-vin01_t2:601_4	tassuddhāre sabbesaṃ pārājika”ntiādīsupi evameva attho gahetabbo. Atha vā saṃvidāvahāre	601	
PA_tika-vin01_t2:601_5	āṇāpakānampi uddhāreyeva āpatti, na āṇattikkhaṇeti āveṇikamidaṃ lakkhaṇanti aṭṭhakathācariyappamāṇena	601	
PA_tika-vin01_t2:601_6	gahetabbaṃ, ito vā aññena pakārena yathā aṭṭhakathāyaṃ pubbenāparaṃ na virujjhati,	601	
PA_tika-vin01_t2:601_7	tathā vīmaṃsitvā gahetabbaṃ.	601	
PA_tika-vin01_t2:602_0	Saṃvidhāyāti saṃvidahitvā. Tena nesaṃ dukkaṭāpattiyoti āṇattivasena pārājikāpattiyā	602	
PA_tika-vin01_t2:602_1	asambhave sati vuttaṃ. Yadi hi te āṇattā avassaṃ taṃ haranti, pārājikāpattiyeva nesaṃ	602	
PA_tika-vin01_t2:602_2	daṭṭhabbā, na dukkaṭāpatti. Sāhatthikaṃ vā āṇattikassa āṇattikaṃ vā sāhatthikassa	602	
PA_tika-vin01_t2:602_3	aṅgaṃ na hotīti bhinnakālavisayattā aññamaññassa aṅgaṃ na hoti. Tathā hi sahatthā	602	
PA_tika-vin01_t2:602_4	avaharantassa ṭhānācāvane āpatti, āṇattiyā pana āṇattikkhaṇeyevāti bhinnakālavisayā	602	
PA_tika-vin01_t2:602_5	sāhatthikāṇattikehi āpajjitabbāpattiyo.	602	
PA_tika-vin01_t2:603	Saṃvidāvahārakathāvaṇṇanā niṭṭhitā.	60	
PA_tika-vin01_t2:604	Saṅketakammakathāvaṇṇanā	60	
PA_tika-vin01_t2:605_0	119. Saṅketakammakathāyaṃ ocarake vuttanayenevāti “avassaṃ hāriye bhaṇḍe”tiādinā	605	
PA_tika-vin01_t2:605_1	vuttanayena. Pāḷiyaṃ taṃ saṅketaṃ pure vā pacchā vāti ettha taṃ saṅketanti sāmiatthe	605	
PA_tika-vin01_t2:605_2	upayogavacananti daṭṭhabbaṃ, tassa saṅketassāti attho. Atha vā taṃ saṅketaṃ asampatvā	605	
PA_tika-vin01_t2:605_3	pure vā taṃ saṅketaṃ atikkamma pacchā vāti evamettha yojanā veditabbā. Tenevāha –	605	
PA_tika-vin01_t2:605_4	“ajjāti niyāmitaṃ taṃ saṅketaṃ atikkammā”tiādi. Taṃ nimittaṃ pure vā pacchā vāti	605	
PA_tika-vin01_t2:605_5	etthāpi imināva nayena attho veditabbo.	605	
PA_tika-vin01_t2:606	Saṅketakammakathāvaṇṇanā niṭṭhitā.	60	
PA_tika-vin01_t2:607	Nimittakammakathāvaṇṇanā	60	
PA_tika-vin01_t2:608_0	120. Nimittakammakathāyaṃ akkhinikhaṇādinimittakammaṃ pana lahukaṃ ittarakālaṃ, tasmā	608	
PA_tika-vin01_t2:608_1	taṅkhaṇeyeva taṃ bhaṇḍaṃ avaharituṃ na sakkā. Tathā hi kiñci bhaṇḍaṃ dūre hoti kiñci	608	
PA_tika-vin01_t2:608_2	bhāriyaṃ, taṃ gahetuṃ yāva gacchati, yāva ukkhipituṃ vāyamati, tāva nimittakammassa	608	
PA_tika-vin01_t2:608_3	pacchā hoti. Evaṃ santepi nimittakammato paṭṭhāya gaṇhituṃ āraddhattā teneva nimittena	608	
PA_tika-vin01_t2:608_4	avaharatīti vuccati. Yadi evaṃ “purebhattapayogova eso”ti vādo pamāṇabhāvaṃ āpajjatīti?	608	
PA_tika-vin01_t2:608_5	Nāpajjati. Na hi saṅketakammaṃ viya nimittakammaṃ daṭṭhabbaṃ. Tattha hi kālaparicchedo	608	
PA_tika-vin01_t2:608_6	atthi, idha natthi. Kālavasena hi saṅketakammaṃ vuttaṃ, kiriyāvasena nimittakammanti	608	
PA_tika-vin01_t2:608_7	ayametesaṃ viseso. “Taṃ nimittaṃ pure vā pacchā vā taṃ bhaṇḍaṃ avaharati, mūlaṭṭhassa	608	
PA_tika-vin01_t2:608_8	anāpattī”ti idaṃ pana tena nimittakamme kate gaṇhituṃ anārabhitvā sayameva gaṇhantassa vasena vuttaṃ.	608	
PA_tika-vin01_t2:609	Nimittakammakathāvaṇṇanā niṭṭhitā.	60	
PA_tika-vin01_t2:610	Āṇattikathāvaṇṇanā	61	
PA_tika-vin01_t2:611_0	121. Āṇattikathāyaṃ asammohatthanti yasmā saṅketakammanimittakammāni karonto eko	611	
PA_tika-vin01_t2:611_1	purebhattādīsu vā akkhinikhaṇanādīni vā disvā “gaṇhā”ti vadati, eko gahetabbabhaṇḍanissitaṃ	611	
PA_tika-vin01_t2:611_2	katvā “purebhattaṃ evaṃvaṇṇasaṇṭhānaṃ bhaṇḍaṃ gaṇhā”ti vadati, eko “tvaṃ itthannāmassa	611	
PA_tika-vin01_t2:611_3	pāvada, so aññassa pāvadatū”tiādinā puggalapaṭipāṭiyā ca āṇāpeti, tasmā kālavasena	611	
PA_tika-vin01_t2:611_4	kiriyāvasena bhaṇḍavasena puggalavasena ca āṇatte visaṅketāvisaṅketavasena etesu	611	
PA_tika-vin01_t2:611_5	saṅketakammanimittakammesu asammohatthaṃ. Nimittasaññaṃ katvāti “īdisaṃ nāma bhaṇḍa”nti	611	
PA_tika-vin01_t2:611_6	vaṇṇasaṇṭhānādivasena gahaṇassa nimittabhūtaṃ saññāṇaṃ katvā.	611	
PA_tika-vin01_t2:612_0	Yathādhippāyaṃ gacchatīti dutiyo tatiyassa, tatiyo catutthassāti evaṃ paṭipāṭiyā	612	
PA_tika-vin01_t2:612_1	ce vadantīti vuttaṃ hoti. Sace pana dutiyo catutthassa āroceti, na yathādhippāyaṃ	612	
PA_tika-vin01_t2:612_2	āṇatti gatāti nevatthi thullaccayaṃ, paṭhamaṃ vuttadukkaṭameva hoti. Tadeva hotīti	612	
PA_tika-vin01_t2:612_3	bhaṇḍaggahaṇaṃ vinā kevalaṃ sāsanappaṭiggahaṇamattasseva siddhattā tadeva thullaccayaṃ	612	
PA_tika-vin01_t2:612_4	hoti, na dukkaṭaṃ nāpi pārājikanti attho. Sabbatthāti īdisesu sabbaṭṭhānesu.	612	
PA_tika-vin01_t2:613_0	Tesampi dukkaṭanti ārocanapaccayā dukkaṭaṃ. Paṭiggahitamatteti ettha avassaṃ ce paṭiggaṇhāti,	613	
PA_tika-vin01_t2:613_1	tato pubbeva ācariyassa thullaccayaṃ, na pana paṭiggahiteti daṭṭhabbaṃ. Kasmā panassa	613	
PA_tika-vin01_t2:613_2	thullaccayanti āha – “mahājano hi tena pāpe niyojito”ti.	613	
PA_tika-vin01_t2:614_0	Mūlaṭṭhasseva dukkaṭanti ayaṃ tāva aṭṭhakathānayo, ācariyā pana “visaṅketattā eva	614	
PA_tika-vin01_t2:614_1	mūlaṭṭhassāti pāḷiyaṃ avuttattā paṭiggaṇhantasseva taṃ dukkaṭaṃ vuttaṃ, imināva heṭṭhā	614	
PA_tika-vin01_t2:614_2	āgatavāresupi paṭiggaṇhantānaṃ paṭiggahaṇe dukkaṭaṃ veditabbaṃ, taṃ pana tattha okāsābhāvato	614	
PA_tika-vin01_t2:614_3	avatvā idha vutta”nti vadanti.	614	
PA_tika-vin01_t2:615_0	Evaṃ puna āṇattiyāpi dukkaṭameva hotīti paṭhamaṃ atthasādhakattābhāvato vuttaṃ. Āṇattikkhaṇeyeva	615	
PA_tika-vin01_t2:615_1	pārājikoti maggānantaraphalaṃ viya atthasādhikāṇatticetanākkhaṇeyeva pārājiko. Badhiratāyāti	615	
PA_tika-vin01_t2:615_2	uccaṃ bhaṇanto badhiratāya vā na sāvetīti vuttaṃ hoti. “Āṇatto ahaṃ tayā”ti imasmiṃ	615	
PA_tika-vin01_t2:615_3	vāre puna paṭikkhipitabbābhāvena atthasādhakattābhāvato mūlaṭṭhassa natthi pārājikaṃ.	615	
PA_tika-vin01_t2:615_4	“Paṇṇe vā silāya vā yattha katthaci ‘coriyaṃ kātabba’nti likhitvā ṭhapite pārājikamevā”ti	615	
PA_tika-vin01_t2:615_5	tīsupi gaṇṭhipadesu vuttaṃ. Taṃ pana yasmā adinnādānato pariyāyakathāya muccati,	615	
PA_tika-vin01_t2:615_6	tasmā vīmaṃsitvā gahetabbaṃ. Yadi pana “asukasmiṃ nāma ṭhāne asukaṃ nāma bhaṇḍaṃ	615	
PA_tika-vin01_t2:615_7	ṭhitaṃ, taṃ avaharā”ti paṇṇe likhitvā kassaci peseti, so ce taṃ bhaṇḍaṃ avaharati,	615	
PA_tika-vin01_t2:615_8	āṇattiyā avahaṭaṃ nāma hotīti yuttaṃ āṇāpakassa pārājikaṃ.	615	
PA_tika-vin01_t2:616	Āṇattikathāvaṇṇanā niṭṭhitā.	61	
PA_tika-vin01_t2:617	Āpattibhedavaṇṇanā	61	
PA_tika-vin01_t2:618_0	122. Tattha tatthāti bhūmaṭṭhathalaṭṭhādīsu. Aṅgañca dassentoti yojetabbaṃ. Vatthubhedenāti	618	
PA_tika-vin01_t2:618_1	avaharitabbassa vatthussa garukalahukabhedena. Āpattibhedanti pārājikathullaccayadukkaṭānaṃ	618	
PA_tika-vin01_t2:618_2	vasena āpattibhedaṃ. Manussabhūtena parena pariggahitaṃ parapariggahitaṃ.	618	
PA_tika-vin01_t2:619_0	125. Na ca sakasaññīti iminā pana parapariggahitaṃ vatthu kathitaṃ. Na ca vissāsaggāhī,	619	
PA_tika-vin01_t2:619_1	na ca tāvakālikanti iminā pana parapariggahitasaññā kathitā. Na vissāsaggāhitāti	619	
PA_tika-vin01_t2:619_2	vissāsaggāhena aggahitabhāvo. Na tāvakālikatāti pacchā dātabbataṃ katvā aggahitabhāvo.	619	
PA_tika-vin01_t2:619_3	Anajjhāvutthakanti “mameda”nti pariggahavasena anajjhāvutthakaṃ araññe dārutiṇapaṇṇādi.	619	
PA_tika-vin01_t2:619_4	Chaḍḍitanti kaṭṭhahārādīhi atibhārāditāya anatthikabhāvena araññādīsu chaḍḍitaṃ.	619	
PA_tika-vin01_t2:619_5	Chinnamūlakanti naṭṭhaṃ pariyesitvā ālayasaṅkhātassa mūlassa chinnattā chinnamūlaṃ.	619	
PA_tika-vin01_t2:619_6	Asāmikanti anajjhāvutthakādīhi tīhi ākārehi dassitaṃ asāmikavatthu. Ubhayampīti yathāvuttalakkhaṇaṃ	619	
PA_tika-vin01_t2:619_7	asāmikaṃ attano santakañca.	619	
PA_tika-vin01_t2:620	Āpattibhedavaṇṇanā niṭṭhitā.	62	
PA_tika-vin01_t2:621	Anāpattibhedavaṇṇanā	62	
PA_tika-vin01_t2:622_0	131. Yāya seyyāya sayito kālaṃ karoti, sā anuṭṭhānaseyyā nāma. “Cittena pana adhivāsetī”ti	622	
PA_tika-vin01_t2:622_1	vuttamatthaṃ vibhāvetuṃ “na kiñci vadatī”ti vuttaṃ. Pākatikaṃ kātunti yattakaṃ gahitaṃ	622	
PA_tika-vin01_t2:622_2	paribhuttaṃ vā, tattakaṃ dātabbanti vuttaṃ hoti.	622	
PA_tika-vin01_t2:623_0	Paṭidassāmīti yaṃ gahitaṃ, tadeva vā aññaṃ vā tādisaṃ puna dassāmīti attho. Saṅghasantake	623	
PA_tika-vin01_t2:623_1	saṅghaṃ anujānāpetumasakkuṇeyyattā kassaci vatthuno ananujānitabbato ca “saṅghasantakaṃ	623	
PA_tika-vin01_t2:623_2	pana paṭidātumeva vaṭṭatī”ti vuttaṃ.	623	
PA_tika-vin01_t2:624_0	Tasmiṃyeva attabhāve nibbattāpīti tasmiṃyeva matasarīre uppannāpi. Vinītavatthūsu	624	
PA_tika-vin01_t2:624_1	sāṭakataṇhāya tasmiṃyeva matasarīre nibbattapeto viyāti daṭṭhabbaṃ. Rukkhādīsu laggitasāṭake	624	
PA_tika-vin01_t2:624_2	vattabbameva natthīti manussehi apariggahitaṃ sandhāya vuttaṃ. Sace pana taṃ ārakkhakehi	624	
PA_tika-vin01_t2:624_3	pariggahitaṃ hoti, gahetuṃ na vaṭṭatīti.	624	
PA_tika-vin01_t2:625	Anāpattibhedavaṇṇanā niṭṭhitā.	62	
PA_tika-vin01_t2:626	Padabhājanīyavaṇṇanā niṭṭhitā.	62	
PA_tika-vin01_t2:627	Pakiṇṇakakathāvaṇṇanā	62	
PA_tika-vin01_t2:628_0	Dārukhaṇḍādīsu “bhāriyamidaṃ, tvaṃ ekapassaṃ ukkhipāhi, ahaṃ ekapassaṃ ukkhipāmī”ti	628	
PA_tika-vin01_t2:628_1	ubhayesaṃ payogena ekassa vatthuno ṭhānācāvanaṃ sandhāya “sāhatthikāṇattika”nti vuttaṃ.	628	
PA_tika-vin01_t2:628_2	Idañca kāyavācānaṃ īdise ṭhāne aṅgabhāvamattadassanatthaṃ vuttaṃ. Yāya pana cetanāya	628	
PA_tika-vin01_t2:628_3	samuṭṭhāpito payogo sāhatthiko āṇattiko vā padhānabhāvena ṭhānācāvanaṃ sādheti, tassā	628	
PA_tika-vin01_t2:628_4	vasena āpatti kāretabbā. Aññathā sāhatthikaṃ vā āṇattikassa aṅgaṃ na hoti, āṇattikaṃ	628	
PA_tika-vin01_t2:628_5	vā sāhatthikassāti idaṃ virujjhati.	628	
PA_tika-vin01_t2:629	Pakiṇṇakakathāvaṇṇanā niṭṭhitā.	62	
PA_tika-vin01_t2:630	Vinītavatthuvaṇṇanā	63	
PA_tika-vin01_t2:631_0	132. Vinītavatthūsu sandhāvatīti suṭṭhu dhāvati. Vidhāvatīti vividhā nānappakārena	631	
PA_tika-vin01_t2:631_1	dhāvati. Kāyavacīdvārabhedaṃ vināpīti kāyacopanaṃ vacībhedañca vinā. Paṭisaṅkhānabalenāti	631	
PA_tika-vin01_t2:631_2	tathāvidhacittuppāde ādīnavapaccavekkhaṇabalena.	631	
PA_tika-vin01_t2:632	135. Pucchāsabhāgenāti pucchānurūpena. Nirutti eva patho niruttipatho, tasmiṃ niruttipathe. Tenāha “vohāravacanamatte”ti.	63	
PA_tika-vin01_t2:633_0	137. Yathākammaṃ gatoti iminā tassa matabhāvaṃ dasseti. Abbhuṇheti imināpi vuttameva	633	
PA_tika-vin01_t2:633_1	pariyāyantarena vibhāvetuṃ “allasarīre”ti vuttaṃ. Visabhāgasarīreti itthisarīre.	633	
PA_tika-vin01_t2:633_2	Visabhāgasarīrattā accāsannena na bhavitabbanti āha “sīse vā”tiādi. Vaṭṭatīti visabhāgasarīrepi	633	
PA_tika-vin01_t2:633_3	attanāva vuttavidhiṃ kātuṃ sāṭakañca gahetuṃ vaṭṭati. Keci pana “kiñcāpi iminā sikkhāpadena	633	
PA_tika-vin01_t2:633_4	anāpatti, itthirūpaṃ pana āmasantassa dukkaṭa”nti vadanti.	633	
PA_tika-vin01_t2:634_0	138. Kusaṃ saṅkāmetvāti kusaṃ parivattetvā. Kūṭamānakūṭakahāpaṇādīhīti ādi-saddena	634	
PA_tika-vin01_t2:634_1	tulākūṭakaṃsakūṭavañcanādiṃ saṅgaṇhāti. Tattha kūṭamānaṃ hadayabhedasikhābhedarajjubhedavasena	634	
PA_tika-vin01_t2:634_2	tividhaṃ hoti. Tattha hadayanti nāḷiādimānabhājanānaṃ abbhantaraṃ, tassa bhedo chiddakaraṇaṃ	634	
PA_tika-vin01_t2:634_3	hadayabhedo, so sappitelādiminanakāle labbhati. Tāni hi gaṇhanto heṭṭhāchiddena mānena	634	
PA_tika-vin01_t2:634_4	“saṇikaṃ āsiñcā”ti vatvā antobhājane bahuṃ paggharāpetvā gaṇhāti, dadanto chiddaṃ	634	
PA_tika-vin01_t2:634_5	pidhāya sīghaṃ pūretvā deti. Sikhābhedo tilataṇḍulādiminanakāle labbhati. Tāni hi	634	
PA_tika-vin01_t2:634_6	gaṇhanto saṇikaṃ sikhaṃ ussāpetvā gaṇhāti, dento vegena pūretvā sikhaṃ chindanto	634	
PA_tika-vin01_t2:634_7	deti. Rajjubhedo khettavatthuminanakāle labbhati. Khettādiṃ minantā hi amahantampi	634	
PA_tika-vin01_t2:634_8	mahantaṃ katvā minanti, mahantampi amahantaṃ. Kūṭakahāpaṇo pākaṭoyeva.	634	
PA_tika-vin01_t2:635_0	Tulākūṭaṃ pana rūpakūṭaṃ aṅgakūṭaṃ gahaṇakūṭaṃ paṭicchannakūṭanti catubbidhaṃ hoti.	635	
PA_tika-vin01_t2:635_1	Tattha rūpakūṭaṃ nāma dve tulā sarūpā katvā gaṇhanto mahatiyā gaṇhāti, dadanto khuddikāya	635	
PA_tika-vin01_t2:635_2	deti. Aṅgakūṭaṃ nāma gaṇhanto pacchābhāge hatthena tulaṃ akkamati, dadanto pubbabhāge	635	
PA_tika-vin01_t2:635_3	akkamati. Gahaṇakūṭaṃ nāma gaṇhanto mūle rajjuṃ gaṇhāti, dadanto agge. Paṭicchannakūṭaṃ	635	
PA_tika-vin01_t2:635_4	nāma tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti, dadanto aggabhāge.	635	
PA_tika-vin01_t2:636_0	Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? Ekaṃ suvaṇṇapātiṃ katvā	636	
PA_tika-vin01_t2:636_1	aññā dve tisso lohapātiyo suvaṇṇavaṇṇā karonti, tato janapadaṃ gantvā kiñcideva aḍḍhaṃ	636	
PA_tika-vin01_t2:636_2	kulaṃ pavisitvā “suvaṇṇabhājanāni kiṇathā”ti vatvā agghe pucchite samagghataraṃ dātukāmā	636	
PA_tika-vin01_t2:636_3	honti. Tato tehi “kathaṃ imesaṃ suvaṇṇabhāvo jānitabbo”ti vutte “vīmaṃsitvā gaṇhathā”ti	636	
PA_tika-vin01_t2:636_4	suvaṇṇapātiṃ pāsāṇe ghaṃsitvā sabbapātiyo datvā gacchanti.	636	
PA_tika-vin01_t2:637_0	Vañcanaṃ nāma tehi tehi upāyehi paresaṃ vañcanaṃ. Tatridamekaṃ vatthu – eko kira	637	
PA_tika-vin01_t2:637_1	luddako migañca migapotakañca gahetvā āgacchati. Tameko dhutto “kiṃ, bho, migo agghati,	637	
PA_tika-vin01_t2:637_2	kiṃ migapotako”ti āha. “Migo dve kahāpaṇe, migapotako eka”nti ca vutte ekaṃ kahāpaṇaṃ	637	
PA_tika-vin01_t2:637_3	datvā migapotakaṃ gahetvā thokaṃ gantvā nivatto “na me, bho, migapotakena attho,	637	
PA_tika-vin01_t2:637_4	migaṃ me dehī”ti āha. Tena hi dve kahāpaṇe dehīti. So āha – “nanu, bho, mayā paṭhamaṃ	637	
PA_tika-vin01_t2:637_5	eko kahāpaṇo dinno”ti? “Āma dinno”ti. “Imaṃ migapotakaṃ gaṇha, evaṃ so ca kahāpaṇo,	637	
PA_tika-vin01_t2:637_6	ayañca kahāpaṇagghanako migapotakoti dve kahāpaṇā bhavissantī”ti. So “kāraṇaṃ vadatī”ti	637	
PA_tika-vin01_t2:637_7	sallakkhetvā migapotakaṃ gahetvā migaṃ adāsīti.	637	
PA_tika-vin01_t2:638_0	Balasāti balena. Panthaghāta-ggahaṇena himaviparāmosagumbaviparāmosāpi saṅgahitā.	638	
PA_tika-vin01_t2:638_1	Tattha yaṃ himapātasamaye himena paṭicchannā hutvā maggappaṭipannaṃ janaṃ mūsanti,	638	
PA_tika-vin01_t2:638_2	ayaṃ himaviparāmoso. Yaṃ gummādīhi paṭicchannā janaṃ mūsanti, ayaṃ gumbaviparāmoso.	638	
PA_tika-vin01_t2:639_0	Uddhāreyeva pārājikanti “sace sāṭako bhavissati, gaṇhissāmī”ti parikappassa pavattattā	639	
PA_tika-vin01_t2:639_1	sāṭakassa ca tattha sabbhāvato. Padavārena kāretabboti bhūmiyaṃ anikkhipitvāva vīmaṃsitattā	639	
PA_tika-vin01_t2:639_2	vuttaṃ. Pariyuṭṭhitoti anubaddho. Disvā haṭattā parikappāvahāro na dissatīti iminā	639	
PA_tika-vin01_t2:639_3	parikappāvahārassa asambhavaṃ dassento mahāpaccariādīsu vuttassa ayuttabhāvaṃ vibhāveti.	639	
PA_tika-vin01_t2:639_4	Mahāaṭṭhakathāyantiādinā pana parikappāvahārasambhavaṃ pāḷiyā saṃsandanabhāvañca	639	
PA_tika-vin01_t2:639_5	vibhāvento mahāaṭṭhakathāyaṃ vuttameva suvuttanti dīpeti. Teneva mātikāṭṭhakathāyampi	639	
PA_tika-vin01_t2:639_6	mahāaṭṭhakathānayova dassito.	639	
PA_tika-vin01_t2:640_0	Kecīti mahāaṭṭhakathāyameva ekacce ācariyā. Mahāpaccariyaṃ panāti pana-saddo kecivādato	640	
PA_tika-vin01_t2:640_1	mahāpaccarivādassa visesasandassanattho. Tena kecivādo mahāpaccarivādenapi na sametīti	640	
PA_tika-vin01_t2:640_2	dasseti. Mahāaṭṭhakathānayo eva ca mahāpaccarivādenapi saṃsandanato yuttataroti vibhāveti.	640	
PA_tika-vin01_t2:641_0	Alaṅkārabhaṇḍanti aṅgulimuddikādi alaṅkārabhaṇḍaṃ. Kusaṃ pātetvāti vilīvamayaṃ vā	641	
PA_tika-vin01_t2:641_1	tālapaṇṇamayaṃ vā katasaññāṇaṃ yaṃ kiñci kusaṃ pātetvā. Samagghataranti appagghataraṃ.	641	
PA_tika-vin01_t2:641_2	Parakoṭṭhāsato kuse uddhaṭepi na tāva kusassa parivattanaṃ jātanti vuttaṃ “uddhāre	641	
PA_tika-vin01_t2:641_3	rakkhatī”ti. Siveyyakanti siviraṭṭhe jātaṃ.	641	
PA_tika-vin01_t2:642_0	139. Jantāgharavatthusmiṃ yasmā ānandatthero tattha anāpattibhāvaṃ jānāti, tasmā	642	
PA_tika-vin01_t2:642_1	“tassa kukkuccaṃ ahosī”ti na vuttaṃ. Yasmā ca sayaṃ bhagavato nārocesi, tasmā “ārocesī”ti	642	
PA_tika-vin01_t2:642_2	ekavacanaṃ na vuttaṃ.	642	
PA_tika-vin01_t2:643_0	140. Vighāsanti khāditāvasesaṃ ucchiṭṭhaṃ vā. Kappiyaṃ kārāpetvāti pacāpetvā. Attaguttatthāyāti	643	
PA_tika-vin01_t2:643_1	taṃnimittaupaddavato attānaṃ rakkhaṇatthāya. Jighacchābhibhūtā hi sīhādayo attanā	643	
PA_tika-vin01_t2:643_2	khādiyamānaṃ gaṇhantānaṃ anatthampi kareyyuṃ. Parānuddayatāyāti sīhādīsu parasattesu	643	
PA_tika-vin01_t2:643_3	anukampāya. Jighacchāvinodanatthañhi tehi khādiyamānaṃ te palāpetvā gaṇhato tesu	643	
PA_tika-vin01_t2:643_4	anukampā nāma na bhavissati.	643	
PA_tika-vin01_t2:644_0	141. Tekaṭulayāguvatthumhi viyāti musāvādasāmaññato vuttaṃ. Āṇattehīti sammatena	644	
PA_tika-vin01_t2:644_1	āṇattehi. Āṇattenāti sāmikehi āṇattena. Aparassa bhāgaṃ dehīti asantaṃ puggalaṃ dassetvā	644	
PA_tika-vin01_t2:644_2	gahitattā “bhaṇḍadeyya”nti vuttaṃ. Aññenāti yathāvuttehi sammatādīhi catūhi aññena.	644	
PA_tika-vin01_t2:644_3	“Aparampi bhāgaṃ dehī”ti vuttepi saṅghasantakattā amūlakameva gahitanti “uddhāreyeva	644	
PA_tika-vin01_t2:644_4	bhaṇḍagghena kāretabbo”ti vuttaṃ. Itarehi dīyamānanti sammatena, tena āṇattena vā	644	
PA_tika-vin01_t2:644_5	dīyamānaṃ. Evaṃ gaṇhatoti “aparampi bhāgaṃ dehī”ti vatvā vā kūṭavassāni gaṇetvā vā	644	
PA_tika-vin01_t2:644_6	gaṇhato. Sudinnanti heṭṭhā sāmikena, tena āṇattena vā dīyamānaṃ gihisantakaṃ “aparassa	644	
PA_tika-vin01_t2:644_7	bhāgaṃ dehī”ti vatvā gaṇhato aparassa abhāvato sāmisantakameva hotīti bhaṇḍadeyyaṃ	644	
PA_tika-vin01_t2:644_8	jātaṃ. Idha pana tehi evaṃ dīyamānaṃ “aparampi bhāgaṃ dehīti vatvā vā kūṭavassāni	644	
PA_tika-vin01_t2:644_9	gaṇetvā vā gaṇhato dehī”ti vuttattā aññātakaviññattimattaṃ ṭhapetvā neva pārājikaṃ	644	
PA_tika-vin01_t2:644_10	na bhaṇḍadeyyanti sudinnameva hoti.	6441	
PA_tika-vin01_t2:645_0	142-3. Parikkhāravatthūsu vuttaparikkhārassa heṭṭhā vuttabhaṇḍassa ca ko viseso?	645	
PA_tika-vin01_t2:645_1	Yaṃ paribhogayoggaṃ ābharaṇādirūpaṃ akatvā yathāsabhāvato ṭhapitaṃ, taṃ bhaṇḍaṃ.	645	
PA_tika-vin01_t2:645_2	Yaṃ pana tathā katvā paribhuñjituṃ anucchavikākārena ṭhapitaṃ ābharaṇādikaṃ, taṃ	645	
PA_tika-vin01_t2:645_3	parikkhāranti veditabbaṃ.	645	
PA_tika-vin01_t2:646_0	144-146. Saṅkāmetvāti ṭhitaṭṭhānato apanetvā. Thavikanti upāhanatthavikādi yaṃkiñci	646	
PA_tika-vin01_t2:646_1	thavikaṃ. Āharāpentesu bhaṇḍadeyyanti “gahite attamano hotī”ti vacanato anattamanassa	646	
PA_tika-vin01_t2:646_2	santakaṃ gahitampi puna dātabbamevāti vuttaṃ. “Sammukhībhūtehi bhājetabba”nti vacanato	646	
PA_tika-vin01_t2:646_3	bhājanīyabhaṇḍaṃ upacārasīmaṭṭhānaṃyeva pāpuṇātīti āha “upacārasīmāyaṃ ṭhitasseva gahetuṃ vaṭṭatī”ti.	646	
PA_tika-vin01_t2:647_0	148-9. “Bhaṇḍadeyyanti ubhinnaṃ sālayabhāve sati corassa vā sāmikassa vā sampattassa	647	
PA_tika-vin01_t2:647_1	kassaci dātuṃ vaṭṭatī”ti vadanti. Eseva nayoti paṃsukūlasaññāya gahite bhaṇḍadeyyaṃ,	647	
PA_tika-vin01_t2:647_2	theyyacittena pārājikanti attho. Gāmesūti gāmikesu manussesu. Gāma-ggahaṇena hettha	647	
PA_tika-vin01_t2:647_3	gāmaṭṭhā vuttā. Vuṭṭhahantesūti gāmaṃ chaḍḍetvā palāyantesu. Puna āvasante janapadeti	647	
PA_tika-vin01_t2:647_4	jānapadikesu puna āgantvā vasantesu.	647	
PA_tika-vin01_t2:648_0	Avisesena vuttanti “saussāhā vā nirussāhā vā”ti visesaṃ aparāmasitvā sāmaññato vuttaṃ.	648	
PA_tika-vin01_t2:648_1	Na hi katipayānaṃ anussāhe sati saṅghikaṃ asaṅghikaṃ hotīti ayamettha adhippāyo.	648	
PA_tika-vin01_t2:648_2	Saussāhamattameva pamāṇanti sāmikānaṃ paricchinnabhāvato vuttaṃ. Tatoti gaṇasantakato	648	
PA_tika-vin01_t2:648_3	puggalasantakato vā. Senāsanatthāya niyamitanti idaṃ nidassanamattaṃ, catūsu paccayesu	648	
PA_tika-vin01_t2:648_4	yassa kassaci atthāya niyamitepi vuttanayameva. Issaravatāyāti paraṃ āpucchitvā vā	648	
PA_tika-vin01_t2:648_5	anāpucchitvā vā dātabbakiccaṃ natthi, ayamevettha pamāṇanti evaṃ attano issarabhāvena.	648	
PA_tika-vin01_t2:648_6	Agghena kāretabboti agghānurūpaṃ dukkaṭena thullaccayena vā kāretabbo. Issaravatāya	648	
PA_tika-vin01_t2:648_7	paribhuñjato gīvāti na kevalaṃ ettheva gīvā, heṭṭhā kulasaṅgahatthāya issaravatāya	648	
PA_tika-vin01_t2:648_8	vā dinnepi gīvāyeva. Sukhāditamevāti antovihāre nisīditvā ghaṇṭippaharaṇādivuttavidhānassa	648	
PA_tika-vin01_t2:648_9	katattā sukhāditaṃ. Saṅghikañhi vebhaṅgiyabhaṇḍaṃ antovihāre vā bahisīmāya vā hotu,	648	
PA_tika-vin01_t2:648_10	bahisīmāyaṃ ṭhitehi apaloketvā bhājetuṃ na vaṭṭati, ubhayattha ṭhitampi pana antosīmāyaṃ	6481	
PA_tika-vin01_t2:648_11	ṭhitehi apaloketvā bhājetuṃ vaṭṭatiyeva. Teneva tīsupi gaṇṭhipadesu vuttaṃ “vihāreyeva	6481	
PA_tika-vin01_t2:648_12	nisīditvā evaṃ katattā sukhāditanti āhā”ti. Ayañca attho vassūpanāyikakkhandhakaṭṭhakathāyaṃ āvi bhavissati.	6481	
PA_tika-vin01_t2:649_0	150. Vuttavādakavatthūsu pāḷiyaṃ yugasāṭakanti sāṭakayugaṃ. Tulanti palasataṃ. Doṇanti	649	
PA_tika-vin01_t2:649_1	soḷasanāḷimattaṃ. Paricchedaṃ pana katvāti yattakaṃ icchitaṃ, tattakaṃ agghavasena	649	
PA_tika-vin01_t2:649_2	vā cīvarādipaccayavasena vā paricchedaṃ katvā. Upārambhāti “bhadantā aparicchedaṃ	649	
PA_tika-vin01_t2:649_3	katvā vadantī”ti evaṃ dosāropanato.	649	
PA_tika-vin01_t2:650_0	153. Chātajjhattanti jighacchādukkhena pīḷitaattasantānaṃ. Dhanukanti khuddakadhanukaṃ.	650	
PA_tika-vin01_t2:650_1	Baddho hotīti tiriyaṃ baddho hoti. Sunakhadaṭṭhanti sāmikehi vissajjitasunakhena	650	
PA_tika-vin01_t2:650_2	gahitaṃ. Yaṭṭhiyā saha pātetīti sūkarassa āgamanato puretarameva tattha abajjhanatthāya	650	
PA_tika-vin01_t2:650_3	pāteti. Maddanto gacchati, bhaṇḍadeyyanti ekasūkaragghanakaṃ bhaṇḍaṃ dātabbaṃ. Na	650	
PA_tika-vin01_t2:650_4	hi tena maggena gacchantā sabbeva sūkarā tena pāsena bajjhanti, ekoyeva paṭhamataraṃ	650	
PA_tika-vin01_t2:650_5	gacchanto bajjhati, tasmā ekasūkaragghanakaṃ bhaṇḍaṃ dātabbaṃ. Pacchā gacchatīti	650	
PA_tika-vin01_t2:650_6	tena katapayogena agantvā pacchā sayameva gacchati. Heṭṭhā vuttesupi īdisesu ṭhānesu	650	
PA_tika-vin01_t2:650_7	eseva nayo. Uddharitvā chaḍḍetīti puretarameva uddharitvā chaḍḍeti. Vihārabhūmiyanti	650	
PA_tika-vin01_t2:650_8	vihārasāmantā araññappadese. Rakkhaṃ yācitvāti rājarājamahāmattādīnaṃ santikaṃ gantvā	650	
PA_tika-vin01_t2:650_9	anuddissa rakkhaṃ yācitvā.	650	
PA_tika-vin01_t2:651	Kumīnamukhanti kumīnassa anto macchānaṃ pavisanamukhaṃ. Gumbe khipati, bhaṇḍadeyyamevāti kumīnassa anto pavisitabbānaṃ macchānaṃ agghena bhaṇḍadeyyaṃ.	65	
PA_tika-vin01_t2:652_0	156. Vīsatiṃsādivasena paricchinnā bhikkhū etthāti paricchinnabhikkhukaṃ. Therānanti	652	
PA_tika-vin01_t2:652_1	āgantukattherānaṃ. Tesampīti āvāsikabhikkhūnampi. Paribhogatthāyāti saṅghikaparibhogavasena	652	
PA_tika-vin01_t2:652_2	paribhuñjanatthāya. Gahaṇeti pāṭhaseso daṭṭhabbo. Yatthāti yasmiṃ āvāse. Aññesaṃ	652	
PA_tika-vin01_t2:652_3	atthibhāvanti aññesaṃ āgantukabhikkhūnaṃ atthibhāvaṃ. Tatthāti tādise āvāse. Bhājetvā	652	
PA_tika-vin01_t2:652_4	khādantīti āgantukānampi sampattānaṃ bhājetvā khādantīti adhippāyo. Catūsu paccayesu	652	
PA_tika-vin01_t2:652_5	sammā upanentīti ambaphalādīni vikkiṇitvā cīvarādīsu catūsu paccayesu sammā upanenti.	652	
PA_tika-vin01_t2:652_6	Cīvaratthāya niyametvā dinnāti “imesaṃ rukkhānaṃ phalāni vikkiṇitvā cīvaresuyeva	652	
PA_tika-vin01_t2:652_7	upanetabbāni, na bhājetvā khāditabbānī”ti evaṃ niyametvā dinnā. Tesupi āgantukā anissarāti	652	
PA_tika-vin01_t2:652_8	paccayaparibhogatthāya niyametvā dinnattā bhājetvā khādituṃ anissarā.	652	
PA_tika-vin01_t2:653_0	Na tesu…pe… ṭhātabbanti ettha āgantukehi heṭṭhā vuttanayena bhājetvā khāditabbanti	653	
PA_tika-vin01_t2:653_1	adhippāyo. Tesaṃ katikāya ṭhātabbanti “bhājetvā na khāditabba”nti vā “ettakesu rukkhesu	653	
PA_tika-vin01_t2:653_2	phalāni gaṇhissāmā”ti vā “ettakāni phalāni gaṇhissāmā”ti vā “ettakānaṃ divasānaṃ	653	
PA_tika-vin01_t2:653_3	abbhantare gaṇhissāmā”ti vā “na kiñci gaṇhissāmā”ti vā evaṃ katāya āvāsikānaṃ katikāya	653	
PA_tika-vin01_t2:653_4	āgantukehi ṭhātabbaṃ. Mahāaṭṭhakathāyaṃ “anissarā”ti vacanena dīpitoyeva attho mahāpaccariyaṃ	653	
PA_tika-vin01_t2:653_5	“catunnaṃ paccayāna”ntiādinā vitthāretvā dassito. Paribhogavasenevāti ettha eva-saddo	653	
PA_tika-vin01_t2:653_6	aṭṭhānappayutto. Paribhogavasena tameva bhājetvāti yojetabbaṃ. Etthāti etasmiṃ vihāre	653	
PA_tika-vin01_t2:653_7	raṭṭhe vā. Senāsanapaccayanti senāsanañca tadatthāya niyametvā ṭhapitañca.	653	
PA_tika-vin01_t2:654_0	Lāmakakoṭiyāti lāmakaṃ ādiṃ katvā, lāmakasenāsanato paṭṭhāyāti vuttaṃ hoti. Senāsanepi	654	
PA_tika-vin01_t2:654_1	tiṇādīni lāmakakoṭiyāva vissajjetabbāni, senāsanaparikkhārāpi lāmakakoṭiyāva vissajjetabbā.	654	
PA_tika-vin01_t2:654_2	Mūlavatthucchedaṃ pana katvā na upanetabbanti iminā kiṃ vuttaṃ hotīti? Tīsupi gaṇṭhipadesu	654	
PA_tika-vin01_t2:654_3	tāva idaṃ vuttaṃ “sabbāni senāsanāni na vissajjetabbānīti vuttaṃ hotī”ti. Lāmakakoṭiyā	654	
PA_tika-vin01_t2:654_4	vissajjentehipi senāsanabhūmiyo na vissajjetabbāti ayamattho vutto hotīti no khanti,	654	
PA_tika-vin01_t2:654_5	vīmaṃsitvā yaṃ ruccati, taṃ gahetabbaṃ.	654	
PA_tika-vin01_t2:655_0	Dhammasantakena buddhapūjaṃ kātuṃ, buddhasantakena vā dhammapūjaṃ kātuṃ vaṭṭati,	655	
PA_tika-vin01_t2:655_1	na vaṭṭatīti? “Tathāgatassa kho etaṃ vāseṭṭha adhivacanaṃ dhammakāyo itipīti ca yo	655	
PA_tika-vin01_t2:655_2	kho, vakkali, dhammaṃ passati, so maṃ passatī”ti ca vacanato vaṭṭatīti vadanti. Keci	655	
PA_tika-vin01_t2:655_3	pana “evaṃ sante ‘yo, bhikkhave, maṃ upaṭṭhaheyya, so gilānaṃ upaṭṭhaheyyā’ti vacanato	655	
PA_tika-vin01_t2:655_4	buddhasantakena gilānassapi bhesajjaṃ kātuṃ yuttanti āpajjeyya, tasmā na vaṭṭatī”ti	655	
PA_tika-vin01_t2:655_5	vadanti, taṃ akāraṇaṃ. Na hi “yo, bhikkhave, maṃ upaṭṭhaheyya, so gilānaṃ upaṭṭhaheyyā”ti	655	
PA_tika-vin01_t2:655_6	iminā attano ca gilānassa ca ekasadisatā tadupaṭṭhānassa vā samaphalatā vuttā. Ayañhettha	655	
PA_tika-vin01_t2:655_7	attho “yo maṃ ovādānusāsanīkaraṇena upaṭṭhaheyya, so gilānaṃ upaṭṭhaheyya, mama ovādakaraṇena	655	
PA_tika-vin01_t2:655_8	gilāno upaṭṭhātabbo”ti. Bhagavato ca gilānassa ca upaṭṭhānaṃ ekasadisanti evaṃ panettha	655	
PA_tika-vin01_t2:655_9	attho na gahetabbo. Tasmā “yo vo, ānanda, mayā dhammo ca vinayo ca desito paññatto,	655	
PA_tika-vin01_t2:655_10	so vo mamaccayena satthā”ti vacanato “ahañca panidāni eko ovadāmi anusāsāmi, mayi	6551	
PA_tika-vin01_t2:655_11	parinibbute imāni caturāsīti buddhasahassāni tumhe ovadissanti anusāsissantī”ti vuttattā	6551	
PA_tika-vin01_t2:655_12	ca bahussutaṃ bhikkhuṃ pasaṃsantena ca “yo bahussuto, na so tumhākaṃ sāvako nāma,	6551	
PA_tika-vin01_t2:655_13	buddho nāma esa cundā”ti vuttattā dhammagarukattā ca tathāgatassa pubbanayo eva pasatthataroti amhākaṃ khanti.	6551	
PA_tika-vin01_t2:656_0	Paṇṇaṃ āropetvāti “ettakeheva rukkhehi ettakameva gahetabba”nti paṇṇaṃ āropetvā,	656	
PA_tika-vin01_t2:656_1	likhitvāti vuttaṃ hoti. Nimittasaññaṃ katvāti saṅketaṃ katvā. Dārakāti tesaṃ puttanattādayo	656	
PA_tika-vin01_t2:656_2	dārakā. Aññepi ye keci gopakā honti, te sabbepi vuttā. Sabbatthāpi gihīnaṃ gopakadāne	656	
PA_tika-vin01_t2:656_3	yattakaṃ gopakā denti, tattakaṃ gahetabbaṃ. Saṅghike pana yathāparicchedameva gahetabbanti	656	
PA_tika-vin01_t2:656_4	dīpitattā “atthato eka”nti vuttaṃ.	656	
PA_tika-vin01_t2:657_0	Tatoti yathāvuttauposathāgārādikaraṇatthāya ṭhapitadārusambhārato. Āpucchitvāti kārakasaṅghaṃ	657	
PA_tika-vin01_t2:657_1	āpucchitvā. Taṃ sabbampi āharitvāti anāpucchitvāpi tāvakālikaṃ āharitvā. Āharāpentoti	657	
PA_tika-vin01_t2:657_2	ettha anāharāpentepi dātabbameva. Ayameva bhikkhu issaroti ekassa bhikkhuno pāpuṇanaṭṭhānaṃ,	657	
PA_tika-vin01_t2:657_3	tatoyeva senāsanato tassa dātabbaṃ, na ca so tato uṭṭhāpetabboti vuttaṃ hoti.	657	
PA_tika-vin01_t2:658_0	“Udakapūjanti cetiyaṭṭhānesu siñcana”nti gaṇṭhipadesu vuttaṃ. Vattasīsenāti kevalaṃ	658	
PA_tika-vin01_t2:658_1	saddhāya, na vetanādiatthāya. Savatthukanti saha bhūmiyā. Tiṇamattaṃ pana dātabbanti	658	
PA_tika-vin01_t2:658_2	kasmā vuttaṃ, kiṃ taṃ garubhaṇḍaṃ na hotīti? Na hoti. Arakkhitaagopitaṭṭhāne hi vinassakabhāvena	658	
PA_tika-vin01_t2:658_3	ṭhitaṃ garubhaṇḍaṃ na hoti, tasmā tādisaṃ sandhāya “tiṇamattaṃ pana dātabba”nti vuttaṃ.	658	
PA_tika-vin01_t2:658_4	Jaggitvāti saṃvacchare saṃvacchare jaggitvā.	658	
PA_tika-vin01_t2:659_0	Kuṭṭanti gehabhittiṃ. Pākāranti parikkhepapākāraṃ. Tatoti chaḍḍitavihārato. Tato	659	
PA_tika-vin01_t2:659_1	āharitvā senāsanaṃ kataṃ hotīti sāmantagāmavāsīhi bhikkhūhi chaḍḍitavihārato dārusambhārādiṃ	659	
PA_tika-vin01_t2:659_2	āharitvā senāsanaṃ kataṃ hoti.	659	
PA_tika-vin01_t2:660	157. Catubhāgaudakasambhinneti catutthabhāgena udakena sambhinne. Odanabhājanīyavatthusminti “dehi aparassa bhāga”nti āgatavatthusmiṃ.	66	
PA_tika-vin01_t2:661_0	159. Ayyā attanā kātuṃ yuttampi na karonti, ativiya thaddhāti pasādaṃ bhinditvā cittena	661	
PA_tika-vin01_t2:661_1	kuppanti, tasmā “pasādānurakkhaṇatthāyā”ti vuttaṃ. Iddhiṃ paṭisaṃharīti iddhiṃ vissajjesi.	661	
PA_tika-vin01_t2:661_2	Sakaṭṭhāneyeva aṭṭhāsīti iddhiyā vissajjitattā eva “pāsādo puna āgacchatū”ti anadhiṭṭhitepi	661	
PA_tika-vin01_t2:661_3	sayameva āgantvā sakaṭṭhāneyeva aṭṭhāsi. “Yāva dārakā pāsādaṃ ārohanti, tāva pāsādo	661	
PA_tika-vin01_t2:661_4	tesaṃ santike hotū”ti pubbe adhiṭṭhitattā eva ca kālaparicchedaṃ katvā adhiṭṭhitena	661	
PA_tika-vin01_t2:661_5	tato paraṃ iddhi vissajjitā nāma hotīti katvā vuttaṃ “thero iddhiṃ paṭisaṃharī”ti.	661	
PA_tika-vin01_t2:661_6	Yasmā te dārakā evaṃ gahetvā gatānaṃ santakā na honti, yasmā ca īdisena payogena	661	
PA_tika-vin01_t2:661_7	therena te ānītā nāma na honti, tasmā thero evamakāsīti daṭṭhabbaṃ. Tenevāha “vohāravasenā”tiādi.	661	
PA_tika-vin01_t2:661_8	Attano pakativaṇṇaṃ avijahitvā bahiddhā hatthiādidassanaṃ “ekopi hutvā bahudhā hotī”ti	661	
PA_tika-vin01_t2:661_9	āgatañca adhiṭṭhānavasena nipphannattā adhiṭṭhāniddhi nāma. “So pakativaṇṇaṃ vijahitvā	661	
PA_tika-vin01_t2:661_10	kumārakavaṇṇaṃ vā dasseti nāgavaṇṇaṃ vā…pe… vividhampi senābyūhaṃ dassetī”ti evaṃ	6611	
PA_tika-vin01_t2:661_11	āgatā iddhi pakativaṇṇavijahanavikāravasena pavattattā vikubbaniddhi nāma. Attānaṃ	6611	
PA_tika-vin01_t2:661_12	adassetvā bahiddhā hatthiādidassanampi ettheva saṅgahitanti daṭṭhabbaṃ. Pakativaṇṇavijahanañhi	6611	
PA_tika-vin01_t2:661_13	nāma attano pakatirūpassa aññesaṃ adassanaṃ, na sabbena sabbaṃ tassa nirodhanaṃ.	6611	
PA_tika-vin01_t2:661_14	Evañca katvā “attānaṃ adassetvā bahiddhā hatthiādidassanampi ettheva saṅgahita”nti	6611	
PA_tika-vin01_t2:661_15	idaṃ “pakativaṇṇaṃ vijahitvā”ti vuttamūlapadena na virujjhati.	6611	
PA_tika-vin01_t2:662	Vinītavatthuvaṇṇanā niṭṭhitā.	66	
PA_tika-vin01_t2:663	Iti samantapāsādikāya vinayaṭṭhakathāya sāratthadīpaniyaṃ	66	
PA_tika-vin01_t2:664	Dutiyapārājikavaṇṇanā samattā.	66	
PA_tika-vin01_t2:665	Anusāsanīkathāvaṇṇanā	66	
PA_tika-vin01_t2:666_0	Parājitakilesenāti santāne puna anuppattidhammatāpādanena catūhi maggañāṇehi saha	666	
PA_tika-vin01_t2:666_1	vāsanāya samucchinnasabbakilesena. Idhāti imasmiṃ sāsane. Tena sikkhāpadena samaṃ	666	
PA_tika-vin01_t2:666_2	aññaṃ anekanayavokiṇṇaṃ gambhīratthavinicchayaṃ kiñci sikkhāpadaṃ na vijjatīti yojetabbaṃ.	666	
PA_tika-vin01_t2:666_3	Attho ca vinicchayo ca atthavinicchayā, gambhīrā atthavinicchayā assāti gambhīratthavinicchayaṃ.	666	
PA_tika-vin01_t2:666_4	Vatthumhi otiṇṇeti codanāvatthumhi saṅghamajjhaṃ otiṇṇe, ekena ekasmiṃ codite, sayameva	666	
PA_tika-vin01_t2:666_5	vā āgantvā attano katavītikkame ārociteti vuttaṃ hoti. Etthāti otiṇṇe vatthumhi.	666	
PA_tika-vin01_t2:667_0	Vinicchayaṃ karontena sahasā “pārājika”nti avatvā yaṃ kattabbaṃ, taṃ dassetuṃ “pāḷi”ntiādimāha.	667	
PA_tika-vin01_t2:667_1	Vinicchayoti pārājikāpattivinicchayo. Avatvāvāti “tvaṃ pārājikaṃ āpanno”ti avatvāva.	667	
PA_tika-vin01_t2:667_2	Kappiyepi ca vatthusminti avatvāpi gaṇhituṃ kappiye mātupitusantakepi vatthusmiṃ.	667	
PA_tika-vin01_t2:667_3	Lahuvattinoti theyyacittuppādena lahuparivattino. Āsīvisanti sīghameva sakalasarīre	667	
PA_tika-vin01_t2:667_4	pharaṇasamatthavisaṃ.	667	
PA_tika-vin01_t2:668	Anusāsanīkathāvaṇṇanā niṭṭhitā.	66	
PA_tika-vin01_t2:669	Pārājikakaṇḍaṭṭhakathāya paṭhamabhāgavaṇṇanā samattā.	66	
PA_tika-vin01_t2:670	3. Tatiyapārājikaṃ	67	
PA_tika-vin01_t2:671	Tīhīti kāyavacīmanodvārehi. Vibhāvitanti pakāsitaṃ, desitaṃ paññattanti vuttaṃ hoti.	67	
PA_tika-vin01_t2:672	Paṭhamapaññattinidānavaṇṇanā	67	
PA_tika-vin01_t2:673_0	162. Tikkhattuṃ pākāraparikkhepavaḍḍhanenāti tikkhattuṃ pākāraparikkhepena nagarabhūmiyā	673	
PA_tika-vin01_t2:673_1	vaḍḍhanena. Visālībhūtattāti gāvutantaraṃ gāvutantaraṃ puthubhūtattā. Bārāṇasirañño	673	
PA_tika-vin01_t2:673_2	kira aggamahesiyā kucchimhi gabbho saṇṭhāsi, sā ñatvā rañño nivedesi, rājā gabbhaparihāraṃ	673	
PA_tika-vin01_t2:673_3	adāsi. Sā sammā parihariyamānā gabbhaparipākakāle vijāyanagharaṃ pāvisi. Puññavantīnaṃ	673	
PA_tika-vin01_t2:673_4	paccūsasamaye gabbhavuṭṭhānaṃ hoti, sā ca tāsaṃ aññatarā, tena paccūsasamaye alattakapaṭalabandhujīvakapupphasadisaṃ	673	
PA_tika-vin01_t2:673_5	maṃsapesiṃ vijāyi. Tato “aññā deviyo suvaṇṇabimbasadise putte vijāyanti, aggamahesī	673	
PA_tika-vin01_t2:673_6	maṃsapesinti rañño purato mama avaṇṇo uppajjeyyā”ti cintetvā tena avaṇṇabhayena taṃ	673	
PA_tika-vin01_t2:673_7	maṃsapesiṃ ekasmiṃ bhājane pakkhipitvā paṭikujjitvā rājamuddikāya lañchetvā gaṅgāya	673	
PA_tika-vin01_t2:673_8	sote pakkhipāpesi. Manussehi chaḍḍitamatte devatā ārakkhaṃ saṃvidahiṃsu. Suvaṇṇapaṭṭikañcettha	673	
PA_tika-vin01_t2:673_9	jātihiṅgulakena “bārāṇasirañño aggamahesiyā pajā”ti likhitvā bandhiṃsu. Tato taṃ	673	
PA_tika-vin01_t2:673_10	bhājanaṃ ūmibhayādīhi anupaddutaṃ gaṅgāsotena pāyāsi.	6731	
PA_tika-vin01_t2:674_0	Tena ca samayena aññataro tāpaso gopālakakulaṃ nissāya gaṅgātīre viharati. So pātova	674	
PA_tika-vin01_t2:674_1	gaṅgaṃ otiṇṇo taṃ bhājanaṃ āgacchantaṃ disvā paṃsukūlasaññāya aggahesi. Athettha	674	
PA_tika-vin01_t2:674_2	taṃ akkharapaṭṭikaṃ rājamuddikālañchanañca disvā muñcitvā taṃ maṃsapesiṃ addasa.	674	
PA_tika-vin01_t2:674_3	Disvānassa etadahosi “siyā gabbho, tathā hissa duggandhapūtibhāvo natthī”ti. Udakappavāhenāgatassapi	674	
PA_tika-vin01_t2:674_4	hi usmā na vigacchati, usmā ca nāma īdisāya saviññāṇakatāya bhaveyyāti “siyā gabbho”ti	674	
PA_tika-vin01_t2:674_5	cintesi. Puññavantatāya pana duggandhaṃ nāhosi sausumagatāya pūtibhāvo ca. Evaṃ pana	674	
PA_tika-vin01_t2:674_6	cintetvā assamaṃ netvā naṃ suddhe okāse ṭhapesi. Atha aḍḍhamāsaccayena dve maṃsapesiyo	674	
PA_tika-vin01_t2:674_7	ahesuṃ. Tāpaso disvā sādhukataraṃ ṭhapesi. Tato puna aḍḍhamāsaccayena ekamekissā	674	
PA_tika-vin01_t2:674_8	pesiyā hatthapādasīsānamatthāya pañca pañca piḷakā uṭṭhahiṃsu. Atha tato aḍḍhamāsaccayena	674	
PA_tika-vin01_t2:674_9	ekā maṃsapesi suvaṇṇabimbasadiso dārako, ekā dārikā ahosi. Tesu tāpasassa puttasineho	674	
PA_tika-vin01_t2:674_10	uppajji, dārakānaṃ puññupanissayato aṅguṭṭhakato cassa khīraṃ nibbatti. Tato pabhuti	6741	
PA_tika-vin01_t2:674_11	ca khīrabhattaṃ alabhittha. Tāpaso bhattaṃ bhuñjitvā khīraṃ dārakānaṃ mukhe āsiñcati.	6741	
PA_tika-vin01_t2:674_12	Tesaṃ pana yaṃ yaṃ udaraṃ pavisati, taṃ sabbaṃ maṇibhājanagataṃ viya dissati. Carimabhave	6741	
PA_tika-vin01_t2:674_13	bodhisatte kucchigate bodhisattamātu viya udaracchaviyā acchavippasannatāya evaṃ	6741	
PA_tika-vin01_t2:674_14	te nicchavī ahesuṃ. Apare āhu “sibbitvā ṭhapitā viya nesaṃ aññamaññaṃ līnā chavi	6741	
PA_tika-vin01_t2:674_15	ahosī”ti. Evaṃ te nicchavitāya vā līnacchavitāya vā “licchavī”ti paññāyiṃsu.	6741	
PA_tika-vin01_t2:675_0	Tāpaso dārake posento ussūre gāmaṃ bhikkhāya pavisati, atidivā paṭikkamati. Tassa	675	
PA_tika-vin01_t2:675_1	taṃ byāpāraṃ ñatvā gopālakā āhaṃsu – “bhante, pabbajitānaṃ dārakaposanaṃ palibodho,	675	
PA_tika-vin01_t2:675_2	amhākaṃ dārake detha, mayaṃ posessāma, tumhe attano kammaṃ karothā”ti. Tāpaso “sādhū”ti	675	
PA_tika-vin01_t2:675_3	paṭissuṇi. Gopālakā dutiyadivase maggaṃ samaṃ katvā pupphehi okiritvā dhajapaṭākā	675	
PA_tika-vin01_t2:675_4	ussāpetvā tūriyehi vajjamānehi assamaṃ āgatā. Tāpaso “mahāpuññā dārakā, appamādeneva	675	
PA_tika-vin01_t2:675_5	vaḍḍhetha, vaḍḍhetvā aññamaññaṃ āvāhaṃ karotha, pañcagorasena rājānaṃ tosetvā bhūmibhāgaṃ	675	
PA_tika-vin01_t2:675_6	gahetvā nagaraṃ māpetha, tattha kumāraṃ abhisiñcathā”ti vatvā dārake adāsi. Te “sādhū”ti	675	
PA_tika-vin01_t2:675_7	paṭissuṇitvā dārake netvā posesuṃ. Dārakā vuḍḍhimanvāya kīḷantā vivādaṭṭhānesu aññe	675	
PA_tika-vin01_t2:675_8	gopālakadārake hatthenapi pādenapi paharanti, te rodanti. “Kissa rodathā”ti ca mātāpitūhi	675	
PA_tika-vin01_t2:675_9	vuttā “ime nimmātāpitikā tāpasapositā amhe atīva paharantī”ti vadanti. Tato nesaṃ	675	
PA_tika-vin01_t2:675_10	posakamātāpitaropi “ime dārakā aññe dārake vihesenti dukkhāpenti, na ime saṅgahetabbā,	6751	
PA_tika-vin01_t2:675_11	vajjetabbā ime”ti āhaṃsu. Tato pabhuti kira so padeso “vajjī”ti vuccati yojanasataparimāṇena.	6751	
PA_tika-vin01_t2:676_0	Atha taṃ padesaṃ gopālakā rājānaṃ tosetvā aggahesuṃ. Tattha ca nagaraṃ māpetvā soḷasavassuddesikaṃ	676	
PA_tika-vin01_t2:676_1	kumāraṃ abhisiñcitvā rājānaṃ akaṃsu. Rajjasampattidāyakassa kammassa katattā asambhinne	676	
PA_tika-vin01_t2:676_2	eva rājakule uppannattā ca rājakumārassa puññānubhāvasañcoditā devatādhiggahitā akaṃsūti	676	
PA_tika-vin01_t2:676_3	keci. Dārakassa dārikāya saddhiṃ vāreyyaṃ katvā katikaṃ akaṃsu “bāhirato dārikā na	676	
PA_tika-vin01_t2:676_4	ānetabbā, ito dārikā na kassaci dātabbā”ti. Tesaṃ paṭhamasaṃvāsena dve dārakā jātā	676	
PA_tika-vin01_t2:676_5	dhītā ca putto ca. Evaṃ soḷasakkhattuṃ dve dve jātā. Tato tesaṃ dārakānaṃ yathākkamaṃ	676	
PA_tika-vin01_t2:676_6	vaḍḍhantānaṃ ārāmuyyānanivāsaṭṭhānaparivārasampattiṃ gahetuṃ appahontaṃ nagaraṃ tikkhattuṃ	676	
PA_tika-vin01_t2:676_7	gāvutantarena gāvutantarena parikkhipiṃsu. Tassa punappunaṃ visālīkatattā “vesālī”tveva	676	
PA_tika-vin01_t2:676_8	nāmaṃ jātaṃ. Tena vuttaṃ – “tikkhattuṃ pākāraparikkhepavaḍḍhanena visālībhūtattā	676	
PA_tika-vin01_t2:676_9	vesālīti vuccatī”ti.	676	
PA_tika-vin01_t2:677_0	Idampi ca nagaranti na kevalaṃ rājagahasāvatthiyo yevāti dasseti. Tattha mahāvanaṃ	677	
PA_tika-vin01_t2:677_1	nāmātiādi majjhimabhāṇakasaṃyuttabhāṇakānaṃ samānaṭṭhakathā. Majjhimaṭṭhakathāyañhi	677	
PA_tika-vin01_t2:677_2	saṃyuttaṭṭhakathāyañca imināva nayena vuttaṃ. Dīghanikāyaṭṭhakathāyaṃ pana “mahāvaneti	677	
PA_tika-vin01_t2:677_3	bahinagare himavantena saddhiṃ ekābaddhaṃ hutvā ṭhitaṃ sayaṃjātaṃ vanaṃ atthi, yaṃ	677	
PA_tika-vin01_t2:677_4	mahantabhāveneva mahāvananti vuccati, tasmiṃ mahāvane. Kūṭāgārasālāyanti tasmiṃ vanasaṇḍe	677	
PA_tika-vin01_t2:677_5	saṅghārāmaṃ patiṭṭhāpesuṃ. Tattha kaṇṇikaṃ yojetvā thambhānaṃ upari kūṭāgārasālāsaṅkhepena	677	
PA_tika-vin01_t2:677_6	devavimānasadisaṃ pāsādaṃ akaṃsu, taṃ upādāya sakalopi saṅghārāmo kūṭāgārasālāti	677	
PA_tika-vin01_t2:677_7	paññāyitthā”ti vuttaṃ. Vanamajjhe katattā “vanaṃ nissāyā”ti vuttaṃ. Ārāmeti saṅghārāme.	677	
PA_tika-vin01_t2:677_8	Haṃsavaṭṭakacchadanenāti haṃsavaṭṭakapaṭicchannena, haṃsamaṇḍalākārenāti attho.	677	
PA_tika-vin01_t2:678_0	Anekapariyāyenāti ettha pariyāya-saddo kāraṇavacanoti āha “anekehi kāraṇehī”ti, ayaṃ	678	
PA_tika-vin01_t2:678_1	kāyo aviññāṇakopi saviññāṇakopi evampi asubho evampi asubhoti nānāvidhehi kāraṇehīti	678	
PA_tika-vin01_t2:678_2	attho. Asubhākārasandassanappavattanti kesādivasena tatthāpi vaṇṇādito asubhākārassa	678	
PA_tika-vin01_t2:678_3	sabbaso dassanavasena pavattaṃ. Kāyavicchandaniyakathanti attano parassa ca karajakāye	678	
PA_tika-vin01_t2:678_4	vicchandanuppādanakathaṃ. Muttaṃ vātiādinā byatirekamukhena kāyassa amanuññataṃ dasseti.	678	
PA_tika-vin01_t2:678_5	Tattha ādito tīhi padehi adassanīyatāya asārakatāya majjhe catūhi duggandhatāya,	678	
PA_tika-vin01_t2:678_6	ante ekena lesamattenapi manuññatābhāvamassa dasseti. Atha khotiādinā anvayato sarūpeneva	678	
PA_tika-vin01_t2:678_7	amanuññatāya dassanaṃ. Chandoti dubbalarāgo. Rāgoti balavarāgo. “Kesā lomādī”ti saṅkhepato	678	
PA_tika-vin01_t2:678_8	vuttamatthaṃ vibhāgena dassetuṃ “yepi hī”tiādi vuttaṃ. Asubhāti āgantukena subhākārena	678	
PA_tika-vin01_t2:678_9	virahitattā asubhā. Asucinoti attano sabhāveneva asucino. Paṭikūlāti nāgarikassa	678	
PA_tika-vin01_t2:678_10	asucikaṭṭhānaṃ viya jigucchanīyattā paṭikūlā.	6781	
PA_tika-vin01_t2:679_0	Kesā nāmete vaṇṇatopi paṭikūlā, saṇṭhānatopi gandhatopi āsayatopi okāsatopi paṭikūlāti	679	
PA_tika-vin01_t2:679_1	dassento “so ca nesaṃ…pe… pañcahi kāraṇehi veditabbo”ti āha. Manuññepi hi yāgupatte	679	
PA_tika-vin01_t2:679_2	vā bhattapatte vā kesavaṇṇaṃ kiñci disvā “kesamissakamidaṃ, haratha na”nti jigucchanti,	679	
PA_tika-vin01_t2:679_3	evaṃ kesā vaṇṇato paṭikūlā. Rattiṃ paribhuñjantāpi kesasaṇṭhānaṃ akkavākaṃ vā makacivākaṃ	679	
PA_tika-vin01_t2:679_4	vā chupitvā tatheva jigucchanti, evaṃ saṇṭhānatopi paṭikūlā. Telamakkhanapupphadhūpādisaṅkhāravirahitānañca	679	
PA_tika-vin01_t2:679_5	kesānaṃ gandho paramajeguccho hoti, tato jegucchataro aggimhi pakkhittānaṃ. Kesā	679	
PA_tika-vin01_t2:679_6	hi vaṇṇasaṇṭhānato appaṭikūlāpi siyuṃ, gandhena pana paṭikūlāyeva. Yathā hi daharassa	679	
PA_tika-vin01_t2:679_7	kumārakassa vaccaṃ vaṇṇato haliddivaṇṇaṃ, saṇṭhānatopi haliddipiṇḍasaṇṭhānaṃ, saṅkāraṭṭhāne	679	
PA_tika-vin01_t2:679_8	chaḍḍitañca uddhumātakakāḷasunakhasarīraṃ vaṇṇato tālapakkavaṇṇaṃ, saṇṭhānato vaṭṭetvā	679	
PA_tika-vin01_t2:679_9	vissaṭṭhamudiṅgasaṇṭhānaṃ, dāṭhāpissa sumanamakuḷasadisāti ubhayampi vaṇṇasaṇṭhānato	679	
PA_tika-vin01_t2:679_10	siyā appaṭikūlaṃ, gandhena pana paṭikūlameva, evaṃ kesāpi siyuṃ vaṇṇasaṇṭhānato appaṭikūlā,	6791	
PA_tika-vin01_t2:679_11	gandhena pana paṭikūlāyevāti.	6791	
PA_tika-vin01_t2:680_0	Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni	680	
PA_tika-vin01_t2:680_1	honti aparibhogāni, evaṃ kesāpi pubbalohitamuttakarīsapittasemhādinissandena jātattā	680	
PA_tika-vin01_t2:680_2	jegucchāti idaṃ tesaṃ āsayato pāṭikulyaṃ. Ime ca kesā nāma gūtharāsimhi uṭṭhitakaṇṇakaṃ	680	
PA_tika-vin01_t2:680_3	viya ekatiṃsakoṭṭhāsarāsimhi jātā, te susānasaṅkāraṭṭhānādīsu jātasākaṃ viya parikhādīsu	680	
PA_tika-vin01_t2:680_4	jātakamalakuvalayādipupphaṃ viya ca asuciṭṭhāne jātattā paramajegucchāti idaṃ tesaṃ	680	
PA_tika-vin01_t2:680_5	okāsato pāṭikulyaṃ. Yathā ca kesānaṃ, evaṃ sabbakoṭṭhāsānañca vaṇṇasaṇṭhānagandhāsayokāsavasena	680	
PA_tika-vin01_t2:680_6	pañcadhā paṭikūlatā veditabbāti āha “evaṃ lomādīna”nti. Pañcapañcappabhedenāti ettha	680	
PA_tika-vin01_t2:680_7	bāhiratthasamāso daṭṭhabbo pañca pañca pabhedā etassāti pañcapañcappabhedoti.	680	
PA_tika-vin01_t2:681_0	Saṃvaṇṇentoti vitthārento. Asubhāyāti asubhamātikāya. Phātikammanti bahulīkāro. Pañcaṅgavippahīnaṃ	681	
PA_tika-vin01_t2:681_1	pañcaṅgasamannāgatanti ettha kāmacchando byāpādo thinamiddhaṃ uddhaccakukkuccaṃ vicikicchāti	681	
PA_tika-vin01_t2:681_2	imesaṃ pañcannaṃ nīvaraṇānaṃ pahānavasena pañcaṅgavippahīnatā veditabbā. Na hi etesu	681	
PA_tika-vin01_t2:681_3	appahīnesu jhānaṃ uppajjati, tenassetāni pahānaṅgānīti vuccanti. Kiñcāpi hi jhānakkhaṇe	681	
PA_tika-vin01_t2:681_4	aññepi akusalā dhammā pahīyanti, tathāpi etāneva visesena jhānantarāyakarāni. Kāmacchandena	681	
PA_tika-vin01_t2:681_5	hi nānāvisayapalobhitaṃ cittaṃ na ekattārammaṇe samādhiyati, kāmacchandābhibhūtaṃ	681	
PA_tika-vin01_t2:681_6	vā cittaṃ na kāmadhātuppahānāya paṭipadaṃ paṭipajjati, byāpādena ca ārammaṇe paṭihaññamānaṃ	681	
PA_tika-vin01_t2:681_7	na nirantaraṃ pavattati, thinamiddhābhibhūtaṃ akammaññaṃ hoti, uddhaccakukkuccaparetaṃ	681	
PA_tika-vin01_t2:681_8	avūpasantameva hutvā paribbhamati, vicikicchāya upahataṃ jhānādhigamasādhikaṃ paṭipadaṃ	681	
PA_tika-vin01_t2:681_9	nārohati. Iti visesena jhānantarāyakarattā etāneva pahānaṅgānīti vuttāni.	681	
PA_tika-vin01_t2:682_0	Yasmā pana vitakko ārammaṇe cittaṃ abhiniropeti, vicāro anuppabandhati, tehi avikkhepāya	682	
PA_tika-vin01_t2:682_1	sampāditapayogassa cetaso payogasampattisambhavā pīti pīnanaṃ, sukhañca upabrūhanaṃ	682	
PA_tika-vin01_t2:682_2	karoti, atha naṃ sasampayuttadhammaṃ etehi abhiniropanānubandhanapīnanaupabrūhanehi	682	
PA_tika-vin01_t2:682_3	anuggahitā ekaggatā ekattārammaṇe samaṃ sammā ādhiyati, tasmā vitakko vicāro pīti	682	
PA_tika-vin01_t2:682_4	sukhaṃ cittekaggatāti imesaṃ pañcannaṃ uppattivasena pañcaṅgasamannāgatatā veditabbā.	682	
PA_tika-vin01_t2:682_5	Uppannesu hi etesu pañcasu jhānaṃ uppannaṃ nāma hoti, tenassa etāni pañca samannāgataṅgānīti	682	
PA_tika-vin01_t2:682_6	vuccanti. Tasmā na etehi samannāgataṃ aññadeva jhānaṃ nāma atthīti gahetabbaṃ. Yathā	682	
PA_tika-vin01_t2:682_7	pana aṅgamattavaseneva caturaṅginī senā, pañcaṅgikaṃ tūriyaṃ aṭṭhaṅgiko ca maggoti	682	
PA_tika-vin01_t2:682_8	vuccati, evamidampi aṅgamattavaseneva “pañcaṅgika”nti vā “pañcaṅgasamannāgata”nti	682	
PA_tika-vin01_t2:682_9	vā vuccatīti veditabbaṃ.	682	
PA_tika-vin01_t2:683_0	Etāni ca pañcaṅgāni kiñcāpi upacārakkhaṇepi atthi, atha kho upacāre pakaticittato	683	
PA_tika-vin01_t2:683_1	balavatarāni, idha pana upacāratopi balavatarāni rūpāvacarakkhaṇappattāni. Ettha	683	
PA_tika-vin01_t2:683_2	hi vitakko suvisadena ākārena ārammaṇe cittaṃ abhiniropayamāno uppajjati, vicāro	683	
PA_tika-vin01_t2:683_3	ativiya ārammaṇaṃ anumajjamāno, pītisukhaṃ sabbāvantampi kāyaṃ pharamānaṃ. Teneva	683	
PA_tika-vin01_t2:683_4	vuttaṃ “nāssa kiñci sabbāvato kāyassa vivekajena pītisukhena apphuṭaṃ hotī”ti. Cittekaggatāpi	683	
PA_tika-vin01_t2:683_5	heṭṭhimamhi samuggapaṭale uparimaṃ samuggapaṭalaṃ viya ārammaṇe suphusitā hutvā uppajjati.	683	
PA_tika-vin01_t2:683_6	Ayametesaṃ itarehi viseso, tasmā “pañcaṅgasamannāgata”nti appanājhānameva visesetvā vuttaṃ.	683	
PA_tika-vin01_t2:684_0	Tividhakalyāṇaṃ dasalakkhaṇasampannanti ettha pana jhānassa ādimajjhapariyosānavasena	684	
PA_tika-vin01_t2:684_1	tividhakalyāṇatā, tesaṃyeva ādimajjhapariyosānānaṃ lakkhaṇavasena dasalakkhaṇasampannatā	684	
PA_tika-vin01_t2:684_2	veditabbā. Vitthāranayaṃ panettha sayameva pakāsayissati. Kilesacorehi anabhibhavanīyattā	684	
PA_tika-vin01_t2:684_3	jhānaṃ “cittamañjūsa”nti vuttaṃ. Nissāyāti pādakaṃ katvā.	684	
PA_tika-vin01_t2:685_0	Dasalakkhaṇavibhāvaneneva tividhakalyāṇatāpi vibhāvitā hotīti dasalakkhaṇaṃ tāva	685	
PA_tika-vin01_t2:685_1	dassento “tatrimānī”tiādimāha. Tattha pāripanthikato cittavisuddhītiādīnaṃ padānaṃ	685	
PA_tika-vin01_t2:685_2	attho “tatrāyaṃ pāḷī”tiādinā vuttapāḷivaṇṇanāyameva āvi bhavissati. Tatrāti tasmiṃ	685	
PA_tika-vin01_t2:685_3	dasalakkhaṇavibhāvane. Paṭipadāvisuddhīti paṭipajjati jhānaṃ etāyāti paṭipadā, gotrabhupariyosāno	685	
PA_tika-vin01_t2:685_4	pubbabhāgiyo bhāvanānayo. Paripanthato visujjhanaṃ visuddhi, paṭipadāya visuddhi	685	
PA_tika-vin01_t2:685_5	paṭipadāvisuddhi. Sā panāyaṃ yasmā jhānassa uppādakkhaṇe labbhati, tasmā vuttaṃ “paṭipadāvisuddhi	685	
PA_tika-vin01_t2:685_6	ādī”ti. Upekkhānubrūhanāti visodhetabbatādīnaṃ abhāvato jhānapariyāpannāya tatramajjhattupekkhāya	685	
PA_tika-vin01_t2:685_7	kiccanipphattiyā anubrūhanā. Sā panāyaṃ yasmā visesato jhānassa ṭhitikkhaṇe labbhati,	685	
PA_tika-vin01_t2:685_8	tena vuttaṃ “upekkhānubrūhanā majjhe”ti. Sampahaṃsanāti tattha dhammānaṃ anativattanādisādhakassa	685	
PA_tika-vin01_t2:685_9	ñāṇassa kiccanipphattivasena pariyodapanā. Sā pana yasmā jhānassa osānakkhaṇe pākaṭā	685	
PA_tika-vin01_t2:685_10	hoti, tasmā vuttaṃ “sampahaṃsanā pariyosāna”nti. Imāni tīṇi lakkhaṇānīti paripanthato	6851	
PA_tika-vin01_t2:685_11	cittassa visujjhanākāro, majjhimassa samathanimittassa paṭipajjanākāro, tattha pakkhandanākāroti	6851	
PA_tika-vin01_t2:685_12	imāni tīṇi jhānassa ādito uppādakkhaṇe appanāppattilakkhaṇāni. Tehi ākārehi vinā	6851	
PA_tika-vin01_t2:685_13	appanāppattiyā abhāvato asati ca appanāyaṃ tadabhāvato ādikalyāṇañceva visuddhipaṭipadattā	6851	
PA_tika-vin01_t2:685_14	yathāvuttehi lakkhaṇehi samannāgatattā ca tilakkhaṇasampannañca. Iminā nayena majjhapariyosānalakkhaṇānañca yojanā veditabbā.	6851	
PA_tika-vin01_t2:686_0	Keci pana “paṭipadāvisuddhi nāma sasambhāriko upacāro, upekkhānubrūhanā nāma appanā,	686	
PA_tika-vin01_t2:686_1	sampahaṃsanā nāma paccavekkhaṇā”ti vaṇṇayanti, taṃ na yuttaṃ. Tathā hi sati ajhānadhammehi	686	
PA_tika-vin01_t2:686_2	jhānassa guṇasaṃkittanaṃ nāma kataṃ hoti. Na hi bhūmantaraṃ bhūmantarapariyāpannaṃ	686	
PA_tika-vin01_t2:686_3	hoti, pāḷiyā cetaṃ virujjhati. “Ekattagataṃ cittaṃ paṭipadāvisuddhipakkhandañceva	686	
PA_tika-vin01_t2:686_4	hoti upekkhānubrūhitañca ñāṇena ca sampahaṃsita”nti hi pāḷiyaṃ vuttaṃ. Ettha hi ekattagataṃ	686	
PA_tika-vin01_t2:686_5	cittanti indriyānaṃ ekarasabhāvena ekaggatāya ca sikhāppattiyā tadanuguṇaṃ ekattagataṃ	686	
PA_tika-vin01_t2:686_6	sasampayuttaṃ appanāppattaṃ cittaṃ vuttaṃ, tasseva ca paṭipadāvisuddhipakkhandatādi	686	
PA_tika-vin01_t2:686_7	anantaraṃ vuccate. Tasmā pāḷiyaṃ ekasmiṃyeva appanācittakkhaṇe paṭipadāvisuddhiādīnaṃ	686	
PA_tika-vin01_t2:686_8	vuttattā antoappanāyameva parikammāgamanavasena paṭipadāvisuddhi, tatramajjhattupekkhāya	686	
PA_tika-vin01_t2:686_9	kiccavasena upekkhānubrūhanā, dhammānaṃ anativattanādibhāvasādhanena pariyodāpakassa	686	
PA_tika-vin01_t2:686_10	ñāṇassa kiccanipphattivasena sampahaṃsanā ca veditabbā.	6861	
PA_tika-vin01_t2:687_0	Kathaṃ? Yasmiṃ vāre appanā uppajjati, tasmiṃ yo nīvaraṇasaṅkhāto kilesagaṇo tassa	687	
PA_tika-vin01_t2:687_1	jhānassa paripantho, tato cittaṃ visujjhati, visuddhattā āvaraṇavirahitaṃ hutvā majjhimaṃ	687	
PA_tika-vin01_t2:687_2	samathanimittaṃ paṭipajjati. Majjhimaṃ samathanimittaṃ nāma samappavatto appanāsamādhiyeva,	687	
PA_tika-vin01_t2:687_3	līnuddhaccasaṅkhātānaṃ ubhinnaṃ antānaṃ anupagamanena majjhimo, savisesaṃ paccanīkadhammānaṃ	687	
PA_tika-vin01_t2:687_4	vūpasamanato samatho, yogino sukhavisesānaṃ kāraṇabhāvato nimittanti katvā. Tassa	687	
PA_tika-vin01_t2:687_5	pana appanācittassa anantarapaccayabhūtaṃ gotrabhucittaṃ satipi parittamahaggatabhāvabhede	687	
PA_tika-vin01_t2:687_6	paccayapaccayuppannabhāvabhede ca ekissāyeva santatiyā pariṇāmūpagamanato ekasantatipariṇāmanayena	687	
PA_tika-vin01_t2:687_7	tathattaṃ appanāsamādhivasena samāhitabhāvaṃ upagacchamānaṃ majjhimaṃ samathanimittaṃ	687	
PA_tika-vin01_t2:687_8	paṭipajjati nāma. Evaṃ paṭipannattā tathattupagamanena tattha pakkhandati nāma. Yasmiñhi	687	
PA_tika-vin01_t2:687_9	khaṇe tathattaṃ majjhimaṃ samathanimittaṃ paṭipajjati, tasmiṃyeva khaṇe tathattupagamanena	687	
PA_tika-vin01_t2:687_10	appanāsamādhinā samāhitabhāvūpagamanena tattha pakkhandati nāma. Evaṃ tāva purimasmiṃ	6871	
PA_tika-vin01_t2:687_11	gotrabhucitte vijjamānā paripanthavisuddhimajjhimasamathappaṭipattipakkhandanākārā	6871	
PA_tika-vin01_t2:687_12	āgamanavasena nipphajjamānā paṭhamassa jhānassa uppādakkhaṇeyeva paṭipadāvisuddhīti	6871	
PA_tika-vin01_t2:687_13	veditabbā. Teyeva hi ākārā paccayavisesato jhānakkhaṇe nipphajjamānā paṭipadāvisuddhīti vuttā.	6871	
PA_tika-vin01_t2:688_0	Evaṃ visuddhassa pana tassa cittassa puna sodhetabbābhāvato visodhane byāpāraṃ akaronto	688	
PA_tika-vin01_t2:688_1	visuddhaṃ cittaṃ ajjhupekkhati nāma. Samathabhāvūpagamanena samathappaṭipannassa	688	
PA_tika-vin01_t2:688_2	puna samādhāne byāpāraṃ akaronto samathappaṭipannaṃ ajjhupekkhati nāma. Samathappaṭipannabhāvato	688	
PA_tika-vin01_t2:688_3	eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ	688	
PA_tika-vin01_t2:688_4	akaronto ekattupaṭṭhānaṃ ajjhupekkhati nāma. Evaṃ tatramajjhattupekkhāya kiccavasena	688	
PA_tika-vin01_t2:688_5	upekkhānubrūhanā veditabbā.	688	
PA_tika-vin01_t2:689_0	Ye panete evaṃ upekkhānubrūhite tasmiṃ jhānacitte jātā samādhipaññāsaṅkhātā yuganaddhadhammā	689	
PA_tika-vin01_t2:689_1	aññamaññaṃ anativattamānā hutvā pavattā, yāni ca saddhādīni indriyāni nānākilesehi	689	
PA_tika-vin01_t2:689_2	vimuttattā vimuttirasena ekarasāni hutvā pavattāni, yañcesa tadupagaṃ tesaṃ anativattanaekarasasabhāvānaṃ	689	
PA_tika-vin01_t2:689_3	anucchavikaṃ vīriyaṃ vāhayati, yā cassa tasmiṃ khaṇe pavattā āsevanā, sabbepi te	689	
PA_tika-vin01_t2:689_4	ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā	689	
PA_tika-vin01_t2:689_5	sampahaṃsitattā visodhitattā pariyodāpitattā nipphannā, tasmā dhammānaṃ anativattanādibhāvasādhanena	689	
PA_tika-vin01_t2:689_6	pariyodāpakassa ñāṇassa kiccanipphattivasena sampahaṃsanā veditabbāti vuttaṃ.	689	
PA_tika-vin01_t2:690_0	Atha kasmā sampahaṃsanāva “pariyosāna”nti vuttā, na upekkhānubrūhanāti? Yasmā tasmiṃ	690	
PA_tika-vin01_t2:690_1	bhāvanācitte upekkhāvasena ñāṇaṃ pākaṭaṃ hoti, tasmā ñāṇakiccabhūtā sampahaṃsanā	690	
PA_tika-vin01_t2:690_2	“pariyosāna”nti vuttā. Tathā hi appanākāle bhāvanāya samappavattiyā paṭipakkhassa	690	
PA_tika-vin01_t2:690_3	ca suppahānato paggahādīsu byāpārassa akātabbato ajjhupekkhanāva hoti. Yaṃ sandhāya	690	
PA_tika-vin01_t2:690_4	vuttaṃ “samaye cittassa ajjhupekkhanā visuddhaṃ cittaṃ ajjhupekkhatī”ti ca ādi. Sā	690	
PA_tika-vin01_t2:690_5	panāyaṃ ajjhupekkhanā ñāṇassa kiccasiddhiyā hoti visesato ñāṇasādhanattā appanābyāpārassa,	690	
PA_tika-vin01_t2:690_6	tasmā ñāṇakiccabhūtā sampahaṃsanā “pariyosāna”nti vuttā. Evaṃ tividhāya paṭipadāvisuddhiyā	690	
PA_tika-vin01_t2:690_7	laddhavisesāya tividhāya upekkhānubrūhanāya sātisayaṃ paññindriyassa adhimattabhāvena	690	
PA_tika-vin01_t2:690_8	catubbidhāpi sampahaṃsanā sijjhatīti āgamanupekkhāñāṇakiccavasena dasapi ākārā jhāne eva veditabbā.	690	
PA_tika-vin01_t2:691_0	Evaṃ tividhattagataṃ cittantiādīni tasseva cittassa thomanavacanāni. Tattha evaṃ	691	
PA_tika-vin01_t2:691_1	tividhattagatanti evaṃ yathāvuttena vidhinā paṭipadāvisuddhipakkhandanaupekkhānubrūhanañāṇasampahaṃsanāvasena	691	
PA_tika-vin01_t2:691_2	tividhabhāvaṃ gataṃ. Vitakkasampannanti kilesakkhobhavirahitattā vitakkena sundarabhāvamupagataṃ.	691	
PA_tika-vin01_t2:691_3	Cittassa adhiṭṭhānasampannanti tasmiṃyeva ārammaṇe cittassa nirantarappavattisaṅkhātena	691	
PA_tika-vin01_t2:691_4	adhiṭṭhānena sampannaṃ anūnaṃ. Yathā adhiṭṭhānavasiyaṃ adhiṭṭhānanti jhānappavatti,	691	
PA_tika-vin01_t2:691_5	tathā idhāpi cittassa adhiṭṭhānanti cittekaggatāpi yujjati. Tena hi ekasmiṃyeva ārammaṇe	691	
PA_tika-vin01_t2:691_6	cittaṃ adhiṭṭhāti, na ettha vikkhipatīti. Samādhisampannanti visuṃ vuttattā pana	691	
PA_tika-vin01_t2:691_7	vuttanayeneva gahetabbo. Atha vā samādhisseva jhānaṅgasaṅgahitattā “cittassa adhiṭṭhānasampanna”nti	691	
PA_tika-vin01_t2:691_8	jhānaṅgapañcakavasena vuttaṃ. Samādhisampannanti indriyasaṅgahitattā indriyapañcakavasena.	691	
PA_tika-vin01_t2:692_0	Asubhasaññāparicitenāti sakalaṃ kāyaṃ asubhanti pavattāya saññāya sahagatattā jhānaṃ	692	
PA_tika-vin01_t2:692_1	asubhasaññā, tena paricitena paribhāvitena. Cetasāti cittena. Bahulanti abhiṇhaṃ.	692	
PA_tika-vin01_t2:692_2	Viharatoti viharantassa, asubhasamāpattibahulassāti attho. Methunadhammasamāpattiyāti	692	
PA_tika-vin01_t2:692_3	methunadhammena samaṅgibhāvato. Paṭilīyatīti ekapassena nilīyati nilīnaṃ viya hoti.	692	
PA_tika-vin01_t2:692_4	Paṭikuṭatīti saṅkucati. Paṭivattatīti nivattati. Na sampasārīyatīti na visarati,	692	
PA_tika-vin01_t2:692_5	abhirativasena na pakkhandatīti attho. Atha vā paṭilīyatīti saṅkucati tattha paṭikūlatāya	692	
PA_tika-vin01_t2:692_6	saṇṭhitattā. Paṭikuṭatīti apasakkati na upasakkati. Paṭivattatīti nivattati, tato	692	
PA_tika-vin01_t2:692_7	eva na sampasārīyatīti. Nhārudaddulanti nhārukhaṇḍaṃ nhāruvilekhanaṃ vā.	692	
PA_tika-vin01_t2:693_0	Addhamāsanti accantasaṃyoge upayogavacanaṃ. Paṭisallīyitunti yathāvuttakālaṃ paṭi	693	
PA_tika-vin01_t2:693_1	paṭi divase divase samāpattiyaṃ dhammacintāya cittaṃ nilīyituṃ. Payuttavācanti paccayapaṭisaṃyuttavācaṃ,	693	
PA_tika-vin01_t2:693_2	buddhā imesu divasesu piṇḍāya na caranti, vihāreyeva nisīdanti, tesaṃ dinnaṃ mahapphalaṃ hotīti ādivacanaṃ.	693	
PA_tika-vin01_t2:694_0	Kalyāṇūpanissayavasenāti pabbajjāya upanissayavasena. Pare kirāti kira-saddo arucisūcanattho.	694	
PA_tika-vin01_t2:694_1	Tenāha “idaṃ pana icchāmatta”nti, pavattiajānanaṃ ārocayitābhāvo ñāte nivāraṇañcāti	694	
PA_tika-vin01_t2:694_2	idaṃ tesaṃ icchāmattaṃ, na pana kāraṇanti attho. Apare pana vadanti “etasmiṃ kira	694	
PA_tika-vin01_t2:694_3	aḍḍhamāse na koci buddhaveneyyo ahosi, atha satthā imaṃ aḍḍhamāsaṃ phalasamāpattisukhena	694	
PA_tika-vin01_t2:694_4	vītināmessāmi, iti mayhañceva sukhavihāro bhavissati, anāgate ca pacchimā janatā	694	
PA_tika-vin01_t2:694_5	‘satthāpi gaṇaṃ pahāya ekako vihāsi, kimaṅgaṃ pana maya’nti diṭṭhānugatiṃ āpajjissati,	694	
PA_tika-vin01_t2:694_6	tadassa bhavissati dīgharattaṃ hitāya sukhāyāti iminā kāraṇena evamāhā”ti. Neva koci	694	
PA_tika-vin01_t2:694_7	bhagavantaṃ upasaṅkamatīti ṭhapetvā piṇḍapātanīhārakaṃ añño koci neva bhagavantaṃ	694	
PA_tika-vin01_t2:694_8	upasaṅkamati, bhikkhusaṅgho pana satthu vacanaṃ sampaṭicchitvā ekaṃ bhikkhuṃ adāsi.	694	
PA_tika-vin01_t2:694_9	So pātova gandhakuṭipariveṇasammajjanamukhodakadantakaṭṭhadānādīni sabbakiccāni tasmiṃ	694	
PA_tika-vin01_t2:694_10	tasmiṃ khaṇe katvā apagacchati.	6941	
PA_tika-vin01_t2:695_0	Anekakāraṇasammissoti ettha kāyassa asuciduggandhajegucchapaṭikūlatāva anekakāraṇaṃ.	695	
PA_tika-vin01_t2:695_1	Maṇḍanakapakatikoti alaṅkārakasabhāvo. Koci taruṇopi yuvā na hoti, koci yuvāpi maṇḍanakajātiko	695	
PA_tika-vin01_t2:695_2	na hoti yathā upasantasabhāvo ālasiyabyasanādīhi vā abhibhūto, idha pana daharo ceva	695	
PA_tika-vin01_t2:695_3	yuvā ca maṇḍanakajātiko ca adhippeto. Paṭhamayobbanaṃ nāma pannarasavassato yāva	695	
PA_tika-vin01_t2:695_4	dvattiṃsa saṃvaccharāni, soḷasavassato vā yāva tettiṃsa vassāni. Kuṇapanti matakaḷevaraṃ,	695	
PA_tika-vin01_t2:695_5	ahissa kuṇapaṃ ahikuṇapaṃ. Evaṃ itarānipi. Atipaṭikūlajigucchanīyasabhāvato cettha	695	
PA_tika-vin01_t2:695_6	imāneva tīṇi vuttānīti veditabbāni. Aññesañhi sasasūkarādīnaṃ kuṇapaṃ manussā kaṭukabhaṇḍādīhi	695	
PA_tika-vin01_t2:695_7	abhisaṅkharitvā paribhuñjantipi, imesaṃ pana kuṇapaṃ abhinavampi jigucchantiyeva,	695	
PA_tika-vin01_t2:695_8	ko pana vādo kālātikkamena pūtibhūte. Atipaṭikūlajigucchanīyatā ca nesaṃ ativiya	695	
PA_tika-vin01_t2:695_9	duggandhatāya, sā ca ahīnaṃ tikhiṇakopatāya kukkuramanussānaṃ odanakummāsūpacayatāya	695	
PA_tika-vin01_t2:695_10	ca sarīrassa hotīti vadanti.	6951	
PA_tika-vin01_t2:696_0	Samaṇakuttakoti samaṇakiccako, kāsāvanivāsanādivasena samaṇakiccakārīti vuttaṃ hoti.	696	
PA_tika-vin01_t2:696_1	Tenāha “samaṇavesadhārako”ti. Sabbamakaṃsūti puthujjanā sāvajjepi tattha anavajjasaññino	696	
PA_tika-vin01_t2:696_2	hutvā karaṇakārāpanasamanuññatādibhedaṃ sabbamakaṃsu. Lohitakanti ettha “lohitagata”ntipi	696	
PA_tika-vin01_t2:696_3	paṭhanti. Vaggūti matā vaggumatā. Puññasammatāti pujjabhavaphalanibbattanena sattānaṃ	696	
PA_tika-vin01_t2:696_4	punanena visodhanena puññanti sammatā. Pavāhessāmīti gamayissāmi, visodhessāmīti attho.	696	
PA_tika-vin01_t2:697_0	163. Māradheyyaṃ vuccati tebhūmakā dhammā. Vacanatthato pana mārassa dheyyaṃ māradheyyaṃ.	697	
PA_tika-vin01_t2:697_1	Dheyyanti ṭhānaṃ vatthu nivāso gocaro. Māro vā ettha dhiyati tiṭṭhati pavattatīti	697	
PA_tika-vin01_t2:697_2	māradheyyaṃ, māroti cettha kilesamāro adhippeto, kilesamāravaseneva ca devaputtamārassa	697	
PA_tika-vin01_t2:697_3	kāmabhave ādhipaccanti. Māravisayaṃ nātikkamissatīti cintetvāti evamayaṃ saṃvegaṃ	697	
PA_tika-vin01_t2:697_4	paṭilabhitvā māravisayaṃ atikkameyyāpi, mayā pana evaṃ vutte uppannaṃ saṃvegaṃ paṭippassambhetvā	697	
PA_tika-vin01_t2:697_5	māravisayaṃ nātikkamissatīti evaṃ cintetvā. Dvivacananti dvikkhattuṃ vacanaṃ, āmeḍitavacananti	697	
PA_tika-vin01_t2:697_6	vuttaṃ hoti. Niyojentīti ettha ayaṃ andhabālā devatā evaṃ uppannasaṃvegamūlakaṃ samaṇadhammaṃ	697	
PA_tika-vin01_t2:697_7	katvā “ayaṃ māravisayaṃ atikkameyyāpī”ti cintetvā attano aññāṇatāya “matā saṃsārato	697	
PA_tika-vin01_t2:697_8	muccantī”ti evaṃladdhikāpi samānā attano laddhivasena matā bhikkhū saṃsārato muccantīti	697	
PA_tika-vin01_t2:697_9	imamatthaṃ anupaparikkhitvā taṃ tattha niyojesīti veditabbaṃ.	697	
PA_tika-vin01_t2:698_0	Kiñcāpi asubhakathaṃ kathentena bhagavatā yathā tesaṃ bhikkhūnaṃ maraṇabhayaṃ na	698	
PA_tika-vin01_t2:698_1	bhavissati, tathā desitattā bhikkhūnañca taṃ dhammakathaṃ sutvā asubhabhāvanānuyogena	698	
PA_tika-vin01_t2:698_2	kāye vigatachandarāgatāya maraṇassa abhipatthitabhāvato bhayaṃ natthi, taṃ pana asihatthaṃ	698	
PA_tika-vin01_t2:698_3	tathā vicarantaṃ disvā tadaññesaṃ bhikkhūnaṃ uppajjanakabhayaṃ sandhāya “hotiyeva	698	
PA_tika-vin01_t2:698_4	bhaya”ntiādi vuttanti vadanti. “Attanāpi attānaṃ jīvitā voropenti, aññamaññampi jīvitā	698	
PA_tika-vin01_t2:698_5	voropentī”ti vuttattā “sabbānipi tāni pañca bhikkhusatāni jīvitā voropesī”ti idaṃ	698	
PA_tika-vin01_t2:698_6	yebhuyyavasena vuttanti gahetabbaṃ. Appakañhi ūnamadhikaṃ vā gaṇanūpagaṃ na hotīti	698	
PA_tika-vin01_t2:698_7	“pañcasatānī”ti vuttaṃ. Tasmā ye ca attanāva attānaṃ aññamaññañca jīvitā voropesuṃ,	698	
PA_tika-vin01_t2:698_8	te ṭhapetvā avasese puthujjanabhikkhū sabbe ca ariye ayaṃ jīvitā voropesīti veditabbaṃ.	698	
PA_tika-vin01_t2:699_0	164. Paṭisallānā vuṭṭhitoti ettha paṭisallānanti tehi tehi sattasaṅkhārehi paṭinivattitvā	699	
PA_tika-vin01_t2:699_1	apasakkitvā sallānaṃ nilīyanaṃ vivecanaṃ, kāyacittehi tato vivittatā ekībhāvoti vuttaṃ	699	
PA_tika-vin01_t2:699_2	hoti. Tenāha “ekībhāvato”ti, pavivekatoti attho. Ekībhāvoti hi kāyacittaviveko vutto.	699	
PA_tika-vin01_t2:699_3	Vuṭṭhitoti tato duvidhavivekato bhavaṅguppattiyā rūpārammaṇādisaṅkhārasamāyogena	699	
PA_tika-vin01_t2:699_4	gahaṭṭhapabbajitādisattasamāgamena ca apeto. Uddesaṃ paripucchaṃ gaṇhantīti attano	699	
PA_tika-vin01_t2:699_5	attano ācariyānaṃ santike gaṇhanti. Kāmaṃ dasānussatiggahaṇeneva ānāpānassatipi gahitā,	699	
PA_tika-vin01_t2:699_6	sā pana tattha sannipatitabhikkhūsu bahūnaṃ sappāyā sātthikā ca, tasmā puna gahitā.	699	
PA_tika-vin01_t2:699_7	Tathā hi bhagavā tameva kammaṭṭhānaṃ tesaṃ bhikkhūnaṃ kathesi. Āhāre paṭikūlasaññā	699	
PA_tika-vin01_t2:699_8	asubhakammaṭṭhānasadisā, cattāro pana āruppā ādikammikānaṃ ananurūpāti tesaṃ idha	699	
PA_tika-vin01_t2:699_9	aggahaṇaṃ daṭṭhabbaṃ.	699	
PA_tika-vin01_t2:700_0	Vesāliṃ upanissāyāti vesālīnagaraṃ gocaragāmaṃ katvā. Upaṭṭhānasālāyanti dhammasabhāyaṃ.	700	
PA_tika-vin01_t2:700_1	Muhuttenevāti satthari saddhamme ca gāravena upagatabhikkhūnaṃ vacanasamanantarameva	700	
PA_tika-vin01_t2:700_2	uṭṭhahiṃsūti katvā vuttaṃ. Buddhakāle kira bhikkhū bhagavato sandesaṃ sirasā sampaṭicchituṃ	700	
PA_tika-vin01_t2:700_3	ohitasotā viharanti. Yassāti yassa kattabbassa. Kālanti desanākālaṃ sandhāya vadati.	700	
PA_tika-vin01_t2:701	Paṭhamapaññattinidānavaṇṇanā niṭṭhitā.	70	
PA_tika-vin01_t2:702	Ānāpānassatisamādhikathāvaṇṇanā	70	
PA_tika-vin01_t2:703_0	165. Arahattappattiyāti arahattappattiatthāya. Aññaṃ pariyāyanti arahattādhigamatthāya	703	
PA_tika-vin01_t2:703_1	aññampi kāraṇaṃ. Ācikkhantoti pasaṃsāpubbakaṃ desento, pasaṃsā ca tattha abhirucijananena	703	
PA_tika-vin01_t2:703_2	ussāhanatthā. Tañhi sutvā bhikkhū “bhagavā imaṃ samādhiṃ anekehi ākārehi pasaṃsati,	703	
PA_tika-vin01_t2:703_3	santo kirāyaṃ samādhi paṇīto ca asecanako ca sukho ca vihāro, pāpadhamme ca ṭhānaso	703	
PA_tika-vin01_t2:703_4	antaradhāpetī”ti sañjātābhirucino ussāhajātā sakkaccaṃ anuyuñjitabbaṃ paṭipajjitabbaṃ maññanti.	703	
PA_tika-vin01_t2:704_0	Atthayojanakkamanti atthañca yojanakkamañca. Bhagavā attano paccakkhabhūtaṃ samādhiṃ	704	
PA_tika-vin01_t2:704_1	desanānubhāvena tesampi bhikkhūnaṃ āsannaṃ paccakkhañca karonto sampiṇḍanavasena	704	
PA_tika-vin01_t2:704_2	“ayampi kho”tiādimāha. Assāsapassāsapariggāhikāti dīgharassādivisesehi saddhiṃ assāsapassāse	704	
PA_tika-vin01_t2:704_3	paricchijja gāhikā, te ārabbha pavattāti attho.	704	
PA_tika-vin01_t2:705_0	Idāni yathāvuttamatthaṃ pāḷiyā vibhāvento āha “vuttañheta”ntiādi. Tattha no passāso	705	
PA_tika-vin01_t2:705_1	no assāsoti so soyeva attho paṭisedhena visesetvā vutto. Assāsavasenāti assāsaṃ ārammaṇaṃ	705	
PA_tika-vin01_t2:705_2	katvāti vuttaṃ hoti. Passāsavasenāti etthāpi eseva nayo. Upaṭṭhānaṃ satīti asammussanatāya	705	
PA_tika-vin01_t2:705_3	tameva assāsaṃ passāsañca upagantvā ṭhānaṃ sati nāmāti attho. Ettāvatā ānāpānesu	705	
PA_tika-vin01_t2:705_4	sati ānāpānassatīti ayamattho vutto hoti. Idāni sativaseneva puggalaṃ niddisitukāmena	705	
PA_tika-vin01_t2:705_5	“yo assasati, tassupaṭṭhāti, yo passasati, tassupaṭṭhātī”ti vuttaṃ. Yo assasati,	705	
PA_tika-vin01_t2:705_6	tassa sati assāsaṃ upagantvā tiṭṭhati. Yo passasati, tassa sati passāsaṃ upagantvā tiṭṭhatīti attho.	705	
PA_tika-vin01_t2:706_0	Yuttoti sampayutto. Ānāpānassatiyanti ānāpānassatiyaṃ paccayabhūtāyanti attho. Purimasmiñhi	706	
PA_tika-vin01_t2:706_1	atthe samādhissa satiyā sahajātādipaccayabhāvo vutto sampayuttavacanato, dutiyasmiṃ	706	
PA_tika-vin01_t2:706_2	pana upanissayabhāvopi. Upacārajjhānasahagatā hi sati appanāsamādhissa upanissayo	706	
PA_tika-vin01_t2:706_3	hotīti ubhayathāpi sahajātādīnaṃ sattannampi paccayānaṃ vasena paccayabhāvaṃ dasseti.	706	
PA_tika-vin01_t2:706_4	“Puna caparaṃ, udāyi, akkhātā mayā sāvakānaṃ paṭipadā, yathāpaṭipannā me sāvakā cattāro	706	
PA_tika-vin01_t2:706_5	satipaṭṭhāne bhāventī”tiādīsu uppādanavaḍḍhanaṭṭhena bhāvanāti vuccatīti tadubhayavasena	706	
PA_tika-vin01_t2:706_6	atthaṃ dassento “bhāvitoti uppādito vaḍḍhito cā”ti āha. Tattha bhāvaṃ vijjamānataṃ	706	
PA_tika-vin01_t2:706_7	ito gatoti bhāvito, uppādito paṭiladdhamattoti attho. Uppanno pana laddhāsevano bhāvito,	706	
PA_tika-vin01_t2:706_8	paguṇabhāvaṃ āpādito vaḍḍhitoti attho. Bahulīkatoti bahulaṃ pavattito. Tena āvajjanādivasībhāvappattimāha.	706	
PA_tika-vin01_t2:706_9	Yo hi vasībhāvaṃ āpādito, so icchiticchitakkhaṇe samāpajjitabbato punappunaṃ pavattissati.	706	
PA_tika-vin01_t2:706_10	Tena vuttaṃ “punappunaṃ kato”ti. Yathā “idheva, bhikkhave, samaṇo vivicceva kāmehī”ti	7061	
PA_tika-vin01_t2:706_11	ca evamādīsu paṭhamapade vutto eva-saddo dutiyādīsupi vuttoyeva hoti, evamidhāpīti	7061	
PA_tika-vin01_t2:706_12	āha “ubhayattha eva-saddena niyamo veditabbo”ti.	7061	
PA_tika-vin01_t2:707_0	Ubhayapadaniyamena laddhaguṇaṃ dassetuṃ “ayaṃ hī”tiādi vuttaṃ. Asubhakammaṭṭhānanti	707	
PA_tika-vin01_t2:707_1	asubhārammaṇaṃ jhānamāha. Tañhi asubhesu yogakammabhāvato yogino sukhavisesānaṃ kāraṇabhāvato	707	
PA_tika-vin01_t2:707_2	ca “asubhakammaṭṭhāna”nti vuccati. Kevalanti iminā ārammaṇaṃ nivatteti. Paṭivedhavasenāti	707	
PA_tika-vin01_t2:707_3	jhānapaṭivedhavasena. Jhānañhi bhāvanāvisesena ijjhantaṃ attano visayaṃ paṭivijjhantameva	707	
PA_tika-vin01_t2:707_4	pavattati yathāsabhāvato paṭivijjhīyati cāti paṭivedhoti vuccati. Oḷārikārammaṇattāti	707	
PA_tika-vin01_t2:707_5	bībhacchārammaṇattā. Paṭikūlārammaṇattāti jigucchitabbārammaṇattā. Pariyāyenāti kāraṇena	707	
PA_tika-vin01_t2:707_6	lesantarena vā. Ārammaṇasantatāyapīti anukkamena vicetabbataṃ pattārammaṇassa paramasukhumataṃ	707	
PA_tika-vin01_t2:707_7	sandhāyāha. Sante hi sannisinne ārammaṇe pavattamāno dhammo sayampi sannisinnova	707	
PA_tika-vin01_t2:707_8	hoti. Tenāha – “santo vūpasanto nibbuto”ti, nibbutasabbapariḷāhoti attho. Ārammaṇasantatāya	707	
PA_tika-vin01_t2:707_9	tadārammaṇānaṃ dhammānaṃ santatā lokuttaradhammārammaṇāhi paccavekkhaṇāhi dīpetabbā.	707	
PA_tika-vin01_t2:708_0	Nāssa santapaṇītabhāvāvahaṃ kiñci secananti asecanako, asecanakattā anāsittako, anāsittakattā	708	
PA_tika-vin01_t2:708_1	eva abbokiṇṇo asammisso parikammādinā, tatoyeva pāṭiyekko, visuṃyeveko āveṇiko asādhāraṇo.	708	
PA_tika-vin01_t2:708_2	Sabbametaṃ sarasato eva santabhāvaṃ dassetuṃ vuttaṃ, parikammaṃ vā santabhāvanimittaṃ.	708	
PA_tika-vin01_t2:708_3	Parikammanti ca kasiṇakaraṇādinimittuppādapariyosānaṃ, tādisaṃ idha natthīti adhippāyo.	708	
PA_tika-vin01_t2:708_4	Tadā hi kammaṭṭhānaṃ nirassādattā asantaṃ appaṇītaṃ siyā. Upacārena vā natthi ettha	708	
PA_tika-vin01_t2:708_5	santatāti yojanā. Yathā upacārakkhaṇe nīvaraṇavigamena aṅgapātubhāvena ca paresaṃ	708	
PA_tika-vin01_t2:708_6	santatā hoti, na evamimassa. Ayaṃ pana ādimanasi…pe… paṇīto cāti yojanā. Kecīti uttaravihāravāsike	708	
PA_tika-vin01_t2:708_7	sandhāyāha. Anāsittakoti upasecanena anāsittako. Tenāha “ojavanto”ti, ojavantasadisoti	708	
PA_tika-vin01_t2:708_8	attho. Madhuroti iṭṭho. Cetasikasukhappaṭilābhasaṃvattanaṃ tikacatukkajjhānavasena	708	
PA_tika-vin01_t2:708_9	upekkhāya vā santabhāvena sukhagatikattā sabbesampi vasena veditabbaṃ. Jhānasamuṭṭhānapaṇītarūpaphuṭasarīratāvasena	708	
PA_tika-vin01_t2:708_10	pana kāyikasukhappaṭilābhasaṃvattanaṃ daṭṭhabbaṃ, tañca kho jhānato vuṭṭhitakāle.	7081	
PA_tika-vin01_t2:708_11	Imasmiṃ pakkhe appitappitakkhaṇeti idaṃ hetumhi bhummavacanaṃ daṭṭhabbaṃ.	7081	
PA_tika-vin01_t2:709_0	Avikkhambhiteti jhānena sakasantānato anīhaṭe appahīne. Akosallasambhūteti akosallaṃ	709	
PA_tika-vin01_t2:709_1	vuccati avijjā, tato sambhūte. Avijjāpubbaṅgamā hi sabbe pāpadhammā. Khaṇenevāti	709	
PA_tika-vin01_t2:709_2	attano pavattikkhaṇeneva. Antaradhāpetīti ettha antaradhāpanaṃ vināsanaṃ. Taṃ pana	709	
PA_tika-vin01_t2:709_3	jhānakattukassa idhādhippetattā pariyuṭṭhānappahānaṃ hotīti āha “vikkhambhetī”ti.	709	
PA_tika-vin01_t2:709_4	Vūpasametīti visesena upasameti. Visesena upasamanaṃ pana sammadeva upasamanaṃ hotīti	709	
PA_tika-vin01_t2:709_5	āha “suṭṭhu upasametī”ti.	709	
PA_tika-vin01_t2:710_0	Nanu ca aññopi samādhi attano pavattikkhaṇeneva paṭipakkhadhamme antaradhāpeti vūpasameti,	710	
PA_tika-vin01_t2:710_1	atha kasmā ayameva samādhi evaṃ visesetvā vuttoti? Pubbabhāgato paṭṭhāya nānāvitakkavūpasamanasabbhāvato.	710	
PA_tika-vin01_t2:710_2	Vuttañhetaṃ “ānāpānassati bhāvetabbā vitakkupacchedāyā”ti. Apica tikkhapaññassa ñāṇuttarassetaṃ	710	
PA_tika-vin01_t2:710_3	kammaṭṭhānaṃ, ñāṇuttarassa ca kilesappahānaṃ itarehi sātisayaṃ yathā saddhādhimuttehi	710	
PA_tika-vin01_t2:710_4	diṭṭhippattassa, tasmā imaṃ visesaṃ sandhāya “ṭhānaso antaradhāpeti vūpasametī”ti	710	
PA_tika-vin01_t2:710_5	vuttaṃ. Atha vā nimittapātubhāve sati khaṇeneva aṅgapātubhāvasabbhāvato ayameva samādhi	710	
PA_tika-vin01_t2:710_6	“ṭhānaso antaradhāpeti vūpasametī”ti vutto yathā taṃ mahato akālameghassa uṭṭhitassa	710	
PA_tika-vin01_t2:710_7	dhārānipāte khaṇeneva pathaviyaṃ rajojallassa vūpasamo. Tenevāha “seyyathāpi, bhikkhave,	710	
PA_tika-vin01_t2:710_8	mahā akālamegho uṭṭhito”tiādi. Sāsanikassa jhānabhāvanā yebhuyyena nibbedhabhāgiyāva	710	
PA_tika-vin01_t2:710_9	hotīti āha “nibbedhabhāgiyattā”ti. Buddhānaṃ pana ekaṃsena nibbedhabhāgiyāva hoti.	710	
PA_tika-vin01_t2:710_10	Imameva hi kammaṭṭhānaṃ bhāvetvā sabbepi sammāsambuddhā sammāsambodhiṃ adhigacchanti,	7101	
PA_tika-vin01_t2:710_11	ariyamaggassa pādakabhūto ayaṃ samādhi anukkamena vaḍḍhitvā ariyamaggabhāvaṃ upagato	7101	
PA_tika-vin01_t2:710_12	viya hotīti āha “anupubbena ariyamaggavuḍḍhippatto”ti. Ayaṃ panattho virāganirodhapaṭinissaggānupassanānaṃ	7101	
PA_tika-vin01_t2:710_13	vasena sammadeva yujjati.	7101	
PA_tika-vin01_t2:711_0	Kathanti idaṃ pucchanākāravibhāvanapadaṃ, pucchā cettha kathetukamyatāvasena aññesaṃ	711	
PA_tika-vin01_t2:711_1	asambhavato, sā ca upari desanaṃ āruḷhānaṃ sabbesaṃ pakāravisesānaṃ āmasanavasenāti	711	
PA_tika-vin01_t2:711_2	imamatthaṃ dassento “kathanti…pe… vitthāretukamyatāpucchā”ti āha. Kathaṃ bahulīkatoti	711	
PA_tika-vin01_t2:711_3	etthāpi ānāpānassatisamādhīti padaṃ ānetvā sambandhitabbaṃ. Tattha kathanti ānāpānassatisamādhibahulīkāraṃ	711	
PA_tika-vin01_t2:711_4	nānappakārato vitthāretukamyatāpucchā. Bahulīkato ānāpānassatisamādhīti tathā puṭṭhadhammanidassananti	711	
PA_tika-vin01_t2:711_5	imamatthaṃ “eseva nayo”ti imināyeva atidissati. Heṭṭhā papañcavasena vuttamatthaṃ	711	
PA_tika-vin01_t2:711_6	sukhaggahaṇatthaṃ saṅgahetvā dassento “ayaṃ panettha saṅkhepattho”ti āha, piṇḍatthoti vuttaṃ hoti.	711	
PA_tika-vin01_t2:712_0	Tamatthanti taṃ “kathaṃ bhāvito”tiādinā pucchāvasena saṅkhepato vuttamatthaṃ. “Idha	712	
PA_tika-vin01_t2:712_1	tathāgato loke uppajjatī”tiādīsu idha-saddo lokaṃ upādāya vutto. “Idheva tiṭṭhamānassā”tiādīsu	712	
PA_tika-vin01_t2:712_2	okāsaṃ. “Idhāhaṃ, bhikkhave, bhuttāvī assaṃ pavārito”tiādīsu padapūraṇamattaṃ. “Idha	712	
PA_tika-vin01_t2:712_3	bhikkhu dhammaṃ pariyāpuṇātī”tiādīsu pana sāsanaṃ. “Idha, bhikkhave, bhikkhū”ti idhāpi	712	
PA_tika-vin01_t2:712_4	sāsanamevāti dassento “bhikkhave, imasmiṃ sāsane bhikkhū”ti vatvā tamevatthaṃ pākaṭaṃ	712	
PA_tika-vin01_t2:712_5	katvā dassetuṃ “ayaṃ hī”tiādimāha. Tattha sabbappakāraānāpānassatisamādhinibbattakassāti	712	
PA_tika-vin01_t2:712_6	sabbappakāraggahaṇaṃ soḷasa pakāre sandhāya. Te hi imasmiṃyeva sāsane. Bāhirakā hi	712	
PA_tika-vin01_t2:712_7	jānantā ādito catuppakārameva jānanti. Tenāha “aññasāsanassa tathābhāvappaṭisedhano”ti,	712	
PA_tika-vin01_t2:712_8	yathāvuttassa puggalassa nissayabhāvappaṭisedhanoti attho. Etena “idha, bhikkhave”ti	712	
PA_tika-vin01_t2:712_9	idaṃ antogadhaeva-saddanti dasseti. Santi hi ekapadānipi avadhāraṇāni yathā vāyubhakkhoti.	712	
PA_tika-vin01_t2:712_10	Tenevāha “idheva, bhikkhave, samaṇo”tiādi. Paripuṇṇasamaṇakaraṇadhammo hi yo, so	7121	
PA_tika-vin01_t2:712_11	sabbappakāraānāpānassatisamādhinibbattako. Parappavādāti paresaṃ aññatitthiyānaṃ	7121	
PA_tika-vin01_t2:712_12	nānappakāravādā titthāyatanāni.	7121	
PA_tika-vin01_t2:713_0	Araññādikasseva bhāvanānurūpasenāsanataṃ dassetuṃ “imassa hī”tiādi vuttaṃ. Duddamo	713	
PA_tika-vin01_t2:713_1	damathaṃ anupagato goṇo kūṭagoṇo. Yathā thanehi sabbaso khīraṃ na paggharati, evaṃ	713	
PA_tika-vin01_t2:713_2	dohapaṭibandhinī kūṭadhenu. Assāti gopassa. Rūpasaddādike paṭicca uppajjanakaassādo	713	
PA_tika-vin01_t2:713_3	rūpārammaṇādiraso. Pubbe āciṇṇārammaṇanti pabbajitato pubbe, anādimati vā saṃsāre	713	
PA_tika-vin01_t2:713_4	paricitārammaṇaṃ. Upacāravasena upanisīdati, appanāvasena upanipajjatīti yojetabbaṃ.	713	
PA_tika-vin01_t2:714_0	Idhāti imasmiṃ sāsane. Nibandheyyāti bandheyya. Satiyāti sammadeva kammaṭṭhānasallakkhaṇavasappavattāya	714	
PA_tika-vin01_t2:714_1	satiyā. Ārammaṇeti kammaṭṭhānārammaṇe. Daḷhanti thiraṃ, yathā satokārissa upacārappanābhedo	714	
PA_tika-vin01_t2:714_2	samādhi ijjhati, tathā thāmagataṃ katvāti attho.	714	
PA_tika-vin01_t2:715_0	Muddhabhūtanti santatādivisesaguṇavantatāya buddhādīhi ariyehi samāsevitabhāvato	715	
PA_tika-vin01_t2:715_1	ca muddhasadisaṃ, uttamanti attho. Visesādhigamadiṭṭhadhammasukhavihārapadaṭṭhānanti	715	
PA_tika-vin01_t2:715_2	sabbesaṃ buddhānaṃ ekaccānaṃ paccekabuddhānaṃ buddhasāvakānañca visesādhigamassa	715	
PA_tika-vin01_t2:715_3	ceva aññakammaṭṭhānena adhigatavisesānaṃ diṭṭhadhammasukhavihārassa ca padaṭṭhānabhūtaṃ.	715	
PA_tika-vin01_t2:715_4	Vatthuvijjācariyo viya bhagavā yogīnaṃ anurūpanivāsaṭṭhānupadissanato. Bhikkhu dīpisadiso	715	
PA_tika-vin01_t2:715_5	araññe ekako viharitvā paṭipakkhanimmathanena icchitatthasādhanato. Phalamuttamanti	715	
PA_tika-vin01_t2:715_6	sāmaññaphalamāha. Parakkamajavayoggabhūminti bhāvanussāhajavassa yoggakaraṇabhūmibhūtaṃ.	715	
PA_tika-vin01_t2:716_0	Evaṃ vuttalakkhaṇesūti abhidhammapariyāyena suttantapariyāyena vuttalakkhaṇesu. Rukkhasamīpanti	716	
PA_tika-vin01_t2:716_1	“yāvatā majjhanhike kāle samantā chāyā pharati, nivāte paṇṇāni patanti, ettāvatā	716	
PA_tika-vin01_t2:716_2	rukkhamūlanti vuccatī”ti evaṃ vuttaṃ rukkhassa samīpaṭṭhānaṃ. Avasesasattavidhasenāsananti	716	
PA_tika-vin01_t2:716_3	pabbataṃ kandaraṃ giriguhaṃ susānaṃ vanappatthaṃ abbhokāsaṃ palālapuñjanti evaṃ vuttaṃ.	716	
PA_tika-vin01_t2:716_4	Ututtayānukūlaṃ dhātucariyānukūlanti gimhādiututtayassa semhādidhātuttayassa mohādicaritattayassa	716	
PA_tika-vin01_t2:716_5	ca anukūlaṃ. Tathā hi gimhakāle araññaṃ anukūlaṃ sommasītalabhāvato, hemante rukkhamūlaṃ	716	
PA_tika-vin01_t2:716_6	himapātanivāraṇato, vassakāle suññāgāraṃ vassanivāraṇagehasambhavato. Semhadhātukassa	716	
PA_tika-vin01_t2:716_7	semhapakatikassa araññaṃ anukūlaṃ dūraṃ gantvā bhikkhācaraṇena semhassa vūpasamanato,	716	
PA_tika-vin01_t2:716_8	pittadhātukassa rukkhamūlaṃ anukūlaṃ sītavātasamphassasambhavato, vātadhātukassa	716	
PA_tika-vin01_t2:716_9	suññāgāraṃ anukūlaṃ vātanivāraṇato. Mohacaritassa araññaṃ anukūlaṃ. Mahāaraññe hi	716	
PA_tika-vin01_t2:716_10	cittaṃ na saṅkucati vivaṭaṅgaṇabhāvato, dosacaritassa rukkhamūlaṃ anukūlaṃ pasādanīyabhāvato,	7161	
PA_tika-vin01_t2:716_11	rāgacaritassa suññāgāraṃ anukūlaṃ visabhāgārammaṇānaṃ pavesanivāraṇato. Alīnānuddhaccapakkhikanti	7161	
PA_tika-vin01_t2:716_12	asaṅkocāvikkhepapakkhikaṃ. Sayanañhi kosajjapakkhikaṃ, ṭhānacaṅkamanāni uddhaccapakkhikāni,	7161	
PA_tika-vin01_t2:716_13	na evaṃ nisajjā. Tato eva tassā santatā. Nisajjāya daḷhabhāvaṃ pallaṅkābhujanena,	7161	
PA_tika-vin01_t2:716_14	assāsapassāsānaṃ pavattanasukhataṃ uparimakāyassa ujukaṭṭhapanena, ārammaṇapariggahūpāyaṃ	7161	
PA_tika-vin01_t2:716_15	parimukhaṃ satiyā ṭhapanena dassento.	7161	
PA_tika-vin01_t2:717_0	Ūrubaddhāsananti ūrūnamadhobandhanavasena nisajjā. Heṭṭhimakāyassa anujukaṃ ṭhapanaṃ	717	
PA_tika-vin01_t2:717_1	nisajjāvacaneneva bodhitanti. Ujuṃ kāyanti ettha kāya-saddo uparimakāyavisayoti āha	717	
PA_tika-vin01_t2:717_2	– “uparimaṃ sarīraṃ ujukaṃ ṭhapetvā”ti. Taṃ pana ujukaṭṭhapanaṃ sarūpato payojanato	717	
PA_tika-vin01_t2:717_3	ca dassetuṃ “aṭṭhārasā”tiādi vuttaṃ. Na paṇamantīti na oṇamanti. Na paripatatīti	717	
PA_tika-vin01_t2:717_4	na vigacchati vīthiṃ na vilaṅgheti, tato eva pubbenāparaṃ visesuppattiyā vuḍḍhiṃ	717	
PA_tika-vin01_t2:717_5	phātiṃ upagacchati. Idha pari-saddo abhi-saddena samānatthoti āha “kammaṭṭhānābhimukha”nti,	717	
PA_tika-vin01_t2:717_6	bahiddhā puthuttārammaṇato nivāretvā kammaṭṭhānaṃyeva purakkhatvāti attho. Parīti	717	
PA_tika-vin01_t2:717_7	pariggahaṭṭho “pariṇāyikā”tiādīsu viya. Niyyānaṭṭho paṭipakkhato niggamanaṭṭho, tasmā	717	
PA_tika-vin01_t2:717_8	pariggahitaniyyānanti sabbathā gahitāsammosaṃ pariccattasammosaṃ satiṃ katvā, paramaṃ	717	
PA_tika-vin01_t2:717_9	satinepakkaṃ upaṭṭhapetvāti attho. Satovāti satiyā samannāgato eva saranto eva assasati,	717	
PA_tika-vin01_t2:717_10	nāssa kāci sativirahitā assāsappavatti hotīti attho. Sato passasatīti etthāpi satova	7171	
PA_tika-vin01_t2:717_11	passasatīti eva-saddo ānetvā vattabbo. Satokārīti sato eva hutvā satiyā eva vā kātabbassa	7171	
PA_tika-vin01_t2:717_12	kattā, karaṇasīlo vā.	7171	
PA_tika-vin01_t2:718_0	Bāttiṃsāya ākārehīti catūsu catukkesu āgatāni dīgharassādīni soḷasa padāni assāsapassāsavasena	718	
PA_tika-vin01_t2:718_1	dvidhā vibhajitvā vuttehi dīghamassāsaṃ ādiṃ katvā paṭinissaggānupassipassāsapariyantehi	718	
PA_tika-vin01_t2:718_2	bāttiṃsākārehi. Yadi “satova assasati, sato passasatī”ti etassa vibhaṅge vuttaṃ,	718	
PA_tika-vin01_t2:718_3	atha kasmā “assasati passasati”cceva avatvā “satokārī”ti vuttaṃ? Ekarasaṃ desanaṃ	718	
PA_tika-vin01_t2:718_4	kātukāmatāya. Paṭhamacatukke padadvayameva hi vattamānakālavasena āgataṃ, itarāni	718	
PA_tika-vin01_t2:718_5	anāgatakālavasena, tasmā ekarasaṃ desanaṃ kātukāmatāya sabbattha “satokāri”cceva	718	
PA_tika-vin01_t2:718_6	vuttaṃ. Dīghaṃassāsavasenāti dīghaassāsavasena, vibhattialopaṃ katvā niddeso. Dīghanti	718	
PA_tika-vin01_t2:718_7	vā bhagavatā vuttaassāsavasena. Cittassa ekaggataṃ avikkhepanti vikkhepassa paṭipakkhabhāvato	718	
PA_tika-vin01_t2:718_8	avikkhepoti laddhanāmaṃ cittassa ekaggabhāvaṃ pajānato sati upaṭṭhitā ārammaṇaṃ upagantvā	718	
PA_tika-vin01_t2:718_9	ṭhitā hoti. Tāya satiyā tena ñāṇenāti yathāvuttāya satiyā yathāvuttena ca ñāṇena.	718	
PA_tika-vin01_t2:718_10	Idaṃ vuttaṃ hoti – dīghaṃ assāsaṃ ārammaṇabhūtaṃ avikkhittacittassa asammohato vā	7181	
PA_tika-vin01_t2:718_11	sampajānantassa tattha sati upaṭṭhitāva hoti, taṃ sampajānantassa ārammaṇakaraṇavasena	7181	
PA_tika-vin01_t2:718_12	asammohavasena vā sampajaññaṃ, tadadhīnasatisampajaññena taṃsamaṅgī yogāvacaro satokārī	7181	
PA_tika-vin01_t2:718_13	nāma hotīti. Paṭinissaggānupassī assāsavasenāti paṭinissaggānupassī hutvā assasanassa	7181	
PA_tika-vin01_t2:718_14	vasena. “Paṭinissaggānupassiassāsavasenā”ti vā pāṭho, tassa paṭinissaggānupassino	7181	
PA_tika-vin01_t2:718_15	assāsā paṭinissaggānupassiassāsā, tesaṃ vasenāti attho.	7181	
PA_tika-vin01_t2:719_0	Anto uṭṭhitasasanaṃ assāso, bahi uṭṭhitasasanaṃ passāsoti āha – “assāsoti bahinikkhamanavāto”tiādi.	719	
PA_tika-vin01_t2:719_1	Suttantaṭṭhakathāyaṃ pana bahi uṭṭhahitvāpi anto sasanato assāso, anto uṭṭhahitvāpi	719	
PA_tika-vin01_t2:719_2	bahi sasanato passāsoti katvā uppaṭipāṭiyā vuttaṃ. Atha vā mātukucchiyaṃ bahi nikkhamituṃ	719	
PA_tika-vin01_t2:719_3	aladdhokāso nāsikāvāto mātukucchito nikkhantamatte paṭhamaṃ bahi nikkhamatīti vinayaṭṭhakathāyaṃ	719	
PA_tika-vin01_t2:719_4	uppattikkamena “ādimhi sāso assāso”ti bahinikkhamanavāto vutto. Tenevāha “sabbesampi	719	
PA_tika-vin01_t2:719_5	gabbhaseyyakāna”ntiādi. Suttantaṭṭhakathāyaṃ pana pavattiyaṃ bhāvanārambhasamaye	719	
PA_tika-vin01_t2:719_6	paṭhamaṃ nāsikāvātassa anto ākaḍḍhitvā pacchā bahi vissajjanato pavattikkamena “ādimhi	719	
PA_tika-vin01_t2:719_7	sāso assāso”ti antopavisanavāto vutto. Suttantanayoyeva cettha “assāsādimajjhapariyosānaṃ	719	
PA_tika-vin01_t2:719_8	satiyā anugacchato ajjhattaṃ vikkhepagatena cittena kāyopi cittampi sāraddhā ca honti	719	
PA_tika-vin01_t2:719_9	iñjitā ca phanditā ca, passāsādimajjhapariyosānaṃ satiyā anugacchato bahiddhā vikkhepagatena	719	
PA_tika-vin01_t2:719_10	cittena kāyopi cittampi sāraddhā ca honti iñjitā ca phanditā cā”ti imāya pāḷiyā sameti.	7191	
PA_tika-vin01_t2:719_11	“Bhāvanārambhe pavattikkamasseva icchitattā sundarataro”ti vadanti. Tāluṃ āhacca	7191	
PA_tika-vin01_t2:719_12	nibbāyatīti tāluṃ āhacca nirujjhati. Tena kira sampatijāto bāladārako khipitaṃ karoti.	7191	
PA_tika-vin01_t2:719_13	Evaṃ tāvātiādi yathāvuttassa atthassa nigamanaṃ. Keci “evaṃ tāvāti anena pavattikkamena	7191	
PA_tika-vin01_t2:719_14	assāso bahinikkhamanavātoti gahetabbanti adhippāyo”ti vadanti.	7191	
PA_tika-vin01_t2:720_0	Addhānavasenāti kāladdhānavasena. Ayañhi addhāna-saddo kālassa desassa ca vācakoti.	720	
PA_tika-vin01_t2:720_1	Tattha desaddhānaṃ udāharaṇabhāvena dassetvā kāladdhānassa vasena assāsapassāsānaṃ	720	
PA_tika-vin01_t2:720_2	dīgharassataṃ vibhāvetuṃ “yathā hī”tiādi vuttaṃ. Tattha okāsaddhānanti okāsabhūtaṃ	720	
PA_tika-vin01_t2:720_3	addhānaṃ. Pharitvāti byāpetvā. Cuṇṇavicuṇṇāpi anekakalāpabhāvena, dīghamaddhānanti	720	
PA_tika-vin01_t2:720_4	dīghaṃ padesaṃ. Tasmāti saṇikaṃ pavattiyā dīghasantānatāya dīghāti vuccanti. Ettha	720	
PA_tika-vin01_t2:720_5	ca hatthiādisarīre sunakhādisarīre ca assāsapassāsānaṃ desaddhānavisiṭṭhena kāladdhānavaseneva	720	
PA_tika-vin01_t2:720_6	dīgharassatā vuttāti veditabbā “saṇikaṃ pūretvā saṇikameva nikkhamanti, sīghaṃ pūretvā	720	
PA_tika-vin01_t2:720_7	sīghameva nikkhamantī”ti vacanato. Manussesūti samānappamāṇesupi manussasarīresu.	720	
PA_tika-vin01_t2:720_8	Dīghaṃ assasantīti dīghaṃ assāsappabandhaṃ pavattentīti attho. Passasantīti etthāpi	720	
PA_tika-vin01_t2:720_9	eseva nayo. Sunakhasasādayo viya rassaṃ assasanti passasanti cāti yojanā. Idaṃ pana	720	
PA_tika-vin01_t2:720_10	dīghaṃ rassañca assasanaṃ passasanañca tesaṃ sattānaṃ sarīrassa sabhāvoti daṭṭhabbaṃ.	7201	
PA_tika-vin01_t2:720_11	Tesanti tesaṃ sattānaṃ. Teti assāsapassāsā. Ittaramaddhānanti appakaṃ kālaṃ. Navahākārehīti	7201	
PA_tika-vin01_t2:720_12	bhāvanamanuyuñjantassa pubbenāparaṃ aladdhavisesassa kevalaṃ addhānavasena ādito	7201	
PA_tika-vin01_t2:720_13	vuttā tayo ākārā, te ca kho ekacco assāsaṃ suṭṭhu sallakkheti, ekacco passāsaṃ, ekacco	7201	
PA_tika-vin01_t2:720_14	tadubhayanti imesaṃ tiṇṇaṃ puggalānaṃ vasena. Keci pana “assasatipi passasatipīti	7201	
PA_tika-vin01_t2:720_15	ekajjhaṃ vacanaṃ bhāvanāya nirantaraṃ pavattidassanattha”nti vadanti. Chandavasena	7201	
PA_tika-vin01_t2:720_16	pubbe viya tayo, tathā pāmojjavasenāti imehi navahi ākārehi.	7201	
PA_tika-vin01_t2:721_0	Kāmañcettha ekassa puggalassa tayo eva ākārā labbhanti, tantivasena pana sabbesaṃ	721	
PA_tika-vin01_t2:721_1	pāḷiāruḷhattā tesaṃ vasena parikammassa kātabbattā ca “tatrāyaṃ bhikkhu navahākārehī”ti	721	
PA_tika-vin01_t2:721_2	vuttaṃ. Evaṃ pajānatoti evaṃ yathāvuttehi ākārehi assāsapassāse pajānato, tattha	721	
PA_tika-vin01_t2:721_3	manasikāraṃ pavattentassa. Ekenākārenāti dīghaṃassāsādīsu catūsu ākāresu ekena ākārena,	721	
PA_tika-vin01_t2:721_4	navasu tīsu vā ekena. Tathā hi vakkhati –	721	
PA_tika-vin01_t2:722	“Dīgho rasso ca assāso,	72	
PA_tika-vin01_t2:723	Passāsopi ca tādiso;	72	
PA_tika-vin01_t2:724	Cattāro vaṇṇā vattanti,	72	
PA_tika-vin01_t2:725	Nāsikaggeva bhikkhuno”ti. ;	72	
PA_tika-vin01_t2:726	Ayaṃ bhāvanā assāsapassāsakāyānupassanāti katvā vuttaṃ “kāyānupassanāsatipaṭṭhānabhāvanā sampajjatī”ti.	72	
PA_tika-vin01_t2:727_0	Idāni pāḷivaseneva te nava ākāre bhāvanāvidhiñca dassetuṃ “yathāhā”tiādi āraddhaṃ.	727	
PA_tika-vin01_t2:727_1	Tattha “kathaṃ pajānātī”ti pajānanavidhiṃ kathetukamyatāya pucchati. Dīghaṃ assāsanti	727	
PA_tika-vin01_t2:727_2	vuttalakkhaṇaṃ dīghaṃ assāsaṃ. Addhānasaṅkhāteti addhānanti saṅkhaṃ gate dīghe kāle,	727	
PA_tika-vin01_t2:727_3	dīghaṃ khaṇanti attho. Koṭṭhāsapariyāyo vā saṅkhāta-saddo “theyyasaṅkhāta”ntiādīsu	727	
PA_tika-vin01_t2:727_4	viya, tasmā addhānasaṅkhāteti addhānakoṭṭhāse desabhāgeti attho. Chando uppajjatīti	727	
PA_tika-vin01_t2:727_5	bhāvanāya pubbenāparaṃ visesaṃ āvahantiyā laddhassādattā tattha sātisayo kattukāmatālakkhaṇo	727	
PA_tika-vin01_t2:727_6	kusalacchando uppajjati. Chandavasenāti tathāpavattachandassa vasena visesabhāvanamanuyuñjantassa	727	
PA_tika-vin01_t2:727_7	kammaṭṭhānaṃ vuḍḍhiṃ phātiṃ gamentassa. Tato sukhumataranti yathāvuttachandappavattiyā	727	
PA_tika-vin01_t2:727_8	purimakato sukhumataraṃ. Bhāvanābalena hi paṭippassaddhadarathapariḷāhatāya kāyassa	727	
PA_tika-vin01_t2:727_9	assāsapassāsā sukhumatarā hutvā pavattanti. Pāmojjaṃ uppajjatīti assāsapassāsānaṃ	727	
PA_tika-vin01_t2:727_10	sukhumatarabhāvena ārammaṇassa santataratāya kammaṭṭhānassa ca vīthippaṭipannatāya	7271	
PA_tika-vin01_t2:727_11	bhāvanācittasahagato pamodo khuddikādibhedā taruṇapīti uppajjati. Cittaṃ vivattatīti	7271	
PA_tika-vin01_t2:727_12	anukkamena assāsapassāsānaṃ ativiya sukhumatarabhāvappattiyā anupaṭṭhahane vicetabbākārappattehi	7271	
PA_tika-vin01_t2:727_13	tehi cittaṃ vinivattatīti keci. Bhāvanābalena pana sukhumatarabhāvappattesu assāsapassāsesu	7271	
PA_tika-vin01_t2:727_14	tattha paṭibhāganimitte uppanne pakatiassāsapassāsato cittaṃ nivattati. Upekkhā saṇṭhātīti	7271	
PA_tika-vin01_t2:727_15	tasmiṃ paṭibhāganimitte upacārappanābhede samādhimhi uppanne puna jhānanibbattanatthaṃ	7271	
PA_tika-vin01_t2:727_16	byāpārābhāvato ajjhupekkhanaṃ hoti, sā panāyaṃ upekkhā tatramajjhattupekkhāti veditabbā.	7271	
PA_tika-vin01_t2:728_0	Imehi navahi ākārehīti imehi yathāvuttehi navahi pakārehi pavattā. Dīghaṃ assāsapassāsā	728	
PA_tika-vin01_t2:728_1	kāyoti dīghākārā assāsapassāsā cuṇṇavicuṇṇāpi samūhaṭṭhena kāyo. Assāsapassāse nissāya	728	
PA_tika-vin01_t2:728_2	uppannanimittampi ettha assāsapassāsasāmaññavasena vuttaṃ. Upaṭṭhānaṃ satīti taṃ	728	
PA_tika-vin01_t2:728_3	ārammaṇaṃ upagantvā tiṭṭhatīti sati upaṭṭhānaṃ nāma. Anupassanā ñāṇanti samathavasena	728	
PA_tika-vin01_t2:728_4	nimittassa anupassanā vipassanāvasena assāsapassāse tannissayañca kāyaṃ “rūpa”nti,	728	
PA_tika-vin01_t2:728_5	cittaṃ taṃsampayuttadhamme ca “arūpa”nti vavatthapetvā nāmarūpassa anupassanā ca	728	
PA_tika-vin01_t2:728_6	ñāṇaṃ tattha yathābhūtāvabodho. Kāyo upaṭṭhānanti so kāyo ārammaṇakaraṇavasena upagantvā	728	
PA_tika-vin01_t2:728_7	sati ettha tiṭṭhatīti upaṭṭhānaṃ nāma. Ettha ca “kāyo upaṭṭhāna”nti iminā itarakāyassapi	728	
PA_tika-vin01_t2:728_8	saṅgahoti tathā vuttaṃ sammasanacārassapi idha icchitattā. No satīti so kāyo sati	728	
PA_tika-vin01_t2:728_9	nāma na hoti. Sati upaṭṭhānañceva sati ca saraṇaṭṭhena upaṭṭhānaṭṭhena ca. Tāya satiyāti	728	
PA_tika-vin01_t2:728_10	yathāvuttāya satiyā. Tena ñāṇenāti yathāvutteneva ñāṇena. Taṃ kāyanti taṃ assāsapassāsakāyañceva	7281	
PA_tika-vin01_t2:728_11	tannissayarūpakāyañca. Anupassatīti jhānasampayuttañāṇena ceva vipassanāñāṇena ca	7281	
PA_tika-vin01_t2:728_12	anu anu passati. Tena vuccati kāye kāyānupassanā satipaṭṭhānabhāvanāti tena anupassanena	7281	
PA_tika-vin01_t2:728_13	yathāvutte kāye ayaṃ kāyānupassanāsatipaṭṭhānabhāvanāti vuccati. Idaṃ vuttaṃ hoti	7281	
PA_tika-vin01_t2:728_14	– yā ayaṃ yathāvutte assāsapassāsakāye tassa nissayabhūte karajakāye ca kāyasseva	7281	
PA_tika-vin01_t2:728_15	anupassanā anudakabhūtāya marīciyā udakānupassanā viya na aniccādisabhāve kāye niccādibhāvānupassanā,	7281	
PA_tika-vin01_t2:728_16	atha kho yathārahaṃ aniccadukkhānattā subhabhāvasseva anupassanā. Atha vā kāye “ahanti	7281	
PA_tika-vin01_t2:728_17	vā, mamanti vā, itthīti vā, puriso”ti vā gahetabbassa kassaci abhāvato tādisaṃ ananupassitvā	7281	
PA_tika-vin01_t2:728_18	kāyamattasseva anupassanā kāyānupassanā, tāya kāyānupassanāya sampayuttā satiyeva	7281	
PA_tika-vin01_t2:728_19	upaṭṭhānaṃ satipaṭṭhānaṃ, tassa bhāvanā vaḍḍhanā kāyānupassanā satipaṭṭhānabhāvanāti.	7281	
PA_tika-vin01_t2:729_0	Eseva nayoti “navahi ākārehī”tiādinā vuttavidhiṃ rassa-pade atidissati. Etthāti etasmiṃ	729	
PA_tika-vin01_t2:729_1	yathādassite “kathaṃ dīghaṃ assasanto”tiādinā āgate pāḷinaye. Idhāti imasmiṃ rassapadavasena	729	
PA_tika-vin01_t2:729_2	āgate pāḷinaye. Ayanti yogāvacaro. Addhānavasenāti dīghakālavasena. Ittaravasenāti	729	
PA_tika-vin01_t2:729_3	parittakālavasena. Imehi ākārehīti imehi navahi ākārehi.	729	
PA_tika-vin01_t2:730_0	Tādisoti dīgho rasso ca. Cattāro vaṇṇāti cattāro ākārā te ca dīghādayo eva. Nāsikaggeva	730	
PA_tika-vin01_t2:730_1	bhikkhunoti gāthāsukhatthaṃ rassaṃ katvā vuttaṃ. Nāsikagge vāti vā-saddo aniyamattho,	730	
PA_tika-vin01_t2:730_2	tena uttaroṭṭhaṃ saṅgaṇhāti.	730	
PA_tika-vin01_t2:731_0	Sabbakāyappaṭisaṃvedīti sabbassa kāyassa paṭi paṭi paccekaṃ sammadeva vedanasīlo	731	
PA_tika-vin01_t2:731_1	jānanasīlo, tassa vā paṭi paṭi sammadeva vedo etassa atthi, taṃ vā paṭi paṭi sammadeva	731	
PA_tika-vin01_t2:731_2	vedamānoti attho. Tattha tattha sabba-ggahaṇena assāsādikāyassa anavasesapariyādāne	731	
PA_tika-vin01_t2:731_3	siddhepi anekakalāpasamudāyabhāvato tassa sabbesampi bhāgānaṃ saṃvedanadassanatthaṃ	731	
PA_tika-vin01_t2:731_4	paṭi-saddaggahaṇaṃ, tattha sakkaccakāribhāvadassanatthaṃ saṃ-saddaggahaṇanti imamatthaṃ	731	
PA_tika-vin01_t2:731_5	dassento “sakalassā”tiādimāha. Tattha yathā samānesupi assāsapassāsesu yogino paṭipattividhāne	731	
PA_tika-vin01_t2:731_6	paccekaṃ sakkaccaṃyeva paṭipajjitabbanti dassetuṃ visuṃ desanā katā, evaṃ tamevatthaṃ	731	
PA_tika-vin01_t2:731_7	dīpetuṃ satipi atthassa samānatāya “sakalassā”tiādinā padadvayassa visuṃ visuṃ atthavaṇṇanā	731	
PA_tika-vin01_t2:731_8	katāti veditabbā. Pākaṭaṃ karontoti vibhūtaṃ karonto, sabbaso vibhāventoti attho.	731	
PA_tika-vin01_t2:731_9	Pākaṭīkaraṇaṃ vibhāvanaṃ tattha asammuyhanañāṇeneva nesaṃ pavattanena hotīti dassento	731	
PA_tika-vin01_t2:731_10	“evaṃ viditaṃ karonto”tiādimāha. Tattha tasmāti yasmā ñāṇasampayuttacitteneva assāsapassāse	7311	
PA_tika-vin01_t2:731_11	pavatteti, na vippayuttacittena, tasmā evaṃbhūto sabbakāyappaṭisaṃvedī assasissāmi	7311	
PA_tika-vin01_t2:731_12	passasissāmīti sikkhatīti vuccati buddhādīhīti yojanā. Cuṇṇavicuṇṇavisaṭeti anekakalāpatāya	7311	
PA_tika-vin01_t2:731_13	cuṇṇavicuṇṇabhāvena visaṭe. Ādi pākaṭo hoti satiyā ñāṇassa ca vasena katapubbābhisaṅkhārassa	7311	
PA_tika-vin01_t2:731_14	pavattattā. Tādisena bhavitabbanti catutthapuggalasadisena bhavitabbaṃ, pageva satiṃ	7311	
PA_tika-vin01_t2:731_15	ñāṇañca paccupaṭṭhapetvā tīsupi ṭhānesu ñāṇasampayuttameva cittaṃ pavattetabbanti adhippāyo.	7311	
PA_tika-vin01_t2:732_0	Evanti vuttappakārena sabbakāyappaṭisaṃvedanavaseneva. Ghaṭatīti ussahati. Vāyamatīti	732	
PA_tika-vin01_t2:732_1	vāyāmaṃ karoti, manasikāraṃ pavattetīti attho. Tathābhūtassāti ānāpānassatiṃ bhāventassa.	732	
PA_tika-vin01_t2:732_2	Saṃvaroti sati vīriyampi vā. Tāya satiyāti yā sā ānāpāne ārabbha pavattā sati, tāya.	732	
PA_tika-vin01_t2:732_3	Tena manasikārenāti yo so tattha satipubbaṅgamo bhāvanāmanasikāro, tena saddhinti	732	
PA_tika-vin01_t2:732_4	adhippāyo. Āsevatīti “tisso sikkhāyo”ti vutte adhikusaladhamme āsevati. Tadāsevanañhettha	732	
PA_tika-vin01_t2:732_5	sikkhananti adhippetaṃ. Purimanayeti purimasmiṃ bhāvanānaye, paṭhamavatthudvayeti	732	
PA_tika-vin01_t2:732_6	adhippāyo. Tatthāpi kāmaṃ ñāṇuppādanaṃ labbhateva assāsapassāsānaṃ yāthāvato dīgharassabhāvāvabodhasabbhāvato,	732	
PA_tika-vin01_t2:732_7	tathāpi taṃ na dukkaraṃ yathāpavattānaṃ tesaṃ gahaṇamattabhāvatoti tattha vattamānakālappayogo	732	
PA_tika-vin01_t2:732_8	kato. Idaṃ pana dukkaraṃ purisassa khuradhārāyaṃ gamanasadisaṃ, tasmā sātisayenettha	732	
PA_tika-vin01_t2:732_9	pubbābhisaṅkhārena bhavitabbanti dīpetuṃ anāgatakālappayogo katoti imamatthaṃ dassetuṃ	732	
PA_tika-vin01_t2:732_10	“tattha yasmā”tiādi vuttaṃ. Tattha ñāṇuppādanādīsūti ādi-saddena kāyasaṅkhārapassambhanapītipaṭisaṃvedanādiṃ	7321	
PA_tika-vin01_t2:732_11	saṅgaṇhāti. Keci panettha “saṃvarasamādānānaṃ saṅgaho”ti vadanti.	7321	
PA_tika-vin01_t2:733_0	Kāyasaṅkhāranti assāsapassāsaṃ. So hi cittasamuṭṭhānopi samāno karajakāyapaṭibaddhavuttitāya	733	
PA_tika-vin01_t2:733_1	tena saṅkharīyatīti kāyasaṅkhāroti vuccati. Yo pana “kāyasaṅkhāro vacīsaṅkhāro”ti	733	
PA_tika-vin01_t2:733_2	evamāgato kāyasaṅkhāro cetanālakkhaṇo satipi dvārantaruppattiyaṃ yebhuyyavuttiyā	733	
PA_tika-vin01_t2:733_3	tabbahulavuttiyā ca kāyadvārena lakkhito, so idha nādhippeto. Passambhentotiādīsu	733	
PA_tika-vin01_t2:733_4	pacchimaṃ pacchimaṃ padaṃ purimassa purimassa atthavacanaṃ. Tasmā passambhanaṃ nāma	733	
PA_tika-vin01_t2:733_5	vūpasamanaṃ, tañca tathāpayoge asati uppajjanārahassa oḷārikassa kāyasaṅkhārassa	733	
PA_tika-vin01_t2:733_6	payogasampattiyā anuppādananti daṭṭhabbaṃ. Tatrāti “oḷārikaṃ kāyasaṅkhāraṃ passambhento”ti	733	
PA_tika-vin01_t2:733_7	ettha. Apariggahitakāleti kammaṭṭhānassa anāraddhakāle, tato eva kāyacittānampi apariggahitakāle.	733	
PA_tika-vin01_t2:733_8	“Nisīdati pallaṅkaṃ ābhujitvā ujuṃ kāyaṃ paṇidhāyā”ti hi iminā kāyapariggaho, “parimukhaṃ	733	
PA_tika-vin01_t2:733_9	satiṃ upaṭṭhapetvā”ti iminā cittapariggaho vutto. Tenevāha – “kāyopi cittampi pariggahitā	733	
PA_tika-vin01_t2:733_10	hontī”ti. Kāyoti karajakāyo. Sadarathāti sapariḷāhā. Sā ca nesaṃ sadarathatā garubhāvena	7331	
PA_tika-vin01_t2:733_11	viya oḷārikatāya avinābhāvinīti āha “oḷārikā”ti. Balavatarāti sabalā thūlā. Santā	7331	
PA_tika-vin01_t2:733_12	hontīti cittaṃ tāva bahiddhā vikkhepābhāvena ekaggaṃ hutvā kammaṭṭhānaṃ pariggahetvā	7331	
PA_tika-vin01_t2:733_13	pavattamānaṃ santaṃ hoti vūpasantaṃ, tato eva taṃsamuṭṭhānā rūpadhammā lahumudukammaññabhāvappattā,	7331	
PA_tika-vin01_t2:733_14	tadanuguṇatāya sesaṃ tisantatirūpanti evaṃ citte kāye ca vūpasante pavattamāne tannissitā	7331	
PA_tika-vin01_t2:733_15	assāsapassāsā santasabhāvā anukkamena sukhumasukhumatarasukhumatamā hutvā pavattanti.	7331	
PA_tika-vin01_t2:733_16	Tena vuttaṃ “yadā panassa kāyopī”tiādi. Passambhemīti paṭhamāvajjanā. Ābhujanaṃ ābhogo,	7331	
PA_tika-vin01_t2:733_17	sammā anu anu āharaṇaṃ samannāhāro, tasmiṃyeva atthe aparāparaṃ pavattaāvajjanā tasseva	7331	
PA_tika-vin01_t2:733_18	atthassa manasikaraṇaṃ citte ṭhapanaṃ manasikāro, vīmaṃsā paccavekkhaṇā.	7331	
PA_tika-vin01_t2:734_0	Sāraddheti sadarathe sapariḷāhe. Adhimattanti balavaṃ oḷārikaṃ, liṅgavipallāsena	734	
PA_tika-vin01_t2:734_1	vuttaṃ. Kāyasaṅkhāro hi adhippeto. “Adhimattaṃ hutvā pavattatī”ti kiriyāvisesanaṃ	734	
PA_tika-vin01_t2:734_2	vā etaṃ. Sukhumanti etthāpi eseva nayo. Kāyamhīti ettha citte cāti ānetvā sambandhitabbaṃ.	734	
PA_tika-vin01_t2:735_0	Paṭhamajjhānato vuṭṭhāya kariyamānaṃ dutiyajjhānassa nānāvajjanaṃ parikammaṃ paṭhamajjhānaṃ	735	
PA_tika-vin01_t2:735_1	viya dūrasamussāritapaṭipakkhanti katvā taṃsamuṭṭhāno kāyasaṅkhāro paṭhamajjhāne	735	
PA_tika-vin01_t2:735_2	ca dutiyajjhānūpacāre ca oḷārikoti sadiso vutto. Esa nayo sesupacāradvayepi. Atha	735	
PA_tika-vin01_t2:735_3	vā dutiyajjhānādīnaṃ adhigamāya paṭipajjato dukkhāpaṭipadādivasena kilamato yogino	735	
PA_tika-vin01_t2:735_4	kāyakilamathacittupaghātādivasena vitakkādisaṅkhobhena saparipphandatāya ca cittappavattiyā	735	
PA_tika-vin01_t2:735_5	dutiyajjhānādiupacāresu kāyasaṅkhārassa oḷārikatā veditabbā. Atisukhumoti aññattha	735	
PA_tika-vin01_t2:735_6	labbhamāno kāyasaṅkhāro catutthajjhāne atikkantasukhumo. Sukhumabhāvopissa tattha	735	
PA_tika-vin01_t2:735_7	natthi kuto oḷārikatā appavattanato. Tenāha “appavattimeva pāpuṇātī”ti.	735	
PA_tika-vin01_t2:736_0	Lābhissa sato anupubbasamāpattisamāpajjanavelaṃ ekāsaneneva vā sabbesaṃ jhānānaṃ	736	
PA_tika-vin01_t2:736_1	paṭilābhaṃ sandhāya majjhimabhāṇakā heṭṭhimaheṭṭhimajjhānato uparūparijhānūpacārepi	736	
PA_tika-vin01_t2:736_2	sukhumataraṃ icchanti. Tattha hi sopacārānaṃ jhānānaṃ uparūpari visesavantatā santatā	736	
PA_tika-vin01_t2:736_3	ca sambhaveyya, ekāvajjanūpacāraṃ vā sandhāya evaṃ vuttaṃ. Evañhi heṭṭhā vuttavādena	736	
PA_tika-vin01_t2:736_4	imassa vādassa avirodho siddho bhinnavisayattā. Sabbesaṃyevāti ubhayesampi. Yasmā	736	
PA_tika-vin01_t2:736_5	te sabbepi vuccamānena vidhinā passaddhimicchantiyeva. Apariggahitakāle pavattakāyasaṅkhāro	736	
PA_tika-vin01_t2:736_6	pariggahitakāle paṭippassambhatīti idaṃ sadisasantānatāya vuttaṃ. Na hi te eva oḷārikā	736	
PA_tika-vin01_t2:736_7	assāsādayo sukhumā honti. Passambhanākāro pana tesaṃ heṭṭhā vuttoyeva.	736	
PA_tika-vin01_t2:737_0	Mahābhūtapariggahe sukhumoti catudhātumukhena vipassanābhinivesaṃ sandhāya vuttaṃ.	737	
PA_tika-vin01_t2:737_1	Sakalarūpapariggahe sukhumo bhāvanāya uparūpari paṇītabhāvato. Tenevāha “rūpārūpapariggahe	737	
PA_tika-vin01_t2:737_2	sukhumo”ti. Lakkhaṇārammaṇikavipassanāyāti kalāpasammasanamāha. Nibbidānupassanāto	737	
PA_tika-vin01_t2:737_3	paṭṭhāya balavavipassanā, tato oraṃ dubbalavipassanā. Pubbe vuttanayenāti “apariggahitakāle”tiādinā	737	
PA_tika-vin01_t2:737_4	samathanaye vuttanayena. “Apariggahe pavatto kāyasaṅkhāro mahābhūtapariggahe paṭippassambhatī”tiādinā	737	
PA_tika-vin01_t2:737_5	vipassanānayepi paṭippassaddhi yojetabbāti vuttaṃ hoti.	737	
PA_tika-vin01_t2:738_0	Assāti imassa “passambhayaṃ kāyasaṅkhāra”nti padassa. Codanāsodhanāhīti anuyogaparihārehi.	738	
PA_tika-vin01_t2:738_1	Evanti idāni vuccamānākārena. Kathanti yaṃ idaṃ “passambhayaṃ…pe… sikkhatī”ti vuttaṃ,	738	
PA_tika-vin01_t2:738_2	taṃ kathaṃ kena pakārena kāyasaṅkhārassa passambhanaṃ yogino ca sikkhanaṃ hotīti	738	
PA_tika-vin01_t2:738_3	kathetukāmatāya pucchitvā kāyasaṅkhāre sarūpato oḷārikasukhumato vūpasamato anuyogaparihārato	738	
PA_tika-vin01_t2:738_4	ca dassetuṃ “katame kāyasaṅkhārā”tiādi āraddhaṃ. Tattha kāyikāti rūpakāye bhavā.	738	
PA_tika-vin01_t2:738_5	Kāyappaṭibaddhāti kāyasannissitā. Kāye sati honti, asati na honti, tato eva te akāyasamuṭṭhānāpi	738	
PA_tika-vin01_t2:738_6	kāyena saṅkharīyantīti kāyasaṅkhārā. Passambhentoti oḷārikoḷārikaṃ passambhento.	738	
PA_tika-vin01_t2:739_0	Sesapadadvayaṃ tasseva vevacanaṃ. Oḷārikañhi kāyasaṅkhāraṃ avūpasantasabhāvaṃ sannisīdāpento	739	
PA_tika-vin01_t2:739_1	“passambhento”ti vuccati, anuppādanirodhaṃ pāpento “nirodhento”ti, suṭṭhu santasabhāvaṃ	739	
PA_tika-vin01_t2:739_2	nayanto “vūpasamento”ti.	739	
PA_tika-vin01_t2:740_0	Yathārūpehīti yādisehi. Kāyasaṅkhārehīti oḷārikehi kāyasaṅkhārehi. Ānamanāti abhimukhena	740	
PA_tika-vin01_t2:740_1	kāyassa namanā. Vinamanāti visuṃ visuṃ passato namanā. Sannamanāti sabbato, suṭṭhu	740	
PA_tika-vin01_t2:740_2	vā namanā. Paṇamanāti pacchato namanā. Iñjanādīni ānamanādīnaṃ vevacanāni, adhimattāni	740	
PA_tika-vin01_t2:740_3	vā abhimukhacalanādīni ānamanādayo, mandāni iñjanādayo. Passambhayaṃ kāyasaṅkhāranti	740	
PA_tika-vin01_t2:740_4	tathārūpaṃ ānamanādīnaṃ kāraṇabhūtaṃ oḷārikaṃ kāyasaṅkhāraṃ paṭippassambhento. Tasmiñhi	740	
PA_tika-vin01_t2:740_5	passambhite ānamanādayopi passambhitā eva honti.	740	
PA_tika-vin01_t2:741_0	Santaṃ sukhumanti yathārūpehi kāyasaṅkhārehi kāyassa aparipphandanahetūhi ānamanādayo	741	
PA_tika-vin01_t2:741_1	na honti, tathārūpaṃ darathābhāvato santaṃ, anoḷārikatāya sukhumaṃ. Passambhayaṃ	741	
PA_tika-vin01_t2:741_2	kāyasaṅkhāranti sāmaññato ekaṃ katvā vadati. Atha vā pubbe oḷārikoḷārikaṃ kāyasaṅkhāraṃ	741	
PA_tika-vin01_t2:741_3	paṭippassambhento anukkamena kāyassa aparipphandanahetubhūte sukhumasukhumatare uppādetvā	741	
PA_tika-vin01_t2:741_4	tepi paṭippassambhetvā paramasukhumatāya koṭippattaṃ yaṃ kāyasaṅkhāraṃ paṭippassambheti,	741	
PA_tika-vin01_t2:741_5	taṃ sandhāya vuttaṃ “santaṃ sukhumaṃ passambhayaṃ kāyasaṅkhāra”nti.	741	
PA_tika-vin01_t2:742_0	Itītiādi codakavacanaṃ. Tattha itīti pakāratthe nipāto, kirāti arucisūcane, evañceti	742	
PA_tika-vin01_t2:742_1	attho. Ayañhettha adhippāyo “vuttappakārena yadi atisukhumampi kāyasaṅkhāraṃ passambhetī”ti.	742	
PA_tika-vin01_t2:742_2	Evaṃ santeti evaṃ sati tayā vuttākāre labbhamāne. Vātūpaladdhiyāti vātassa upaladdhiyā.	742	
PA_tika-vin01_t2:742_3	Ca-saddo samuccayattho, assāsādivātārammaṇassa cittassa pabhāvanā uppādanā pavattanā	742	
PA_tika-vin01_t2:742_4	na hoti, te ca tena passambhetabbāti adhippāyo. Assāsapassāsānañca pabhāvanāti oḷārike	742	
PA_tika-vin01_t2:742_5	assāsapassāse bhāvanāya paṭippassambhetvā sukhumānaṃ tesaṃ pabhāvanā ca na hoti ubhayesaṃ	742	
PA_tika-vin01_t2:742_6	tesaṃ tena paṭippassambhetabbato. Ānāpānassatiyāti ānāpānārammaṇāya satiyā ca pavattanaṃ	742	
PA_tika-vin01_t2:742_7	na hoti ānāpānānaṃ abhāvato. Tato eva taṃsampayuttassa ānāpānassatisamādhissa ca	742	
PA_tika-vin01_t2:742_8	pabhāvanā uppādanāpi na hoti. Na hi kadāci ārammaṇena vinā sārammaṇā dhammā sambhavanti.	742	
PA_tika-vin01_t2:742_9	Na ca naṃ tanti ettha nanti nipātamattaṃ. Taṃ vuttavidhānaṃ samāpattiṃ paṇḍitā paññavanto	742	
PA_tika-vin01_t2:742_10	na ceva samāpajjantipi tato na vuṭṭhahantipīti yojanā. Evaṃ codako sabbena sabbaṃ	7421	
PA_tika-vin01_t2:742_11	abhāvūpanayanaṃ passambhananti adhippāyena codeti.	7421	
PA_tika-vin01_t2:743_0	Puna iti kirātiādi yathāvuttāya codanāya vissajjanā. Tattha kirāti yadīti etassa	743	
PA_tika-vin01_t2:743_1	atthe nipāto. Iti kira sikkhati, mayā vuttākārena yadi sikkhatīti attho. Evaṃ santeti	743	
PA_tika-vin01_t2:743_2	evaṃ passambhane sati. Pabhāvanā hotīti yadipi oḷārikā kāyasaṅkhārā paṭippassambhanti,	743	
PA_tika-vin01_t2:743_3	sukhumā pana atthevāti anukkamena paramasukhumabhāvappattassa vasena nimittuppattiyā	743	
PA_tika-vin01_t2:743_4	ānāpānassatiyā ānāpānassatisamādhissa ca pabhāvanā ijjhatevāti adhippāyo.	743	
PA_tika-vin01_t2:744_0	Yathā kathaṃ viyāti yathāvuttavidhānaṃ taṃ kathaṃ viya daṭṭhabbaṃ, atthi kiñci tadatthasampaṭipādane	744	
PA_tika-vin01_t2:744_1	opammanti adhippāyo. Idāni opammaṃ dassetuṃ “seyyathāpī”tiādi vuttaṃ. Tattha seyyathāpīti	744	
PA_tika-vin01_t2:744_2	opammatthe nipāto. Kaṃseti kaṃsabhājane. Nimittanti nimittassa, tesaṃ saddānaṃ pavattākārassāti	744	
PA_tika-vin01_t2:744_3	attho. Sāmiatthe hi idaṃ upayogavacanaṃ. Suggahitattāti suṭṭhu gahitattā. Sumanasikatattāti	744	
PA_tika-vin01_t2:744_4	suṭṭhu citte ṭhapitattā. Sūpadhāritattāti sammadeva upadhāritattā sallakkhitattā.	744	
PA_tika-vin01_t2:744_5	Sukhumakā saddāti anurave āha, ye appakā. Appattho hi ayaṃ ka-saddo. Sukhumasaddanimittārammaṇatāpīti	744	
PA_tika-vin01_t2:744_6	sukhumo saddova nimittaṃ sukhumasaddanimittaṃ, tadārammaṇatāyapīti vuttaṃ hoti. Kāmaṃ	744	
PA_tika-vin01_t2:744_7	tadā sukhumāpi saddā niruddhā, saddanimittassa pana suggahitattā sukhumatarasaddanimittārammaṇabhāvenapi	744	
PA_tika-vin01_t2:744_8	cittaṃ pavattati. Ādito paṭṭhāya hi tassa tassa niruddhassa saddassa nimittaṃ avikkhittena	744	
PA_tika-vin01_t2:744_9	cittena upadhārentassa anukkamena pariyosāne atisukhumasaddanimittampi ārammaṇaṃ	744	
PA_tika-vin01_t2:744_10	katvā cittaṃ pavattateva. Cittaṃ na vikkhepaṃ gacchati tasmiṃ yathāupaṭṭhite nimitte	7441	
PA_tika-vin01_t2:744_11	samādhānasabbhāvato.	7441	
PA_tika-vin01_t2:745_0	Evaṃ santetiādi vuttassevatthassa nigamanavasena vuttaṃ. Tattha yassa suttapadassa	745	
PA_tika-vin01_t2:745_1	saddhiṃ codanāsodhanāhi attho vutto, taṃ uddharitvā kāyānupassanāsatipaṭṭhānāni vibhāgato	745	
PA_tika-vin01_t2:745_2	dassetuṃ “passambhaya”ntiādi vuttaṃ. Tattha passambhayaṃ kāyasaṅkhāranti vuttaassāsapassāsā	745	
PA_tika-vin01_t2:745_3	kāyoti yojanā veditabbā. Atha vā passambhayaṃ kāyasaṅkhāranti ettha assāsapassāsā	745	
PA_tika-vin01_t2:745_4	kāyoti evamattho daṭṭhabbo. Mahāsatipaṭṭhānasutte kāyānupassanaṃ kathentena paṭhamacatukkasseva	745	
PA_tika-vin01_t2:745_5	vuttattā, ānāpānassatisuttepi “yasmiṃ samaye, bhikkhave, bhikkhu dīghaṃ vā assasanto	745	
PA_tika-vin01_t2:745_6	dīghaṃ assasāmīti pajānāti…pe… passambhayaṃ kāyasaṅkhāraṃ passasissāmīti sikkhati.	745	
PA_tika-vin01_t2:745_7	Kāye kāyānupassī, bhikkhave, tasmiṃ samaye bhikkhu viharatī”ti vuttattā ca “kāyānupassanāvasena	745	
PA_tika-vin01_t2:745_8	vuttassa paṭhamacatukkassā”ti vuttaṃ.	745	
PA_tika-vin01_t2:746_0	Ādikammikassa kammaṭṭhānavasenāti samathakammaṭṭhānaṃ sandhāya vuttaṃ, vipassanākammaṭṭhānaṃ	746	
PA_tika-vin01_t2:746_1	pana itaracatukkesupi labbhateva. Etthāti paṭhamacatukke. Saha paṭisambhidāhīti nidassanamattametaṃ,	746	
PA_tika-vin01_t2:746_2	puññavantānaṃ pana upanissayasampannānaṃ abhiññāpi sijjhatiyeva. Catubbidhanti pātimokkhasaṃvarādivasena	746	
PA_tika-vin01_t2:746_3	catubbidhaṃ. Anāpajjananti sattannaṃ āpattikkhandhānaṃ aññatarassa anāpajjanaṃ. Āpannavuṭṭhānanti	746	
PA_tika-vin01_t2:746_4	āpannasappaṭikammāpattito yathādhammaṃ paṭikammakaraṇena vuṭṭhānaṃ, desanāgāminito	746	
PA_tika-vin01_t2:746_5	desanāya, vuṭṭhānagāminito parivāsādivinayakammakaraṇena vuṭṭhānanti vuttaṃ hoti.	746	
PA_tika-vin01_t2:746_6	Desanāyapi hi āpannāpattito vuṭṭhānaṃ hotīti sāpi vuṭṭhāneneva saṅgahitā. Kilesehi	746	
PA_tika-vin01_t2:746_7	ca appaṭipīḷananti kodho upanāho makkho palāso issā macchariyaṃ māyā sāṭheyyaṃ thambho	746	
PA_tika-vin01_t2:746_8	sārambho māno atimāno mado pamādoti evamādīhi pāpadhammehi appaṭipīḷanaṃ, tesaṃ anuppādananti vuttaṃ hoti.	746	
PA_tika-vin01_t2:747_0	Yamidaṃ ābhisamācārikasīlaṃ vuccatīti sambandho. Dveasīti khandhakavattāni cuddasavidhaṃ	747	
PA_tika-vin01_t2:747_1	mahāvattanti ettha mahāvattaṃ nāma vattakkhandhake vuttāni āgantukavattaṃ āvāsikagamikaanumodanabhattaggapiṇḍacārikaāraññikasenāsanajantāgharavaccakuṭiupajjhāyasaddhivihārikaācariyaantevāsikavattanti	747	
PA_tika-vin01_t2:747_2	cuddasa vattāni. Tato aññāni pana kadāci tajjanīyakammakatādikāleyeva caritabbāni	747	
PA_tika-vin01_t2:747_3	dvāsīti khandhakavattāni, na sabbāsu avatthāsu caritabbāni, tasmā mahāvattesu agaṇitāni.	747	
PA_tika-vin01_t2:747_4	Tattha “pārivāsikānaṃ bhikkhūnaṃ vattaṃ paññapessāmī”ti ārabhitvā “na upasampādetabbaṃ…pe…	747	
PA_tika-vin01_t2:747_5	na chamāyaṃ caṅkamante caṅkame caṅkamitabba”nti vuttavattāni chasaṭṭhi, tato paraṃ	747	
PA_tika-vin01_t2:747_6	“na, bhikkhave, pārivāsikena bhikkhunā pārivāsikavuḍḍhatarena bhikkhunā saddhiṃ mūlāyapaṭikassanārahena,	747	
PA_tika-vin01_t2:747_7	mānattārahena, mānattacārikena, abbhānārahena bhikkhunā saddhiṃ ekacchanne āvāse	747	
PA_tika-vin01_t2:747_8	vatthabba”ntiādinā vuttāni pakatatte caritabbehi anaññattā visuṃ tāni agaṇetvā pārivāsikavuḍḍhatarādīsu	747	
PA_tika-vin01_t2:747_9	puggalantaresu caritabbattā tesaṃ vasena sampiṇḍetvā ekekaṃ katvā gaṇitāni pañcāti	747	
PA_tika-vin01_t2:747_10	ekasattati vattāni, ukkhepanīyakammakatavattesu vattapaññāpanavasena vuttaṃ “na pakatattassa	7471	
PA_tika-vin01_t2:747_11	bhikkhuno abhivādanaṃ…pe… nahāne piṭṭhiparikammaṃ sāditabba”nti idaṃ abhivādanādīnaṃ	7471	
PA_tika-vin01_t2:747_12	asādiyanaṃ ekaṃ, “na pakatatto bhikkhu sīlavipattiyā anuddhaṃsetabbo”tiādīni ca dasāti	7471	
PA_tika-vin01_t2:747_13	evametāni dvāsīti. Etesveva pana kānici tajjanīyakammādivattāni kānici pārivāsikādivattānīti	7471	
PA_tika-vin01_t2:747_14	aggahitaggahaṇena dvāsīti eva. Aññattha pana aṭṭhakathāpadese appakaṃ ūnamadhikaṃ	7471	
PA_tika-vin01_t2:747_15	vā gaṇanūpagaṃ na hotīti asīti khandhakavattānīti vuccati. Ābhisamācārikasīlanti	7471	
PA_tika-vin01_t2:747_16	ettha abhisamācāroti uttamasamācāro, abhisamācārova ābhisamācārikaṃ, abhisamācāraṃ	7471	
PA_tika-vin01_t2:747_17	vā ārabbha paññattaṃ ābhisamācārikaṃ, tadeva sīlanti ābhisamācārikasīlaṃ. Khandhakavattapariyāpannassa	7471	
PA_tika-vin01_t2:747_18	sīlassetaṃ adhivacanaṃ. Ahaṃ sīlaṃ rakkhāmi, kiṃ ābhisamācārikenātiādīsu sīlanti	7471	
PA_tika-vin01_t2:747_19	ubhatovibhaṅgapariyāpannameva gahetabbaṃ khandhakavattapariyāpannassa ābhisamācārikaggahaṇena	7471	
PA_tika-vin01_t2:747_20	gahitattā. Paripūreti paripuṇṇe, paripūriteti vā attho.	7472	
PA_tika-vin01_t2:748_0	Tatoti yathāvuttasīlavisodhanato paraṃ. Āvāsoti āvāsapalibodho. Kulantiādīsupi eseva	748	
PA_tika-vin01_t2:748_1	nayo. Tattha āvāsoti ekopi ovarako vuccati ekampi pariveṇaṃ sakalopi saṅghārāmo.	748	
PA_tika-vin01_t2:748_2	Svāyaṃ na sabbasseva palibodho hoti, yo panettha navakammādiussukkaṃ vā āpajjati,	748	
PA_tika-vin01_t2:748_3	bahubhaṇḍasannicayo vā hoti, yena kenaci vā kāraṇena apekkhavā paṭibaddhacitto, tasseva	748	
PA_tika-vin01_t2:748_4	palibodho hoti, na itarassa.	748	
PA_tika-vin01_t2:749_0	Kulanti ñātikulaṃ vā upaṭṭhākakulaṃ vā. Ekaccassa hi upaṭṭhākakulampi “sukhite sukhito”tiādinā	749	
PA_tika-vin01_t2:749_1	nayena saṃsaṭṭhassa viharato palibodho hoti, so kulamānusakehi vinā dhammassavanāya	749	
PA_tika-vin01_t2:749_2	sāmantavihārampi na gacchati. Ekaccassa mātāpitaropi palibodhā na honti koraṇḍakavihāravāsittherassa	749	
PA_tika-vin01_t2:749_3	bhāgineyyadaharabhikkhuno viya.	749	
PA_tika-vin01_t2:750_0	Lābhoti cattāro paccayā. Te kathaṃ palibodhā honti? Puññavantassa hi bhikkhuno gatagataṭṭhāne	750	
PA_tika-vin01_t2:750_1	manussā mahāparivāre paccaye denti, so tesaṃ anumodento dhammaṃ desento samaṇadhammaṃ	750	
PA_tika-vin01_t2:750_2	kātuṃ okāsaṃ na labhati, aruṇuggamanato yāva paṭhamayāmo, tāva manussasaṃsaggo na	750	
PA_tika-vin01_t2:750_3	upacchijjati, puna balavapaccūseyeva bāhullikapiṇḍapātikā āgantvā “bhante, asuko	750	
PA_tika-vin01_t2:750_4	upaṭṭhāko upāsako upāsikā amacco amaccadhītā tumhākaṃ dassanakāmā”ti vadanti, so	750	
PA_tika-vin01_t2:750_5	“gaṇhāvuso pattacīvara”nti gamanasajjova hoti niccabyāvaṭo, tasseva te paccayā palibodhā	750	
PA_tika-vin01_t2:750_6	honti. Tena gaṇaṃ pahāya yattha naṃ na jānanti, tattha ekakena caritabbaṃ. Evaṃ so	750	
PA_tika-vin01_t2:750_7	palibodho upacchijjati.	750	
PA_tika-vin01_t2:751_0	Gaṇoti suttantikagaṇo vā ābhidhammikagaṇo vā. Yo tassa uddesaṃ vā paripucchaṃ vā	751	
PA_tika-vin01_t2:751_1	dento samaṇadhammassa okāsaṃ na labhati, tassa gaṇo palibodho hoti. Tena so evaṃ	751	
PA_tika-vin01_t2:751_2	upacchinditabbo – sace tesaṃ bhikkhūnaṃ bahu kataṃ hoti, appaṃ avasiṭṭhaṃ, taṃ niṭṭhapetvā	751	
PA_tika-vin01_t2:751_3	araññaṃ pavisitabbaṃ. Sace appaṃ kataṃ, bahu avasiṭṭhaṃ, yojanato paraṃ agantvā antoyojanaparicchede	751	
PA_tika-vin01_t2:751_4	aññaṃ gaṇavācakaṃ upasaṅkamitvā “ime āyasmā uddesādīhi saṅgaṇhatū”ti vattabbaṃ. Evampi	751	
PA_tika-vin01_t2:751_5	alabhamānena “mayhaṃ, āvuso, ekaṃ kiccaṃ atthi, tumhe yathāphāsukaṭṭhānāni gacchathā”ti	751	
PA_tika-vin01_t2:751_6	gaṇaṃ pahāya attano kammaṃ kātabbaṃ.	751	
PA_tika-vin01_t2:752_0	Kammenāti kammapalibodhena. “Kammañca pañcama”ntipi pāṭho. Tattha kammanti navakammaṃ.	752	
PA_tika-vin01_t2:752_1	Taṃ karontena vaḍḍhakīādīhi laddhāladdhaṃ jānitabbaṃ, katākate ussukkaṃ āpajjitabbanti	752	
PA_tika-vin01_t2:752_2	sabbathāpi palibodho hoti. Sopi evaṃ upacchinditabbo – sace appaṃ avasiṭṭhaṃ hoti,	752	
PA_tika-vin01_t2:752_3	niṭṭhapetabbaṃ. Sace bahu, saṅghikaṃ ce, navakammaṃ saṅghassa vā bhārahārakabhikkhūnaṃ	752	
PA_tika-vin01_t2:752_4	vā niyyātetabbaṃ. Attano santakaṃ ce, attano bhārahārakānaṃ niyyātetabbaṃ. Tādisaṃ	752	
PA_tika-vin01_t2:752_5	alabhantena saṅghassa pariccajitvā gantabbaṃ.	752	
PA_tika-vin01_t2:753_0	Addhānanti maggagamanaṃ. Yassa hi katthaci pabbajjāpekkho vā hoti, paccayajātaṃ vā	753	
PA_tika-vin01_t2:753_1	kiñci laddhabbaṃ hoti. Sace taṃ alabhanto na sakkoti adhivāsetuṃ, araññaṃ pavisitvā	753	
PA_tika-vin01_t2:753_2	samaṇadhammaṃ karontassapi gamikacittaṃ nāma duppaṭivinodayaṃ hoti, tasmā gantvā	753	
PA_tika-vin01_t2:753_3	taṃ kiccaṃ tīretvāva samaṇadhamme ussukkaṃ kātabbaṃ.	753	
PA_tika-vin01_t2:754_0	Ñātīti vihāre ācariyupajjhāyasaddhivihārikaantevāsikasamānupajjhāyakasamānācariyakā,	754	
PA_tika-vin01_t2:754_1	ghare mātā pitā bhātāti evamādikā. Te gilānā imassa palibodhā honti. Tasmā so palibodho	754	
PA_tika-vin01_t2:754_2	te upaṭṭhahitvā tesaṃ pākatikakaraṇena upacchinditabbo. Tattha upajjhāyo tāva gilāno	754	
PA_tika-vin01_t2:754_3	sace lahuṃ na vuṭṭhāti, yāvajīvaṃ paṭijaggitabbo, tathā pabbajjācariyo upasampadācariyo	754	
PA_tika-vin01_t2:754_4	saddhivihāriko upasampāditapabbājitaantevāsikasamānupajjhāyakā ca. Nissayācariyauddesācariyanissayantevāsikauddesantevāsikasamānācariyakā	754	
PA_tika-vin01_t2:754_5	pana yāva nissayauddesā anupacchinnā, tāva paṭijaggitabbā. Pahontena tato uddhampi	754	
PA_tika-vin01_t2:754_6	paṭijaggitabbā eva. Mātāpitūsu upajjhāye viya paṭijaggitabbaṃ. Sacepi hi te rajje	754	
PA_tika-vin01_t2:754_7	ṭhitā honti, puttato ca upaṭṭhānaṃ paccāsīsanti, kātabbameva. Atha tesaṃ bhesajjaṃ	754	
PA_tika-vin01_t2:754_8	natthi, attano santakaṃ dātabbaṃ. Asati, bhikkhācariyāya pariyesitvāpi dātabbameva.	754	
PA_tika-vin01_t2:754_9	Bhātubhaginīnaṃ pana tesaṃ santakameva yojetvā dātabbaṃ. Sace natthi, attano santakaṃ	754	
PA_tika-vin01_t2:754_10	tāvakālikaṃ datvā pacchā labhantena gaṇhitabbaṃ, alabhantena na codetabbā. Aññātakassa	7541	
PA_tika-vin01_t2:754_11	bhaginiyā sāmikassa bhesajjaṃ neva kātuṃ, na dātuṃ vaṭṭati, “tuyhaṃ sāmikassa dehī”ti	7541	
PA_tika-vin01_t2:754_12	vatvā pana bhaginiyā dātabbaṃ. Bhātu jāyāyapi eseva nayo, tesaṃ pana puttā imassa	7541	
PA_tika-vin01_t2:754_13	ñātakāyevāti tesaṃ kātuṃ vaṭṭati.	7541	
PA_tika-vin01_t2:755_0	Ābādhoti yo koci rogo. So bādhayamāno palibodho hoti, tasmā bhesajjakaraṇena upacchinditabbo.	755	
PA_tika-vin01_t2:755_1	Sace pana katipāhaṃ bhesajjaṃ karontassapi na vūpasammati, “nāhaṃ tuyhaṃ dāso, na	755	
PA_tika-vin01_t2:755_2	bhatako, taṃyevamhi posento anamatagge saṃsāravaṭṭe dukkhappatto”ti attabhāvaṃ garahitvā	755	
PA_tika-vin01_t2:755_3	samaṇadhammo kātabbo.	755	
PA_tika-vin01_t2:756	Ganthoti pariyattipariharaṇaṃ. Taṃ sajjhāyādīhi niccabyāvaṭasseva palibodho hoti, na itarassa.	75	
PA_tika-vin01_t2:757_0	Iddhiyāti iddhipalibodhena. “Iddhīti te dasā”tipi pāṭho. Tattha iddhīti pothujjanikā	757	
PA_tika-vin01_t2:757_1	iddhi. Sā hi uttānaseyyakadārako viya taruṇasassaṃ viya ca dupparihārā hoti, appamattakena	757	
PA_tika-vin01_t2:757_2	ca bhijjati. Sā pana vipassanāya palibodho hoti, na samādhissa samādhiṃ patvā pattabbato,	757	
PA_tika-vin01_t2:757_3	tasmā vipassanātthikena iddhipalibodho upacchinditabbo, itarena avasesāti. Kammaṭṭhānabhāvanaṃ	757	
PA_tika-vin01_t2:757_4	paribundheti uparodheti pavattituṃ na detīti palibodho, ra-kārassa la-kāraṃ katvā	757	
PA_tika-vin01_t2:757_5	vutto, paripanthoti attho. Upacchinditabboti samāpanena saṅgahaṇena uparundhitabbo,	757	
PA_tika-vin01_t2:757_6	apalibodho kātabboti attho.	757	
PA_tika-vin01_t2:758_0	Kammaṭṭhāne niyutto kammaṭṭhāniko, bhāvanamanuyuñjanto. Tena kammaṭṭhānikena. Paricchinditvāti	758	
PA_tika-vin01_t2:758_1	“imasmiṃ vihāre sabbepi bhikkhū”ti evaṃ paricchinditvā. Sahavāsīnanti sahavāsīnaṃ	758	
PA_tika-vin01_t2:758_2	bhikkhūnaṃ. Muducittataṃ janetīti attani muducittataṃ uppādeti. Ayañca sahavāsīnaṃ	758	
PA_tika-vin01_t2:758_3	cittamaddavajananādiattho “manussānaṃ piyo hotī”tiādinayappavattena mettānisaṃsasuttena dīpetabbo.	758	
PA_tika-vin01_t2:759_0	Anolīnavuttiko hotīti sammāpaṭipattiyaṃ olīnavuttiko hīnavīriyo na hoti, āraddhavīriyo	759	
PA_tika-vin01_t2:759_1	hotīti attho. Dibbesupi ārammaṇesu, pageva itaresūti adhippāyo. Sabbatthāti sabbasmiṃ	759	
PA_tika-vin01_t2:759_2	samaṇakaraṇīye, sabbasmiṃ vā kammaṭṭhānānuyoge. Atthayitabbanti pubbāsevanavasena	759	
PA_tika-vin01_t2:759_3	atthayitabbaṃ. Yogassa bhāvanāya anuyuñjanaṃ yogānuyogo, tadeva karaṇīyaṭṭhena kammaṃ,	759	
PA_tika-vin01_t2:759_4	tassa yogānuyogakammassa. Padaṭṭhānattāti nipphattihetuttā.	759	
PA_tika-vin01_t2:760_0	Odātakasiṇe ālokakasiṇaṃ, kasiṇugghāṭimākāsakasiṇe paricchinnākāsakasiṇañca antogadhaṃ	760	
PA_tika-vin01_t2:760_1	katvā pāḷiyaṃ pathavīkasiṇādīnaṃ rūpajjhānārammaṇānaṃ aṭṭhannaṃyeva kasiṇānaṃ sarūpato	760	
PA_tika-vin01_t2:760_2	vuttattā ākāsakasiṇaṃ ālokakasiṇañca vajjetvā “aṭṭhatiṃsārammaṇesū”ti pāḷiyaṃ āgatanayeneva	760	
PA_tika-vin01_t2:760_3	vuttaṃ. Aṭṭhakathānayena pana ākāsakasiṇe ālokakasiṇe ca visuṃ gahite cattālīsaṃyeva	760	
PA_tika-vin01_t2:760_4	kammaṭṭhānāni. Tatrimāni cattālīsa kammaṭṭhānāni – dasa kasiṇā, dasa asubhā, dasa	760	
PA_tika-vin01_t2:760_5	anussatiyo, cattāro brahmavihārā, cattāro āruppā, ekā saññā, ekaṃ vavatthānanti.	760	
PA_tika-vin01_t2:760_6	Tattha pathavīkasiṇaṃ āpokasiṇaṃ tejokasiṇaṃ vāyokasiṇaṃ nīlakasiṇaṃ pītakasiṇaṃ	760	
PA_tika-vin01_t2:760_7	lohitakasiṇaṃ odātakasiṇaṃ ālokakasiṇaṃ paricchinnākāsakasiṇanti ime dasa kasiṇā.	760	
PA_tika-vin01_t2:760_8	Uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ vikkhittakaṃ hatavikkhittakaṃ	760	
PA_tika-vin01_t2:760_9	lohitakaṃ puḷavakaṃ aṭṭhikanti ime dasa asubhā. Buddhānussati dhamma saṅgha sīla	760	
PA_tika-vin01_t2:760_10	cāga devatānussati maraṇassati kāyagatāsati ānāpānassati upasamānussatīti imā dasa	7601	
PA_tika-vin01_t2:760_11	anussatiyo. Mettā karuṇā muditā upekkhāti ime cattāro brahmavihārā. Ākāsānañcāyatanaṃ	7601	
PA_tika-vin01_t2:760_12	viññāṇañcāyatanaṃ ākiñcaññāyatanaṃ nevasaññānāsaññāyatananti ime cattāro āruppā.	7601	
PA_tika-vin01_t2:760_13	Āhāre paṭikūlasaññā ekā saññā. Catudhātuvavatthānaṃ ekaṃ vavatthānanti.	7601	
PA_tika-vin01_t2:761_0	Yaṃ yassa caritānukūlanti ettha rāgacaritassa tāva dasa asubhā kāyagatāsatīti ekādasa	761	
PA_tika-vin01_t2:761_1	kammaṭṭhānāni anukūlāni, dosacaritassa cattāro brahmavihārā cattāri vaṇṇakasiṇānīti	761	
PA_tika-vin01_t2:761_2	aṭṭha, mohacaritassa ca vitakkacaritassa ca ekaṃ ānāpānassatikammaṭṭhānameva, saddhācaritassa	761	
PA_tika-vin01_t2:761_3	purimā cha anussatiyo, buddhicaritassa maraṇassati upasamānussati catudhātuvavatthānaṃ	761	
PA_tika-vin01_t2:761_4	āhāre paṭikūlasaññāti cattāri, sesakasiṇāni cattāro ca āruppā sabbacaritānaṃ anukūlāni.	761	
PA_tika-vin01_t2:761_5	Kasiṇesu ca yaṃ kiñci parittaṃ vitakkacaritassa, appamāṇaṃ mohacaritassa anukūlanti	761	
PA_tika-vin01_t2:761_6	veditabbaṃ. Yathāvutteneva nayenāti “yogānuyogakammassa padaṭṭhānattā”ti imamatthaṃ atidisati.	761	
PA_tika-vin01_t2:762_0	Yaṃ kammaṭṭhānaṃ gahetukāmo hoti, tasseva vasena catukkapañcakajjhānāni nibbattetvā	762	
PA_tika-vin01_t2:762_1	jhānapadaṭṭhānaṃ vipassanaṃ vaḍḍhetvā āsavakkhayappattassa khīṇāsavassa santike gahetabbanti	762	
PA_tika-vin01_t2:762_2	āha – “imināva kammaṭṭhānena…pe… uggahetabba”nti. Arahantādayo hītiādi ekaccakhīṇāsavato	762	
PA_tika-vin01_t2:762_3	bahussutova kammaṭṭhānadāne seyyoti dassanatthaṃ āraddhaṃ. Mahāhatthipathaṃ nīharanto	762	
PA_tika-vin01_t2:762_4	viyāti kammaṭṭhānapathaviṃ mahāhatthipathaṃ katvā dassento viya. Sappāyāsappāyaṃ	762	
PA_tika-vin01_t2:762_5	paricchinditvāti yassa kammaṭṭhānaṃ ācikkhati, tassa upakārānupakāraṃ yuttimagganena paricchinditvā.	762	
PA_tika-vin01_t2:763_0	Idāni kammaṭṭhānadāyakassa santikaṃ gacchantena dhotamakkhitehi pādehi upāhanā āruhitvā	763	
PA_tika-vin01_t2:763_1	chattaṃ gahetvā telanāḷimadhuphāṇitādīni gāhāpetvā antevāsikaparivutena na gantabbaṃ,	763	
PA_tika-vin01_t2:763_2	gamikavattaṃ pana pūretvā attano pattacīvaraṃ sayameva gahetvā antarāmagge yaṃ yaṃ	763	
PA_tika-vin01_t2:763_3	vihāraṃ pavisati, sabbattha paviṭṭhakāle āgantukavattaṃ, nikkhamanakāle gamikavattanti	763	
PA_tika-vin01_t2:763_4	yathārahaṃ taṃ taṃ vattaṃ pūrentena sallahukaparikkhārena paramasallekhavuttinā hutvā	763	
PA_tika-vin01_t2:763_5	gantabbanti imamatthaṃ saṅkhipitvā dassento “sallahukavuttinā vinayācārasampannenā”ti	763	
PA_tika-vin01_t2:763_6	āha. Evaṃ pana gantvā taṃ vihāraṃ pavisantena antarāyeva dantakaṭṭhaṃ kappiyaṃ kārāpetvā	763	
PA_tika-vin01_t2:763_7	gahetvā pavisitabbaṃ, na ca muhuttaṃ vissamitvā pādadhovanamakkhanādīni katvā ācariyassa	763	
PA_tika-vin01_t2:763_8	santikaṃ gamissāmīti aññaṃ pariveṇaṃ pavisitabbaṃ. Kasmā? Sace hissa tatra ācariyassa	763	
PA_tika-vin01_t2:763_9	visabhāgā bhikkhū bhaveyyuṃ, taṃ te āgamanakāraṇaṃ pucchitvā ācariyassa avaṇṇaṃ pakāsetvā	763	
PA_tika-vin01_t2:763_10	“naṭṭhosi, sace tassa santikaṃ āgato”ti vippaṭisāraṃ uppādeyyuṃ, yena tatova paṭinivatteyya,	7631	
PA_tika-vin01_t2:763_11	tasmā ācariyassa vasanaṭṭhānaṃ pucchitvā ujukaṃ tattheva gantabbaṃ.	7631	
PA_tika-vin01_t2:764	Vuttappakāramācariyanti –	76	
PA_tika-vin01_t2:765	“Piyo garu bhāvanīyo, vattā ca vacanakkhamo;	76	
PA_tika-vin01_t2:766	Gambhīrañca kathaṃ kattā, no caṭṭhāne niyojako”ti. –	76	
PA_tika-vin01_t2:767_0	Evamādinā vuttappakāraṃ saddhādiguṇasamannāgataṃ ekantahitesiṃ vuḍḍhipakkhe ṭhitaṃ	767	
PA_tika-vin01_t2:767_1	kalyāṇamittaṃ ācariyaṃ. Vattapaṭipattiyā ārādhitacittassāti ettha sace ācariyo daharataro	767	
PA_tika-vin01_t2:767_2	hoti, pattacīvarapaṭiggahaṇādīni na sāditabbāni. Sace vuḍḍhataro, gantvā ācariyaṃ	767	
PA_tika-vin01_t2:767_3	vanditvā ṭhātabbaṃ. “Nikkhipāvuso, pattacīvara”nti vuttena nikkhipitabbaṃ. “Pānīyaṃ	767	
PA_tika-vin01_t2:767_4	pivā”ti vuttena sace icchati, pātabbaṃ. “Pāde dhovā”ti vuttena na tāva dhovitabbā.	767	
PA_tika-vin01_t2:767_5	Sace hi ācariyena ābhatamudakaṃ bhaveyya, na sāruppaṃ siyā. “Dhovāvuso, na mayā ābhataṃ,	767	
PA_tika-vin01_t2:767_6	aññehi ābhata”nti vuttena pana yattha ācariyo na passati, evarūpe paṭicchanne vā	767	
PA_tika-vin01_t2:767_7	okāse abbhokāsavihārassapi vā ekamante nisīditvā pādā dhovitabbā. Sace ācariyo telanāḷiṃ	767	
PA_tika-vin01_t2:767_8	āharati, uṭṭhahitvā ubhohi hatthehi sakkaccaṃ gahetabbā. Sace hi na gaṇheyya, “ayaṃ	767	
PA_tika-vin01_t2:767_9	bhikkhu ito eva paṭṭhāya sambhogaṃ kopetī”ti ācariyassa aññathattaṃ bhaveyya. Gahetvā	767	
PA_tika-vin01_t2:767_10	pana na āditova pādā makkhetabbā. Sace hi taṃ ācariyassa gattabbhañjanatelaṃ bhaveyya,	7671	
PA_tika-vin01_t2:767_11	na sāruppaṃ siyā, tasmā paṭhamaṃ sīsaṃ makkhetvā khandhādīni makkhetabbāni. “Sabbapārihāriyatelamidaṃ,	7671	
PA_tika-vin01_t2:767_12	āvuso, pādepi makkhehī”ti vuttena pana pāde makkhetvā “imaṃ telanāḷiṃ ṭhapemi, bhante”ti	7671	
PA_tika-vin01_t2:767_13	vatvā ācariye gaṇhante dātabbā.	7671	
PA_tika-vin01_t2:768_0	Gatadivasato paṭṭhāya “kammaṭṭhānaṃ me, bhante, kathetha”iccevaṃ na vattabbaṃ. Dutiyadivasato	768	
PA_tika-vin01_t2:768_1	pana paṭṭhāya sace ācariyassa pakatiupaṭṭhāko atthi, taṃ yācitvā vattaṃ kātabbaṃ.	768	
PA_tika-vin01_t2:768_2	Sace yācitopi na deti, okāse laddheyeva kātabbaṃ. Karontena ca khuddakamajjhimamahantāni	768	
PA_tika-vin01_t2:768_3	tīṇi dantakaṭṭhāni upanāmetabbāni. Sītaṃ uṇhanti duvidhaṃ mukhadhovanudakañca nhānodakañca	768	
PA_tika-vin01_t2:768_4	paṭiyādetabbaṃ. Tato yaṃ ācariyo tīṇi divasāni paribhuñjati, tādisameva niccaṃ upaṭṭhāpetabbaṃ,	768	
PA_tika-vin01_t2:768_5	niyamaṃ akatvā yaṃ vā taṃ vā paribhuñjantassa yathāladdhaṃ upanāmetabbaṃ. Kiṃ bahunā	768	
PA_tika-vin01_t2:768_6	vuttena, yaṃ taṃ bhagavatā “antevāsikena, bhikkhave, ācariyamhi sammā vattitabbaṃ.	768	
PA_tika-vin01_t2:768_7	Tatrāyaṃ sammāvattanā – kālasseva vuṭṭhāya upāhanā omuñcitvā ekaṃsaṃ uttarāsaṅgaṃ	768	
PA_tika-vin01_t2:768_8	karitvā dantakaṭṭhaṃ dātabbaṃ, mukhodakaṃ dātabbaṃ, āsanaṃ paññapetabbaṃ. Sace yāgu	768	
PA_tika-vin01_t2:768_9	hoti, bhājanaṃ dhovitvā yāgu upanāmetabbā”tiādikaṃ khandhake vattaṃ paññattaṃ, taṃ	768	
PA_tika-vin01_t2:768_10	sabbampi kātabbaṃ. Iti iminā yathāvuttena nayena paṭipajjanto vattapaṭipattiyā cittaṃ	7681	
PA_tika-vin01_t2:768_11	ārādhetīti daṭṭhabbaṃ.	7681	
PA_tika-vin01_t2:769_0	Pañcasandhikanti pañcapabbaṃ, pañcabhāganti attho. Kammaṭṭhānassa uggaṇhananti kammaṭṭhānaganthassa	769	
PA_tika-vin01_t2:769_1	uggaṇhanaṃ, tadatthaparipucchā kammaṭṭhānassa paripucchanā. Atha vā ganthato atthato	769	
PA_tika-vin01_t2:769_2	ca kammaṭṭhānassa uggaṇhanaṃ uggaho, tattha saṃsayaparipucchanā paripucchā. Kammaṭṭhānassa	769	
PA_tika-vin01_t2:769_3	upaṭṭhānanti nimittupaṭṭhānaṃ, evaṃ bhāvanamanuyuñjantassa “evamidaṃ nimittaṃ upaṭṭhātī”ti	769	
PA_tika-vin01_t2:769_4	upadhāraṇaṃ, tathā kammaṭṭhānappanā “evaṃ jhānamappetī”ti. Kammaṭṭhānassa lakkhaṇanti	769	
PA_tika-vin01_t2:769_5	gaṇanānubandhanāphusanānaṃ vasena bhāvanaṃ ussukkāpetvā ṭhapanāya sampatti, tato	769	
PA_tika-vin01_t2:769_6	parampi vā sallakkhaṇādivasena matthakappattīti kammaṭṭhānasabhāvassa sallakkhaṇaṃ.	769	
PA_tika-vin01_t2:769_7	Tenāha – “kammaṭṭhānasabhāvupadhāraṇanti vuttaṃ hotī”ti.	769	
PA_tika-vin01_t2:770_0	Attanāpi na kilamati odhiso kammaṭṭhānassa uggaṇhanato, tato eva ācariyampi na viheṭheti	770	
PA_tika-vin01_t2:770_1	dhammādhikaraṇampi bhāvanāya matthakaṃ pāpanato. Tasmāti taṃnimittaṃ attanoakilamanaācariyāviheṭhanahetu.	770	
PA_tika-vin01_t2:770_2	Thokanti thokaṃ thokaṃ. Tatthāti yattha ācariyo vasati, tattha. Sappāyaṃ hotīti āvāsasappāyādilābhena	770	
PA_tika-vin01_t2:770_3	manasikāraphāsutā bhāvanānukūlatā hoti. Yojanaparamanti iminā gāvutaaḍḍhayojanānipi	770	
PA_tika-vin01_t2:770_4	saṅgaṇhāti. Yasmā pana mandapañño gāvute aḍḍhayojane yojanamatte vā vasanto kammaṭṭhānassa	770	
PA_tika-vin01_t2:770_5	kismiñcideva ṭhāne sandehe vā satisammose vā jāte kālasseva vihāre vattaṃ katvā antarāmagge	770	
PA_tika-vin01_t2:770_6	piṇḍāya caritvā bhattakiccapariyosāneyeva ācariyassa vasanaṭṭhānaṃ gantvā taṃ divasaṃ	770	
PA_tika-vin01_t2:770_7	ācariyassa santike kammaṭṭhānaṃ sodhetvā dutiyadivase ācariyaṃ vanditvā nikkhamitvā	770	
PA_tika-vin01_t2:770_8	antarāmagge piṇḍāya caritvā akilamantoyeva attano vasanaṭṭhānaṃ āgantuṃ sakkhissati,	770	
PA_tika-vin01_t2:770_9	tasmā vuttaṃ “mandapañño yojanaparamaṃ gantvā”ti. Sace tikkhapañño yojanaparame phāsukaṭṭhānaṃ	770	
PA_tika-vin01_t2:770_10	na labhati, tena kammaṭṭhāne sabbaṃ gaṇṭhiṭṭhānaṃ chinditvā visuddhaṃ āvajjanapaṭibaddhaṃ	7701	
PA_tika-vin01_t2:770_11	kammaṭṭhānaṃ katvā yojanaparamato dūrampi gantuṃ vaṭṭatīti āha “tikkhapañño dūrampi gantvā”ti.	7701	
PA_tika-vin01_t2:771_0	Aṭṭhārasasenāsanadosavivajjitanti mahattaṃ, navattaṃ, jiṇṇattaṃ, panthanissitattaṃ,	771	
PA_tika-vin01_t2:771_1	soṇḍī, paṇṇaṃ, pupphaṃ, phalaṃ, patthanīyatā, nagarasannissitatā, dārusannissitatā,	771	
PA_tika-vin01_t2:771_2	khettasannissitatā, visabhāgānaṃ puggalānaṃ atthitā, paṭṭanasannissitatā, paccantasannissitatā,	771	
PA_tika-vin01_t2:771_3	rajjasīmasannissitatā, asappāyatā, kalyāṇamittānaṃ alābhoti imehi aṭṭhārasahi senāsanadosehi	771	
PA_tika-vin01_t2:771_4	vivajjitaṃ. Imesañhi aṭṭhārasannaṃ dosānaṃ aññatarena samannāgataṃ senāsanaṃ bhāvanāya ananurūpaṃ.	771	
PA_tika-vin01_t2:772_0	Kasmā? Mahāvihāre tāva bahū nānāchandā sannipatanti, te aññamaññaṃ paṭiviruddhatāya	772	
PA_tika-vin01_t2:772_1	vattaṃ na karonti, bodhiyaṅgaṇādīni asammaṭṭhāneva honti, anupaṭṭhāpitaṃ pānīyaṃ	772	
PA_tika-vin01_t2:772_2	paribhojanīyaṃ. Tatrāyaṃ “gocaragāme piṇḍāya carissāmī”ti pattacīvaramādāya nikkhantopi	772	
PA_tika-vin01_t2:772_3	sace passati vattaṃ akataṃ, pānīyaghaṭaṃ vā rittaṃ, athānena vattaṃ kātabbaṃ hoti,	772	
PA_tika-vin01_t2:772_4	pānīyaṃ upaṭṭhāpetabbaṃ, akaronto vattabhede dukkaṭaṃ āpajjati. Karontassa kālo atikkamati,	772	
PA_tika-vin01_t2:772_5	atidivā paviṭṭho niṭṭhitāya bhikkhāya kiñci na labhati. Paṭisallānagatopi sāmaṇeradaharabhikkhūnaṃ	772	
PA_tika-vin01_t2:772_6	uccāsaddena saṅghakammehi ca vikkhipati. Yattha pana sabbaṃ vattaṃ katameva hoti,	772	
PA_tika-vin01_t2:772_7	avasesāpi ca ghaṭṭanā natthi, evarūpe mahāvihārepi vihātabbaṃ.	772	
PA_tika-vin01_t2:773	Navavihāre bahu navakammaṃ hoti, akarontaṃ ujjhāyanti. Yattha pana bhikkhū evaṃ vadanti “āyasmā yathāsukhaṃ samaṇadhammaṃ karotu, mayaṃ navakammaṃ karissāmā”ti, evarūpe vihātabbaṃ.	77	
PA_tika-vin01_t2:774	Jiṇṇavihāre pana bahu paṭijaggitabbaṃ hoti, antamaso attano senāsanamattampi appaṭijaggantaṃ ujjhāyanti, paṭijaggantassa kammaṭṭhānaṃ parihāyati.	77	
PA_tika-vin01_t2:775_0	Panthanissite mahāpathavihāre rattindivaṃ āgantukā sannipatanti. Vikāle āgatānaṃ	775	
PA_tika-vin01_t2:775_1	attano senāsanaṃ datvā rukkhamūle vā pāsāṇapiṭṭhe vā vasitabbaṃ hoti, punadivasepi	775	
PA_tika-vin01_t2:775_2	evamevāti kammaṭṭhānassa okāso na hoti. Yattha pana evarūpo āgantukasambādho na hoti, tattha vihātabbaṃ.	775	
PA_tika-vin01_t2:776_0	Soṇḍī nāma pāsāṇapokkharaṇī hoti. Tattha pānīyatthaṃ mahājano samosarati, nagaravāsīnaṃ	776	
PA_tika-vin01_t2:776_1	rājakulūpakattherānaṃ antevāsikā rajanakammatthāya āgacchanti, tesaṃ bhājanadārudoṇikādīni	776	
PA_tika-vin01_t2:776_2	pucchantānaṃ “asuke ca asuke ca ṭhāne”ti dassetabbāni honti. Evaṃ sabbakālampi niccabyāvaṭo hoti.	776	
PA_tika-vin01_t2:777_0	Yattha nānāvidhaṃ sākapaṇṇaṃ hoti, tatthassa kammaṭṭhānaṃ gahetvā divāvihāraṃ nisinnassapi	777	
PA_tika-vin01_t2:777_1	santike sākahārikā gāyamānā paṇṇaṃ uccinantiyo visabhāgasaddasaṅghaṭṭanena kammaṭṭhānantarāyaṃ karonti.	777	
PA_tika-vin01_t2:778	Yattha pana nānāvidhā mālāgacchā supupphitā honti, tatrāpi tādisoyeva upaddavo.	77	
PA_tika-vin01_t2:779_0	Yattha nānāvidhaṃ ambajambupanasādiphalaṃ hoti, tattha phalatthikā āgantvā yācanti,	779	
PA_tika-vin01_t2:779_1	adentassa kujjhanti, balakkārena vā gaṇhanti, sāyanhasamaye vihāramajjhe caṅkamantena	779	
PA_tika-vin01_t2:779_2	te disvā “kiṃ upāsakā evaṃ karothā”ti vuttā yathāruci akkosanti, avāsāyapissa parakkamanti.	779	
PA_tika-vin01_t2:780_0	Patthanīye pana lokasammate dakkhiṇagirihatthikucchicetiyagiricittalapabbatasadise	780	
PA_tika-vin01_t2:780_1	vihāre viharantaṃ “ayaṃ arahā”ti sambhāvetvā vanditukāmā manussā samantā osaranti,	780	
PA_tika-vin01_t2:780_2	tenassa na phāsu hoti. Yassa pana taṃ sappāyaṃ hoti, tena divā aññattha gantvā rattiṃ vasitabbaṃ.	780	
PA_tika-vin01_t2:781_0	Nagarasannissite visabhāgārammaṇāni āpāthamāgacchanti, kumbhadāsiyopi ghaṭehi nighaṃsantiyo	781	
PA_tika-vin01_t2:781_1	gacchanti, okkamitvā maggaṃ na denti, issaramanussāpi vihāramajjhe sāṇiṃ parikkhipitvā nisīdanti.	781	
PA_tika-vin01_t2:782_0	Dārusannissaye pana yattha kaṭṭhāni ca dabbupakaraṇarukkhā ca santi, tattha kaṭṭhahārikā	782	
PA_tika-vin01_t2:782_1	pubbe vuttasākapupphahārikā viya aphāsukaṃ karonti. Vihāre rukkhā santi, te “chinditvā	782	
PA_tika-vin01_t2:782_2	gharāni karissāmā”ti manussā āgantvā chindanti. Sace sāyanhasamaye padhānagharā nikkhamitvā	782	
PA_tika-vin01_t2:782_3	vihāramajjhe caṅkamanto te disvā “kiṃ upāsakā evaṃ karothā”ti vadati, yathāruci akkosanti,	782	
PA_tika-vin01_t2:782_4	avāsāyapissa parakkamanti.	782	
PA_tika-vin01_t2:783_0	Yo pana khettasannissito hoti samantā khettehi parivārito, tattha manussā vihāramajjheyeva	783	
PA_tika-vin01_t2:783_1	khalaṃ katvā dhaññaṃ maddanti, pamukhesu sayanti, aññampi bahuṃ aphāsuṃ karonti.	783	
PA_tika-vin01_t2:783_2	Yatrapi mahāsaṅghabhogo hoti, ārāmikakulānaṃ gāvo rundhanti, udakavāraṃ paṭisedhenti,	783	
PA_tika-vin01_t2:783_3	manussā vīhisīsaṃ gahetvā “passatha tumhākaṃ ārāmikakulānaṃ kamma”nti saṅghassa dassenti.	783	
PA_tika-vin01_t2:783_4	Tena tena kāraṇena rājarājamahāmattānaṃ gharadvāraṃ gantabbaṃ hoti, ayampi khettasannissiteneva saṅgahito.	783	
PA_tika-vin01_t2:784_0	Yattha aññamaññavisabhāgā verī bhikkhū viharanti, ye kalahaṃ karontā “mā, bhante,	784	
PA_tika-vin01_t2:784_1	evaṃ karothā”ti vāriyamānā “etassa paṃsukūlikassa āgatakālato paṭṭhāya naṭṭhāmhā”ti vattāro bhavanti.	784	
PA_tika-vin01_t2:785	Yopi udakapaṭṭanaṃ vā thalapaṭṭanaṃ vā sannissito hoti, tattha abhiṇhaṃ nāvāhi ca satthehi ca āgatamanussā “okāsaṃ detha, pānīyaṃ detha, loṇaṃ dethā”ti ghaṭṭayantā aphāsuṃ karonti.	78	
PA_tika-vin01_t2:786	Paccantasannissite pana manussā buddhādīsu appasannā honti.	78	
PA_tika-vin01_t2:787_0	Rajjasīmasannissite rājabhayaṃ hoti. Tañhi padesaṃ eko rājā “na mayhaṃ vase vattatī”ti	787	
PA_tika-vin01_t2:787_1	paharati, itaropi “na mayhaṃ vase vattatī”ti. Tatrāyaṃ bhikkhu kadāci imassa rañño	787	
PA_tika-vin01_t2:787_2	vijite vicarati, kadāci etassa, atha naṃ “carapuriso aya”nti maññamānā anayabyasanaṃ pāpenti.	787	
PA_tika-vin01_t2:788_0	Asappāyatāti visabhāgarūpādiārammaṇasamosaraṇena vā amanussapariggahitatāya vā asappāyatā.	788	
PA_tika-vin01_t2:788_1	Tatridaṃ vatthu – eko kira thero araññe vasati. Athassa ekā yakkhinī paṇṇasāladvāre	788	
PA_tika-vin01_t2:788_2	ṭhatvā gāyi. So nikkhamitvā dvāre aṭṭhāsi, sā gantvā caṅkamanasīse gāyi. Thero caṅkamanasīsaṃ	788	
PA_tika-vin01_t2:788_3	agamāsi, sā sataporise papāte ṭhatvā gāyi. Thero paṭinivatti, atha naṃ sā vegena	788	
PA_tika-vin01_t2:788_4	gantvā gahetvā “mayā, bhante, na eko, na dve tumhādisā khāditā”ti āha.	788	
PA_tika-vin01_t2:789_0	Yattha na sakkā hoti ācariyaṃ vā ācariyasamaṃ vā upajjhāyaṃ vā upajjhāyasamaṃ vā	789	
PA_tika-vin01_t2:789_1	kalyāṇamittaṃ laddhuṃ, tattha so kalyāṇamittānaṃ alābho mahādosoyeva. Tasmā imesaṃ	789	
PA_tika-vin01_t2:789_2	aṭṭhārasannaṃ dosānaṃ aññatarena samannāgataṃ senāsanaṃ bhāvanāya ananurūpanti veditabbaṃ.	789	
PA_tika-vin01_t2:789_3	Vuttampi cetaṃ aṭṭhakathāsu –	789	
PA_tika-vin01_t2:790	“Mahāvāsaṃ navāvāsaṃ, jarāvāsañca panthaniṃ;	79	
PA_tika-vin01_t2:791	Soṇḍiṃ paṇṇañca pupphañca, phalaṃ patthitameva ca.	79	
PA_tika-vin01_t2:792	“Nagaraṃ dārunā khettaṃ, visabhāgena paṭṭanaṃ;	79	
PA_tika-vin01_t2:793	Paccantasīmāsappāyaṃ, yattha mitto na labbhati.	79	
PA_tika-vin01_t2:794	“Aṭṭhārasetāni ṭhānāni, iti viññāya paṇḍito;	79	
PA_tika-vin01_t2:795	Ārakā parivajjeyya, maggaṃ sappaṭibhayaṃ yathā”ti. ;	79	
PA_tika-vin01_t2:796	Pañcasenāsanaṅgasamannāgatanti gāmato nātidūranāccāsannatādīhi pañcahi senāsanaṅgehi samannāgataṃ. Vuttañhetaṃ bhagavatā –	79	
PA_tika-vin01_t2:797_0	“Kathañca, bhikkhave, senāsanaṃ pañcaṅgasamannāgataṃ hoti? Idha, bhikkhave, senāsanaṃ	797	
PA_tika-vin01_t2:797_1	nātidūraṃ hoti nāccāsannaṃ gamanāgamanasampannaṃ, divā appākiṇṇaṃ rattiṃ appasaddaṃ	797	
PA_tika-vin01_t2:797_2	appanigghosaṃ, appaḍaṃsamakasavātātapasarīsapasamphassaṃ, tasmiṃ kho pana senāsane	797	
PA_tika-vin01_t2:797_3	viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā,	797	
PA_tika-vin01_t2:797_4	tasmiṃ kho pana senāsane therā bhikkhū viharanti bahussutā āgatāgamā dhammadharā	797	
PA_tika-vin01_t2:797_5	vinayadharā mātikādharā, te kālena kālaṃ upasaṅkamitvā paripucchati paripañhati ‘idaṃ,	797	
PA_tika-vin01_t2:797_6	bhante, kathaṃ, imassa ko attho’ti. Tassa te āyasmanto avivaṭañceva vivaranti, anuttānīkatañca	797	
PA_tika-vin01_t2:797_7	uttāniṃ karonti, anekavihitesu ca kaṅkhāṭhāniyesu dhammesu kaṅkhaṃ paṭivinodenti.	797	
PA_tika-vin01_t2:797_8	Evaṃ kho, bhikkhave, senāsanaṃ pañcaṅgasamannāgataṃ hotī”ti.	797	
PA_tika-vin01_t2:798_0	Ettha ca nātidūraṃ nāccāsannaṃ gamanāgamanasampannanti ekaṃ aṅgaṃ, divā appākiṇṇaṃ	798	
PA_tika-vin01_t2:798_1	rattiṃ appasaddaṃ appanigghosanti ekaṃ, appaḍaṃsamakasavātātapasarīsapasamphassanti	798	
PA_tika-vin01_t2:798_2	ekaṃ, tasmiṃ kho pana senāsane viharantassa…pe… parikkhārāti ekaṃ, tasmiṃ kho pana	798	
PA_tika-vin01_t2:798_3	senāsane therā…pe… kaṅkhaṃ paṭivinodentīti ekaṃ. Evaṃ pañcaṅgāni veditabbāni.	798	
PA_tika-vin01_t2:799_0	Upacchinnakhuddakapalibodhenāti ettha pana khuddakapalibodhe upacchindantena dīghāni	799	
PA_tika-vin01_t2:799_1	kesanakhalomāni chinditabbāni, jiṇṇacīvaresu aggaḷaanuvātaparibhaṇḍadānādinā daḷhīkammaṃ	799	
PA_tika-vin01_t2:799_2	vā tantucchedādīsu tunnakammaṃ vā kātabbaṃ, kiliṭṭhāni vā rajitabbāni. Sace patte	799	
PA_tika-vin01_t2:799_3	malaṃ hoti, patto pacitabbo, mañcapīṭhādīni sodhetabbāni. Bhattasammadaṃ paṭivinodetvāti	799	
PA_tika-vin01_t2:799_4	bhojananimittaṃ parissamaṃ vinodetvā. Āhāre hi āsayaṃ paviṭṭhamatte tassa āgantukatāya	799	
PA_tika-vin01_t2:799_5	yebhuyyena siyā sarīrassa koci parissamo, taṃ vūpasametvā. Tasmiñhi avūpasante sarīrakhedena	799	
PA_tika-vin01_t2:799_6	cittaṃ ekaggataṃ na labheyyāti. Uggahetabbato uggaho, sabbopi kammaṭṭhānavidhi, na	799	
PA_tika-vin01_t2:799_7	pubbe vuttauggahamattaṃ. Ācariyato uggaho ācariyuggaho, tato. Ekapadampīti ekakoṭṭhāsampi.	799	
PA_tika-vin01_t2:800_0	Anubandhanāti assāsapassāsānaṃ anugamanavasena satiyā nirantaraṃ anupavattanā. Phusanāti	800	
PA_tika-vin01_t2:800_1	assāsapassāse gaṇentassa gaṇanaṃ paṭisaṃharitvā te satiyā anubandhantassa yathā appanā	800	
PA_tika-vin01_t2:800_2	hoti, tathā cittaṃ ṭhapentassa ca nāsikaggādiṭṭhānassa nesaṃ phusanā. Yasmā pana	800	
PA_tika-vin01_t2:800_3	gaṇanādivasena viya phusanādivasena visuṃ manasikāro natthi, phuṭṭhaphuṭṭhaṭṭhāneyeva	800	
PA_tika-vin01_t2:800_4	gaṇanā kātabbāti dassetuṃ idha phusanāgahaṇanti dīpento “phusanāti phuṭṭhaṭṭhāna”nti	800	
PA_tika-vin01_t2:800_5	āha. Ṭhapanāti samādhānaṃ. Tañhi sammadeva ārammaṇe cittassa ādhānaṃ ṭhapanaṃ hoti.	800	
PA_tika-vin01_t2:800_6	Tathā hi samādhi “cittassa ṭhiti saṇṭhitī”ti niddiṭṭho. Samādhippadhānā pana appanāti	800	
PA_tika-vin01_t2:800_7	āha “ṭhapanāti appanā”ti. Aniccatādīnaṃ saṃlakkhaṇato sallakkhaṇā vipassanā. Pavattato	800	
PA_tika-vin01_t2:800_8	nimittato ca vinivaṭṭanato vinivaṭṭanā maggo. Sakalasaṃkilesapaṭippassaddhibhāvato	800	
PA_tika-vin01_t2:800_9	sabbaso suddhīti pārisuddhi phalaṃ. Tesanti vivaṭṭanāpārisuddhīnaṃ. Paṭipassanāti	800	
PA_tika-vin01_t2:800_10	pati pati dassanaṃ pekkhanaṃ. Tenāha “paccavekkhaṇā”ti.	8001	
PA_tika-vin01_t2:801_0	Khaṇḍanti ekaṃ tīṇi pañcāti evaṃ gaṇanāya khaṇḍanaṃ. Okāseti gaṇanāvidhiṃ sandhāyāha,	801	
PA_tika-vin01_t2:801_1	gaṇanānissitova na kammaṭṭhānanissito. Sikhāppattaṃ nu khoti idaṃ cirataraṃ gaṇanāya	801	
PA_tika-vin01_t2:801_2	manasikarontassa vasena vuttaṃ. So hi tathā laddhaṃ avikkhepamattaṃ nissāya evaṃ	801	
PA_tika-vin01_t2:801_3	maññeyya. Assāsapassāsesu yo upaṭṭhāti, taṃ gahetvāti idaṃ assāsapassāsesu yassa	801	
PA_tika-vin01_t2:801_4	ekova paṭhamaṃ upaṭṭhāti, taṃ sandhāya vuttaṃ. Yassa pana ubhopi upaṭṭhahanti, tena	801	
PA_tika-vin01_t2:801_5	ubhayampi gahetvā gaṇetabbaṃ. Yo upaṭṭhātīti iminā ca dvīsu nāsāpuṭavātesu yo pākaṭataro	801	
PA_tika-vin01_t2:801_6	upaṭṭhāti, so gahetabboti ayampi attho dīpitoti daṭṭhabbaṃ. Pavattamānaṃ pavattamānanti	801	
PA_tika-vin01_t2:801_7	āmeḍitavacanena nirantaraṃ assāsapassāsānaṃ upalakkhaṇaṃ dasseti. Evanti vuttappakārena	801	
PA_tika-vin01_t2:801_8	upalakkhetvāvāti attho. Paṭhamaṃ ekekasmiṃ upaṭṭhitepi upalakkhetvāva gaṇentassa	801	
PA_tika-vin01_t2:801_9	kamena ubhopi pākaṭā hontīti āha – “assāsapassāsā pākaṭā hontī”ti. Tena “upalakkhetvāva	801	
PA_tika-vin01_t2:801_10	gaṇetabba”nti imassa “tassevaṃ gaṇayato…pe… pākaṭā hontī”ti idaṃ kāraṇavacanaṃ daṭṭhabbaṃ.	8011	
PA_tika-vin01_t2:801_11	Tattha pākaṭā hontīti gaṇanāvasena bahiddhā vikkhepābhāvato vibhūtā honti.	8011	
PA_tika-vin01_t2:802_0	Palighāya parivattanakaṃ yattha nikkhipanti, so palighatthambho. Tiyāmarattinti accantasaṃyoge	802	
PA_tika-vin01_t2:802_1	upayogavacanaṃ. Purimanayenāti sīghagaṇanāya, gopālakagaṇanāyāti attho. Eko dve tīṇi	802	
PA_tika-vin01_t2:802_2	cattāri pañcāti gaṇanāvidhidassanaṃ. Tasmā aṭṭhātiādīsupi ekato paṭṭhāyeva paccekaṃ	802	
PA_tika-vin01_t2:802_3	aṭṭhādīni pāpetabbāni. “Sīghaṃ sīghaṃ gaṇetabbamevā”ti vatvā tattha kāraṇaṃ nidassanañca	802	
PA_tika-vin01_t2:802_4	dasseti “gaṇanāpaṭibaddhe hī”tiādinā. Tattha arīyati tena nāvāti arittaṃ, pājanadaṇḍo.	802	
PA_tika-vin01_t2:802_5	Arittena upatthambhanaṃ arittupatthambhanaṃ, tassa vasena.	802	
PA_tika-vin01_t2:803_0	Nippariyāyato nirantarappavatti nāma ṭhapanāyamevāti āha “nirantarappavattaṃ viyā”ti.	803	
PA_tika-vin01_t2:803_1	Anto pavisantaṃ manasikaronto anto cittaṃ paveseti nāma. Bahi cittanīharaṇepi eseva	803	
PA_tika-vin01_t2:803_2	nayo. Vātabbhāhatanti abbhantaragatavātaṃ bahulaṃ manasikarontassa vātena taṃ ṭhānaṃ	803	
PA_tika-vin01_t2:803_3	abbhāhataṃ viya medena pūritaṃ viya ca hoti, tathā upaṭṭhāti. Nīharatoti phuṭṭhokāsaṃ	803	
PA_tika-vin01_t2:803_4	muñcitvā nīharato. Tathā pana nīharato vātassa gatisamanvesanamukhena nānārammaṇesu	803	
PA_tika-vin01_t2:803_5	cittaṃ vidhāvatīti āha “puthuttārammaṇe cittaṃ vikkhipatī”ti.	803	
PA_tika-vin01_t2:804_0	Etanti etaṃ assāsapassāsajātaṃ. Anugamananti pavattapavattānaṃ assāsapassāsānaṃ ārammaṇakaraṇavasena	804	
PA_tika-vin01_t2:804_1	satiyā anu anu pavattanaṃ anugacchanaṃ. Tenevāha – “tañca kho ādimajjhapariyosānānugamanavasenā”ti.	804	
PA_tika-vin01_t2:804_2	Nābhi ādi tattha paṭhamaṃ uppajjanato. Paṭhamuppattivasena hi idha ādicintā, na uppattimattavasena.	804	
PA_tika-vin01_t2:804_3	Tathā hi te nābhito paṭṭhāya yāva nāsikaggā sabbattha uppajjanteva. Yattha yattha	804	
PA_tika-vin01_t2:804_4	ca uppajjanti, tattha tattheva bhijjanti dhammānaṃ gamanābhāvato. Yathāpaccayaṃ pana	804	
PA_tika-vin01_t2:804_5	desantarappattiyaṃ gatisamaññā. Hadayaṃ majjhanti hadayasamīpaṃ tassa uparibhāgo	804	
PA_tika-vin01_t2:804_6	majjhaṃ. Nāsikaggaṃ pariyosānanti nāsikaṭṭhānaṃ tassa pariyosānaṃ assāsapassāsānaṃ	804	
PA_tika-vin01_t2:804_7	samaññāya tadavadhibhāvato. Tathā hete cittasamuṭṭhānā vuttā, na ca bahiddhā cittasamuṭṭhānānaṃ	804	
PA_tika-vin01_t2:804_8	sambhavo atthi. Tenāha “abbhantarapavisanavātassa nāsikaggaṃ ādī”ti. Pavisananikkhamanapariyāyo	804	
PA_tika-vin01_t2:804_9	pana taṃsadisavaseneva vuttoti veditabbo. Vikkhepagatanti vikkhepaṃ upagataṃ, vikkhittaṃ	804	
PA_tika-vin01_t2:804_10	asamāhitanti attho. Sāraddhāyāti sadarathabhāvāya. Iñjanāyāti kammaṭṭhānamanasikārassa	8041	
PA_tika-vin01_t2:804_11	calanāya. Vikkhepagatena cittenāti hetumhi karaṇavacanaṃ, itthambhūtalakkhaṇe vā.	8041	
PA_tika-vin01_t2:804_12	Sāraddhāti sadarathā. Iñjitāti iñjanakā calanakā, tathā phanditā.	8041	
PA_tika-vin01_t2:805_0	Ādimajjhapariyosānavasenātiādimajjhapariyosānānugamanavasena na manasi kātabbanti	805	
PA_tika-vin01_t2:805_1	sambandho. “Anubandhanāya manasikarontena phusanāvasena ṭhapanāvasena ca manasi kātabba”nti	805	
PA_tika-vin01_t2:805_2	yena adhippāyena vuttaṃ, taṃ vivarituṃ “gaṇanānubandhanāvasena viyā”tiādimāha. Tattha	805	
PA_tika-vin01_t2:805_3	visuṃ manasikāro natthīti gaṇanāya anubandhanāya ca vinā yathākkamaṃ kevalaṃ phusanāvasena	805	
PA_tika-vin01_t2:805_4	ṭhapanāvasena ca kammaṭṭhānamanasikāro natthi. Nanu phusanāya vinā ṭhapanāya viya	805	
PA_tika-vin01_t2:805_5	phusanāya vinā gaṇanāyapi manasikāro natthiyevāti? Yadipi natthi, gaṇanā pana yathā	805	
PA_tika-vin01_t2:805_6	kammaṭṭhānamanasikārassa mūlabhāvato padhānabhāvena gahetabbā, evaṃ anubandhanā ṭhapanāya	805	
PA_tika-vin01_t2:805_7	tāya vinā ṭhapanāya asambhavato. Tasmā satipi phusanāya nānantarikabhāve gaṇanānubandhanā	805	
PA_tika-vin01_t2:805_8	eva mūlabhāvato padhānabhāvena gahetvā itarāsaṃ tadabhāvaṃ dassento āha – “gaṇanānubandhanāvasena	805	
PA_tika-vin01_t2:805_9	viya hi phusanāṭhapanāvasena visuṃ manasikāro natthī”ti. Yadi evaṃ tā kasmā uddese	805	
PA_tika-vin01_t2:805_10	visuṃ gahitāti āha “phuṭṭhaphuṭṭhaṭṭhāneyevā”tiādi. Tattha phuṭṭhaphuṭṭhaṭṭhāneyeva	8051	
PA_tika-vin01_t2:805_11	gaṇentoti iminā gaṇanāya phusanā aṅganti dasseti. Tenāha – “gaṇanāya ca phusanāya	8051	
PA_tika-vin01_t2:805_12	ca manasi karotī”ti. Tatthevāti phuṭṭhaphuṭṭhaṭṭhāneyeva. Teti assāsapassāse. Satiyā	8051	
PA_tika-vin01_t2:805_13	anubandhantoti gaṇanāvidhiṃ anugantvā satiyā nibandhanto, phuṭṭhokāseyeva te nirantaraṃ	8051	
PA_tika-vin01_t2:805_14	upadhārentoti attho. Appanāvasena cittaṃ ṭhapentoti yathā appanā hoti, evaṃ yathāupaṭṭhite	8051	
PA_tika-vin01_t2:805_15	nimitte cittaṃ ṭhapento samādahanto. Anubandhanāya cātiādīsu anubandhanāya ca phusanāya	8051	
PA_tika-vin01_t2:805_16	ca ṭhapanāya ca manasi karotīti vuccatīti yojanā. Svāyamatthoti yvāyaṃ “phuṭṭhaphuṭṭhaṭṭhāneyeva	8051	
PA_tika-vin01_t2:805_17	gaṇento tattheva gaṇanaṃ paṭisaṃharitvā te satiyā anubandhanto”ti vutto, so ayamattho.	8051	
PA_tika-vin01_t2:805_18	Yā accantāya na minoti na vinicchinati, sā mānassa samīpeti upamā yathā goṇo viya gavayoti.	8051	
PA_tika-vin01_t2:806_0	Paṅguḷoti pīṭhasappī. Dolāti peṅkholo. Kīḷatanti kīḷantānaṃ. Mātāputtānanti attano	806	
PA_tika-vin01_t2:806_1	bhariyāya puttassa ca. Ubho koṭiyoti āgacchantassa purimakoṭiṃ, gacchantassa pacchimakoṭinti	806	
PA_tika-vin01_t2:806_2	dvepi koṭiyo. Majjhañcāti dolāphalakasseva majjhaṃ. Upanibandhanatthambho viyāti	806	
PA_tika-vin01_t2:806_3	upanibandhanatthambho, nāsikaggaṃ mukhanimittaṃ vā, tassa mūle samīpe ṭhatvā. Kathaṃ	806	
PA_tika-vin01_t2:806_4	ṭhatvā? Satiyā vasena. Satiñhi tattha sūpaṭṭhitaṃ karonto yogāvacaro tattha ṭhito	806	
PA_tika-vin01_t2:806_5	nāma hoti avayavadhammena samudāyassa apadisitabbato. Nimitteti nāsikaggādinimitte.	806	
PA_tika-vin01_t2:806_6	Satiyā nisinnoti sativasena nisīdanto. “Satiñhi tatthā”tiādinā ṭhāne viya vattabbaṃ.	806	
PA_tika-vin01_t2:806_7	Tatthāti phuṭṭhaṭṭhāne. Teti nagarassa anto bahi ca gatā manussā tesaṃ saṅgahā ca	806	
PA_tika-vin01_t2:806_8	hatthagatā. Ādito pabhutīti upameyyatthadassanato paṭṭhāya.	806	
PA_tika-vin01_t2:807_0	Gāthāyaṃ nimittanti upanibandhananimittaṃ. Anārammaṇamekacittassāti ekassa cittassa	807	
PA_tika-vin01_t2:807_1	na ārammaṇaṃ, ārammaṇaṃ na hontīti attho. Ajānato ca tayo dhammeti nimittaṃ assāso	807	
PA_tika-vin01_t2:807_2	passāsoti ime nimittādayo tayo dhamme ārammaṇakaraṇavasena avindantassa. Ca-saddo	807	
PA_tika-vin01_t2:807_3	byatireke. Bhāvanāti ānāpānassatisamādhibhāvanā. Nupalabbhatīti na upalabbhati na	807	
PA_tika-vin01_t2:807_4	sijjhatīti ayaṃ codanāgāthāya attho. Dutiyā pana parihāragāthā suviññeyyāva.	807	
PA_tika-vin01_t2:808_0	Kathanti tāsaṃ codanāparihāragāthānaṃ atthaṃ vivarituṃ kathetukamyatāpucchā. Ime	808	
PA_tika-vin01_t2:808_1	tayo dhammātiādīsu padayojanāya saddhiṃ ayamatthaniddeso – ime nimittādayo tayo dhammā	808	
PA_tika-vin01_t2:808_2	ekacittassa kathaṃ ārammaṇaṃ na honti, asatipi ārammaṇabhāve na cime na ca ime tayo	808	
PA_tika-vin01_t2:808_3	dhammā aviditā honti, kathañca na honti aviditā, tesañhi aviditatte cittañca kathaṃ	808	
PA_tika-vin01_t2:808_4	vikkhepaṃ na gacchati, padhānañca bhāvanāya nipphādakaṃ vīriyañca kathaṃ paññāyati,	808	
PA_tika-vin01_t2:808_5	nīvaraṇānaṃ vikkhambhakaṃ sammadeva samādhānāvahaṃ bhāvanānuyogasaṅkhātaṃ payogañca	808	
PA_tika-vin01_t2:808_6	yogī kathaṃ sādheti, uparūpari lokiyalokuttarañca visesaṃ kathamadhigacchatīti.	808	
PA_tika-vin01_t2:809_0	Idāni tamatthaṃ kakacopamāya sādhetuṃ “seyyathāpī”tiādi vuttaṃ. Bhūmibhāgassa visamatāya	809	
PA_tika-vin01_t2:809_1	cañcale rukkhe chedanakiriyā na sukarā siyā, tathā ca sati kakacadantagati duviññeyyāti	809	
PA_tika-vin01_t2:809_2	āha – “same bhūmibhāge”ti. Kakacenāti khuddakena kharapattena. Tenāha “puriso”ti.	809	
PA_tika-vin01_t2:809_3	Phuṭṭhakakacadantānanti phuṭṭhaphuṭṭhakakacadantānaṃ vasena. Tena kakacadantehi phuṭṭhaphuṭṭhaṭṭhāneyeva	809	
PA_tika-vin01_t2:809_4	purisassa satiyā upaṭṭhānaṃ dasseti. Tenāha – “na āgate vā gate vā kakacadante manasi karotī”ti.	809	
PA_tika-vin01_t2:810_0	Kakacassa ākaḍḍhanakāle purisābhimukhaṃ pavattā āgatā, pellanakāle tato vigatā gatāti	810	
PA_tika-vin01_t2:810_1	vuttā, na ca āgatā vā gatā vā kakacadantā aviditā honti sabbattha satiyā upaṭṭhitattā	810	
PA_tika-vin01_t2:810_2	chinditabbaṭṭhānaṃ aphusitvā gacchantānaṃ āgacchantānañca kakacadantānaṃ abhāvato.	810	
PA_tika-vin01_t2:810_3	Padhānanti rukkhassa chedanavīriyaṃ. Payoganti tasseva chedanakiriyaṃ. Upamāyaṃ “visesamadhigacchatī”ti	810	
PA_tika-vin01_t2:810_4	padaṃ pāḷiyaṃ natthi, yojetvā pana dassetabbaṃ. Teneva visuddhimagge upamāyampi “visesamadhigacchatī”ti	810	
PA_tika-vin01_t2:810_5	padaṃ yojetvāva vuttaṃ. Taṃsaṃvaṇṇanāyañca “visesanti anekabhāvāpādanaṃ, tena ca	810	
PA_tika-vin01_t2:810_6	sādhetabbaṃ payojanavisesa”nti attho vutto.	810	
PA_tika-vin01_t2:811_0	Yathā rukkhotiādi upamāsaṃsandanaṃ. Upanibandhati ārammaṇe cittaṃ etāyāti sati upanibandhanā	811	
PA_tika-vin01_t2:811_1	nāma, tassā assāsapassāsānaṃ sallakkhaṇassa nimittanti upanibandhanānimittaṃ, nāsikaggaṃ	811	
PA_tika-vin01_t2:811_2	mukhanimittaṃ vā. Evamevanti yathā so puriso kakacena rukkhaṃ chindanto āgatagate	811	
PA_tika-vin01_t2:811_3	kakacadante amanasikarontopi phuṭṭhaphuṭṭhaṭṭhāneyeva satiyā upaṭṭhapanena āgatagate	811	
PA_tika-vin01_t2:811_4	kakacadante jānāti, suttapadañca avirajjhanto atthakiccaṃ sādheti, evamevaṃ. Nāsikagge	811	
PA_tika-vin01_t2:811_5	mukhanimitteti dīghanāsiko nāsikagge, itaro mukhaṃ asanaṃ nimīyati chādīyati etenāti	811	
PA_tika-vin01_t2:811_6	mukhanimittanti laddhanāme uttaroṭṭhe.	811	
PA_tika-vin01_t2:812_0	Idaṃ padhānanti yena vīriyārambhena āraddhavīriyassa yogino kāyopi cittampi kammaniyaṃ	812	
PA_tika-vin01_t2:812_1	bhāvanākammakkhamaṃ bhāvanākammayoggaṃ hoti, idaṃ vīriyaṃ padhānanti phalena hetuṃ	812	
PA_tika-vin01_t2:812_2	dasseti. Upakkilesā pahīyantīti cittassa upakkilesabhūtāni nīvaraṇāni vikkhambhanavasena	812	
PA_tika-vin01_t2:812_3	pahīyanti. Vitakkā vūpasammantīti tato eva kāmavitakkādayo micchāvitakkā upasamaṃ	812	
PA_tika-vin01_t2:812_4	gacchanti, nīvaraṇappahānena vā paṭhamajjhānādhigamaṃ dassetvā vitakkavūpasamāpadesena	812	
PA_tika-vin01_t2:812_5	dutiyajjhānādīnamadhigamamāha. Ayaṃ payogoti ayaṃ jhānādhigamassa hetubhūto kammaṭṭhānānuyogo	812	
PA_tika-vin01_t2:812_6	payogo. Saṃyojanā pahīyantīti dasapi saṃyojanāni maggappaṭipāṭiyā samucchedavasena	812	
PA_tika-vin01_t2:812_7	pahīyanti. Anusayā byantī hontīti tathā sattapi anusayā anuppattidhammatāpādanena	812	
PA_tika-vin01_t2:812_8	bhaṅgamattassapi anavasesato vigatantā honti. Ettha ca saṃyojanappahānaṃ nāma anusayanirodheneva	812	
PA_tika-vin01_t2:812_9	hoti, pahīnesu ca saṃyojanesu anusayānaṃ lesopi na bhavissatīti ca dassanatthaṃ “saṃyojanā	812	
PA_tika-vin01_t2:812_10	pahīyanti, anusayā byantī hontī”ti vuttaṃ. Ayaṃ visesoti imaṃ samādhiṃ nissāya anukkamena	8121	
PA_tika-vin01_t2:812_11	labbhamāno ayaṃ saṃyojanappahānādiko imassa samādhissa visesoti attho.	8121	
PA_tika-vin01_t2:813_0	Yassāti yena. Anupubbanti anukkamena. Paricitāti pariciṇṇā. Ayañhettha saṅkhepattho	813	
PA_tika-vin01_t2:813_1	– ānāpānassati yathā buddhena bhagavatā desitā, tathā yena dīgharassapajaānanādividhinā	813	
PA_tika-vin01_t2:813_2	anupubbaṃ paricitā suṭṭhu bhāvitā, tato eva paripuṇṇā soḷasannaṃ vatthūnaṃ pāripūriyā	813	
PA_tika-vin01_t2:813_3	sabbaso puṇṇā, so bhikkhu imaṃ attano khandhādilokaṃ paññobhāsena pabhāseti. Yathā	813	
PA_tika-vin01_t2:813_4	kiṃ? Abbhā muttova candimā abbhādiupakkilesavimutto candimā tārakarājā viyāti. “Abbhā	813	
PA_tika-vin01_t2:813_5	muttova candimā”ti hi padassa niddese mahikādīnampi vuttattā ettha ādi-saddalopo katoti veditabbo.	813	
PA_tika-vin01_t2:814_0	Idhāti kakacūpamāya. Assāti yogino. Idhāti vā imasmiṃ ṭhāne. Assāti upamābhūtassa	814	
PA_tika-vin01_t2:814_1	kakacassa. Āgatagatavasena yathā tassa purisassa amanasikāro, evaṃ assāsapassāsānaṃ	814	
PA_tika-vin01_t2:814_2	āgatagatavasena amanasikāramattameva ānayanappayojanaṃ. Na cirenevāti idaṃ katādhikāraṃ	814	
PA_tika-vin01_t2:814_3	sandhāya vuttaṃ. Nimittanti paṭibhāganimittaṃ. Avasesajjhānaṅgapaṭimaṇḍitāti vitakkādiavasesajjhānaṅgapaṭimaṇḍitāti	814	
PA_tika-vin01_t2:814_4	vadanti, vicārādīti pana vattabbaṃ nippariyāyena vitakkassa appanābhāvato. So hi	814	
PA_tika-vin01_t2:814_5	pāḷiyaṃ “appanā byappanā”ti niddiṭṭho, taṃsampayogato vā yasmā jhānaṃ appanāti aṭṭhakathāvohāro,	814	
PA_tika-vin01_t2:814_6	jhānaṅgesu ca samādhi padhānaṃ, tasmā taṃ appanāti dassento “avasesajjhānaṅgapaṭimaṇḍitā	814	
PA_tika-vin01_t2:814_7	appanāsaṅkhātā ṭhapanā ca sampajjatī”ti āha. Kassaci pana gaṇanāvaseneva manasikārakālato	814	
PA_tika-vin01_t2:814_8	pabhutīti ettha “anukkamato…pe… pattaṃ viya hotī”ti ettakova gantho parihīno, purāṇapotthakesu	814	
PA_tika-vin01_t2:814_9	pana katthaci so gantho likhitoyeva tiṭṭhati.	814	
PA_tika-vin01_t2:815_0	Sāraddhakāyassa kassaci puggalassa. Onamati vatthikādipalambanena. Vikūjatīti saddaṃ	815	
PA_tika-vin01_t2:815_1	karoti. Valiṃ gaṇhātīti. Tattha tattha valinaṃ hoti. Kasmā? Yasmā sāraddhakāyo garuko	815	
PA_tika-vin01_t2:815_2	hotīti. Kāyadarathavūpasamena saddhiṃ sijjhamāno oḷārikaassāsapassāsanirodho byatirekamukhena	815	
PA_tika-vin01_t2:815_3	tassa sādhanaṃ viya vutto. Oḷārikaassāsapassāsanirodhavasenāti anvayavasena tadatthassa	815	
PA_tika-vin01_t2:815_4	sādhanaṃ. Kāyadarathe vūpasanteti cittajarūpānaṃ lahumudukammaññabhāvena yo sesatisantatirūpānampi	815	
PA_tika-vin01_t2:815_5	lahuādibhāvo, so idha kāyassa lahubhāvoti adhippeto. Svāyaṃ yasmā cittassa lahuādibhāvena	815	
PA_tika-vin01_t2:815_6	vinā natthi, tasmā vuttaṃ “kāyopi cittampi lahukaṃ hotī”ti.	815	
PA_tika-vin01_t2:816	Oḷārike assāsapassāse niruddhetiādi heṭṭhā vuttanayamhi vicetabbākārappattassa kāyasaṅkhārassa vicayanavidhiṃ dassetuṃ ānītaṃ.	81	
PA_tika-vin01_t2:817	Uparūpari vibhūtānīti bhāvanābalena uddhaṃ uddhaṃ pākaṭāni honti. Desatoti pakatiyā phusanadesato, pubbe attano phusanavasena upadhāritaṭṭhānato.	81	
PA_tika-vin01_t2:818_0	“Kattha natthī”ti ṭhānavasena “kassa natthī”ti puggalavasena ca vīmaṃsiyamānamatthaṃ	818	
PA_tika-vin01_t2:818_1	ekajjhaṃ katvā vibhāvetuṃ “antomātukucchiya”ntiādi vuttaṃ. Tattha “yathā udake nimuggassa	818	
PA_tika-vin01_t2:818_2	niruddhokāsatāya assāsapassāsā na pavattanti, evaṃ antomātukucchiyaṃ. Yathā matānaṃ	818	
PA_tika-vin01_t2:818_3	samuṭṭhāpakacittābhāvato, evaṃ asaññībhūtānaṃ mucchāparetānaṃ asaññīsu vā jātānaṃ,	818	
PA_tika-vin01_t2:818_4	tathā nirodhasamāpannāna”nti ācariyadhammapālattherena vuttaṃ. Mahāgaṇṭhipade pana	818	
PA_tika-vin01_t2:818_5	“mucchāparetānaṃ cittappavattiyā dubbalabhāvato”ti kāraṇaṃ vuttaṃ. Catutthajjhānasamāpannānaṃ	818	
PA_tika-vin01_t2:818_6	dhammatāvaseneva nesaṃ anuppajjanaṃ, tathā rūpārūpabhavasamaṅgīnaṃ. Keci pana “anupubbato	818	
PA_tika-vin01_t2:818_7	sukhumabhāvappattiyā catutthajjhānasamāpannassa, rūpabhave rūpānaṃ bhavaṅgassa ca	818	
PA_tika-vin01_t2:818_8	sukhumabhāvato rūpabhavasamaṅgīnaṃ natthī”ti kāraṇaṃ vadanti. Atthiyeva te assāsapassāsā	818	
PA_tika-vin01_t2:818_9	pārisesatoti adhippāyo yathāvuttasattaṭṭhānavinimuttassa assāsapassāsānaṃ anuppajjanaṭṭhānassa	818	
PA_tika-vin01_t2:818_10	abhāvato. Pakatiphuṭṭhavasenāti pakatiyā phusanaṭṭhānavasena. Nimittaṃ ṭhapetabbanti	8181	
PA_tika-vin01_t2:818_11	satiyā tattha sukhappavattanatthaṃ thirataraṃ saññāṇaṃ pavattetabbaṃ. Thirasaññāpadaṭṭhānā	8181	
PA_tika-vin01_t2:818_12	hi sati. Imamevāti imaṃ eva anupaṭṭhahantassa kāyasaṅkhārassa kaṇṭakuṭṭhāpanañāyena	8181	
PA_tika-vin01_t2:818_13	upaṭṭhāpanavidhimeva. Atthavasanti hetuṃ. Attho hi phalaṃ. So yassa vasena pavattati,	8181	
PA_tika-vin01_t2:818_14	so atthavasoti. Muṭṭhassatissāti vinaṭṭhassatissa. Asampajānassāti sampajaññavirahitassa,	8181	
PA_tika-vin01_t2:818_15	bhāventassa anukkamena anupaṭṭhahante assāsapassāse vīmaṃsitvā “ime te”ti upadhāretuṃ	8181	
PA_tika-vin01_t2:818_16	sammadeva jānituñca samatthāhi satipaññāhi virahitassāti adhippāyo. Ito aññaṃ kammaṭṭhānaṃ.	8181	
PA_tika-vin01_t2:818_17	Garukanti bhāriyaṃ. Sā cassa garukatā bhāvanāya sudukkarabhāvenāti āha “garukabhāvana”nti.	8181	
PA_tika-vin01_t2:819_0	Uparūpari santasukhumabhāvāpattito “balavatī suvisadā sūrā ca sati paññā ca icchitabbā”ti	819	
PA_tika-vin01_t2:819_1	vatvā sukhumassa nāma atthassa sādhanenapi sukhumeneva bhavitabbanti dassetuṃ “yathā	819	
PA_tika-vin01_t2:819_2	hī”tiādi vuttaṃ. Idāni anupaṭṭhahantānaṃ assāsapassāsānaṃ pariyesanupāyaṃ dassento	819	
PA_tika-vin01_t2:819_3	“tāhi ca panā”tiādimāha. Tattha anupadanti padānupadaṃ. Caritvāti gocaraṃ gahetvā.	819	
PA_tika-vin01_t2:819_4	Tasmiṃyeva ṭhāneti upanibandhananimittasaññite ṭhāne. Yojetvāti manasikārena yojetvā.	819	
PA_tika-vin01_t2:819_5	“Satirasmiyā bandhitvā”ti vā vuttamevatthamāha “tasmiṃyeva ṭhāne yojetvā”ti. Na hi	819	
PA_tika-vin01_t2:819_6	upameyye bandhanayojanaṭṭhānāni visuṃ labbhanti. Nimittanti uggahanimittaṃ paṭibhāganimittaṃ	819	
PA_tika-vin01_t2:819_7	vā. Ubhayampi hi idha ekajjhaṃ vuttaṃ. Tathā hi tūlapicuādi upamattayaṃ uggahe yujjati,	819	
PA_tika-vin01_t2:819_8	sesaṃ ubhayattha. Ekacceti eke ācariyā.	819	
PA_tika-vin01_t2:820_0	Tārakarūpaṃ viyāti tārakāya pabhārūpaṃ viya. Maṇiguḷikādiupamā paṭibhāge vaṭṭanti.	820	
PA_tika-vin01_t2:820_1	Kathaṃ panetaṃ ekaṃyeva kammaṭṭhānaṃ anekākārato upaṭṭhātīti āha “tañca paneta”ntiādi.	820	
PA_tika-vin01_t2:820_2	Suttantanti ekaṃ suttaṃ. Paguṇappavattibhāvena avicchedaṃ mahāvisayatañca sandhāyāha	820	
PA_tika-vin01_t2:820_3	“mahatī pabbateyyā nadī viyā”ti. Tattha byañjanasampattiyā samantabhaddakaṃ suttaṃ	820	
PA_tika-vin01_t2:820_4	sabbabhāgamanoharā sabbapāliphullā vanaghaṭā viyāti āha “ekā vanarāji viyā”ti. Tenāha	820	
PA_tika-vin01_t2:820_5	bhagavā “vanappagumbe yatha phussitagge”ti nānānusandhiyaṃ nānāpeyyālaṃ vividhanayanipuṇaṃ	820	
PA_tika-vin01_t2:820_6	bahuvidhakammaṭṭhānamukhaṃ suttantaṃ atthikehi sakkaccaṃ samupapajjitabbanti āha	820	
PA_tika-vin01_t2:820_7	– “sītacchāyo…pe… rukkho viyā”ti. Saññānānatāyāti nimittupaṭṭhānato pubbe pavattasaññānaṃ	820	
PA_tika-vin01_t2:820_8	nānāvidhabhāvato. Saññajanti bhāvanāsaññājanitaṃ bhāvanāsaññāya sañjānanamattaṃ.	820	
PA_tika-vin01_t2:820_9	Na hi asabhāvassa kutoci samuṭṭhānaṃ atthi. Tenāha – “nānato upaṭṭhātī”ti, upaṭṭhānākāramattanti vuttaṃ hoti.	820	
PA_tika-vin01_t2:821_0	Ime tayo dhammāti assāso passāso nimittanti ime tayo dhammā. Natthīti kammaṭṭhānavasena	821	
PA_tika-vin01_t2:821_1	manasikātabbabhāvena natthi na upalabbhati. Na upacāranti upacārampi na pāpuṇāti,	821	
PA_tika-vin01_t2:821_2	pageva appananti adhippāyo. Yassa panāti vijjamānapakkho vuttanayānusāreneva veditabbo.	821	
PA_tika-vin01_t2:822_0	Idāni vuttasseva atthassa samatthanatthaṃ kakacūpamāyaṃ āgatā “nimitta”ntiādikā gāthā	822	
PA_tika-vin01_t2:822_1	paccānītā. Nimitteti yathāvutte paṭibhāganimitte. Evaṃ hotīti bhāvanamanuyuttassa	822	
PA_tika-vin01_t2:822_2	evaṃ hoti, tasmā “punappunaṃ evaṃ manasi karohī”ti vattabbo. Vosānaṃ āpajjeyyāti	822	
PA_tika-vin01_t2:822_3	“nimittaṃ nāma dukkaraṃ uppādetuṃ, tayidaṃ laddhaṃ, handāhaṃ dāni yadā vā tadā vā	822	
PA_tika-vin01_t2:822_4	visesaṃ nibbattessāmī”ti saṅkocaṃ āpajjeyya. Visīdeyyāti “ettakaṃ kālaṃ bhāvanamanuyuttassa	822	
PA_tika-vin01_t2:822_5	nimittampi na uppannaṃ, abhabbo maññe visesassā”ti visādaṃ āpajjeyya. “Imāya paṭipadāya	822	
PA_tika-vin01_t2:822_6	jarāmaraṇato muccissāmīti paṭipannassa nimitta”nti vutte kathaṃ saṅkocāpatti, bhiyyoso	822	
PA_tika-vin01_t2:822_7	mattāya ussāhameva kareyyāti “nimittamidaṃ…pe… vattabbo”ti majjhimabhāṇakā āhu. Evanti	822	
PA_tika-vin01_t2:822_8	vuttappakārena paṭibhāganimitteyeva bhāvanācittassa ṭhapanena. Ito pabhutīti ito	822	
PA_tika-vin01_t2:822_9	paṭibhāganimittuppattito paṭṭhāya. Pubbe yaṃ vuttaṃ “anubandhanāya phusanāya ṭhapanāya	822	
PA_tika-vin01_t2:822_10	ca manasi karotī”ti, tattha anubandhanaṃ phusanañca vissajjetvā ṭhapanāvaseneva bhāvetabbanti	8221	
PA_tika-vin01_t2:822_11	āha “ṭhapanāvasena bhāvanā hotī”ti.	8221	
PA_tika-vin01_t2:823_0	Porāṇehi vuttovāyamatthoti dassento “nimitte”ti gāthamāha. Tattha nimitteti paṭibhāganimitte.	823	
PA_tika-vin01_t2:823_1	Ṭhapayaṃ cittanti bhāvanācittaṃ ṭhapento, ṭhapanāvasena manasikarontoti attho. Nānākāranti	823	
PA_tika-vin01_t2:823_2	“cattāro vaṇṇā”ti evaṃ vuttaṃ nānākāraṃ. Ākārasāmaññavasena hetaṃ ekavacanaṃ. Vibhāvayanti	823	
PA_tika-vin01_t2:823_3	vibhāvento antaradhāpento. Nimittuppattito paṭṭhāya hi te ākārā amanasikārato antarahitā	823	
PA_tika-vin01_t2:823_4	viya honti. Assāsapassāseti assāsapassāse yo nānākāro, taṃ vibhāvayaṃ, assāsapassāsasambhūte	823	
PA_tika-vin01_t2:823_5	vā nimitte. Sakaṃ cittaṃ nibandhatīti tāya eva ṭhapanāya attano cittaṃ upanibandhati,	823	
PA_tika-vin01_t2:823_6	appetīti attho. Keci pana “vibhāvayanti vibhāvento, viditaṃ pākaṭaṃ karonto”ti atthaṃ	823	
PA_tika-vin01_t2:823_7	vadanti, taṃ pubbabhāgavasena yujjeyya. Ayañhettha attho – dhitisampannattā dhīro	823	
PA_tika-vin01_t2:823_8	yogī assāsapassāse nānākāraṃ vibhāvento nānākārato te pajānanto vidite pākaṭe karonto	823	
PA_tika-vin01_t2:823_9	nānākāraṃ vā oḷārikoḷārike passambhento vūpasamento tattha yaṃ laddhaṃ nimittaṃ,	823	
PA_tika-vin01_t2:823_10	tasmiṃ cittaṃ ṭhapento anukkamena sakaṃ cittaṃ nibandhati appetīti.	8231	
PA_tika-vin01_t2:824_0	Yadā saddhādīni indriyāni suvisadāni tikkhāni pavattanti, tadā assaddhiyādīnaṃ dūrībhāvena	824	
PA_tika-vin01_t2:824_1	sātisayaṃ thāmappattehi sattahi balehi laddhupatthambhāni vitakkādīni kāmāvacarāneva	824	
PA_tika-vin01_t2:824_2	jhānaṅgāni bahūni hutvā pātubhavanti. Tato eva tesaṃ ujuvipaccanīkabhūtā kāmacchandādayo	824	
PA_tika-vin01_t2:824_3	saddhiṃ tadekaṭṭhehi pāpadhammehi vidūrī bhavanti paṭibhāganimittuppattiyā saddhiṃ,	824	
PA_tika-vin01_t2:824_4	taṃ ārabbha upacārajjhānaṃ uppajjati. Tena vuttaṃ “nimittupaṭṭhānato pabhuti nīvaraṇāni	824	
PA_tika-vin01_t2:824_5	vikkhambhitāneva hontī”tiādi. Tattha sannisinnāvāti sammadeva nisīdiṃsu eva, upasantāyevāti	824	
PA_tika-vin01_t2:824_6	attho. Vikkhambhitāneva sannisinnāvāti avadhāraṇena pana tadatthaṃ ussāho kātabboti	824	
PA_tika-vin01_t2:824_7	dasseti. Dvīhākārehīti jhānadhammānaṃ paṭipakkhadūrībhāvo thirabhāvappatti cāti imehi	824	
PA_tika-vin01_t2:824_8	dvīhi kāraṇehi. Idāni tāni kāraṇāni avatthāmukhena dassetuṃ “upacārabhūmiyaṃ vā”tiādi	824	
PA_tika-vin01_t2:824_9	vuttaṃ. Tattha upacārabhūmiyanti upacārāvatthāyaṃ. Yadipi hi tadā jhānaṅgāni paṭutarāni	824	
PA_tika-vin01_t2:824_10	mahaggatabhāvappattāni nuppajjanti, tesaṃ pana paṭipakkhadhammānaṃ vikkhambhanena	8241	
PA_tika-vin01_t2:824_11	cittaṃ samādhiyati. Tenāha “nīvaraṇappahānenā”ti. Paṭilābhabhūmiyanti jhānassa adhigamāvatthāyaṃ.	8241	
PA_tika-vin01_t2:824_12	Tadā hi appanāppattānaṃ jhānadhammānaṃ uppattiyā cittaṃ samādhiyati. Tenāha “aṅgapātubhāvenā”ti.	8241	
PA_tika-vin01_t2:825_0	Upacāre aṅgāni na thāmajātāni honti aṅgānaṃ athāmajātattā. Yathā nāma daharo kumārako	825	
PA_tika-vin01_t2:825_1	ukkhipitvā ṭhapiyamāno punappunaṃ bhūmiyaṃ patati, evameva upacāre uppanne cittaṃ	825	
PA_tika-vin01_t2:825_2	kālena nimittaṃ ārammaṇaṃ karoti, kālena bhavaṅgaṃ otarati. Tena vuttaṃ “upacārasamādhi	825	
PA_tika-vin01_t2:825_3	kusalavīthiyaṃ javitvā bhavaṅgaṃ otaratī”ti. Appanāyaṃ pana aṅgāni thāmajātāni honti	825	
PA_tika-vin01_t2:825_4	tesaṃ thāmajātattā. Yathā nāma balavā puriso āsanā vuṭṭhāya divasampi tiṭṭheyya,	825	
PA_tika-vin01_t2:825_5	evameva appanāsamādhimhi uppanne cittaṃ sakiṃ bhavaṅgavāraṃ chinditvā kevalampi rattiṃ	825	
PA_tika-vin01_t2:825_6	kevalampi divasaṃ tiṭṭhati, kusalajavanapaṭipāṭivaseneva pavattati. Tenāha – “appanāsamādhi…pe…	825	
PA_tika-vin01_t2:825_7	na bhavaṅgaṃ otaratī”ti. Vaṇṇatoti picupiṇḍatārakarūpādīsu viya upaṭṭhitavaṇṇato.	825	
PA_tika-vin01_t2:825_8	Lakkhaṇatoti kharabhāvādisabhāvato aniccādisabhāvato vā. Rakkhitabbaṃ taṃ nimittanti sambandho.	825	
PA_tika-vin01_t2:826_0	Laddhaparihānīti laddhaupacārajjhānaparihāni. Nimitte avinassante tadārammaṇaṃ jhānaṃ	826	
PA_tika-vin01_t2:826_1	aparihīnameva hoti, nimitte pana ārakkhābhāvena vinaṭṭhe laddhaṃ laddhaṃ jhānampi	826	
PA_tika-vin01_t2:826_2	vinassati tadāyattavuttito. Tenāha “ārakkhamhī”tiādi.	826	
PA_tika-vin01_t2:827	Idāni tatrāyaṃ rakkhaṇūpāyotiādinā –	82	
PA_tika-vin01_t2:828	“Āvāso gocaro bhassaṃ, puggalo bhojanaṃ utu;	82	
PA_tika-vin01_t2:829	Iriyāpathoti sattete, asappāye vivajjaye.	82	
PA_tika-vin01_t2:830	“Sappāye satta sevetha, evañhi paṭipajjato;	83	
PA_tika-vin01_t2:831	Na cireneva kālena, hoti kassaci appanā”ti. –	83	
PA_tika-vin01_t2:832_0	Evaṃ vuttaṃ rakkhaṇavidhiṃ saṅkhepato vibhāveti. Tatrāyaṃ vitthāro – yasmiṃ āvāse	832	
PA_tika-vin01_t2:832_1	vasantassa anuppannaṃ vā nimittaṃ nuppajjati, uppannaṃ vā vinassati, anupaṭṭhitā	832	
PA_tika-vin01_t2:832_2	ca sati na upaṭṭhāti, asamāhitañca cittaṃ na samādhiyati, ayaṃ asappāyo. Yattha nimittaṃ	832	
PA_tika-vin01_t2:832_3	uppajjati ceva thāvarañca hoti, sati upaṭṭhāti, cittaṃ samādhiyati, ayaṃ sappāyo.	832	
PA_tika-vin01_t2:832_4	Tasmā yasmiṃ vihāre bahū āvāsā honti, tattha ekamekasmiṃ tīṇi tīṇi divasāni vasitvā	832	
PA_tika-vin01_t2:832_5	yatthassa cittaṃ ekaggaṃ hoti, tattha vasitabbaṃ.	832	
PA_tika-vin01_t2:833	Gocaragāmo pana yo senāsanato uttarena vā dakkhiṇena vā nātidūre diyaḍḍhakosabbhantare hoti sulabhasampannabhikkho, so sappāyo, viparīto asappāyo.	83	
PA_tika-vin01_t2:834	Bhassanti dvattiṃsatiracchānakathāpariyāpannaṃ asappāyaṃ. Tañhissa nimittantaradhānāya saṃvattati. Dasakathāvatthunissitaṃ sappāyaṃ, tampimattāya bhāsitabbaṃ.	83	
PA_tika-vin01_t2:835_0	Puggalopi atiracchānakathiko sīlādiguṇasampanno, yaṃ nissāya asamāhitaṃ vā cittaṃ	835	
PA_tika-vin01_t2:835_1	samādhiyati, samāhitaṃ vā cittaṃ thirataraṃ hoti, evarūpo sappāyo. Kāyadaḷhībahulo	835	
PA_tika-vin01_t2:835_2	pana tiracchānakathiko asappāyo. So hi taṃ kaddamodakamiva acchaṃ udakaṃ malīnameva	835	
PA_tika-vin01_t2:835_3	karoti, tādisañca āgamma koṭapabbatavāsīdaharasseva samāpatti vinassati, pageva nimittaṃ.	835	
PA_tika-vin01_t2:836_0	Bhojanaṃ pana kassaci madhuraṃ, kassaci ambilaṃ sappāyaṃ hoti. Utupi kassaci sīto,	836	
PA_tika-vin01_t2:836_1	kassaci uṇho sappāyo hoti. Tasmā yaṃ bhojanaṃ vā utuṃ vā sevantassa phāsu hoti, asamāhitaṃ	836	
PA_tika-vin01_t2:836_2	vā cittaṃ samādhiyati, samāhitaṃ vā thirataraṃ hoti. Taṃ bhojanaṃ, so ca utu sappāyo.	836	
PA_tika-vin01_t2:836_3	Itaraṃ bhojanaṃ, itaro ca utu asappāyo.	836	
PA_tika-vin01_t2:837_0	Iriyāpathesupi kassaci caṅkamo sappāyo hoti, kassaci sayanaṭṭhānanisajjānaṃ aññataro.	837	
PA_tika-vin01_t2:837_1	Tasmā taṃ āvāsaṃ viya tīṇi divasāni upaparikkhitvā yasmiṃ iriyāpathe asamāhitaṃ cittaṃ	837	
PA_tika-vin01_t2:837_2	samādhiyati, samāhitaṃ vā thirataraṃ hoti, so sappāyo, itaro asappāyoti veditabbo.	837	
PA_tika-vin01_t2:837_3	Iti imaṃ sattavidhaṃ asappāyaṃ vajjetvā sappāyaṃ sevitabbaṃ. Evaṃ paṭipannassa hi	837	
PA_tika-vin01_t2:837_4	nimittāsevanabahulassa na cireneva kālena hoti kassaci appanā.	837	
PA_tika-vin01_t2:838_0	Yassa pana evampi paṭipajjato na hoti, tena dasavidhaṃ appanākosallaṃ sampādetabbanti	838	
PA_tika-vin01_t2:838_1	dassetuṃ “vatthuvisadakiriyā”tiādimāha. Tattha vitthuvisadakiriyā nāma ajjhattikabāhirānaṃ	838	
PA_tika-vin01_t2:838_2	vatthūnaṃ visadabhāvakaraṇaṃ. Yadā hissa kesanakhalomāni dīghāni honti, sarīraṃ vā	838	
PA_tika-vin01_t2:838_3	sedamalaggahitaṃ, tadā ajjhattikaṃ vatthu avisadaṃ hoti aparisuddhaṃ. Yadā panassa	838	
PA_tika-vin01_t2:838_4	cīvaraṃ jiṇṇaṃ kiliṭṭhaṃ duggandhaṃ hoti, senāsanaṃ vā uklāpaṃ, tadā bāhiraṃ vatthu	838	
PA_tika-vin01_t2:838_5	avisadaṃ hoti aparisuddhaṃ. Ajjhattikabāhire hi vatthumhi avisade uppannesu cittacetasikesu	838	
PA_tika-vin01_t2:838_6	ñāṇampi aparisuddhaṃ hoti aparisuddhāni dīpakapallikavaṭṭitelāni nissāya uppannadīpasikhāya	838	
PA_tika-vin01_t2:838_7	obhāso viya. Aparisuddhena ca ñāṇena saṅkhāre sammasato saṅkhārāpi avibhūtā honti,	838	
PA_tika-vin01_t2:838_8	kammaṭṭhānamanuyuñjato kammaṭṭhānampi vuddhiṃ viruḷhiṃ vepullaṃ na gacchati. Visade	838	
PA_tika-vin01_t2:838_9	pana ajjhattikabāhire vatthumhi uppannesu cittacetasikesu ñāṇampi visadaṃ hoti parisuddhāni	838	
PA_tika-vin01_t2:838_10	dīpakapallikavaṭṭitelāni nissāya uppannadīpasikhāya obhāso viya. Parisuddhena ca	8381	
PA_tika-vin01_t2:838_11	ñāṇena saṅkhāre sammasato saṅkhārāpi vibhūtāhonti, kammaṭṭhānamanuyuñjato kammaṭṭhānampi	8381	
PA_tika-vin01_t2:838_12	vuddhiṃ viruḷhiṃ vepullaṃ gacchati.	8381	
PA_tika-vin01_t2:839_0	Indriyasamattapaṭipādanatā nāma saddhādīnaṃ indriyānaṃ samabhāvakaraṇaṃ. Sace hissa	839	
PA_tika-vin01_t2:839_1	saddhindriyaṃ balavaṃ hoti, itarāni mandāni, tato vīriyindriyaṃ paggahakiccaṃ, satindriyaṃ	839	
PA_tika-vin01_t2:839_2	upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ kātuṃ	839	
PA_tika-vin01_t2:839_3	na sakkoti. Tasmā taṃ dhammasabhāvapaccavekkhaṇena vā yathā vā manasikaroto balavaṃ	839	
PA_tika-vin01_t2:839_4	jātaṃ, tathā amanasikārena hāpetabbaṃ. Vakkalittheravatthu cettha nidassanaṃ. Sace	839	
PA_tika-vin01_t2:839_5	pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ sakkoti,	839	
PA_tika-vin01_t2:839_6	na itarāni itarakiccabhedaṃ. Tasmā taṃ passaddhādibhāvanāya hāpetabbaṃ. Tatrāpi soṇattheravatthu	839	
PA_tika-vin01_t2:839_7	dassetabbaṃ. Evaṃ sesesupi ekassa balavabhāve sati itaresaṃ attano kiccesu asamatthatā veditabbā.	839	
PA_tika-vin01_t2:840_0	Visesato panettha saddhāpaññānaṃ samādhivīriyānañca samataṃ pasaṃsanti. Balavasaddho	840	
PA_tika-vin01_t2:840_1	hi mandapañño mudhappasanno hoti, avatthusmiṃ pasīdati. Balavapañño mandasaddho kerāṭikapakkhaṃ	840	
PA_tika-vin01_t2:840_2	bhajati, bhesajjasamuṭṭhito viya rogo atekiccho hoti. Ubhinnaṃ samatāya vatthusmiṃyeva	840	
PA_tika-vin01_t2:840_3	pasīdati. Balavasamādhiṃ pana mandavīriyaṃ samādhissa kosajjapakkhattā kosajjaṃ abhibhavati,	840	
PA_tika-vin01_t2:840_4	balavavīriyaṃ mandasamādhiṃvīriyassa uddhaccapakkhattā uddhaccaṃ abhibhavati. Samādhi	840	
PA_tika-vin01_t2:840_5	pana vīriyena saṃyojito kosajje patituṃ na labhati, vīriyaṃ samādhinā saṃyojitaṃ	840	
PA_tika-vin01_t2:840_6	uddhacce patituṃ na labhati. Tasmā tadubhayaṃ samaṃ kātabbaṃ. Ubhayasamatāya hi appanā	840	
PA_tika-vin01_t2:840_7	hoti. Apica samādhikammikassa balavatīpi saddhā vaṭṭati. Evañhi saddahanto okappento	840	
PA_tika-vin01_t2:840_8	appanaṃ pāpuṇissati, samādhipaññāsu pana samādhikammikassa ekaggatā balavatī vaṭṭati.	840	
PA_tika-vin01_t2:840_9	Evañhi so appanaṃ pāpuṇāti, vipassanākammikassa paññā balavatī vaṭṭati. Evañhi so	840	
PA_tika-vin01_t2:840_10	lakkhaṇappaṭivedhaṃ pāpuṇāti, ubhinnaṃ pana samatāyapi appanā hotiyeva. Sati pana	8401	
PA_tika-vin01_t2:840_11	sabbattha balavatī vaṭṭati. Sati hi cittaṃ uddhaccapakkhikānaṃ saddhāvīriyapaññānaṃ	8401	
PA_tika-vin01_t2:840_12	vasena uddhaccapātato kosajjapakkhena ca samādhinā kosajjapātato rakkhati. Tasmā	8401	
PA_tika-vin01_t2:840_13	sā loṇadhūpanaṃ viya sabbabyañjanesu, sabbakammikaamacco viya ca sabbarājakiccesu	8401	
PA_tika-vin01_t2:840_14	sabbattha icchitabbā.	8401	
PA_tika-vin01_t2:841	Nimittakusalatā nāma pathavīkasiṇādikassa cittekaggatānimittassa akatassa karaṇakosallaṃ, katassa bhāvanākosallaṃ, bhāvanāya laddhassa rakkhaṇakosallañca, taṃ idha adhippetaṃ.	84	
PA_tika-vin01_t2:842_0	Kathaṃ yasmiṃ samaye cittaṃ niggahetabbaṃ, tasmiṃ samaye cittaṃ niggaṇhāti? Yadāssa	842	
PA_tika-vin01_t2:842_1	accāraddhavīriyatādīhi uddhataṃ cittaṃ hoti, tadā dhammavicayasambojjhaṅgādayo tayo	842	
PA_tika-vin01_t2:842_2	abhāvetvā passaddhisambojjhaṅgādayo bhāveti. Vuttañhetaṃ bhagavatā –	842	
PA_tika-vin01_t2:843_0	“Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha	843	
PA_tika-vin01_t2:843_1	sukkhāni ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni	843	
PA_tika-vin01_t2:843_2	pakkhipeyya, mukhavātañca dadeyya, na ca paṃsukena okireyya, bhabbo nu kho so puriso	843	
PA_tika-vin01_t2:843_3	taṃ mahantaṃ aggikkhandhaṃ nibbāpetunti. No hetaṃ, bhante. Evameva kho, bhikkhave,	843	
PA_tika-vin01_t2:843_4	yasmiṃ samaye uddhataṃ cittaṃ hoti, akālo tasmiṃ samaye dhammavicayasambojjhaṅgassa	843	
PA_tika-vin01_t2:843_5	bhāvanāya. Akālo vīriya…pe… akālo pītisambojjhaṅgassa bhāvanāya. Taṃ kissa hetu?	843	
PA_tika-vin01_t2:843_6	Uddhataṃ, bhikkhave, cittaṃ, taṃ etehi dhammehi duvūpasamayaṃ hoti.	843	
PA_tika-vin01_t2:844_0	“Yasmiṃ kho, bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa	844	
PA_tika-vin01_t2:844_1	bhāvanāya. Kālo samādhi…pe… kālo upekkhāsambojjhaṅgassa bhāvanāya. Taṃ kissa hetu?	844	
PA_tika-vin01_t2:844_2	Uddhataṃ, bhikkhave, cittaṃ, taṃ etehi dhammehi suvūpasamayaṃ hoti. Seyyathāpi, bhikkhave,	844	
PA_tika-vin01_t2:844_3	puriso mahantaṃ aggikkhandhaṃ nibbāpetukāmo assa, so tattha allāni ceva tiṇāni pakkhipeyya,	844	
PA_tika-vin01_t2:844_4	allāni ca gomayāni pakkhipeyya, allāni ca kaṭṭhāni pakkhipeyya, udakavātañca dadeyya,	844	
PA_tika-vin01_t2:844_5	paṃsukena ca okireyya, bhabbo nu kho so puriso taṃ mahantaṃ aggikkhandhaṃ nibbāpetunti. Evaṃ, bhante”ti.	844	
PA_tika-vin01_t2:845	Ettha ca yathāsakaṃ āhāravasena passaddhisambojjhaṅgādīnaṃ bhāvanā veditabbā. Vuttañhetaṃ bhagavatā –	84	
PA_tika-vin01_t2:846_0	“Atthi, bhikkhave, kāyappassaddhi cittappassaddhi, tattha yonisomanasikārabahulīkāro	846	
PA_tika-vin01_t2:846_1	ayamāhāro anuppannassa vā passaddhisambojjhaṅgassa uppādāya, uppannassa vā passaddhisambojjhaṅgassa	846	
PA_tika-vin01_t2:846_2	bhiyyobhāvāya vepullāya bhāvanāya pāripūriyā saṃvattati. Tathā atthi, bhikkhave,	846	
PA_tika-vin01_t2:846_3	samathanimittaṃ abyagganimittaṃ, tattha yonisomanasikārabahulīkāro ayamāhāro anuppannassa	846	
PA_tika-vin01_t2:846_4	vā samādhisambojjhaṅgassa uppādāya, uppannassa vā samādhisambojjhaṅgassa bhiyyobhāvāya	846	
PA_tika-vin01_t2:846_5	vepullāya bhāvanāya pāripūriyā saṃvattati…pe… tathā atthi, bhikkhave, upekkhāsambojjhaṅgaṭṭhānīyā	846	
PA_tika-vin01_t2:846_6	dhammā, tattha yonisomanasikārabahulīkāro ayamāhāro anuppannassa vā upekkhāsambojjhaṅgassa	846	
PA_tika-vin01_t2:846_7	uppādāya, uppannassa vā upekkhāsambojjhaṅgassa bhiyyobhāvāya vepullāya bhāvanāya	846	
PA_tika-vin01_t2:846_8	pāripūriyā saṃvattatī”ti.	846	
PA_tika-vin01_t2:847_0	Tattha yathāssa passaddhiādayo uppannapubbā, taṃ ākāraṃ sallakkhetvā tesaṃ uppādanavasena	847	
PA_tika-vin01_t2:847_1	pavattamanasikārova tīsu padesupi yonisomanasikāro nāma. Samathanimittanti ca samathassevetaṃ	847	
PA_tika-vin01_t2:847_2	adhivacanaṃ, avikkhepaṭṭhena ca tasseva abyagganimittanti.	847	
PA_tika-vin01_t2:848_0	Apica satta dhammā passaddhisambojjhaṅgassa uppādāya saṃvattanti – paṇītabhojanasevanatā,	848	
PA_tika-vin01_t2:848_1	utusukhasevanatā, iriyāpathasukhasevanatā, majjhattappayogatā, sāraddhakāyapuggalaparivajjanatā,	848	
PA_tika-vin01_t2:848_2	passaddhakāyapuggalasevanatā, tadadhimuttatāti.	848	
PA_tika-vin01_t2:849_0	Ekādasa dhammā samādhisambojjhaṅgassa uppādāya saṃvattanti – vatthuvisadatā, nimittakusalatā,	849	
PA_tika-vin01_t2:849_1	indriyasamattapaṭipādanatā, samaye cittassa niggahaṇatā, samaye cittassa paggahaṇatā,	849	
PA_tika-vin01_t2:849_2	nirassādassa cittassa saddhāsaṃvegavasena sampahaṃsanatā, samappavattassa ajjhupekkhanatā,	849	
PA_tika-vin01_t2:849_3	asamāhitapuggalaparivajjanatā, samāhitapuggalasevanatā, jhānavimokkhapaccavekkhaṇatā, tadadhimuttatāti.	849	
PA_tika-vin01_t2:850_0	Pañca dhammā upekkhāsambojjhaṅgassa uppādāya saṃvattanti – sattamajjhattatā, saṅkhāramajjhattatā,	850	
PA_tika-vin01_t2:850_1	sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā,	850	
PA_tika-vin01_t2:850_2	tadadhimuttatāti. Iti imehi ākārehi ete dhamme uppādento passaddhisambojjhaṅgādayo	850	
PA_tika-vin01_t2:850_3	bhāveti nāma. Evaṃ yasmiṃ samaye cittaṃ niggahetabbaṃ, tasmiṃ samaye cittaṃ niggaṇhāti.	850	
PA_tika-vin01_t2:851_0	Kathañca yasmiṃ samaye cittaṃ paggahetabbaṃ, tasmiṃ samaye cittaṃ paggaṇhāti? Yadāssa	851	
PA_tika-vin01_t2:851_1	atisithilavīriyatādīhi cittaṃ līnaṃ hoti, tadā passaddhisambojjhaṅgādayo tayo abhāvetvā	851	
PA_tika-vin01_t2:851_2	dhammavicayasambojjhaṅgādayo bhāveti. Vuttañhetaṃ bhagavatā –	851	
PA_tika-vin01_t2:852_0	“Seyyathāpi, bhikkhave, puriso parittaṃ aggiṃ ujjāletukāmo assa, so tattha allāni	852	
PA_tika-vin01_t2:852_1	ceva tiṇāni pakkhipeyya…pe… paṃsukena ca okireyya, bhabbo nu kho so puriso taṃ parittaṃ	852	
PA_tika-vin01_t2:852_2	aggiṃ ujjāletunti. No hetaṃ, bhante. Evameva kho, bhikkhave, yasmiṃ samaye līnaṃ	852	
PA_tika-vin01_t2:852_3	cittaṃ hoti. Akālo tasmiṃ samaye passaddhisambojjhaṅgassa bhāvanāya. Akālo samādhi…pe…	852	
PA_tika-vin01_t2:852_4	akālo upekkhāsambojjhaṅgassa bhāvanāya. Taṃ kissa hetu? Līnaṃ, bhikkhave, cittaṃ,	852	
PA_tika-vin01_t2:852_5	taṃ etehi dhammehi dusamuṭṭhāpayaṃ hoti.	852	
PA_tika-vin01_t2:853_0	“Yasmiñca kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa	853	
PA_tika-vin01_t2:853_1	bhāvanāya, kālo vīriya…pe… kālo pītisambojjhaṅgassa bhāvanāya. Taṃ kissa hetu? Līnaṃ,	853	
PA_tika-vin01_t2:853_2	bhikkhave, cittaṃ, taṃ etehi dhammehi susamuṭṭhāpayaṃ hoti. Seyyathāpi, bhikkhave,	853	
PA_tika-vin01_t2:853_3	puriso parittaṃ aggiṃ ujjāletukāmo assa, so tattha sukkhāni ceva tiṇāni pakkhipeyya…pe…	853	
PA_tika-vin01_t2:853_4	na ca paṃsukena okireyya, bhabbo nu kho so puriso taṃ parittaṃ aggiṃ ujjāletunti. Evaṃ, bhante”ti.	853	
PA_tika-vin01_t2:854	Etthāpi yathāsakaṃ āhāravasena dhammavicayasambojjhaṅgādīnaṃ bhāvanā veditabbā. Vuttañhetaṃ bhagavatā –	85	
PA_tika-vin01_t2:855_0	“Atthi, bhikkhave, kusalākusalā dhammā sāvajjānavajjā dhammā hīnappaṇītā dhammā kaṇhasukkasappaṭibhāgā	855	
PA_tika-vin01_t2:855_1	dhammā, tattha yonisomanasikārabahulīkāro ayamāhāro anuppannassa vā dhammavicayasambojjhaṅgassa	855	
PA_tika-vin01_t2:855_2	uppādāya, uppannassa vā dhammavicayasambojjhaṅgassa bhiyyobhāvāya vepullāya bhāvanāya	855	
PA_tika-vin01_t2:855_3	pāripūriyā saṃvattati. Tathā atthi, bhikkhave, ārambhadhātu nikkamadhātu parakkamadhātu,	855	
PA_tika-vin01_t2:855_4	tattha yonisomanasikārabahulīkāro ayamāhāro anuppannassa vā vīriyasambojjhaṅgassa	855	
PA_tika-vin01_t2:855_5	uppādāya, uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā	855	
PA_tika-vin01_t2:855_6	saṃvattati. Tathā atthi, bhikkhave, pītisambojjhaṅgaṭṭhānīyā dhammā, tattha yonisomanasikārabahulīkāro	855	
PA_tika-vin01_t2:855_7	ayamāhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa	855	
PA_tika-vin01_t2:855_8	bhiyyobhāvāya vepullāya bhāvanāya pāripūriyā saṃvattatī”ti.	855	
PA_tika-vin01_t2:856_0	Tattha sabhāvasāmaññalakkhaṇappaṭivedhavasena pavattamanasikāro kusalādīsu yonisomanasikāro	856	
PA_tika-vin01_t2:856_1	nāma. Ārambhadhātuādīnaṃ uppādavasena pavattamanasikāro ārambhadhātuādīsu yonisomanasikāro	856	
PA_tika-vin01_t2:856_2	nāma. Tattha ārambhadhātūti paṭhamavīriyaṃ vuccati. Nikkamadhātūti kosajjato nikkhantattā	856	
PA_tika-vin01_t2:856_3	tato balavataraṃ. Parakkamadhātūti paraṃ paraṃ ṭhānaṃ akkamanato tatopi balavataraṃ.	856	
PA_tika-vin01_t2:856_4	Pītisambojjhaṅgaṭṭhānīyā dhammāti pana pītiyā evetaṃ nāmaṃ, tassāpi uppādakamanasikāro	856	
PA_tika-vin01_t2:856_5	yonisomanasikāro nāma.	856	
PA_tika-vin01_t2:857_0	Apica satta dhammā dhammavicayasambojjhaṅgassa uppādāya saṃvattanti – paripucchakatā,	857	
PA_tika-vin01_t2:857_1	vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā,	857	
PA_tika-vin01_t2:857_2	gambhīrañāṇacariyapaccavekkhaṇā, tadadhimuttatāti.	857	
PA_tika-vin01_t2:858_0	Ekādasa dhammā vīriyasambojjhaṅgassa uppādāya saṃvattanti – apāyādibhayapaccavekkhaṇatā,	858	
PA_tika-vin01_t2:858_1	vīriyāyattalokiyalokuttaravisesādhigamānisaṃsadassitā, “buddhapaccekabuddhamahaāsāvakehi	858	
PA_tika-vin01_t2:858_2	gatamaggo mayā gantabbo, so ca na sakkā kusītena gantu”nti evaṃ gamanavīthipaccavekkhaṇatā,	858	
PA_tika-vin01_t2:858_3	dāyakānaṃ mahapphalatākaraṇena piṇḍāpacāyanatā, “vīriyārambhassa vaṇṇavādī me satthā,	858	
PA_tika-vin01_t2:858_4	so ca anatikkamanīyasāsano, amhākañca bahūpakāro, paṭipattiyā ca pūjiyamāno pūjito	858	
PA_tika-vin01_t2:858_5	hoti, na itarathā”ti evaṃ satthu mahattapaccavekkhaṇatā, “saddhammasaṅkhātaṃ me mahādāyajjaṃ	858	
PA_tika-vin01_t2:858_6	gahetabbaṃ, tañca na sakkā kusītena gahetu”nti evaṃ dāyajjamahattapaccavekkhaṇatā,	858	
PA_tika-vin01_t2:858_7	ālokasaññāmanasikārairiyāpathaparivattanaabbhokāsasevanādīhi thinamiddhavinodanatā,	858	
PA_tika-vin01_t2:858_8	kusītapuggalaparivajjanatā, āraddhavīriyapuggalasevanatā, sammappadhānapaccavekkhaṇatā, tadadhimuttatāti.	858	
PA_tika-vin01_t2:859_0	Ekādasa dhammā pītisambojjhaṅgassa uppādāya saṃvattanti – buddhānussati, dhammasaṅghasīlacāgadevatānussati,	859	
PA_tika-vin01_t2:859_1	upasamānussati, lūkhapuggalaparivajjanatā, siniddhapuggalasevanatā, pasādanīyasuttantapaccavekkhaṇatā,	859	
PA_tika-vin01_t2:859_2	tadadhimuttatāti. Iti imehi ākārehi ete dhamme uppādento dhammavicayasambojjhaṅgādayo	859	
PA_tika-vin01_t2:859_3	bhāveti nāma. Evaṃ yasmiṃ samaye cittaṃ paggahetabbaṃ, tasmiṃ samaye cittaṃ paggaṇhāti.	859	
PA_tika-vin01_t2:860_0	Kathaṃ yasmiṃ samaye cittaṃ sampahaṃsetabbaṃ, tasmiṃ samaye cittaṃ sampahaṃseti?	860	
PA_tika-vin01_t2:860_1	Yadāssa paññāpayogamandatāya vā upasamasukhānadhigamena vā nirassādaṃ cittaṃ hoti,	860	
PA_tika-vin01_t2:860_2	tadā naṃ aṭṭhasaṃvegavatthupaccavekkhaṇena saṃvejeti. Aṭṭha saṃvegavatthūni nāma	860	
PA_tika-vin01_t2:860_3	jātijarābyādhimaraṇāni cattāri, apāyadukkhaṃ pañcamaṃ, atīte vaṭṭamūlakaṃ dukkhaṃ,	860	
PA_tika-vin01_t2:860_4	anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ dukkhanti. Buddhadhammasaṅghaguṇānussaraṇena	860	
PA_tika-vin01_t2:860_5	cassa pasādaṃ janeti. Evaṃ yasmiṃ samaye cittaṃ sampahaṃsetabbaṃ, tasmiṃ samaye cittaṃ sampahaṃseti.	860	
PA_tika-vin01_t2:861_0	Kathaṃ yasmiṃ samaye cittaṃ ajjhupekkhitabbaṃ, tasmiṃ samaye cittaṃ ajjhupekkhati?	861	
PA_tika-vin01_t2:861_1	Yadāssa evaṃ paṭipajjato alīnaṃ anuddhataṃ anirassādaṃ ārammaṇe samappavattaṃ samathavīthippaṭipannaṃ	861	
PA_tika-vin01_t2:861_2	cittaṃ hoti, tadā tassa paggahaniggahasampahaṃsanesu abyāpāraṃ āpajjati sārathi viya	861	
PA_tika-vin01_t2:861_3	ca samappavattesu assesu. Evaṃ yasmiṃ samaye cittaṃ ajjhupekkhitabbaṃ, tasmiṃ samaye	861	
PA_tika-vin01_t2:861_4	cittaṃ ajjhupekkhati.	861	
PA_tika-vin01_t2:862_0	Asamāhitapuggalaparivajjanā nāma nekkhammapaṭipadaṃ anāruḷhapubbānaṃ anekakiccappasutānaṃ	862	
PA_tika-vin01_t2:862_1	vikkhittahadayānaṃ puggalānaṃ ārakā pariccāgo. Samāhitapuggalasevanā nāma nekkhammapaṭipadaṃ	862	
PA_tika-vin01_t2:862_2	paṭipannānaṃ samādhilābhīnaṃ puggalānaṃ kālena kālaṃ upasaṅkamanaṃ. Tadadhimuttatā	862	
PA_tika-vin01_t2:862_3	nāma samādhimuttatā, samādhigarusamādhininnasamādhipoṇasamādhipabbhāratāti attho.	862	
PA_tika-vin01_t2:862_4	Evametaṃ dasavidhaṃ appanākosallaṃ sampādetabbaṃ. Tenāha – “imāni dasa appanākosallāni	862	
PA_tika-vin01_t2:862_5	avijahantenā”ti. Tattha yena vidhinā appanāya kusalo hoti, so dasavidhopi vidhi appanākosallaṃ	862	
PA_tika-vin01_t2:862_6	tannibbattaṃ vā ñāṇaṃ, evametaṃ dasavidhaṃ appanākosallaṃ sampādentassa paṭiladdhanimittasmiṃ	862	
PA_tika-vin01_t2:862_7	appanā uppajjati. Vuttañhetaṃ –	862	
PA_tika-vin01_t2:863	“Evañhi sampādayato, appanākosallaṃ imaṃ;	86	
PA_tika-vin01_t2:864	Paṭiladdhe nimittasmiṃ, appanā sampavattatī”ti. ;	86	
PA_tika-vin01_t2:865_0	Yogo karaṇīyoti appanākosallaṃ sampādentassapi yadi appanā na hoti, tena kammaṭṭhānānuyogaṃ	865	
PA_tika-vin01_t2:865_1	avijahitvā reṇuādīsu madhukarādīnaṃ pavatti ākāraṃ sallakkhetvā līnuddhatabhāvehi	865	
PA_tika-vin01_t2:865_2	mānasaṃ mocetvā vīriyasamataṃ yojentena punappunaṃ yogo kātabbo. Vuttañhetaṃ –	865	
PA_tika-vin01_t2:866	“Evañhi paṭipannassa, sace sā nappavattati;	86	
PA_tika-vin01_t2:867	Tathāpi na jahe yogaṃ, vāyametheva paṇḍito.	86	
PA_tika-vin01_t2:868	“Hitvā hi sammavāyāmaṃ, visesaṃ nāma māṇavo;	86	
PA_tika-vin01_t2:869	Adhigacche parittampi, ṭhānametaṃ na vijjati.	86	
PA_tika-vin01_t2:870	“Cittappavattiākāraṃ, tasmā sallakkhayaṃ budho;	87	
PA_tika-vin01_t2:871	Samataṃ vīriyasseva, yojayetha punappunaṃ.	87	
PA_tika-vin01_t2:872	“Īsakampi layaṃ yantaṃ, paggaṇhetheva mānasaṃ;	87	
PA_tika-vin01_t2:873	Accāraddhaṃ nisedhetvā, samameva pavattaye.	87	
PA_tika-vin01_t2:874	“Reṇumhi uppaladale, sutte nāvāya nāḷiyā;	87	
PA_tika-vin01_t2:875	Yathā madhukarādīnaṃ, pavatti sammavaṇṇitā.	87	
PA_tika-vin01_t2:876	“Līnauddhatabhāvehi, mocayitvāna sabbaso;	87	
PA_tika-vin01_t2:877	Evaṃ nimittābhimukhaṃ, mānasaṃ paṭipādaye”ti. ;	87	
PA_tika-vin01_t2:878_0	Yathā hi acheko madhukaro “asukasmiṃ rukkhe pupphaṃ pupphita”nti ñatvā tikkhena vegena	878	
PA_tika-vin01_t2:878_1	pakkhando taṃ atikkamitvā paṭinivattento khīṇe reṇumhi sampāpuṇāti, aparo acheko	878	
PA_tika-vin01_t2:878_2	mandena javena pakkhando khīṇeyeva sampāpuṇāti, cheko pana samena javena pakkhando	878	
PA_tika-vin01_t2:878_3	sukhena puppharāsiṃ sampatvā yāvadicchakaṃ reṇuṃ ādāya madhuṃ sampādetvā madhuṃ anubhavati,	878	
PA_tika-vin01_t2:878_4	yathā ca sallakattaantevāsikesu udakathālagate uppalapatte satthakammaṃ sikkhantesu	878	
PA_tika-vin01_t2:878_5	eko acheko vegena satthaṃ pātento uppalapattaṃ dvidhā vā chindati, udake vā paveseti,	878	
PA_tika-vin01_t2:878_6	aparo acheko chijjanapavesanabhayā satthakena phusitumpi na visahati, cheko pana	878	
PA_tika-vin01_t2:878_7	samena payogena tattha satthapadaṃ dassetvā pariyodātasippo hutvā tathārūpesu ṭhānesu	878	
PA_tika-vin01_t2:878_8	kammaṃ katvā lābhaṃ labhati, yathā ca “yo catubyāmappamāṇaṃ makkaṭakasuttaṃ āharati,	878	
PA_tika-vin01_t2:878_9	so cattāri sahassāni labhatī”ti raññā vutte eko achekapuriso vegena makkaṭakasuttaṃ	878	
PA_tika-vin01_t2:878_10	ākaḍḍhanto tahiṃ tahiṃ chindatiyeva, aparo acheko chedanabhayā hatthena phusitumpi	8781	
PA_tika-vin01_t2:878_11	na visahati, cheko pana koṭito paṭṭhāya samena payogena daṇḍake veṭhetvā āharitvā	8781	
PA_tika-vin01_t2:878_12	lābhaṃ labhati, yathā ca acheko niyāmako balavavāte laṅkāraṃ pūrento nāvaṃ videsaṃ	8781	
PA_tika-vin01_t2:878_13	pakkhandāpeti, aparo acheko mandavāte laṅkāraṃ oropento nāvaṃ tattheva ṭhapeti, cheko	8781	
PA_tika-vin01_t2:878_14	pana mandavāte pūretvā balavavāte aḍḍhalaṅkāraṃ katvā sotthinā icchitaṭṭhānaṃ pāpuṇāti,	8781	
PA_tika-vin01_t2:878_15	yathā ca “yo telena achaḍḍento nāḷiṃ pūreti, so lābhaṃ labhatī”ti ācariyena antevāsikānaṃ	8781	
PA_tika-vin01_t2:878_16	vutte eko acheko lābhaluddho vegena pūrento telaṃ chaḍḍeti, aparo acheko telachaḍḍanabhayā	8781	
PA_tika-vin01_t2:878_17	āsiñcitumpi na visahati, cheko pana samena payogena pūretvā lābhaṃ labhati, evameva	8781	
PA_tika-vin01_t2:878_18	eko bhikkhu uppanne nimitte “sīghameva appanaṃ pāpuṇissāmī”ti gāḷhaṃ vīriyaṃ karoti,	8781	
PA_tika-vin01_t2:878_19	tassa cittaṃ accāraddhavīriyattā uddhacce patati, so na sakkoti appanaṃ pāpuṇituṃ.	8781	
PA_tika-vin01_t2:878_20	Eko accāraddhavīriyatāya dosaṃ disvā “kiṃ dāni me appanāyā”ti vīriyaṃ hāpeti, tassa	8782	
PA_tika-vin01_t2:878_21	cittaṃ atilīnavīriyattā kosajje patati, sopi na sakkoti appanaṃ pāpuṇituṃ. Yo pana	8782	
PA_tika-vin01_t2:878_22	īsakampi līnaṃ līnabhāvato, uddhataṃ uddhaccato mocetvā samena payogena nimittābhimukhaṃ	8782	
PA_tika-vin01_t2:878_23	pavatteti, so appanaṃ pāpuṇāti, tādisena bhavitabbaṃ.	8782	
PA_tika-vin01_t2:879_0	Idāni evaṃ paṭipannassa appanāpavattiṃ dassento “tassevaṃ anuyuttassā”tiādimāha.	879	
PA_tika-vin01_t2:879_1	Tattha paṭhamaṃ parikammantiādi aggahitaggahaṇena vuttaṃ, gahitaggahaṇena pana avisesena	879	
PA_tika-vin01_t2:879_2	sabbesaṃ sabbā samaññā. Sabbānipi hi appanāya parikammattā paṭisaṅkhārakattā “parikammānī”tipi,	879	
PA_tika-vin01_t2:879_3	yathā gāmādīnaṃ āsannappadeso “gāmūpacāro gharūpacāro”ti vuccati, evaṃ appanāya āsannattā	879	
PA_tika-vin01_t2:879_4	samīpacārittā vā “upacārānī”tipi, ito pubbe parikammānaṃ upari appanāya ca anulomanato	879	
PA_tika-vin01_t2:879_5	“anulomānī”tipi vuccanti. Yañcettha sabbantimaṃ, taṃ parittagottābhibhavanato mahaggatagottabhāvanato	879	
PA_tika-vin01_t2:879_6	ca “gotrabhū”tipi vuccati. Gaṃ tāyatīti hi gottaṃ, parittanti pavattamānaṃ abhidhānaṃ	879	
PA_tika-vin01_t2:879_7	buddhiñca ekaṃsikavisayatāya rakkhatīti parittagottaṃ. Yathā hi buddhi ārammaṇabhūtena	879	
PA_tika-vin01_t2:879_8	atthena vinā na vattati, evaṃ abhidhānaṃ abhidheyyabhūtena, tasmā so tāni tāyati	879	
PA_tika-vin01_t2:879_9	rakkhatīti vuccati. Taṃ pana mahaggatānuttaravidhuraṃ kāmataṇhāya gocarabhūtaṃ kāmāvacaradhammānaṃ	879	
PA_tika-vin01_t2:879_10	āveṇikarūpaṃ daṭṭhabbaṃ. Mahaggatagottepi iminā nayena attho veditabbo. Iti evarūpassa	8791	
PA_tika-vin01_t2:879_11	parittagottassa abhibhavanato mahaggatagottassa ca bhāvanato uppādanato antimaṃ “gotrabhū”tipi	8791	
PA_tika-vin01_t2:879_12	vuccati. Catutthameva hi pañcamaṃ vāti khippābhiññadandhābhiññānaṃ vasena vuttaṃ.	8791	
PA_tika-vin01_t2:879_13	Khippābhiññassa hi catutthaṃ appeti, dandhābhiññassa pañcamaṃ. Kasmā pana catutthaṃ	8791	
PA_tika-vin01_t2:879_14	pañcamaṃ vā appeti, na chaṭṭhaṃ vā sattamaṃ vāti āha “āsannabhavaṅgapātattā”ti. Yathā	8791	
PA_tika-vin01_t2:879_15	hi puriso chinnapapātābhimukho dhāvanto ṭhātukāmopi pariyante pādaṃ katvā ṭhātuṃ	8791	
PA_tika-vin01_t2:879_16	na sakkoti, papāte eva patati, evaṃ chaṭṭhaṃ vā sattamaṃ vā appetuṃ na sakkoti bhavaṅgassa	8791	
PA_tika-vin01_t2:879_17	āsannattā. Tasmā catutthapañcamesuyeva appanā hotīti veditabbā.	8791	
PA_tika-vin01_t2:880_0	“Purimā purimā kusalā dhammā pacchimānaṃ pacchimānaṃ kusalānaṃ dhammānaṃ āsevanapaccayena	880	
PA_tika-vin01_t2:880_1	paccayo”ti vuttattā “āsevanapaccayena kusalā dhammā balavanto hontī”ti āha. Yathā	880	
PA_tika-vin01_t2:880_2	aladdhāsevanaṃ paṭhamaṃ javanaṃ dubbalattā gotrabhuṃ na uppādeti, laddhāsevanaṃ pana	880	
PA_tika-vin01_t2:880_3	balavabhāvato dutiyaṃ vā tatiyaṃ vā gotrabhuṃ uppādeti, evaṃ laddhāsevanatāya balavabhāvato	880	
PA_tika-vin01_t2:880_4	chaṭṭhampi sattamampi appetīti therassa adhippāyo. Tenāha – “tasmā chaṭṭhaṃ sattamaṃ	880	
PA_tika-vin01_t2:880_5	vā appetī”ti. Tanti therassa vacanaṃ. Paṭikkhittanti suttasuttānulomaācariyavādehi	880	
PA_tika-vin01_t2:880_6	anupatthambhitattā “attanomatimattaṃ therasseta”nti vatvā paṭikkhittaṃ. “Purimā purimā	880	
PA_tika-vin01_t2:880_7	kusalā dhammā”ti pana suttapadamakāraṇaṃ āsevanapaccayalābhassa balavabhāve anekantikattā.	880	
PA_tika-vin01_t2:880_8	Tathā hi aladdhāsevanāpi paṭhamacetanā diṭṭhadhammavedanīyā hoti, laddhāsevanā dutiyacetanā	880	
PA_tika-vin01_t2:880_9	yāva chaṭṭhacetanā aparāpariyavedanīyā. Yadi chaṭṭhaṃ sattamañca parikkhīṇajavattā	880	
PA_tika-vin01_t2:880_10	dubbalaṃ, na āsevanapaccayena balavaṃ, kathaṃ sattamajavanacetanā upapajjavedanīyā	8801	
PA_tika-vin01_t2:880_11	ānantariyā ca hotīti? Nāyaṃ viseso āsevanapaccayalābhena balavappattiyā kiñcarahi	8801	
PA_tika-vin01_t2:880_12	kiriyāvatthāvisesato. Kiriyāvatthā hi ādimajjhapariyosānavasena tividhā. Tattha pariyosānāvatthāya	8801	
PA_tika-vin01_t2:880_13	sanniṭṭhāpakacetanābhāvena upapajjavedanīyāditā hoti, na balavabhāvenāti daṭṭhabbaṃ.	8801	
PA_tika-vin01_t2:880_14	“Paṭisandhiyā anantarapaccayabhāvino vipākasantānassa anantarapaccayabhāvena tathā	8801	
PA_tika-vin01_t2:880_15	abhisaṅkhatattā”ti ca vadanti, tasmā chaṭṭhasattamānaṃ papātābhimukhatāya parikkhīṇajavatā	8801	
PA_tika-vin01_t2:880_16	na sakkā nivāretuṃ. Pubbabhāgacittānīti tīṇi cattāri vā cittāni.	8801	
PA_tika-vin01_t2:881_0	Etthāti etissaṃ kāyānupassanāyaṃ. Pārisuddhiṃ pattukāmoti adhigantukāmo samāpajjitukāmo	881	
PA_tika-vin01_t2:881_1	ca. Tattha sallakkhaṇāvivaṭṭanāvasena adhigantukāmo, sallakkhaṇavasena samāpajjitukāmoti	881	
PA_tika-vin01_t2:881_2	yojetabbaṃ. Āvajjanasamāpajjana…pe… vasippattanti ettha evaṃ tāva pañca vasiyo veditabbā	881	
PA_tika-vin01_t2:881_3	– paṭhamajjhānato vuṭṭhāya paṭhamaṃ vitakkaṃ āvajjayato bhavaṅgaṃ upacchinditvā uppannāvajjanānantaraṃ	881	
PA_tika-vin01_t2:881_4	vitakkārammaṇāneva cattāri pañca javanāni javanti, tato dve bhavaṅgāni, tato pana	881	
PA_tika-vin01_t2:881_5	vicārārammaṇaṃ āvajjanaṃ vuttanayeneva javanānīti evaṃ pañcasu jhānaṅgesu yadā nirantaraṃ	881	
PA_tika-vin01_t2:881_6	cittaṃ pesetuṃ sakkoti, athassa āvajjanavasī siddhā hoti. Ayaṃ pana bhavaṅgadvayantaritā	881	
PA_tika-vin01_t2:881_7	matthakappattā vasī bhagavato yamakapāṭihāriye labbhati, aññesaṃ vā dhammasenāpatiādīnaṃ	881	
PA_tika-vin01_t2:881_8	evarūpe uṭṭhāya samuṭṭhāya lahutaraṃ āvajjanavasīnibbattanakāle. Sā ca kho ittarā	881	
PA_tika-vin01_t2:881_9	parittakālā, na satthu yamakapāṭihāriye viya ciratarappabandhavatī. Tathā hi taṃ	881	
PA_tika-vin01_t2:881_10	sāvakehi asādhāraṇaṃ vuttaṃ. Ito paraṃ sīghatarā āvajjanavasī nāma natthi.	8811	
PA_tika-vin01_t2:882_0	Āyasmato pana mahāmoggallānassa nandopanandanāgarājadamane viya sīghaṃ samāpajjanasamatthatā	882	
PA_tika-vin01_t2:882_1	samāpajjanavasī nāma. Ettha ca samāpajjitukāmatānantaraṃ dvīsu bhavaṅgesu uppannesu	882	
PA_tika-vin01_t2:882_2	bhavaṅgaṃ upacchinditvā uppannāvajjanānantaraṃ samāpajjanaṃ sīghaṃ samāpajjanasamatthatā.	882	
PA_tika-vin01_t2:882_3	Ayañca matthakappattā samāpajjanavasī satthu dhammadesanāyaṃ labbhati, taṃ sandhāya	882	
PA_tika-vin01_t2:882_4	vuttaṃ “so kho ahaṃ, aggivessana, tassāyeva kathāya pariyosāne tasmiṃyeva purimasmiṃ	882	
PA_tika-vin01_t2:882_5	samādhinimitte ajjhattameva cittaṃ saṇṭhapemi sannisādemi ekodiṃ karomi samādahāmi,	882	
PA_tika-vin01_t2:882_6	yena sudaṃ niccakappaṃ viharāmī”ti. Ito sīghatarā hi samāpajjanavasī nāma natthi.	882	
PA_tika-vin01_t2:883_0	Accharāmattaṃ vā dasaccharāmattaṃ vā khaṇaṃ jhānaṃ ṭhapetuṃ samatthatā adhiṭṭhānavasī	883	
PA_tika-vin01_t2:883_1	nāma. Tatheva accharāmattaṃ vā dasaccharāmattaṃ vā lahukaṃ khaṇaṃ jhānasamaṅgī hutvā	883	
PA_tika-vin01_t2:883_2	jhānato vuṭṭhātuṃ samatthatā vuṭṭhānavasī nāma. Bhavaṅgacittappavattiyeva hettha	883	
PA_tika-vin01_t2:883_3	jhānato vuṭṭhānaṃ nāma. Ettha ca yathā “ettakameva khaṇaṃ jhānaṃ ṭhapessāmī”ti pubbaparikammavasena	883	
PA_tika-vin01_t2:883_4	adhiṭṭhānasamatthatā adhiṭṭhānavasī, evaṃ “ettakameva khaṇaṃ jhānasamaṅgī hutvā jhānato	883	
PA_tika-vin01_t2:883_5	vuṭṭhahissāmī”ti pubbaparikammavasena vuṭṭhānasamatthatā vuṭṭhānavasīti veditabbā,	883	
PA_tika-vin01_t2:883_6	yā samāpattivuṭṭhānakusalatāti vuccati. Paccavekkhaṇavasī pana āvajjanavasiyā eva	883	
PA_tika-vin01_t2:883_7	vuttā. Paccavekkhaṇajavanāneva hi tattha āvajjanānantarāni. Yadaggena hi āvajjanavasīsiddhi,	883	
PA_tika-vin01_t2:883_8	tadaggena paccavekkhaṇavasīsiddhi veditabbā.	883	
PA_tika-vin01_t2:884_0	Arūpapubbaṅgamaṃ vā…pe… vipassanaṃ paṭṭhapetīti saṅkhepato vuttamatthaṃ vitthārato	884	
PA_tika-vin01_t2:884_1	dassetuṃ “katha”ntiādi vuttaṃ. Tattha jhānaṅgāni pariggahetvāti vitakkādīni jhānaṅgāni	884	
PA_tika-vin01_t2:884_2	taṃsampayutte ca dhamme salakkhaṇarasādivasena pariggahetvā. “Jhānaṅgānī”ti hi idaṃ	884	
PA_tika-vin01_t2:884_3	nidassanamattaṃ, jhānaṅgāni pana passanto taṃsampayutte ca dhamme passati. Tesaṃ	884	
PA_tika-vin01_t2:884_4	nissayaṃ hadayavatthunti yathā nāma puriso antogehe sappaṃ disvā anubandhamāno tassa	884	
PA_tika-vin01_t2:884_5	āsayaṃ passati, evameva kho ayampi yogāvacaro te arūpadhamme upaparikkhanto “ime	884	
PA_tika-vin01_t2:884_6	dhammā kiṃ nissāya pavattantī”ti pariyesamāno tesaṃ nissayaṃ hadayavatthuṃ passati.	884	
PA_tika-vin01_t2:884_7	Jhānaṅgāni arūpanti ettha taṃsampayuttadhammānampi gahaṇaṃ veditabbaṃ.	884	
PA_tika-vin01_t2:885_0	Arūpapubbaṅgamaṃ rūpapariggahaṃ dassetvā idāni rūpapubbaṅgamaṃ arūpapariggahaṃ dassento	885	
PA_tika-vin01_t2:885_1	“atha vā”tiādimāha. Kesādīsu koṭṭhāsesu…pe… taṃnissitarūpāni ca pariggahetvāti ettha	885	
PA_tika-vin01_t2:885_2	pana kese tāva thaddhalakkhaṇaṃ pathavīdhātūti pariggahetabbaṃ, tattheva ābandhanalakkhaṇaṃ	885	
PA_tika-vin01_t2:885_3	āpodhātūti, paripācanalakkhaṇaṃ tejodhātūti, vitthambhanalakkhaṇaṃ vāyodhātūti evaṃ	885	
PA_tika-vin01_t2:885_4	sabbakoṭṭhāsesu ekekasmiṃ koṭṭhāse cattāri cattāri mahābhūtāni pariggahetabbāni.	885	
PA_tika-vin01_t2:885_5	Athānena yāthāvato sarasalakkhaṇato āvibhūtāsu dhātūsu kammasamuṭṭhānamhi tāva kese	885	
PA_tika-vin01_t2:885_6	vuttalakkhaṇā tā catasso ca dhātuyo taṃnissito ca vaṇṇo gandho raso ojā jīvitaṃ kāyapasādoti	885	
PA_tika-vin01_t2:885_7	evaṃ kāyadasakavasena dasa rūpāni, tattheva bhāvassa atthitāya bhāvadasakavasena	885	
PA_tika-vin01_t2:885_8	dasa rūpāni, āhārasamuṭṭhānaṃ ojaṭṭhamakaṃ, utusamuṭṭhānaṃ cittasamuṭṭhānanti aparānipi	885	
PA_tika-vin01_t2:885_9	catuvīsatīti evaṃ catusamuṭṭhānesu catuvīsatikoṭṭhāsesu catucattālīsa rūpāni pariggahetabbāni.	885	
PA_tika-vin01_t2:885_10	Sedo assu kheḷo siṅghāṇikāti ime pana catūsu utucittasamuṭṭhānesu dvinnaṃ ojaṭṭhamakānaṃ	8851	
PA_tika-vin01_t2:885_11	vasena soḷasa soḷasa rūpāni. Udariyaṃ karīsaṃ pubbaṃ muttanti imesu catūsu utusamuṭṭhānesu	8851	
PA_tika-vin01_t2:885_12	utusamuṭṭhānasseva ojaṭṭhamakassa vasena aṭṭha aṭṭha rūpāni pariggahetabbāni. Esa	8851	
PA_tika-vin01_t2:885_13	tāva dvattiṃsākāre nayo.	8851	
PA_tika-vin01_t2:886_0	Ye pana imasmiṃ dvattiṃsākāre āvibhūte apare cattāro tejokoṭṭhāsā, cha vāyokoṭṭhāsāti	886	
PA_tika-vin01_t2:886_1	dasa ākārā āvi bhavanti, tattha asitādiparipācake tāva kammajatejokoṭṭhāsamhi ojaṭṭhamakañceva	886	
PA_tika-vin01_t2:886_2	jīvitañcāti nava rūpāni, tathā cittaje assāsapassāsakoṭṭhāse ojaṭṭhamakañceva saddo	886	
PA_tika-vin01_t2:886_3	cāti nava, sesesu catusamuṭṭhānesu aṭṭhasu jīvitanavakañceva tīṇi ca ojaṭṭhamakānīti	886	
PA_tika-vin01_t2:886_4	tettiṃsa tettiṃsa rūpāni pariggahetabbāni. Evaṃ vitthārato dvācattālīsākāravasena	886	
PA_tika-vin01_t2:886_5	imesu bhūtupādāyarūpesu pākaṭesu jātesu vatthudvāravasena pañca cakkhudasakādayo	886	
PA_tika-vin01_t2:886_6	hadayavatthudasakañcāti aparānipi saṭṭhi rūpāni pariggahetabbāni. Sace panassa tena	886	
PA_tika-vin01_t2:886_7	tena mukhena rūpaṃ pariggahetvā arūpaṃ pariggaṇhato sukhumattā arūpaṃ na upaṭṭhāti,	886	
PA_tika-vin01_t2:886_8	tena dhuranikkhepaṃ akatvā rūpameva punappunaṃ sammasitabbaṃ manasi kātabbaṃ pariggahetabbaṃ	886	
PA_tika-vin01_t2:886_9	vavatthapetabbaṃ. Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ,	886	
PA_tika-vin01_t2:886_10	tathā tathā tadārammaṇā arūpadhammā sayameva pākaṭā honti.	8861	
PA_tika-vin01_t2:887_0	Yathā hi cakkhumato purisassa aparisuddhe ādāse mukhanimittaṃ olokentassa nimittaṃ	887	
PA_tika-vin01_t2:887_1	na paññāyatīti na ādāsaṃ chaḍḍeti, atha kho naṃ punappunaṃ parimajjati, tassa parisuddhe	887	
PA_tika-vin01_t2:887_2	ādāse nimittaṃ sayameva pākaṭaṃ hoti, evameva tena bhikkhunā dhuranikkhepaṃ akatvā	887	
PA_tika-vin01_t2:887_3	rūpameva punappunaṃ sammasitabbaṃ manasi kātabbaṃ pariggahetabbaṃ vavatthapetabbaṃ.	887	
PA_tika-vin01_t2:887_4	Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ, tathā tathā tadārammaṇā	887	
PA_tika-vin01_t2:887_5	arūpadhammā sayameva pākaṭā honti. Evaṃ suvisuddharūpapariggahassa panassa arūpadhammā	887	
PA_tika-vin01_t2:887_6	tīhākārehi upaṭṭhahanti phassavasena vā vedanāvasena vā viññāṇavasena vā.	887	
PA_tika-vin01_t2:888_0	Kathaṃ? Ekassa tāva “kese pathavīdhātu kakkhaḷalakkhaṇā…pe… assāsapassāse pathavīdhātu	888	
PA_tika-vin01_t2:888_1	kakkhaḷalakkhaṇā”tiādinā nayena dhātuyo pariggaṇhantassa paṭhamābhinipāto phasso,	888	
PA_tika-vin01_t2:888_2	taṃsampayuttā vedanā vedanākkhandho, saññā saññākkhandho, saddhiṃ phassena cetanā	888	
PA_tika-vin01_t2:888_3	saṅkhārakkhandho, cittaṃ viññāṇakkhandhoti upaṭṭhāti. Evaṃ arūpadhammā phassavasena	888	
PA_tika-vin01_t2:888_4	upaṭṭhahanti. Ekassa “kese pathavīdhātu kakkhaḷalakkhaṇā…pe… assāsapassāse pathavīdhātu	888	
PA_tika-vin01_t2:888_5	kakkhaḷalakkhaṇā”ti tadārammaṇarasānubhavanakavedanā vedanākkhandho, taṃsampayuttā	888	
PA_tika-vin01_t2:888_6	saññā saññākkhandho, taṃsampayutto phasso ca cetanā ca saṅkhārakkhandho, taṃsampayuttaṃ	888	
PA_tika-vin01_t2:888_7	cittaṃ viññāṇakkhandhoti upaṭṭhāti. Evaṃ vedanāvasena arūpadhammā upaṭṭhahanti. Aparassa	888	
PA_tika-vin01_t2:888_8	“kese pathavīdhātu kakkhaḷalakkhaṇā…pe… assāsapassāse pathavīdhātu kakkhaḷalakkhaṇā”ti	888	
PA_tika-vin01_t2:888_9	ārammaṇapaṭivijānanaṃ viññāṇakkhandho, taṃsampayuttā vedanā vedanākkhandho, saññā	888	
PA_tika-vin01_t2:888_10	saññākkhandho, phasso ca cetanā ca saṅkhārakkhandhoti upaṭṭhāti. Evaṃ viññāṇavasena	8881	
PA_tika-vin01_t2:888_11	arūpadhammā upaṭṭhahanti. Etenevupāyena “kammasamuṭṭhāne kese pathavīdhātu kakkhaḷalakkhaṇā”tiādinā	8881	
PA_tika-vin01_t2:888_12	nayena dvācattālīsāya dhātukoṭṭhāsesu catunnaṃ catunnaṃ dhātūnaṃ vasena sesesupi	8881	
PA_tika-vin01_t2:888_13	vatthu cakkhādīsu dasakesu manodhātumanoviññāṇadhātūnaṃ nissayalakkhaṇaṃ hadayavatthu	8881	
PA_tika-vin01_t2:888_14	rūpābhighātārahabhūtappasādalakkhaṇaṃ cakkhūtiādinā vatthudvāravasena pariggaṇhantassa	8881	
PA_tika-vin01_t2:888_15	paṭhamābhinipāto phasso, taṃsampayuttā vedanā vedanākkhandhotiādinā phassādivasena	8881	
PA_tika-vin01_t2:888_16	tīhi ākārehi arūpadhammā upaṭṭhahanti. Tena vuttaṃ “yathāpariggahitarūpārammaṇaṃ	8881	
PA_tika-vin01_t2:888_17	yathāpariggahitarūpavatthudvārārammaṇaṃ vā sasampayuttadhammaṃ viññāṇañca passatī”ti.	8881	
PA_tika-vin01_t2:889_0	Idāni aññathāpi rūpapubbaṅgamaṃ arūpapariggahaṃ dassento “atha vā”tiādimāha. Tattha	889	
PA_tika-vin01_t2:889_1	yathā hītiādi kāyassa cittassa ca assāsapassāsānaṃ samudayabhāvadassanaṃ. Kammāragaggarīti	889	
PA_tika-vin01_t2:889_2	kammārānaṃ ukkāya aggidhamanabhastā. Dhamamānāyāti dhūmāyantiyā, vātaṃ gāhāpentiyāti	889	
PA_tika-vin01_t2:889_3	attho. Tajjanti tadanurūpaṃ. Evamevanti ettha kammāragaggarī viya karajakāyo, vāyāmo	889	
PA_tika-vin01_t2:889_4	viya cittaṃ daṭṭhabbaṃ. Kiñcāpi assāsapassāsā cittasamuṭṭhānā, karajakāyaṃ pana vinā	889	
PA_tika-vin01_t2:889_5	tesaṃ appavattanato “kāyañca cittañca paṭicca assāsapassāsā”ti vuttaṃ.	889	
PA_tika-vin01_t2:890_0	Tassāti nāmarūpassa. Paccayaṃ pariyesatīti “avijjāsamudayā rūpasamudayo”tiādinā avijjādikaṃ	890	
PA_tika-vin01_t2:890_1	paccayaṃ pariyesati vīmaṃsati pariggaṇhāti. Kaṅkhaṃ vitaratīti “ahosiṃ nu kho ahaṃ	890	
PA_tika-vin01_t2:890_2	atītamaddhāna”ntiādinayappavattaṃ soḷasavatthukaṃ vicikicchaṃ atikkamati pajahati.	890	
PA_tika-vin01_t2:890_3	“Yaṃ kiñci rūpaṃ atītānāgatapaccuppanna”ntiādinayappavattaṃ kalāpasammasanaṃ. Pubbabhāgeti	890	
PA_tika-vin01_t2:890_4	paṭipadāñāṇadassanavisuddhipariyāpannāya udayabbayānupassanāya pubbabhāge uppanne.	890	
PA_tika-vin01_t2:890_5	Obhāsādayoti obhāso ñāṇaṃ pīti passaddhi sukhaṃ adhimokkho paggaho upekkhā upaṭṭhānaṃ	890	
PA_tika-vin01_t2:890_6	nikantīti ime obhāsādayo dasa.	890	
PA_tika-vin01_t2:891_0	Tattha obhāsoti vipassanobhāso, so ca vipassanācittasamuṭṭhitaṃ santatipatitaṃ utusamuṭṭhānañca	891	
PA_tika-vin01_t2:891_1	pabhassararūpaṃ. Tattha vipassanācittasamuṭṭhitaṃ yogino sarīraṭṭhameva pabhassaraṃ	891	
PA_tika-vin01_t2:891_2	hutvā tiṭṭhati cittajarūpānaṃ sarīraṃ muñcitvā bahi appavattanato, itaraṃ sarīraṃ	891	
PA_tika-vin01_t2:891_3	muñcitvā ñāṇānubhāvānurūpaṃ samantato pattharati, taṃ tasseva paññāyati. Tena phuṭṭhokāse	891	
PA_tika-vin01_t2:891_4	rūpagatampi passati, passanto ca cakkhuviññāṇena passati, udāhu manoviññāṇenāti vīmaṃsitabbanti	891	
PA_tika-vin01_t2:891_5	vadanti. Dibbacakkhulābhino viya taṃ manoviññāṇaviññeyyamevāti vattuṃ yuttaṃ viya	891	
PA_tika-vin01_t2:891_6	dissati. So kho panāyaṃ obhāso kassaci bhikkhuno pallaṅkaṭṭhānamattameva obhāsento	891	
PA_tika-vin01_t2:891_7	uppajjati, kassaci antogabbhaṃ, kassaci bahigabbhampi, kassaci sakalavihāraṃ, gāvutaṃ,	891	
PA_tika-vin01_t2:891_8	aḍḍhayojanaṃ, yojanaṃ, dviyojanaṃ, tiyojanaṃ, kassaci pathavītalato yāva akaniṭṭhabrahmalokā	891	
PA_tika-vin01_t2:891_9	ekālokaṃ kurumāno. Bhagavato pana dasasahassilokadhātuṃ obhāsento udapādi. Tasmiṃ	891	
PA_tika-vin01_t2:891_10	pana uppanne yogāvacaro “na vata me ito pubbe evarūpo obhāso uppannapubbo, addhā	8911	
PA_tika-vin01_t2:891_11	maggappattosmi phalappattosmī”ti amaggameva “maggo”ti, aphalameva ca “phala”nti gaṇhāti.	8911	
PA_tika-vin01_t2:891_12	Tassa amaggaṃ “maggo”ti aphalaṃ vā “phala”nti gaṇhato vipassanāvīthi ukkantā nāma	8911	
PA_tika-vin01_t2:891_13	hoti. So attano mūlakammaṭṭhānaṃ vissajjetvā obhāsameva assādento nisīdati.	8911	
PA_tika-vin01_t2:892	Ñāṇanti vipassanāñāṇaṃ. Tassa kira rūpārūpadhamme tulayantassa tīrayantassa vissaṭṭhaindavajiramiva avihatavegaṃ tikhiṇaṃ sūraṃ ativisadaṃ ñāṇaṃ uppajjati.	89	
PA_tika-vin01_t2:893	Pītīti vipassanāpīti. Tassa kira tasmiṃ samaye khuddikā pīti khaṇikā pīti okkantikā pīti ubbegā pīti pharaṇā pītīti ayaṃ pañcavidhā pīti sakalasarīraṃ pūrayamānā uppajjati.	89	
PA_tika-vin01_t2:894_0	Passaddhīti vipassanāpassaddhi. Tassa kira tasmiṃ samaye rattiṭṭhāne vā divāṭṭhāne	894	
PA_tika-vin01_t2:894_1	vā nisinnassa kāyacittānaṃ neva daratho, na gāravaṃ, na kakkhaḷatā, na akammaññatā,	894	
PA_tika-vin01_t2:894_2	na gelaññaṃ, na vaṅkatā hoti, atha kho panassa kāyacittāni passaddhāni lahūni mudūni	894	
PA_tika-vin01_t2:894_3	kammaññāni suvisadāni ujukāniyeva honti. So imehi passaddhādīhi anuggahitakāyacitto	894	
PA_tika-vin01_t2:894_4	tasmiṃ samaye amānusiṃ nāma ratiṃ anubhavati. Yaṃ sandhāya vuttaṃ –	894	
PA_tika-vin01_t2:895	“Suññāgāraṃ paviṭṭhassa, santacittassa bhikkhuno;	89	
PA_tika-vin01_t2:896	Amānusī ratī hoti, sammā dhammaṃ vipassato.	89	
PA_tika-vin01_t2:897	“Yato yato sammasati, khandhānaṃ udayabbayaṃ;	89	
PA_tika-vin01_t2:898	Labhatī pītipāmojjaṃ, amataṃ taṃ vijānata”nti. ;	89	
PA_tika-vin01_t2:899	Evamassa imaṃ amānusiṃ ratiṃ sādhayamānā lahutādisampayuttā passaddhi uppajjati.	89	
PA_tika-vin01_t2:900	Sukhanti vipassanāsukhaṃ. Tassa kira tasmiṃ samaye sakalasarīraṃ abhisandayamānaṃ atipaṇītaṃ sukhamuppajjati.	90	
PA_tika-vin01_t2:901	Adhimokkhoti saddhā. Vipassanāsampayuttāyeva hissa cittacetasikānaṃ atisayappasādabhūtā balavatī saddhā uppajjati.	90	
PA_tika-vin01_t2:902	Paggahoti vīriyaṃ. Vipassanāsampayuttameva hissa asithilamanaccāraddhaṃ supaggahitaṃ vīriyaṃ uppajjati.	90	
PA_tika-vin01_t2:903_0	Upaṭṭhānanti sati. Vipassanāsampayuttāyeva hissa sūpaṭṭhitā suppatiṭṭhitā nikhātā	903	
PA_tika-vin01_t2:903_1	acalā pabbatarājasadisā sati uppajjati. So yaṃ yaṃ ṭhānaṃ āvajjati samannāharati	903	
PA_tika-vin01_t2:903_2	manasi karoti paccavekkhati, taṃ taṃ ṭhānamassa okkantitvā pakkhanditvā dibbacakkhuno	903	
PA_tika-vin01_t2:903_3	paraloko viya satiyā upaṭṭhāti.	903	
PA_tika-vin01_t2:904_0	Upekkhāti vipassanupekkhā ceva āvajjanupekkhā ca. Tasmiñhissa samaye sabbasaṅkhāresu	904	
PA_tika-vin01_t2:904_1	majjhattabhūtā vipassanupekkhā balavatī uppajjati, manodvāre āvajjanupekkhāpi. Sā	904	
PA_tika-vin01_t2:904_2	hissa taṃ taṃ ṭhānaṃ āvajjentassa vissaṭṭhaindavajiramiva pattapuṭe pakkhandatattanārāco	904	
PA_tika-vin01_t2:904_3	viya ca sūrā tikhiṇā hutvā vahati.	904	
PA_tika-vin01_t2:905	Nikantīti vipassanānikanti. Evaṃ obhāsādipaṭimaṇḍitāya hissa vipassanāya ālayaṃ kurumānā sukhumā santākārā nikanti uppajjati, yā “kileso”ti pariggahetumpi na sakkā hoti.	90	
PA_tika-vin01_t2:906_0	Yathā ca obhāse, evaṃ etesupi aññatarasmiṃ uppanne yogāvacaro “na vata me ito pubbe	906	
PA_tika-vin01_t2:906_1	evarūpaṃ ñāṇaṃ uppannapubbaṃ, evarūpā pīti, passaddhi, sukhaṃ, adhimokkho, paggaho,	906	
PA_tika-vin01_t2:906_2	upaṭṭhānaṃ, upekkhā, nikanti uppannapubbā, addhā maggappattosmi phalappattosmī”ti	906	
PA_tika-vin01_t2:906_3	amaggameva “maggo”ti aphalameva ca “phala”nti gaṇhāti, tassa amaggaṃ “maggo”ti aphalaṃ	906	
PA_tika-vin01_t2:906_4	“phala”nti gaṇhato vipassanāvīthi ukkantā nāma hoti. So attano mūlakammaṭṭhānaṃ vissajjetvā	906	
PA_tika-vin01_t2:906_5	nikantimeva assādento nisīdati.	906	
PA_tika-vin01_t2:907_0	Ettha ca obhāsādayo upakkilesavatthutāya “upakkilesā”ti vuttā, na akusalattā, nikanti	907	
PA_tika-vin01_t2:907_1	pana upakkileso ceva upakkilesavatthu ca. Vatthuvaseneva cete dasa, gāhavasena pana	907	
PA_tika-vin01_t2:907_2	samatiṃsa honti. Kathaṃ? “Mama obhāso uppanno”ti gaṇhato hi diṭṭhiggāho hoti, “manāpo	907	
PA_tika-vin01_t2:907_3	vata obhāso uppanno”ti gaṇhato mānaggāho, obhāsaṃ assādayato taṇhāgāho. Iti obhāse	907	
PA_tika-vin01_t2:907_4	diṭṭhimānataṇhāvasena tayo gāhā. Tathā sesesupīti evaṃ gāhavasena samatiṃsa upakkilesā	907	
PA_tika-vin01_t2:907_5	honti. Tesaṃ vasena akusalo abyatto yogāvacaro obhāsādīsu kampati vikkhipati, obhāsādīsu	907	
PA_tika-vin01_t2:907_6	ekekaṃ “etaṃ mama, esohamasmi, eso me attā”ti samanupassati. Tenāhu porāṇā –	907	
PA_tika-vin01_t2:908	“Obhāse ceva ñāṇe ca, pītiyā ca vikampati;	90	
PA_tika-vin01_t2:909	Passaddhiyā sukhe ceva, yehi cittaṃ pavedhati.	90	
PA_tika-vin01_t2:910	“Adhimokkhe ca paggāhe, upaṭṭhāne ca kampati;	91	
PA_tika-vin01_t2:911	Upekkhāvajjanāya ceva, upekkhāya ca nikantiyā”ti.	91	
PA_tika-vin01_t2:912_0	Kusalo paṇḍito byatto buddhisampanno yogāvacaro obhāsādīsu uppannesu “ayaṃ kho me	912	
PA_tika-vin01_t2:912_1	obhāso uppanno, so kho panāyaṃ anicco saṅkhato paṭiccasamuppanno khayadhammo vayadhammo	912	
PA_tika-vin01_t2:912_2	virāgadhammo nirodhadhammo”ti iti vā taṃ paññāya paricchindati upaparikkhati. Atha	912	
PA_tika-vin01_t2:912_3	vā panassa evaṃ hoti – sace obhāso attā bhaveyya, attāti gahetuṃ vaṭṭeyya, anattāva	912	
PA_tika-vin01_t2:912_4	panāyaṃ “attā”ti gahito. Tasmā so avasavattanaṭṭhena anattā, hutvā abhāvaṭṭhena anicco,	912	
PA_tika-vin01_t2:912_5	uppādavayapaṭipīḷanaṭṭhena dukkhoti upaparikkhati. Yathā ca obhāse, evaṃ sesesupi.	912	
PA_tika-vin01_t2:912_6	So evaṃ upaparikkhitvā obhāsaṃ “netaṃ mama, nesohamasmi, na meso attā”ti samanupassati.	912	
PA_tika-vin01_t2:912_7	Ñāṇaṃ…pe… nikantiṃ “netaṃ mama, nesohamasmi, na meso attā”ti samanupassati. Evaṃ	912	
PA_tika-vin01_t2:912_8	samanupassanto obhāsādīsu na kampati na vedhati. Tenāhu porāṇā –	912	
PA_tika-vin01_t2:913	“Imāni dasa ṭhānāni, paññā yassa pariccitā;	91	
PA_tika-vin01_t2:914	Dhammuddhaccakusalo hoti, na ca vikkhepa gacchatī”ti. ;	91	
PA_tika-vin01_t2:915_0	So evaṃ vikkhepaṃ agacchanto taṃ samatiṃsavidhaṃ upakkilesajaṭaṃ vijaṭetvā “obhāsādayo	915	
PA_tika-vin01_t2:915_1	dhammā na maggo, upakkilesavimuttaṃ pana vīthippaṭipannaṃ vipassanāñāṇaṃ maggo”ti	915	
PA_tika-vin01_t2:915_2	amaggaṃ maggañca vavatthapeti. Yaṃ sandhāyetaṃ vuttaṃ “obhāsādayo dasa vipassanupakkilese	915	
PA_tika-vin01_t2:915_3	pahāya upakkilesavimuttaṃ paṭipadāñāṇaṃ maggoti vavatthapetvā”ti. Udayaṃ pahāyāti	915	
PA_tika-vin01_t2:915_4	udayabbayānupassanāya gahitaṃ saṅkhārānaṃ udayaṃ vissajjetvā tesaṃ bhaṅgasseva anupassanato	915	
PA_tika-vin01_t2:915_5	bhaṅgānupassanāñāṇaṃ patvā ādīnavānupassanāpubbaṅgamāya nibbidānupassanāya nibbindanto	915	
PA_tika-vin01_t2:915_6	muñcitukamyatāpaṭisaṅkhānupassanāsaṅkhārupekkhānulomañāṇānaṃ ciṇṇapariyante uppannagotrabhuñāṇānantaraṃ	915	
PA_tika-vin01_t2:915_7	uppannena maggañāṇena sabbasaṅkhāresu virajjanto vimuccanto. Maggakkhaṇe hi ariyo	915	
PA_tika-vin01_t2:915_8	virajjati vimuccatīti ca vuccati. Tenāha – “yathākkamaṃ cattāro ariyamagge pāpuṇitvā”ti.	915	
PA_tika-vin01_t2:915_9	Maggaphalanibbānapahīnāvasiṭṭhakilesasaṅkhātassa paccavekkhitabbassa pabhedena ekūnavīsatibhedassa.	915	
PA_tika-vin01_t2:915_10	Arahato hi avasiṭṭhakilesābhāvena ekūnavīsati paccavekkhaṇañāṇāni. Assāti ānāpānassatikammaṭṭhānikassa.	9151	
PA_tika-vin01_t2:916_0	Visuṃ kammaṭṭhānabhāvanānayo nāma natthīti paṭhamacatukkavasena adhigatajjhānassa	916	
PA_tika-vin01_t2:916_1	vedanācittadhammānupassanāvasena desitattā vuttaṃ. Tesanti tiṇṇaṃ catukkānaṃ. Pītippaṭisaṃvedīti	916	
PA_tika-vin01_t2:916_2	pītiyā paṭi paṭi sammadeva vedanasīlo, tassā vā paṭi paṭi sammadeva vedo etassa atthi,	916	
PA_tika-vin01_t2:916_3	taṃ vā paṭi paṭi sammadeva vedayamāno. Tattha kāmaṃ saṃvedanaggahaṇeneva pītiyā sakkaccaṃ	916	
PA_tika-vin01_t2:916_4	viditabhāvo bodhito hoti, yehi pana pakārehi tassā saṃvedanaṃ icchitaṃ, taṃ dassetuṃ	916	
PA_tika-vin01_t2:916_5	paṭi-saddaggahaṇaṃ “paṭi paṭi saṃvedīti paṭisaṃvedī”ti. Tenāha “dvīhākārehī”tiādi.	916	
PA_tika-vin01_t2:917_0	Tattha kathaṃ ārammaṇato pīti paṭisaṃviditā hotīti pucchāvacanaṃ. Sappītike dve jhāne	917	
PA_tika-vin01_t2:917_1	samāpajjatī”ti pītisahagatāni dve paṭhamadutiyajjhānāni paṭipāṭiyā samāpajjati. Tassāti	917	
PA_tika-vin01_t2:917_2	tena. “Paṭisaṃviditā”ti hi padaṃ apekkhitvā kattuatthe etaṃ sāmivacanaṃ. Samāpattikkhaṇeti	917	
PA_tika-vin01_t2:917_3	samāpannakkhaṇe. Jhānapaṭilābhenāti jhānena samaṅgibhāvena. Ārammaṇatoti ārammaṇamukhena,	917	
PA_tika-vin01_t2:917_4	tadārammaṇajjhānapariyāpannā pīti paṭisaṃviditā hoti ārammaṇassa paṭisaṃviditattā.	917	
PA_tika-vin01_t2:917_5	Kiṃ vuttaṃ hoti? Yathā nāma sappapariyesanaṃ carantena tassa āsaye paṭisaṃvidite	917	
PA_tika-vin01_t2:917_6	sopi paṭisaṃvidito eva hoti mantāgadabalena tassa gahaṇassa sukarattā, evaṃ pītiyā	917	
PA_tika-vin01_t2:917_7	āsayabhūte ārammaṇe paṭisaṃvidite sā pīti paṭisaṃviditā eva hoti salakkhaṇato sāmaññalakkhaṇato	917	
PA_tika-vin01_t2:917_8	ca tassā gahaṇassa sukarattāti.	917	
PA_tika-vin01_t2:918_0	Kathaṃ asammohato pīti paṭisaṃviditā hotīti ānetvā sambandhitabbaṃ. Vipassanākkhaṇeti	918	
PA_tika-vin01_t2:918_1	vipassanāpaññāya tikkhavisadappavattāya visayato dassanakkhaṇe. Lakkhaṇapaṭivedhenāti	918	
PA_tika-vin01_t2:918_2	pītiyā salakkhaṇassa sāmaññalakkhaṇassa ca paṭivijjhanena. Yañhi yassa visesato sāmaññato	918	
PA_tika-vin01_t2:918_3	ca lakkhaṇaṃ, tasmiṃ vidite so yāthāvato vidito eva hoti. Tenāha – “asammohato pīti	918	
PA_tika-vin01_t2:918_4	paṭisaṃviditā hotī”ti.	918	
PA_tika-vin01_t2:919_0	Idāni tamatthaṃ pāḷiyā eva vibhāvetuṃ “vuttañheta”ntiādimāha. Tattha dīghaṃassāsavasenātiādīsu	919	
PA_tika-vin01_t2:919_1	yaṃ vattabbaṃ, taṃ heṭṭhā vuttameva. Tattha pana satokāritādassanavasena pāḷi āgatā,	919	
PA_tika-vin01_t2:919_2	idha pītippaṭisaṃviditāvasena. Pītippaṭisaṃviditā ca atthato vibhattā eva. Apica	919	
PA_tika-vin01_t2:919_3	ayamettha saṅkhepattho – dīghaṃassāsavasenāti dīghassa assāsassa ārammaṇabhūtassa	919	
PA_tika-vin01_t2:919_4	vasena pajānato sā pīti paṭisaṃviditā hotīti sambandho. Cittassa ekaggataṃ avikkhepaṃ	919	
PA_tika-vin01_t2:919_5	pajānatoti jhānapariyāpannaṃ avikkhepoti laddhanāmaṃ cittassekaggataṃ taṃsampayuttāya	919	
PA_tika-vin01_t2:919_6	paññāya pajānato. Yatheva hi ārammaṇamukhena pīti paṭisaṃviditā hoti, evaṃ taṃsampayuttadhammāpi	919	
PA_tika-vin01_t2:919_7	ārammaṇamukhena paṭisaṃviditā eva hontīti. Sati upaṭṭhitā hotīti dīghaṃassāsavasena	919	
PA_tika-vin01_t2:919_8	jhānasampayuttā sati tassa ārammaṇe upaṭṭhitā ārammaṇamukhena jhānepi upaṭṭhitā nāma	919	
PA_tika-vin01_t2:919_9	hoti. Tāya satiyāti evaṃ upaṭṭhitāya tāya satiyā yathāvuttena tena ñāṇena suppaṭividitattā	919	
PA_tika-vin01_t2:919_10	ārammaṇassa tassa vasena tadārammaṇā sā pīti paṭisaṃviditā hoti. Dīghaṃpassāsavasenātiādīsupi	9191	
PA_tika-vin01_t2:919_11	imināva nayena attho veditabbo.	9191	
PA_tika-vin01_t2:920_0	Evaṃ paṭhamacatukkavasena dassitaṃ pītippaṭisaṃvedanaṃ ārammaṇato asammohato ca vibhāgaso	920	
PA_tika-vin01_t2:920_1	dassetuṃ “āvajjato”tiādi vuttaṃ. Tattha āvajjatoti jhānaṃ āvajjentassa. Sā pītīti	920	
PA_tika-vin01_t2:920_2	sā jhānapariyāpannā pīti. Jānatoti samāpannakkhaṇe ārammaṇamukhena jānato. Tassa	920	
PA_tika-vin01_t2:920_3	sā pīti paṭisaṃviditā hotīti sambandho. Passatoti dassanabhūtena ñāṇena jhānato vuṭṭhāya	920	
PA_tika-vin01_t2:920_4	passantassa. Paccavekkhatoti jhānaṃ paccavekkhantassa. Cittaṃ adhiṭṭhahatoti “ettakaṃ	920	
PA_tika-vin01_t2:920_5	velaṃ jhānasamaṅgī bhavissāmī”ti jhānacittaṃ adhiṭṭhahantassa. Evaṃ pañcannaṃ vasībhāvānaṃ	920	
PA_tika-vin01_t2:920_6	vasena jhānassa pajānanamukhena ārammaṇato pītiyā paṭisaṃvedanā dassitā.	920	
PA_tika-vin01_t2:921_0	Idāni yehi dhammehi jhānaṃ vipassanā ca sijjhanti, tesaṃ jhānapariyāpannānaṃ vipassanāmaggapariyāpannānañca	921	
PA_tika-vin01_t2:921_1	saddhādīnaṃ vasena pītippaṭisaṃvedanaṃ dassetuṃ “saddhāya adhimuccato”tiādi vuttaṃ.	921	
PA_tika-vin01_t2:921_2	Tattha adhimuccatoti saddahantassa, samathavipassanāvasenāti adhippāyo. Vīriyaṃ paggaṇhatotiādīsupi	921	
PA_tika-vin01_t2:921_3	eseva nayo. Abhiññeyyanti abhivisiṭṭhāya paññāya jānitabbaṃ. Abhijānatoti vipassanāpaññāpubbaṅgamāya	921	
PA_tika-vin01_t2:921_4	maggapaññāya jānato. Pariññeyyanti dukkhasaccaṃ tīraṇapariññāya maggapaññāya ca parijānato.	921	
PA_tika-vin01_t2:921_5	Pahātabbanti samudayasaccaṃ pahānapariññāya maggapaññāya ca pajahato. Bhāvayato sacchikaroto	921	
PA_tika-vin01_t2:921_6	bhāvetabbaṃ maggasaccaṃ, sacchikātabbaṃ nirodhasaccaṃ. Keci panettha pītiyā eva vasena	921	
PA_tika-vin01_t2:921_7	abhiññeyyādīni uddharanti, taṃ ayuttaṃ jhānādisamudāyaṃ uddharitvā tato pītiyā niddhāraṇassa adhippetattā.	921	
PA_tika-vin01_t2:922_0	Ettha ca “dīghaṃassāsavasenā”tiādinā paṭhamacatukkavasena ārammaṇato pītippaṭisaṃvedanaṃ	922	
PA_tika-vin01_t2:922_1	vuttaṃ, tathā “āvajjato”tiādīhi pañcahi padehi. “Abhiññeyyaṃ abhijānato”tiādīhi pana	922	
PA_tika-vin01_t2:922_2	asammohato, “saddhāya adhimuccato”tiādīhi ubhayathāpi saṅkhepato samathavasena ārammaṇato	922	
PA_tika-vin01_t2:922_3	vipassanāvasena asammohato pītippaṭisaṃvedanaṃ vuttanti daṭṭhabbaṃ. Kasmā panettha	922	
PA_tika-vin01_t2:922_4	vedanānupassanāyaṃ pītisīsena vedanā gahitā, na sarūpato evāti? Bhūmivibhāgādivasena	922	
PA_tika-vin01_t2:922_5	vedanaṃ bhinditvā catudhā vedanānupassanaṃ dassetuṃ. Apica vedanākammaṭṭhānaṃ dassento	922	
PA_tika-vin01_t2:922_6	bhagavā pītiyā oḷārikattā taṃsampayuttasukhaṃ sukhaggahaṇatthaṃ pītisīsena dasseti.	922	
PA_tika-vin01_t2:923_0	Eteneva nayena avasesapadānīti sukhappaṭisaṃvedī cittasaṅkhārappaṭisaṃvedīti padāni	923	
PA_tika-vin01_t2:923_1	pītippaṭisaṃvedī-pade āgatanayeneva atthato veditabbāni. Sakkā hi “dvīhākārehi sukhappaṭisaṃviditā	923	
PA_tika-vin01_t2:923_2	hoti, cittasaṅkhārappaṭisaṃviditā hoti ārammaṇato”tiādinā pītiṭṭhāne sukhādipadāni	923	
PA_tika-vin01_t2:923_3	pakkhipitvā “sukhasahagatāni tīṇi jhānāni cattāri vā jhānāni samāpajjatī”tiādinā	923	
PA_tika-vin01_t2:923_4	atthaṃ viññātuṃ. Tenāha “tiṇṇaṃ jhānānaṃ vasenā”tiādi. Vedanādayoti ādi-saddena saññā	923	
PA_tika-vin01_t2:923_5	gahitā. Tenāha “dve khandhā”ti. Vipassanābhūmidassanatthanti pakiṇṇakasaṅkhārasammasanavasena	923	
PA_tika-vin01_t2:923_6	vipassanāya bhūmidassanatthaṃ “sukhanti dve sukhānī”tiādi vuttaṃ samathe kāyikasukhābhāvato.	923	
PA_tika-vin01_t2:923_7	Soti so passambhanapariyāyena vutto nirodho. “Imassa hi bhikkhuno apariggahitakāle”tiādinā	923	
PA_tika-vin01_t2:923_8	vitthārato kāyasaṅkhāre vutto, tasmā tattha vuttanayeneva veditabbo. Tattha kāyasaṅkhāravasena	923	
PA_tika-vin01_t2:923_9	āgato, idha cittasaṅkhāravasenāti ayameva viseso.	923	
PA_tika-vin01_t2:924_0	Evaṃ cittasaṅkhārassa passambhanaṃ atidesena dassetvā yadaññaṃ imasmiṃ catukke vattabbaṃ,	924	
PA_tika-vin01_t2:924_1	taṃ dassetuṃ “apicā”tiādi vuttaṃ. Tattha pītipadeti “pītippaṭisaṃvedī”tiādinā desitakoṭṭhāse.	924	
PA_tika-vin01_t2:924_2	Pītisīsena vedanā vuttāti pītiapadesena taṃsampayuttā vedanā vuttā, na pītīti adhippāyo.	924	
PA_tika-vin01_t2:924_3	Tattha kāraṇaṃ heṭṭhā vuttameva. Dvīsu cittasaṅkhārapadesūti “cittasaṅkhārappaṭisaṃvedī	924	
PA_tika-vin01_t2:924_4	passambhayaṃ cittasaṅkhāra”nti cittasaṅkhārapaṭisaṃyuttesu dvīsu padesu. “Viññāṇapaccayā	924	
PA_tika-vin01_t2:924_5	nāmarūpa”nti vacanato cittena paṭibaddhāti cittapaṭibaddhā. Tato eva kāmaṃ cittena	924	
PA_tika-vin01_t2:924_6	saṅkharīyantīti cittasaṅkhārā, saññāvedanādayo, idha pana upalakkhaṇamattaṃ, saññāvedanāva	924	
PA_tika-vin01_t2:924_7	adhippetāti āha “saññāsampayuttā vedanā”ti.	924	
PA_tika-vin01_t2:925_0	Cittappaṭisaṃvedīti ettha dvīhākārehi cittapaṭisaṃviditā hoti ārammaṇato asammohato	925	
PA_tika-vin01_t2:925_1	ca. Kathaṃ ārammaṇato? Cattāri jhānāni samāpajjati, tassa samāpattikkhaṇe jhānapaṭilābhenātiādinā	925	
PA_tika-vin01_t2:925_2	vuttanayānusārena sabbaṃ suviññeyyanti āha – “catunnaṃ jhānānaṃ vasena cittapaṭisaṃviditā	925	
PA_tika-vin01_t2:925_3	veditabbā”ti. Cittaṃ modentoti jhānasampayuttaṃ cittaṃ sampayuttāya pītiyā modayamāno,	925	
PA_tika-vin01_t2:925_4	taṃ vā pītiṃ ārammaṇaṃ katvā pavattaṃ vipassanācittaṃ tāya eva ārammaṇabhūtāya pītiyāmodayamāno.	925	
PA_tika-vin01_t2:925_5	Pamodentotiādīni padāni tasseva vevacanāni pītipariyāyabhāvato.	925	
PA_tika-vin01_t2:926_0	Sampayuttāya pītiyā cittaṃ āmodetīti jhānacittasampayuttāya pītisambojjhaṅgabhūtāya	926	
PA_tika-vin01_t2:926_1	odagyalakkhaṇāya jhānapītiyā tameva jhānacittaṃ sahajātādipaccayavasena ceva jhānapaccayavasena	926	
PA_tika-vin01_t2:926_2	ca paribrūhento haṭṭhappahaṭṭhākāraṃ pāpento āmodeti pamodeti ca. Ārammaṇaṃ katvāti	926	
PA_tika-vin01_t2:926_3	uḷāraṃ jhānasampayuttaṃ pītiṃ ārammaṇaṃ katvā pavattamānaṃ vipassanācittaṃ tāya eva	926	
PA_tika-vin01_t2:926_4	ārammaṇabhūtāya pītiyā yogāvacaro haṭṭhappahaṭṭhākāraṃ pāpento “āmodeti pamodetī”ti vuccati.	926	
PA_tika-vin01_t2:927_0	Samaṃ ṭhapentoti yathā īsakampi līnapakkhaṃ uddhaccapakkhañca anupaggamma anonataṃ	927	
PA_tika-vin01_t2:927_1	anunnataṃ yathā indriyānaṃ samattapaṭipattiyā avisamaṃ, samādhissa vā ukkaṃsagamanena	927	
PA_tika-vin01_t2:927_2	āneñjappattiyā sammadeva ṭhitaṃ hoti, evaṃ appanāvasena ṭhapento. Lakkhaṇappaṭivedhenāti	927	
PA_tika-vin01_t2:927_3	aniccādikassa lakkhaṇassa paṭi paṭi vijjhanena khaṇe khaṇe avabodhena. Khaṇikacittekaggatāti	927	
PA_tika-vin01_t2:927_4	khaṇamattaṭṭhitiko samādhi. Sopi hi ārammaṇe nirantaraṃ ekākārena pavattamāno paṭipakkhena	927	
PA_tika-vin01_t2:927_5	anabhibhūto appito viya cittaṃ niccalaṃ ṭhapeti. Tena vuttaṃ “evaṃ uppannāyā”tiādi.	927	
PA_tika-vin01_t2:928_0	Mocentoti vikkhambhanavimuttivasena vivecento visuṃ karonto, nīvaraṇāni pajahantoti	928	
PA_tika-vin01_t2:928_1	attho. Vipassanākkhaṇeti bhaṅgānupassanākkhaṇe. Bhaṅgo hi nāma aniccatāya paramā	928	
PA_tika-vin01_t2:928_2	koṭi, tasmā tāya bhaṅgānupassako yogāvacaro cittamukhena sabbaṃ saṅkhāragataṃ aniccato	928	
PA_tika-vin01_t2:928_3	passati, no niccato, aniccassa dukkhattā dukkhassa ca anattattā tadeva dukkhato anupassati,	928	
PA_tika-vin01_t2:928_4	no sukhato, anattato anupassati, no attato. Yasmā pana yaṃ aniccaṃ dukkhaṃ anattā,	928	
PA_tika-vin01_t2:928_5	na taṃ abhinanditabbaṃ, yañca na abhinanditabbaṃ, na taṃ rañjitabbaṃ, tasmā bhaṅgadassanānusārena	928	
PA_tika-vin01_t2:928_6	“aniccaṃ dukkhaṃ anattā”ti saṅkhāragate diṭṭhe tasmiṃ nibbindati, no nandati, virajjati,	928	
PA_tika-vin01_t2:928_7	no rajjati, so evaṃ nibbindanto virajjanto lokiyeneva tāva ñāṇena rāgaṃ nirodheti	928	
PA_tika-vin01_t2:928_8	no samudeti, nāssa samudayaṃ karotīti attho. Atha vā so evaṃ viratto yathā diṭṭhaṃ	928	
PA_tika-vin01_t2:928_9	saṅkhāragataṃ, taṃ tathā diṭṭhaṃ attano ñāṇena nirodheti no samudeti, nirodhamevassa	928	
PA_tika-vin01_t2:928_10	manasi karoti, no samudayanti attho, so evaṃ paṭipanno paṭinissajjati, no ādiyatīti	9281	
PA_tika-vin01_t2:928_11	vuttaṃ hoti. Ayañhi aniccādianupassanā saddhiṃ khandhābhisaṅkhārehi kilesānaṃ pariccajanato	9281	
PA_tika-vin01_t2:928_12	saṅkhatadosadassanena tabbiparīte nibbāne tanninnatāya pakkhandanato ca pariccāgapaṭinissaggo	9281	
PA_tika-vin01_t2:928_13	ceva pakkhandanapaṭinissaggo cāti vuccati. Tasmā tāya samannāgato yogāvacaro vuttanayena	9281	
PA_tika-vin01_t2:928_14	kilese ca pariccajati, nibbāne ca pakkhandati. Tena vuttaṃ “so vipassanākkhaṇe aniccānupassanāya	9281	
PA_tika-vin01_t2:928_15	niccasaññāto cittaṃ mocento vimocento…pe… paṭinissaggānupassanāya ādānato cittaṃ	9281	
PA_tika-vin01_t2:928_16	mocento vimocento assasati ceva passasati cā”ti.	9281	
PA_tika-vin01_t2:929_0	Tattha aniccassa, aniccanti vā anupassanā aniccānupassanā. Tebhūmakadhammānaṃ aniccataṃ	929	
PA_tika-vin01_t2:929_1	gahetvā pavattāya vipassanāya etaṃ nāmaṃ. Niccasaññātoti saṅkhatadhamme “niccā sassatā”ti	929	
PA_tika-vin01_t2:929_2	pavattāya micchāsaññāya. Saññāsīsena cittadiṭṭhīnampi gahaṇaṃ daṭṭhabbaṃ. Esa nayo	929	
PA_tika-vin01_t2:929_3	sukhasaññādīsupi. Nibbidānupassanāyāti saṅkhāresu nibbindanākārena pavattāya anupassanāya.	929	
PA_tika-vin01_t2:929_4	Nanditoti sappītikataṇhāto. Virāgānupassanāyāti tathā virajjanākārena pavattāya anupassanāya.	929	
PA_tika-vin01_t2:929_5	Tena vuttaṃ “rāgato mocento”ti. Nirodhānupassanāyāti saṅkhārānaṃ nirodhassa anupassanāya.	929	
PA_tika-vin01_t2:929_6	Yathā saṅkhārā nirujjhantiyeva āyatiṃ punabbhavavasena nuppajjanti, evaṃ vā anupassanā	929	
PA_tika-vin01_t2:929_7	nirodhānupassanā. Muñcitukamyatā hi ayaṃ balappattā. Tenāha “samudayato mocento”ti.	929	
PA_tika-vin01_t2:929_8	Paṭinissajjanākārena pavattā anupassanā paṭinissaggānupassanā. Ādānatoti niccādivasena	929	
PA_tika-vin01_t2:929_9	gahaṇato, paṭisandhiggahaṇato vāti evamettha attho daṭṭhabbo.	929	
PA_tika-vin01_t2:930_0	Aniccanti anupassī, aniccassa vā anupassanasīlo aniccānupassīti ettha kiṃ pana taṃ	930	
PA_tika-vin01_t2:930_1	aniccaṃ, kathaṃ vā aniccaṃ, kā vā aniccānupassanā, kassa vā aniccānupassanāti catukkaṃ	930	
PA_tika-vin01_t2:930_2	vibhāvetabbanti taṃ dassento “aniccaṃ veditabba”ntiādimāha. Tattha niccaṃ nāma dhuvaṃ	930	
PA_tika-vin01_t2:930_3	sassataṃ yathā taṃ nibbānaṃ, na niccanti aniccaṃ, udayabbayavantaṃ, atthato saṅkhatā	930	
PA_tika-vin01_t2:930_4	dhammāti āha aniccanti pañcakkhandhā. Kasmā? Uppādavayaññathattabhāvāti, uppādavayaññathattasabbhāvāti	930	
PA_tika-vin01_t2:930_5	attho. Tattha saṅkhatadhammānaṃ hetupaccayehi uppajjanaṃ ahutvā sambhavo attalābho	930	
PA_tika-vin01_t2:930_6	uppādo, uppannānaṃ tesaṃ khaṇanirodho vināso vayo, jarāya aññathābhāvo aññathattaṃ.	930	
PA_tika-vin01_t2:930_7	Yathā hi uppādāvatthāya bhinnāya bhaṅgāvatthāyaṃ vatthubhedo natthi, evaṃ ṭhitisaṅkhātāyaṃ	930	
PA_tika-vin01_t2:930_8	bhaṅgābhimukhāvatthāyampi vatthubhedo natthi. Yattha jarāvohāro, tasmā ekassapi dhammassa	930	
PA_tika-vin01_t2:930_9	jarā yujjati, yā khaṇikajarāti vuccati. Ekaṃsena ca uppādabhaṅgāvatthāsu vatthuno	930	
PA_tika-vin01_t2:930_10	abhedo icchitabbo, aññathā “añño uppajjati, añño bhijjatī”ti āpajjeyya. Tayidaṃ khaṇikajaraṃ	9301	
PA_tika-vin01_t2:930_11	sandhāyāha “aññathatta”nti.	9301	
PA_tika-vin01_t2:931_0	Yassa lakkhaṇattayassa bhāvā khandhesu aniccasamaññā, tasmiṃ lakkhaṇattaye aniccatā	931	
PA_tika-vin01_t2:931_1	samaññāti “aniccatāti tesaṃyeva uppādavayaññathatta”nti vatvā visesato dhammānaṃ	931	
PA_tika-vin01_t2:931_2	khaṇikanirodhe aniccatāvohāroti dassento “hutvā abhāvo vā”tiādimāha. Tattha uppādapubbakattā	931	
PA_tika-vin01_t2:931_3	abhāvassa hutvā-gahaṇaṃ. Tena pākaṭabhāvapubbakattaṃ vināsabhāvassa dasseti. Tenevākārenāti	931	
PA_tika-vin01_t2:931_4	nibbattanākārena. Khaṇabhaṅgenāti khaṇikanirodhena. Tassā aniccatāyāti khaṇikabhaṅgasaṅkhātāya	931	
PA_tika-vin01_t2:931_5	aniccatāya. Tāya anupassanāyāti yathāvuttāya aniccānupassanāya. Samannāgatoti samaṅgibhūto yogāvacaro.	931	
PA_tika-vin01_t2:932_0	Khayoti saṅkhārānaṃ vināso. Virajjanaṃ tesaṃyeva vilujjanaṃ virāgo, khayo eva virāgo	932	
PA_tika-vin01_t2:932_1	khayavirāgo, khaṇikanirodho. Accantamettha etasmiṃ adhigate saṅkhārā virajjanti nirujjhantīti	932	
PA_tika-vin01_t2:932_2	accantavirāgo, nibbānaṃ. Tenāha “khayavirāgoti saṅkhārānaṃ khaṇabhaṅgo. Accantavirāgoti	932	
PA_tika-vin01_t2:932_3	nibbāna”nti. Tadubhayadassanavasena pavattāti khayavirāgānupassanāvasena vipassanāya,	932	
PA_tika-vin01_t2:932_4	accantavirāgānupassanāvasena maggassa pavatti yojetabbā. Ārammaṇato vā vipassanāya	932	
PA_tika-vin01_t2:932_5	khayavirāgānupassanāvasena pavatti, tanninnabhāvato accantavirāgānupassanāvasena,	932	
PA_tika-vin01_t2:932_6	maggassa pana asammohato khayavirāgānupassanāvasena, ārammaṇato accantavirāgānupassanāvasena	932	
PA_tika-vin01_t2:932_7	pavatti veditabbā. Eseva nayoti iminā yasmā virāgānupassīpade vuttanayānusārena “dve	932	
PA_tika-vin01_t2:932_8	nirodhā khayanirodho ca accantanirodho cā”ti evamādiatthavaṇṇanaṃ atidissati, tasmā	932	
PA_tika-vin01_t2:932_9	virāgaṭṭhāne nirodhapadaṃ pakkhipitvā “khayo saṅkhārānaṃ vināso”tiādinā idha vuttanayena	932	
PA_tika-vin01_t2:932_10	tassa atthavaṇṇanā veditabbā.	9321	
PA_tika-vin01_t2:933_0	Paṭinissajjanaṃ pahātabbassa tadaṅgavasena vā samucchedavasena vā pariccajanaṃ pariccāgapaṭinissaggo.	933	
PA_tika-vin01_t2:933_1	Tathā sabbupadhīnaṃ paṭinissaggabhūte visaṅkhāre attano nissajjanaṃ tanninnatāya	933	
PA_tika-vin01_t2:933_2	vā tadārammaṇatāya vā tattha pakkhandanaṃ pakkhandanapaṭinissaggo. Tadaṅgavasenāti	933	
PA_tika-vin01_t2:933_3	ettha aniccānupassanā tāva tadaṅgappahānavasena niccasaññaṃ pariccajati, pariccajantī	933	
PA_tika-vin01_t2:933_4	ca tassā tathā appavattiyaṃ ye “nicca”nti gahaṇavasena kilesā tammūlakā ca abhisaṅkhārā	933	
PA_tika-vin01_t2:933_5	tadubhayamūlakā ca vipākakkhandhā anāgate uppajjeyyuṃ, te sabbepi appavattikaraṇavasena	933	
PA_tika-vin01_t2:933_6	pariccajati, tathā dukkhasaññādayo. Tenāha – “vipassanā hi tadaṅgavasena saddhiṃ	933	
PA_tika-vin01_t2:933_7	khandhābhisaṅkhārehi kilese pariccajatī”ti. Saṅkhatadosadassanenāti saṅkhate tebhūmakasaṅkhāragate	933	
PA_tika-vin01_t2:933_8	aniccatādidosadassanena. Niccādibhāvena tabbiparīte. Tanninnatāyāti tadadhimuttatāya.	933	
PA_tika-vin01_t2:933_9	Pakkhandatīti anupavisati anupavisantaṃ viya hoti. Saddhiṃ khandhābhisaṅkhārehi kilese	933	
PA_tika-vin01_t2:933_10	pariccajatīti maggena kilesesu pariccattesu avipākadhammatāpādanena abhisaṅkhārā	9331	
PA_tika-vin01_t2:933_11	tammūlakā ca khandhā anuppattirahabhāvena pariccattā nāma hontīti sabbepi te maggo	9331	
PA_tika-vin01_t2:933_12	pariccajatīti vuttaṃ. Ubhayanti vipassanāñāṇaṃ maggañāṇañca. Maggañāṇampi hi gotrabhuñāṇassa	9331	
PA_tika-vin01_t2:933_13	anu pacchā nibbānadassanato anupassanāti vuccati.	9331	
PA_tika-vin01_t2:934_0	Idañca catutthacatukkaṃ suddhavipassanāvaseneva vuttaṃ, purimāni pana tīṇi samathavipassanāvasena.	934	
PA_tika-vin01_t2:934_1	Evaṃ catunnaṃ catukkānaṃ vasena soḷasavatthukāya ānāpānassatiyā bhāvanā veditabbā.	934	
PA_tika-vin01_t2:934_2	Evaṃ soḷasavatthuvasena ca ayaṃ ānāpānassati bhāvitā mahapphalā hoti mahānisaṃsāti	934	
PA_tika-vin01_t2:934_3	veditabbā. “Evaṃ bhāvito kho, bhikkhave, ānāpānassatisamādhī”tiādinā pana santabhāvādivasena	934	
PA_tika-vin01_t2:934_4	mahānisaṃsatā dassitā. Vitakkupacchedasamatthatāyapi cassa mahānisaṃsatā daṭṭhabbā.	934	
PA_tika-vin01_t2:934_5	Ayañhi santapaṇītaasecanakasukhavihārattā samādhiantarāyakarānaṃ vitakkānaṃ vasena	934	
PA_tika-vin01_t2:934_6	ito cito ca cittassa vidhāvanaṃ upacchinditvā ānāpānārammaṇābhimukhameva cittaṃ karoti.	934	
PA_tika-vin01_t2:934_7	Teneva vuttaṃ – “ānāpānassati bhāvetabbā vitakkupacchedāyā”ti. Vijjāvimuttipāripūriyā	934	
PA_tika-vin01_t2:934_8	mūlabhāvenapi cassā mahānisaṃsatā veditabbā. Vuttañhetaṃ bhagavatā –	934	
PA_tika-vin01_t2:935_0	“Ānāpānassati, bhikkhave, bhāvitā bahulīkatā cattāro satipaṭṭhāne paripūreti, cattāro	935	
PA_tika-vin01_t2:935_1	satipaṭṭhānā bhāvitā bahulīkatā satta bojjhaṅge paripūrenti, satta bojjhaṅgā bhāvitā	935	
PA_tika-vin01_t2:935_2	bahulīkatā vijjāvimuttiṃ paripūrentī”ti.	935	
PA_tika-vin01_t2:936	Apica carimakānaṃ assāsapassāsānaṃ viditabhāvakaraṇatopissā mahānisaṃsatā veditabbā. Vuttañhetaṃ bhagavatā –	93	
PA_tika-vin01_t2:937	“Evaṃ bhāvitāya, rāhula, ānāpānassatiyā evaṃ bahulīkatāya yepi te carimakā assāsapassāsā, tepi viditāva nirujjhanti, no aviditā”ti.	93	
PA_tika-vin01_t2:938_0	Tattha nirodhavasena tayo carimakā bhavacarimakā jhānacarimakā cuticarimakāti. Bhavesu	938	
PA_tika-vin01_t2:938_1	hi kāmabhave assāsapassāsā pavattanti, rūpārūpabhavesu na pavattanti, tasmā te bhavacarimakā.	938	
PA_tika-vin01_t2:938_2	Jhānesu purime jhānattaye pavattanti, catutthe nappavattanti, tasmā te jhānacarimakā.	938	
PA_tika-vin01_t2:938_3	Ye pana cuticittassa purato soḷasamena cittena saddhiṃ uppajjitvā cuticittena saha	938	
PA_tika-vin01_t2:938_4	nirujjhanti, ime cuticarimakā nāma. Ime idha carimakāti adhippetā.	938	
PA_tika-vin01_t2:939_0	Ime kira imaṃ kammaṭṭhānamanuyuttassa bhikkhuno pākaṭā honti ānāpānārammaṇassa suṭṭhu	939	
PA_tika-vin01_t2:939_1	pariggahitattā. Cuticittassa hi purato soḷasamacittassa uppādakkhaṇe uppādaṃ āvajjayato	939	
PA_tika-vin01_t2:939_2	uppādopi nesaṃ pākaṭo hoti, ṭhitiṃ āvajjayato ṭhitipi nesaṃ pākaṭā hoti, bhaṅgaṃ	939	
PA_tika-vin01_t2:939_3	āvajjayato bhaṅgopi nesaṃ pākaṭo hoti. Ito aññaṃ kammaṭṭhānaṃ bhāvetvā arahattappattassa	939	
PA_tika-vin01_t2:939_4	bhikkhuno hi āyuantaraṃ paricchinnaṃ vā hoti aparicchinnaṃ vā, imaṃ pana soḷasavatthukaṃ	939	
PA_tika-vin01_t2:939_5	ānāpānassatiṃ bhāvetvā arahattappattassa āyuantaraṃ paricchinnameva hoti. So “ettakaṃ	939	
PA_tika-vin01_t2:939_6	dāni me āyusaṅkhārā pavattissanti, na ito para”nti ñatvā attano dhammatāya eva sarīrapaṭijaggananivāsanapārupanādīni	939	
PA_tika-vin01_t2:939_7	sabbakiccāni katvā akkhīni nimīleti koṭapabbatavihāravāsitissatthero viya, mahākarañjiyavihāravāsimahātissatthero	939	
PA_tika-vin01_t2:939_8	viya, devaputtaraṭṭhe piṇḍapātikatthero viya, cittalapabbatavihāravāsino dvebhātikattherā viya ca.	939	
PA_tika-vin01_t2:940_0	Tatridaṃ ekavatthuparidīpanaṃ – dvebhātikattherānaṃ kireko puṇṇamuposathadivase pātimokkhaṃ	940	
PA_tika-vin01_t2:940_1	osāretvā bhikkhusaṅghaparivuto attano vasanaṭṭhānaṃ gantvā caṅkame ṭhito juṇhapakkhe	940	
PA_tika-vin01_t2:940_2	padosavelāyaṃ candālokena samantato āsiñcamānakhīradhāraṃ viya gaganatalaṃ rajatapaṭṭasadisaṃ	940	
PA_tika-vin01_t2:940_3	vālikāsanthatañca bhūmibhāgaṃ disvā “ramaṇīyo vatāyaṃ kālo, deso ca mama ajjhāsayasadiso,	940	
PA_tika-vin01_t2:940_4	kīva ciraṃ nu kho ayaṃ dukkhabhāro vahitabbo”ti attano āyusaṅkhāre upadhāretvā bhikkhusaṅghaṃ	940	
PA_tika-vin01_t2:940_5	āha – “tumhehi kathaṃ parinibbāyantā bhikkhū diṭṭhapubbā”ti. Tatra keci āhaṃsu –	940	
PA_tika-vin01_t2:940_6	“amhehi āsane nisinnakāva parinibbāyantā diṭṭhapubbā”ti. Keci “amhehi ākāse pallaṅkaṃ	940	
PA_tika-vin01_t2:940_7	ābhujitvā nisinnakā”ti. Thero āha – “ahaṃ dāni vo caṅkamantameva parinibbāyamānaṃ	940	
PA_tika-vin01_t2:940_8	dassayissāmī”ti. Tato caṅkame tiriyaṃ lekhaṃ katvā “ahaṃ ito caṅkamakoṭito parakoṭiṃ	940	
PA_tika-vin01_t2:940_9	gantvā nivattamāno imaṃ lekhaṃ patvā parinibbāyissāmī”ti vatvā caṅkamaṃ oruyha parabhāgaṃ	940	
PA_tika-vin01_t2:940_10	gantvā nivattamāno ekena pādena lekhaṃ akkantakkhaṇeyeva parinibbāyīti.	9401	
PA_tika-vin01_t2:941	Ānāpānassatisamādhikathāvaṇṇanā niṭṭhitā.	94	
PA_tika-vin01_t2:942	Paṭhamapaññattikathāvaṇṇanā	94	
PA_tika-vin01_t2:943_0	167. Yadipi ariyā neva attanāva attānaṃ jīvitā voropesuṃ, nāññamaññampi jīvitā voropesuṃ,	943	
PA_tika-vin01_t2:943_1	nāpi migalaṇḍikaṃ samaṇakuttakaṃ upasaṅkamitvā samādapesuṃ, tathāpi yathāvuttehi	943	
PA_tika-vin01_t2:943_2	tīhi pakārehi matānaṃ antare ariyānampi sabbhāvato “ariyapuggalamissakattā”ti vuttaṃ.	943	
PA_tika-vin01_t2:943_3	Na hi ariyā pāṇātipātaṃ kariṃsu na samādapesuṃ, nāpi samanuññā ahesuṃ. Atha vā puthujjanakāle	943	
PA_tika-vin01_t2:943_4	attanāva attānaṃ ghātetvā maraṇasamaye vipassanaṃ vaḍḍhetvā ariyamaggaṃ paṭilabhitvā	943	
PA_tika-vin01_t2:943_5	matānampi ariyānaṃ sabbhāvato imināva nayena attanāva attānaṃ jīvitā voropanassa	943	
PA_tika-vin01_t2:943_6	ariyānampi sabbhāvato ariyapuggalamissakattā “moghapurisā”ti na vuttaṃ. “Te bhikkhū”ti	943	
PA_tika-vin01_t2:943_7	vuttanti “kathañhi nāma te, bhikkhave, bhikkhū attanāpi attānaṃ jīvitā voropessantī”ti	943	
PA_tika-vin01_t2:943_8	ettha “moghapurisā”ti avatvā “te bhikkhū”ti vuttaṃ.	943	
PA_tika-vin01_t2:944	Anupaññattikathāvaṇṇanā	94	
PA_tika-vin01_t2:945_0	168. Itthīsu paṭibaddhacittatā nāma chandarāgena sārattatā sāpekkhabhāvoti āha “sārattā	945	
PA_tika-vin01_t2:945_1	apekkhavanto”ti. Maraṇassa guṇakittanaṃ jīvite ādīnavadassanapubbaṅgamanti āha “jīvite	945	
PA_tika-vin01_t2:945_2	ādīnavaṃ dassetvā”ti. “Kiṃ tuyhiminā pāpakena dujjīvitenā”ti idaṃ jīvite ādīnavadassanaṃ.	945	
PA_tika-vin01_t2:945_3	“Mataṃ te jīvitā seyyo”tiādi pana maraṇaguṇakittananti daṭṭhabbaṃ. Lobhādīnaṃ ativiya	945	
PA_tika-vin01_t2:945_4	ussannattā anupaparikkhitvā kataṃ sāhasikakammaṃ kibbisanti vuccatīti āha – “kibbisaṃ	945	
PA_tika-vin01_t2:945_5	sāhasikakammaṃ lobhādikilesussada”nti. Kasmā idaṃ vuccatīti chabbaggiyānaṃyevedaṃ	945	
PA_tika-vin01_t2:945_6	vacanaṃ. Mata-saddo “gata”ntiādīsu viya bhāvavacanoti āha “tava maraṇa”nti. Katakāloti	945	
PA_tika-vin01_t2:945_7	katamaraṇakālo. Atha vā kāloti maraṇassetaṃ adhivacanaṃ, tasmā katakāloti katamaraṇoti	945	
PA_tika-vin01_t2:945_8	attho. Tenevāha “kālaṃ katvā, maritvā”ti. Divi bhavā dibbāti āha “devaloke uppannehī”ti.	945	
PA_tika-vin01_t2:945_9	Samappitoti yutto. Samaṅgībhūtoti sammadeva ekībhāvaṃ gato.	945	
PA_tika-vin01_t2:946	Padabhājanīyavaṇṇanā	94	
PA_tika-vin01_t2:947_0	172. Ussukkavacananti pubbakālakiriyāvacanaṃ. Ayañhi samānakattukesu pubbāparakālakiriyāvacanesu	947	
PA_tika-vin01_t2:947_1	pubbakālakiriyāvacanassa niruttivohāro. Sañciccāti imassa padassa “jānitvā sañjānitvā	947	
PA_tika-vin01_t2:947_2	cecca abhivitaritvā”ti evaṃ pubbakālakiriyāvasena byañjanānurūpaṃ katvā padabhājane	947	
PA_tika-vin01_t2:947_3	vattabbe tathā avatvā “jānanto sañjānanto”ti puggalādhiṭṭhānaṃ katvā “cecca abhivitaritvā	947	
PA_tika-vin01_t2:947_4	vītikkamo”ti jīvitā voropanassa ca tadatthavasena niddiṭṭhattā vuttaṃ “byañjane ādaraṃ	947	
PA_tika-vin01_t2:947_5	akatvā”ti. “Jānanto”ti avisesena vuttepi “sañcicca manussaviggahaṃ jīvitā voropeyyā”ti	947	
PA_tika-vin01_t2:947_6	vuttattā pāṇavisayamettha jānananti āha “pāṇoti jānanto”ti, satto ayanti jānantoti	947	
PA_tika-vin01_t2:947_7	attho. Pāṇoti hi vohārato satto, paramatthato jīvitindriyaṃ vuccati. “Manussaviggahoti	947	
PA_tika-vin01_t2:947_8	jānanto”ti avatvā “pāṇoti jānanto”ti vacanaṃ “manusso aya”nti ajānitvā kevalaṃ sattasaññāya	947	
PA_tika-vin01_t2:947_9	ghātentassapi pārājikabhāvadassanatthaṃ vuttaṃ. Teneva eḷakacatukke eḷakasaññāya	947	
PA_tika-vin01_t2:947_10	manussapāṇaṃ vadhantassa pārājikāpatti dassitā. Tasmā “manussaviggaho”ti avatvā “pāṇoti	9471	
PA_tika-vin01_t2:947_11	jānanto”ti avisesena vuttaṃ.	9471	
PA_tika-vin01_t2:948_0	Sañjānantoti ettha saha-saddena samānattho saṃ-saddoti āha – “teneva pāṇajānanākārena	948	
PA_tika-vin01_t2:948_1	saddhiṃ jānanto”ti, teneva pāṇajānanākārena saddhiṃ jīvitā voropemīti jānantoti attho.	948	
PA_tika-vin01_t2:948_2	Yadipi ekasseva cittassa ubhayārammaṇabhāvāsambhavato pāṇoti jānanena saddhiṃ jīvitā	948	
PA_tika-vin01_t2:948_3	voropemīti jānanaṃ ekakkhaṇe na sambhavati, pāṇotisaññaṃ pana avijahitvā māremīti	948	
PA_tika-vin01_t2:948_4	jānanaṃ sandhāya “teneva…pe… saddhiṃ jānanto”ti vuttaṃ. Tasmā saddhinti avijahitvāti	948	
PA_tika-vin01_t2:948_5	vuttaṃ hoti. Keci pana “ñātapariññāya diṭṭhasabhāvesu dhammesu tīraṇapariññāya tilakkhaṇaṃ	948	
PA_tika-vin01_t2:948_6	āropetvā ‘rūpaṃ anicca’ntiādinā sabhāvena saddhiṃ ekakkhaṇe aniccādilakkhaṇajānanaṃ	948	
PA_tika-vin01_t2:948_7	viya ‘imaṃ pāṇaṃ māremī’ti attano kiriyāya saddhiṃyeva jānātī”ti vadanti. Apare pana	948	
PA_tika-vin01_t2:948_8	ācariyā tatthāpi evaṃ na kathenti.	948	
PA_tika-vin01_t2:949_0	Vadhakacetanāvasena cetetvāti “imaṃ māremī”ti vadhakacetanāya cintetvā. Pakappetvāti	949	
PA_tika-vin01_t2:949_1	“vadhāmi na”nti evaṃ cittena paricchinditvā. Abhivitaritvāti sanniṭṭhānaṃ katvā.	949	
PA_tika-vin01_t2:949_2	Tenevāha “nirāsaṅkacittaṃ pesetvā”ti. Upakkamavasenāti sāhatthikādiupakkamavasena.	949	
PA_tika-vin01_t2:949_3	Evaṃ pavattassāti evaṃ yathāvuttavidhinā pavattassa. Kiñcāpi “sañciccā”ti imassa	949	
PA_tika-vin01_t2:949_4	vippakatavacanattā “jīvitā voropeyyā”ti imināva aparakālakiriyāvacanena sabbathā	949	
PA_tika-vin01_t2:949_5	pariniṭṭhitavītikkamo vutto, tathāpi “sañciccā”ti iminā vuccamānaṃ apariyositavītikkamampi	949	
PA_tika-vin01_t2:949_6	avasānaṃ pāpetvā dassetuṃ “vītikkamo”ti padabhājanaṃ vuttaṃ. Tenevāha “ayaṃ sañciccasaddassa	949	
PA_tika-vin01_t2:949_7	sikhāppatto atthoti vuttaṃ hotī”ti.	949	
PA_tika-vin01_t2:950_0	Ādito paṭṭhāyāti paṭisandhiviññāṇena saddhiṃ uppannakalalarūpato paṭṭhāya. Sayanti	950	
PA_tika-vin01_t2:950_1	etthāti seyyā, mātukucchisaṅkhāto gabbho seyyā etesanti gabbhaseyyakā, aṇḍajā jalābujā	950	
PA_tika-vin01_t2:950_2	ca. Tesaṃ gabbhaseyyakānaṃ vasena sabbasukhumattabhāvadassanatthaṃ “yaṃ mātukucchismi”ntiādi	950	
PA_tika-vin01_t2:950_3	vuttaṃ, na pārājikavatthuniyamanatthaṃ. Opapātikasaṃsedajāpi hi manussā pārājikavatthumeva.	950	
PA_tika-vin01_t2:950_4	Na cevimaṃ sabbapaṭhamaṃ manussaviggahaṃ jīvitā voropetuṃ sakkā. Paṭisandhicittena	950	
PA_tika-vin01_t2:950_5	hi saddhiṃ tiṃsa kammajarūpāni nibbattanti, tesu pana ṭhitesuyeva soḷasa bhavaṅgacittāni	950	
PA_tika-vin01_t2:950_6	uppajjitvā nirujjhanti. Etasmiṃ antare gahitapaṭisandhikassa dārakassa vā mātuyā	950	
PA_tika-vin01_t2:950_7	vā panassa antarāyo natthi. Ayañhi maraṇassa anokāso nāma. Ekasmiñhi soḷasacittakkhaṇe	950	
PA_tika-vin01_t2:950_8	kāle dārakassa maraṇaṃ natthi tadā cuticittassa asambhavato, mātuyāpi tattakaṃ kālaṃ	950	
PA_tika-vin01_t2:950_9	anatikkamitvā tadanantareyeva cavanadhammāya gabbhaggahaṇasseva asambhavato. Cittaggahaṇeneva	950	
PA_tika-vin01_t2:950_10	avinābhāvato sesaarūpadhammānampi gahitattā rūpakāyupatthambhitasseva ca nāmakāyassa	9501	
PA_tika-vin01_t2:950_11	pañcavokāre pavattisabbhāvato vuttaṃ “sakalāpi pañcavokārapaṭisandhi dassitā hotī”ti.	9501	
PA_tika-vin01_t2:950_12	Tattha sakalāpi pañcavokārapaṭisandhīti paripuṇṇā anūnā rūpādipañcakkhandhānaṃ paṭisandhīti	9501	
PA_tika-vin01_t2:950_13	evamattho gahetabbo, na pana sakalāpi pañcavokārabhave paṭisandhīti. Tenevāha “tasmā	9501	
PA_tika-vin01_t2:950_14	tañca paṭhamaṃ cittaṃ…pe… kalalarūpanti ayaṃ sabbapaṭhamo manussaviggaho”ti. “Tadahujātassa	9501	
PA_tika-vin01_t2:950_15	eḷakassa lomaṃ jātiuṇṇā”ti keci. “Himavantappadese jātimantaeḷakalomaṃ jātiuṇṇā”ti	9501	
PA_tika-vin01_t2:950_16	apare. Sukhumajātilomā eva kira keci eḷakā himavante vijjanti. “Gabbhaṃ phāletvā	9501	
PA_tika-vin01_t2:950_17	gahitaeḷakalomaṃ jātiuṇṇā”ti aññe.	9501	
PA_tika-vin01_t2:951_0	Ekena aṃsunāti khuddakabhāṇakānaṃ matena vuttaṃ. Tathā hi “gabbhaseyyakasattānaṃ	951	
PA_tika-vin01_t2:951_1	paṭisandhikkhaṇe pañcakkhandhā apacchā apure ekato pātubhavanti. Tasmiṃ khaṇe pātubhūtā	951	
PA_tika-vin01_t2:951_2	kalalasaṅkhātā rūpasantati parittā hoti khuddakamakkhikāya ekavāyāmena pātabbamattā”ti	951	
PA_tika-vin01_t2:951_3	vatvā puna “atibahuṃ etaṃ, saṇhasūciyā tele pakkhipitvā ukkhittāya paggharitvā agge	951	
PA_tika-vin01_t2:951_4	ṭhitabindumatta”nti vuttaṃ. Tampi paṭikkhipitvā “ekakese telato uddharitvā gahite	951	
PA_tika-vin01_t2:951_5	tassa paggharitvā agge ṭhitabindumatta”nti vuttaṃ. Tampi paṭikkhipitvā “imasmiṃ janapade	951	
PA_tika-vin01_t2:951_6	manussānaṃ kese aṭṭhadhā phālite tato ekakoṭṭhāsappamāṇo uttarakurukānaṃ keso, tassa	951	
PA_tika-vin01_t2:951_7	pasannatilatelato uddhaṭassa agge ṭhitabindumatta”nti vuttaṃ. Tampi paṭikkhipitvā	951	
PA_tika-vin01_t2:951_8	“jātiuṇṇā nāma sukhumā, tassā ekaaṃsuno pasannatilatele pakkhipitvā uddhaṭassa paggharitvā	951	
PA_tika-vin01_t2:951_9	agge ṭhitabindumatta”nti khuddakabhāṇakehi vuttaṃ. Saṃyuttabhāṇakā pana “tīhi jātiuṇṇaṃsūhi	951	
PA_tika-vin01_t2:951_10	katasuttagge saṇṭhitatelabinduppamāṇaṃ kalalaṃ hotī”ti vadanti. “Accha”nti vuttamatthaṃ	9511	
PA_tika-vin01_t2:951_11	pariyāyantarena vibhāveti “vippasanna”nti.	9511	
PA_tika-vin01_t2:952_0	Sappimaṇḍoti pasannasappi. Yathāti idaṃ ānetvā etthāpi sambandhitabbaṃ, sappimaṇḍopi	952	
PA_tika-vin01_t2:952_1	vuttabinduppamāṇova idha adhippeto. Evaṃvaṇṇappaṭibhāganti vuttappamāṇasaṇṭhānaparicchinnaṃ.	952	
PA_tika-vin01_t2:952_2	Atha vā evaṃvaṇṇappaṭibhāganti evaṃvaṇṇaṃ evaṃsaṇṭhānañca. Paṭibhajanaṃ vā paṭibhāgo,	952	
PA_tika-vin01_t2:952_3	sadisatābhajanaṃ sadisatāpattīti attho. Evaṃvidho vaṇṇappaṭibhāgo rūpato saṇṭhānato	952	
PA_tika-vin01_t2:952_4	ca sadisatāpatti etassāti evaṃvaṇṇappaṭibhāgaṃ. Kalalanti pavuccatīti bhūtupādārūpasaṅkhāto	952	
PA_tika-vin01_t2:952_5	santānavasena pavattamāno attabhāvo kalalaṃ nāmāti kathīyati. Vīsavassasatāyukassāti	952	
PA_tika-vin01_t2:952_6	nidassanamattaṃ tato ūnādhikāyukamanussānampi sabbhāvato.	952	
PA_tika-vin01_t2:953_0	Kalalakālepīti paṭhamasattāhabbhantare yaṃ santativasena pavattamānaṃ kalalasaṅkhātaṃ	953	
PA_tika-vin01_t2:953_1	attabhāvaṃ jīvitā voropetuṃ sakkā, taṃ sandhāya vadati. Tato vā uddhanti dutiyasattāhādīsu	953	
PA_tika-vin01_t2:953_2	abbudādibhāvappattaṃ sandhāya vuttaṃ. Nanu ca uppannānaṃ dhammānaṃ sarasanirodheneva	953	
PA_tika-vin01_t2:953_3	nirujjhanato antarā upacchedo na sakkā kātuṃ, “tasmā…pe… jīvitindriyaṃ upacchindati	953	
PA_tika-vin01_t2:953_4	uparodhetī”ti kasmā vuttanti āha – “jīvitindriyassa paveṇīghaṭanaṃ…pe… uparodhetīti	953	
PA_tika-vin01_t2:953_5	vuccatī”ti. Kathañcāyamattho viññāyatīti āha “svāyamattho”tiādi.	953	
PA_tika-vin01_t2:954_0	Etthāha – khaṇe khaṇe nirujjhanasabhāvesu saṅkhāresu ko hanti, ko vā haññati, yadi	954	
PA_tika-vin01_t2:954_1	cittacetasikasantāno, so arūpatāya na chedanabhedanādivasena vikopanasamattho, napi	954	
PA_tika-vin01_t2:954_2	vikopanīyo. Atha rūpasantāno, so acetanatāya kaṭṭhakaliṅgarūpamoti na tattha chedanādinā	954	
PA_tika-vin01_t2:954_3	pāṇātipāto labbhati yathā matasarīre. Payogopi pāṇātipātassa yathāvutto paharaṇappahārādiko	954	
PA_tika-vin01_t2:954_4	atītesu vā saṅkhāresu bhaveyya anāgatesu vā paccuppannesu vā, tattha na tāva atītānāgatesu	954	
PA_tika-vin01_t2:954_5	sambhavati tesaṃ abhāvato, paccuppannesu ca saṅkhārānaṃ khaṇikattā saraseneva nirujjhanasabhāvatāya	954	
PA_tika-vin01_t2:954_6	vināsābhimukhesu nippayojano payogo siyā, vināsassa ca kāraṇarahitattā na paharaṇappahārādippayogahetukaṃ	954	
PA_tika-vin01_t2:954_7	maraṇaṃ, nirīhakatāya ca saṅkhārānaṃ kassa so payogo, khaṇikattā vadhādhippāyasamakālabhijjanakassa	954	
PA_tika-vin01_t2:954_8	kiriyāpariyosānakaālānavaṭṭhānato kassa vā pāṇātipātakammabaddhoti?	954	
PA_tika-vin01_t2:955_0	Vuccate – vadhakacetanāsahito saṅkhārānaṃ puñjo sattasaṅkhāto hanti. Tena pavattitavadhappayoganimittaṃ	955	
PA_tika-vin01_t2:955_1	apagatusmāviññāṇajīvitindriyo matavohārappavattinibandhano yathāvuttavadhappayogākaraṇe	955	
PA_tika-vin01_t2:955_2	uppajjanāraho rūpārūpadhammasamūho haññati, kevalo vā cittacetasikasantāno vadhappayogāvisayabhāvepi	955	
PA_tika-vin01_t2:955_3	tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena	955	
PA_tika-vin01_t2:955_4	tannibbattivinibandhakavisadisarūpuppattiyā vihate vicchedo hotīti na pāṇātipātassa	955	
PA_tika-vin01_t2:955_5	asambhavo, napi ahetuko pāṇātipāto, na ca payogo nippayojano paccuppannesu saṅkhāresu	955	
PA_tika-vin01_t2:955_6	katappayogavasena tadanantaraṃ uppajjanārahassa saṅkhārakalāpassa tathā anuppattito.	955	
PA_tika-vin01_t2:955_7	Khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa	955	
PA_tika-vin01_t2:955_8	ca yathāvuttanayena sahetukabhāvato na ahetukaṃ maraṇaṃ, na ca katturahito pāṇātipātappayogo	955	
PA_tika-vin01_t2:955_9	nirīhakesupi saṅkhāresu sannihitatāmattena upakārakesu attano attano anurūpaphaluppādane	955	
PA_tika-vin01_t2:955_10	niyatesu kāraṇesu kattuvohārasiddhito yathā “padīpo pakāseti, nisākaro candimā”ti.	9551	
PA_tika-vin01_t2:955_11	Na ca kevalassa vadhādhippāyasahabhuno cittacetasikakalāpassa pāṇātipāto icchito	9551	
PA_tika-vin01_t2:955_12	santānavasena avaṭṭhitasseva paṭijānanato, santānavasena pavattamānānañca padīpādīnaṃ	9551	
PA_tika-vin01_t2:955_13	atthakiriyāsiddhi dissatīti attheva pāṇātipātena kammunā baddho. Ayañca vicāro adinnādānādīsupi	9551	
PA_tika-vin01_t2:955_14	yathāsambhavaṃ vibhāvetabbo.	9551	
PA_tika-vin01_t2:956_0	Voropetuṃ na sakkāti upakkamena voropetuṃ na sakkā. Sattaṭṭhajavanavāramattanti khuddakabhāṇakānaṃ	956	
PA_tika-vin01_t2:956_1	matena vuttaṃ. Saṃyuttabhāṇakā pana “rūpasantati arūpasantatī”ti dve santatiyo vatvā	956	
PA_tika-vin01_t2:956_2	“udakaṃ akkamitvā gatassa yāva tīre akkantaudakalekhā na vippasīdati, addhānato āgatassa	956	
PA_tika-vin01_t2:956_3	yāva kāye usumabhāvo na vūpasammati, ātapā āgantvā gabbhaṃ paviṭṭhassa yāva andhakārabhāvo	956	
PA_tika-vin01_t2:956_4	na vigacchati, antogabbhe kammaṭṭhānaṃ manasi karitvā divā vātapānaṃ vivaritvā olokentassa	956	
PA_tika-vin01_t2:956_5	yāva akkhīnaṃ phandanabhāvo na vūpasammati, ayaṃ rūpasantati nāma. Dve tayo javanavārā	956	
PA_tika-vin01_t2:956_6	arūpasantati nāmā”ti vatvā “tadubhayampi santatipaccuppannaṃ nāmā”ti vadanti. Majjhimabhāṇakā	956	
PA_tika-vin01_t2:956_7	pana vadanti “ekadvesantativārapariyāpannaṃ santatipaccuppannaṃ. Tattha andhakāre	956	
PA_tika-vin01_t2:956_8	nisīditvā ālokaṭṭhānaṃ gatassa na ca tāva ārammaṇaṃ pākaṭaṃ hoti. Yāva pana taṃ pākaṭaṃ	956	
PA_tika-vin01_t2:956_9	hoti, etthantare pavattā rūpasantati arūpasantati vā ekadvesantativārā nāmāti veditabbā.	956	
PA_tika-vin01_t2:956_10	Ālokaṭṭhāne caritvā ovarakaṃ paviṭṭhassapi na tāva sahasā rūpaṃ pākaṭaṃ hoti. Yāva	9561	
PA_tika-vin01_t2:956_11	pana taṃ pākaṭaṃ hoti, etthantare pavattā rūpasantati arūpasantati vā ekadvesantativārā	9561	
PA_tika-vin01_t2:956_12	veditabbā. Dūre ṭhatvā pana rajakānaṃ hatthavikāraṃ ghaṇṭibheriākoṭanavikārañca disvāpi	9561	
PA_tika-vin01_t2:956_13	na tāva saddaṃ suṇāti. Yāva pana taṃ suṇāti, etasmimpi antare ekadvesantativārā veditabbā”ti.	9561	
PA_tika-vin01_t2:956_14	Ettha ca ālokaṭṭhānato ovarakaṃ paviṭṭhassa pageva tattha nisinnassa yāva rūpagataṃ	9561	
PA_tika-vin01_t2:956_15	pākaṭaṃ hoti, tattha upaḍḍhavelā avibhūtappāyā, upaḍḍhavelā vibhūtappāyā tadubhayaṃ	9561	
PA_tika-vin01_t2:956_16	gahetvā “dvesantativārā”ti vuttaṃ, tayidaṃ na sabbasādhāraṇaṃ, ekaccassa sīghampi	9561	
PA_tika-vin01_t2:956_17	pākaṭaṃ hotīti “ekadvesantativārā”ti ekaggahaṇampi kataṃ.	9561	
PA_tika-vin01_t2:957_0	Sabhāgasantativasenāti kusalākusalasomanassupekkhādinā sabhāgasantativasena. Iminā	957	
PA_tika-vin01_t2:957_1	arūpasantati dassitā. Sattaṭṭhajavanavāramattanti ca kāmāvacarajavanavaseneva veditabbaṃ,	957	
PA_tika-vin01_t2:957_2	na itarajavanavasena. Na hi te parimitakālā, antarā pavattabhavaṅgādayopi tadantogadhāti	957	
PA_tika-vin01_t2:957_3	daṭṭhabbā. Yāva vā uṇhato āgantvātiādinā pana rūpasantatiṃ dasseti. Andhakāraṃ hotīti	957	
PA_tika-vin01_t2:957_4	andhakāraṃ na vigacchati. Santatipaccuppannañcettha aṭṭhakathāsu āgataṃ, addhāpaccuppannaṃ	957	
PA_tika-vin01_t2:957_5	sutte. Tathā hi bhaddekarattasutte addhāpaccuppannaṃ sandhāya “yo cāvuso mano, ye	957	
PA_tika-vin01_t2:957_6	ca dhammā, ubhayametaṃ paccuppannaṃ, tasmiṃ ce paccuppanne chandarāgapaṭibaddhaṃ	957	
PA_tika-vin01_t2:957_7	hoti viññāṇaṃ, chandarāgapaṭibaddhattā viññāṇassa tadabhinandati, tadabhinandanto	957	
PA_tika-vin01_t2:957_8	paccuppannesu dhammesu saṃhīratī”ti vuttaṃ. Ettha hi manoti sasampayuttaṃ viññāṇamāha.	957	
PA_tika-vin01_t2:957_9	Dhammāti ārammaṇadhammā. Manoti vā manāyatanaṃ. Dhammāti vedanādayo arūpakkhandhā.	957	
PA_tika-vin01_t2:957_10	Ubhayametaṃ paccuppannanti addhāpaccuppannaṃ etaṃ ubhayaṃ hotīti attho. Viññāṇanti	9571	
PA_tika-vin01_t2:957_11	nikantiviññāṇaṃ. Tañhi tasmiṃ paccuppanne chandarāgavasena paṭibaddhaṃ hoti. Abhinandatīti	9571	
PA_tika-vin01_t2:957_12	taṇhādiṭṭhābhinandanāhi abhinandati. Tathābhūto ca vatthupariññāya abhāvato tesu	9571	
PA_tika-vin01_t2:957_13	paccuppannesu dhammesu saṃhīrati, taṇhādiṭṭhīhi ākaḍḍhīyatīti attho. Ettha ca “dvādasāyatanāni	9571	
PA_tika-vin01_t2:957_14	ekaṃ paccuppanna”nti āgatattā tattha pavatto chandarāgo addhāpaccuppannārammaṇo,	9571	
PA_tika-vin01_t2:957_15	na khaṇapaccuppannārammaṇoti viññāyati.	9571	
PA_tika-vin01_t2:958_0	Sattoti khandhasantāno. Tattha hi sattapaññatti. Jīvitindriyanti rūpārūpajīvitindriyaṃ.	958	
PA_tika-vin01_t2:958_1	Rūpajīvitindriye hi vikopite itarampi taṃsambandhatāya vinassatīti. Taṃ vuttappakāramevāti	958	
PA_tika-vin01_t2:958_2	taṃ jīvitindriyātipātanavidhānaṃ heṭṭhā vuttappakārameva. Saraseneva patanasabhāvassa	958	
PA_tika-vin01_t2:958_3	antarā eva atīva pātanaṃ atipāto, saṇikaṃ patituṃ adatvā sīghapātananti attho. Atikkamma	958	
PA_tika-vin01_t2:958_4	vā satthādīhi abhibhavitvā pātanaṃ atipāto, pāṇassa atipāto pāṇātipāto. Yāya cetanāya	958	
PA_tika-vin01_t2:958_5	pavattamānassa jīvitindriyassa nissayabhūtesu mahābhūtesu upakkamakaraṇahetu taṃmahābhūtapaccayā	958	
PA_tika-vin01_t2:958_6	uppajjanamahābhūtā nuppajjissanti, sā tādisappayogasamuṭṭhāpikā vadhakacetanā pāṇātipāto.	958	
PA_tika-vin01_t2:958_7	Tenāha “yāya cetanāyā”tiādi.	958	
PA_tika-vin01_t2:959_0	Paharaṇanti kāyaviññattisahitāya vadhakacetanāya adhippetatthasādhanaṃ. Āṇāpananti	959	
PA_tika-vin01_t2:959_1	vacīviññattisahitāya vadhakacetanāya adhippetatthasādhanaṃ. Teneva “sāvetukāmo na	959	
PA_tika-vin01_t2:959_2	sāvetī”tiādi vuttaṃ. Upanikkhipananti asiādīnaṃ tassa upanikkhipanaṃ.	959	
PA_tika-vin01_t2:960_0	Aṭṭhakathāsu vuttamatthaṃ saṅkhipitvā dassento “saṅkhepato”tiādimāha. Tattha vijjāparijappananti	960	
PA_tika-vin01_t2:960_1	mantaparijappanaṃ. Idāni aṭṭhakathāsu vitthāritamatthaṃ dassento āha “aṭṭhakathāsu	960	
PA_tika-vin01_t2:960_2	panā”tiādi. Tattha āthabbaṇikāti āthabbaṇavedavedino. Āthabbaṇaṃ payojentīti āthabbaṇavedavihitaṃ	960	
PA_tika-vin01_t2:960_3	mantaṃ tattha vuttavidhinā payojenti. Āthabbaṇikā hi sattāhaṃ aloṇakaṃ bhuñjitvā	960	
PA_tika-vin01_t2:960_4	dabbe attharitvā pathaviyaṃ sayamānā tapaṃ caritvā sattame divase susānabhūmiṃ sajjetvā	960	
PA_tika-vin01_t2:960_5	sattame pade ṭhatvā hatthaṃ vaṭṭetvā vaṭṭetvā mukhena vijjaṃ parijappanti, atha nesaṃ	960	
PA_tika-vin01_t2:960_6	kammaṃ samijjhati. Paṭisenāyāti idaṃ heṭṭhā upari vā padadvayena sambandhamupagacchati.	960	
PA_tika-vin01_t2:960_7	Ītiṃ uppādentīti ḍaṃsitvā māraṇatthāya vicchikādīnaṃ vissajjanavasena pīḷaṃ uppādenti.	960	
PA_tika-vin01_t2:960_8	Etīti īti. Upaddavanti tato adhikatarapīḷaṃ. Pajjarakanti visamajjaraṃ. Sūcikanti	960	
PA_tika-vin01_t2:960_9	aṅgapaccaṅgāni sūcīhi viya vijjhitvā pavattamānaṃ sūlaṃ. Visūcikanti sasūlaṃ āmātisāraṃ.	960	
PA_tika-vin01_t2:960_10	Pakkhandiyanti rattātisāraṃ. Vijjaṃ parivattetvāti gandhāravijjādikaṃ attano vijjaṃ	9601	
PA_tika-vin01_t2:960_11	katupacāraṃ parijappitvā mantapaṭhanakkamena paṭhitvā. Tehīti tehi vatthūhi.	9601	
PA_tika-vin01_t2:961_0	Payojananti pavattamānaṃ. Disvātiādi diṭṭhavisādīnaṃ yathākkamena vuttaṃ. Dvattibyāmasatappamāṇanāguddharaṇeti	961	
PA_tika-vin01_t2:961_1	dvattibyāmasatappamāṇe mahākāye nimminitvā ṭhitānaṃ nāgānaṃ uddharaṇe. Kumbhaṇḍānanti	961	
PA_tika-vin01_t2:961_2	kumbhaṇḍadevānaṃ. Te kira devā mahodarā honti, rahassaṅgampi ca nesaṃ kumbho viya	961	
PA_tika-vin01_t2:961_3	mahantaṃ hoti, tasmā “kumbhaṇḍā”ti vuccanti. Vessavaṇassa yakkhādhipatibhāvepi nayanāvudhena	961	
PA_tika-vin01_t2:961_4	kumbhaṇḍānaṃ maraṇassa idha vuttattā tesupi tassa āṇāpavatti veditabbā.	961	
PA_tika-vin01_t2:962_0	Kecīti mahāsaṅghikā. “Aho vata yaṃ taṃ kucchigataṃ gabbhaṃ na sotthinā abhinikkhameyyā”ti	962	
PA_tika-vin01_t2:962_1	pāṭho sundarataro. “Aho vatāyaṃ ta”ntipi pāṭho. “Ayaṃ itthī taṃ kucchigataṃ gabbhaṃ	962	
PA_tika-vin01_t2:962_2	na sotthinā abhinikkhāmeyyā”ti vattabbaṃ. Kulumbassāti gabbhassa kulasseva vā, kuṭumbassāti	962	
PA_tika-vin01_t2:962_3	vuttaṃ hoti. Bhāvanāmayiddhiyāti adhiṭṭhāniddhiṃ sandhāya vadanti. Ghaṭabhedanaṃ	962	
PA_tika-vin01_t2:962_4	viya iddhivināso, agginibbāpanaṃ viya parūpaghātoti upamāsaṃsandanaṃ. Taṃ tesaṃ icchāmattamevāti	962	
PA_tika-vin01_t2:962_5	etthāyaṃ vicāraṇā – tumhe iddhiyā parūpaghātaṃ vadetha, iddhi nāma cesā adhiṭṭhāniddhi	962	
PA_tika-vin01_t2:962_6	vikubbaniddhi manomayiddhi ñāṇavipphāriddhi samādhivipphāriddhi ariyiddhi kammavipākajiddhi	962	
PA_tika-vin01_t2:962_7	puññavatoiddhi vijjāmayiddhi tattha tattha sammāpayogapaccayā ijjhanaṭṭhena iddhīti	962	
PA_tika-vin01_t2:962_8	dasavidhā. Tattha kataraṃ iddhiṃ vadethāti? Bhāvanāmayanti. Kiṃ pana bhāvanāmayiddhiyā	962	
PA_tika-vin01_t2:962_9	parūpaghātakammaṃ hotīti? Āma ekavāraṃ hoti. Yathā hi ādittagharassa upari udakabharite	962	
PA_tika-vin01_t2:962_10	ghaṭe khitte ghaṭopi bhijjati, aggipi nibbāyati, evameva bhāvanāmayiddhiyā ekavāraṃ	9621	
PA_tika-vin01_t2:962_11	parūpaghātakammaṃ hoti, tato paṭṭhāya pana sā nassatīti. Atha ne “bhāvanāmayiddhiyā	9621	
PA_tika-vin01_t2:962_12	neva ekavāraṃ, na dve vāre parūpaghātakammaṃ hotī”ti vatvā saññattiṃ āgacchantā pucchitabbā	9621	
PA_tika-vin01_t2:962_13	“bhāvanāmayiddhi kiṃ kusalā, akusalā, abyākatā, sukhāya vedanāya sampayuttā, dukkhāya,	9621	
PA_tika-vin01_t2:962_14	adukkhamasukhāya, savitakkasavicārā, avitakkavicāramattā, avitakkaavicārā, kāmāvacarā,	9621	
PA_tika-vin01_t2:962_15	rūpāvacarā, arūpāvacarā”ti.	9621	
PA_tika-vin01_t2:963_0	Imaṃ pana pañhaṃ ye jānanti, te evaṃ vakkhanti “bhāvanāmayiddhi kusalā vā hoti abyākatā	963	
PA_tika-vin01_t2:963_1	vā, adukkhamasukhavedanīyā eva, avitakkaavicārā eva, rūpāvacarā evā”ti. Te vattabbā	963	
PA_tika-vin01_t2:963_2	“pāṇātipātacetanā kusalākusalādīsu kataraṃ koṭṭhāsaṃ bhajatī”ti. Jānantā vakkhanti	963	
PA_tika-vin01_t2:963_3	“pāṇātipātacetanā akusalāva, dukkhavedanīyāva, savitakkasavicārāva, kāmāvacarā evā”ti.	963	
PA_tika-vin01_t2:963_4	Evaṃ sante “tumhākaṃ kathā neva kusalattikena sameti, na vedanāttikena, na vitakkattikena,	963	
PA_tika-vin01_t2:963_5	na parittattikenā”ti. Kiṃ pana evaṃ mahantaṃ suttaṃ niratthakanti? No niratthakaṃ,	963	
PA_tika-vin01_t2:963_6	tumhe panassa atthaṃ na jānātha. Iddhimā cetovasippattoti ettha hi na bhāvanāmayiddhi	963	
PA_tika-vin01_t2:963_7	adhippetā, āthabbaṇiddhi pana adhippetā. Sā hi ettha labbhamānā labbhatīti.	963	
PA_tika-vin01_t2:964_0	Haritabbaṃ upanikkhipitabbanti hāraṃ, hārameva hārakanti āha “atha vā”tiādi. Jīvitaharaṇakaṃ	964	
PA_tika-vin01_t2:964_1	upanikkhipitabbaṃ vā satthaṃ satthahārakanti vikappadvayenāha. “Hārakasattha”nti	964	
PA_tika-vin01_t2:964_2	ca vattabbe satthahārakanti visesanassa paranipātaṃ katvā vuttaṃ. Yathā labhati,	964	
PA_tika-vin01_t2:964_3	tathā kareyyāti adhippāyatthamāha. Upanikkhipeyyāti “pariyeseyyā”ti imassa sikhāppattamatthaṃ	964	
PA_tika-vin01_t2:964_4	dasseti. Itarathāti “pariyeseyyā”ti imassa upanikkhipeyyāti evamatthaṃ aggahetvā	964	
PA_tika-vin01_t2:964_5	yadi pariyesanamattameva adhippetaṃ siyāti attho. Pariyiṭṭhamattenāti pariyesitamattena.	964	
PA_tika-vin01_t2:964_6	“Satthahārakaṃ vāssa pariyeseyyā”ti iminā vuccamānassa atthassa byañjanānurūpato	964	
PA_tika-vin01_t2:964_7	paripuṇṇaṃ katvā avuttattā āha “byañjanaṃ anādiyitvā”ti. Sasati hiṃsatīti satthaṃ,	964	
PA_tika-vin01_t2:964_8	sasanti hiṃsanti tenāti vā satthanti laguḷapāsāṇādīnampi satthasaṅgahitattā āha –	964	
PA_tika-vin01_t2:964_9	“yaṃ ettha thāvarappayogasaṅgahitaṃ satthaṃ, tadeva dassetu”nti.	964	
PA_tika-vin01_t2:965_0	Vuttāvasesanti vuttaasiādīhi avasiṭṭhaṃ. Laguḷanti muggarassetaṃ adhivacanaṃ. Satthasaṅgahoti	965	
PA_tika-vin01_t2:965_1	mātikāyaṃ “satthahāraka”nti ettha vuttasatthasaṅgaho. Yasmā…pe… tasmā dvidhā bhinditvā	965	
PA_tika-vin01_t2:965_2	padabhājanaṃ vuttanti īdisaṃ heṭṭhā vuttavibhaṅganayabhedadassananti veditabbaṃ.	965	
PA_tika-vin01_t2:965_3	Narake vā papatātiādīti ettha ādi-saddena “papāte vā papatā”ti parato vuttaṃ avuttañca	965	
PA_tika-vin01_t2:965_4	“rukkhato vā papatā”tiādi sabbaṃ maraṇūpāyaṃ saṅgaṇhāti. Tenevāha “na hi sakkā sabbaṃ	965	
PA_tika-vin01_t2:965_5	sarūpeneva vattu”nti. Parato vuttanayattāti parato nigamanavasena vuttassa dutiyapadassa	965	
PA_tika-vin01_t2:965_6	padabhājane vuttanayattā. Atthato vuttamevāti maraṇūpāyassa bahuvidhatānidassanatthaṃ,	965	
PA_tika-vin01_t2:965_7	tato ekadese dassite sabbaṃ vuttameva hotīti adhippāyo. Na hi sakkā…pe… vattunti	965	
PA_tika-vin01_t2:965_8	“rukkhato vā papatā”tiādinā sarūpato sabbaṃ maraṇūpāyaṃ pariyosānaṃ pāpetvā na sakkā vattunti attho.	965	
PA_tika-vin01_t2:966_0	Mataṃ te jīvitā seyyoti ettha vuttamaraṇaṃ yasmā iti-saddo nidasseti, tasmā tattha	966	
PA_tika-vin01_t2:966_1	vuttamaraṇaṃ iti-saddassa atthoti tampi gahetvā atthaṃ dassento āha – “maraṇacitto	966	
PA_tika-vin01_t2:966_2	maraṇamanoti attho”ti. Cittassa atthadīpanatthaṃ vuttoti citta-saddassa vicittādianekatthavisayattā	966	
PA_tika-vin01_t2:966_3	nāyaṃ citta-saddo idha aññasmiṃ atthe vattamāno daṭṭhabbo, api tu viññāṇasmiṃyeva	966	
PA_tika-vin01_t2:966_4	vattamāno veditabboti tassa atthassa niyamanatthaṃ vutto. Iminā punaruttidosassapi	966	
PA_tika-vin01_t2:966_5	idha anavakāsoti dasseti. Na tāva attho vuttoti “iti cittamano”ti uddharitvāpi iti-saddanidassitassa	966	
PA_tika-vin01_t2:966_6	maraṇassa aparāmaṭṭhabhāvato vuttaṃ. Tāva-saddena pana parato “cittasaṅkappo”ti imassa	966	
PA_tika-vin01_t2:966_7	padabhājane “maraṇasaññī”tiādinā itisaddatthassa vakkhamānataṃ vibhāveti. Tattha	966	
PA_tika-vin01_t2:966_8	hi iti-saddanidassitaṃ maraṇasaṅkhātamatthaṃ gahetvā “maraṇasaññī maraṇacetano maraṇādhippāyo”ti	966	
PA_tika-vin01_t2:966_9	vuttaṃ. Tenevāha – “cittasaṅkappoti imasmiṃ pade adhikāravasena itisaddo āharitabbo”ti.	966	
PA_tika-vin01_t2:966_10	Kasmā āharitabboti āha “idañhī”tiādi. Kathaṃ panetaṃ viññāyatīti āha “tathā hissā”tiādi.	9661	
PA_tika-vin01_t2:966_11	Assāti iti-saddassa. Tameva atthanti maraṇasaṅkhātamatthaṃ. “Maraṇasaññī”tiādīsu	9661	
PA_tika-vin01_t2:966_12	hi maraṇaṃ iti-saddassa attho, “saññī”tiādi saṅkappasaddassa. Cittasaddassa panettha	9661	
PA_tika-vin01_t2:966_13	vicittavacanatā saṅkappasaddassa saññācetanādhippāyavasena tidhā atthaṃ dassentena	9661	
PA_tika-vin01_t2:966_14	vibhāvitāti daṭṭhabbaṃ. Tenevāha – “citto nānappakārako saṅkappo”tiādi. Adhippāyasaddena	9661	
PA_tika-vin01_t2:966_15	kimettha vuttanti āha – “adhippāyoti vitakko veditabbo”ti. Na idaṃ vitakkassa nāmanti	9661	
PA_tika-vin01_t2:966_16	idaṃ pana na kevalaṃ vitakkasseva nāmanti dassetuṃ vuttaṃ. Pākaṭattā oḷārikattā ca	9661	
PA_tika-vin01_t2:966_17	uccākāratā veditabbā, apākaṭattā anoḷārikattā ca avacākāratā.	9661	
PA_tika-vin01_t2:967_0	174. Kāyekadesepi kāya-saddo vattatīti āha “hatthena vā”tiādi. Paharaṇenāti satthena.	967	
PA_tika-vin01_t2:967_1	Satthañhi paharanti etenāti paharaṇanti vuccati. Kammunā bajjhatīti pāṇātipātakammunā	967	
PA_tika-vin01_t2:967_2	bajjhati, pāṇātipātakammassa siddhanti vuttaṃ hoti. Yo koci maratūti ettha yassa	967	
PA_tika-vin01_t2:967_3	kassaci ekasseva jīvitindriyavisayā vadhakacetanā pavattati, na pahārapaccayā marantasseva	967	
PA_tika-vin01_t2:967_4	jīvitindriyavisayā, nāpi samūhassāti veditabbā. Ubhayathāpīti uddesānuddesānaṃ vasena.	967	
PA_tika-vin01_t2:967_5	Vadhakacittaṃ paccuppannārammaṇampi jīvitindriyaṃ pabandhavicchedanavasena ārammaṇaṃ	967	
PA_tika-vin01_t2:967_6	katvā pavattatīti āha “pacchā vā teneva rogenā”tiādi. Yena hi pabandho vicchijjati,	967	
PA_tika-vin01_t2:967_7	tādisaṃ payogaṃ nibbattentaṃ tadā vadhakacittaṃ pavattantaṃ paharitamatteyeva kammunā	967	
PA_tika-vin01_t2:967_8	bajjhati. Manussaarahantassa ca puthujjanakāleyeva satthappahāre vā vise vā dinnepi	967	
PA_tika-vin01_t2:967_9	yadi so arahattaṃ patvā teneva marati, arahantaghātako hotiyeva. Yaṃ pana puthujjanakāle	967	
PA_tika-vin01_t2:967_10	dinnaṃ dānaṃ arahattaṃ patvā paribhuñjati, puthujjanasseva taṃ dinnaṃ hoti.	9671	
PA_tika-vin01_t2:968_0	Nanu ca yathā arahattaṃ patvā paribhuttampi puthujjanakāle dinnaṃ puthujjanadānameva	968	
PA_tika-vin01_t2:968_1	hoti, evaṃ maraṇādhippāyena puthujjanakāle pahāre dinne arahattaṃ patvā teneva pahārena	968	
PA_tika-vin01_t2:968_2	mate kasmā arahantaghātakoyeva hoti, na puthujjanaghātakoti? Visesasabbhāvato. Dānañhi	968	
PA_tika-vin01_t2:968_3	deyyadhammassa pariccāgamattena hoti. Tathā hi dānacetanā cajitabbaṃ vatthuṃ ārammaṇaṃ	968	
PA_tika-vin01_t2:968_4	katvā cajanamattameva hoti, aññasantakakaraṇaṃva tassa cajanaṃ, tasmā yassa taṃ santakaṃ	968	
PA_tika-vin01_t2:968_5	kataṃ, tasseva taṃ dinnaṃ hoti, na evaṃ vadho. So hi pāṇo pāṇasaññitā vadhakacetanā	968	
PA_tika-vin01_t2:968_6	upakkamo tena maraṇanti imesaṃ pañcannaṃ aṅgānaṃ pāripūriyāva hoti, na apāripūriyā.	968	
PA_tika-vin01_t2:968_7	Tasmā arahattaṃ pattasseva maraṇanti arahantaghātakoyeva hoti, na puthujjanaghātako.	968	
PA_tika-vin01_t2:968_8	Yasmā pana “imaṃ māremī”ti yaṃ santānaṃ ārabbha māraṇicchā, tassa puthujjanakhīṇāsavabhāvena	968	
PA_tika-vin01_t2:968_9	payogamaraṇakkhaṇānaṃ vasena satipi santānabhede abhedoyeva, yadā ca atthasiddhi,	968	
PA_tika-vin01_t2:968_10	tadā khīṇāsavabhāvo, tasmā arahantaghātakoyeva hotīti niṭṭhamettha gantabbaṃ.	9681	
PA_tika-vin01_t2:969_0	Aññacittenāti avadhādhippāyena amāretukāmatācittena. Natthi pāṇātipātoti amāretukāmatācittena	969	
PA_tika-vin01_t2:969_1	pahaṭattā. Kiñcāpi paṭhamappahāro na sayameva sakkoti māretuṃ, dutiyaṃ pana labhitvā	969	
PA_tika-vin01_t2:969_2	sakkonto jīvitavināsanahetu hoti, tasmā “payogo tena ca maraṇa”nti iminā saṃsandanato	969	
PA_tika-vin01_t2:969_3	paṭhamappahāreneva kammabaddho yutto, na dutiyena tassa aññacittena dinnattā. Tena	969	
PA_tika-vin01_t2:969_4	vuttaṃ “ubhayehi matepi paṭhamappahāreneva kammunā baddho”ti.	969	
PA_tika-vin01_t2:970_0	Kammāpattibyattibhāvatthanti ānantariyādikammavibhāgassa pārājikādiāpattivibhāgassa	970	
PA_tika-vin01_t2:970_1	ca vibhāvanatthaṃ. “Eḷakaṃ māremī”ti pavattacetanāya pubbabhāgattā “imaṃ māremī”ti	970	
PA_tika-vin01_t2:970_2	sanniṭṭhāpakacetanāya tadā sannihitattā yathāvatthukaṃ kammabaddho hotiyevāti āha	970	
PA_tika-vin01_t2:970_3	“imaṃ vatthuṃ māremīti cetanāya atthibhāvato”tiādi. Sabbattha hi purimaṃ abhisandhicittaṃ	970	
PA_tika-vin01_t2:970_4	appamāṇaṃ tena atthasiddhiyā abhāvato, vadhakacittaṃ pana tadārammaṇañca jīvitindriyaṃ	970	
PA_tika-vin01_t2:970_5	anantariyādibhāve pamāṇanti daṭṭhabbaṃ. Ghātako ca hotīti pāṇaghātako hoti, pāṇātipātakammunāva	970	
PA_tika-vin01_t2:970_6	baddho hotīti attho. Pubbe vuttanayeneva veditabbanti yathākkamaṃ pārājikathullaccayapācittiyāni	970	
PA_tika-vin01_t2:970_7	veditabbāni. “Mātāpituarahantānaṃ aññataraṃ māremī”ti guṇamahantesu pavattapubbabhāgacetanāya	970	
PA_tika-vin01_t2:970_8	dāruṇabhāvato tathāvidhapubbabhāgacetanāparivārā sanniṭṭhāpakacetanā dāruṇāva hotīti	970	
PA_tika-vin01_t2:970_9	āha – “idha pana cetanā dāruṇā hotī”ti. Iminā ca “eḷakaṃ māressāmī”ti mātāpituādīnaṃ	970	
PA_tika-vin01_t2:970_10	māraṇepi pubbabhāgacetanāya adāruṇattā aññathā pavattaānantariyakammato evaṃ pavattānantariyassa	9701	
PA_tika-vin01_t2:970_11	nātidāruṇatā vuttāva hotīti daṭṭhabbā.	9701	
PA_tika-vin01_t2:971_0	Lohitakanti lohitamakkhitaṃ. Kammaṃ karonteti yuddhakammaṃ karonte. Yathādhippāyaṃ	971	
PA_tika-vin01_t2:971_1	gateti yodhaṃ vijjhitvā pitari viddhe. Idañca yathādhippāyaṃ tena tathāviddhabhāvadassanatthaṃ	971	
PA_tika-vin01_t2:971_2	vuttaṃ. Ayathādhippāyaṃ pana ujukameva gantvā pitari viddhepi maraṇādhippāyena attanāva	971	
PA_tika-vin01_t2:971_3	katappayogattā nevatthi visaṅketoti vadanti. Ānantariyaṃ pana natthīti pitaraṃ uddissa katappayogābhāvato.	971	
PA_tika-vin01_t2:972	Adhiṭṭhāyāti mātikāvasena āṇattikapayogakathāvaṇṇanā	97	
PA_tika-vin01_t2:973_0	Evaṃ vijjhāti evaṃ dhanuṃ kaḍḍhetvā vijjha. Evaṃ paharāti evaṃ daḷhaṃ asiṃ gahetvā	973	
PA_tika-vin01_t2:973_1	pahara. Evaṃ ghātehīti evaṃ kammakāraṇaṃ katvā mārehi. Majjheti hatthino piṭṭhimajjhe.	973	
PA_tika-vin01_t2:973_2	Etenāti “adhiṭṭhahitvā āṇāpetī”tiādinā. Tatthāti āṇattikappayoge.	973	
PA_tika-vin01_t2:974_0	Kiñcāpi kiriyaviseso aṭṭhakathāsu anāgato, pāḷiyaṃ pana “evaṃ vijjha, evaṃ pahara,	974	
PA_tika-vin01_t2:974_1	evaṃ ghātehī”ti kiriyāvisesassa parāmaṭṭhattā ācariyaparamparāya ābhataṃ kiriyāvisesaṃ	974	
PA_tika-vin01_t2:974_2	pāḷiyā saṃsandanato gahetvā dassento “aparo nayo”tiādimāha. Chedananti hatthādichedanaṃ.	974	
PA_tika-vin01_t2:974_3	Bhedananti kucchiādiphālanaṃ. Atha vā usunā vijjhanaṃ, asinā chedanaṃ, muggarādīhi	974	
PA_tika-vin01_t2:974_4	sīsādibhedananti evamettha attho daṭṭhabbo. Saṅkhamuṇḍakanti saṅkhamuṇḍakammakāraṇaṃ.	974	
PA_tika-vin01_t2:974_5	Taṃ karontā uttaroṭṭhaubhatokaṇṇacūḷikagalavāṭakaparicchedena cammaṃ chinditvā sabbakese	974	
PA_tika-vin01_t2:974_6	ekato gaṇṭhiṃ katvā daṇḍakena paliveṭhetvā uppāṭenti, saha kesehi cammaṃ uṭṭhahati,	974	
PA_tika-vin01_t2:974_7	tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti. Evamādīti	974	
PA_tika-vin01_t2:974_8	ādi-saddena bilaṅgathālikaṃ rāhumukhaṃ jotimālikaṃ hatthapajjotikaṃ erakavattikaṃ	974	
PA_tika-vin01_t2:974_9	cīrakavāsikaṃ eṇeyyakaṃ baḷisamaṃsikaṃ kahāpaṇikaṃ khārāpatacchikaṃ palighaparivattikaṃ	974	
PA_tika-vin01_t2:974_10	palālapīṭhakanti evamādiṃ sabbaṃ kammakāraṇaṃ saṅgaṇhāti.	9741	
PA_tika-vin01_t2:975_0	Tattha bilaṅgathālikanti kañjiyaukkhalikakammakāraṇaṃ. Taṃ kammaṃ karontā sīsakapālaṃ	975	
PA_tika-vin01_t2:975_1	uppāṭetvā tattaṃ ayoguḷaṃ saṇḍāsena gahetvā tattha pakkhipanti, tena matthaluṅgaṃ	975	
PA_tika-vin01_t2:975_2	pakkuthitvā upari uttarati. Rāhumukhanti rāhumukhakammakāraṇaṃ. Taṃ karonto saṅkunā	975	
PA_tika-vin01_t2:975_3	mukhaṃ vivaritvā antomukhe dīpaṃ jālenti, kaṇṇacūḷikāhi vā paṭṭhāya mukhaṃ nikhādanena	975	
PA_tika-vin01_t2:975_4	khaṇanti, lohitaṃ paggharitvā mukhaṃ pūreti. Jotimālikanti sakalasarīraṃ telapilotikāya	975	
PA_tika-vin01_t2:975_5	veṭhetvā ālimpenti. Hatthapajjotikanti hatthe telapilotikāya veṭhetvā dīpaṃ viya	975	
PA_tika-vin01_t2:975_6	pajjālenti. Erakavattikanti erakavattakammakāraṇaṃ. Taṃ karontā heṭṭhāgīvato paṭṭhāya	975	
PA_tika-vin01_t2:975_7	cammavaṭṭe kantitvā gopphake pātenti, atha naṃ yottehi bandhitvā kaḍḍhanti, so attanova	975	
PA_tika-vin01_t2:975_8	cammavaṭṭe akkamitvā patati. Cīrakavāsikanti cīrakavāsikakammakāraṇaṃ. Taṃ karontā	975	
PA_tika-vin01_t2:975_9	tatheva cammavaṭṭe kantitvā kaṭiyaṃ ṭhapenti, kaṭito paṭṭhāya kantitvā gopphakesu	975	
PA_tika-vin01_t2:975_10	ṭhapenti, uparimehi heṭṭhimasarīraṃ cīrakanivāsananivatthaṃ viya hoti. Eṇeyyakanti	9751	
PA_tika-vin01_t2:975_11	eṇeyyakammakāraṇaṃ. Taṃ karontā ubhosu kapparesu ca jaṇṇukesu ca ayavalayāni datvā	9751	
PA_tika-vin01_t2:975_12	ayasūlāni koṭṭenti, so catūhi ayasūlehi bhūmiyaṃ patiṭṭhahati, atha naṃ parivāretvā	9751	
PA_tika-vin01_t2:975_13	aggiṃ karonti, taṃ kālena kālaṃ sandhito sūlāni apanetvā catūhi aṭṭhikoṭīhiyeva ṭhapenti.	9751	
PA_tika-vin01_t2:976_0	Baḷisamaṃsikanti ubhatomukhehi baḷisehi paharitvā cammamaṃsanahārūni uppāṭenti. Kahāpaṇikanti	976	
PA_tika-vin01_t2:976_1	sakalasarīraṃ tikhiṇāhi vāsīhi koṭito paṭṭhāya kahāpaṇamattaṃ kahāpaṇamattaṃ pātentā	976	
PA_tika-vin01_t2:976_2	koṭṭenti. Khārāpatacchikanti sarīraṃ tattha tattha āvudhehi paharitvā kocchehi khāraṃ	976	
PA_tika-vin01_t2:976_3	ghaṃsanti, cammamaṃsanahārūni paggharitvā aṭṭhikasaṅkhalikāva tiṭṭhati. Palighaparivattikanti	976	
PA_tika-vin01_t2:976_4	ekena passena nipajjāpetvā kaṇṇachidde ayasūlaṃ koṭṭetvā pathaviyā ekābaddhaṃ karonti,	976	
PA_tika-vin01_t2:976_5	atha naṃ pāde gahetvā āviñchanti. Palālapīṭhakanti cheko kāraṇiko chavicammaṃ acchinditvā	976	
PA_tika-vin01_t2:976_6	nisadapotehi aṭṭhīni bhinditvā kesesu gahetvā ukkhipati, maṃsarāsiyeva hoti, atha	976	
PA_tika-vin01_t2:976_7	naṃ keseheva pariyonandhitvā gaṇhantā palālavaṭṭiṃ viya katvā paliveṭhenti.	976	
PA_tika-vin01_t2:977_0	Vatthuṃ visaṃvādetvā tato aññaṃ māretīti sambandho. Purimapassādīnampi vatthusabhāgato	977	
PA_tika-vin01_t2:977_1	vatthuggahaṇeneva gahaṇanti āha “purato paharitvā”tiādi. Cittena “purato vā”ti niyamaṃ	977	
PA_tika-vin01_t2:977_2	katvā vā akatvā vā “purato paharitvā mārehī”ti vutte sace aññattha paharitvā māreti,	977	
PA_tika-vin01_t2:977_3	lesaṃ oḍḍetvā avuttattā visaṅketova hoti. Cittena pana yattha katthaci paharitvā	977	
PA_tika-vin01_t2:977_4	māraṇaṃ icchantopi sace “purato paharitvā mārehī”ti vadati, tassa lesaṃ oḍḍetvā tathā	977	
PA_tika-vin01_t2:977_5	vuttamatthaṃ ṭhapetvā teneva cittena samuṭṭhāpitaviññattikattā manussaviggahapārājikato	977	
PA_tika-vin01_t2:977_6	pariyāyena amuccanato “aññattha paharitvā māritepi nevatthi visaṅketo”ti vadanti,	977	
PA_tika-vin01_t2:977_7	keci pana taṃ na icchanti. Vatthuvisesenāti mātuādivatthuvisesena. Kammavisesoti	977	
PA_tika-vin01_t2:977_8	ānantariyādikammaviseso. Āpattivisesoti pārājikādiāpattiviseso.	977	
PA_tika-vin01_t2:978_0	“Etaṃ gāme ṭhita”nti gāmo puggalaniyamanatthaṃ vutto, na okāsaniyamanatthaṃ, tasmā	978	
PA_tika-vin01_t2:978_1	okāsaṃ aniyametvā puggalasseva niyamitattā natthi visaṅketo. “Gāmeye vā”tiādīsu pana	978	
PA_tika-vin01_t2:978_2	okāsassa niyamitattā aññattha mārite visaṅketo vutto.	978	
PA_tika-vin01_t2:979	Tuṇḍenāti khaggakoṭiyā. Tharunāti khaggamuṭṭhinā.	97	
PA_tika-vin01_t2:980	“Etaṃ gacchanta”nti gamanena puggalova niyamito, na iriyāpatho. Tenāha “natthi visaṅketo”ti. “Gacchantamevā”tiādinā iriyāpatho niyamito. Tenāha “visaṅketo hotī”ti.	98	
PA_tika-vin01_t2:981_0	“Dīghaṃ mārehī”ti vuttepi dīghasaṇṭhānānaṃ bahubhāvato itthannāmaṃ evarūpañca dīghanti	981	
PA_tika-vin01_t2:981_1	aññesaṃ asādhāraṇalakkhaṇena aniddiṭṭhattā “aniyametvā āṇāpetī”ti vuttaṃ. Tenevāha	981	
PA_tika-vin01_t2:981_2	“yaṃ kiñci tādisaṃ māretī”ti. Ettha ca “cittena bahūsu dīghasaṇṭhānesu ekaṃ niyametvā	981	
PA_tika-vin01_t2:981_3	vuttepi vācāya aniyamitattā aññasmiṃ tādise mārite natthi visaṅketo”ti vadanti. Parapāṇimhi	981	
PA_tika-vin01_t2:981_4	pāṇasaññitālakkhaṇassa aṅgassa abhāvato nevatthi pāṇātipātoti āha “āṇāpako muccatī”ti.	981	
PA_tika-vin01_t2:981_5	Yadi evaṃ okāsaniyame sati kathaṃ pāṇātipātoti? Okāsaṃ niyamentassa tasmiṃ okāse	981	
PA_tika-vin01_t2:981_6	nisinnassa jīvitindriyaṃ ārammaṇaṃ hotīti gahetabbaṃ. Okāsañhi niyametvā niddisanto	981	
PA_tika-vin01_t2:981_7	tasmiṃ okāse nisinnaṃ mārāpetukāmo hoti, sayaṃ pana tadā tattha natthi, tasmā okāsena	981	
PA_tika-vin01_t2:981_8	saha attano jīvitindriyaṃ ārammaṇaṃ na hotīti vadanti.	981	
PA_tika-vin01_t2:982	Adhiṭṭhāyāti mātikāvasena āṇattikapayogakathāvaṇṇanā niṭṭhitā.	98	
PA_tika-vin01_t2:983	Dūtakathāvaṇṇanā	98	
PA_tika-vin01_t2:984_0	Evaṃ āṇāpentassa ācariyassa tāva dukkaṭanti sace sā āṇatti yathādhippāyaṃ na gacchati,	984	
PA_tika-vin01_t2:984_1	ācariyassa āṇattikkhaṇe dukkaṭaṃ. Sace pana sā āṇatti yathādhippāyaṃ gacchati, yaṃ	984	
PA_tika-vin01_t2:984_2	parato thullaccayaṃ vuttaṃ, āṇattikkhaṇe tadeva hoti. Atha so taṃ avassaṃ ghāteti,	984	
PA_tika-vin01_t2:984_3	yaṃ parato “sabbesaṃ āpatti pārājikassā”ti vuttaṃ, tato imassa taṅkhaṇeyeva pārājikaṃ	984	
PA_tika-vin01_t2:984_4	hotīti evamettha attho gahetabbo. Ācariyena pana heṭṭhā adinnādānakathāyaṃ vuttanayeneva	984	
PA_tika-vin01_t2:984_5	ayamattho sakkā viññātunti idha na vutto. Vuttañhi tattha “āpatti dukkaṭassāti evaṃ	984	
PA_tika-vin01_t2:984_6	āṇāpentassa ācariyassa tāva dukkaṭaṃ. Sace pana sā āṇatti yathādhippāyaṃ gacchati,	984	
PA_tika-vin01_t2:984_7	yaṃ parato thullaccayaṃ vuttaṃ, āṇattikkhaṇe tadeva hoti. Atha taṃ bhaṇḍaṃ avassaṃ	984	
PA_tika-vin01_t2:984_8	hāriyaṃ hoti, yaṃ parato ‘sabbesaṃ āpatti pārājikassā’ti vuttaṃ, tato imassa taṅkhaṇeyeva	984	
PA_tika-vin01_t2:984_9	pārājikaṃ hotīti ayaṃ yutti sabbattha veditabbā”ti. Tesampi dukkaṭanti ārocanapaccayā	984	
PA_tika-vin01_t2:984_10	dukkaṭaṃ. Paṭiggahitamatteti ettha avassaṃ ce paṭiggaṇhāti, tato pubbeva ācariyassa	9841	
PA_tika-vin01_t2:984_11	thullaccayaṃ, na pana paṭiggahiteti daṭṭhabbaṃ. Kasmā panassa thullaccayanti āha	9841	
PA_tika-vin01_t2:984_12	“mahājano hi tena pāpe niyojito”ti.	9841	
PA_tika-vin01_t2:985_0	Mūlaṭṭhasseva dukkaṭanti idaṃ mahāaṭṭhakathāyaṃ āgatanayadassanamattaṃ, na pana taṃ	985	
PA_tika-vin01_t2:985_1	ācariyassa adhippetaṃ. Tenāha “evaṃ sante”tiādi, evaṃ mahāaṭṭhakathāyaṃ vuttanayena	985	
PA_tika-vin01_t2:985_2	atthe satīti attho. Paṭiggahaṇe āpattiyeva na siyāti vadhakassa “sādhu suṭṭhū”ti	985	
PA_tika-vin01_t2:985_3	māraṇapaṭiggahaṇe dukkaṭāpatti na siyā, evaṃ anoḷārikavisayepi tāva dukkaṭaṃ hoti,	985	
PA_tika-vin01_t2:985_4	kimaṅgaṃ pana māraṇapaṭiggahaṇeti dassanatthaṃ sañcarittapaṭiggahaṇādi nidassitaṃ.	985	
PA_tika-vin01_t2:985_5	“Aho vata itthannāmo hato assā”ti evaṃ maraṇābhinandanepi dukkaṭe sati pageva māraṇapaṭiggahaṇeti	985	
PA_tika-vin01_t2:985_6	adhippāyo. Paṭiggaṇhantassevetaṃ dukkaṭanti avadhāraṇena visaṅketattā imassa paṭiggahaṇapaccayā	985	
PA_tika-vin01_t2:985_7	mūlaṭṭhassa nattheva āpattīti dasseti. Keci pana “idha vuttadukkaṭaṃ paṭiggaṇhantassevāti	985	
PA_tika-vin01_t2:985_8	ettakameva avadhāraṇena dassitaṃ, na pana mūlaṭṭhassa mahāaṭṭhakathāyaṃ vuttadukkaṭaṃ	985	
PA_tika-vin01_t2:985_9	paṭikkhitta”nti vadanti. Purimanayeti samanantarātīte avisakkiyadūtaniddese. Etanti	985	
PA_tika-vin01_t2:985_10	dukkaṭaṃ. Yadi evaṃ kasmā pāḷiyaṃ na vuttanti āha “okāsābhāvenā”ti. Tattha mūlaṭṭhassa	9851	
PA_tika-vin01_t2:985_11	thullaccayavacanato paṭiggaṇhantassa dukkaṭaṃ vattuṃ okāso natthīti okāsābhāvena	9851	
PA_tika-vin01_t2:985_12	na vuttaṃ, na pana abhāvatoti adhippāyo.	9851	
PA_tika-vin01_t2:986	Āṇattikkhaṇe puthujjanoti ettha anāgate voropetabbajīvitindriyavasena atthasādhikacetanāya pavattattā arahantaghātako jātoti daṭṭhabbaṃ.	98	
PA_tika-vin01_t2:987	Dūtakathāvaṇṇanā niṭṭhitā.	98	
PA_tika-vin01_t2:988_0	175. Sayaṃ saṅghattherattā “upaṭṭhānakāle”ti vuttaṃ. Vācāya vācāya dukkaṭanti “yo	988	
PA_tika-vin01_t2:988_1	koci mama vacanaṃ sutvā imaṃ dhāretū”ti iminā adhippāyena avatvā kevalaṃ maraṇābhinandanavaseneva	988	
PA_tika-vin01_t2:988_2	vuttattā “corāpi nāma taṃ na hanantī”tiādivācāsupi dukkaṭameva vuttaṃ. Ayamattho	988	
PA_tika-vin01_t2:988_3	etena vuttoti yathā so jānātīti sambandho. Vākyabhedanti vacībhedaṃ. Dvinnaṃ uddissāti	988	
PA_tika-vin01_t2:988_4	dve uddissa, dvinnaṃ vā maraṇaṃ uddissa. Ubho uddissa maraṇaṃ saṃvaṇṇentassa cetanāya	988	
PA_tika-vin01_t2:988_5	ekattepi “dve pāṇātipātā”ti vattabbabhāvato balavabhāvaṃ āpajjitvā paṭisandhivipākasamanantaraṃ	988	
PA_tika-vin01_t2:988_6	pavattiyaṃ anekāsupi jātīsu aparāpariyacetanāvasena dukkhuppādanato mahāvipākattā	988	
PA_tika-vin01_t2:988_7	“akusalarāsī”ti vuttaṃ. Bahū uddissa maraṇasaṃvaṇṇanepi eseva nayo.	988	
PA_tika-vin01_t2:989_0	Evanti “sīsaṃ vā chinditvā papāte vā papatitvā”tiādinā. Ārocitamatteti vuttamatte.	989	
PA_tika-vin01_t2:989_1	Yathā ariyamaggakkhaṇe cattāro satipaṭṭhānā cattāro sammappadhānā ca kiccavasena	989	
PA_tika-vin01_t2:989_2	ijjhanti, evaṃ cetanāya ekattepi kiccavasena anekā pāṇātipātā ijjhantīti āha “tattakā	989	
PA_tika-vin01_t2:989_3	pāṇātipātā”ti. Yathā hi attānaṃ sataṃ katvā dassetukāmassa “sataṃ homi sataṃ homī”ti	989	
PA_tika-vin01_t2:989_4	kataparikammavasena laddhapaccuppannaparittārammaṇaṃ abhiññācittaṃ satantogadhānaṃ	989	
PA_tika-vin01_t2:989_5	vaṇṇesu ekassa vaṇṇaṃ ārammaṇaṃ katvāpi sataṃ nipphādeti, yathā ca ekassa maraṇe	989	
PA_tika-vin01_t2:989_6	pavattamānāpi vadhakacetanā sakalasarīre uppajjamānaṃ nirujjhamānañca sakalampi jīvitindriyaṃ	989	
PA_tika-vin01_t2:989_7	ekappahāreneva ālambitumasakkuṇeyyattā ṭhānappattaṃ ekadesappavattaṃ jīvitindriyaṃ	989	
PA_tika-vin01_t2:989_8	ārammaṇaṃ katvā ārammaṇabhūtaṃ sakalampi jīvitindriyaṃ vināseti, evameva paccuppannaparittārammaṇāya	989	
PA_tika-vin01_t2:989_9	vadhakacetanāya māretukāmatāya pariggahitasattesu ekasseva jīvitindriye ārammaṇe	989	
PA_tika-vin01_t2:989_10	katepi kiccanipphattivasena sabbepi māritāva honti.	9891	
PA_tika-vin01_t2:990_0	176. Yesaṃ hatthatoti yesaṃ ñātakapavāritānaṃ hatthato. Tesaṃ mūlaṃ datvā muccatīti	990	
PA_tika-vin01_t2:990_1	idaṃ tena katapayogassa puna pākatikabhāvāpādanaṃ avasānaṃ pāpetvā dassetuṃ vuttaṃ.	990	
PA_tika-vin01_t2:990_2	“Mūlena kītaṃ pana potthakaṃ potthakasāmikānaṃ datvā muccatiyevā”ti tīsupi gaṇṭhipadesu	990	
PA_tika-vin01_t2:990_3	vuttaṃ. Kenaci pana “sace potthakaṃ sāmikānaṃ datvā mūlaṃ na gaṇhāti, na muccati	990	
PA_tika-vin01_t2:990_4	attaniyabhāvato amocitattā”ti vatvā bahudhā papañcitaṃ, na taṃ sārato paccetabbaṃ.	990	
PA_tika-vin01_t2:990_5	Potthakasāmikānañhi potthake dinne aññena kataṃ paṭilabhitvā attanā katapayogassa	990	
PA_tika-vin01_t2:990_6	nāsitattā kathaṃ so na mucceyya, na ca pariccattassa attaniyabhāvo diṭṭhoti. Gaṇṭhipade	990	
PA_tika-vin01_t2:990_7	pana “sace mūlena kīto hoti, potthakasāmikānaṃ potthakaṃ, yesaṃ hatthato mūlaṃ gahitaṃ,	990	
PA_tika-vin01_t2:990_8	tesaṃ mūlaṃ datvā muccatīti kasmā vuttaṃ. Potthakanimittaṃ mūlassa gahitattā akappiyametaṃ.	990	
PA_tika-vin01_t2:990_9	Yadi hi potthakasāmikassa potthakaṃ datvā sayameva mūlaṃ gaṇheyya, akappiyameva taṃ.	990	
PA_tika-vin01_t2:990_10	Athāpi potthakasāmikassa santikā mūlaṃ aggahetvā sayameva taṃ potthakaṃ jhāpeyya,	9901	
PA_tika-vin01_t2:990_11	tathāpi aññā yena saddhādeyyavinipātane āpatti, tasmā evamāhā”ti vuttaṃ, tampi na	9901	
PA_tika-vin01_t2:990_12	sārato paccetabbaṃ. Tasmā gaṇṭhipadesu vuttanayovettha sārato daṭṭhabbo. “Maraṇavaṇṇaṃ	9901	
PA_tika-vin01_t2:990_13	likhissāmā”ti ekajjhāsayā hutvāti idaṃ tathā karonte sandhāya vuttaṃ, evaṃ pana asaṃvidahitvāpi	9901	
PA_tika-vin01_t2:990_14	maraṇādhippāyena tasmiṃ potthake vuttavidhiṃ karontassa pārājikameva.	9901	
PA_tika-vin01_t2:991_0	Pamāṇeti attanā sallakkhite pamāṇe. Tacchetvāti unnatappadesaṃ tacchetvā. Paṃsupacchinti	991	
PA_tika-vin01_t2:991_1	sabbantimaṃ paṃsupacchiṃ. “Ettakaṃ ala”nti niṭṭhāpetukāmatāya sabbantimapayogasādhikā	991	
PA_tika-vin01_t2:991_2	cetanā sanniṭṭhāpakacetanā. Suttantikattherāti vinaye apakataññuno suttantabhāṇakā.	991	
PA_tika-vin01_t2:991_3	Mahāaṭṭhakathācariyatthereyeva sandhāya “vinayaṃ te na jānantīti upahāsavasena suttantikattherāti	991	
PA_tika-vin01_t2:991_4	vutta”ntipi vadanti. Ettha ca mahāaṭṭhakathāyaṃ “āvāṭe niṭṭhite patitvā marantu,	991	
PA_tika-vin01_t2:991_5	aniṭṭhite mā marantū”ti iminā adhippāyena karontaṃ sandhāya sabbantimā sanniṭṭhāpakacetanā	991	
PA_tika-vin01_t2:991_6	vuttā, mahāpaccarisaṅkhepaṭṭhakathāsu pana paṭhamappahārato paṭṭhāya “imasmiṃ āvāṭe	991	
PA_tika-vin01_t2:991_7	patitvā marantū”ti iminā adhippāyena karontassa yasmiṃ yasmiṃ payoge kate tattha	991	
PA_tika-vin01_t2:991_8	patitā maranti, taṃtaṃpayogasādhikaṃ sanniṭṭhāpakacetanaṃ sandhāya “ekasmimpi kudālappahāre	991	
PA_tika-vin01_t2:991_9	dinne”tiādi vuttanti tīsupi gaṇṭhipadesu vuttaṃ. Tasmā tena tena pariyāyena aṭṭhakathāvādānaṃ	991	
PA_tika-vin01_t2:991_10	aññamaññāvirodho yutto. Atha vā mahāaṭṭhakathāyaṃ ekasmiṃyeva divase avūpasanteneva	9911	
PA_tika-vin01_t2:991_11	payogena khaṇitvā niṭṭhāpentaṃ sandhāya sabbantimā sanniṭṭhāpakacetanā vuttā, itarāsu	9911	
PA_tika-vin01_t2:991_12	pana “imasmiṃ patitvā marantū”ti adhippāyena ekasmiṃ divase kiñci khaṇitvā aparasmimpi	9911	
PA_tika-vin01_t2:991_13	divase tatheva kiñci kiñci khaṇitvā niṭṭhāpentaṃ sandhāya vuttanti. Evampi aṭṭhakathānaṃ	9911	
PA_tika-vin01_t2:991_14	aññamaññāvirodho yuttoti amhākaṃ khanti.	9911	
PA_tika-vin01_t2:992_0	Attano dhammatāyāti ajānitvā pakkhalitvā vā. Arahantāpi saṅgahaṃ gacchantīti aññehi	992	
PA_tika-vin01_t2:992_1	pātiyamānānaṃ amaritukāmānampi arahantānaṃ maraṇaṃ sambhavatīti vuttaṃ. Purimanayeti	992	
PA_tika-vin01_t2:992_2	“maritukāmā idha marissantī”ti vuttanaye. Tattha patitaṃ bahi nīharitvāti ettha “imasmiṃ	992	
PA_tika-vin01_t2:992_3	āvāṭeyeva marantūti niyamābhāvato bahi nīharitvā māritepi pārājikaṃ vuttaṃ. Āvāṭe	992	
PA_tika-vin01_t2:992_4	patitvā thokaṃ cirāyitvā gacchantaṃ gahetvā mārite āvāṭasmiṃyeva aggahitattā pārājikaṃ	992	
PA_tika-vin01_t2:992_5	na hotī”ti vadanti, taṃ pana aṭṭhakathāyaṃ “patitappayogena gahitattā”ti vuttahetussa	992	
PA_tika-vin01_t2:992_6	idhāpi sambhavato vīmaṃsitvā gahetabbaṃ. Amaritukāmā vātipi adhippāyassa sambhavato	992	
PA_tika-vin01_t2:992_7	opapātike uttarituṃ asakkuṇitvā matepi pārājikaṃ vuttaṃ. Nibbattitvāti vuttattā patanaṃ	992	
PA_tika-vin01_t2:992_8	na dissatīti ce? Opapātikassa tattha nibbattiyeva patananti natthi virodho. Yasmā	992	
PA_tika-vin01_t2:992_9	mātuyā patitvā parivattitaliṅgāya matāya so mātughātako hoti, na kevalaṃ manussapurisaghātako,	992	
PA_tika-vin01_t2:992_10	tasmā patitasseva vasena āpattīti adhippāyena “patanarūpaṃ pamāṇa”nti vuttaṃ. Idaṃ	9921	
PA_tika-vin01_t2:992_11	pana akāraṇaṃ. “Manussabhūtaṃ mātaraṃ vā pitaraṃ vā api parivattaliṅgaṃ jīvitā voropentassa	9921	
PA_tika-vin01_t2:992_12	kammaṃ ānantariyaṃ hotī”ti ettakameva hi aṭṭhakathāyaṃ vuttaṃ.	9921	
PA_tika-vin01_t2:993_0	Tattha ca liṅge parivattepi so eva ekakammanibbatto bhavaṅgappabandho jīvitindriyappabandho	993	
PA_tika-vin01_t2:993_1	ca, na aññoti “api parivattaliṅga”nti vuttaṃ. Yo hi liṅge aparivatte tasmiṃ attabhāve	993	
PA_tika-vin01_t2:993_2	bhavaṅgajīvitindriyappabandho, so eva parivattepi liṅge taṃyeva ca upādāya ekajātisamaññā.	993	
PA_tika-vin01_t2:993_3	Na cettha bhāvakalāpagatajīvitindriyassa vasena codanā kātabbā tadaññasseva adhippetattā.	993	
PA_tika-vin01_t2:993_4	Tañhi tattha avicchedavuttiyā pabandhavohāraṃ labhati, itarampi vā bhāvānupālatāsāmaññenāti	993	
PA_tika-vin01_t2:993_5	anokāsāva codanā. Tasmā parivattepi liṅge tasseva ekakammanibbattassa santānassa	993	
PA_tika-vin01_t2:993_6	jīvitā voropanato vohārabhedato so itthighātako vā hotu purisaghātako vā, ānantariyakammato	993	
PA_tika-vin01_t2:993_7	na muccatīti ettakameva tattha vattabbaṃ. Idha pana yaṃyaṃjātikā sattā honti, te	993	
PA_tika-vin01_t2:993_8	maraṇasamaye attano attano jātirūpeneva maranti, nāññarūpena, jātivaseneva ca pācittiyathullaccayapārājikehi	993	
PA_tika-vin01_t2:993_9	bhavitabbaṃ. Tasmā nāgo vā supaṇṇo vā yakkharūpena vā petarūpena vā patitvā attano	993	
PA_tika-vin01_t2:993_10	tiracchānarūpena marati, tattha pācittiyameva yuttaṃ, na thullaccayaṃ tiracchānagatasseva	9931	
PA_tika-vin01_t2:993_11	matattā. Teneva dutiyattheravāde maraṇarūpaṃ pamāṇaṃ, tasmā pācittiyanti vuttaṃ.	9931	
PA_tika-vin01_t2:993_12	Ayameva ca vādo yuttataro, teneva so pacchā vutto.	9931	
PA_tika-vin01_t2:994_0	Imināva nayena manussaviggahe nāgasupaṇṇasadise tiracchānagate patitvā attano rūpena	994	
PA_tika-vin01_t2:994_1	mate pācittiyena bhavitabbaṃ. Evaṃ sante pāḷiyaṃ “yakkho vā peto vā tiracchānagatamanussaviggaho	994	
PA_tika-vin01_t2:994_2	vā tasmiṃ patati, āpatti dukkaṭassa. Patite dukkhā vedanā uppajjati, āpatti dukkaṭassa.	994	
PA_tika-vin01_t2:994_3	Marati, āpatti thullaccayassā”ti kasmā vuttanti ce? Tattha keci vadanti – yakkho	994	
PA_tika-vin01_t2:994_4	vā peto vāti paṭhamaṃ sakarūpeneva ṭhite yakkhapete dassetvā puna aññarūpenapi ṭhite	994	
PA_tika-vin01_t2:994_5	teyeva yakkhapete dassetuṃ “tiracchānagatamanussaviggaho vā”ti vuttaṃ, na pana tādisaṃ	994	
PA_tika-vin01_t2:994_6	tiracchānagataṃ visuṃ dassetuṃ. Tasmā tiracchānagataviggaho vā manussaviggaho vā	994	
PA_tika-vin01_t2:994_7	yakkho vā peto vāti evamettha yojanā kātabbāti. Gaṇṭhipadesu pana tīsupi “pāḷiyaṃ	994	
PA_tika-vin01_t2:994_8	manussaviggahena ṭhitatiracchānagatānaṃ āveṇikaṃ katvā thullaccayaṃ vuttaṃ viya dissatī”ti	994	
PA_tika-vin01_t2:994_9	kathitaṃ. Yakkharūpapetarūpena matepi eseva nayoti iminā maraṇarūpasseva pamāṇattā	994	
PA_tika-vin01_t2:994_10	thullaccayaṃ atidissati.	9941	
PA_tika-vin01_t2:995_0	Mudhāti amūlena, kiñci mūlaṃ aggahetvāti vuttaṃ hoti. So niddosoti tena tattha katapayogassa	995	
PA_tika-vin01_t2:995_1	abhāvato. Yadi pana sopi tattha kiñci kiñci karoti, na muccatiyevāti dassento āha	995	
PA_tika-vin01_t2:995_2	“evaṃ patitā”tiādi. Tattha evanti evaṃ mayā kateti attho. Na nassissantīti adassanaṃ	995	
PA_tika-vin01_t2:995_3	na gamissanti, na palāyissantīti adhippāyo. Vippaṭisāre uppanneti mūlaṭṭhaṃ sandhāya	995	
PA_tika-vin01_t2:995_4	vuttaṃ. Yadi pana pacchimopi labhitvā tattha vuttappakāraṃ kiñci katvā puna vippaṭisāre	995	
PA_tika-vin01_t2:995_5	uppanne evaṃ karoti, tassapi eseva nayo. Paṃsumhi patitvā maratīti abhinavapūrite	995	
PA_tika-vin01_t2:995_6	paṃsumhi pāde pavesetvā uddharituṃ asakkonto tattheva patitvā marati. Jātapathavī	995	
PA_tika-vin01_t2:995_7	jātāti idaṃ sabbathā matthakappattaṃ thirabhāvaṃ dassetuṃ vuttaṃ. Paṃsunā pūrentena	995	
PA_tika-vin01_t2:995_8	pana pādadaṇḍādīhi maddanatāḷanādinā suṭṭhutaraṃ thirabhāvaṃ āpādetvā pakatipathaviyā	995	
PA_tika-vin01_t2:995_9	nibbisese kate jātapathavīlakkhaṇaṃ appattepi muccatiyeva. Opātaṃ haratīti ettha	995	
PA_tika-vin01_t2:995_10	pokkharaṇīsadisattā muccati.	9951	
PA_tika-vin01_t2:996_0	Hatthā muttamatteti oḍḍetvā hatthato muttamatte. Vatiṃ katvāti ettha yadi so pāse	996	
PA_tika-vin01_t2:996_1	vuttappakāraṃ kañci visesaṃ na karoti, attanā katavatiyā viddhaṃsitāya muccati. Thaddhataraṃ	996	
PA_tika-vin01_t2:996_2	vā pāsayaṭṭhiṃ ṭhapetīti thirabhāvatthaṃ aparāya pāsayaṭṭhiyā saddhiṃ bandhitvā vā	996	
PA_tika-vin01_t2:996_3	tameva vā sithilabhūtaṃ thaddhataraṃ bandhitvā ṭhapeti. Daḷhataraṃ vā thirataraṃ	996	
PA_tika-vin01_t2:996_4	vāti etthāpi eseva nayo. Khāṇukanti pāsayaṭṭhibandhanakhāṇukaṃ. Sabbattheva māraṇatthāya	996	
PA_tika-vin01_t2:996_5	katappayogattā na muccati. Vippaṭisāre uppanneti mūlaṭṭhasseva vippaṭisāre uppanne.	996	
PA_tika-vin01_t2:997_0	Tena alātena…pe… na muccatīti ettha “pubbe katappayogaṃ vināsetvā pacchā kusalacittena	997	
PA_tika-vin01_t2:997_1	payoge katepi na muccatīti idaṃ sandhāya gantabba”nti tīsupi gaṇṭhipadesu vuttaṃ.	997	
PA_tika-vin01_t2:997_2	Ayaṃ panettha adhippāyo yutto siyā – āditoyeva māraṇatthāya katappayogattā katapariyositāya	997	
PA_tika-vin01_t2:997_3	pāsayaṭṭhiyā tappaccayā ye ye sattā marissanti, tesaṃ tesaṃ vasena paṭhamataraṃyeva	997	
PA_tika-vin01_t2:997_4	pāṇātipātakammasiddhito pacchā kusalacittena aññathā katepi na muccatīti. Rajjuketi	997	
PA_tika-vin01_t2:997_5	khuddakarajjuke. Sayaṃ vaṭṭitanti bahurajjuke ekato katvā attanā vaṭṭitaṃ. Ubbaṭṭetvāti	997	
PA_tika-vin01_t2:997_6	te rajjuke visuṃ visuṃ katvā. Garukataraṃ karotīti atibhāriyaṃ karoti. Pariyesitvā	997	
PA_tika-vin01_t2:997_7	katanti araññaṃ gantvā rukkhaṃ chinditvā tacchetvā kataṃ.	997	
PA_tika-vin01_t2:998_0	177. Ālambanarukkho vāti tatthajātakaṃ sandhāya vuttaṃ. Tadatthamevāti māraṇatthameva.	998	
PA_tika-vin01_t2:998_1	Visamaṇḍalanti mañcapīṭhādīsu ālittaṃ visamaṇḍalaṃ. Vatvā asiṃ upanikkhipatīti ettha	998	
PA_tika-vin01_t2:998_2	mukhena avatvā vuttappakāraṃ manasā cintetvā upanikkhipanepi eseva nayo. Purimanayenāti	998	
PA_tika-vin01_t2:998_3	“yesaṃ hatthato mūlaṃ gahita”ntiādinā. Sarīrassa virūpabhāvakaraṇato kuṭṭhādi visabhāgarogo	998	
PA_tika-vin01_t2:998_4	nāma, jīvitappavattiyā vā asabhāgattā ananukūlattā gaṇḍapiḷakādi yo koci jīvitappavattipaccanīko visabhāgarogo.	998	
PA_tika-vin01_t2:999_0	178. Paraṃ vā amanāparūpanti ettha amanāpaṃ rūpaṃ etassāti amanāparūpoti bāhiratthasamāso	999	
PA_tika-vin01_t2:999_1	daṭṭhabbo. Manāpiyepi eseva nayoti etena manāpikaṃ rūpaṃ upasaṃharatīti ettha paraṃ	999	
PA_tika-vin01_t2:999_2	vā manāparūpaṃ tassa samīpe ṭhapeti, attanā vā manāpiyena rūpena samannāgato tiṭṭhatītiādi	999	
PA_tika-vin01_t2:999_3	yojetabbanti dasseti. Teneva aññatarasmiṃ gaṇṭhipade vuttaṃ –	999	
PA_tika-vin01_t2:1000	“Mamālābhena esitthī, maratūti samīpago;	100	
PA_tika-vin01_t2:1001	Duṭṭhacitto sace yāti, hoti so itthimārako.	100	
PA_tika-vin01_t2:1002	“Bhikkhatthāya sace yāti, jānantopi na mārako;	100	
PA_tika-vin01_t2:1003	Anatthiko hi so tassā, maraṇena upekkhako”ti.	100	
PA_tika-vin01_t2:1004	Aparampi tattheva vuttaṃ –	100	
PA_tika-vin01_t2:1005	“Viyogena ca me jāyā, jananī ca na jīvati;	100	
PA_tika-vin01_t2:1006	Iti jānaṃ viyuñjanto, tadatthī hoti mārako.	100	
PA_tika-vin01_t2:1007	“Pabbajjādinimittañce, yāti jānaṃ na mārako;	100	
PA_tika-vin01_t2:1008	Anatthiko hi so tesaṃ, maraṇena upekkhako”ti.	100	
PA_tika-vin01_t2:1009_0	Alaṅkaritvā upasaṃharatīti “alābhakena sussitvā maratū”ti iminā adhippāyena upasaṃharati.	1009	
PA_tika-vin01_t2:1009_1	Teneva “sace uttasitvā marati, visaṅketo”ti vuttaṃ. Alābhakena sussitvā maratīti	1009	
PA_tika-vin01_t2:1009_2	ettha ca pārājikanti pāṭhaseso daṭṭhabbo. Kuṇapagandhā cāti ahiādikuṇapānaṃ gandhā.	1009	
PA_tika-vin01_t2:1009_3	Haṃsapupphanti haṃsādīnaṃ pakkhalomaṃ sandhāya vadati.	1009	
PA_tika-vin01_t2:1010_0	179. Asañciccāti idaṃ maraṇasaṃvattanikaupakkamassa asallakkhaṇaṃ sandhāya vuttanti	1010	
PA_tika-vin01_t2:1010_1	āha “iminā upakkamenā”tiādi. Ajānantassāti idaṃ pana maraṇasaṃvattanikaupakkamakaraṇassa	1010	
PA_tika-vin01_t2:1010_2	ajānanaṃ sandhāya vuttanti āha “iminā ayaṃ marissatī”tiādi. Namaraṇādhippāyassāti	1010	
PA_tika-vin01_t2:1010_3	idaṃ upakkamaṃ jānantassapi maraṇādhippāyassa abhāvaṃ sandhāya vuttanti āha “maraṇaṃ	1010	
PA_tika-vin01_t2:1010_4	anicchantassā”tiādi.	1010	
PA_tika-vin01_t2:1011	Padabhājanīyavaṇṇanā niṭṭhitā.	101	
PA_tika-vin01_t2:1012	Pakiṇṇakakathāvaṇṇanā	101	
PA_tika-vin01_t2:1013_0	Domanassacitteneva bhaṇatīti iminā sanniṭṭhāpakacetanā dukkhavedanāya sampayuttā	1013	
PA_tika-vin01_t2:1013_1	evāti dasseti. Sukhabahulatāya hi rājāno hasamānāpi “ghātethā”ti vadanti, hāso pana	1013	
PA_tika-vin01_t2:1013_2	nesaṃ anatthavūpasamādiaññavisayoti sanniṭṭhāpakacetanā dukkhavedanāya sampayuttā	1013	
PA_tika-vin01_t2:1013_3	eva. Sati pana domanasse kathaṃ taṃ nappakāsatīti āha “sukhavokiṇṇattā”tiādi, pubbāpariyavasena	1013	
PA_tika-vin01_t2:1013_4	ubhosu passesu uppajjanakasukhehi ākiṇṇattā uppannassa ca domanassassa anuppabandhanena	1013	
PA_tika-vin01_t2:1013_5	pavattiyā abhāvato tadā uppannampi domanassaṃ nappakāsatīti attho.	1013	
PA_tika-vin01_t2:1014	Vinītavatthuvaṇṇanā	101	
PA_tika-vin01_t2:1015_0	180. Maraṇatthikāva hutvāti imassa kāyassa bhedena saggapāpanādhippāyattā atthato	1015	
PA_tika-vin01_t2:1015_1	maraṇatthikāva hutvā. Maraṇatthikabhāvaṃ ajānantāti evaṃ adhippāyino maraṇatthikā	1015	
PA_tika-vin01_t2:1015_2	nāma hontīti attano maraṇatthikabhāvaṃ ajānantā. Na hi te attano cittappavattiṃ na	1015	
PA_tika-vin01_t2:1015_3	jānanti. Vohāravasenāti pubbabhāgavohāravasena, maraṇādhippāyassa sanniṭṭhāpakacetanākkhaṇe	1015	
PA_tika-vin01_t2:1015_4	karuṇāya abhāvato kāruññena pāse baddhasūkaramocanaṃ viya na hotīti adhippāyo. Yathāyunāti	1015	
PA_tika-vin01_t2:1015_5	vuttamevatthaṃ yathānusandhināti pariyāyantarena vuttaṃ, yathānusandhinā yathāyuparicchedenāti	1015	
PA_tika-vin01_t2:1015_6	vuttaṃ hoti. Atha vā yathānusandhināti yathānuppabandhena, yāva tasmiṃ bhave santānassa	1015	
PA_tika-vin01_t2:1015_7	anuppabandho avicchinnappavatti hoti, tāva ṭhatvāti vuttaṃ hoti.	1015	
PA_tika-vin01_t2:1016_0	Appaṭivekkhitvāti anupaparikkhitvā. Uddhaṃ vā adho vā saṅkamantīti pacchā āgatānaṃ	1016	
PA_tika-vin01_t2:1016_1	okāsadānatthaṃ nisinnapāḷiyā uddhaṃ vā adho vā gacchanti. Paccavekkhaṇakiccaṃ natthīti	1016	
PA_tika-vin01_t2:1016_2	pacchā āgatehi upaparikkhaṇakiccaṃ natthi. Heṭṭhā kismiñci vijjamāne sāṭakaṃ vali	1016	
PA_tika-vin01_t2:1016_3	na gaṇhātīti āha “tasmiṃ vali na paññāyatī”ti. Paṭivekkhaṇañcedaṃ gihīnaṃ santakeyevāti daṭṭhabbaṃ.	1016	
PA_tika-vin01_t2:1017_0	Pāḷiyaṃ musale ussiteti aññamaññaṃ upatthambhetvā dvīsu musalesu ussitesūti attho.	1017	
PA_tika-vin01_t2:1017_1	Udukkhalabhaṇḍikanti udukkhalatthāya ānītaṃ dārubhaṇḍaṃ. Paṭibaddhanti bhojanapaṭibaddhaṃ,	1017	
PA_tika-vin01_t2:1017_2	bhojanantarāyanti vuttaṃ hoti.	1017	
PA_tika-vin01_t2:1018_0	181. Aggakārikanti ettha kārikā-saddassa bhāvavacanattā “aggakiriya”nti atthaṃ vatvāpi	1018	
PA_tika-vin01_t2:1018_1	yasmā kiriyaṃ dātuṃ na sakkā, tasmā dānasaṅkhātāya aggakiriyāya yuttaṃ piṇḍapātameva	1018	
PA_tika-vin01_t2:1018_2	idha upacāravuttiyā “aggakiriyā”ti gahetabbanti āha “paṭhamaṃ laddhapiṇḍapāta”ntiādi.	1018	
PA_tika-vin01_t2:1019_0	182-183. Daṇḍamuggaranti nikhādanamuggaraṃ. Vibhattibyattayenāti vibhattivipariṇāmena.	1019	
PA_tika-vin01_t2:1019_1	Visesādhigamoti samādhi vipassanā ca ativiya pākaṭattā “hatthappatto viya dissatī”ti	1019	
PA_tika-vin01_t2:1019_2	vuttaṃ. Upacchindatīti “visesādhigamassa vikkhepo mā hotū”ti āhāraṃ upacchindati.	1019	
PA_tika-vin01_t2:1019_3	Visesādhigamanti lokuttaradhammapaṭilābhaṃ. Byākaritvāti ārocetvā. Upacchindati,	1019	
PA_tika-vin01_t2:1019_4	na vaṭṭatīti yasmā sabhāgānaṃ lajjibhikkhūnaṃyeva ariyā attanā adhigatavisesaṃ tādise	1019	
PA_tika-vin01_t2:1019_5	kāraṇe sati ārocenti, te ca bhikkhū appatirūpāya anesanāya paccayaṃ na pariyesanti,	1019	
PA_tika-vin01_t2:1019_6	tasmā tehi pariyesitapaccaye kukkuccaṃ uppādetvā āhāraṃ upacchindituṃ na vaṭṭatīti	1019	
PA_tika-vin01_t2:1019_7	attho. Sabhāgānañhi byākatattā upacchindituṃ na labhati. Te hi kappiyakhettaṃ. Teneva	1019	
PA_tika-vin01_t2:1019_8	“sabhāgānañhi lajjibhikkhūnaṃ kathetuṃ vaṭṭatī”ti idaṃ “upacchindati, na vaṭṭatī”ti	1019	
PA_tika-vin01_t2:1019_9	imassa kāraṇaṃ dassentena vuttanti tīsupi gaṇṭhipadesu vuttaṃ.	1019	
PA_tika-vin01_t2:1020_0	Atha vā visesādhigamaṃ byākaritvāti idaṃ visesassa adhigatabhāvadassanatthaṃ vuttaṃ.	1020	
PA_tika-vin01_t2:1020_1	Adhigamantarāyaṃ asaṅkanteneva ca āhārupacchedo kātabboti anuññātattā adhigatena	1020	
PA_tika-vin01_t2:1020_2	na kātabboti dassetuṃ “visesādhigamaṃ byākaritvā āhāraṃ upacchindati, na vaṭṭatī”ti	1020	
PA_tika-vin01_t2:1020_3	vuttaṃ. Kiṃ pana ariyā attanā adhigatavisesaṃ aññesaṃ ārocentīti imissā codanāya	1020	
PA_tika-vin01_t2:1020_4	“sabhāgānañhi lajjibhikkhūnaṃ kathetuṃ vaṭṭatī”ti vuttaṃ. Ayamettha yuttataroti amhākaṃ	1020	
PA_tika-vin01_t2:1020_5	khanti, gaṇṭhipadepi ayamattho dassitoyevāti. Bhaṇḍakaṃ dhovantāti cīvaraṃ dhovantā.	1020	
PA_tika-vin01_t2:1020_6	Dhovanadaṇḍakanti bhaṇḍadhovanadaṇḍaṃ.	1020	
PA_tika-vin01_t2:1021_0	184. Ahaṃ kukkuccakoti “mama kiriyāya mareyya nu kho, no vā”ti evaṃ jātakukkuccako.	1021	
PA_tika-vin01_t2:1021_1	Sabbatthāpi panettha evarūpesu vatthūsu amate thullaccayassa vuttattā tena katappayogena	1021	
PA_tika-vin01_t2:1021_2	dukkhavedanā uppajjatu vā mā vā, pārājikāya abhāvato bhagavato vacanena thullaccayamevāti vadanti.	1021	
PA_tika-vin01_t2:1022_0	185. Gabbho patati etenāti gabbhapātanaṃ, tādisaṃ bhesajjaṃ. Tenāha “yena paribhuttenā”tiādi.	1022	
PA_tika-vin01_t2:1022_1	“Maraṇavaṇṇaṃ vā saṃvaṇṇeyyā”ti vuttattā pariyāyato āpattimokkho na hotīti āha “pariyāyo nāma natthī”ti.	1022	
PA_tika-vin01_t2:1023_0	Gabbhaṃ na gaṇhātīti gabbhaṃ na dhāreti. Vātena pāṇakehi vā gabbho vinassanto kammaṃ	1023	
PA_tika-vin01_t2:1023_1	vinā na nassatīti adhippāyena “dvīhākārehī”ti vuttaṃ. Dīghanikāyaṭṭhakathāyaṃ pana	1023	
PA_tika-vin01_t2:1023_2	“gabbho hi vātena pāṇakehi kammunā cāti tīhi kāraṇehi vinassatī”ti vatvā “kammunā	1023	
PA_tika-vin01_t2:1023_3	vinassante pana buddhāpi paṭibāhituṃ na sakkontī”ti vuttaṃ. Tattha vātena pāṇakehi	1023	
PA_tika-vin01_t2:1023_4	vā gabbhe vinassante na purimakammunā okāso kato, apica tappaccayā kammaṃ vipaccati,	1023	
PA_tika-vin01_t2:1023_5	sayameva pana kammunā okāse kate na ekantena vāto pāṇakā vā apekkhitabbāti iminā	1023	
PA_tika-vin01_t2:1023_6	adhippāyena kammassa visuṃ kāraṇabhāvo vuttoti daṭṭhabbaṃ. Pāṇakā khāditvā antaradhāpentīti	1023	
PA_tika-vin01_t2:1023_7	yojetabbaṃ. Avijāyanatthāya bhesajjaṃ dentassa kucchiyaṃ uppajjitvā vinassissantīti	1023	
PA_tika-vin01_t2:1023_8	iminā adhippāyena dinne opātakkhaṇanādīsu viya kammabaddho, kucchiyaṃ na uppajjissantīti	1023	
PA_tika-vin01_t2:1023_9	iminā pana adhippāyena dinne nevatthi kammabaddho.	1023	
PA_tika-vin01_t2:1024_0	Sahadhammikānanti ekassa satthuno sāsane sahasikkhamānadhammānaṃ. Pañcannampi vivaṭṭanissitasīlattā	1024	
PA_tika-vin01_t2:1024_1	“samasīlasaddhāpaññāna”nti vuttaṃ. Ñātakapavāritaṭṭhānatoti attano tesaṃ vā ñātakapavāritaṭṭhānato.	1024	
PA_tika-vin01_t2:1024_2	Gilānassatthāya appavāritaṭṭhānatopi viññattiyā anuññātattā katāpi akatā viyāti akataviññatti,	1024	
PA_tika-vin01_t2:1024_3	“vada, bhante, paccayenā”ti evaṃ akatapavāraṇaṭṭhāne ca viññatti akataviññatti.	1024	
PA_tika-vin01_t2:1025_0	Paṭiyādiyatīti sampādeti. Akātuṃ na vaṭṭatīti ettha dukkaṭaṃ vadanti. Sahadhammikesu	1025	
PA_tika-vin01_t2:1025_1	vuttanayenevāti “imesampi pañcannaṃ akataviññattiyāpi bhesajjaṃ kātuṃ vaṭṭatī”ti	1025	
PA_tika-vin01_t2:1025_2	kurundaṭṭhakathāyaṃ vuttattā kathitaṃ. Yāva ñātakā passantīti yāva tassa ñātakā passanti.	1025	
PA_tika-vin01_t2:1025_3	Pitu bhaginī pitucchā. Mātu bhātā mātulo. Nappahontīti kātuṃ na sakkonti. Sacepi	1025	
PA_tika-vin01_t2:1025_4	na yācantīti “yācituṃ dukkha”nti adhippāyena yadi na yācanti. Ābhogaṃ katvāti idaṃ	1025	
PA_tika-vin01_t2:1025_5	kattabbatādassanavasena vuttaṃ, “ābhogaṃ pana akatvāpi dātuṃ vaṭṭatī”ti tīsupi gaṇṭhipadesu	1025	
PA_tika-vin01_t2:1025_6	likhitaṃ. Ete dasa ñātake ṭhapetvāti tesaṃ puttanattādayopi tappaṭibaddhattā ñātakā	1025	
PA_tika-vin01_t2:1025_7	evāti tepi ettheva saṅgahitā. Tena aññesanti iminā aññātakānaṃ gahaṇaṃ veditabbaṃ.	1025	
PA_tika-vin01_t2:1025_8	Tenevāha “etesaṃ puttaparamparāyā”tiādi. Kulaparivaṭṭoti kulānaṃ paṭipāṭi, kulaparamparāti	1025	
PA_tika-vin01_t2:1025_9	vuttaṃ hoti. “Mayhaṃ dassanti karissantī”ti paccāsāya karontassapi yācitvāpi gahetabbaṭṭhānatāya	1025	
PA_tika-vin01_t2:1025_10	ñātakesu vejjakammaṃ vā kuladūsakāpatti vā na hotīti vadanti. Sabbapadesupi vinicchayo	10251	
PA_tika-vin01_t2:1025_11	veditabboti cūḷamātuyātiādīsu sabbapadesu “cūḷamātuyā sāmiko”tiādinā yojetvā heṭṭhā	10251	
PA_tika-vin01_t2:1025_12	vuttanayena vinicchayo veditabbo.	10251	
PA_tika-vin01_t2:1026_0	Vuttanayena pariyesitvāti iminā “ñātisāmaṇerehi vā”tiādinā vuttamatthaṃ atidissati.	1026	
PA_tika-vin01_t2:1026_1	Apaccāsīsantenāti “mayhaṃ dassanti karissantī”ti evaṃ attano atthāya apaccāsīsantena.	1026	
PA_tika-vin01_t2:1026_2	Bhikkhusaṅghassa pana upakārakattaṃ paccāsīsantena kātuṃ vaṭṭati. “Bhesajjaṃ ācikkhathā”ti	1026	
PA_tika-vin01_t2:1026_3	vuttepi yathā “aññamaññaṃ pana kathā kātabbā”ti idaṃ pariyāyattā vaṭṭati, evaṃ heṭṭhā	1026	
PA_tika-vin01_t2:1026_4	vuttanayena “idañcidañca gahetvā karontī”ti iminā pariyāyena kathentassapi nevatthi dosoti ācariyā.	1026	
PA_tika-vin01_t2:1027_0	Vinayalakkhaṇaṃ ajānantassa anācariyassa tadanurūpavohārāsambhavato īdisassa lābhassa	1027	
PA_tika-vin01_t2:1027_1	uppatti nāma natthīti “ācariyabhāgo nāmāya”nti vuttaṃ, vinaye pakataññunā ācariyena	1027	
PA_tika-vin01_t2:1027_2	labhitabbabhāgo ayanti vuttaṃ hoti. Pupphapūjanatthāya dinnepi akappiyavohārena vidhānassa	1027	
PA_tika-vin01_t2:1027_3	ayuttattā “kappiyavasenā”ti vuttaṃ, “pupphaṃ āharathā”tiādinā kappiyavohāravasenāti attho.	1027	
PA_tika-vin01_t2:1028_0	Yadi “parittaṃ karothā”ti vutte karonti, gihiveyyāvaccakaraṇaṭṭhāne tiṭṭhatīti “parittaṃ	1028	
PA_tika-vin01_t2:1028_1	karotha, bhanteti vutte na kātabba”nti vuttaṃ, “bhaṇathā”ti vutte pana dhammakathāya	1028	
PA_tika-vin01_t2:1028_2	ajjhesanaṭṭhāne ṭhitattā “kātabba”nti vuttaṃ. Dhammañhi anajjhiṭṭhenapi kathetuṃ	1028	
PA_tika-vin01_t2:1028_3	vaṭṭati, pageva ajjhiṭṭhena. Cāletvā suttaṃ parimajjitvāti parittaṃ karontena kātabbavidhiṃ	1028	
PA_tika-vin01_t2:1028_4	dasseti. Vihārato…pe… dukkaṭanti aññātakānaṃyeva dadato dukkaṭaṃ. No ce jānantīti	1028	
PA_tika-vin01_t2:1028_5	yadi evaṃ vattuṃ na jānanti. Udakanti dakkhiṇodakaṃ. Pādesu apanītesu avamaṅgalasaññino	1028	
PA_tika-vin01_t2:1028_6	hontīti āha “na pādā apanetabbā”ti. Gantuṃ vaṭṭatīti “parivāratthāya āgacchantū”ti	1028	
PA_tika-vin01_t2:1028_7	vuttepi evaṃ sallakkhetvā gantuṃ vaṭṭati.	1028	
PA_tika-vin01_t2:1029_0	Anāmaṭṭhapiṇḍapātoti apabbajitassa hatthato laddho attanā aññena vā pabbajitena aggahitaaggo	1029	
PA_tika-vin01_t2:1029_1	piṇḍapāto. Thālaketi iminā pattopi gahitoyevāti daṭṭhabbaṃ. Dāmarikacorassāti rajjaṃ	1029	
PA_tika-vin01_t2:1029_2	patthayamānassa pākaṭacorassa. Coranāgavatthūti ettha “coranāgassa kira āmaṭṭhaṃ	1029	
PA_tika-vin01_t2:1029_3	dento kujjhissati, anāmaṭṭhaṃ na vaṭṭatīti thero pattaggahaṇahattheneva aggaṃ gahetvā	1029	
PA_tika-vin01_t2:1029_4	patte bhattaṃ sabbamadāsi, so tena tussi. ‘Ettakaṃ mayha’nti bhattassa ekapasseyeva	1029	
PA_tika-vin01_t2:1029_5	thokaṃ ṭhapetvāpi puna tena saddhiṃ sabbampi dātuṃ vaṭṭatī”ti cūḷagaṇṭhipade vuttaṃ.	1029	
PA_tika-vin01_t2:1030_0	Āmisassa dhammassa ca alābhena attano parassa ca antare sambhavantassa chiddassa	1030	
PA_tika-vin01_t2:1030_1	vivarassa bhedassa paṭisantharaṇaṃ pidahanaṃ gaṇhanaṃ paṭisanthāro. Ayañhi lokasannivāso	1030	
PA_tika-vin01_t2:1030_2	alabbhamānena āmisena ca dhammena cāti dvīhi chiddo, tassa taṃ chiddaṃ yathā na paññāyati,	1030	
PA_tika-vin01_t2:1030_3	evaṃ pīṭhassa viya paccattharaṇena āmisena ca dhammena ca paṭisantharaṇaṃ āmisapaṭisanthāro	1030	
PA_tika-vin01_t2:1030_4	dhammapaṭisanthāro cāti vuccati. Tattha dhammapaṭisanthāro kassaci na kātabbo natthi.	1030	
PA_tika-vin01_t2:1030_5	Yassa kassaci hi gahaṭṭhassa vā pabbajitassa vā dhammena saṅgaho kātabboyeva. “Paṭisanthāro	1030	
PA_tika-vin01_t2:1030_6	pana kassa kātabbo, kassa na kātabbo”ti idaṃ pana āmisapaṭisanthāraṃ sandhāya vuttaṃ.	1030	
PA_tika-vin01_t2:1030_7	Ubbāsetvāti samantato tiyojanaṃ vilumpanto manusse palāpetvā aññesaṃ avāsaṃ katvā.	1030	
PA_tika-vin01_t2:1030_8	Saṅghassatthāya āhaṭāti pākavaṭṭato taṃdivasassatthāya āhaṭā. Varapotthacittattharaṇanti	1030	
PA_tika-vin01_t2:1030_9	anekappakārauttamarūpavicittattharaṇaṃ.	1030	
PA_tika-vin01_t2:1031_0	187. Sattarasavaggiyesu pubbe ekassa aṅgulipatodena māritattā sesasoḷasajanesu udaraṃ	1031	
PA_tika-vin01_t2:1031_1	āruhitvā nisinnamekaṃ ṭhapetvā “sesāpi pannarasa janā”ti vuttaṃ. Adūhalapāsāṇā viyāti	1031	
PA_tika-vin01_t2:1031_2	adūhale āropitapāsāṇā viya. Kammādhippāyāti tajjanīyādikammakaraṇādhippāyā. Āvāhetvāti	1031	
PA_tika-vin01_t2:1031_3	āvisāpetvā. Vāḷavihāranti caṇḍasattehi adhiṭṭhitavihāraṃ.	1031	
PA_tika-vin01_t2:1032	189. Yo rukkhena otthatopi na maratītiādīsu yaṃ vattabbaṃ, taṃ bhūtagāmasikkhāpadaṭṭhakathāyaṃ sayameva vakkhati. Evañhi tattha vuttaṃ –	103	
PA_tika-vin01_t2:1033_0	“Manussaviggahapārājikavaṇṇanāyaṃ pana sabbaaṭṭhakathāsu ‘sace bhikkhu rukkhena vā	1033	
PA_tika-vin01_t2:1033_1	ajjhotthato hoti opāte vā patito, sakkā ca hoti ekena passena rukkhaṃ chinditvā bhūmiṃ	1033	
PA_tika-vin01_t2:1033_2	vā khaṇitvā nikkhamituṃ, jīvitahetupi attanā na kātabbaṃ, aññena pana bhikkhunā bhūmiṃ	1033	
PA_tika-vin01_t2:1033_3	vā khaṇitvā rukkhaṃ vā chinditvā allarukkhato vā daṇḍakaṃ chinditvā taṃ rukkhaṃ pavaṭṭetvā	1033	
PA_tika-vin01_t2:1033_4	nikkhamāpetuṃ vaṭṭati, anāpattī’ti vuttaṃ. Tattha kāraṇaṃ na dissati, ‘anujānāmi,	1033	
PA_tika-vin01_t2:1033_5	bhikkhave, davaḍāhe ḍayhamāne paṭaggiṃ dātuṃ parittaṃ kātu’nti idaṃ pana ekameva	1033	
PA_tika-vin01_t2:1033_6	suttaṃ dissati. Sace etassa anulomaṃ, attano na vaṭṭati, aññassa vaṭṭatīti idaṃ nānākaraṇaṃ	1033	
PA_tika-vin01_t2:1033_7	na sakkā laddhuṃ. Attano atthāya karonto attasinehena akusalacitteneva karoti, paro	1033	
PA_tika-vin01_t2:1033_8	pana kāruññena. Tasmā anāpattīti ce, etampi akāraṇaṃ. Kusalacittenapi hi imaṃ āpattiṃ	1033	
PA_tika-vin01_t2:1033_9	āpajjati, sabbaṭṭhakathāsu pana vuttattā na sakkā paṭisedhetuṃ, gavesitabbā ettha	1033	
PA_tika-vin01_t2:1033_10	yutti, aṭṭhakathācariyānaṃ vā saddhāya gantabba”nti.	10331	
PA_tika-vin01_t2:1034	Tasmā yaṃ ettha ito aññathā kenaci papañcitaṃ, gaṇṭhipadesu ca kāraṇaṃ vuttaṃ, taṃ na sārato paccetabbaṃ.	103	
PA_tika-vin01_t2:1035_0	190. Alla…pe… pācittiyanti sukkhaṭṭhānepi aggiṃ pātetvā iminā adhippāyena ālimpentassa	1035	
PA_tika-vin01_t2:1035_1	pācittiyameva. Dukkaṭanti sukkhaṭṭhāne vā sukkhaṃ “asukkha”nti avavatthapetvā vā	1035	
PA_tika-vin01_t2:1035_2	aggiṃ pātentassa dukkaṭaṃ. Kīḷādhippāyepi eseva nayo. Kīḷādhippāyo ca paṭapaṭāyamānasaddassādavaseneva	1035	
PA_tika-vin01_t2:1035_3	veditabbo. Paṭipakkhabhūto aggi paṭaggi. Parittakaraṇanti ārakkhakaraṇaṃ. Sayaṃ vā	1035	
PA_tika-vin01_t2:1035_4	uṭṭhitanti vāteritānaṃ veḷuādīnaṃ aññamaññasaṅghaṭṭanena samuṭṭhitaṃ. Nirupādānoti indhanarahito.	1035	
PA_tika-vin01_t2:1036_0	191-192. Khettameva otiṇṇattā pārājikanti “dvīhī”ti vutte dvīhipi pahārehi maraṇassa	1036	
PA_tika-vin01_t2:1036_1	paccāsīsanato ekena vinā dvinnaṃ abhāvato ca pārājikaṃ. “Dvīhiyevāti niyamite pana	1036	
PA_tika-vin01_t2:1036_2	ekena pahārena mārite natthi pārājika”nti vadanti. Paṭhamaṃ āhitabalavegassa pubbānuciṇṇavasena	1036	
PA_tika-vin01_t2:1036_3	dhammānaṃ desantaruppattiyā gamanamattaṃ ṭhapetvā jīvitindriyassa tattha avijjamānattā	1036	
PA_tika-vin01_t2:1036_4	“sīsacchedakassā”ti vuttaṃ. Imassa vatthussāti āghātanavatthussa. “Pānaparibhogenāti	1036	
PA_tika-vin01_t2:1036_5	vuttattā loṇasovīrakaṃ yāmakālika”nti vadanti.	1036	
PA_tika-vin01_t2:1037	Vinītavatthuvaṇṇanā niṭṭhitā.	103	
PA_tika-vin01_t2:1038	Iti samantapāsādikāya vinayaṭṭhakathāya sāratthadīpaniyaṃ	103	
PA_tika-vin01_t2:1039	Tatiyapārājikavaṇṇanā niṭṭhitā.	103	
PA_tika-vin01_t2:1040	4. Catutthapārājikaṃ	104	
PA_tika-vin01_t2:1041_0	Catusaccavidūti cattāri saccāni samāhaṭāni catusaccaṃ, taṃ avedi paṭivijjhīti catusaccavidū.	1041	
PA_tika-vin01_t2:1041_1	Satipi sāvakānaṃ paccekabuddhānañca catusaccavidubhāve anaññapubbakattā bhagavato	1041	
PA_tika-vin01_t2:1041_2	catusaccadassanassa tattha ca sabbaññutāya balesu ca vasībhāvassa pattito parasantānesu	1041	
PA_tika-vin01_t2:1041_3	pasāritabhāvena pākaṭattā ca bhagavāva visesena “catusaccavidū”ti thomanaṃ arahati.	1041	
PA_tika-vin01_t2:1042	Vaggumudātīriyabhikkhuvatthuvaṇṇanā	104	
PA_tika-vin01_t2:1043_0	193. Adhiṭṭhemāti saṃvidahāma. Dūtakammanti gihīnaṃ paṇṇaṃ vā sāsanaṃ vā gahetvā	1043	
PA_tika-vin01_t2:1043_1	tattha tattha gamanaṃ. Iriyāpathaṃ saṇṭhapetvāti padhānānurūpaṃ katvā. Pucchantānaṃ	1043	
PA_tika-vin01_t2:1043_2	vāti “ayyā santairiyāpathā ativiya upasantā, kataraṃ visesamadhigacchiṃsū”ti pucchantānaṃ.	1043	
PA_tika-vin01_t2:1043_3	Anāgatasambandhe pana asatīti “bhāsito bhavissatī”ti pāṭhasesaṃ katvā anāgatasambandhe	1043	
PA_tika-vin01_t2:1043_4	asati. “Bhāsito”ti atītavacanaṃ kathaṃ anāgatavacanena sambandhamupagacchatīti āha	1043	
PA_tika-vin01_t2:1043_5	“lakkhaṇaṃ pana saddasatthato pariyesitabba”nti. Īdise hi ṭhāne “dhātusambandhe paccayā”ti	1043	
PA_tika-vin01_t2:1043_6	iminā lakkhaṇena dhātvatthasambandhe sati ayathākālavihitāpi paccayā sādhavo bhavantīti	1043	
PA_tika-vin01_t2:1043_7	saddasatthavidū vadanti.	1043	
PA_tika-vin01_t2:1044_0	194. Vaṇṇavāti iminā sakalasarīrānugatavaṇṇassa manāpatā vuttā. Pasannamukhavaṇṇāti	1044	
PA_tika-vin01_t2:1044_1	iminā sakalasarīravaṇṇatopi adhikataraṃ mukhavaṇṇassa manāpatā vuttā. Vippasannachavivaṇṇāti	1044	
PA_tika-vin01_t2:1044_2	iminā pana vijjamānasseva sarīravaṇṇassa ativiya pasannatā vuttā. Yasmā indriyānaṃ	1044	
PA_tika-vin01_t2:1044_3	ūnattaṃ vā pūraṇattaṃ vā natthi, tasmā “abhiniviṭṭhokāsassa paripuṇṇattā”ti vuttaṃ.	1044	
PA_tika-vin01_t2:1044_4	Chaṭṭhassa abhiniviṭṭhokāso hadayavatthu, pañcapasādānaṃ abhiniviṭṭhokāsassa paripuṇṇatāvacaneneva	1044	
PA_tika-vin01_t2:1044_5	hadayavatthuādisakalasarīrassa paripuṇṇatā dassitāyeva hotīti āha – “manacchaṭṭhānaṃ	1044	
PA_tika-vin01_t2:1044_6	indriyāna”nti. Yathā tanti ettha tanti nipātamattaṃ. Bhantamigappaṭibhāgāti kattabbākattabbassa	1044	
PA_tika-vin01_t2:1044_7	ajānanato bhantamigasadisā. Catucakkanti catuiriyāpathaṃ. Iriyāpatho hi idha pavattanaṭṭhena	1044	
PA_tika-vin01_t2:1044_8	“cakka”nti adhippeto. Navadvāranti navahi vaṇamukhehi navadvāraṃ. Dukkhanti sīsarogādidukkhaṃ.	1044	
PA_tika-vin01_t2:1044_9	Sabbakiccesūti pattapacanacīvararajanayogaṭṭhānādikiccesu. Yāpetunti vahituṃ pavattetuṃ. Tenāha “gametu”nti.	1044	
PA_tika-vin01_t2:1045_0	195. Santoti iminā tesaṃ vijjamānataṃ dasseti, saṃvijjamānāti iminā pana tesaṃ upalabbhamānataṃ	1045	
PA_tika-vin01_t2:1045_1	dasseti. Tenāha – “atthi ceva upalabbhanti cā”ti. Upalabbhantīti dissanti, ñāyantīti	1045	
PA_tika-vin01_t2:1045_2	attho. Panthadūhanakammanti panthaghātanakammaṃ. Hanantoti mārento. Ghātentoti mārāpento.	1045	
PA_tika-vin01_t2:1045_3	Atha vā hanantoti bandhanatāḷanādīhi hiṃsanto. Ghātentoti mārento. Chindantoti paresaṃ	1045	
PA_tika-vin01_t2:1045_4	hatthādīni chindanto. Pacantoti daṇḍena uppīḷento. Pacanañhettha dahanaṃ vibādhanaṃ	1045	
PA_tika-vin01_t2:1045_5	adhippetaṃ. Pacantoti vā tajjento tāsento. Atha vā pacantoti gāmesu aggipātanavasena	1045	
PA_tika-vin01_t2:1045_6	gehādīni jhāpetvā tattha ajeḷakādīni pacanto.	1045	
PA_tika-vin01_t2:1046_0	Ye sikkhāpadesu bahulagāravā na honti āpattivītikkamabahulā, te sikkhāpadesu atibbagāravā.	1046	
PA_tika-vin01_t2:1046_1	Uddhateti akappiye kappiyasaññitāya kappiye akappiyasaññitāya avajje vajjasaññitāya	1046	
PA_tika-vin01_t2:1046_2	vajje avajjasaññitāya ca uddhaccapakatike. Unnaḷeti uggatanaḷe, uṭṭhitatucchamāneti	1046	
PA_tika-vin01_t2:1046_3	vuttaṃ hoti. Capaleti pattacīvaramaṇḍanādinā cāpallena yutte. Mukhareti mukhakhare,	1046	
PA_tika-vin01_t2:1046_4	kharavacaneti vuttaṃ hoti. Vikiṇṇavāceti asaṃyatavacane divasampi niratthakavacanappalāpine.	1046	
PA_tika-vin01_t2:1046_5	Muṭṭhā naṭṭhā sati etesanti muṭṭhassatī, sativirahiteti vuttaṃ hoti. Asampajāneti	1046	
PA_tika-vin01_t2:1046_6	nippaññe. Pākatindriyeti saṃvarābhāvena gihikāle viya vivaṭaindriye. Ācariyupajjhāyehi	1046	
PA_tika-vin01_t2:1046_7	pariccattaketi dhammena āmisena ca asaṅgahetvā ācariyupajjhāyehi pariccatte anāthe	1046	
PA_tika-vin01_t2:1046_8	appatiṭṭhe. Lābhagaruketi paccayagaruke.	1046	
PA_tika-vin01_t2:1047_0	Iriyāpathasaṇṭhapanādīnīti ādi-saddena paccayapaṭisevanasāmantajappānaṃ gahaṇaṃ veditabbaṃ.	1047	
PA_tika-vin01_t2:1047_1	Mahāniddese hi iriyāpathasaṇṭhapanapaccayapaṭisevanasāmantajappanavasena tividhaṃ	1047	
PA_tika-vin01_t2:1047_2	kuhakavatthu āgataṃ. Tattha pāpicchasseva sato sambhāvanādhippāyakatena iriyāpathena	1047	
PA_tika-vin01_t2:1047_3	vimhāpanaṃ iriyāpathasaṇṭhapanasaṅkhātaṃ kuhakavatthu. Tathā cīvarādīhi nimantitassa	1047	
PA_tika-vin01_t2:1047_4	tadatthikasseva sato pāpicchataṃ nissāya paṭikkhepanena te ca gahapatike attani suppatiṭṭhitasaddhe	1047	
PA_tika-vin01_t2:1047_5	ñatvā puna tesaṃ “aho ayyo appiccho, na kiñci paṭiggaṇhituṃ icchati, suladdhaṃ vata	1047	
PA_tika-vin01_t2:1047_6	no assa, sace appamattakampi kiñci paṭiggaṇheyyā”ti nānāvidhehi upāyehi paṇītāni	1047	
PA_tika-vin01_t2:1047_7	cīvarādīni upanentānaṃ tadanuggahakāmataṃyeva āvikatvā paṭiggahaṇena ca tato pabhuti	1047	
PA_tika-vin01_t2:1047_8	asītisakaṭabhārehi upanāmanahetubhūtaṃ vimhāpanaṃ paccayapaṭisevanasaṅkhātaṃ kuhakavatthūti	1047	
PA_tika-vin01_t2:1047_9	veditabbaṃ. Pāpicchasseva pana sato uttarimanussadhammādhigamaparidīpanavācāya tathā	1047	
PA_tika-vin01_t2:1047_10	tathā vimhāpanaṃ sāmantajappanasaṅkhātaṃ kuhakavatthūti veditabbaṃ. Cittalapabbatādivihāro	10471	
PA_tika-vin01_t2:1047_11	lokasammatasenāsanaṃ nāma. Lokasammata …pe… upāyehi saṃvaṇṇiyamānaguṇoti sambandho.	10471	
PA_tika-vin01_t2:1047_12	Paripācetunti pariṇāmetuṃ. Suddhacittena attano ganthadhurādikammaṃ katvā vicarantānaṃ	10471	
PA_tika-vin01_t2:1047_13	tammūlakapaccayaparibhoge dosābhāvaṃ dassetuṃ “ye panā”tiādi vuttaṃ. Bhikkhācāre	10471	
PA_tika-vin01_t2:1047_14	asampajjamāneti gocaragāme bhikkhāya caritvā labhitabbapiṇḍapāte asampajjante. Te	10471	
PA_tika-vin01_t2:1047_15	ca vattasīsena sabbampetaṃ karonti, na lābhanimittaṃ. Tena vuttaṃ “tantipaveṇighaṭanakā sāsanajotakā”ti.	10471	
PA_tika-vin01_t2:1048_0	Kicchenāti na dukkhāya paṭipadāya. Buddhānañhi cattāropi maggā sukhāpaṭipadāva honti,	1048	
PA_tika-vin01_t2:1048_1	pāramīpūraṇakāle pana sarāgadosamohasseva sato āgatānaṃ yācakānaṃ alaṅkatappaṭiyattaṃ	1048	
PA_tika-vin01_t2:1048_2	sīsaṃ kantitvā galalohitaṃ nīharitvā suañjitāni akkhīni uppāṭetvā kulavaṃsappatiṭṭhāpakaṃ	1048	
PA_tika-vin01_t2:1048_3	puttaṃ manāpacāriniṃ bhariyanti evamādīni dentassa aññānipi khantivādīsadisesu attabhāvesu	1048	
PA_tika-vin01_t2:1048_4	chejjabhejjādīni pāpuṇantassa āgamanīyapaṭipadaṃ sandhāyetaṃ vuttaṃ. Kasirenāti tasseva vevacanaṃ.	1048	
PA_tika-vin01_t2:1049_0	Ekasseva dātuṃ asakkuṇeyyatāya garubhāvato “garubhaṇḍānī”ti vuttaṃ, sabbesaṃ bhājetvāpi	1049	
PA_tika-vin01_t2:1049_1	gahetuṃ asakkuṇeyyatāya “garuparikkhārānī”ti vuttaṃ. Sādhāraṇaparikkhārabhāvenāti	1049	
PA_tika-vin01_t2:1049_2	saṅghikattā sabbabhikkhusādhāraṇaparikkhārabhāvena. Saṅgaṇhāti upalāpetīti idaṃ atheyyacittaṃ	1049	
PA_tika-vin01_t2:1049_3	sandhāya vuttaṃ. Tenevāha – “tathābhāvato thenetvā”ti, avissajjiyaavebhaṅgiyabhāvato	1049	
PA_tika-vin01_t2:1049_4	thenetvāti attho. Garubhaṇḍañhi kulasaṅgahatthāya vissajjento vibhajanto ca tassa	1049	
PA_tika-vin01_t2:1049_5	avissajjiyaavaebhaṅgiyabhāvaṃ theneti. Kuladūsakadukkaṭaṃ āpajjatīti ettha “yo vissajjeyya,	1049	
PA_tika-vin01_t2:1049_6	āpatti thullaccayassā”ti vuttattā vissajjanapaccayā thullaccayenapi na muccati.	1049	
PA_tika-vin01_t2:1050_0	Asantanti avijjamānaṃ. Abhūtanti anuppannaṃ. Anuppannattā hi tassa taṃ asantanti.	1050	
PA_tika-vin01_t2:1050_1	Purimassa pacchimaṃ kāraṇavacanaṃ. Ullapatīti uggatāyuko lapati. Sīlañhi bhikkhuno	1050	
PA_tika-vin01_t2:1050_2	āyu, taṃ tassa tathālapanasamakālameva vigacchati. Asantasambhāvanāyāti attano avijjamānaguṇehi	1050	
PA_tika-vin01_t2:1050_3	sambhāvanāya. Evañhi gaṇhatā…pe… thenetvā gahitā hontīti ettha asantasambhāvanāya	1050	
PA_tika-vin01_t2:1050_4	raṭṭhapiṇḍassa thenetvā gahitattā lokuttaradhammopi thenitoyeva hoti. Kitavassevāti	1050	
PA_tika-vin01_t2:1050_5	kitavassa sakuṇaggahaṇamiva. Kerāṭikassāti saṭhassa. Gottaṃ vuccati sādhāraṇanāmaṃ,	1050	
PA_tika-vin01_t2:1050_6	matta-saddo luttaniddiṭṭho, tasmā samaṇāti gottamattaṃ anubhavanti dhārentīti gotrabhuno,	1050	
PA_tika-vin01_t2:1050_7	nāmamattasamaṇāti vuttaṃ hoti.	1050	
PA_tika-vin01_t2:1051	Vaggumudātīriyabhikkhuvatthuvaṇṇanā niṭṭhitā.	105	
PA_tika-vin01_t2:1052	Adhimānavatthuvaṇṇanā	105	
PA_tika-vin01_t2:1053_0	196. Heṭṭhimamaggehi ñātamariyādāya eva jānanato aññā aggamaggapaññā, tassā phalabhāvato	1053	
PA_tika-vin01_t2:1053_1	aggaphalapaññā taṃsahagatā sammāsaṅkappādayo ca aññāti vuttāti āha “aññaṃ byākariṃsūti	1053	
PA_tika-vin01_t2:1053_2	arahattaṃ byākariṃsū”ti. Ariyasāvakassa tāva nuppajjatīti pahīnādhimānapaccayattā	1053	
PA_tika-vin01_t2:1053_3	nuppajjati. Sīlavatopi…pe… nuppajjati akārakabhāvato. Tilakkhaṇaṃ āropetvāti kalāpasammasanavasena	1053	
PA_tika-vin01_t2:1053_4	tilakkhaṇaṃ āropetvā. Āraddhavipassakassāti udayabbayānupassanāya āraddhavipassakassa.	1053	
PA_tika-vin01_t2:1053_5	Suddhasamathalābhī vipassanāya kammaṃ akatvāpi kilesasamudācāraṃ apassanto kevalaṃ	1053	
PA_tika-vin01_t2:1053_6	aññāṇabalena “ariyohamasmī”ti maññatīti āha “suddhasamathalābhiṃ vā”ti. “Arahā aha”nti	1053	
PA_tika-vin01_t2:1053_7	maññati uccavālaṅkavāsī mahānāgatthero viya.	1053	
PA_tika-vin01_t2:1054_0	Talaṅgaravāsī dhammadinnatthero kira nāma eko pabhinnappaṭisambhido mahākhīṇāsavo	1054	
PA_tika-vin01_t2:1054_1	mahato bhikkhusaṅghassa ovādadāyako ahosi. So ekadivasaṃ attano divāṭṭhāne nisīditvā	1054	
PA_tika-vin01_t2:1054_2	“kinnu kho amhākaṃ ācariyassa uccavālaṅkavāsīmahānāgattherassa samaṇabhāvakiccaṃ	1054	
PA_tika-vin01_t2:1054_3	matthakappattaṃ, no”ti āvajjento puthujjanabhāvamevassa disvā “mayi agacchante puthujjanakālakiriyameva	1054	
PA_tika-vin01_t2:1054_4	karissatī”ti ca ñatvā iddhiyā vehāsaṃ uppatitvā divāṭṭhāne nisinnassa therassa samīpe	1054	
PA_tika-vin01_t2:1054_5	orohitvā vanditvā vattaṃ dassetvā ekamantaṃ nisīdi. “Kiṃ, āvuso dhammadinna, akāle	1054	
PA_tika-vin01_t2:1054_6	āgatosī”ti ca vutto “pañhaṃ, bhante, pucchituṃ āgatomhī”ti āha. Tato “pucchāvuso,	1054	
PA_tika-vin01_t2:1054_7	jānamānā kathayissāmā”ti vutto pañhasahassaṃ pucchi. Thero pucchitaṃ pucchitaṃ pañhaṃ	1054	
PA_tika-vin01_t2:1054_8	asajjamānova kathesi. Tato “atitikkhaṃ vo, bhante, ñāṇaṃ, kadā tumhehi ayaṃ dhammo	1054	
PA_tika-vin01_t2:1054_9	adhigato”ti vutto “ito saṭṭhivassakāle, āvuso”ti āha. Samādhimhi, bhante, vaḷañjethāti.	1054	
PA_tika-vin01_t2:1054_10	Na idaṃ, āvuso, bhāriyanti. Tena hi, bhante, ekaṃ hatthiṃ māpethāti. Thero sabbasetaṃ	10541	
PA_tika-vin01_t2:1054_11	hatthiṃ māpesi. Idāni, bhante, yathā ayaṃ hatthī añjitakaṇṇo pasāritanaṅguṭṭho soṇḍaṃ	10541	
PA_tika-vin01_t2:1054_12	mukhe pakkhipitvā bheravaṃ koñcanādaṃ karonto tumhākaṃ abhimukhaṃ āgacchati, tathā	10541	
PA_tika-vin01_t2:1054_13	naṃ karothāti. Thero tathā katvā vegena āgacchato hatthissa bheravaṃ ākāraṃ disvā	10541	
PA_tika-vin01_t2:1054_14	uṭṭhāya palāyituṃ āraddho. Tamenaṃ khīṇāsavatthero hatthaṃ pasāretvā cīvarakaṇṇe	10541	
PA_tika-vin01_t2:1054_15	gahetvā “bhante, khīṇāsavassa sārajjaṃ nāma hotī”ti āha. So tasmiṃ kāle attano puthujjanabhāvaṃ	10541	
PA_tika-vin01_t2:1054_16	ñatvā “avassayo me, āvuso, dhammadinna hohī”ti vatvā pādamūle ukkuṭikaṃ nisīdi. “Bhante,	10541	
PA_tika-vin01_t2:1054_17	tumhākaṃ avassayo bhavissāmiccevāhaṃ āgato, mā cintayitthā”ti kammaṭṭhānaṃ kathesi.	10541	
PA_tika-vin01_t2:1054_18	Thero kammaṭṭhānaṃ gahetvā caṅkamaṃ oruyha tatiye padavāre aggaphalaṃ arahattaṃ pāpuṇi.	10541	
PA_tika-vin01_t2:1054_19	Thero kira dosacarito ahosi.	10541	
PA_tika-vin01_t2:1055	Adhimānavatthuvaṇṇanā niṭṭhitā.	105	
PA_tika-vin01_t2:1056	Savibhaṅgasikkhāpadavaṇṇanā	105	
PA_tika-vin01_t2:1057_0	197-198. Yasmā panātiādi “asantaṃ abhūtaṃ asaṃvijjamāna”nti etesaṃ kāraṇavacanaṃ.	1057	
PA_tika-vin01_t2:1057_1	Tattha yanti yaṃ uttarimanussadhammaṃ. Anabhijānanti attani atthibhāvaṃ ajānanto.	1057	
PA_tika-vin01_t2:1057_2	Samudācaratīti “atthi mayhaṃ esa dhammo”ti katheti jānāpeti vā. “Asantaṃ abhūta”nti	1057	
PA_tika-vin01_t2:1057_3	imassa kāraṇavacanaṃ santāne anuppannoti. Ñāṇena ca asacchikatoti idaṃ pana “asaṃvijjamāna”nti	1057	
PA_tika-vin01_t2:1057_4	etassa kāraṇavacanaṃ. Pakatimanussehi uttaritarānaṃ buddhādiuttamapurisānaṃ adhigamadhammo	1057	
PA_tika-vin01_t2:1057_5	uttarimanussadhammoti āha “uttarimanussāna”ntiādi. Tanti uttarimanussadhammaṃ. Atha	1057	
PA_tika-vin01_t2:1057_6	padabhājane bahuvacananiddeso kasmā katoti āha “padabhājane panā”tiādi. Kiñcāpi uttarimanussadhammo	1057	
PA_tika-vin01_t2:1057_7	abyākatopi hoti, ārogyaṭṭhena pana bāhitikasutte viya “kusale dhamme”ti vuttaṃ. Assāti	1057	
PA_tika-vin01_t2:1057_8	uttarimanussadhammassa. Khaṇalayamuhutta-saddā aññattha bhinnatthāpi honti, idha	1057	
PA_tika-vin01_t2:1057_9	pana khaṇapariyāyavaseneva “taṃ khaṇaṃ taṃ layaṃ taṃ muhutta”nti pāḷiyaṃ vuttaṃ.	1057	
PA_tika-vin01_t2:1058_0	Adhigantabbato adhigamo, jhānādi, adhigamassa pucchā adhigamapucchā. Tenāha “jhānavimokkhādīsū”tiādi.	1058	
PA_tika-vin01_t2:1058_1	Upāyapucchāti adhigamupāyapucchā. Kintīti kena pakārena, kena vidhināti attho. Katamesaṃ	1058	
PA_tika-vin01_t2:1058_2	tvaṃ dhammānaṃ lābhīti idaṃ pana pubbe “kiṃ te adhigata”nti aniddhāritabhedā jhānādivisesā	1058	
PA_tika-vin01_t2:1058_3	pucchitāti idāni tesaṃ niddhāretvā pucchanākāradassanaṃ.	1058	
PA_tika-vin01_t2:1059_0	Tasmāti yasmā yathāvuttehi chahākārehi adhigamabyākaraṇaṃ sodhetabbaṃ, tasmā. Ettāvatāvāti	1059	
PA_tika-vin01_t2:1059_1	ettakena byākaraṇamatteneva na sakkātabbo. Byākaraṇañhi ekaccassa ayāthāvatopi hotīti.	1059	
PA_tika-vin01_t2:1059_2	Imesu pana chasu ṭhānesu sodhanatthaṃ vattabboti yathā nāma jātarūpapatirūpakampi	1059	
PA_tika-vin01_t2:1059_3	jātarūpaṃ viya khāyatīti jātarūpaṃ nighaṃsanatāpanacchedanehi sodhetabbaṃ, evameva	1059	
PA_tika-vin01_t2:1059_4	imesu idāneva vuttesu chasu ṭhānesu pakkhipitvā sodhanatthaṃ vattabbo. Vimokkhādīsūti	1059	
PA_tika-vin01_t2:1059_5	ādi-saddena samādhisamāpattiñāṇadassanamaggabhāvanāphalasacchikiriyādiṃ saṅgaṇhāti.	1059	
PA_tika-vin01_t2:1059_6	Pākaṭo hotīti adhigatavisesassa satisammosābhāvato. Sesapucchāsupi pākaṭo hotīti pade eseva nayo.	1059	
PA_tika-vin01_t2:1060_0	Sabbesañhi attanā adhigatamaggena pahīnakilesā pākaṭā hontīti idaṃ yebhuyyavasena	1060	
PA_tika-vin01_t2:1060_1	vuttaṃ. Kassaci hi attanā adhigatamaggavajjhakilesesu sandeho uppajjatiyeva mahānāmassa	1060	
PA_tika-vin01_t2:1060_2	sakkassa viya. So hi sakadāgāmī samānopi “tassa mayhaṃ, bhante, evaṃ hoti ‘ko su	1060	
PA_tika-vin01_t2:1060_3	nāma me dhammo ajjhattaṃ appahīno, yena me ekadā lobhadhammāpi cittaṃ pariyādāya	1060	
PA_tika-vin01_t2:1060_4	tiṭṭhanti, dosadhammāpi cittaṃ pariyādāya tiṭṭhanti, mohadhammāpi cittaṃ pariyādāya	1060	
PA_tika-vin01_t2:1060_5	tiṭṭhantī”’ti bhagavantaṃ pucchi. Ayaṃ kira rājā sakadāgāmimaggena lobhadosamohā	1060	
PA_tika-vin01_t2:1060_6	niravasesā pahīyantīti saññī ahosi. Kiṃ ariyasāvakassa evaṃ sandeho uppajjatīti?	1060	
PA_tika-vin01_t2:1060_7	Āma uppajjati. Kasmā? Paṇṇattiyaṃ akovidattā. “Ayaṃ kileso asukamaggavajjho”ti imissā	1060	
PA_tika-vin01_t2:1060_8	paṇṇattiyā akovidassa hi ariyasāvakassa evaṃ hoti. Kiṃ tassa paccavekkhaṇā natthīti?	1060	
PA_tika-vin01_t2:1060_9	Atthi, sā pana na sabbesaṃ paripuṇṇā hoti. Eko hi pahīnakilesameva paccavekkhati,	1060	
PA_tika-vin01_t2:1060_10	eko avasiṭṭhakilesameva, eko maggameva, eko phalameva, eko nibbānameva. Imāsu pana	10601	
PA_tika-vin01_t2:1060_11	pañcasu paccavekkhaṇāsu ekaṃ vā dve vā no laddhuṃ na vaṭṭati. Iti yassa paccavekkhaṇā	10601	
PA_tika-vin01_t2:1060_12	na paripuṇṇā, tassa maggavajjhakilesapaṇṇattiyaṃ akovidattā evaṃ hoti. Uggahaparipucchākusalāti	10601	
PA_tika-vin01_t2:1060_13	sajjhāyamaggasaṃvaṇṇanāsu nipuṇā.	10601	
PA_tika-vin01_t2:1061_0	Yāya paṭipadāya yassa ariyamaggo āgacchati, sā pubbabhāgapaṭipatti āgamanapaṭipadā.	1061	
PA_tika-vin01_t2:1061_1	Sodhetabbāti suddhā udāhu na suddhāti vicāraṇavasena sodhetabbā. Na sujjhatīti tattha	1061	
PA_tika-vin01_t2:1061_2	tattha pamādapaṭipattisabbhāvato. Apanetabboti attano paṭiññāya apanetabbo. “Sujjhatī”ti	1061	
PA_tika-vin01_t2:1061_3	vatvā sujjhanākāraṃ dassetuṃ “dīgharatta”ntiādi vuttaṃ. Paññāyatīti etthāpi “yadī”ti	1061	
PA_tika-vin01_t2:1061_4	padaṃ ānetvā yadi so bhikkhu tāya paṭipadāya paññāyatīti sambandho. Catūsu paccayesu	1061	
PA_tika-vin01_t2:1061_5	alaggattā “ākāse pāṇisamena cetasā”ti vuttaṃ. Vuttasadisanti tassa bhikkhuno byākaraṇaṃ	1061	
PA_tika-vin01_t2:1061_6	imasmiṃ sutte vuttena sadisaṃ, samanti attho.	1061	
PA_tika-vin01_t2:1062_0	Khīṇāsavapaṭipattisadisā paṭipadā hotīti dīgharattaṃ suvikkhambhitakilesattā. Khīṇāsavassa	1062	
PA_tika-vin01_t2:1062_1	nāma…pe… na hotīti pahīnavipallāsattā jīvitanikantiyā ca abhāvato na hoti. Puthujjanassa	1062	
PA_tika-vin01_t2:1062_2	pana appahīnavipallāsattā jīvitanikantisabbhāvato ca appamattakenapi hoti.	1062	
PA_tika-vin01_t2:1063_0	Tatrimāni vatthūni – dīghabhāṇakaabhayatthero kira ekaṃ piṇḍapātikaṃ pariggahetuṃ	1063	
PA_tika-vin01_t2:1063_1	asakkonto daharassa saññaṃ adāsi. So taṃ nahāyamānaṃ kalyāṇīnadīmukhadvāre nimujjitvā	1063	
PA_tika-vin01_t2:1063_2	pāde aggahesi. Piṇḍapātiko “kumbhīlo”ti saññāya mahāsaddaṃ akāsi, tadā naṃ “puthujjano”ti	1063	
PA_tika-vin01_t2:1063_3	jāniṃsu. Candamukhatissarājakāle pana mahāvihāre saṅghatthero khīṇāsavo dubbalacakkhuko	1063	
PA_tika-vin01_t2:1063_4	vihāreyeva acchati. Taṃ rājā “theraṃ pariggaṇhissāmī”ti bhikkhūsu bhikkhācāraṃ gatesu	1063	
PA_tika-vin01_t2:1063_5	appasaddo upasaṅkamitvā sappo viya pāde aggahesi. Thero silāthambho viya niccalo	1063	
PA_tika-vin01_t2:1063_6	hutvā “ko etthā”ti āha. Ahaṃ, bhante, tissoti. Sugandhaṃ vāyasi no tissāti. Evaṃ	1063	
PA_tika-vin01_t2:1063_7	khīṇāsavassa bhayaṃ nāma natthi. Ekacco pana puthujjanopi atisūro hoti nibbhayo,	1063	
PA_tika-vin01_t2:1063_8	so rajanīyena ārammaṇena pariggaṇhitabbo. Vasabharājāpi hi ekaṃ theraṃ pariggaṇhamāno	1063	
PA_tika-vin01_t2:1063_9	ghare nisīdāpetvā tassa santike badarasāḷavaṃ maddamāno nisīdi. Mahātherassa kheḷo	1063	
PA_tika-vin01_t2:1063_10	calito, therassa puthujjanabhāvo āvibhūto. Khīṇāsavassa hi rasataṇhā nāma suppahīnā,	10631	
PA_tika-vin01_t2:1063_11	dibbesupi rasesu nikanti nāma na hoti. Tasmā imehi upāyehi pariggahetvā sacassa bhayaṃ	10631	
PA_tika-vin01_t2:1063_12	vā chambhitattaṃ vā rasataṇhā vā uppajjati, “na tvaṃ arahā”ti apanetabbo.	10631	
PA_tika-vin01_t2:1064_0	Asantaguṇasambhāvanalakkhaṇā pāpicchāti āha – “yā sā idhekacco…pe… ādinā nayenā”ti.	1064	
PA_tika-vin01_t2:1064_1	Ādi-saddena “assaddho samāno ‘saddhoti maṃ jano jānātū’ti icchati, appassutova samāno	1064	
PA_tika-vin01_t2:1064_2	‘bahussutoti maṃ jano jānātū’ti icchati, saṅgaṇikārāmova samāno ‘pavivittoti maṃ	1064	
PA_tika-vin01_t2:1064_3	jano jānātū’ti icchati, kusītova samāno ‘āraddhavīriyoti maṃ jano jānātū’ti icchati,	1064	
PA_tika-vin01_t2:1064_4	muṭṭhassatīva samāno ‘upaṭṭhitassatīti maṃ jano jānātū’ti icchati, asamāhitova samāno	1064	
PA_tika-vin01_t2:1064_5	‘samāhitoti maṃ jano jānātū’ti icchati, duppaññova samāno ‘paññavāti maṃ jano jānātū’ti	1064	
PA_tika-vin01_t2:1064_6	icchati, akhīṇāsavova samāno ‘khīṇāsavoti maṃ jano jānātū’ti icchati, yā evarūpā	1064	
PA_tika-vin01_t2:1064_7	icchā icchāgatā pāpicchatā rāgo sārāgo cittassa sārāgo, ayaṃ vuccati pāpicchatā”ti	1064	
PA_tika-vin01_t2:1064_8	evaṃ vuttaṃ pāḷipadesaṃ saṅgaṇhāti. Pāpikāyāti lāmikāya icchāya. Apakatoti pāpikāya	1064	
PA_tika-vin01_t2:1064_9	icchāya sammāājīvato apeto katoti icchāya apakato. Tathābhūto ca micchājīvena abhibhūto	1064	
PA_tika-vin01_t2:1064_10	parājito nāma hotīti āha “abhibhūto parājito”ti.	10641	
PA_tika-vin01_t2:1065_0	Sāmaññaṃ dupparāmaṭṭhaṃ nirayāyupakaḍḍhatīti yathā kuso yena duggahito, tassa hatthaṃ	1065	
PA_tika-vin01_t2:1065_1	anukantati phāleti, evameva samaṇadhammasaṅkhātaṃ sāmaññampi khaṇḍasīlāditāya dupparāmaṭṭhaṃ	1065	
PA_tika-vin01_t2:1065_2	nirayāya upakaḍḍhati, niraye nibbattāpetīti attho. Sithiloti olīyitvā karaṇena sithilaggāhena	1065	
PA_tika-vin01_t2:1065_3	kato. Paribbājoti khaṇḍādibhāvappatto samaṇadhammo. Bhiyyo ākirate rajanti abbhantare	1065	
PA_tika-vin01_t2:1065_4	vijjamānaṃ rāgarajādiṃ evarūpo samaṇadhammo apanetuṃ na sakkoti, atha kho tassa upari	1065	
PA_tika-vin01_t2:1065_5	aparampi rāgarajādiṃ ākiratīti attho. Bhikkhubhāvoti pārājikaṃ āpajjitvā “samaṇo	1065	
PA_tika-vin01_t2:1065_6	aha”nti paṭijānanato vohāramattasiddho bhikkhubhāvo. Ajānamevāti pāṭhe evāti avadhāraṇatthe	1065	
PA_tika-vin01_t2:1065_7	nipāto. Ajānamevanti pāṭhe pana evaṃ jānāmi evaṃ passāmīti avacanti yojetabbaṃ.	1065	
PA_tika-vin01_t2:1066	Padabhājanīyavaṇṇanā	106	
PA_tika-vin01_t2:1067_0	199. Asubhajjhānādīnīti ādi-saddena kāyagatāsatijjhānañca kasiṇajjhānañca saṅgaṇhāti.	1067	
PA_tika-vin01_t2:1067_1	Tena “kāyagatāsatijjhānaṃ pathavīkasiṇajjhānaṃ samāpajji”ntiādiṃ vadantopi pārājikova	1067	
PA_tika-vin01_t2:1067_2	hotīti veditabbaṃ. Vimokkhoti ettha vi-saddo visesattho vividhattho vāti dassento	1067	
PA_tika-vin01_t2:1067_3	āha “suṭṭhu mutto”tiādi. Vimokkhoti cattāro ariyamaggā. Tassa saguṇato suññatādināmalābhaṃ	1067	
PA_tika-vin01_t2:1067_4	dassento āha “so panāya” ntiādi. Maggo hi nāma pañcahi kāraṇehi nāmaṃ labhati sarasena	1067	
PA_tika-vin01_t2:1067_5	vā paccanīkena vā saguṇena vā ārammaṇena vā āgamanena vā. Sace hi saṅkhārupekkhā	1067	
PA_tika-vin01_t2:1067_6	aniccato saṅkhāre sammasitvā vuṭṭhāti, animittavimokkhena vimuccati, sace dukkhato	1067	
PA_tika-vin01_t2:1067_7	sammasitvā vuṭṭhāti, appaṇihitavimokkhena vimuccati, sace anattato sammasitvā vuṭṭhāti,	1067	
PA_tika-vin01_t2:1067_8	suññatavimokkhena vimuccati, idaṃ sarasato nāmaṃ nāma. Yasmā panesa aniccānupassanāya	1067	
PA_tika-vin01_t2:1067_9	saṅkhārānaṃ ghanavinibbhogaṃ katvā niccanimittadhuvanimittasassatanimittāni pajahanto	1067	
PA_tika-vin01_t2:1067_10	āgato, tasmā animitto. Dukkhānupassanāya pana sukhasaññaṃ pahāya paṇidhiṃ patthanaṃ	10671	
PA_tika-vin01_t2:1067_11	sukkhāpetvā āgatattā appaṇihito. Anattānupassanāya attasattapuggalasaññaṃ pahāya	10671	
PA_tika-vin01_t2:1067_12	saṅkhārānaṃ suññato diṭṭhattā suññatoti idaṃ paccanīkato nāmaṃ nāma.	10671	
PA_tika-vin01_t2:1068_0	Rāgādīhi panesa suññatattā suññato. Rūpanimittādīnaṃ rāganimittādīnaṃyeva vā abhāvena	1068	
PA_tika-vin01_t2:1068_1	animitto. Rāgādipaṇidhiādīnaṃ abhāvato appaṇihitoti idamassa saguṇato nāmaṃ. Svāyaṃ	1068	
PA_tika-vin01_t2:1068_2	suññataṃ animittaṃ appaṇihitañca nibbānaṃ ārammaṇaṃ karotīti suññato animitto appaṇihitoti	1068	
PA_tika-vin01_t2:1068_3	vuccati, idamassa ārammaṇato nāmaṃ. Āgamanaṃ pana duvidhaṃ vipassanāgamanaṃ maggāgamanañca.	1068	
PA_tika-vin01_t2:1068_4	Tattha magge vipassanāgamanaṃ labbhati, phale maggāgamanaṃ. Anattānupassanā hi suññatā	1068	
PA_tika-vin01_t2:1068_5	nāma, suññatavipassanāya maggo suññato. Aniccānupassanā animittā nāma, animittavipassanāya	1068	
PA_tika-vin01_t2:1068_6	maggo animitto. Idaṃ pana nāmaṃ na abhidhammapariyāyena labbhati. Tathā hi taṃ saṅkhāranimittassa	1068	
PA_tika-vin01_t2:1068_7	avijahanato na nippariyāyena animittaṃ, suttantapariyāyena pana labbhati. Tatra hi	1068	
PA_tika-vin01_t2:1068_8	gotrabhuñāṇaṃ animittaṃ nibbānaṃ ārammaṇaṃ katvā animittanāmakaṃ hutvā sayaṃ āgamaniyaṭṭhāne	1068	
PA_tika-vin01_t2:1068_9	ṭhatvā maggassa nāmaṃ detīti vadanti, tena maggo animittoti vutto. Maggāgamanena	1068	
PA_tika-vin01_t2:1068_10	pana phalaṃ animittanti yujjatiyeva. Dukkhānupassanā saṅkhāresu paṇidhiṃ sukkhāpetvā	10681	
PA_tika-vin01_t2:1068_11	āgatattā appaṇihitā nāma, appaṇihitavipassanāya maggo appaṇihito, appaṇihitamaggassa	10681	
PA_tika-vin01_t2:1068_12	phalaṃ appaṇihitaṃ. Evaṃ vipassanā attano nāmaṃ maggassa deti, maggo phalassāti idaṃ	10681	
PA_tika-vin01_t2:1068_13	āgamanato nāmaṃ. Suññattāti vivittattā. Na hi magge rāgādayo santi, uparūpari uppajjanakarāgādīnaṃ	10681	
PA_tika-vin01_t2:1068_14	kāraṇattā rāgādayo nimittanti āha “rāgadosamohanimittehī”ti. Saviggahānaṃ viya upaṭṭhānampettha	10681	
PA_tika-vin01_t2:1068_15	nimittanti vadanti. Rāgādayova pavattiṭṭhānaṭṭhena paṇidhīti āha “rāgadosamohapaṇidhīna”nti.	10681	
PA_tika-vin01_t2:1069_0	Vatthuvijjādiṃ sandhāya avacanato “vijjānaṃ lābhīmhī”ti vuttepi hoti. Ekekakoṭṭhāsavasenāti	1069	
PA_tika-vin01_t2:1069_1	satipaṭṭhānacatukkādiekekakoṭṭhāsavasena. Kiñcāpi mahāaṭṭhakathāyampi ekekakoṭṭhāsavaseneva	1069	
PA_tika-vin01_t2:1069_2	dassitaṃ, tattha pana “lokuttarānaṃ satipaṭṭhānāna”ntiādinā paccekaṃ lokuttara-saddaṃ	1069	
PA_tika-vin01_t2:1069_3	yojetvā ekekakoṭṭhāsavaseneva vuttaṃ, idha lokuttara-saddena vināti ayamettha viseso.	1069	
PA_tika-vin01_t2:1069_4	Tatthāti tesu koṭṭhāsesu.	1069	
PA_tika-vin01_t2:1070_0	Nanu ca “kilesappahānamevā”ti kasmā vuttaṃ. Na hi kilesānaṃ pahānamattaṃ uttarimanussadhammo	1070	
PA_tika-vin01_t2:1070_1	hotīti yo vadeyya, taṃ sandhāya kilesappahānassa maggakiccattā kiccavasena maggo	1070	
PA_tika-vin01_t2:1070_2	dīpitoti dassetuṃ “taṃ panā”tiādi vuttaṃ. Kāmarāgaṃ sandhāya “tatiyamaggena hi rāgadosānaṃ	1070	
PA_tika-vin01_t2:1070_3	pahāna”nti vuttaṃ, na pana rūparāgaarūparāge sandhāya. Na hi te tena pahīyanti catutthamaggena pahātabbattā.	1070	
PA_tika-vin01_t2:1071_0	Rāgā cittaṃ vinīvaraṇatāti rāgā cittassa vinīvaraṇatāti vuttaṃ hoti. Rāgā vimuttassa	1071	
PA_tika-vin01_t2:1071_1	cittassa tasseva rāganīvaraṇassa abhāvena vigatanīvaraṇattā vinīvaraṇatāti attho	1071	
PA_tika-vin01_t2:1071_2	veditabbo. Esa nayo sesesupi.	1071	
PA_tika-vin01_t2:1072_0	Yā ca pañca vijjāti yojetabbaṃ. Nibbaṭṭitalokuttarattāti visuṃyeva lokato apagatalokuttarattā.	1072	
PA_tika-vin01_t2:1072_1	Yathā vinā lokuttara-saddena “satipaṭṭhānādīnaṃ lābhīmhī”ti vuttepi pārājikaṃ hoti,	1072	
PA_tika-vin01_t2:1072_2	evamidhāpi “atthapaṭisambhidāya lābhīmhīti vuttepi hotiyevā”ti vattuṃ yujjati. Kiñcāpi	1072	
PA_tika-vin01_t2:1072_3	yujjati, atha kho mahāaṭṭhakathāyaṃ vibhāgena vuttattā na sakkā evamidaṃ vattunti	1072	
PA_tika-vin01_t2:1072_4	dassetuṃ “mahāaṭṭhakathāyaṃ pana…pe… na sakkā aññaṃ pamāṇaṃ kātu”nti vuttaṃ. Tampi	1072	
PA_tika-vin01_t2:1072_5	tattheva paṭikkhittanti sambandho.	1072	
PA_tika-vin01_t2:1073	Suddhikavārakathāvaṇṇanā	107	
PA_tika-vin01_t2:1074_0	200. Ullapanākāranti samāpajjintiādiullapanākāraṃ. Āpattibhedanti “na paṭivijānantassa	1074	
PA_tika-vin01_t2:1074_1	āpatti thullaccayassā”tiādiāpattibhedaṃ. Puna ānetvā paṭhamajjhānādīhi na yojitanti	1074	
PA_tika-vin01_t2:1074_2	ettha “paṭhamajjhānenā”ti pāṭhoti gaṇṭhipade vuttaṃ, tadeva yuttaṃ.	1074	
PA_tika-vin01_t2:1075_0	Kattusādhanopi bhaṇita-saddo hotīti āha “atha vā”tiādi. Yena cittena musā bhaṇati,	1075	
PA_tika-vin01_t2:1075_1	teneva cittena na sakkā “musā bhaṇāmī”ti jānituṃ, antarantarā pana aññena cittena	1075	
PA_tika-vin01_t2:1075_2	“musā bhaṇāmī”ti jānātīti vuttaṃ “bhaṇantassa hoti musā bhaṇāmī”ti. Ayamettha attho	1075	
PA_tika-vin01_t2:1075_3	dassitoti tīhi aṅgehi samannāgato musāvādoti ayamettha attho dassito. Na sakkā na	1075	
PA_tika-vin01_t2:1075_4	bhavitunti pubbabhāgato paṭṭhāya ābhogaṃ katvā bhaṇitattā na sakkā na bhavituṃ. Āpattiyā	1075	
PA_tika-vin01_t2:1075_5	na kāretabboti pubbabhāgakkhaṇe “musā bhaṇissāmī”ti ābhogaṃ vinā sahasā bhaṇantassa	1075	
PA_tika-vin01_t2:1075_6	vacanakkhaṇe “musā eta”nti upaṭṭhitepi nivattetumasakkuṇeyyatāya avisayabhāvato āpattiyā	1075	
PA_tika-vin01_t2:1075_7	na kāretabbo. Davāti sahasā. Ravāti aññaṃ vattukāmassa khalitvā aññabhaṇanaṃ.	1075	
PA_tika-vin01_t2:1076_0	Taṃ jānātīti taṃñāṇaṃ, tassa bhāvo taṃñāṇatā, ñāṇassa atthasaṃvedananti attho. Ñāṇasamodhānanti	1076	
PA_tika-vin01_t2:1076_1	ñāṇassa bahubhāvo, ekacittuppāde anekañāṇatāti attho. Na hi sakkā…pe… jānitunti ārammaṇakaraṇassa	1076	
PA_tika-vin01_t2:1076_2	abhāvato vuttaṃ. Asammohāvabodho ca īdisassa ñāṇassa natthi, “bhaṇissāmī”ti pavattacittaṃ	1076	
PA_tika-vin01_t2:1076_3	“bhaṇāmī”ti pavattacittassa paccayo hutvā nirujjhati, tañca “bhaṇita”nti pavattacittassa	1076	
PA_tika-vin01_t2:1076_4	paccayo hutvāti āha – “purimaṃ purimaṃ pana…pe… nirujjhatī”ti. Tasmiṃ pubbabhāge	1076	
PA_tika-vin01_t2:1076_5	sati “sesadvayaṃ na hessatī”ti etaṃ natthi, avassaṃ hotiyevāti vuttaṃ hoti, bhaṇissāmīti	1076	
PA_tika-vin01_t2:1076_6	pubbabhāge sati “bhaṇāmi bhaṇita”nti etaṃ dvayaṃ na na hoti, hotiyevāti adhippāyo.	1076	
PA_tika-vin01_t2:1076_7	Ekaṃ viya pakāsatīti anekakkhaṇe uppannampi cittaṃ ekakkhaṇe uppannasadisaṃ hutvā	1076	
PA_tika-vin01_t2:1076_8	pakāsati. Samāpajjintiādīnīti ādi-saddena samāpajjāmi, samāpannoti imāni dve saṅgaṇhāti.	1076	
PA_tika-vin01_t2:1076_9	Tattha samāpajjiṃ, samāpannoti imesaṃ asatipi kālanānatte vacanavisesaṃ sandhāya visuṃ gahaṇaṃ.	1076	
PA_tika-vin01_t2:1077_0	207. Sakabhāvapariccajanavasenāti attano santakabhāvassa pariccajanavasena. Magguppattito	1077	
PA_tika-vin01_t2:1077_1	pubbe viya “sarāgo sadoso”ti vattabbatābhāvato cattampi keci gaṇhanti, nayidamevanti	1077	
PA_tika-vin01_t2:1077_2	dassanatthaṃ “vanto”ti vuttaṃ. Na hi yaṃ yena vantaṃ, so puna taṃ ādiyati. Tenāha	1077	
PA_tika-vin01_t2:1077_3	“anādiyanabhāvadassanavasenā”ti. Vantampi kiñci santatilaggaṃ siyā, nayidamevanti	1077	
PA_tika-vin01_t2:1077_4	dassanatthaṃ “mutto”ti vuttaṃ. Tenāha “santatito vimocanavasenā”ti. Muttampi kiñci	1077	
PA_tika-vin01_t2:1077_5	muttabandhanaṃ viya phalaṃ kuhiñci tiṭṭhati, na evamidanti dassanatthaṃ “pahīno”ti	1077	
PA_tika-vin01_t2:1077_6	vuttaṃ. Tenāha “kvaci anavaṭṭhānadassanavasenā”ti. Yathā kiñci dunnissaṭṭhaṃ puna	1077	
PA_tika-vin01_t2:1077_7	ādāya sammadeva nissaṭṭhaṃ paṭinissaṭṭhanti vuccati, evaṃ vipassanāya nissaṭṭhaṃ	1077	
PA_tika-vin01_t2:1077_8	ādinnasadisaṃ maggena pahīnaṃ paṭinissaṭṭhaṃ nāma hotīti dassanatthaṃ “paṭinissaṭṭho”ti	1077	
PA_tika-vin01_t2:1077_9	vuttaṃ. Tenāha “ādinnapubbassa paṭinissaggadassanavasenā”ti. Ukkheṭitoti uttāsito,	1077	
PA_tika-vin01_t2:1077_10	uttāsetvā palāpitoti vuttaṃ hoti. Yo ca uttāsetvā palāpito, na puna so taṃ ṭhānaṃ	10771	
PA_tika-vin01_t2:1077_11	āgacchatīti āha “puna anallīyanabhāvadassanavasenā”ti, puna āgantvā santāne anuppattibhāvadassanavasenāti	10771	
PA_tika-vin01_t2:1077_12	attho. Khiṭa-saddaṃ saddasatthavidū uttāsatthe paṭhantīti āha – “svāyamattho saddasatthato	10771	
PA_tika-vin01_t2:1077_13	pariyesitabbo”ti. Aṇuyeva aṇusahagataṃ, atikhuddakanti vuttaṃ hoti.	10771	
PA_tika-vin01_t2:1078	Suddhikavārakathāvaṇṇanā niṭṭhitā.	107	
PA_tika-vin01_t2:1079	Vattukāmavārakathāvaṇṇanā	107	
PA_tika-vin01_t2:1080_0	215. Kevalañhiyanti kevalañhi ayaṃ. “Vāro”ti ajjhāharitabbaṃ. Taṅkhaṇaññeva jānātīti	1080	
PA_tika-vin01_t2:1080_1	“paṭhamajjhānaṃ samāpajji”ntiādimhi vutte tadatthassa pakatiyā vijānanalakkhaṇaṃ	1080	
PA_tika-vin01_t2:1080_2	sandhāya vuttaṃ. Evaṃ pana vacībhedaṃ akatvā pakkamanādīsu aññataro bhikkhu “maṃ	1080	
PA_tika-vin01_t2:1080_3	arahāti jānātū”ti tamhā āvāsā paṭhamaṃ pakkamatīti āgatavatthumhi viya tasmiṃ khaṇe	1080	
PA_tika-vin01_t2:1080_4	aviditepi nikkhantamatte pārājikaṃ. Jānanalakkhaṇanti “taṅkhaṇe jānanaṃ nāma īdisa”nti	1080	
PA_tika-vin01_t2:1080_5	vuttalakkhaṇaṃ. Viññattipatheti kāyavacīviññattīnaṃ gahaṇayogge padese, pakaticakkhunā	1080	
PA_tika-vin01_t2:1080_6	pakatisotena ca daṭṭhuṃ sotuñca arahaṭṭhāneti vuttaṃ hoti. Tena viññattipathaṃ atikkamitvā	1080	
PA_tika-vin01_t2:1080_7	ṭhito ce koci dibbena cakkhunā dibbāya ca sotadhātuyā disvā sutvā ca jānāti, na pārājikanti	1080	
PA_tika-vin01_t2:1080_8	dīpeti. Assutapubbassa “kimidaṃ vutta”nti saṃsayuppattisabbhāvato “sutaṃ hotī”ti	1080	
PA_tika-vin01_t2:1080_9	vuttaṃ. Paṭhamaṃ vacanamattaṃ assutapubbenapi “paṭhamajjhānaṃ samāpajji”nti vutte	1080	
PA_tika-vin01_t2:1080_10	“kimida”nti sandehaṃ anuppādetvā “jhānaṃ nāma kiresa samāpajjī”ti ettakamattepi ñāte pārājikaṃ hotiyeva.	10801	
PA_tika-vin01_t2:1081	Anāpattibhedakathāvaṇṇanā	108	
PA_tika-vin01_t2:1082_0	222. Anullapanādhippāyassāti atikkamitvā avattukāmassa, “uttarimanussadhammo aya”nti	1082	
PA_tika-vin01_t2:1082_1	asallakkhentassāti adhippāyo. Sarūpato pana “anāpatti bhikkhu anullapanādhippāyassā”ti	1082	
PA_tika-vin01_t2:1082_2	vinītavatthūsu tattha tattha āgatavatthuvasena veditabbo. “Uttarimanussadhammo aya”nti	1082	
PA_tika-vin01_t2:1082_3	asallakkhetvā vadantopi vohārato aññaṃ byākaronto nāma hotīti vuttaṃ “aññaṃ byākarontassā”ti.	1082	
PA_tika-vin01_t2:1083	Padabhājanīyavaṇṇanā niṭṭhitā.	108	
PA_tika-vin01_t2:1084	Bhāyantopīti “imassa mayi natthibhāvaṃ aññepi jānantā atthi nu kho”ti bhāyantopi.	108	
PA_tika-vin01_t2:1085	Vinītavatthuvaṇṇanā	108	
PA_tika-vin01_t2:1086	223. Sekkhabhūmiyanti iminā jhānabhūmimpi saṅgaṇhāti. Tiṇṇaṃ vivekānanti kāyacittaupadhivivekānaṃ.	108	
PA_tika-vin01_t2:1087	Piṇḍāya caraṇassa bhojanapariyosānattā vuttaṃ “yāva bhojanapariyosāna”nti. Bhutvā āgacchantassapi puna vuttanayeneva sambhāvanicchāya cīvarasaṇṭhapanādīni karontassa dukkaṭameva.	108	
PA_tika-vin01_t2:1088_0	225. Ārādhanīyo, āvuso, dhammo āraddhavīriyenāti vatthudvayaṃ ekasadisampi dvīhi	1088	
PA_tika-vin01_t2:1088_1	bhikkhūhi visuṃ visuṃ ārocitattā bhagavatā vinicchinitaṃ sabbampi vinītavatthūsu	1088	
PA_tika-vin01_t2:1088_2	āropetabbanti pāḷiyaṃ āropitaṃ.	1088	
PA_tika-vin01_t2:1089_0	226. Pasādabhaññanti kevalaṃ pasādamattena bhaṇanaṃ, na pana “sabhāvato ete arahantoyevā”ti	1089	
PA_tika-vin01_t2:1089_1	cintetvā. Tenevettha anāpatti vuttā. Yadi pana “ete sabhāvato arahantoyevā”ti maññamāno	1089	
PA_tika-vin01_t2:1089_2	“āyantu bhonto arahanto”tiādīni vadati, na sampaṭicchitabbaṃ.	1089	
PA_tika-vin01_t2:1090_0	227. Padasā gamanaṃ sandhāya katikāya katattā “yānena vā”tiādimāha. Tattha vijjāmayiddhiṃ	1090	
PA_tika-vin01_t2:1090_1	sandhāya “iddhiyā”ti vuttaṃ. Aññamaññaṃ rakkhantīti “yo imamhā āvāsā paṭhamaṃ pakkamissati,	1090	
PA_tika-vin01_t2:1090_2	taṃ mayaṃ ‘arahā’ti jānissāmā”ti evaṃ katikāya katattā apubbācarimaṃ asuddhacittena	1090	
PA_tika-vin01_t2:1090_3	gacchantāpi saha nikkhantabhāvato aññamaññaṃ rakkhanti. Keci pana “hatthapāsaṃ avijahitvā	1090	
PA_tika-vin01_t2:1090_4	aññamaññassa hatthaṃ gaṇhanto viya gacchantopi ‘uṭṭhetha gacchāma, etha gacchāmā’ti	1090	
PA_tika-vin01_t2:1090_5	evaṃ saṃvidahitvā gamane pubbāparaṃ gacchantopi nāpajjatī”ti vadanti. Etaṃ pana adhammikaṃ	1090	
PA_tika-vin01_t2:1090_6	katikavattanti “idha arahantoyeva vasantūti yadi bhikkhū katikaṃ karonti, etaṃ adhammikaṃ	1090	
PA_tika-vin01_t2:1090_7	katikavatta”nti cūḷagaṇṭhipade vuttaṃ. Heṭṭhā vuttaṃ pana sabbampi katikavattaṃ sandhāya	1090	
PA_tika-vin01_t2:1090_8	etaṃ vuttanti amhākaṃ khanti, vīmaṃsitvā gahetabbaṃ. Nānāverajjakāti nānājanapadavāsino.	1090	
PA_tika-vin01_t2:1090_9	Saṅghalābhoti yathāvuḍḍhaṃ attano pāpuṇanakoṭṭhāso. Ayañca paṭikkhepo imināva nīhārena	1090	
PA_tika-vin01_t2:1090_10	bahisīmaṭṭhānaṃ avisesena saṅghalābhassa sāmibhāvāpādanaṃ sandhāya kato. Visesato	10901	
PA_tika-vin01_t2:1090_11	pana bahisīmaṭṭhānampi paricchinditvā ekekakoṭṭhāsato “ettakaṃ dātuṃ, īdisaṃ vā dātuṃ,	10901	
PA_tika-vin01_t2:1090_12	ettakānaṃ vā dātuṃ, īdisassa vā dātuṃ ruccati saṅghassā”ti apalokanakammaṃ katvā dātuṃ vaṭṭati.	10901	
PA_tika-vin01_t2:1091_0	228. Āyasmā ca lakkhaṇotiādīsu ko panāyasmā lakkhaṇo, kasmā cassa lakkhaṇoti nāmaṃ	1091	
PA_tika-vin01_t2:1091_1	ahosi, ko cāyasmā mahāmoggallāno, kasmā ca sitaṃ pātvākāsīti taṃ sabbaṃ pakāsetuṃ	1091	
PA_tika-vin01_t2:1091_2	“yvāya”ntiādi āraddhaṃ. Lakkhaṇasampannenāti purisalakkhaṇasampannena. Brahmasamenāti	1091	
PA_tika-vin01_t2:1091_3	brahmattabhāvasamena. Īsakaṃ hasitaṃ sitanti vuccatīti āha “mandahasita”nti. Aṭṭhikasaṅkhalikanti	1091	
PA_tika-vin01_t2:1091_4	nayidaṃ aviññāṇakaṃ aṭṭhisaṅkhalikamattaṃ, atha kho eko petoti āha “petaloke nibbattaṃ	1091	
PA_tika-vin01_t2:1091_5	satta”nti. Ete attabhāvāti petattabhāvā. Na āpāthaṃ āgacchantīti devattabhāvā viya	1091	
PA_tika-vin01_t2:1091_6	pakatiyā āpāthaṃ na āgacchanti. Tesaṃ pana ruciyā āpāthaṃ āgaccheyyuṃ. Manussānaṃ	1091	
PA_tika-vin01_t2:1091_7	dukkhābhibhūtānaṃ anāthabhāvadassanapadaṭṭhānā karuṇāti āha “kāruññe kattabbe”ti.	1091	
PA_tika-vin01_t2:1091_8	Attano ca sampattiṃ buddhañāṇassa ca sampattinti paccekaṃ sampatti-saddo yojetabbo.	1091	
PA_tika-vin01_t2:1091_9	Tadubhayaṃ vibhāvetuṃ “tañhī”tiādi vuttaṃ. Tattha “attano ca sampattiṃ anussaritvā	1091	
PA_tika-vin01_t2:1091_10	sitaṃ pātvākāsī”ti padaṃ ānetvā sambandhitabbaṃ. Dhammadhātūti sabbaññutaññāṇaṃ sandhāya	10911	
PA_tika-vin01_t2:1091_11	vadati, dhammadhātūti vā dhammānaṃ sabhāvo. Upapattīti jāti. Upapattisīsena hi tathārūpaṃ	10911	
PA_tika-vin01_t2:1091_12	attabhāvaṃ vadati. Dussaddhāpayā honti, tadassa tesaṃ dīgharattaṃ ahitāya dukkhāya.	10911	
PA_tika-vin01_t2:1091_13	Dussaddhāpayāti idañca na lakkhaṇattheraṃ sandhāya vuttaṃ, ye pana suṇanti “evaṃ	10911	
PA_tika-vin01_t2:1091_14	kira vutta”nti, te sandhāya. Atha lakkhaṇatthero kasmā na addasa, kimassa dibbacakkhu	10911	
PA_tika-vin01_t2:1091_15	natthīti? No natthi, mahāmoggallāno pana āvajjento addasa, itaro anāvajjanena na addasa.	10911	
PA_tika-vin01_t2:1092_0	Vituḍentīti vinivijjhitvā ḍenti, asidhārūpamehi tikhiṇehi lohatuṇḍakehi vijjhitvā	1092	
PA_tika-vin01_t2:1092_1	vijjhitvā ito cito ca gacchantīti attho. Tenāha “vinivijjhitvā gacchantī”ti. “Vitudantī”ti	1092	
PA_tika-vin01_t2:1092_2	vā pāṭho. Phāsuḷantarikāhīti bhummatthe nissakkavacanaṃ. Lohatuṇḍakehīti lohasalākāsadisehi,	1092	
PA_tika-vin01_t2:1092_3	kāḷalohamayeheva vā tuṇḍakehi. Pasādussadāti iminā aṭṭhisaṅghātamattaṃ hutvā paññāyamānānampi	1092	
PA_tika-vin01_t2:1092_4	kāyappasādassa balavabhāvaṃ dasseti. Pakkagaṇḍasadisāti iminā pana ativiya mudusabhāvataṃ	1092	
PA_tika-vin01_t2:1092_5	dasseti. Acchariyaṃ vatāti garahanacchariyaṃ nāmetaṃ.	1092	
PA_tika-vin01_t2:1093_0	Cakkhubhūtāti sampattadibbacakkhukā, lokassa cakkhubhūtāti evaṃ vā ettha attho daṭṭhabbo.	1093	
PA_tika-vin01_t2:1093_1	Yatrāti hetuatthe nipātoti āha “yatrāti kāraṇavacana”nti. Appamāṇe sattanikāye, te	1093	
PA_tika-vin01_t2:1093_2	ca kho vibhāgena kāmabhavādibhede bhave, nirayādibhedā gatiyo, nānattakāyanānattasaññīādiviññāṇaṭṭhitiyo,	1093	
PA_tika-vin01_t2:1093_3	tathārūpe sattāvāse ca sabbaññutaññāṇañca me upanetuṃ paccakkhaṃ karontena.	1093	
PA_tika-vin01_t2:1094_0	Goghātakoti gunnaṃ abhiṇhaṃ hananako. Tenāha “vadhitvā vadhitvā”ti. Tassāti gunnaṃ	1094	
PA_tika-vin01_t2:1094_1	hananakammassa. Aparāpariyakammassāti aparāpariyavedanīyakammassa. Balavatā goghātakakammena	1094	
PA_tika-vin01_t2:1094_2	vipāke dīyamāne aladdhokāsaṃ aparāpariyavedanīyaṃ, tasmiṃ vipakkavipāke idāni laddhokāsaṃ	1094	
PA_tika-vin01_t2:1094_3	“avasesakamma”nti vuttaṃ. Kammasabhāgatāyāti kammassa sabhāgabhāvena sadisabhāvena.	1094	
PA_tika-vin01_t2:1094_4	Ārammaṇasabhāgatāyāti ārammaṇassa sabhāgabhāvena sadisabhāvena. Yādise hi ārammaṇe	1094	
PA_tika-vin01_t2:1094_5	pubbe taṃ kammaṃ tassa ca vipāko pavatto, tādiseyeva ārammaṇe idaṃ kammaṃ imassa	1094	
PA_tika-vin01_t2:1094_6	vipāko ca pavattoti katvā vuttaṃ “tasseva kammassa vipākāvasesenā”ti. Bhavati hi	1094	
PA_tika-vin01_t2:1094_7	taṃsadisepi tabbohāro yathā so eva tittiro, tāniyeva osadhānīti. Yasmā kammasarikkhakavisaye	1094	
PA_tika-vin01_t2:1094_8	“kammaṃ vā kammanimittaṃ vā”ti dvayameva vuttaṃ, yasmā ca gatinimittaṃ viya kammaṃ	1094	
PA_tika-vin01_t2:1094_9	kammanimittañca kammato bhinnaṃ visuṃ hutvā na tiṭṭhati, tasmā sarikkhakavipākadānassa	1094	
PA_tika-vin01_t2:1094_10	kāraṇabhāvato yattha kammasarikkhakena vipākena bhavitabbaṃ, tattha kammaṃ vā kammanimittaṃ	10941	
PA_tika-vin01_t2:1094_11	vā gahetvā paṭisandhi hotīti vadanti. Tenevāha – “tassa kira…pe… nimittaṃ ahosī”ti.	10941	
PA_tika-vin01_t2:1094_12	Tattha nimittaṃ ahosīti pubbe katūpacitassa petūpapattinibbattanavasena katokāsassa	10941	
PA_tika-vin01_t2:1094_13	tassa kammassa nimittabhūtaṃ idāni tathā upaṭṭhahantaṃ tassa vipākassa nimittaṃ ārammaṇaṃ	10941	
PA_tika-vin01_t2:1094_14	ahosi. Soti goghātako. Aṭṭhikasaṅkhalikapeto jāto kammasarikkhakavipākavasena.	10941	
PA_tika-vin01_t2:1095_0	229. Pesiyo katvāti gāviṃ vadhitvā vadhitvā gomaṃsaṃ phāletvā pesiyo katvā. Sukkhāpetvāti	1095	
PA_tika-vin01_t2:1095_1	kālantaraṃ ṭhapanatthaṃ sukkhāpetvā. Sukkhāpitamaṃsapesīnañhi vallūrasamaññāti. Nippakkhacammeti	1095	
PA_tika-vin01_t2:1095_2	vigatapakkhacamme. Urabbhe hantīti orabbhiko. Eḷaketi aje. Nivāpapuṭṭheti attanā	1095	
PA_tika-vin01_t2:1095_3	dinnanivāpena posite asinā vadhitvā vadhitvā vikkiṇanto. Ekaṃ miganti dīpakamigaṃ.	1095	
PA_tika-vin01_t2:1095_4	Kāraṇāhīti yātanāhi. Ñatvāti kammaṭṭhānaṃ ñatvā. Pesuññupasaṃhāravasena ito sutaṃ	1095	
PA_tika-vin01_t2:1095_5	amutra, amutra vā sutaṃ idha sūcetīti sūcako. Anayabyasanaṃ pāpesi manusseti sambandho.	1095	
PA_tika-vin01_t2:1096_0	Vinicchayāmaccoti raññā aḍḍakaraṇe ṭhapito vinicchayamahāmatto. So hi gāmajanakāyaṃ	1096	
PA_tika-vin01_t2:1096_1	kūṭaṭṭhena vañcetīti “gāmakūṭo”ti vuccati. Keci “tādisoyeva gāmajeṭṭhako gāmakūṭo”ti	1096	
PA_tika-vin01_t2:1096_2	vadanti. Samena bhavitabbaṃ dhammaṭṭhoti vattabbato. Rahassaṅge nisīdanavasena visamā	1096	
PA_tika-vin01_t2:1096_3	nisajjā ahosi. Phusantoti theyyāya phusanto.	1096	
PA_tika-vin01_t2:1097_0	230. Anissaroti mātugāmo sasāmiko attano phasse anissaro. Dhaṃsitvāti bhassitvā apagantvā.	1097	
PA_tika-vin01_t2:1097_1	Maṅganavasena ulatīti maṅguli, virūpabībhacchabhāvena pavattatīti attho. Tenāha “virūpaṃ	1097	
PA_tika-vin01_t2:1097_2	duddasikaṃ bībhaccha”nti.	1097	
PA_tika-vin01_t2:1098_0	Uddhaṃ uddhaṃ agginā pakkasarīratāya uppakkaṃ, heṭṭhato paggharaṇavasena kilinnasarīratāya	1098	
PA_tika-vin01_t2:1098_1	okilinī, ito cito ca aṅgārasamparikiṇṇatāya okirinī. Tenāha “sā kirā”tiādi. Aṅgāracitaketi	1098	
PA_tika-vin01_t2:1098_2	aṅgārasañcaye. Sarīrato paggharanti asuciduggandhajegucchāni sedagatāni. Tassa kira	1098	
PA_tika-vin01_t2:1098_3	raññoti kāliṅgassa rañño. Nāṭakinīti naccanakicce adhigatā itthī. Sedanti sedanaṃ, tāpananti attho.	1098	
PA_tika-vin01_t2:1099_0	Asīsakaṃ kabandhaṃ hutvā nibbatti kammāyūhanakāle tathā nimittaggahaṇaparicayato.	1099	
PA_tika-vin01_t2:1099_1	Lāmakabhikkhūti hīnācāratāya lāmako, bhikkhuvesatāya bhikkhāhārena jīvanato ca bhikkhu.	1099	
PA_tika-vin01_t2:1099_2	Cittakeḷinti cittaruciyaṃ taṃ taṃ kīḷanto. Ayamevāti bhikkhuvatthusmiṃ vuttanayo eva.	1099	
PA_tika-vin01_t2:1100_0	231. Nissevālapaṇakakaddamoti tilabījakādibhedena sevālena nīlamaṇḍūkapiṭṭhivaṇṇena	1100	
PA_tika-vin01_t2:1100_1	udakapiṭṭhaṃ chādetvā nibbattapaṇakena kaddamena ca virahito. Sundarehi titthehīti	1100	
PA_tika-vin01_t2:1100_2	sukhāvagāhaṇaṭṭhānatāya kaddamādidosavirahato ca sundarehi titthehi. Tato udakadahato	1100	
PA_tika-vin01_t2:1100_3	taṃhetu, taṃ upanissāyāti attho. Nāgabhavanagatopi hi so rahado tato uparimanussaloke	1100	
PA_tika-vin01_t2:1100_4	jalāsayena sambandho hoti. Tena vuttaṃ “tato ayaṃ tapodā sandatī”ti. Atha vā tatoti	1100	
PA_tika-vin01_t2:1100_5	nāgabhavane udakadahato ayaṃ tapodā sandati. Tañhi uparibhūmitalaṃ ārohati, uṇhabhāvena	1100	
PA_tika-vin01_t2:1100_6	tapanato tapaṃ udakaṃ etissāti anvatthanāmavasena tapodāti vuccati. Petalokoti petānaṃ	1100	
PA_tika-vin01_t2:1100_7	āvāsaṭṭhānaṃ. Keci pana “petalokoti lohakumbhīnirayā idhādhippetā”ti vadanti, nagarassa	1100	
PA_tika-vin01_t2:1100_8	pana parito pabbatapādavanantaresu bahū petāvāsāpi santeva. Svāyamattho petavatthupāḷiyā	1100	
PA_tika-vin01_t2:1100_9	lakkhaṇasaṃyuttena imāya ca vinītavatthupāḷiyā dīpetabbo.	1100	
PA_tika-vin01_t2:1101_0	Katahatthāti thirataraṃ lakkhesu avirajjhanasarakkhepā. Īdisā pana tattha vasībhūtā	1101	
PA_tika-vin01_t2:1101_1	katahatthā nāma honti, tasmā yo sippameva uggaṇhāti, so katahattho nāma na hoti,	1101	
PA_tika-vin01_t2:1101_2	ime pana katahatthā, ciṇṇavasībhāvāti vuttaṃ hoti. Sippadassanavasena kataṃ rājakulāni	1101	
PA_tika-vin01_t2:1101_3	upecca asanaṃ sarakkhepo etehīti katupāsanā, rājakulādīsu dassitasippāti vuttaṃ hoti.	1101	
PA_tika-vin01_t2:1101_4	Pabhaggoti parājito.	1101	
PA_tika-vin01_t2:1102_0	232. Dosadassana pubbaka rūpa virāga bhāvanā saṅkhāta paṭipakkha bhāvanāvasena paṭighasaññānaṃ	1102	
PA_tika-vin01_t2:1102_1	suppahīnattā mahatāpi saddena arūpasamāpattito na vuṭṭhāti, tathā pana na suppahīnattā	1102	
PA_tika-vin01_t2:1102_2	sabbarūpāvacarasamāpattito vuṭṭhānaṃ siyāti idha āneñjasamādhīti catutthajjhānasamāpatti	1102	
PA_tika-vin01_t2:1102_3	adhippetāti āha “anejaṃ acalaṃ kāyavācāvipphandavirahitaṃ catutthajjhānasamādhi”nti.	1102	
PA_tika-vin01_t2:1102_4	Aññattha pana samādhipaccanīkānaṃ atidūratāya na iñjatīti āneñjoti arūpāvacarasamādhi	1102	
PA_tika-vin01_t2:1102_5	vuccati. Samādhiparipanthake dhammeti vitakkavicārādike sandhāya vadati. Vitakkādīsu	1102	
PA_tika-vin01_t2:1102_6	ādīnavasallakkhaṇassa na suṭṭhukatabhāvaṃ sandhāyāha “na suṭṭhu parisodhetvā”ti.	1102	
PA_tika-vin01_t2:1103_0	Nanu cāyamāyasmā mahāmoggallāno bhagavato paṭhamavasseva abhinavappattaarahatto,	1103	
PA_tika-vin01_t2:1103_1	idañca uttarimanussadhammapārājikaṃ vīsatimavassato upari paññattaṃ, kathaṃ imassa	1103	
PA_tika-vin01_t2:1103_2	vatthuno imasmiṃ pārājike bhagavatā vinicchitabhāvo vuttoti? Nāyaṃ doso. Ayañhettha	1103	
PA_tika-vin01_t2:1103_3	ācariyānaṃ kathāmaggo – apaññattepi sikkhāpade therassa vacanaṃ sutvā “attano appatirūpaṃ	1103	
PA_tika-vin01_t2:1103_4	uttarimanussadhammaṃ esa vadatī”ti maññamānā bhikkhū therassa dosaṃ āropentā ujjhāyiṃsu.	1103	
PA_tika-vin01_t2:1103_5	Bhagavā ca therassa tathāvacane kāraṇaṃ dassetvā niddosabhāvaṃ karonto “anāpatti,	1103	
PA_tika-vin01_t2:1103_6	bhikkhave, moggallānassā”ti āha. Saṅgītikārakā pana uttarimanussadhammādhikārattā	1103	
PA_tika-vin01_t2:1103_7	tampi vatthuṃ ānetvā idha āropesunti.	1103	
PA_tika-vin01_t2:1104_0	Sāvakānaṃ uppaṭipāṭiyā anussaraṇaṃ natthīti dassetuṃ “na uppaṭipāṭiyā”ti āha. Asaññasamāpattinti	1104	
PA_tika-vin01_t2:1104_1	saññāvirāgabhāvanāya vāyokasiṇanibbattitaṃ catutthajjhānasamāpattiṃ vadati. Pubbenivāsañāṇaṃ	1104	
PA_tika-vin01_t2:1104_2	cutipaṭisandhiṃ gaṇhantampi anantarapaccayakkamavantānaṃ arūpadhammānaṃ vaseneva	1104	
PA_tika-vin01_t2:1104_3	gaṇhātīti āha – “tatiye attabhāve cutimeva addasā”ti. Nayato sallakkhesīti vaṭṭe	1104	
PA_tika-vin01_t2:1104_4	saṃsaraṇakasattānaṃ khandhānaṃ abhāvakālo nāma natthi, asaññabhave pana acittakā	1104	
PA_tika-vin01_t2:1104_5	hutvā pañca kappasatāni pavattanti, iminā nayena sallakkhesi. Dukkaraṃ katanti khandhavikalassa	1104	
PA_tika-vin01_t2:1104_6	pubbenivāsassa anussaraṇaṃ ṭhapetvā sammāsambuddhaṃ na sakkā aññehi kātunti nayato	1104	
PA_tika-vin01_t2:1104_7	sallakkhentenapi dukkaraṃ katanti adhippāyo. Paṭividdhāti paṭividdhasadisā. Yathā	1104	
PA_tika-vin01_t2:1104_8	nāma koci dhanusippe katahattho ekaṃ kesasaṅkhātaṃ vālaṃ satakkhattuṃ vidāletvā tato	1104	
PA_tika-vin01_t2:1104_9	ekaṃ aṃsuṃ gahetvā vātiṅgaṇaphalassa majjhaṭṭhāne bandhitvā aparaṃ aṃsuṃ kaṇḍassa	1104	
PA_tika-vin01_t2:1104_10	aggakoṭiyaṃ yathā tassa aṃsussa ūkāmattaṃ vā likkhāmattaṃ vā kaṇḍassa aggakoṭito	11041	
PA_tika-vin01_t2:1104_11	adhikaṃ hutvā tiṭṭhati, evaṃ bandhitvā usabhamatte ṭhāne ṭhito kaṇḍabaddhāya vālakoṭiyā	11041	
PA_tika-vin01_t2:1104_12	vātiṅgaṇabaddhaṃ vālassa koṭiṃ paṭivijjheyya, evameva imināpi kataṃ dukkaranti vuttaṃ	11041	
PA_tika-vin01_t2:1104_13	hoti. Etadagganti eso aggo. Yadidanti yo ayaṃ. Liṅgavipallāsavasenetaṃ vuttaṃ.	11041	
PA_tika-vin01_t2:1105	Vinītavatthuvaṇṇanā niṭṭhitā.	110	
PA_tika-vin01_t2:1106	Nigamanavaṇṇanā	110	
PA_tika-vin01_t2:1107_0	233. Idhāti imasmiṃ bhikkhuvibhaṅge. Uddiṭṭhāti idha pātimokkhavasena anosāritattā	1107	
PA_tika-vin01_t2:1107_1	cattāro pārājikāva uddiṭṭhā kathitāti attho gahetabbo. Yadi evaṃ heṭṭhā thullaccayadukkaṭānampi	1107	
PA_tika-vin01_t2:1107_2	vuttattā pārājikāva uddiṭṭhāti kasmā vuttāti? Pārājikādhikārattā santesupi thullaccayadukkaṭesu	1107	
PA_tika-vin01_t2:1107_3	idha pārājikāva vuttā. Yesaṃ…pe… asaṃvāsoti imamatthaṃ vā dīpetukāmo taṃsambandhena	1107	
PA_tika-vin01_t2:1107_4	“uddiṭṭhā cattāro pārājikā”ti āha. Tatthāyasmantetiādikaṃ pana anuññātapātimokkhuddesakkamopi	1107	
PA_tika-vin01_t2:1107_5	ayameva, nāññoti dassanatthaṃ vuttaṃ. Bhikkhunīnaṃ asādhāraṇāni cattārīti ubbhajāṇumaṇḍalikā	1107	
PA_tika-vin01_t2:1107_6	vajjapaṭicchādikā ukkhittānuvattikā aṭṭhavatthukāti imāni cattāri bhikkhunīnaṃ bhikkhūhi	1107	
PA_tika-vin01_t2:1107_7	asādhāraṇāni nāma. Etesu ubbhajāṇumaṇḍalikā nāma yā kāyasaṃsaggarāgena avassutā teneva	1107	
PA_tika-vin01_t2:1107_8	rāgena avassutassa manussapurisassa akkhakānaṃ adho jāṇumaṇḍalānaṃ kapparānañca upari	1107	
PA_tika-vin01_t2:1107_9	yena kenaci sarīrāvayavena āmasanādiṃ sādiyati, tassā adhivacanaṃ. Yā pana bhikkhunī	1107	
PA_tika-vin01_t2:1107_10	aññissā bhikkhuniyā pārājikasaṅkhātaṃ vajjaṃ jānaṃ paṭicchādeti, sā vajjapaṭicchādikā	11071	
PA_tika-vin01_t2:1107_11	nāma. Samaggena pana saṅghena ukkhittaṃ bhikkhuṃ yā bhikkhunī yaṃdiṭṭhiko so hoti,	11071	
PA_tika-vin01_t2:1107_12	tassā diṭṭhiyā gahaṇavasena anuvattati, sā ukkhittānuvattikā nāma. Yā pana kāyasaṃsaggarāgena	11071	
PA_tika-vin01_t2:1107_13	tintā tathāvidhasseva purisassa hatthaggahaṇaṃ vā saṅghāṭikaṇṇaggahaṇaṃ vā sādiyati,	11071	
PA_tika-vin01_t2:1107_14	kāyasaṃsaggasaṅkhātassa asaddhammassa paṭisevanatthāya purisassa hatthapāse santiṭṭhati	11071	
PA_tika-vin01_t2:1107_15	vā, tattha ṭhatvā sallapati vā, saṅketaṃ vā gacchati, purisassa āgamanaṃ vā sādiyati,	11071	
PA_tika-vin01_t2:1107_16	kenaci vā paṭicchannokāsaṃ pavisati, hatthapāse vā ṭhatvā kāyaṃ upasaṃharati, ayaṃ	11071	
PA_tika-vin01_t2:1107_17	aṭṭhavatthukā nāmāti veditabbaṃ.	11071	
PA_tika-vin01_t2:1108_0	Vatthuvipannāti pabbajjupasampadāya avatthubhāvato vatthuvipannā. Nesañhi “na, bhikkhave,	1108	
PA_tika-vin01_t2:1108_1	paṇḍako pabbājetabbo, yo pabbājeyya, āpatti dukkaṭassā”tiādinā pabbajjā upasampadā	1108	
PA_tika-vin01_t2:1108_2	ca paṭikkhittā. Tasmā te bhikkhubhāvāya abhabbattā pārājikāpannasadisatāya “pārājikā”ti	1108	
PA_tika-vin01_t2:1108_3	vuttā. Tabbhāvabhāvitāya bhikkhubhāvo vasati etthāti vatthu, puggalānaṃ bhikkhubhāvārahatā.	1108	
PA_tika-vin01_t2:1108_4	Sā pana pabbajjakkhandhakāgatasabbadosavirahitasampattiyuttatā. Taṃ vipannaṃ paṇḍakabhāvādiyogena	1108	
PA_tika-vin01_t2:1108_5	yesaṃ te vatthuvipannā. Ahetukapaṭisandhikāti iminā tesaṃ vipākāvaraṇena samannāgatabhāvaṃ	1108	
PA_tika-vin01_t2:1108_6	dassento maggāvaraṇe kāraṇamāha. Pārājikāpannasadisattā pārājikā. Theyyasaṃvāsakādikammaṃ	1108	
PA_tika-vin01_t2:1108_7	mātughātādikaṃ viya ānantariyaṃ na hotīti āha “imesaṃ tiṇṇaṃ saggo avārito”ti.	1108	
PA_tika-vin01_t2:1109_0	Dīghatāya lambamānaṃ aṅgajātametassāti lambī. So ettāvatā na pārājiko, atha kho yadā	1109	
PA_tika-vin01_t2:1109_1	anabhiratiyā pīḷito attano aṅgajātaṃ mukhe vā vaccamagge vā paveseti, tadā pārājiko	1109	
PA_tika-vin01_t2:1109_2	hoti. Mudu piṭṭhi etassāti mudupiṭṭhiko, kataparikammāya mudukāya piṭṭhiyā samannāgato.	1109	
PA_tika-vin01_t2:1109_3	Sopi yadā anabhiratiyā pīḷito attano aṅgajātaṃ attano mukhavaccamaggesu aññataraṃ	1109	
PA_tika-vin01_t2:1109_4	paveseti, tadā pārājiko hoti. Parassa aṅgajātaṃ attano mukhena gaṇhātīti yo anabhiratiyā	1109	
PA_tika-vin01_t2:1109_5	pīḷito parassa suttassa vā pamattassa vā aṅgajātaṃ attano mukhena gaṇhāti. Parassa	1109	
PA_tika-vin01_t2:1109_6	aṅgajāte abhinisīdatīti yo anabhiratiyā pīḷito parassa aṅgajātaṃ kammaniyaṃ disvā	1109	
PA_tika-vin01_t2:1109_7	attano vaccamaggena tassūpari nisīdati, taṃ attano vaccamaggaṃ pavesetīti attho.	1109	
PA_tika-vin01_t2:1110_0	Etthāha – mātughātakapitughātakaarahantaghātakā tatiyapārājikaṃ āpannā, bhikkhunīdūsako	1110	
PA_tika-vin01_t2:1110_1	lambīādayo cattāro paṭhamapārājikaṃ āpannā evāti kathaṃ catuvīsatīti? Vuccate – mātughātakādayo	1110	
PA_tika-vin01_t2:1110_2	hi cattāro idha anupasampannā eva adhippetā, lambīādayo cattāro kiñcāpi paṭhamapārājikena	1110	
PA_tika-vin01_t2:1110_3	saṅgahitā, yasmā pana etena pariyāyena methunaṃ dhammaṃ appaṭisevino honti, tasmā	1110	
PA_tika-vin01_t2:1110_4	visuṃ vuttāti. Etena pariyāyenāti ubhinnaṃ rāgapariyuṭṭhānasaṅkhātena pariyāyena.	1110	
PA_tika-vin01_t2:1110_5	Dutiyavikappe kaccitthāti ettha kacci atthāti padacchedo veditabbo.	1110	
PA_tika-vin01_t2:1111	Nigamanavaṇṇanā niṭṭhitā.	111	
PA_tika-vin01_t2:1112	Iti samantapāsādikāya vinayasaṃvaṇṇanāya sāratthadīpaniyaṃ	111	
PA_tika-vin01_t2:1113	Catutthapārājikavaṇṇanā niṭṭhitā.	111	
PA_tika-vin01_t2:1114	2. Saṅghādisesakaṇḍaṃ	111	
PA_tika-vin01_t2:1115	1. Sukkavissaṭṭhisikkhāpadavaṇṇanā	111	
PA_tika-vin01_t2:1116	Idāni pārājikasaṃvaṇṇanāsamanantarā yā terasakādisaṃvaṇṇanā samāraddhā, tassāpi –	111	
PA_tika-vin01_t2:1117	Anākulā asandehā, paripuṇṇavinicchayā;	111	
PA_tika-vin01_t2:1118	Atthabyañjanasampannā, hoti sāratthadīpanī.	111	
PA_tika-vin01_t2:1119	Terasakassāti terasa sikkhāpadāni parimāṇāni assa kaṇḍassāti terasakaṃ, tassa terasakassa kaṇḍassāti attho.	111	
PA_tika-vin01_t2:1120	234. Anabhiratoti aññattha gihibhāvaṃ patthayamāno vuccati, idha pana kāmarāgavasena ukkaṇṭhitatāya vikkhittacittatāya samannāgato adhippetoti āha vikkhittacittotiādi.	112	
PA_tika-vin01_t2:1121_0	236-237. Sañcetanikāti ettha saṃ-saddo vijjamānatthatāya sātthakoti dassento āha	1121	
PA_tika-vin01_t2:1121_1	saṃvijjati cetanā assāti. Tattha cetanāti vītikkamavasappavattā pubbabhāgacetanā.	1121	
PA_tika-vin01_t2:1121_2	Assāti sukkavissaṭṭhiyā. Imasmiṃ vikappe ika-saddassa visuṃ attho natthīti āha sañcetanāva	1121	
PA_tika-vin01_t2:1121_3	sañcetanikāti. Idāni saṃ-saddassa atthaṃ anapekkhitvā ika-saddova assatthiatthaṃ	1121	
PA_tika-vin01_t2:1121_4	pakāsetīti dassento sañcetanā vā assā atthīti sañcetanikāti dutiyavikappamāha. Saṃvijjati	1121	
PA_tika-vin01_t2:1121_5	cetanā assāti padabhājane vattabbe byañjane ādaraṃ akatvā jānantotiādi vuttaṃ. Upakkamāmīti	1121	
PA_tika-vin01_t2:1121_6	jānantoti mocanatthaṃ upakkamāmīti jānanto.	1121	
PA_tika-vin01_t2:1122_0	Āsayabhedatoti pittādiāsayabhedato. Buddhapaccekabuddhānampi hi raññopi cakkavattissa	1122	
PA_tika-vin01_t2:1122_1	pittasemhapubbalohitāsayesu catūsu aññataro āsayo hotiyeva, mandapaññānaṃ pana cattāropi	1122	
PA_tika-vin01_t2:1122_2	āsayā honti. Dhātunānattatoti pathavīdhātuādīnaṃ catunnaṃ dhātūnaṃ, cakkhādīnaṃ vā	1122	
PA_tika-vin01_t2:1122_3	aṭṭhārasannaṃ dhātūnaṃ, rasasoṇitādīnaṃ vā dhātūnaṃ nānattato.	1122	
PA_tika-vin01_t2:1123_0	Vatthisīsanti vatthipuṭassa abbhantare matthakapassaṃ. “Rāga…pe… asakkonto”ti rāgapariyuṭṭhānaṃ	1123	
PA_tika-vin01_t2:1123_1	sandhāya vuttaṃ. Rājā pana “sambhavassa sakalakāyo ṭhāna”nti sutapubbattā vīmaṃsanatthaṃ	1123	
PA_tika-vin01_t2:1123_2	evamakāsīti vadanti. Dakasotanti muttamaggaṃ, aṅgajātappadesanti vuttaṃ hoti. Dakasotorohaṇato	1123	
PA_tika-vin01_t2:1123_3	paṭṭhāya pana upādinnato vinimuttatāya sambhave utusamuṭṭhānameva rūpaṃ avasissati,	1123	
PA_tika-vin01_t2:1123_4	sesaṃ tisamuṭṭhānaṃ natthīti veditabbaṃ. Āpodhātuyā santānavasena pavattamānāya avatthāviseso	1123	
PA_tika-vin01_t2:1123_5	sambhavo, so catusamuṭṭhāniko aṭṭhakathāyaṃ catusamuṭṭhānikesu sambhavassa vuttattā.	1123	
PA_tika-vin01_t2:1123_6	So pana soḷasavassakāle uppajjati, tassa rāgavasena ṭhānācāvanaṃ hotīti vadanti,	1123	
PA_tika-vin01_t2:1123_7	tasmā yaṃ vuttaṃ kathāvatthuaṭṭhakathāyaṃ “sukkavissaṭṭhi nāma rāgasamuṭṭhānā hotī”ti,	1123	
PA_tika-vin01_t2:1123_8	taṃ sambhavassa ṭhānācāvanaṃ sandhāya vuttanti veditabbaṃ, na pana sambhavo cittasamuṭṭhānoyevāti	1123	
PA_tika-vin01_t2:1123_9	dīpetuṃ, teneva tattha vissaṭṭhiggahaṇaṃ kataṃ. “Khīṇāsavānaṃ pana brahmānañca sambhavo	1123	
PA_tika-vin01_t2:1123_10	natthī”ti ācariyadhammapālattherena vuttaṃ, tasmā yaṃ vuttaṃ kathāvatthuaṭṭhakathāyaṃ	11231	
PA_tika-vin01_t2:1123_11	“tāsaṃ devatānaṃ sukkavissaṭṭhi nāma natthī”ti, tampi ṭhānācāvanaṃ sandhāya vuttanti	11231	
PA_tika-vin01_t2:1123_12	gahetabbaṃ, na pana devatānaṃ sabbaso sambhavassa abhāvaṃ sandhāya. Channampi pana	11231	
PA_tika-vin01_t2:1123_13	kāmāvacaradevatānaṃ kāmā pākatikāyeva. Manussā viya hi te dvayaṃdvayasamāpattivaseneva	11231	
PA_tika-vin01_t2:1123_14	methunaṃ paṭisevanti, kevalaṃ pana nissandābhāvo tesaṃ vattabbo. Taṅkhaṇikapariḷāhavūpasamāvahaṃ	11231	
PA_tika-vin01_t2:1123_15	samphassasukhameva hi tesaṃ kāmakiccaṃ. Keci pana “cātumahārājikatāvatiṃsānaṃyeva	11231	
PA_tika-vin01_t2:1123_16	dvayaṃdvayasamāpattiyā kāmakiccaṃ ijjhati, yāmānaṃ aññamaññaṃ āliṅganamattena, tusitānaṃ	11231	
PA_tika-vin01_t2:1123_17	hatthāmasanamattena, nimmānaratīnaṃ hasitamattena, paranimmitavasavattīnaṃ olokitamattena	11231	
PA_tika-vin01_t2:1123_18	kāmakiccaṃ ijjhatī”ti vadanti, taṃ aṭṭhakathāyaṃ paṭikkhittaṃ tādisassa kāmesu virajjanassa	11231	
PA_tika-vin01_t2:1123_19	tesu abhāvato kāmānañca uttaruttari paṇītatarapaṇītatamabhāvato.	11231	
PA_tika-vin01_t2:1124_0	Tathevāti “mocanassādena nimitte upakkamato”tiādiṃ atidisati. “Vissaṭṭhīti ṭhānato	1124	
PA_tika-vin01_t2:1124_1	cāvanā vuccatī”ti vuttattā dakasotaṃ otiṇṇamatteti kasmā vuttanti āha dakasotorohaṇañcetthātiādi.	1124	
PA_tika-vin01_t2:1124_2	Etthāti tīsupi vādesu. Adhivāsetvāti nimitte upakkamitvā puna vippaṭisāre uppanne	1124	
PA_tika-vin01_t2:1124_3	adhivāsetvā. Antarā nivāretunti ṭhānato cutaṃ dakasotaṃ otarituṃ adatvā antarā nivāretuṃ.	1124	
PA_tika-vin01_t2:1124_4	Tenāha – ṭhānā cutañhi avassaṃ dakasotaṃ otaratīti. Ṭhānācāvanamattenevāti dakasotaṃ	1124	
PA_tika-vin01_t2:1124_5	anotiṇṇepīti adhippāyo. Ettha ca “sakalo kāyo ṭhāna”nti vāde ṭhānācāvanaṃ vadantena	1124	
PA_tika-vin01_t2:1124_6	sakalasarīrato cutassapi dakasotorohaṇato pubbe appamattakassa antarāḷassa sambhavato	1124	
PA_tika-vin01_t2:1124_7	vuttaṃ. Sakalasarīre vā tasmiṃ tasmiṃ padese ṭhitassa ṭhānā cutaṃ sandhāya “ṭhānācāvanamattenevā”ti	1124	
PA_tika-vin01_t2:1124_8	vuttaṃ. Nimitte upakkamantassevāti mocanassādena upakkamantassa. Hatthaparikammādīsu	1124	
PA_tika-vin01_t2:1124_9	satipi mocanassāde nimitte upakkamābhāvato natthi āpattīti āha “hattaparikamma…pe…	1124	
PA_tika-vin01_t2:1124_10	anāpattī”ti. Ayaṃ sabbācariyasādhāraṇavinicchayoti “dakasotorohaṇañcetthā”tiādinā	11241	
PA_tika-vin01_t2:1124_11	vutto tiṇṇampi ācariyānaṃ sādhāraṇo vinicchayo.	11241	
PA_tika-vin01_t2:1125_0	Khobhakaraṇapaccayo nāma visabhāgabhesajjasenāsanāhārādipaccayo. Atthakāmatāya vā	1125	
PA_tika-vin01_t2:1125_1	anatthakāmatāya vāti pasannā atthakāmatāya, kuddhā anatthakāmatāya. Atthāya vā anatthāya	1125	
PA_tika-vin01_t2:1125_2	vāti sabhāvato bhavitabbāya atthāya vā anatthāya vā. Upasaṃharantīti attano devānubhāvena	1125	
PA_tika-vin01_t2:1125_3	upanenti. Bodhisattamātā viya puttapaṭilābhanimittanti tadā kira pure puṇṇamāya sattamadivasato	1125	
PA_tika-vin01_t2:1125_4	paṭṭhāya vigatasurāpānaṃ mālāgandhādivibhūtisampannaṃ nakkhattakīḷaṃ anubhavamānā	1125	
PA_tika-vin01_t2:1125_5	bodhisattamātā sattame divase pātova uṭṭhāya gandhodakena nhāyitvā sabbālaṅkāravibhūsitā	1125	
PA_tika-vin01_t2:1125_6	varabhojanaṃ bhuñjitvā uposathaṅgāni adhiṭṭhāya sirigabbhaṃ pavisitvā sirisayane	1125	
PA_tika-vin01_t2:1125_7	nipannā niddaṃ okkamamānā imaṃ supinaṃ addasa – cattāro kira naṃ mahārājāno sayaneneva	1125	
PA_tika-vin01_t2:1125_8	saddhiṃ ukkhipitvā anotattadahaṃ netvā nhāpetvā dibbavatthaṃ nivāsetvā dibbagandhehi	1125	
PA_tika-vin01_t2:1125_9	vilimpetvā dibbapupphāni piḷandhitvā tato avidūre rajatapabbato, tassa anto kanakavimānaṃ	1125	
PA_tika-vin01_t2:1125_10	atthi, tasmiṃ pācīnato sīsaṃ katvā nipajjāpesuṃ. Atha bodhisatto setavaravāraṇo hutvā	11251	
PA_tika-vin01_t2:1125_11	tato avidūre eko suvaṇṇapabbato, tattha caritvā tato oruyha rajatapabbataṃ abhiruhitvā	11251	
PA_tika-vin01_t2:1125_12	kanakavimānaṃ pavisitvā mātaraṃ padakkhiṇaṃ katvā dakkhiṇapassaṃ phāletvā kucchiṃ	11251	
PA_tika-vin01_t2:1125_13	paviṭṭhasadiso ahosi. Imaṃ supinaṃ sandhāya etaṃ vuttaṃ “bodhisattamātā viya puttapaṭilābhanimitta”nti.	11251	
PA_tika-vin01_t2:1126_0	Pañca mahāsupineti mahantehi purisehi passitabbato mahantānañca atthānaṃ nimittabhāvato	1126	
PA_tika-vin01_t2:1126_1	mahāsupine. Te pana pañca mahāsupine neva lokiyamahājano passati, na mahārājāno,	1126	
PA_tika-vin01_t2:1126_2	na cakkavattirājāno, na aggasāvakā, na paccekabuddhā, na sammāsambuddhā, eko sabbaññubodhisattoyeva	1126	
PA_tika-vin01_t2:1126_3	passati. Tena vuttaṃ “bodhisatto viya pañca mahāsupine”ti. Amhākañca pana bodhisatto	1126	
PA_tika-vin01_t2:1126_4	kadā te supine passīti? “Sve buddho bhavissāmī”ti cātuddasiyaṃ pakkhassa rattivibhāyanakāle	1126	
PA_tika-vin01_t2:1126_5	passi. Kālavasena hi divā diṭṭho supino na sameti, tathā paṭhamayāme majjhimayāme	1126	
PA_tika-vin01_t2:1126_6	ca. Pacchimayāme balavapaccūse pana asitapītasāyite sammāpariṇāmagate kāyasmiṃ ojāya	1126	
PA_tika-vin01_t2:1126_7	patiṭṭhitāya aruṇe uggacchamāne diṭṭhasupino sameti. Iṭṭhanimittaṃ supinaṃ passanto	1126	
PA_tika-vin01_t2:1126_8	iṭṭhaṃ paṭilabhati, aniṭṭhanimittaṃ passanto aniṭṭhaṃ, tasmā bodhisattopi supinaṃ	1126	
PA_tika-vin01_t2:1126_9	passanto rattivibhāyanakāle passi.	1126	
PA_tika-vin01_t2:1127_0	Ke pana te pañca mahāsupināti? Tathāgatassa arahato sammāsambuddhassa pubbeva sambodhā	1127	
PA_tika-vin01_t2:1127_1	anabhisambuddhassa bodhisattasseva sato pañca mahāsupinā pāturahesuṃ – ayaṃ mahāpathavī	1127	
PA_tika-vin01_t2:1127_2	mahāsayanaṃ ahosi, himavā pabbatarājā bimbohanaṃ ahosi, puratthime samudde vāmahattho	1127	
PA_tika-vin01_t2:1127_3	ohito ahosi, pacchime samudde dakkhiṇahattho ohito ahosi, dakkhiṇasamudde ubho pādā	1127	
PA_tika-vin01_t2:1127_4	ohitā ahesuṃ, ayaṃ paṭhamo mahāsupino pāturahosi.	1127	
PA_tika-vin01_t2:1128_0	Puna caparaṃ dabbatiṇasaṅkhātā tiriyā nāma tiṇajāti naṅgalamattena rattadaṇḍena nābhito	1128	
PA_tika-vin01_t2:1128_1	uggantvā tassa passantasseva vidatthimattaṃ ratanamattaṃ byāmamattaṃ yaṭṭhimattaṃ	1128	
PA_tika-vin01_t2:1128_2	gāvutamattaṃ aḍḍhayojanamattaṃ yojanamattanti evaṃ uggantvā anekayojanasahassaṃ nabhaṃ	1128	
PA_tika-vin01_t2:1128_3	āhacca ṭhitā ahosi, ayaṃ dutiyo mahāsupino pāturahosi.	1128	
PA_tika-vin01_t2:1129	Puna caparaṃ setā kimī kaṇhasīsā pādehi ussakkitvā yāva jāṇumaṇḍalā paṭicchādesuṃ, ayaṃ tatiyo mahāsupino pāturahosi.	112	
PA_tika-vin01_t2:1130	Puna caparaṃ cattāro sakuṇā nānāvaṇṇā catūhi disāhi āgantvā pādamūle nipatitvā sabbasetā sampajjiṃsu, ayaṃ catuttho mahāsupino pāturahosi.	113	
PA_tika-vin01_t2:1131	Puna caparaṃ bodhisatto mahato mīḷhapabbatassa uparūpari caṅkamati alippamāno mīḷhena, ayaṃ pañcamo mahāsupino pāturahosi. Ime pañca mahāsupinā.	113	
PA_tika-vin01_t2:1132_0	Tattha paṭhamo anuttarāya sammāsambodhiyā pubbanimittaṃ, dutiyo ariyassa aṭṭhaṅgikassa	1132	
PA_tika-vin01_t2:1132_1	maggassa devamanussesu suppakāsitabhāvassa pubbanimittaṃ, tatiyo bahūnaṃ odātavasanānaṃ	1132	
PA_tika-vin01_t2:1132_2	gihīnaṃ bhagavantaṃ upasaṅkamitvā saraṇagamanassa pubbanimittaṃ, catuttho khattiyādīnaṃ	1132	
PA_tika-vin01_t2:1132_3	catunnaṃ vaṇṇānaṃ tathāgatappavedite dhammavinaye agārasmā anagāriyaṃ pabbajitvā	1132	
PA_tika-vin01_t2:1132_4	anuttaravimuttisacchikiriyāya pubbanimittaṃ, pañcamo catunnaṃ paccayānaṃ lābhitāya	1132	
PA_tika-vin01_t2:1132_5	tesu ca anupalittabhāvassa pubbanimittaṃ.	1132	
PA_tika-vin01_t2:1133_0	Apica yaṃ so cakkavāḷamahāpathaviṃ sirisayanabhūtaṃ addasa, taṃ buddhabhāvassa pubbanimittaṃ.	1133	
PA_tika-vin01_t2:1133_1	Yaṃ himavantaṃ pabbatarājānaṃ bimbohanaṃ addasa, taṃ sabbaññutaññāṇabimbohanassa	1133	
PA_tika-vin01_t2:1133_2	pubbanimittaṃ. Yaṃ cattāro hatthapāde samuddassa uparūparibhāgena gantvā cakkavāḷamatthake	1133	
PA_tika-vin01_t2:1133_3	ṭhite addasa, taṃ dhammacakkassa appaṭivattiyabhāve pubbanimittaṃ. Yaṃ attānaṃ uttānakaṃ	1133	
PA_tika-vin01_t2:1133_4	nipannaṃ addasa, taṃ tīsu bhavesu avakujjānaṃ sattānaṃ uttānamukhabhāvassa pubbanimittaṃ.	1133	
PA_tika-vin01_t2:1133_5	Yaṃ akkhīni ummīletvā passanto viya ahosi, taṃ dibbacakkhupaṭilābhassa pubbanimittaṃ.	1133	
PA_tika-vin01_t2:1133_6	Yaṃ yāva bhavaggā ekālokaṃ ahosi, taṃ anāvaraṇañāṇassa pubbanimittaṃ. Sesaṃ vuttanayameva.	1133	
PA_tika-vin01_t2:1133_7	Iti taṃtaṃvisesādhigamanimittabhūte pañca mahāsupine passi. Tena vuttaṃ “bodhisatto	1133	
PA_tika-vin01_t2:1133_8	viya pañca mahāsupine”ti.	1133	
PA_tika-vin01_t2:1134	Kosalarājā viya soḷasa supineti –	113	
PA_tika-vin01_t2:1135	“Usabhā rukkhā gāviyo gavā ca,	113	
PA_tika-vin01_t2:1136	Asso kaṃso siṅgālī ca kumbho;	113	
PA_tika-vin01_t2:1137	Pokkharaṇī ca apākacandanaṃ,	113	
PA_tika-vin01_t2:1138	Lābūni sīdanti silā plavanti.	113	
PA_tika-vin01_t2:1139	“Maṇḍūkiyo kaṇhasappe gilanti,	113	
PA_tika-vin01_t2:1140	Kākaṃ suvaṇṇā parivārayanti;	114	
PA_tika-vin01_t2:1141	Tasā vakā eḷakānaṃ bhayā hī”ti. –	114	
PA_tika-vin01_t2:1142	Ime soḷasa supine passanto kosalarājā viya.	114	
PA_tika-vin01_t2:1143_0	1. Ekadivasaṃ kira kosalarājā rattiṃ niddūpagato pacchimayāme soḷasa supine passi.	1143	
PA_tika-vin01_t2:1143_1	Tattha cattāro añjanavaṇṇā kāḷausabhā “yujjhissāmā”ti catūhi disāhi rājaṅgaṇaṃ āgantvā	1143	
PA_tika-vin01_t2:1143_2	“usabhayuddhaṃ passissāmā”ti mahājane sannipatite yujjhanākāraṃ dassetvā naditvā	1143	
PA_tika-vin01_t2:1143_3	gajjitvā ayujjhitvāva paṭikkantā. Imaṃ paṭhamaṃ supinaṃ addasa.	1143	
PA_tika-vin01_t2:1144	2. Khuddakā rukkhā ceva gacchā ca pathaviṃ bhinditvā vidatthimattampi ratanamattampi anuggantvāva pupphanti ceva phalanti ca. Imaṃ dutiyaṃ addasa.	114	
PA_tika-vin01_t2:1145	3. Gāviyo tadahujātānaṃ vacchānaṃ khīraṃ pivantiyo addasa. Ayaṃ tatiyo supino.	114	
PA_tika-vin01_t2:1146_0	4. Dhuravāhe ārohapariṇāhasampanne mahāgoṇe yugaparamparāya ayojetvā taruṇe godamme	1146	
PA_tika-vin01_t2:1146_1	dhure yojente addasa, te dhuraṃ vahituṃ asakkontā chaḍḍetvā aṭṭhaṃsu, sakaṭāni nappavattiṃsu.	1146	
PA_tika-vin01_t2:1146_2	Ayaṃ catuttho supino.	1146	
PA_tika-vin01_t2:1147	5. Ekaṃ ubhatomukhaṃ assaṃ addasa, tassa ubhosu passesu yavasīsaṃ denti, so dvīhipi mukhehi khādati. Ayaṃ pañcamo supino.	114	
PA_tika-vin01_t2:1148	6. Mahājano satasahassagghanakaṃ suvaṇṇapātiṃ sammajjitvā “idha passāvaṃ karohī”ti ekassa jarasiṅgālassa upanāmesi, taṃ tattha passāvaṃ karontaṃ addasa. Ayaṃ chaṭṭho supino.	114	
PA_tika-vin01_t2:1149	7. Eko puriso rajjuṃ vaṭṭetvā pādamūle nikkhipati, tena nisinnapīṭhassa heṭṭhā sayitā chātasiṅgālī tassa ajānantasseva taṃ khādati. Imaṃ sattamaṃ supinaṃ addasa.	114	
PA_tika-vin01_t2:1150_0	8. Rājadvāre bahūhi tucchakumbhehi parivāretvā ṭhapitaṃ ekaṃ mahantaṃ pūritakumbhaṃ	1150	
PA_tika-vin01_t2:1150_1	addasa, cattāropi pana vaṇṇā catūhi disāhi catūhi anudisāhi ca ghaṭehi udakaṃ āharitvā	1150	
PA_tika-vin01_t2:1150_2	pūritakumbhameva pūrenti, pūritapūritaṃ udakaṃ uttaritvā palāyati, tepi punappunaṃ	1150	
PA_tika-vin01_t2:1150_3	tattheva udakaṃ āsiñcanti, tucchakumbhe olokentāpi natthi. Ayaṃ aṭṭhamo supino.	1150	
PA_tika-vin01_t2:1151_0	9. Ekaṃ pañcapadumasañchannaṃ gambhīraṃ sabbatotitthaṃ pokkharaṇiṃ addasa, samantato	1151	
PA_tika-vin01_t2:1151_1	dvipadacatuppadā otaritvā tattha pānīyaṃ pivanti, tassā majjhe gambhīraṭṭhāne udakaṃ	1151	
PA_tika-vin01_t2:1151_2	āvilaṃ, tīrappadese dvipadacatuppadānaṃ akkamanaṭṭhāne acchaṃ vippasannaṃ anāvilaṃ. Ayaṃ navamo supino.	1151	
PA_tika-vin01_t2:1152_0	10. Ekissāyeva ca kumbhiyā paccamānaṃ odanaṃ apākaṃ addasa, “apāka”nti vicāretvā	1152	
PA_tika-vin01_t2:1152_1	vibhajitvā ṭhapitaṃ viya tīhākārehi paccamānaṃ ekasmiṃ passe atikilinno hoti, ekasmiṃ	1152	
PA_tika-vin01_t2:1152_2	uttaṇḍulo, ekasmiṃ supakkoti. Ayaṃ dasamo supino.	1152	
PA_tika-vin01_t2:1153	11. Satasahassagghanakaṃ candanasāraṃ pūtitakkena vikkiṇante addasa. Ayaṃ ekādasamo supino.	115	
PA_tika-vin01_t2:1154	12. Tucchalābūni udake sīdantāni addasa. Ayaṃ dvādasamo supino.	115	
PA_tika-vin01_t2:1155	13. Mahantamahantā kūṭāgārappamāṇā ghanasilā nāvā viya udake plavamānā addasa. Ayaṃ terasamo supino.	115	
PA_tika-vin01_t2:1156	14. Khuddakamadhukapupphappamāṇā maṇḍūkiyo mahante kaṇhasappe vegena anubandhitvā uppalanāḷe viya chinditvā maṃsaṃ khāditvā gilantiyo addasa. Ayaṃ cuddasamo supino.	115	
PA_tika-vin01_t2:1157	15. Dasahi asaddhammehi samannāgataṃ gāmagocaraṃ kākaṃ kañcanavaṇṇavaṇṇatāya “suvaṇṇā”ti laddhanāme suvaṇṇarājahaṃse parivārente addasa. Ayaṃ pannarasamo supino.	115	
PA_tika-vin01_t2:1158_0	16. Pubbe dīpino eḷake khādanti, te pana eḷake dīpino anubandhitvā murāmurāti khādante	1158	
PA_tika-vin01_t2:1158_1	addasa, athaññe tasā vakā eḷake dūratova disvā tasitā tāsappattā hutvā eḷakānaṃ bhayā	1158	
PA_tika-vin01_t2:1158_2	palāyitvā gumbagahanāni pavisitvā nilīyiṃsu. Ayaṃ soḷasamo supino.	1158	
PA_tika-vin01_t2:1159_0	1. Tattha adhammikānaṃ rājūnaṃ adhammikānañca manussānaṃ kāle loke viparivattamāne	1159	
PA_tika-vin01_t2:1159_1	kusale osanne akusale ussanne lokassa parihīnakāle devo na sammā vassissati, meghapādā	1159	
PA_tika-vin01_t2:1159_2	chijjissanti, sassāni milāyissanti, dubbhikkhaṃ bhavissati, vassitukāmā viya catūhi	1159	
PA_tika-vin01_t2:1159_3	disāhi meghā uṭṭhahitvā itthikāhi ātape patthaṭānaṃ vīhiādīnaṃ temanabhayena anto	1159	
PA_tika-vin01_t2:1159_4	pavesitakāle purisesu kudālapiṭake ādāya āḷibandhanatthāya nikkhantesu vassanākāraṃ	1159	
PA_tika-vin01_t2:1159_5	dassetvā gajjitvā vijjulatā nicchāretvā usabhā viya ayujjhitvā avassitvāva palāyissanti.	1159	
PA_tika-vin01_t2:1159_6	Ayaṃ paṭhamassa vipāko.	1159	
PA_tika-vin01_t2:1160_0	2. Lokassa parihīnakāle manussānaṃ parittāyukakāle sattā tibbarāgā bhavissanti, asampattavayāva	1160	
PA_tika-vin01_t2:1160_1	kumāriyo purisantaraṃ gantvā utuniyo ceva gabbhiniyo ca hutvā puttadhītāhi vaḍḍhissanti.	1160	
PA_tika-vin01_t2:1160_2	Khuddakarukkhānaṃ pupphaṃ viya hi tāsaṃ utunibhāvo, phalaṃ viya ca puttadhītaro bhavissanti.	1160	
PA_tika-vin01_t2:1160_3	Ayaṃ dutiyassa vipāko.	1160	
PA_tika-vin01_t2:1161_0	3. Manussānaṃ jeṭṭhāpacāyikakammassa naṭṭhakāle sattā mātāpitūsu vā sassusasuresu	1161	
PA_tika-vin01_t2:1161_1	vā lajjaṃ anupaṭṭhapetvā sayameva kuṭumbaṃ saṃvidahantāva ghāsacchādanamattampi mahallakānaṃ	1161	
PA_tika-vin01_t2:1161_2	dātukāmā dassanti, adātukāmā na dassanti, mahallakā anāthā hutvā asayaṃvasī dārake	1161	
PA_tika-vin01_t2:1161_3	ārādhetvā jīvissanti tadahujātānaṃ vacchānaṃ khīraṃ pivantiyo mahāgāviyo viya. Ayaṃ tatiyassa vipāko.	1161	
PA_tika-vin01_t2:1162_0	4. Adhammikarājūnaṃ kāle adhammikarājāno paṇḍitānaṃ paveṇikusalānaṃ kammanittharaṇasamatthānaṃ	1162	
PA_tika-vin01_t2:1162_1	mahāmattānaṃ yasaṃ na dassanti, dhammasabhāyaṃ vinicchayaṭṭhānepi paṇḍite vohārakusale	1162	
PA_tika-vin01_t2:1162_2	mahallake amacce na ṭhapessanti. Tabbiparītānaṃ pana taruṇataruṇānaṃ yasaṃ dassanti,	1162	
PA_tika-vin01_t2:1162_3	tathārūpe eva ca vinicchayaṭṭhāne ṭhapessanti, te rājakammāni ceva yuttāyuttañca	1162	
PA_tika-vin01_t2:1162_4	ajānantā neva taṃ yasaṃ ukkhipituṃ sakkhissanti, na rājakammāni nittharituṃ, te asakkontā	1162	
PA_tika-vin01_t2:1162_5	kammadhuraṃ chaḍḍessanti, mahallakāpi paṇḍitā amaccā yasaṃ alabhantā kiccāni nittharituṃ	1162	
PA_tika-vin01_t2:1162_6	samatthāpi “kiṃ amhākaṃ etehi, mayaṃ bāhirakā jātā, abbhantarikā taruṇadārakā jānissantī”ti	1162	
PA_tika-vin01_t2:1162_7	uppannāni kammāni na karissanti, evaṃ sabbathāpi tesaṃ rājūnaṃ hāniyeva bhavissati,	1162	
PA_tika-vin01_t2:1162_8	dhuraṃ vahituṃ asamatthānaṃ vacchadammānaṃ dhure yojitakālo viya, dhuravāhānañca	1162	
PA_tika-vin01_t2:1162_9	mahāgoṇānaṃ yugaparamparāya ayojitakālo viya bhavissati. Ayaṃ catutthassa vipāko.	1162	
PA_tika-vin01_t2:1163_0	5. Adhammikarājakāleyeva adhammikabālarājāno adhammike lolamanusse vinicchaye ṭhapessanti,	1163	
PA_tika-vin01_t2:1163_1	te pāpapuññesu anādarā bālā sabhāyaṃ nisīditvā vinicchayaṃ dentā ubhinnampi atthapaccatthikānaṃ	1163	
PA_tika-vin01_t2:1163_2	hatthato lañjaṃ gahetvā khādissanti asso viya dvīhi mukhehi yavasīsaṃ. Ayaṃ pañcamassa vipāko.	1163	
PA_tika-vin01_t2:1164_0	6. Adhammikāyeva vijātirājāno jātisampannānaṃ kulaputtānaṃ āsaṅkāya yasaṃ na dassanti,	1164	
PA_tika-vin01_t2:1164_1	akulīne vaḍḍhessanti, evaṃ mahākulāni duggatāni bhavissanti, lāmakakulāni issarāni.	1164	
PA_tika-vin01_t2:1164_2	Te ca kulīnā purisā jīvituṃ asakkontā “ime nissāya jīvissāmā”ti akulīnānaṃ dhītaro	1164	
PA_tika-vin01_t2:1164_3	dassanti, iti tāsaṃ kuladhītānaṃ akulīnehi saddhiṃ saṃvāso jarasiṅgālassa suvaṇṇapātiyaṃ	1164	
PA_tika-vin01_t2:1164_4	passāvakaraṇasadiso bhavissati. Ayaṃ chaṭṭhassa vipāko.	1164	
PA_tika-vin01_t2:1165_0	7. Gacchante gacchante kāle itthiyo purisalolā surālolā alaṅkāralolā visikhālolā	1165	
PA_tika-vin01_t2:1165_1	āmisalolā bhavissanti dussīlā durācārā. Tā sāmikehi kasigorakkhādīni kammāni katvā	1165	
PA_tika-vin01_t2:1165_2	kicchena kasirena sambhataṃ dhanaṃ jārehi saddhiṃ suraṃ pivantiyo mālāgandhavilepanaṃ	1165	
PA_tika-vin01_t2:1165_3	dhārayamānā antogehe accāyikampi kiccaṃ anoloketvā gehaparikkhepassa uparibhāgenapi	1165	
PA_tika-vin01_t2:1165_4	chiddaṭṭhānehipi jāre upadhārayamānā sve vapitabbayuttakaṃ bījampi koṭṭetvā yāgubhattakhajjakāni	1165	
PA_tika-vin01_t2:1165_5	sajjetvā khādamānā vilumpissanti heṭṭhāpīṭhakanipannakachātakasiṅgālī viya vaṭṭetvā	1165	
PA_tika-vin01_t2:1165_6	vaṭṭetvā pādamūle nikkhittarajjuṃ. Ayaṃ sattamassa vipāko.	1165	
PA_tika-vin01_t2:1166_0	8. Gacchante gacchante kāle loko parihāyissati, raṭṭhaṃ nirojaṃ bhavissati, rājāno	1166	
PA_tika-vin01_t2:1166_1	duggatā kapaṇā bhavissanti. Yo issaro bhavissati, tassa bhaṇḍāgāre satasahassamattā	1166	
PA_tika-vin01_t2:1166_2	kahāpaṇā bhavissanti, te evaṃ duggatā sabbe janapade attano kammaṃ kārayissanti,	1166	
PA_tika-vin01_t2:1166_3	upaddutā manussā sake kammante chaḍḍetvā rājūnaṃyeva atthāya pubbaṇṇāparaṇṇāni vapantā	1166	
PA_tika-vin01_t2:1166_4	rakkhantā lāyantā maddantā pavesentā ucchukhettāni karontā yantāni vāhentā phāṇitādīni	1166	
PA_tika-vin01_t2:1166_5	pacantā pupphārāme phalārāme ca karontā tattha tattha nipphannāni pupphaphalādīni	1166	
PA_tika-vin01_t2:1166_6	āharitvā rañño koṭṭhāgārameva pūressanti, attano gehesu tucchakoṭṭhe olokentāpi na	1166	
PA_tika-vin01_t2:1166_7	bhavissanti, tucchatucchakumbhe anoloketvā pūritakumbhapūraṇasadisameva bhavissati.	1166	
PA_tika-vin01_t2:1166_8	Ayaṃ aṭṭhamassa vipāko.	1166	
PA_tika-vin01_t2:1167_0	9. Gacchante gacchante kāle rājāno adhammikā bhavissanti, chandādivasena agatiṃ gacchantā	1167	
PA_tika-vin01_t2:1167_1	rajjaṃ kāressanti, dhammena vinicchayaṃ nāma na dassanti, lañjavittakā bhavissanti	1167	
PA_tika-vin01_t2:1167_2	dhanalolā, raṭṭhavāsikesu tesaṃ khantimettānuddayaṃ nāma na bhavissati, kakkhaḷā	1167	
PA_tika-vin01_t2:1167_3	pharusā ucchuyante ucchugaṇṭhikā viya manusse pīḷentā nānappakāraṃ baliṃ uppādetvā	1167	
PA_tika-vin01_t2:1167_4	dhanaṃ gaṇhissanti, manussā balipīḷitā kiñci dātuṃ asakkontā gāmanigamādayo chaḍḍetvā	1167	
PA_tika-vin01_t2:1167_5	paccantaṃ gantvā vāsaṃ kappessanti, majjhimajanapado suñño bhavissati, paccanto ghanavāso	1167	
PA_tika-vin01_t2:1167_6	seyyathāpi pokkharaṇiyā majjhe udakaṃ āvilaṃ pariyante vippasannaṃ. Ayaṃ navamassa vipāko.	1167	
PA_tika-vin01_t2:1168_0	10. Gacchante gacchante kāle rājāno adhammikā bhavissanti, tesu adhammikesu rājayuttāpi	1168	
PA_tika-vin01_t2:1168_1	brāhmaṇagahapatikāpi negamajānapadāpīti samaṇabrāhmaṇe upādāya sabbe manussā adhammikā	1168	
PA_tika-vin01_t2:1168_2	bhavissanti, tato tesaṃ ārakkhadevatā balipaṭiggāhikadevatā rukkhadevatā ākāsaṭṭhakadevatāti	1168	
PA_tika-vin01_t2:1168_3	evaṃ devatāpi adhammikā bhavissanti, adhammikarājūnaṃ rajje vātā visamā kharā vāyissanti,	1168	
PA_tika-vin01_t2:1168_4	te ākāsaṭṭhakavimānāni kampessanti, tesu kampitesu devatā kupitā devaṃ vassituṃ na	1168	
PA_tika-vin01_t2:1168_5	dassanti, vassamānopi sakalaraṭṭhe ekappahāreneva na vassissati, vassamānopi sabbattha	1168	
PA_tika-vin01_t2:1168_6	kasikammassa vā vappakammassa vā upakāro hutvā na vassissati. Yathā ca raṭṭhe, evaṃ	1168	
PA_tika-vin01_t2:1168_7	janapadepi gāmepi ekataḷākassarepi ekappahāreneva na vassissati, taḷākassa uparibhāge	1168	
PA_tika-vin01_t2:1168_8	vassanto heṭṭhābhāge na vassissati, heṭṭhā vassanto upari na vassissati, ekasmiṃ	1168	
PA_tika-vin01_t2:1168_9	bhāge sassaṃ ativassena nassissati, ekasmiṃ avassanto milāyissati, ekasmiṃ sammā	1168	
PA_tika-vin01_t2:1168_10	vassamāno sampādessati, evaṃ ekassa rañño rajje vuttā sassā tippakārā bhavissanti	11681	
PA_tika-vin01_t2:1168_11	ekakumbhiyā odano viya. Ayaṃ dasamassa vipāko.	11681	
PA_tika-vin01_t2:1169_0	11. Gacchante gacchante kāle sāsane parihāyante paccayalolā alajjikā bahū bhikkhū	1169	
PA_tika-vin01_t2:1169_1	bhavissanti, te bhagavatā paccayaloluppaṃ nimmathetvā kathitadhammadesanaṃ cīvarādicatupaccayahetu	1169	
PA_tika-vin01_t2:1169_2	paresaṃ desessanti, paccayehi mucchitvā niratthakapakkhe ṭhitā nibbānābhimukhaṃ katvā	1169	
PA_tika-vin01_t2:1169_3	desetuṃ na sakkhissanti, kevalaṃ “padabyañjanasampattiñceva madhurasaddañca sutvā	1169	
PA_tika-vin01_t2:1169_4	mahagghāni cīvarāni dassanti”iccevaṃ desessanti. Apare antaravīthicatukkarājadvārādīsu	1169	
PA_tika-vin01_t2:1169_5	nisīditvā kahāpaṇaaḍḍhakahāpaṇapādamāsakarūpādīnipi nissāya desessanti. Iti bhagavatā	1169	
PA_tika-vin01_t2:1169_6	nibbānagghanakaṃ katvā desitaṃ dhammaṃ catupaccayatthāya ceva kahāpaṇaaḍḍhakahāpaṇādiatthāya	1169	
PA_tika-vin01_t2:1169_7	ca vikkiṇitvā desentā satasahassagghanakaṃ candanasāraṃ pūtitakkena vikkiṇantā viya	1169	
PA_tika-vin01_t2:1169_8	bhavissanti. Ayaṃ ekādasamassa vipāko.	1169	
PA_tika-vin01_t2:1170_0	12. Adhammikarājakāle loke viparivattanteyeva rājāno jātisampannānaṃ kulaputtānaṃ	1170	
PA_tika-vin01_t2:1170_1	yasaṃ na dassanti, akulīnānaññeva dassanti, te issarā bhavissanti, itare daliddā.	1170	
PA_tika-vin01_t2:1170_2	Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṃ	1170	
PA_tika-vin01_t2:1170_3	akulīnānaṃyeva kathā osīditvā ṭhitā viya niccalā suppatiṭṭhitā bhavissati, saṅghasannipātepi	1170	
PA_tika-vin01_t2:1170_4	saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṃ	1170	
PA_tika-vin01_t2:1170_5	pāpapuggalānaṃyeva kathā niyyānikā bhavissati, na lajjibhikkhūnanti evaṃ sabbathāpi	1170	
PA_tika-vin01_t2:1170_6	tucchalābūnaṃ sīdanakālo viya bhavissati. Ayaṃ dvādasamassa vipāko.	1170	
PA_tika-vin01_t2:1171_0	13. Tādiseyeva kāle adhammikarājāno akulīnānaṃ yasaṃ dassanti, te issarā bhavissanti,	1171	
PA_tika-vin01_t2:1171_1	kulīnā duggatā. Tesu na keci gāravaṃ karissanti, itaresuyeva karissanti, rājasammukhe	1171	
PA_tika-vin01_t2:1171_2	vā amaccasammukhe vā vinicchayaṭṭhāne vā vinicchayakusalānaṃ ghanasilāsadisānaṃ kulaputtānaṃ	1171	
PA_tika-vin01_t2:1171_3	kathā na ogāhitvā patiṭṭhahissati. Tesu kathentesu “kiṃ ime kathentī”ti itare parihāsameva	1171	
PA_tika-vin01_t2:1171_4	karissanti, bhikkhusannipātepi vuttappakāresu ṭhānesu neva pesale bhikkhū garukātabbe	1171	
PA_tika-vin01_t2:1171_5	maññissanti, nāpi nesaṃ kathā pariyogāhitvā patiṭṭhahissati, silānaṃ plavakālo viya	1171	
PA_tika-vin01_t2:1171_6	bhavissati. Ayaṃ terasamassa vipāko.	1171	
PA_tika-vin01_t2:1172_0	14. Loke parihāyanteyeva manussā tibbarāgādijātikā kilesānuvattakā hutvā taruṇataruṇānaṃ	1172	
PA_tika-vin01_t2:1172_1	attano bhariyānaṃ vase vattissanti, gehe dāsakammakarādayopi gomahiṃsādayopi hiraññasuvaṇṇampi	1172	
PA_tika-vin01_t2:1172_2	sabbaṃ tāsaṃyeva āyattaṃ bhavissati, “asukahiraññasuvaṇṇaṃ vā paricchedādijātaṃ vā	1172	
PA_tika-vin01_t2:1172_3	kaha”nti vutte “yattha vā tattha vā hotu, kiṃ tuyhiminā byāpārena, tvaṃ mayhaṃ ghare	1172	
PA_tika-vin01_t2:1172_4	santaṃ vā asantaṃ vā jānitukāmo jāto”ti vatvā nānappakārehi akkositvā mukhasattīhi	1172	
PA_tika-vin01_t2:1172_5	koṭṭetvā dāsaceṭakaṃ viya vase katvā attano issariyaṃ pavattessanti, evaṃ madhukapupphappamāṇamaṇḍūkapotikānaṃ	1172	
PA_tika-vin01_t2:1172_6	āsīvise kaṇhasappe gilanakālo viya bhavissati. Ayaṃ cuddasamassa vipāko.	1172	
PA_tika-vin01_t2:1173_0	15. Dubbalarājakāle rājāno hatthisippādīsu akusalā yuddhesu avisāradā bhavissanti,	1173	
PA_tika-vin01_t2:1173_1	te attano rājādhipaccaṃ āsaṅkamānā samānajātikānaṃ kulaputtānaṃ issariyaṃ adatvā	1173	
PA_tika-vin01_t2:1173_2	attano pādamūlikanhāpakakappakādīnaṃ dassanti, jātigottasampannā kulaputtā rājakule	1173	
PA_tika-vin01_t2:1173_3	patiṭṭhaṃ alabhamānā jīvikaṃ kappetuṃ asamatthā hutvā issariyaṭṭhāne jātigottahīne	1173	
PA_tika-vin01_t2:1173_4	akulīne upaṭṭhahantā vicarissanti, suvaṇṇarājahaṃsehi kākassa parivāritakālo viya	1173	
PA_tika-vin01_t2:1173_5	bhavissati. Ayaṃ pannarasamassa vipāko.	1173	
PA_tika-vin01_t2:1174_0	16. Adhammikarājakāleyeva ca akulīnāva rājavallabhā issarā bhavissanti, kulīnā appaññātā	1174	
PA_tika-vin01_t2:1174_1	duggatā. Te rājavallabhā rājānaṃ attano kathaṃ gāhāpetvā vinicchayaṭṭhānādīsu balavanto	1174	
PA_tika-vin01_t2:1174_2	hutvā dubbalānaṃ paveṇiāgatāni khettavatthuādīni “amhākaṃ santakāni etānī”ti abhiyuñjitvā	1174	
PA_tika-vin01_t2:1174_3	te “na tumhākaṃ, amhāka”nti āgantvā vinicchayaṭṭhānādīsu vivadante vettalatādīhi	1174	
PA_tika-vin01_t2:1174_4	pahārāpetvā gīvāyaṃ gahetvā apakaḍḍhāpetvā “attano pamāṇaṃ na jānātha, amhehi saddhiṃ	1174	
PA_tika-vin01_t2:1174_5	vivadatha, idāni vo rañño kathetvā hatthapādacchedādīni kāressāmā”ti santajjessanti,	1174	
PA_tika-vin01_t2:1174_6	te tesaṃ bhayena attano santakāni khettavatthūni “tumhākaṃyeva tāni, gaṇhathā”ti	1174	
PA_tika-vin01_t2:1174_7	niyyātetvā attano gehāni pavisitvā bhītā nipajjissanti. Pāpabhikkhūpi pesale bhikkhū	1174	
PA_tika-vin01_t2:1174_8	yathāruci viheṭhessanti, pesalā bhikkhū paṭisaraṇaṃ alabhamānā araññaṃ pavisitvā	1174	
PA_tika-vin01_t2:1174_9	gahanaṭṭhānesu nilīyissanti, evaṃ hīnajaccehi ceva pāpabhikkhūhi ca upaddutānaṃ jātimantakulaputtānañceva	1174	
PA_tika-vin01_t2:1174_10	pesalabhikkhūnañca eḷakānaṃ bhayena tasavakānaṃ palāyanakālo viya bhavissati. Ayaṃ	11741	
PA_tika-vin01_t2:1174_11	soḷasamassa vipāko. Evaṃ tassa tassa atthassa pubbanimittabhūte soḷasa supine passi.	11741	
PA_tika-vin01_t2:1174_12	Tena vuttaṃ – “kosalarājā viya soḷasa supine”ti. Ettha ca pubbanimittato attano atthānatthanimittaṃ	11741	
PA_tika-vin01_t2:1174_13	supinaṃ passanto attano kammānubhāvena passati, kosalarājā viya lokassa atthānatthanimittaṃ	11741	
PA_tika-vin01_t2:1174_14	supinaṃ passanto pana sabbasattasādhāraṇakammānubhāvena passatīti veditabbaṃ.	11741	
PA_tika-vin01_t2:1175_0	Kuddhā hi devatāti nāgamahāvihāre mahātherassa kuddhā devatā viya. Rohaṇe kira nāgamahāvihāre	1175	
PA_tika-vin01_t2:1175_1	mahāthero bhikkhusaṅghaṃ anapaloketvāva ekaṃ nāgarukkhaṃ chindāpesi. Rukkhe adhivatthā	1175	
PA_tika-vin01_t2:1175_2	devatā therassa kuddhā paṭhamameva naṃ saccasupinena palobhetvā pacchā “ito te sattadivasamatthake	1175	
PA_tika-vin01_t2:1175_3	upaṭṭhāko rājā marissatī”ti supine ārocesi. Thero taṃ kathaṃ āharitvā rājorodhānaṃ	1175	
PA_tika-vin01_t2:1175_4	ācikkhi. Tā ekappahāreneva mahāviravaṃ viraviṃsu. Rājā “kiṃ eta”nti pucchi. Tā ‘evaṃ	1175	
PA_tika-vin01_t2:1175_5	therena vutta”nti ārocayiṃsu. Rājā divase gaṇāpetvā sattāhe vītivatte therassa hatthapāde	1175	
PA_tika-vin01_t2:1175_6	chindāpesi. Ekantasaccameva hotīti phalassa saccabhāvato vuttaṃ, dassanaṃ pana vipallatthameva.	1175	
PA_tika-vin01_t2:1175_7	Teneva pahīnavipallāsā pubbanimittabhūtampi supinaṃ na passanti, dvīhi tīhi vā kāraṇehi	1175	
PA_tika-vin01_t2:1175_8	kadāci supinaṃ passantīti āha “saṃsaggabhedato”ti. “Asekkhā na passanti pahīnavipallāsattā”ti	1175	
PA_tika-vin01_t2:1175_9	vacanato catunnampi kāraṇānaṃ vipallāso eva mūlakāraṇanti daṭṭhabbaṃ.	1175	
PA_tika-vin01_t2:1176_0	Tanti supinakāle pavattaṃ bhavaṅgacittaṃ. Rūpanimittādiārammaṇanti kammanimittagatinimittato	1176	
PA_tika-vin01_t2:1176_1	aññaṃ rūpanimittādiārammaṇaṃ na hoti. Īdisānīti paccakkhato anubhūtapubbaparikappitarūpādiārammaṇāni	1176	
PA_tika-vin01_t2:1176_2	ceva rāgādisampayuttāni ca. Sabbohārikacittenāti pakaticittena. Dvīhi antehi muttoti	1176	
PA_tika-vin01_t2:1176_3	kusalākusalasaṅkhātehi dvīhi antehi mutto. Āvajjanatadārammaṇakkhaṇeti idaṃ yāva	1176	
PA_tika-vin01_t2:1176_4	tadārammaṇuppatti, tāva pavattaṃ cittavāraṃ sandhāya vuttaṃ. “Supineneva diṭṭhaṃ	1176	
PA_tika-vin01_t2:1176_5	viya me, sutaṃ viya meti kathanakāle pana abyākatoyeva āvajjanamattasseva uppajjanato”ti	1176	
PA_tika-vin01_t2:1176_6	vadanti. Evaṃ vadantehi pañcadvāre dutiyamoghavāre viya manodvārepi āvajjanaṃ dvattikkhattuṃ	1176	
PA_tika-vin01_t2:1176_7	uppajjitvā javanaṭṭhāne ṭhatvā bhavaṅgaṃ otaratīti adhippetanti daṭṭhabbaṃ ekacittakkhaṇikassa	1176	
PA_tika-vin01_t2:1176_8	āvajjanassa uppattiyaṃ “diṭṭhaṃ viya me, sutaṃ viya me”ti kappanāya asambhavato.	1176	
PA_tika-vin01_t2:1177_0	Ettha ca “supinantepi tadārammaṇavacanato paccuppannavasena vā atītavasena vā sabhāvadhammāpi	1177	
PA_tika-vin01_t2:1177_1	supinante ārammaṇaṃ hontī”ti vadanti. “Yadipi supinante vibhūtaṃ hutvā upaṭṭhite	1177	
PA_tika-vin01_t2:1177_2	rūpādivatthumhi tadārammaṇaṃ vuttaṃ, tathāpi supinante upaṭṭhitanimittassa parikappavasena	1177	
PA_tika-vin01_t2:1177_3	gahetabbatāya dubbalabhāvato dubbalavatthukattāti vutta”nti tīsupi gaṇṭhipadesu vuttaṃ.	1177	
PA_tika-vin01_t2:1177_4	Keci pana “karajakāyassa nirussāhasantabhāvappattito tannissitaṃ hadayavatthu na	1177	
PA_tika-vin01_t2:1177_5	suppasannaṃ hoti, tato tannissitāpi cittuppatti na suppasannā asuppasannavaṭṭinissitadīpappabhā	1177	
PA_tika-vin01_t2:1177_6	viya, tasmā dubbalavatthukattāti ettha dubbalahadayavatthukattā”ti atthaṃ vadanti,	1177	
PA_tika-vin01_t2:1177_7	vīmaṃsitvā yuttataraṃ gahetabbaṃ.	1177	
PA_tika-vin01_t2:1178_0	Supinantacetanāti manodvārikajavanavasena pavattā supinante cetanā. Supinañhi passanto	1178	
PA_tika-vin01_t2:1178_1	manodvārikeneva javanena passati, na pañcadvārikena. Paṭibujjhanto ca manodvārikeneva	1178	
PA_tika-vin01_t2:1178_2	paṭibujjhati, na pañcadvārikena. Niddāyantassa hi mahāvaṭṭiṃ jāletvā dīpe cakkhusamīpaṃ	1178	
PA_tika-vin01_t2:1178_3	upanīte paṭhamaṃ cakkhudvārikaṃ āvajjanaṃ bhavaṅgaṃ na āvaṭṭeti, manodvārikameva	1178	
PA_tika-vin01_t2:1178_4	āvaṭṭeti, atha javanaṃ javitvā bhavaṅgaṃ otarati. Dutiyavāre cakkhudvārikaṃ āvajjanaṃ	1178	
PA_tika-vin01_t2:1178_5	bhavaṅgaṃ āvaṭṭeti, tato cakkhuviññāṇādīni javanapariyosānāni pavattanti, tadanantaraṃ	1178	
PA_tika-vin01_t2:1178_6	bhavaṅgaṃ pavattati. Tatiyavāre manodvārikaāvajjanena bhavaṅge āvaṭṭite manodvārikajavanaṃ	1178	
PA_tika-vin01_t2:1178_7	javati, tena cittena “kiṃ ayaṃ imasmiṃ ṭhāne āloko”ti jānāti. Tathā niddāyantassa	1178	
PA_tika-vin01_t2:1178_8	kaṇṇasamīpe tūriyesu paggahitesu ghānasamīpe sugandhesu vā duggandhesu vā pupphesu	1178	
PA_tika-vin01_t2:1178_9	upanītesu mukhe sappimhi vā phāṇite vā pakkhitte piṭṭhiyaṃ pāṇinā pahāre dinne paṭhamaṃ	1178	
PA_tika-vin01_t2:1178_10	sotadvārikādīni āvajjanāni bhavaṅgaṃ na āvaṭṭenti, manodvārikameva āvaṭṭeti, atha	11781	
PA_tika-vin01_t2:1178_11	javanaṃ javitvā bhavaṅgaṃ otarati. Dutiyavāre sotadvārikādīni āvajjanāni bhavaṅgaṃ	11781	
PA_tika-vin01_t2:1178_12	āvaṭṭenti, tato sotaghānajivhākāyaviññāṇādīni javanapariyosānāni pavattanti, tadanantaraṃ	11781	
PA_tika-vin01_t2:1178_13	bhavaṅgaṃ pavattati. Tatiyavāre manodvārikaāvajjanena bhavaṅge āvaṭṭite manodvārikajavanaṃ	11781	
PA_tika-vin01_t2:1178_14	javati, tena cittena ñatvā “kiṃ ayaṃ imasmiṃ ṭhāne saddo, saṅkhasaddo bherisaddo”ti	11781	
PA_tika-vin01_t2:1178_15	vā “kiṃ ayaṃ imasmiṃ ṭhāne gandho, mūlagandho sāragandho”ti vā “kiṃ idaṃ mayhaṃ mukhe	11781	
PA_tika-vin01_t2:1178_16	pakkhittaṃ, sappi phāṇita”nti vā “kenamhi piṭṭhiyaṃ pahaṭo, atithaddho me pahāro”ti	11781	
PA_tika-vin01_t2:1178_17	vā vattā hoti, evaṃ manodvārikajavaneneva paṭibujjhati, na pañcadvārikena. Supinampi	11781	
PA_tika-vin01_t2:1178_18	teneva passati, na pañcadvārikena.	11781	
PA_tika-vin01_t2:1179_0	Assāti assa āpattinikāyassa. Nanu ca ayuttoyaṃ niddeso “saṅgho ādimhi ceva sese ca	1179	
PA_tika-vin01_t2:1179_1	icchitabbo assā”ti. Na hi āpattinikāyassa ādimhi ceva sese ca saṅgho icchito, kiñcarahi	1179	
PA_tika-vin01_t2:1179_2	vuṭṭhānassāti imaṃ codanaṃ manasi sannidhāya yathā na virujjhati, tathā adhippāyaṃ	1179	
PA_tika-vin01_t2:1179_3	vivaranto “kiṃ vuttaṃ hotī”tiādimāha. Āpattito vuṭṭhānassa ādimhi ceva sese ca icchito	1179	
PA_tika-vin01_t2:1179_4	saṅgho āpattiyāva icchito nāma hotīti ayamettha adhippāyo. Āpattivuṭṭhānanti āpattito	1179	
PA_tika-vin01_t2:1179_5	vuṭṭhānaṃ, anāpattikabhāvūpagamananti attho. Vacanakāraṇanti “saṅghādiseso”ti evaṃ	1179	
PA_tika-vin01_t2:1179_6	vacane kāraṇaṃ. Samudāye niruḷho nikāya-saddo tadekadese pavattamānopi tāya eva ruḷhiyā	1179	
PA_tika-vin01_t2:1179_7	pavattatīti āha ruḷīsaddenāti. Atha vā kiñci nimittaṃ gahetvā satipi aññasmiṃ taṃnimittayutte	1179	
PA_tika-vin01_t2:1179_8	kismiñcideva visaye sammutiyā cirakālatāvasena nimittavirahepi pavattaniruḷho ruḷhī	1179	
PA_tika-vin01_t2:1179_9	nāma. Yathā mahiyaṃ setīti mahiṃso, gacchatīti goti, evaṃ nikāya-saddassapi ruḷhibhāvo	1179	
PA_tika-vin01_t2:1179_10	veditabbo. Ekasmimpi visiṭṭhe satipi sāmaññā viya samudāye pavattavohāro avayavepi	11791	
PA_tika-vin01_t2:1179_11	pavattatīti āha avayave samūhavohārena vāti. Navamassa adhippāyassāti vīmaṃsādhippāyassa.	11791	
PA_tika-vin01_t2:1180_0	238-239. Lomā etesaṃ santīti lomasā, bahulomāti vuttaṃ hoti. Arogo bhavissāmīti rāgapariḷāhavūpasamato	1180	
PA_tika-vin01_t2:1180_1	nirogo bhavissāmi. Mocanenāti mocanatthāya upakkamakaraṇena. Upakkamakaraṇañhettha	1180	
PA_tika-vin01_t2:1180_2	mocananti adhippetaṃ moceti etenāti katvā. Bījaṃ bhavissatīti coḷaggahaṇādikammaṃ sandhāya vuttaṃ.	1180	
PA_tika-vin01_t2:1181_0	240. Dve āpattisahassānīti khaṇḍacakkādibhedaṃ anāmasitvā vuttaṃ, icchantena pana	1181	
PA_tika-vin01_t2:1181_1	khaṇḍacakkādibhedenapi āpattigaṇanā kātabbā. Missakacakkanti ubhatovaḍḍhanakaṃ sandhāya	1181	
PA_tika-vin01_t2:1181_2	vuttaṃ. Ettha ca nīlañca pītakañcātiādinā ekakkhaṇe anekavaṇṇānaṃ mocanādhippāyavacanaṃ	1181	
PA_tika-vin01_t2:1181_3	yathādhippāyena mocanaṃ bhavatu vā mā vā, imināpi adhippāyena upakkamitvā mocentassa	1181	
PA_tika-vin01_t2:1181_4	āpatti hotīti dassanatthaṃ. Na hi ekasmiṃ khaṇe nīlādīnaṃ sabbesampi mutti sambhavati.	1181	
PA_tika-vin01_t2:1181_5	Aññaṃ vadatīti attano dosaṃ ujuṃ vattuṃ asakkonto puna puṭṭho aññaṃ bhaṇati.	1181	
PA_tika-vin01_t2:1182_0	Mocanassādoti mocanassa pubbabhāge pavattaassādo. Teneva “mocetuṃ assādo mocanassādo”ti	1182	
PA_tika-vin01_t2:1182_1	vuttaṃ. Gehassitapemanti ettha geha-saddena gehe ṭhitā mātubhaginīādayo ajjhattikañātakā	1182	
PA_tika-vin01_t2:1182_2	gahitā. Tesu mātupemādivasena uppanno sineho gehassitapemaṃ, aññattha pana gehassitapemanti	1182	
PA_tika-vin01_t2:1182_3	pañcakāmaguṇikarāgo vuccati. Sampayuttaassādasīsenāti rāgasampayuttasukhavedanāmukhena.	1182	
PA_tika-vin01_t2:1182_4	Ekena padenāti gehassitapema-padena.	1182	
PA_tika-vin01_t2:1183_0	Tathevāti mocanassādacetanāya eva. Pubbabhāge mocanassādavasena katappayogaṃ avijahitvāva	1183	
PA_tika-vin01_t2:1183_1	sayitattā “sace pana…pe… saṅghādiseso”ti vuttaṃ. Puna suddhacitte uppanne tassa payogassa	1183	
PA_tika-vin01_t2:1183_2	paṭippassaddhattā “suddhacitto…pe… anāpattī”ti vuttaṃ. Jagganatthāyāti dhovanatthāya.	1183	
PA_tika-vin01_t2:1183_3	Anokāsanti aṅgajātappadesaṃ.	1183	
PA_tika-vin01_t2:1184_0	263-264. Gehassitakāmavitakkanti pañcakāmaguṇasannissitaṃ kāmavitakkaṃ. Vatthiṃ daḷhaṃ	1184	
PA_tika-vin01_t2:1184_1	gahetvāti aṅgajātassa agge passāvaniggamanaṭṭhāne cammaṃ daḷhaṃ gahetvā. Nimitte	1184	
PA_tika-vin01_t2:1184_2	upakkamābhāvato “mocanassādādhippāyassapi mutte anāpattī”ti vuttaṃ.	1184	
PA_tika-vin01_t2:1185_0	265. “Ehi me tvaṃ, āvuso, sāmaṇerāti āṇattiyā aññena katopi payogo attanāva kato	1185	
PA_tika-vin01_t2:1185_1	nāma hotīti katvā āpatti vuttā. Yadi pana anāṇatto sayameva karoti, aṅgapāripūriyā	1185	
PA_tika-vin01_t2:1185_2	abhāvato anāpattī”ti vadanti. Suttasāmaṇeravatthusmiṃ asucimhi muttepi aṅgajātassa	1185	
PA_tika-vin01_t2:1185_3	gahaṇapaccayā dukkaṭaṃ vuttaṃ, na pana muttapaccayā.	1185	
PA_tika-vin01_t2:1186_0	266. Kāyatthambhanavatthusmiṃ calanavasena yathā aṅgajātepi upakkamo sambhavati,	1186	
PA_tika-vin01_t2:1186_1	tathāpi vijambhitattā āpatti vuttā. “Pacchato vā”ti vacanato ubhosu passesu kaṭiyaṃ	1186	
PA_tika-vin01_t2:1186_2	ūruppadesopi gahitoyevāti daṭṭhabbaṃ, tasmā ubhosupi passesu ṭhatvā imasmiṃ okāse	1186	
PA_tika-vin01_t2:1186_3	nimittanti upanijjhāyantassapi āpattiyeva. “Aṅgajāta”nti vacanato nimittanti passāvamaggova	1186	
PA_tika-vin01_t2:1186_4	vutto. Ummīlananimīlanavasena pana na kāretabboti ummīlananimīlanappayogavasaena	1186	
PA_tika-vin01_t2:1186_5	āpattibhedo na kāretabboti attho. Anekakkhattumpi ummīletvā nimīletvā upanijjhāyantassa	1186	
PA_tika-vin01_t2:1186_6	ekameva dukkaṭanti vuttaṃ hoti. Akkhīni avipphandetvā abhimukhaṃ sampattassa mātugāmassa	1186	
PA_tika-vin01_t2:1186_7	nimittolokanepi āpattiyevāti daṭṭhabbaṃ. “Dārudhītalikalepacittānaṃ aṅgajātupanijjhānepi	1186	
PA_tika-vin01_t2:1186_8	dukkaṭa”nti vadanti.	1186	
PA_tika-vin01_t2:1187_0	267. Pupphāvalīti kīḷāvisesassādhivacanaṃ. Taṃ kīḷantā nadīādīsu chinnataṭaṃ udakena	1187	
PA_tika-vin01_t2:1187_1	cikkhallaṃ katvā tattha ubho pāde pasāretvā nisinnā papatanti. “Pupphāvaliya”ntipi	1187	
PA_tika-vin01_t2:1187_2	pāṭho. Pavesentassāti dvikammakattā vālikaṃ aṅgajātanti ubhayatthāpi upayogavacanaṃ	1187	
PA_tika-vin01_t2:1187_3	kataṃ. Vālikanti vālikāyāti attho. Cetanā, upakkamo, muccananti imānettha tīṇi aṅgāni veditabbāni.	1187	
PA_tika-vin01_t2:1188	Sukkavissaṭṭhisikkhāpadavaṇṇanā niṭṭhitā.	118	
PA_tika-vin01_t2:1189	2. Kāyasaṃsaggasikkhāpadavaṇṇanā	118	
PA_tika-vin01_t2:1190_0	269. Dutiye yesu vivaṭesu andhakāro hoti, tāni vivarantoti brāhmaṇiyā saddhiṃ kāyasaṃsaggaṃ	1190	
PA_tika-vin01_t2:1190_1	samāpajjitukāmo evamakāsi. Tena katassapi vippakārassa attani katattā “attano vippakāra”nti	1190	
PA_tika-vin01_t2:1190_2	vuttaṃ. Uḷārattatāti uḷāracittatā, paṇītādhimuttatāti vuttaṃ hoti.	1190	
PA_tika-vin01_t2:1191_0	270. Otiṇṇoti idaṃ kammasādhanaṃ kattusādhanaṃ vā hotīti tadubhayavasena atthaṃ dassento	1191	
PA_tika-vin01_t2:1191_1	“yakkhādīhi viya sattā”tiādimāha. Asamapekkhitvāti yathāsabhāvaṃ anupaparikkhitvā,	1191	
PA_tika-vin01_t2:1191_2	yathā te ratijanakā rūpādayo visayā aniccadukkhāsubhānattākārena avatthitā, tathā	1191	
PA_tika-vin01_t2:1191_3	apassitvāti vuttaṃ hoti.	1191	
PA_tika-vin01_t2:1192	271. Saññamavelanti sīlamariyādaṃ. Ācāroti ācaraṇaṃ hatthagahaṇādikiriyā. Assāti “kāyasaṃsaggaṃ samāpajjeyyā”ti padassa.	119	
PA_tika-vin01_t2:1193_0	273. Etesaṃ padānaṃ vasenāti āmasanādipadānaṃ vasena. Ito cito ca…pe… sañcopetīti	1193	
PA_tika-vin01_t2:1193_1	attano hatthaṃ vā kāyaṃ vā tiriyaṃ ito cito ca sañcāreti. “Kāyato amocetvāvāti vacanato	1193	
PA_tika-vin01_t2:1193_2	matthakato paṭṭhāya hatthaṃ otārentassa kāyato mocetvā nivatthasāṭakūpari omasantassa	1193	
PA_tika-vin01_t2:1193_3	thullaccayaṃ, sāṭakato otāretvā jaṅghato paṭṭhāya kāyaṃ omasantassa puna saṅghādiseso”ti vadanti.	1193	
PA_tika-vin01_t2:1194_0	Dvādasasupi āmasanādippayogesu ekekasmiṃ payoge kāyato amocite ekekāva āpatti hotīti	1194	
PA_tika-vin01_t2:1194_1	āha “mūlaggahaṇameva pamāṇa”nti. Idañca ekena hatthena kāyaṃ gahetvā itarena hatthena	1194	
PA_tika-vin01_t2:1194_2	kāyaparāmasanaṃ sandhāya vuttaṃ. Ekena pana hatthena kāyapaṭibaddhaṃ gahetvā itarena	1194	
PA_tika-vin01_t2:1194_3	tattha tattha kāyaṃ parāmasato payogagaṇanāya āpatti. Ayaṃ pana saṅghādiseso na kevalaṃ	1194	
PA_tika-vin01_t2:1194_4	vatthuvaseneva, apica saññāvasenapīti āha “itthiyā itthisaññissa saṅghādiseso”ti.	1194	
PA_tika-vin01_t2:1194_5	Pāḷiyaṃ tiracchānagato ca hotīti ettha tiracchānagatitthiyā tiracchānagatapurisassa	1194	
PA_tika-vin01_t2:1194_6	ca gahaṇaṃ veditabbaṃ.	1194	
PA_tika-vin01_t2:1195_0	Samasārāgoti kāyasaṃsaggarāgena ekasadisarāgo. Purimanayenevāti rajjuvatthādīhi parikkhipitvā	1195	
PA_tika-vin01_t2:1195_1	gahaṇe vuttanayena. Puna purimanayenevāti samasārāgo vutto. Anantaranayenevāti kāyapaṭibaddhaāmasananayena.	1195	
PA_tika-vin01_t2:1195_2	Veṇiggahaṇena lomānampi saṅgahitattā lomānaṃ phusanepi saṅghādiseso vutto. Idāni	1195	
PA_tika-vin01_t2:1195_3	vuttamevatthaṃ pakāsetukāmo “upādinnakena hī”tiādimāha.	1195	
PA_tika-vin01_t2:1196_0	Yathāniddiṭṭhaniddeseti yathāvuttakāyasaṃsagganiddese. Tenāti tena yathāvuttakāraṇena.	1196	
PA_tika-vin01_t2:1196_1	Saññāya virāgitamhīti saññāya viraddhāya. Liṅgabyattayena “virāgitamhī”ti vuttaṃ.	1196	
PA_tika-vin01_t2:1196_2	Imaṃ nāma vatthunti imasmiṃ sikkhāpade āgataṃ sandhāya vadati. Aññampi yaṃ kiñci	1196	
PA_tika-vin01_t2:1196_3	vatthuṃ sandhāya vadatītipi keci. Sārattanti kāyasaṃsaggarāgena sārattaṃ. Virattanti	1196	
PA_tika-vin01_t2:1196_4	kāyasaṃsaggarāgarahitaṃ mātubhaginīādiṃ sandhāya vadati. “Virattaṃ gaṇhissāmī”ti	1196	
PA_tika-vin01_t2:1196_5	virattaṃ gaṇhi, dukkaṭanti mātupemādivasena gahaṇe dukkaṭaṃ vuttaṃ.	1196	
PA_tika-vin01_t2:1197_0	Imāya pāḷiyā sametīti sambandho. Kathaṃ sametīti ce? Yadi hi “itthiyā kāyapaṭibaddhaṃ	1197	
PA_tika-vin01_t2:1197_1	gaṇhissāmī”ti citte uppanne itthisaññā virāgitā bhaveyya, kāyapaṭibaddhaggahaṇe thullaccayaṃ	1197	
PA_tika-vin01_t2:1197_2	vadantena bhagavatā “itthī ca hoti itthisaññī cā”ti na vattabbaṃ siyā, vuttañca,	1197	
PA_tika-vin01_t2:1197_3	tasmā “itthiyā kāyapaṭibaddhaṃ gaṇhissāmī”ti kāyaṃ gaṇhantassa itthisaññā virāgitā	1197	
PA_tika-vin01_t2:1197_4	nāma na hotīti “kāyapaṭibaddhaṃ gaṇhissāmīti kāyaṃ gaṇhanto yathāvatthukameva āpajjatī”ti	1197	
PA_tika-vin01_t2:1197_5	mahāsumattherena vuttavādo imāya pāḷiyā sameti. Yo panettha “satipi itthisaññāya	1197	
PA_tika-vin01_t2:1197_6	kāyapaṭibaddhaṃ gaṇhantassa gahaṇasamaye ‘kāyapaṭibaddhaṃ gaṇhissāmī’ti saññaṃ ṭhapetvā	1197	
PA_tika-vin01_t2:1197_7	‘itthiṃ gaṇhāmī’ti saññāya abhāvato vatthusaññānaṃ bhinnattā ayutta”nti vadeyya,	1197	
PA_tika-vin01_t2:1197_8	so pucchitabbo “kiṃ kāyapaṭibaddhaṃ vatthādiṃ gaṇhanto itthiyā rāgena gaṇhāti, udāhu	1197	
PA_tika-vin01_t2:1197_9	vatthādīsu rāgenā”ti. Yadi “vatthādīsu rāgena gaṇhātī”ti vadeyya, itthiyā kāyapaṭibaddhaṃ	1197	
PA_tika-vin01_t2:1197_10	ahutvā aññattha ṭhitaṃ vatthādiṃ gaṇhantassapi thullaccayaṃ siyā, tasmā itthī itthisaññā	11971	
PA_tika-vin01_t2:1197_11	sārattabhāvo gahaṇañcāti aṅgapāripūrisabbhāvato mahāsumattheravādova yuttavādo. Aṭṭhakathāvinicchayehi	11971	
PA_tika-vin01_t2:1197_12	ca sametīti etthāpi ayamadhippāyo – yadi saññāvirāgena virāgitaṃ nāma siyā, “sambahulā	11971	
PA_tika-vin01_t2:1197_13	itthiyo bāhāhi parikkhipitvā gaṇhāmī”ti evaṃsaññissa “majjhagatitthiyo kāyapaṭibaddhena	11971	
PA_tika-vin01_t2:1197_14	gaṇhāmī”ti evarūpāya saññāya abhāvato majjhagatānaṃ vasena thullaccayaṃ na siyā,	11971	
PA_tika-vin01_t2:1197_15	evaṃ santepi aṭṭhakathāya thullaccayassa vuttattā saññāvirāgena virāgitaṃ nāma na	11971	
PA_tika-vin01_t2:1197_16	hotīti ayamattho siddhoyevāti. Nīlena duviññeyyasabhāvato kāḷitthī vuttā.	11971	
PA_tika-vin01_t2:1198_0	279. Sevanādhippāyoti phassasukhasevanādhippāyo. Itthiyā kāyena bhikkhussa kāyapaṭibaddhāmasanavārepi	1198	
PA_tika-vin01_t2:1198_1	phassaṃ paṭivijānātīti idaṃ attano kāyapaṭibaddhāmasanepi kāyasambandhasabhāvato	1198	
PA_tika-vin01_t2:1198_2	vuttaṃ. Etthāti nissaggiyena nissaggiyavāre. Mokkhādhippāyoti ettha paṭhamaṃ kāyasaṃsaggarāge	1198	
PA_tika-vin01_t2:1198_3	satipi pacchā mokkhādhippāyassa anāpatti.	1198	
PA_tika-vin01_t2:1199_0	281. Pāripanthikāti vilumpanikā, antarāyikāti vuttaṃ hoti. Nadīsotena vuyhamānaṃ	1199	
PA_tika-vin01_t2:1199_1	mātaranti ukkaṭṭhaparicchedadassanatthaṃ vuttaṃ, aññāsupi pana itthīsu kāruññādhippāyena	1199	
PA_tika-vin01_t2:1199_2	mātari vuttanayena paṭipajjantassa nevatthi dosoti vadanti. “Mātara”nti vuttattā	1199	
PA_tika-vin01_t2:1199_3	aññāsaṃ na vaṭṭatīti vadantāpi atthi. Tiṇaṇḍupakanti hirīverādimūlehi katacumbaṭakaṃ.	1199	
PA_tika-vin01_t2:1199_4	Tālapaṇṇamuddikanti tālapaṇṇehi kataaṅgulimuddikaṃ. Parivattetvāti attano nivāsanapārupanabhāvato	1199	
PA_tika-vin01_t2:1199_5	apanetvā, cīvaratthāya apanāmetvāti vuttaṃ hoti. Cīvaratthāya pādamūle ṭhapeti, vaṭṭatīti	1199	
PA_tika-vin01_t2:1199_6	idaṃ nidassanamattaṃ, paccattharaṇavitānādiatthampi vaṭṭatiyeva, pūjādiatthaṃ tāvakālikampi gahetuṃ vaṭṭati.	1199	
PA_tika-vin01_t2:1200_0	Itthisaṇṭhānena katanti ettha heṭṭhimaparicchedato pārājikavatthubhūtatiracchānagatitthīnampi	1200	
PA_tika-vin01_t2:1200_1	anāmāsabhāvato tādisaṃ itthisaṇṭhānena kataṃ tiracchānagatarūpampi anāmāsanti daṭṭhabbaṃ.	1200	
PA_tika-vin01_t2:1200_2	“Bhikkhunīhi paṭimārūpaṃ āmasituṃ vaṭṭatī”ti vadanti ācariyā. Itthirūpāni dassetvā	1200	
PA_tika-vin01_t2:1200_3	kataṃ vatthañca paccattharaṇañca bhittiñca itthirūpaṃ anāmasitvā gaṇhituṃ vaṭṭati.	1200	
PA_tika-vin01_t2:1200_4	Bhinditvāti ettha hatthena aggahetvāva kenacideva daṇḍādinā bhinditabbaṃ. Ettha ca	1200	
PA_tika-vin01_t2:1200_5	“anāmāsampi hatthena aparāmasitvā daṇḍādinā kenaci bhindituṃ vaṭṭatī”ti idha vuttattā	1200	
PA_tika-vin01_t2:1200_6	“paṃsukūlaṃ gaṇhantena mātugāmasarīrepi satthādīhi vaṇaṃ katvā gahetabba”nti vuttattā	1200	
PA_tika-vin01_t2:1200_7	ca gahitamaṇḍūkasappiniṃ daṇḍādīhi nippīḷetvā maṇḍūkaṃ vissajjāpetuṃ vaṭṭati.	1200	
PA_tika-vin01_t2:1201_0	Maggaṃ adhiṭṭhāyāti magge gacchāmīti evaṃ maggasaññī hutvāti attho. Kīḷantenāti idaṃ	1201	
PA_tika-vin01_t2:1201_1	gihisantakaṃ sandhāya vuttaṃ, bhikkhusantakaṃ pana yena kenaci adhippāyena anāmasitabbameva	1201	
PA_tika-vin01_t2:1201_2	durupaciṇṇabhāvato. Tālapanasādīnīti cettha ādi-saddena nāḷikeralabujatipusaalābukumbhaṇḍapussaphalaeḷālukaphalānaṃ	1201	
PA_tika-vin01_t2:1201_3	saṅgaho daṭṭhabbo. “Yathāvuttaphalānaṃyeva cettha kīḷādhippāyena āmasanaṃ na vaṭṭatī”ti	1201	
PA_tika-vin01_t2:1201_4	vuttattā pāsāṇasakkharādīni kīḷādhippāyenapi āmasituṃ vaṭṭati.	1201	
PA_tika-vin01_t2:1202_0	Muttāti hatthikumbhajādikā aṭṭhavidhā muttā. Tathā hi hatthikumbhaṃ, varāhadāṭhaṃ,	1202	
PA_tika-vin01_t2:1202_1	bhujaṅgasīsaṃ, valāhakaṃ, veḷu, macchasiro, saṅkho, sippīti aṭṭha muttāyoniyo. Tattha	1202	
PA_tika-vin01_t2:1202_2	hatthikumbhajā pītavaṇṇā pabhāvihīnā. Varāhadāṭhajā varāhadāṭhavaṇṇāva. Bhujaṅgasīsajā	1202	
PA_tika-vin01_t2:1202_3	nīlādivaṇṇā suvisuddhā vaṭṭalā. Valāhakajā ābhāsūrā dubbibhāgarūpā rattibhāge andhakāraṃ	1202	
PA_tika-vin01_t2:1202_4	viddhamantiyo tiṭṭhanti, devūpabhogā eva ca honti. Veḷujā karakaphalasamānavaṇṇā	1202	
PA_tika-vin01_t2:1202_5	na ābhāsūrā, te ca veḷū amanussagocare eva padese jāyanti. Macchasirajā pāṭhīnapiṭṭhisamaānavaṇṇā	1202	
PA_tika-vin01_t2:1202_6	vaṭṭalā laghavo ca honti pabhāvihīnā ca, te ca macchā samuddamajjheyeva jāyanti.	1202	
PA_tika-vin01_t2:1202_7	Saṅkhajā saṅkhaudaracchavivaṇṇā kolaphalappamāṇāpi honti pabhāvihīnāva. Sippijā pabhāvisesayuttā	1202	
PA_tika-vin01_t2:1202_8	honti nānāsaṇṭhānā. Evaṃ jātito aṭṭhavidhāsu muttāsu yā macchasaṅkhasippijā, tā sāmuddikā.	1202	
PA_tika-vin01_t2:1202_9	Bhujaṅgajāpi kāci sāmuddikā honti, itarā asāmuddikā. Yasmā bahulaṃ sāmuddikāva muttā	1202	
PA_tika-vin01_t2:1202_10	loke dissanti, tatthāpi sappijāva, itarā kadāci kāci, tasmā sammohavinodaniyaṃ “muttāti	12021	
PA_tika-vin01_t2:1202_11	sāmuddikā muttā”ti vuttaṃ.	12021	
PA_tika-vin01_t2:1203_0	Maṇīti ṭhapetvā veḷuriyādike seso jotirasādibhedo sabbopi maṇi. Veḷuriyoti vaṃsavaṇṇamaṇi.	1203	
PA_tika-vin01_t2:1203_1	Saṅkhoti sāmuddikasaṅkho. Silāti kāḷasilāpaṇḍusilāsetasilādibhedā sabbāpi silā. Rajatanti	1203	
PA_tika-vin01_t2:1203_2	kahāpaṇādikaṃ vuttāvasesaṃ ratanasammataṃ. Jātarūpanti suvaṇṇaṃ. Lohitaṅkoti rattamaṇi.	1203	
PA_tika-vin01_t2:1203_3	Masāragallanti kabaramaṇi. Bhaṇḍamūlatthāyāti pattacīvarādibhaṇḍamūlatthāya. Kuṭṭharogassāti	1203	
PA_tika-vin01_t2:1203_4	nidassanamattaṃ, tāya vūpasametabbassa yassa kassaci rogassatthāyapi vaṭṭatiyeva.	1203	
PA_tika-vin01_t2:1203_5	“Bhesajjatthañca adhiṭṭhāyeva muttā vaṭṭatī”ti tīsupi gaṇṭhipadesu vuttaṃ. Ākaramuttoti	1203	
PA_tika-vin01_t2:1203_6	ākarato muttamatto. “Bhaṇḍamūlatthāya sampaṭicchituṃ vaṭṭatī”ti iminā ca āmasitumpi	1203	
PA_tika-vin01_t2:1203_7	vaṭṭatīti dasseti. Pacitvā katoti kācakārehi pacitvā kato.	1203	
PA_tika-vin01_t2:1204_0	Dhotaviddho ca ratanamissoti alaṅkāratthaṃ kañcanalatādiṃ dassetvā kato ratanakhacito	1204	
PA_tika-vin01_t2:1204_1	dhotaviddho anāmāso. Dhotaviddho ca ratanamisso cāti visuṃ vā padaṃ sambandhitabbaṃ.	1204	
PA_tika-vin01_t2:1204_2	Pānīyasaṅkhoti iminā ca saṅkhena katapānīyabhājanapidhānādisamaṇaparikkhāropi āmasituṃ	1204	
PA_tika-vin01_t2:1204_3	vaṭṭatīti siddhaṃ. Sesanti ratanamissaṃ ṭhapetvā avasesaṃ. Muggavaṇṇaṃyeva ratanasammissaṃ	1204	
PA_tika-vin01_t2:1204_4	karonti, na aññanti āha “muggavaṇṇāvā”ti, muggavaṇṇā ratanamissāva na vaṭṭatīti vuttaṃ	1204	
PA_tika-vin01_t2:1204_5	hoti. Sesāti ratanasammissaṃ ṭhapetvā avasesā muggavaṇṇā nīlasilā.	1204	
PA_tika-vin01_t2:1205_0	Bījato paṭṭhāyāti dhātupāsāṇato paṭṭhāya. Suvaṇṇacetiyanti dhātukaraṇḍakaṃ. Paṭikkhipīti	1205	
PA_tika-vin01_t2:1205_1	“dhātuṭṭhapanatthāya gaṇhathā”ti avatvā “tumhākaṃ gaṇhathā”ti pesitattā paṭikkhipi.	1205	
PA_tika-vin01_t2:1205_2	Suvaṇṇabubbuḷakanti suvaṇṇatārakaṃ. “Keḷāpayitunti ito cito ca sañcārantehi āmasituṃ	1205	
PA_tika-vin01_t2:1205_3	vaṭṭatī”ti mahāaṭṭhakathāyaṃ vuttaṃ. Kacavarameva harituṃ vaṭṭatīti cetiyagopakā	1205	
PA_tika-vin01_t2:1205_4	vā bhikkhū hontu aññe vā, hatthenapi puñchitvā kacavaraṃ apanetuṃ vaṭṭati, malampi	1205	
PA_tika-vin01_t2:1205_5	pamajjituṃ vaṭṭatiyeva.	1205	
PA_tika-vin01_t2:1206_0	Ārakūṭalohanti kittimalohaṃ. Tīṇi hi kittimalohāni kaṃsalohaṃ, vaṭṭalohaṃ, ārakūṭanti.	1206	
PA_tika-vin01_t2:1206_1	Tattha tiputambe missetvā kataṃ kaṃsalohaṃ, sīsatambe missetvā kataṃ vaṭṭalohaṃ,	1206	
PA_tika-vin01_t2:1206_2	pakatirasatambe missetvā kataṃ ārakūṭaṃ. Teneva taṃkaraṇena nibbattattā “kittimaloha”nti	1206	
PA_tika-vin01_t2:1206_3	vuccati. “Jātarūpagatikamevāti vuttattā ārakūṭaṃ suvaṇṇasadisameva āmasituṃ na vaṭṭati,	1206	
PA_tika-vin01_t2:1206_4	aññaṃ pana vaṭṭatī”ti tīsupi gaṇṭhipadesu vuttaṃ. Keci pana “ārakūṭaṃ anāmasitabbato	1206	
PA_tika-vin01_t2:1206_5	jātarūpagatikamevāti vuttaṃ, tasmā ubhayampi jātarūpaṃ viya āmasituṃ na vaṭṭatī”ti	1206	
PA_tika-vin01_t2:1206_6	vadanti. Paṭhamaṃ vuttoyeva ca attho gaṇṭhipadakārehi adhippeto. Paṭijaggituṃ vaṭṭatīti	1206	
PA_tika-vin01_t2:1206_7	senāsanapaṭibaddhattā vuttaṃ.	1206	
PA_tika-vin01_t2:1207_0	Sāmikānaṃ pesetabbanti sāmikānaṃ sāsanaṃ pesetabbaṃ. Bhinditvāti hatthena aggahetvā	1207	
PA_tika-vin01_t2:1207_1	aññena yena kenaci bhinditvā. Bherisaṅghāṭoti saṅghaṭitacammabherī. Vīṇāsaṅghāṭoti	1207	
PA_tika-vin01_t2:1207_2	saṅghaṭitacammavīṇā. Cammavinaddhānaṃ bherivīṇānametaṃ adhivacanaṃ. Tucchapokkharanti	1207	
PA_tika-vin01_t2:1207_3	avinaddhacammaṃ bheripokkharaṃ vīṇāpokkharañca. Āropitacammanti bheriādīnaṃ vinaddhanatthāya	1207	
PA_tika-vin01_t2:1207_4	mukhavaṭṭiyaṃ āropitacammaṃ tato uddharitvā visuṃ ṭhapitacammañca. Onahituṃ vāti	1207	
PA_tika-vin01_t2:1207_5	bheripokkharādīni cammaṃ āropetvā vinandhituṃ. Onahāpetuṃ vāti tatheva aññehi vinandhāpetuṃ.	1207	
PA_tika-vin01_t2:1207_6	Pārājikappahonakakāleti akuthitakāle.	1207	
PA_tika-vin01_t2:1208_0	282. Saṅkamādi bhūmigatikattā na kāyapaṭibaddhaṭṭhāniyanti dukkaṭaṃ vuttaṃ. Ekapadikasaṅkamoti	1208	
PA_tika-vin01_t2:1208_1	khuddakasetu. Sakaṭamaggasaṅkamoti sakaṭamaggabhūto mahāsetu. Ṭhānā cāletunti rajjuṃ	1208	
PA_tika-vin01_t2:1208_2	ṭhānā cāletuṃ. Paṭicchādetabbāti apanetabbā. Manussitthī, itthisaññitā, kāyasaṃsaggarāgo,	1208	
PA_tika-vin01_t2:1208_3	tena rāgena vāyāmo, hatthaggāhādisamāpajjananti imānettha pañca aṅgāni.	1208	
PA_tika-vin01_t2:1209	Kāyasaṃsaggasikkhāpadavaṇṇanā niṭṭhitā.	120	
PA_tika-vin01_t2:1210	3. Duṭṭhullavācāsikkhāpadavaṇṇanā	121	
PA_tika-vin01_t2:1211	283. Tatiye uttarapadalopena chinnaottappā “chinnikā”ti vuttāti āha “chinnikāti chinnaotappā”ti.	121	
PA_tika-vin01_t2:1212_0	285. Yathā yuvā yuvatinti etena obhāsane nirāsaṅkabhāvaṃ dasseti. Methunupasañhitāhīti	1212	
PA_tika-vin01_t2:1212_1	idaṃ duṭṭhullavācāya sikhāppattalakkhaṇadassanaṃ. Itthilakkhaṇenāti vuttamatthaṃ	1212	
PA_tika-vin01_t2:1212_2	vivarituṃ “subhalakkhaṇenā”ti vuttaṃ. Na tāva sīsaṃ etīti “itthilakkhaṇena samannāgatāsī”tiādinā	1212	
PA_tika-vin01_t2:1212_3	vaṇṇabhaṇanaṃ saṅghādisesāpattijanakaṃ hutvā matthakaṃ na pāpuṇāti. Vaṇṇabhaṇanañhi	1212	
PA_tika-vin01_t2:1212_4	yenākārena bhaṇantassa saṅghādiseso hoti, tenākārena bhaṇantassa sikhāppattaṃ nāma	1212	
PA_tika-vin01_t2:1212_5	hoti. “Itthilakkhaṇena samannāgatāsītiādikaṃ pana duṭṭhullavācassādarāgavasena bhaṇantassa	1212	
PA_tika-vin01_t2:1212_6	dukkaṭa”nti gaṇṭhipadesu vuttaṃ.	1212	
PA_tika-vin01_t2:1213_0	Ekādasahi padehi aghaṭite sīsaṃ na etīti “animittāsī”tiādīhi ekādasahi padehi aghaṭite	1213	
PA_tika-vin01_t2:1213_1	avaṇṇabhaṇanaṃ sīsaṃ na eti, avaṇṇabhaṇanaṃ nāma na hotīti vuttaṃ hoti. Ghaṭitepīti	1213	
PA_tika-vin01_t2:1213_2	ekādasahi padehi avaṇṇabhaṇane ghaṭitepi. Imehi tīhi ghaṭiteyeva saṅghādisesoti “sikharaṇī”tiādīhi	1213	
PA_tika-vin01_t2:1213_3	tīhiyeva padehi avaṇṇabhaṇane ghaṭiteyeva saṅghādiseso passāvamaggassa niyatavacanattā	1213	
PA_tika-vin01_t2:1213_4	accoḷārikattā ca. Animittāsītiādīhi pana aṭṭhahi padehi ghaṭite kevalaṃ avaṇṇabhaṇanameva	1213	
PA_tika-vin01_t2:1213_5	sampajjati, na saṅghādiseso, tasmā tāni thullaccayavatthūnīti keci. Akkosanamattattā	1213	
PA_tika-vin01_t2:1213_6	dukkaṭavatthūnīti apare. Paribbājikāvatthusmiṃ viya thullaccayamevettha yuttataraṃ	1213	
PA_tika-vin01_t2:1213_7	dissati. Kuñcikapaṇālimattanti kuñcikāchiddamattaṃ.	1213	
PA_tika-vin01_t2:1214_0	286-287. Garukāpattinti bhikkhuniyā kāyasaṃsagge pārājikāpattiṃ sandhāya vadati.	1214	
PA_tika-vin01_t2:1214_1	Hasanto hasantoti sabhāvadassanatthaṃ vuttaṃ. Ahasantopi vācassādarāgena punappunaṃ	1214	
PA_tika-vin01_t2:1214_2	vadati, āpattiyeva. Kāyacittatoti hatthamuddāya obhāsantassa kāyacittato samuṭṭhāti.	1214	
PA_tika-vin01_t2:1215_0	288. Tasmā dukkaṭanti appaṭivijānanahetu dukkaṭaṃ, paṭivijānantiyā pana akhettapadattā	1215	
PA_tika-vin01_t2:1215_1	thullaccayena bhavitabbaṃ. Teneva paribbājikāvatthusmiṃ paṭivijānantiyā thullaccayaṃ vakkhati.	1215	
PA_tika-vin01_t2:1216_0	289. Asaddhammaṃ sandhāyāhāti “vāpita”nti imassa bījanikkhepavacanattā vuttaṃ. Saṃsīdatīti	1216	
PA_tika-vin01_t2:1216_1	vahati pavattati. Atha vā saṃsīdatīti saṃsīdissati. Manussitthī, itthisaññitā, duṭṭhullavācassādarāgo,	1216	
PA_tika-vin01_t2:1216_2	tena rāgena obhāsanaṃ, taṅkhaṇavijānananti imānettha pañca aṅgāni.	1216	
PA_tika-vin01_t2:1217	Duṭṭhullavācāsikkhāpadavaṇṇanā niṭṭhitā.	121	
PA_tika-vin01_t2:1218	4. Attakāmapāricariyasikkhāpadavaṇṇanā	121	
PA_tika-vin01_t2:1219_0	290. Catutthe cīvaranti nivāsanādi yaṃ kiñci cīvaraṃ. Piṇḍapātanti yo koci āhāro.	1219	
PA_tika-vin01_t2:1219_1	So hi piṇḍolyena bhikkhuno patte patanato tattha tattha laddhabhikkhānaṃ piṇḍānaṃ	1219	
PA_tika-vin01_t2:1219_2	pāto sannipātoti vā piṇḍapātoti vuccati. Senāsananti sayanañca āsanañca. Yattha hi	1219	
PA_tika-vin01_t2:1219_3	vihārādike seti nipajjati āsati nisīdati, taṃ senāsanaṃ. Pati eti etasmāti paccayoti	1219	
PA_tika-vin01_t2:1219_4	āha “patikaraṇaṭṭhena paccayo”ti. Rogassa patiayanaṭṭhena vā paccayo, paccanīkagamanaṭṭhenāti	1219	
PA_tika-vin01_t2:1219_5	attho, vūpasamanatthenāti vuttaṃ hoti. Dhātukkhobhalakkhaṇassa hi taṃhetukadukkhavedanālakkhaṇassa	1219	
PA_tika-vin01_t2:1219_6	vā rogassa paṭipakkhabhāvo patiayanaṭṭho. Yassa kassacīti sappiādīsu yassa kassaci.	1219	
PA_tika-vin01_t2:1219_7	Sappāyassāti hitassa vikāravūpasamenāti adhippāyo. Bhisakkassa kammaṃ tena vidhātabbato,	1219	
PA_tika-vin01_t2:1219_8	tenāha “anuññātattā”ti. Nagaraparikkhārehīti nagaraṃ parivāretvā rakkhaṇakehi. Āvāṭaparikkhepo	1219	
PA_tika-vin01_t2:1219_9	parikhā uddāpo pākāro esikā paligho pākāramatthakamaṇḍalanti satta nagaraparikkhārāti	1219	
PA_tika-vin01_t2:1219_10	vadanti. Setaparikkhāroti suvisuddhasīlālaṅkāro. Ariyamaggo hi idha “ratho”ti adhippeto.	12191	
PA_tika-vin01_t2:1219_11	Tassa ca sammāvācādayo alaṅkāraṭṭhena “parikkhāro”ti vuttā. Cakkavīriyoti vīriyacakko.	12191	
PA_tika-vin01_t2:1219_12	Jīvitaparikkhārāti jīvitassa pavattikāraṇāni. Samudānetabbāti sammā uddhaṃ uddhaṃ	12191	
PA_tika-vin01_t2:1219_13	ānetabbā pariyesitabbā. Parivāropi hoti antarāyānaṃ parito vāraṇato, tenāha – “jīvita…pe…	12191	
PA_tika-vin01_t2:1219_14	rakkhaṇato”ti. Tattha antaranti vivaraṃ, okāsoti attho. Rakkhaṇatoti verikānaṃ antaraṃ	12191	
PA_tika-vin01_t2:1219_15	adatvā attano sāmīnaṃ parivāretvā ṭhitasevakā viya rakkhaṇato. Assāti jīvitassa.	12191	
PA_tika-vin01_t2:1219_16	Kāraṇabhāvatoti cirappavattiyā kāraṇabhāvato. Rasāyanabhūtañhi bhesajjaṃ sucirampi	12191	
PA_tika-vin01_t2:1219_17	kālaṃ jīvitaṃ pavattetiyeva.	12191	
PA_tika-vin01_t2:1220_0	291. Upacāreti yattha ṭhito viññāpetuṃ sakkoti, tādise. Kāmo ceva hetu ca pāricariyā	1220	
PA_tika-vin01_t2:1220_1	ca attho. Sesaṃ byañjanantiādīsu pāḷiyaṃ “attakāma”nti padaṃ uddharitvā attano kāmaṃ,	1220	
PA_tika-vin01_t2:1220_2	attano hetuṃ, attano adhippāyaṃ, attano pāricariyanti cattāro atthā padabhājane vuttā.	1220	
PA_tika-vin01_t2:1220_3	Tesu paṭhame atthavikappe kāmo ca hetu ca pāricariyā ca attho, sesaṃ adhippāyapadamekaṃ	1220	
PA_tika-vin01_t2:1220_4	byañjanaṃ paṭhamaviggahe tadatthassa asambhavabhāvato niratthakattā. Dutiye pana	1220	
PA_tika-vin01_t2:1220_5	atthavikappe adhippāyo ca pāricariyā ca attho, kāmo ca hetu cāti sesaṃ padadvayaṃ	1220	
PA_tika-vin01_t2:1220_6	byañjanaṃ tesaṃ tattha atthābhāvatoti evaṃ cattāri padāni dvinnaṃ viggahānaṃ vasena	1220	
PA_tika-vin01_t2:1220_7	yojitānīti keci vadanti. Gaṇṭhipade ca ayamevattho vutto. Cūḷamajjhimamahāgaṇṭhipadesu	1220	
PA_tika-vin01_t2:1220_8	pana “paṭhamasmiṃ atthavikappe kāmo ca hetu ca pāricariyā ca adhippāyattho, sesaṃ	1220	
PA_tika-vin01_t2:1220_9	methunadhammasaṅkhātena kāmenātiādi viggahavākyaṃ akkharavivaraṇamattato byañjanamattaṃ.	1220	
PA_tika-vin01_t2:1220_10	Dutiye atthavikappe adhippāyo ca pāricariyā ca adhippāyattho, sesaṃ attanā kāmitā	12201	
PA_tika-vin01_t2:1220_11	icchitātiādi viggahavākyaṃ akkharavivaraṇamattato byañjanamatta”nti evamattho vutto.	12201	
PA_tika-vin01_t2:1220_12	“Byañjane ādaraṃ akatvā”ti vacanato ayamevattho idha yuttataroti viññāyati. Byañjane	12201	
PA_tika-vin01_t2:1220_13	ādaraṃ akatvāti iminā hi aṭṭhakathāyaṃ vuttaviggahavasena byañjane ādaraṃ akatvāti ayamattho dīpito.	12201	
PA_tika-vin01_t2:1221_0	Idāni yathāvuttamevatthaṃ padabhājanena saṃsanditvā dassetuṃ “attano kāmaṃ attano	1221	
PA_tika-vin01_t2:1221_1	hetuṃ attano pāricariyanti hi vutte jānissanti paṇḍitā”tiādi āraddhaṃ. Idaṃ vuttaṃ	1221	
PA_tika-vin01_t2:1221_2	hoti – “attano hetu”nti vutte attano atthāyāti ayamattho viññāyati. “Attano kāmaṃ	1221	
PA_tika-vin01_t2:1221_3	attano pāricariya”nti ca vutte kāmena pāricariyāti ayamattho viññāyati. Tasmā attano	1221	
PA_tika-vin01_t2:1221_4	kāmaṃ attano hetuṃ attano pāricariyanti imehi tīhi padehi attano atthāya kāmena pāricariyā	1221	
PA_tika-vin01_t2:1221_5	attakāmapāricariyāti ayamatthavikappo vuttoti viññū jānissanti. “Attano adhippāya”nti	1221	
PA_tika-vin01_t2:1221_6	vutte pana adhippāyasaddassa kāmitasaddena samānatthabhāvato attano pāricariyanti	1221	
PA_tika-vin01_t2:1221_7	imassa ca ubhayaviggahasāmaññato attano icchitakāmitaṭṭhena attakāmapāricariyāti	1221	
PA_tika-vin01_t2:1221_8	ayamatthavikappo dvīhi padehi dassitoti viññū jānissantīti.	1221	
PA_tika-vin01_t2:1222_0	Etadagganti esā aggā. Duṭṭhullavācāsikkhāpade kiñcāpi methunayācanaṃ āgataṃ, tathāpi	1222	
PA_tika-vin01_t2:1222_1	taṃ duṭṭhullavācassādarāgavasena vuttaṃ, idha pana attano methunassādarāgavasenāti	1222	
PA_tika-vin01_t2:1222_2	ayaṃ viseso. Vinītavatthūsu “tena hi bhagini aggadānaṃ dehī”ti idaṃ attano atthāya	1222	
PA_tika-vin01_t2:1222_3	vuttanti veditabbaṃ. Manussitthī, itthisaññitā, attakāmapāricariyāya rāgo, tena rāgena	1222	
PA_tika-vin01_t2:1222_4	vaṇṇabhaṇanaṃ, taṅkhaṇavijānananti imānettha pañca aṅgāni.	1222	
PA_tika-vin01_t2:1223	Attakāmapāricariyasikkhāpadavaṇṇanā niṭṭhitā.	122	
PA_tika-vin01_t2:1224	5. Sañcarittasikkhāpadavaṇṇanā	122	
PA_tika-vin01_t2:1225_0	296. Pañcame paṇḍitassa bhāvo paṇḍiccaṃ, ñāṇassetaṃ adhivacanaṃ. Gatimantāti ñāṇagatiyā	1225	
PA_tika-vin01_t2:1225_1	samannāgatā. Paṇḍitāti iminā sabhāvañāṇena samannāgatatā vuttā, byattāti iminā itthikattabbesu	1225	
PA_tika-vin01_t2:1225_2	visāradapaññāya. Tenāha “upāyaññū visāradā”ti. Medhāvinīti ṭhānuppattipaññāsaṅkhātāya	1225	
PA_tika-vin01_t2:1225_3	tasmiṃ tasmiṃ atthakicce upaṭṭhite ṭhānaso taṅkhaṇe eva uppajjanapaññāya samannāgatā.	1225	
PA_tika-vin01_t2:1225_4	Tenāha “diṭṭhaṃ diṭṭhaṃ karotī”ti. Chekāti yāgubhattasampādanādīsu nipuṇā. Uṭṭhānavīriyasampannāti	1225	
PA_tika-vin01_t2:1225_5	kāyikena vīriyena samannāgatā, yathā aññā kusītā nisinnaṭṭhāne nisinnāva honti, ṭhitaṭṭhāne	1225	
PA_tika-vin01_t2:1225_6	ṭhitāva, evaṃ ahutvā vipphārikena cittena sabbakiccaṃ nipphādetīti vuttaṃ hoti. Kumārikāyāti	1225	
PA_tika-vin01_t2:1225_7	nimittatthe bhummaṃ, hetumhi vā karaṇavacanaṃ. Tenāha “kumārikāya kāraṇā”ti. Āvahanaṃ	1225	
PA_tika-vin01_t2:1225_8	āvāho, pariggahabhāvena dārikāya gaṇhāpanaṃ, tathā dāpanaṃ vivāho. Tenāha “dārakassā”tiādi.	1225	
PA_tika-vin01_t2:1226_0	297-298. Bhattapācanaṃ sandhāya randhāpanaṃ vuttaṃ, yassa kassaci pācanaṃ sandhāya	1226	
PA_tika-vin01_t2:1226_1	pacāpanaṃ vuttaṃ. Duṭṭhuṃ kulaṃ gatā duggatāti imamatthaṃ dassento “yattha vā gatā”tiādimāha.	1226	
PA_tika-vin01_t2:1226_2	Āharaṇaṃ āhāro. Na upāhaṭanti na dinnaṃ. Kayo gahaṇaṃ, vikkayo dānaṃ. Tadubhayaṃ	1226	
PA_tika-vin01_t2:1226_3	saṅgaṇhitvā “vohāro”ti vuttaṃ. Maṇḍitapasādhitoti ettha bāhirupakaraṇena alaṅkaraṇaṃ	1226	
PA_tika-vin01_t2:1226_4	maṇḍanaṃ, ajjhattikānaṃ kesādīnaṃyeva saṇṭhapanaṃ pasādhanaṃ.	1226	
PA_tika-vin01_t2:1227_0	300. “Abbhutaṃ kātuṃ na vaṭṭatī”ti iminā dukkaṭaṃ hotīti dīpeti. “Parājitena dātabba”nti	1227	
PA_tika-vin01_t2:1227_1	vuttattā adento dhuranikkhepena kāretabbo. Acirakāle adhikāro etassa atthīti acirakālādhikārikaṃ,	1227	
PA_tika-vin01_t2:1227_2	sañcarittaṃ. “Acirakālācārika”nti vā pāṭho, acirakāle ācāro ajjhācāro etassāti acirakālācārikaṃ.	1227	
PA_tika-vin01_t2:1228_0	Kiñcāpi ehibhikkhūpasampannā ceva saraṇagamanūpasampannā ca sañcarittādipaṇṇattivajjaṃ	1228	
PA_tika-vin01_t2:1228_1	āpattiṃ āpajjanti, tesaṃ pana na sabbakālikattā te vajjetvā sabbakālānurūpaṃ tantiṃ	1228	
PA_tika-vin01_t2:1228_2	ṭhapento bhagavā idhāpi ñatticatuttheneva kammena upasampannaṃ bhikkhuṃ dassetuṃ	1228	
PA_tika-vin01_t2:1228_3	“tatra yvāyaṃ bhikkhu…pe… ayaṃ imasmiṃ atthe adhippeto bhikkhū”ti padabhājanaṃ āha,	1228	
PA_tika-vin01_t2:1228_4	na pana nesaṃ sañcarittādiāpajjane abhabbabhāvato. Khīṇāsavāpi hi appassutā kiñcāpi	1228	
PA_tika-vin01_t2:1228_5	lokavajjaṃ nāpajjanti, paṇṇattiyaṃ pana akovidattā vihārakāraṃ kuṭikāraṃ sahāgāraṃ	1228	
PA_tika-vin01_t2:1228_6	sahaseyyanti evarūpā kāyadvāre āpattiyo āpajjanti, sañcarittaṃ padasodhammaṃ uttarichappañcavācaṃ	1228	
PA_tika-vin01_t2:1228_7	bhūtārocananti evarūpā vacīdvāre āpattiyo āpajjanti, upanikkhittasādiyanavasena manodvāre	1228	
PA_tika-vin01_t2:1228_8	rūpiyapaṭiggahaṇāpattiṃ āpajjanti.	1228	
PA_tika-vin01_t2:1229_0	301. Sañcaraṇaṃ sañcaro, so etassa atthīti sañcarī, tassa bhāvo sañcarittaṃ. Tenāha	1229	
PA_tika-vin01_t2:1229_1	“sañcaraṇabhāva”nti, itthipurisānaṃ antare sañcaraṇabhāvanti attho. Jāyattane jārattaneti	1229	
PA_tika-vin01_t2:1229_2	ca nimittatthe bhummaṃ, jāyabhāvatthaṃ jārabhāvatthanti vuttaṃ hoti. Jāyabhāveti	1229	
PA_tika-vin01_t2:1229_3	bhariyabhāvāya. Jārabhāveti sāmikabhāvāya. Kiñcāpi imassa padabhājane “jārī bhavissasī”ti	1229	
PA_tika-vin01_t2:1229_4	itthiliṅgavasena padabhājanaṃ vuttaṃ, jārattaneti pana niddesassa ubhayaliṅgasādhāraṇattā	1229	
PA_tika-vin01_t2:1229_5	purisaliṅgavasenapi yojetvā atthaṃ dassento “itthiyā matiṃ purisassa ārocento jārattane	1229	
PA_tika-vin01_t2:1229_6	ārocetī”tiādimāha. Ettha hi “jāro bhavissasī”ti itthiyā matiṃ purisassa ārocento	1229	
PA_tika-vin01_t2:1229_7	jārattane āroceti nāma. Pāḷiyaṃ pana itthiliṅgavaseneva yojanā katā, tadanusārena	1229	
PA_tika-vin01_t2:1229_8	purisaliṅgavasenapi sakkā yojetunti.	1229	
PA_tika-vin01_t2:1230_0	Idāni pāḷiyaṃ vuttanayenapi atthaṃ dassento “apicā”tiādimāha. Pati bhavissasīti vuttamevatthaṃ	1230	
PA_tika-vin01_t2:1230_1	“sāmiko bhavissasī”ti pariyāyavacanena visesetvā dasseti. Idañca jārattaneti niddesassa	1230	
PA_tika-vin01_t2:1230_2	ubhayaliṅgasādhāraṇattā vuttaṃ. Muhuttikā bhavissasīti asāmikaṃ sandhāya vuttaṃ,	1230	
PA_tika-vin01_t2:1230_3	jārī bhavissasīti sasāmikaṃ sandhāya. Antamaso taṅkhaṇikāyapīti idaṃ nidassanamattanti	1230	
PA_tika-vin01_t2:1230_4	āha “etenevupāyenā”tiādi.	1230	
PA_tika-vin01_t2:1231_0	303. Serivihāranti sacchandacāraṃ. Attano vasanti attano āṇaṃ. Gottanti gotamagottādikaṃ	1231	
PA_tika-vin01_t2:1231_1	gottaṃ. Dhammoti paṇḍaraṅgaparibbājakādīnaṃ, tesaṃ tesaṃ vā kulānaṃ dhammo. Gottavantesu	1231	
PA_tika-vin01_t2:1231_2	gottasaddo, dhammacārīsu ca dhammasaddo vattatīti āha “sagottehī”tiādi. Tattha sagottehīti	1231	
PA_tika-vin01_t2:1231_3	samānagottehi, ekavaṃsajātehīti attho. Sahadhammikehīti ekassa satthusāsane sahacaritabbadhammehi,	1231	
PA_tika-vin01_t2:1231_4	samānakuladhammehi vā. Tenevāha “ekaṃ satthāra”ntiādi. Tattha “ekaṃ satthāraṃ uddissa	1231	
PA_tika-vin01_t2:1231_5	pabbajitehī”ti iminā paṇḍaraṅgaparibbājakādayo vuttā, ekagaṇapariyāpannehīti mālākārādiekagaṇapariyāpannehi.	1231	
PA_tika-vin01_t2:1232_0	Sasāmikā sārakkhā. Yassā gamane raññā daṇḍo ṭhapito, sā saparidaṇḍā. Pacchimānaṃ	1232	
PA_tika-vin01_t2:1232_1	dvinnanti sārakkhasaparidaṇḍānaṃ micchācāro hoti tāsaṃ sasāmikabhāvato. Na itarāsanti	1232	
PA_tika-vin01_t2:1232_2	itarāsaṃ māturakkhitādīnaṃ aṭṭhannaṃ purisantaragamane natthi micchācāro tāsaṃ asāmikabhāvato.	1232	
PA_tika-vin01_t2:1232_3	Yā hi sāmikassa santakaṃ phassaṃ thenetvā paresaṃ abhiratiṃ uppādenti, tāsaṃ micchācāro,	1232	
PA_tika-vin01_t2:1232_4	na ca mātādayo tāsaṃ phasse issarā. Mātādayo hi na attanā phassānubhavanatthaṃ tā	1232	
PA_tika-vin01_t2:1232_5	rakkhanti, kevalaṃ anācāraṃ nisedhentā purisantaragamanaṃ tāsaṃ vārenti. Purisassa	1232	
PA_tika-vin01_t2:1232_6	pana etāsu aṭṭhasupi hotiyeva micchācāro mātādīhi yathā purisena saddhiṃ saṃvāsaṃ	1232	
PA_tika-vin01_t2:1232_7	na kappeti, tathā rakkhitattā paresaṃ rakkhitagopitaṃ phassaṃ thenetvā phuṭṭhabhāvato.	1232	
PA_tika-vin01_t2:1233_0	Dhanena kītāti bhariyabhāvatthaṃ dhanena kītā. Tenāha “yasmā panā”tiādi. Bhogenāti	1233	
PA_tika-vin01_t2:1233_1	bhogahetu. Bhogatthañhi vasantī “bhogavāsinī”ti vuccati. Labhitvāti yo naṃ vāseti,	1233	
PA_tika-vin01_t2:1233_2	tassa hatthato labhitvā. Udakapattaṃ āmasitvā gahitā odapattakinī. Tenāha “ubhinna”ntiādi.	1233	
PA_tika-vin01_t2:1233_3	Dhajena āhaṭāti ettha dhajayogato senāva dhajasaddena vuttā, ussitaddhajāya senāya	1233	
PA_tika-vin01_t2:1233_4	āhaṭāti vuttaṃ hoti. Tenāha “ussitaddhajāyā”tiādi.	1233	
PA_tika-vin01_t2:1234_0	305. Bahiddhā vimaṭṭhaṃ nāma hotīti aññattha ārocitaṃ nāma hoti. Taṃ kiriyaṃ sampādessatīti	1234	
PA_tika-vin01_t2:1234_1	tassā ārocetvā taṃ kiccaṃ sampādetu vā mā vā, taṃkiriyāsampādane yogyataṃ sandhāya	1234	
PA_tika-vin01_t2:1234_2	vuttaṃ. Dārakaṃ dārikañca ajānāpetvā tesaṃ mātāpituādīhi mātāpituādīnaṃyeva santikaṃ	1234	
PA_tika-vin01_t2:1234_3	sāsane pesitepi haraṇavīmaṃsanapaccāharaṇasaṅkhātāya tivaṅgasampattiyā saṅghādiseso	1234	
PA_tika-vin01_t2:1234_4	hotiyevāti daṭṭhabbaṃ. Yaṃ uddissa sāsanaṃ pesitaṃ, taṃyeva sandhāya tassā mātuādīnaṃ	1234	
PA_tika-vin01_t2:1234_5	ārocite vatthuno ekattā mātuādayopi khettamevāti khettameva otiṇṇabhāvaṃ dassetuṃ	1234	
PA_tika-vin01_t2:1234_6	“buddhaṃ paccakkhāmī”tiādi udāhaṭaṃ. Iminā sametīti etthāyamadhippāyo – yathā sayaṃ	1234	
PA_tika-vin01_t2:1234_7	anārocetvā aññena antevāsiādinā ārocāpentassa visaṅketo natthi, evaṃ tassā sayaṃ	1234	
PA_tika-vin01_t2:1234_8	anārocetvā ārocanatthaṃ mātuādīnaṃ vadantassapi natthi visaṅketoti. Gharaṃ nayatīti	1234	
PA_tika-vin01_t2:1234_9	gharaṇī. Mūlaṭṭhānañca vasenāti ettha purisassa mātuādayo sāsanapesane mūlabhūtattā	1234	
PA_tika-vin01_t2:1234_10	“mūlaṭṭhā”ti vuccanti. Māturakkhitāya mātā bhikkhuṃ pahiṇatīti ettha attano vā dhītu	12341	
PA_tika-vin01_t2:1234_11	santikaṃ “itthannāmassa bhariyā hotū”ti bhikkhuṃ pahiṇati, purisassa vā santikaṃ	12341	
PA_tika-vin01_t2:1234_12	“mama dhītā itthannāmassa bhariyā hotū”ti pahiṇatīti gahetabbaṃ. Esa nayo sesesupi.	12341	
PA_tika-vin01_t2:1234_13	Pubbe vuttanayattāti paṭhamasaṅghādisese vuttanayattā.	12341	
PA_tika-vin01_t2:1235_0	338. Ettova pakkamatīti puna āgantvā āṇāpakassa anārocetvā tatoyeva pakkamati. Aññena	1235	
PA_tika-vin01_t2:1235_1	karaṇīyenāti gamanahetuvisuddhidassanatthaṃ vuttaṃ. Teneva pana karaṇīyena gantvāpi	1235	
PA_tika-vin01_t2:1235_2	kiñci anārocento na vīmaṃsati nāma. Anabhinanditvāti idaṃ tathā paṭipajjamānaṃ sandhāya	1235	
PA_tika-vin01_t2:1235_3	vuttaṃ, satipi abhinandane sāsanaṃ anārocento pana na vīmaṃsati nāma. Tatiyapade	1235	
PA_tika-vin01_t2:1235_4	vuttanayenāti “so tassā vacanaṃ anabhinanditvā”tiādinā vuttanayena. Vatthugaṇanāyāti	1235	
PA_tika-vin01_t2:1235_5	sambahulānaṃ itthipurisānaṃ samabhāve sati dvinnaṃ dvinnaṃ itthipurisavatthūnaṃ gaṇanāya.	1235	
PA_tika-vin01_t2:1235_6	Sace pana ekato adhikā honti, adhikānaṃ gaṇanāya āpattibhedo veditabbo.	1235	
PA_tika-vin01_t2:1236_0	339-340. Pāḷiyaṃ catutthavāre asatipi “gacchanto na sampādeti, āgacchanto visaṃvādeti,	1236	
PA_tika-vin01_t2:1236_1	anāpattī”ti idaṃ atthato āpannamevāti katvā vuttaṃ “catutthe anāpattī”ti. Kārukānanti	1236	
PA_tika-vin01_t2:1236_2	vaḍḍhakīādīnaṃ. Tacchakaayokāratantavāyarajakanhāpitakā pañca kāravo “kārukā”ti vuccanti.	1236	
PA_tika-vin01_t2:1236_3	Evarūpena…pe… anāpattīti tādisaṃ gihiveyyāvaccampi na hotīti katvā vuttaṃ.	1236	
PA_tika-vin01_t2:1237_0	Kāyato samuṭṭhātīti paṇṇattiṃ vā alaṃvacanīyabhāvaṃ vā ajānantassa kāyato samuṭṭhāti.	1237	
PA_tika-vin01_t2:1237_1	Vācato samuṭṭhātīti etthāpi eseva nayo. Kāyavācato samuṭṭhātīti paṇṇattiṃ jānitvā	1237	
PA_tika-vin01_t2:1237_2	alaṃvacanīyabhāvaṃ ajānantassapi kāyavācato samuṭṭhātīti veditabbaṃ. Alaṃvacanīyā	1237	
PA_tika-vin01_t2:1237_3	hontīti desacārittavasena paṇṇadānādinā pariccattā honti. Paṇṇattiṃ pana jānitvāti	1237	
PA_tika-vin01_t2:1237_4	ettha alaṃvacanīyabhāvaṃ vāti ca daṭṭhabbaṃ. Teneva mātikāṭṭhakathāyaṃ “tadubhayaṃ	1237	
PA_tika-vin01_t2:1237_5	pana jānitvā eteheva tīhi nayehi samāpajjantassa tāneva tīṇi tadubhayajānanacittena	1237	
PA_tika-vin01_t2:1237_6	sacittakāni hontī”ti vuttaṃ. Tasmā paṇṇattijānanacittenāti etthāpi tadubhayajānanaṃ	1237	
PA_tika-vin01_t2:1237_7	vattabbaṃ. Bhikkhuṃ ajānāpetvā attano adhippāyaṃ paṇṇe likhitvā dinnaṃ harantassapi	1237	
PA_tika-vin01_t2:1237_8	āpatti hoti, imassa sikkhāpadassa acittakattāti na gahetabbaṃ. Pāḷiyaṃ pana “ārocetī”ti	1237	
PA_tika-vin01_t2:1237_9	vuttattā aṭṭhakathāyañca tattha tattha ārocanasseva dassitattā kāyena vā vācāya vā	1237	
PA_tika-vin01_t2:1237_10	ārocentasseva āpatti hotīti gahetabbaṃ.	12371	
PA_tika-vin01_t2:1238_0	341. Duṭṭhullādīsupīti ādi-saddena sañcarittampi saṅgaṇhāti. Ettha pana kiñcāpi itthī	1238	
PA_tika-vin01_t2:1238_1	nāma manussitthī, na yakkhī, na petī, na tiracchānagatā, puriso nāma manussapuriso,	1238	
PA_tika-vin01_t2:1238_2	na yakkhotiādi na vuttaṃ, tathāpi manussajātikāva itthipurisā idha adhippetā. Tasmā	1238	
PA_tika-vin01_t2:1238_3	yesu sañcarittaṃ samāpajjati, tesaṃ manussajātikatā, na nālaṃvacanīyatā, paṭiggaṇhanavīmaṃsanapaccāharaṇānīti	1238	
PA_tika-vin01_t2:1238_4	imānettha pañcaṅgāni.	1238	
PA_tika-vin01_t2:1239	Sañcarittasikkhāpadavaṇṇanā niṭṭhitā.	123	
PA_tika-vin01_t2:1240	6. Kuṭikārasikkhāpadavaṇṇanā	124	
PA_tika-vin01_t2:1241_0	342. Chaṭṭhe ettakenāti ettakena dāruādinā. Aparicchinnappamāṇāyoti aparicchinnadāruādippamāṇāyo.	1241	
PA_tika-vin01_t2:1241_1	Mūlacchejjāya purisaṃ yācituṃ na vaṭṭatīti parasantakabhāvato mocetvā attanoyeva	1241	
PA_tika-vin01_t2:1241_2	santakaṃ katvā yācituṃ na vaṭṭati. Evaṃ mūlacchejjāya aññātakaappavāritaṭṭhānato	1241	
PA_tika-vin01_t2:1241_3	yācantassa aññātakaviññattiyā dukkaṭaṃ. Dāsaṃ attano atthāya sādiyantassapi dukkaṭameva	1241	
PA_tika-vin01_t2:1241_4	“dāsidāsapaṭiggahaṇā paṭivirato hotī”ti vacanato. Ñātakapavāritaṭṭhānato pana dāsaṃ	1241	
PA_tika-vin01_t2:1241_5	mūlacchejjāya yācantassa sādiyanavasena dukkaṭaṃ. Sakakammaṃ na yācitabbāti pāṇātipātasikkhāpadarakkhaṇatthaṃ	1241	
PA_tika-vin01_t2:1241_6	vuttaṃ. Aniyametvāpi na yācitabbāti manussānaṃ aññathā gāhassapi sambhavato vuttaṃ,	1241	
PA_tika-vin01_t2:1241_7	suddhacittena pana hatthakammaṃ yācantassa āpatti nāma natthi.	1241	
PA_tika-vin01_t2:1242_0	Sabbakappiyabhāvadīpanatthanti sabbaso kappiyabhāvadīpanatthaṃ. Mūlaṃ dethāti vattuṃ	1242	
PA_tika-vin01_t2:1242_1	vaṭṭatīti yasmā mūlaṃ dassāmāti tehi paṭhamaṃ vuttattā viññatti na hoti, yasmā ca	1242	
PA_tika-vin01_t2:1242_2	mūlanti bhaṇitaṃ sāmaññavacanato akappiyavacanaṃ na hoti, tasmā mūlaṃ dethāti vattuṃ	1242	
PA_tika-vin01_t2:1242_3	vaṭṭati. Anajjhāvutthakanti apariggahitaṃ. Akappiyakahāpaṇādi na dātabbanti kiñcāpi	1242	
PA_tika-vin01_t2:1242_4	akappiyakahāpaṇādiṃ asādiyantena kappiyavohārato dātuṃ vaṭṭati, tathāpi sāruppaṃ	1242	
PA_tika-vin01_t2:1242_5	na hoti. Manussā ca etassa santakaṃ kiñci atthīti viheṭhetabbaṃ maññantīti akappiyakahāpaṇādidānaṃ	1242	
PA_tika-vin01_t2:1242_6	paṭikkhittaṃ. Tatheva pācetvāti hatthakammavaseneva pācetvā. “Kiṃ, bhante”ti ettakepi	1242	
PA_tika-vin01_t2:1242_7	pucchite yadatthāya paviṭṭho, taṃ kathetuṃ vaṭṭati pucchitapañhattā.	1242	
PA_tika-vin01_t2:1243_0	Vattanti cārittaṃ, āpatti pana na hotīti adhippāyo. Kappiyaṃ kārāpetvā paṭiggahetabbānīti	1243	
PA_tika-vin01_t2:1243_1	sākhāya laggarajasmiṃ patte patitepi sākhaṃ chinditvā khāditukāmatāyapi sati sukhaparibhogatthaṃ	1243	
PA_tika-vin01_t2:1243_2	vuttaṃ. “Nadiṃ vā…pe… āharā”ti vatthuṃ vaṭṭatīti apariggahitattā vuttaṃ. Gehato…pe…	1243	
PA_tika-vin01_t2:1243_3	paribhuñjitabbanti pariggahitaudakattā viññattiyā dukkaṭaṃ hotīti adhippāyo. Alajjīhi…pe…	1243	
PA_tika-vin01_t2:1243_4	na kāretabbanti idaṃ uttaribhaṅgādhikārattā ajjhoharaṇīyaṃ sandhāya vuttaṃ. Bāhiraparibhogesu	1243	
PA_tika-vin01_t2:1243_5	pana alajjīhipi hatthakammaṃ kāretuṃ vaṭṭatīti.	1243	
PA_tika-vin01_t2:1244_0	Goṇaṃ pana…pe… āharāpetuṃ na vaṭṭatīti attano atthāya mūlacchejjavasena āharāpetuṃ	1244	
PA_tika-vin01_t2:1244_1	na vaṭṭati. Āharāpentassa dukkaṭanti aññātakaviññattiyā dukkaṭaṃ. Attano atthāya	1244	
PA_tika-vin01_t2:1244_2	sādiyanepi dukkaṭameva “hatthigavāssavaḷavapaṭiggahaṇā paṭivirato hotī”ti vuttattā.	1244	
PA_tika-vin01_t2:1244_3	Tenevāha “ñātakapavāritaṭṭhānatopi mūlacchejjāya yācituṃ na vaṭṭatī”ti. Rakkhitvāti	1244	
PA_tika-vin01_t2:1244_4	yathā corā na haranti, evaṃ rakkhitvā. Jaggitvāti tiṇadānādīhi jaggitvā. Na sampaṭicchitabbanti	1244	
PA_tika-vin01_t2:1244_5	attano atthāya goṇe sādiyanassa paṭikkhittattā vuttaṃ.	1244	
PA_tika-vin01_t2:1245_0	Sakaṭaṃ dethāti…pe… vaṭṭatīti mūlacchejjavasena sakaṭaṃ dethāti vattuṃ na vaṭṭati.	1245	
PA_tika-vin01_t2:1245_1	Tāvakālikaṃ vaṭṭatīti tāvakālikaṃ katvā sabbattha yācituṃ vaṭṭati. Valliādīsu ca	1245	
PA_tika-vin01_t2:1245_2	parapariggahitesu eseva nayoti yojetabbaṃ. Garubhaṇḍappahonakesuyeva ca valliādīsūti	1245	
PA_tika-vin01_t2:1245_3	ettha ādi-saddena veḷumuñjapabbajatiṇamattikānaṃ saṅgaho daṭṭhabbo. Yaṃ pana vatthuvasena	1245	
PA_tika-vin01_t2:1245_4	appaṃ hutvā agghavasena mahantaṃ haritālahiṅgulakādi, taṃ garubhaṇḍaṃ appahontampi	1245	
PA_tika-vin01_t2:1245_5	yācituṃ na vaṭṭatīti vadanti.	1245	
PA_tika-vin01_t2:1246_0	Sāti viññattiṃ parāmasati. Sā ca idha parikathādinā yena kenaci adhippāyaviññāpanaṃ	1246	
PA_tika-vin01_t2:1246_1	viññattīti gahetabbā. Tenāha “sabbena sabba”nti, sabbappakārenāti attho. Tena “parikathādivasenapi	1246	
PA_tika-vin01_t2:1246_2	viññāpanaṃ na vaṭṭatī”ti dīpeti. Parikathobhāsanimittakammampi hi cīvarapiṇḍapātesu	1246	
PA_tika-vin01_t2:1246_3	dvīsu paccayesu na vaṭṭati. Idāni senāsanapaccaye adhippetaṃ viññattiṃ parikathādīhi	1246	
PA_tika-vin01_t2:1246_4	visesetvā dassento “āhara dehīti viññattimattameva na vaṭṭatī”ti āha. Parikathobhāsanimittakammāni	1246	
PA_tika-vin01_t2:1246_5	vaṭṭantīti ettha parikathā nāma pariyāyena kathanaṃ bhikkhusaṅghassa senāsanaṃ sambādhantiādivacanaṃ.	1246	
PA_tika-vin01_t2:1246_6	Obhāso nāma ujukameva akathetvā yathā adhippāyo vibhūto hoti, evaṃ obhāsanaṃ, upāsakā,	1246	
PA_tika-vin01_t2:1246_7	tumhe kuhiṃ vasathāti? Pāsāde, bhanteti. Bhikkhūnaṃ pana, upāsakā, pāsādo na vaṭṭatītiādivacanaṃ.	1246	
PA_tika-vin01_t2:1246_8	Nimittakammaṃ nāma paccaye uddissa yathā adhippāyo viññāyati, evaṃ nimittakammaṃ,	1246	
PA_tika-vin01_t2:1246_9	senāsanatthaṃ bhūmiparikammādīni karontassa “kiṃ, bhante, karosi, ko kārāpetī”ti	1246	
PA_tika-vin01_t2:1246_10	vutte “na kocī”tiādivacanaṃ.	12461	
PA_tika-vin01_t2:1247_0	Idāni gilānapaccaye viññattiādikaṃ sabbampi vaṭṭatīti dassento āha “gilānapaccaye	1247	
PA_tika-vin01_t2:1247_1	panā”tiādi. Tathā uppannaṃ pana bhesajjaṃ roge vūpasante paribhuñjituṃ vaṭṭati, na	1247	
PA_tika-vin01_t2:1247_2	vaṭṭatīti? Tattha vinayadharā “bhagavatā rogasīsena paribhogassa dvāraṃ dinnaṃ, tasmā	1247	
PA_tika-vin01_t2:1247_3	arogakālepi paribhuñjituṃ vaṭṭati, āpatti na hotī”ti vadanti. Suttantikā pana “kiñcāpi	1247	
PA_tika-vin01_t2:1247_4	āpatti na hoti, ājīvaṃ pana kopeti, tasmā sallekhappaṭipattiyaṃ ṭhitassa na vaṭṭati,	1247	
PA_tika-vin01_t2:1247_5	sallekhaṃ kopetī”ti vadanti. Ukkamantīti apagacchanti.	1247	
PA_tika-vin01_t2:1248_0	344. Maṇi kaṇṭhe assāti maṇikaṇṭho, maṇinā upalakkhito vā kaṇṭho assāti maṇikaṇṭhoti	1248	
PA_tika-vin01_t2:1248_1	majjhapadalopīsamāso daṭṭhabbo. Devavaṇṇanti devattabhāvaṃ. Pasannākāranti pasannehi	1248	
PA_tika-vin01_t2:1248_2	kātabbakiccaṃ, kāyaveyyāvaccasaṅkhātaṃ upaṭṭhānanti vuttaṃ hoti. Maṇiyācanāya tassa	1248	
PA_tika-vin01_t2:1248_3	anāgamanena attano vaḍḍhi hotīti vuttaṃ “maṇinā me attho”ti, mantapadanīhārena vā	1248	
PA_tika-vin01_t2:1248_4	tathā vuttanti daṭṭhabbaṃ.	1248	
PA_tika-vin01_t2:1249_0	345. Vattamānasamīpeti vattamānassa samīpe atīte. Evaṃ vattuṃ labbhatīti “āgatosī”ti	1249	
PA_tika-vin01_t2:1249_1	vattabbe vattamānasamīpattā “āgacchasī”ti evaṃ vattamānavohārena vattuṃ labbhati.	1249	
PA_tika-vin01_t2:1249_2	Lakkhaṇaṃ panettha saddasatthānusārato veditabbaṃ. So eva nayoti “āgatomhī”ti vattabbe	1249	
PA_tika-vin01_t2:1249_3	“āgacchāmī”ti ayampi vattamānasamīpe vattamānavohāroti dasseti.	1249	
PA_tika-vin01_t2:1250_0	348-349. Yasmā pana na sakkā kevalaṃ yācanāya kiñci kātuṃ, tasmā “sayaṃ yācitakehi	1250	
PA_tika-vin01_t2:1250_1	upakaraṇehī”ti adhippāyattho vutto. Uddhaṃmukhaṃ littā ullittā, adhomukhaṃ littā	1250	
PA_tika-vin01_t2:1250_2	avalittā. Yasmā pana uddhaṃmukhaṃ limpantā yebhuyyena anto limpanti, adhomukhaṃ limpantā	1250	
PA_tika-vin01_t2:1250_3	ca bahi, tasmā vuttaṃ “ullittāti antolittā, avalittāti bahilittā”ti. Tattha ullittā	1250	
PA_tika-vin01_t2:1250_4	nāma ṭhapetvā tulāpiṭṭhasaṅghātavātapānadhūmachiddādibhedaṃ alepokāsaṃ avasese lepokāse	1250	
PA_tika-vin01_t2:1250_5	kuṭṭehi saddhiṃ ghaṭetvā chadanassa anto sudhāya vā mattikāya vā littā. Avalittā	1250	
PA_tika-vin01_t2:1250_6	nāma vuttanayeneva chadanassa bahi littā. Ullittāvalittā nāma tatheva chadanassa	1250	
PA_tika-vin01_t2:1250_7	anto ca bahi ca littā.	1250	
PA_tika-vin01_t2:1251_0	Byañjanaṃ sametīti “kārayamānenā”ti hetukattuvasena uddiṭṭhapadassa “kārāpentenā”ti	1251	
PA_tika-vin01_t2:1251_1	hetukattuvaseneva niddesassa katattā byañjanaṃ sameti. Yadi evaṃ “karonto vā kārāpento	1251	
PA_tika-vin01_t2:1251_2	vā”ti kasmā tassa padabhājanaṃ vuttanti āha “yasmā panā”tiādi. “Attanā vippakataṃ	1251	
PA_tika-vin01_t2:1251_3	parehi pariyosāpetī”tiādivacanato “karontenapi idha vuttanayeneva paṭipajjitabba”nti	1251	
PA_tika-vin01_t2:1251_4	vuttaṃ. Tattha idha vuttanayenevāti imasmiṃ sikkhāpade vuttanayeneva. Ubhopeteti	1251	
PA_tika-vin01_t2:1251_5	kārakakārāpakā. Kārayamānenāti imināva padena saṅgahitāti kathaṃ saṅgahitā. Na hi	1251	
PA_tika-vin01_t2:1251_6	kārayamāno karonto nāma hoti, evaṃ panettha adhippāyo veditabbo – yasmā karontenapi	1251	
PA_tika-vin01_t2:1251_7	kārayamānenapi idha vuttanayeneva paṭipajjitabbaṃ, tasmā kārayamānena evaṃ paṭipajjitabbanti	1251	
PA_tika-vin01_t2:1251_8	vutte pageva karontenāti idaṃ atthato āgatamevāti “kārayamānenā”ti bhagavatā vuttaṃ.	1251	
PA_tika-vin01_t2:1251_9	Tato “kārayamānenā”ti vutte sāmatthiyato labbhamānopi attho teneva saṅgahito nāma	1251	
PA_tika-vin01_t2:1251_10	hotīti. Byañjanaṃ vilomitaṃ bhaveyyāti yasmā “kārayamānenā”ti imassa “karontenā”ti	12511	
PA_tika-vin01_t2:1251_11	idaṃ pariyāyavacanaṃ na hoti, tasmā karontena vā kārāpentena vāti padatthavasena	12511	
PA_tika-vin01_t2:1251_12	niddese kate byañjanaṃ viruddhaṃ bhaveyyāti adhippāyo. Atthamattamevāti padatthato	12511	
PA_tika-vin01_t2:1251_13	sāmatthiyato ca labbhamānaṃ atthamattameva.	12511	
PA_tika-vin01_t2:1252_0	Uddesoti uddisitabbo. Abbohārikanti appamāṇaṃ. “Āyāmato ca vitthārato cā”ti avatvā	1252	
PA_tika-vin01_t2:1252_1	vikappatthassa vā-saddassa vuttattā ekatobhāgena vaḍḍhitepi āpattiyevāti dassento	1252	
PA_tika-vin01_t2:1252_2	“yo panā”tiādimāha. Tihatthāti vaḍḍhakīhatthena tihatthā. Pamāṇayutto mañcoti pakatividatthiyā	1252	
PA_tika-vin01_t2:1252_3	navavidatthippamāṇo mañco. Pamāṇikā kāretabbāti ukkaṭṭhappamāṇaṃ sandhāya vuttattā	1252	
PA_tika-vin01_t2:1252_4	ukkaṭṭhappamāṇayuttāva kuṭi adesitavatthukā na vaṭṭati, pamāṇato pana ūnatarā adesitavatthukāpi	1252	
PA_tika-vin01_t2:1252_5	vaṭṭatīti kassaci sandeho siyāti taṃnivattanatthaṃ “pamāṇato ūnatarampī”tiādi vuttaṃ.	1252	
PA_tika-vin01_t2:1252_6	Tattha pamāṇato ūnataranti pāḷiyaṃ vuttappamāṇato ūnataraṃ. Pacchimena pamāṇena catuhatthato	1252	
PA_tika-vin01_t2:1252_7	ūnatarā kuṭi nāma na hotīti catuhatthato paṭṭhāya kuṭilakkhaṇappattaṃ kuṭiṃ dassetuṃ	1252	
PA_tika-vin01_t2:1252_8	“catuhatthaṃ pañcahatthampī”ti vuttaṃ. Kalalalepoti kenaci silesena katalepo, tambamattikādikalalalepo	1252	
PA_tika-vin01_t2:1252_9	vā. Alepo evāti abbohārikāyevāti adhippāyo. Piṭṭhasaṅghāṭo dvārabāhā. Oloketvāpīti	1252	
PA_tika-vin01_t2:1252_10	apaloketvāpi, apalokanakammavasenapi kātuṃ vaṭṭatīti adhippāyo.	12521	
PA_tika-vin01_t2:1253_0	353. Yathā sīhādīnaṃ gocarāya pakkamantānaṃ nibaddhagamanamaggo na vaṭṭati, evaṃ	1253	
PA_tika-vin01_t2:1253_1	hatthīnampi nibaddhagamanamaggo na vaṭṭati. Etesanti sīhādīnaṃ. Cāribhūmīti gocarabhūmi.	1253	
PA_tika-vin01_t2:1253_2	Na gahitāti na vāritāti adhippāyo. Ārogyatthāyāti nirupaddavatthāya. Sesānīti pubbaṇṇanissitādīni.	1253	
PA_tika-vin01_t2:1253_3	Pubbaṇṇanissitanti ettha pubbaṇṇaviruhanaṭṭhānaṃ pubbaṇṇa-saddena gahitaṃ. Tenāha	1253	
PA_tika-vin01_t2:1253_4	– “sattannaṃ dhaññānaṃ…pe… ṭhita”nti. Abhihananti etthāti abbhāghātaṃ. “Verighara”nti	1253	
PA_tika-vin01_t2:1253_5	vuttamevatthaṃ vibhāvetuṃ “corānaṃ māraṇatthāya kata”nti vuttaṃ. Dhammagandhikāti	1253	
PA_tika-vin01_t2:1253_6	hatthapādādichindanagandhikā.	1253	
PA_tika-vin01_t2:1254_0	Āvijjituṃ na sakkā hotīti chindataṭādisambhavato na sakkā hoti āvijjituṃ. Pācinanti	1254	
PA_tika-vin01_t2:1254_1	kuṭivatthusāmantā cinitabbaadhiṭṭhānaṃ. Kiñcāpi idha pubbapayogasahapayogānaṃ adinnādāne	1254	
PA_tika-vin01_t2:1254_2	viya viseso natthi, tathāpi tesaṃ vibhāgena dassanaṃ chinditvā puna kātabbāti ettha	1254	
PA_tika-vin01_t2:1254_3	kuṭiyā bhedanaparicchedadassanatthaṃ kataṃ. Tadatthāyāti tacchanatthāya. Evaṃ katanti	1254	
PA_tika-vin01_t2:1254_4	adesitavatthuṃ pamāṇātikkantaṃ vā kataṃ. Dārunā kataṃ kuṭṭaṃ etthāti dārukuṭṭikā,	1254	
PA_tika-vin01_t2:1254_5	kuṭi. Silākuṭṭikantiādīsupi eseva nayo. Paṇṇasālanti bahi paṇṇehi chādetabbaṃ ullittāvalittaṃ	1254	
PA_tika-vin01_t2:1254_6	kuṭimeva vadati. Tenevāha “sabhitticchadanaṃ limpissāmī”ti.	1254	
PA_tika-vin01_t2:1255_0	Antolepeneva niṭṭhāpetukāmaṃ sandhāya “antolepe vā”tiādi vuttaṃ. Bahilepe vāti etthāpi	1255	
PA_tika-vin01_t2:1255_1	eseva nayo. Tasmiṃ dvārabaddhe vā vātapāne vā ṭhapiteti yojetabbaṃ. Tassokāsanti	1255	
PA_tika-vin01_t2:1255_2	tassa dvārabaddhassa vā vātapānassa vā okāsaṃ. Puna vaḍḍhetvā vāti pubbeva ṭhapitokāsaṃ	1255	
PA_tika-vin01_t2:1255_3	khuddakaṃ ce, bhedanena puna vaḍḍhetvā. Lepo na ghaṭiyatīti pubbe dinnalepo dvārabaddhena	1255	
PA_tika-vin01_t2:1255_4	vā vātapānena vā saddhiṃ na ghaṭiyati, ekābaddhaṃ hutvā na tiṭṭhatīti vuttaṃ hoti.	1255	
PA_tika-vin01_t2:1255_5	Tanti dvārabaddhaṃ vā vātapānaṃ vā. Paṭhamameva saṅghādisesoti lepakiccassa niṭṭhitattā	1255	
PA_tika-vin01_t2:1255_6	dvārabaddhaṃ vā vātapānaṃ vā ṭhapanato pubbeyeva saṅghādiseso. Aṭṭhaṅgulamattena	1255	
PA_tika-vin01_t2:1255_7	appattacchadanaṃ katvāti ettha evaṃ me āpatti na siyāti bhittiyaṃ vā chadane vā ekaṅgulamattampi	1255	
PA_tika-vin01_t2:1255_8	okāsaṃ lepena aghaṭetvā ṭhapeti, vaṭṭatīti vadanti. Mattikākuṭṭameva mattikālepasaṅkhyaṃ	1255	
PA_tika-vin01_t2:1255_9	gacchatīti āha – “sace mattikāya kuṭṭaṃ karoti, chadanalepena saddhiṃ ghaṭane āpattī”ti.	1255	
PA_tika-vin01_t2:1255_10	Ubhinnaṃ anāpattīti purimassa lepassa aghaṭitattā dutiyassa attuddesikatāsambhavato	12551	
PA_tika-vin01_t2:1255_11	ubhinnaṃ anāpatti, tasmā vināpi vattasīsena tena anāṇatto tassa karomīti karoti,	12551	
PA_tika-vin01_t2:1255_12	ubhinnaṃ anāpattiyeva. Sace tena āṇatto karoti, mūlaṭṭhasseva āpatti.	12551	
PA_tika-vin01_t2:1256_0	354. Chattiṃsa catukkāni nāma “bhikkhu kuṭiṃ karotī”tiādimhi paṭhamavāre adesitavatthukacatukkaṃ	1256	
PA_tika-vin01_t2:1256_1	desitavatthukacatukkaṃ pamāṇātikkantacatukkaṃ pamāṇikacatukkaṃ adesitavatthukappamāṇātikkantacatukkaṃ	1256	
PA_tika-vin01_t2:1256_2	desitavatthukappamāṇikacatukkanti cha catukkāni, evaṃ samādisativārādīsupi pañcasūti	1256	
PA_tika-vin01_t2:1256_3	chattiṃsa. Āpattibhedadassanatthaṃ vuttānīti “sārambhe ce bhikkhu vatthusmiṃ aparikkamane”ti	1256	
PA_tika-vin01_t2:1256_4	avisesena mātikāya vuttattā sārambhaaparikkamanesupi saṅghādisesova siyāti micchāgāhanivattanatthaṃ	1256	
PA_tika-vin01_t2:1256_5	sārambhe aparikkamane ca dukkaṭaṃ, adesitavatthukatāya pamāṇātikkantatāya ca saṅghādisesoti	1256	
PA_tika-vin01_t2:1256_6	evaṃ āpattibhedadassanatthaṃ vuttāni.	1256	
PA_tika-vin01_t2:1257_0	355-361. “Dvīhi saṅghādisesehī”ti vattabbe vibhattibyattayena ca vacanabyattayena	1257	
PA_tika-vin01_t2:1257_1	ca dvinnaṃ saṅghādisesenāti vuttanti āha “dvīhi saṅghādisesehi…pe… attho veditabbo”ti.	1257	
PA_tika-vin01_t2:1257_2	“Aññassa vā dātabbā”ti vuttattā vippakataṃ kuṭiṃ labhitvā attano atthāya karontassapi	1257	
PA_tika-vin01_t2:1257_3	ādito paṭṭhāya akatattā anāpattiyevāti vadanti. Apacinitabbāti viddhaṃsetabbā. Bhūmisamaṃ	1257	
PA_tika-vin01_t2:1257_4	katvāti kuṭivatthusamaṃ katvā.	1257	
PA_tika-vin01_t2:1258_0	364. Na hettha lepo ghaṭiyatīti chadanalepassa abhāvato vuttaṃ, visuṃyeva anuññātattā	1258	
PA_tika-vin01_t2:1258_1	pana sacepi leṇassa anto uparibhāge cittakammādikaraṇatthaṃ lepaṃ denti, vaṭṭatiyeva.	1258	
PA_tika-vin01_t2:1258_2	Lepadānavasena akatā iṭṭhakādiguhā guhā nāmāti gaṇṭhipadesu vuttaṃ. Tiṇehi vā paṇṇehi	1258	
PA_tika-vin01_t2:1258_3	vā chāditakuṭikāva vuttāti “kukkuṭacchikagehaṃ vaṭṭatī”ti vatvā “chadanaṃ daṇḍakehī”tiādinā	1258	
PA_tika-vin01_t2:1258_4	puna taṃ dassentehi tiṇapaṇṇacchadanā kuṭikāva vuttā. Chadanaṃ daṇḍakehi jālabandhaṃ	1258	
PA_tika-vin01_t2:1258_5	katvāti chadanaṃ dīghato tiriyato ca ṭhapitadaṇḍakehi jālaṃ viya bandhitvā. Ogumphetvāti	1258	
PA_tika-vin01_t2:1258_6	tiṇādiṃ viddhaṃsetvā. Bhittilepena saddhiṃ lepe ghaṭiteti ettha ullittāvalittabhāvassa	1258	
PA_tika-vin01_t2:1258_7	chadanaṃ sandhāya vuttattā sacepi bhittilepena anatthiko hoti, chadanalepe samantato	1258	
PA_tika-vin01_t2:1258_8	bhittiyā appamattakenapi ghaṭite bhittilepena vināpi āpattiyevāti vadanti. Upacikāmocanatthameva	1258	
PA_tika-vin01_t2:1258_9	heṭṭhā pāsāṇakuṭṭaṃ katvā taṃ alimpitvā upari limpati, lepo na ghaṭiyati nāma, anāpattiyevāti	1258	
PA_tika-vin01_t2:1258_10	iminā aṭṭhakathāvacanena taṃ na sameti. Tattha keci vadanti “bhittiṃ alimpitukāmatāya	12581	
PA_tika-vin01_t2:1258_11	abhāvato chadanalepe pāsāṇakuṭṭena saddhiṃ ghaṭitepi tattha anāpatti vuttā”ti, tampi	12581	
PA_tika-vin01_t2:1258_12	na yuttaṃ. “Upacikāmocanatthamevā”ti hi vuttattā pāsāṇakuṭṭe puna limpitukāmatāya	12581	
PA_tika-vin01_t2:1258_13	abhāvoyeva viññāyati, teneva “taṃ alimpitvā”ti vuttaṃ. Tasmā “ullittādibhāvo…pe…	12581	
PA_tika-vin01_t2:1258_14	chadanameva sandhāya vutto”ti idaṃ satipi bhittilepe chadanalepena vinā āpatti na	12581	
PA_tika-vin01_t2:1258_15	hotīti chadanalepassa padhānabhāvadassanatthaṃ vuttaṃ, na pana bhittilepena vināpi	12581	
PA_tika-vin01_t2:1258_16	āpatti hotīti dassanatthanti vadanti, idameva cettha yuttataranti amhākaṃ khanti.	12581	
PA_tika-vin01_t2:1258_17	Etthāti tiṇakuṭikāya.	12581	
PA_tika-vin01_t2:1259_0	Ettha ca tiṇakuṭikāya eva sabbathā anāpattibhāvassa dassanaṃ parivārapāḷiṃ ānetvā	1259	
PA_tika-vin01_t2:1259_1	tiṇakuṭikāya sārambhādipaccayāpi anāpattibhāvo sukhena sakkā sādhetunti kataṃ. Tiṇakuṭikāya	1259	
PA_tika-vin01_t2:1259_2	ca sabbathā anāpattibhāve sādhite teneva nayena leṇaguhādīsupi sārambhādipaccayāpi	1259	
PA_tika-vin01_t2:1259_3	anāpattibhāvo sakkā viññātunti. Teneva “yaṃ panā”tiādi vuttaṃ. Tathā hi tiṇakuṭikāya	1259	
PA_tika-vin01_t2:1259_4	sārambhādipaccayāpi anāpattibhāve sādhite teneva nayena aññassatthāya karontassapi	1259	
PA_tika-vin01_t2:1259_5	sārambhādipaccayāpi anāpattibhāvo atthato dassitoyeva hoti. Evañca sati bhikkhu samādisitvā	1259	
PA_tika-vin01_t2:1259_6	pakkamati “kuṭiṃ me karothā”ti, samādisati ca desitavatthukā ca hotu anārambhā ca	1259	
PA_tika-vin01_t2:1259_7	saparikkamanā cāti, tassa kuṭiṃ karonti adesitavatthukaṃ sārambhaṃ aparikkamanaṃ.	1259	
PA_tika-vin01_t2:1259_8	“Āpatti kārukānaṃ tiṇṇaṃ dukkaṭāna”nti pāḷiyaṃ aññassatthāya karontassapi sārambhādipaccayāpi	1259	
PA_tika-vin01_t2:1259_9	dukkaṭaṃ kasmā vuttanti imaṃ codanaṃ manasi nidhāya “yaṃ pana…pe… akaraṇapaccayā	1259	
PA_tika-vin01_t2:1259_10	vutta”nti idaṃ vuttaṃ. Ayañhettha adhippāyo – aññassatthāya karontassapi sārambhādipaccayāpi	12591	
PA_tika-vin01_t2:1259_11	anāpattiyeva. “Āpatti kārukānaṃ tiṇṇaṃ dukkaṭāna”nti idaṃ pana aññassatthāya karontassa	12591	
PA_tika-vin01_t2:1259_12	na sārambhādipaccayā āpattidassanatthaṃ vuttaṃ, kiñcarahi yathāsamādiṭṭhāya akaraṇapaccayā	12591	
PA_tika-vin01_t2:1259_13	āpattidassanatthanti. Yasmā bahūsu potthakesu satasodhitasammate ca purāṇapotthake	12591	
PA_tika-vin01_t2:1259_14	ayameva pāṭhakkamo dissati, tasmā yathādiṭṭhapāṭhānukkamenevettha attho pakāsito.	12591	
PA_tika-vin01_t2:1259_15	Katthaci potthake pana “kuṭilakkhaṇappattampi kuṭiṃ…pe… anāpattī”ti imassānantaraṃ	12591	
PA_tika-vin01_t2:1259_16	“yaṃ panā”tiādipāṭhaṃ likhanti, evañca sati tattha adhippāyo pākaṭoyeva. Anāpattīti	12591	
PA_tika-vin01_t2:1259_17	vatvāti uposathāgārañca bhavissati, ahañca vasissāmītiādīsu vāsāgāratthāya eva aniyamitattā anāpattīti vatvā.	12591	
PA_tika-vin01_t2:1260_0	Pamāṇātikkantakuṭikaraṇalakkhaṇā kiriyāyeva, adesitavatthumūlikāyapi āpattiyā aṅgaṃ	1260	
PA_tika-vin01_t2:1260_1	hoti pamāṇātikkantamūlikāyapi, tadubhayaṃ ekato katvā “kiriyākiriyato”ti vuttaṃ.	1260	
PA_tika-vin01_t2:1260_2	Vatthuṃ adesāpetvā pamāṇayuttaṃ kuṭiṃ karontassapi vatthuṃ desāpetvā akiriyāya kuṭikaraṇakiriyāya	1260	
PA_tika-vin01_t2:1260_3	ca samuṭṭhānato kiriyākiriyatova samuṭṭhātīti veditabbaṃ. Acittakanti paṇṇattiajānanacittena	1260	
PA_tika-vin01_t2:1260_4	acittakaṃ. Ullittādīnaṃ aññataratā, heṭṭhimappamāṇasambhavo, adesitavatthutā, pamāṇātikkantatā,	1260	
PA_tika-vin01_t2:1260_5	attuddesikatā, vāsāgāratā, lepaghaṭṭanāti imānettha cha vā satta vā aṅgāni.	1260	
PA_tika-vin01_t2:1261	Kuṭikārasikkhāpadavaṇṇanā niṭṭhitā.	126	
PA_tika-vin01_t2:1262	7. Vihārakārasikkhāpadavaṇṇanā	126	
PA_tika-vin01_t2:1263_0	365. Sattame evaṃnāmake nagareti kosambīnāmake. Tassa kira nagarassa ārāmapokkharaṇīādīsu	1263	
PA_tika-vin01_t2:1263_1	tesu tesu ṭhānesu kosambarukkhāva ussannā ahesuṃ, tasmā kosambīti saṅkhyaṃ agamāsi.	1263	
PA_tika-vin01_t2:1263_2	Kusumbassa nāma isino assamato avidūre māpitattāti eke. Idaṃ vuttaṃ hoti – kusumbassa	1263	
PA_tika-vin01_t2:1263_3	isino nivāsabhūmi kosambī, tassa ca avidūre bhavattā nagaraṃ kosambīti saṅkhyaṃ gatanti.	1263	
PA_tika-vin01_t2:1263_4	Ghositanāmakena kira seṭṭhinā so kāritoti ettha ko ghositaseṭṭhi, kathañcānena so	1263	
PA_tika-vin01_t2:1263_5	ārāmo kāritoti? Pubbe kira addilaraṭṭhaṃ nāma ahosi. Tato kotūhalako nāma daliddo	1263	
PA_tika-vin01_t2:1263_6	chātakabhayena saputtadāro subhikkhaṃ raṭṭhaṃ gacchanto puttaṃ vahituṃ asakkonto	1263	
PA_tika-vin01_t2:1263_7	chaḍḍetvā agamāsi. Mātā nivattitvā taṃ gahetvā gatā. Te ekaṃ gopālakagāmaṃ pavisiṃsu.	1263	
PA_tika-vin01_t2:1263_8	Gopālakānañca tadā bahupāyāso paṭiyatto hoti, tato pāyāsaṃ labhitvā bhuñjiṃsu. Atha	1263	
PA_tika-vin01_t2:1263_9	so puriso bahutaraṃ pāyāsaṃ bhutto jīrāpetuṃ asakkonto rattibhāge kālaṃ katvā tattheva	1263	
PA_tika-vin01_t2:1263_10	sunakhiyā kucchismiṃ paṭisandhiṃ gahetvā kukkuro jāto, so gopālakassa piyo ahosi.	12631	
PA_tika-vin01_t2:1263_11	Gopālako ca paccekabuddhaṃ upaṭṭhāti. Paccekabuddhopi bhattakiccakāle kukkurassa	12631	
PA_tika-vin01_t2:1263_12	ekaṃ piṇḍaṃ deti. So paccekabuddhe sinehaṃ uppādetvā gopālakena saddhiṃ paṇṇasālampi	12631	
PA_tika-vin01_t2:1263_13	gacchati, gopālake asannihite bhattavelāyaṃ sayameva gantvā kālārocanatthaṃ paṇṇasāladvāre	12631	
PA_tika-vin01_t2:1263_14	bhussati, antarāmaggepi caṇḍamige disvā bhussitvā palāpeti. So paccekabuddhe mudukena	12631	
PA_tika-vin01_t2:1263_15	cittena kālaṃ katvā devaloke nibbatti. Tatrāssa “ghosakadevaputto”tveva nāmaṃ ahosi.	12631	
PA_tika-vin01_t2:1264_0	So devalokato cavitvā kosambiyaṃ ekasmiṃ kulaghare nibbatti. Taṃ aputtako kira seṭṭhi	1264	
PA_tika-vin01_t2:1264_1	tassa mātāpitūnaṃ dhanaṃ datvā puttaṃ katvā aggahesi. Atha attano putte jāte sattakkhattuṃ	1264	
PA_tika-vin01_t2:1264_2	ghātāpetuṃ upakkami. So puññavantatāya sattasupi ṭhānesu maraṇaṃ appatvā avasāne	1264	
PA_tika-vin01_t2:1264_3	ekāya seṭṭhidhītāya veyyattiyena laddhajīviko aparabhāge pitu accayena seṭṭhiṭṭhānaṃ	1264	
PA_tika-vin01_t2:1264_4	patvā ghositaseṭṭhi nāma jāto. Aññepi kosambiyaṃ kukkuṭaseṭṭhi, pāvāriyaseṭṭhīti	1264	
PA_tika-vin01_t2:1264_5	dve seṭṭhino atthi, iminā saddhiṃ tayo ahesuṃ.	1264	
PA_tika-vin01_t2:1265_0	Tena ca samayena tesaṃ sahāyakānaṃ seṭṭhīnaṃ kulūpakā pañcasatā isayo pabbatapāde	1265	
PA_tika-vin01_t2:1265_1	vasiṃsu. Te kālena kālaṃ loṇambilasevanatthaṃ manussapathaṃ āgacchanti. Athekasmiṃ	1265	
PA_tika-vin01_t2:1265_2	vāre gimhasamaye manussapathaṃ āgacchantā nirudakaṃ mahākantāraṃ atikkamitvā kantārapariyosāne	1265	
PA_tika-vin01_t2:1265_3	mahantaṃ nigrodharukkhaṃ disvā cintesuṃ “yādiso ayaṃ rukkho, addhā ettha mahesakkhāya	1265	
PA_tika-vin01_t2:1265_4	devatāya bhavitabbaṃ, sādhu vatassa, sace no pānīyaṃ vā paribhojanīyaṃ vā dadeyyā”ti.	1265	
PA_tika-vin01_t2:1265_5	Devatā isīnaṃ ajjhāsayaṃ viditvā “imesaṃ saṅgahaṃ karissāmī”ti attano ānubhāvena	1265	
PA_tika-vin01_t2:1265_6	viṭapantarato naṅgalasīsamattaṃ udakadhāraṃ pavattesi. Isigaṇo rajatakkhandhasadisaṃ	1265	
PA_tika-vin01_t2:1265_7	udakavaṭṭiṃ disvā attano bhājanehi udakaṃ gahetvā paribhogaṃ katvā cintesi “devatāya	1265	
PA_tika-vin01_t2:1265_8	amhākaṃ paribhogudakaṃ dinnaṃ, idaṃ pana agāmakaṃ mahāraññaṃ, sādhu vatassa, sace	1265	
PA_tika-vin01_t2:1265_9	no āhārampi dadeyyā”ti. Devatā isīnaṃ upakappanavasena dibbāni yāgukhajjakādīni datvā santappesi.	1265	
PA_tika-vin01_t2:1266_0	Isayo cintayiṃsu “devatāya amhākaṃ paribhogudakampi bhojanampi sabbaṃ dinnaṃ, sādhu	1266	
PA_tika-vin01_t2:1266_1	vatassa, sace no attānaṃ dasseyyā”ti. Devatā tesaṃ ajjhāsayaṃ viditvā upaḍḍhakāyaṃ	1266	
PA_tika-vin01_t2:1266_2	dassesi. Devate mahatī te sampatti, kiṃ kammaṃ katvā imaṃ sampattiṃ adhigatāsīti.	1266	
PA_tika-vin01_t2:1266_3	Nātimahantaṃ parittakaṃ kammaṃ katvāti. Upaḍḍhuposathakammaṃ nissāya hi devatāya	1266	
PA_tika-vin01_t2:1266_4	sampatti laddhā. Anāthapiṇḍikassa kira gehe ayaṃ devaputto kammakāro ahosi. Seṭṭhissa	1266	
PA_tika-vin01_t2:1266_5	hi gehe uposathadivasesu antamaso dāsakammakāre upādāya sabbo jano uposathiko hoti.	1266	
PA_tika-vin01_t2:1266_6	Ekadivasaṃ ayaṃ kammakāro ekakova pāto uṭṭhāya kammantaṃ gato. Mahāseṭṭhi nivāpaṃ	1266	
PA_tika-vin01_t2:1266_7	labhamānamanusse sallakkhento etassevekassa araññaṃ gatabhāvaṃ ñatvā assa sāyamāsatthāya	1266	
PA_tika-vin01_t2:1266_8	nivāpaṃ adāsi. Bhattakāradāsī ekasseva bhattaṃ pacitvā araññato āgatassa bhattaṃ	1266	
PA_tika-vin01_t2:1266_9	vaḍḍhetvā adāsi. Kammakāro cintayi “aññesu divasesu imasmiṃ kāle gehaṃ ekasaddaṃ	1266	
PA_tika-vin01_t2:1266_10	ahosi, ajja ativiya sannisinnaṃ, kiṃ nu kho eta”nti. Tassa sā ācikkhi “ajja imasmiṃ	12661	
PA_tika-vin01_t2:1266_11	gehe sabbe manussā uposathikā, mahāseṭṭhi tuyhevekassa nivāpaṃ adāsī”ti. Evaṃ ammāti.	12661	
PA_tika-vin01_t2:1266_12	Āma sāmīti. “Imasmiṃ kāle uposathaṃ samādinnassa uposathakammaṃ hoti, na hotī”ti	12661	
PA_tika-vin01_t2:1266_13	mahāseṭṭhiṃ puccha ammāti. Tāya gantvā pucchito mahāseṭṭhi āha – “sakalauposathakammaṃ	12661	
PA_tika-vin01_t2:1266_14	na hoti, upaḍḍhakammaṃ pana hoti, uposathiko hotī”ti. Kammakāro bhattaṃ abhuñjitvā	12661	
PA_tika-vin01_t2:1266_15	mukhaṃ vikkhāletvā uposathiko hutvā vasanaṭṭhānaṃ gahetvā nipajji. Tassa āhāraparikkhīṇakāyassa	12661	
PA_tika-vin01_t2:1266_16	rattiṃ vāto kuppi. So paccūsasamaye kālaṃ katvā upaḍḍhuposathakammanissandena mahāvattaniaṭavidvāre	12661	
PA_tika-vin01_t2:1266_17	nigrodharukkhadevaputto hutvā nibbatti.	12661	
PA_tika-vin01_t2:1267_0	So taṃ pavattiṃ isīnaṃ ārocesi. Isayo pucchiṃsu “tumhehi mayaṃ ‘buddho dhammo saṅgho’ti	1267	
PA_tika-vin01_t2:1267_1	assutapubbaṃ sāvitā, uppanno nu kho loke buddho”ti. Āma, bhante, uppannoti. Idāni	1267	
PA_tika-vin01_t2:1267_2	kuhiṃ vasatīti. Sāvatthiyaṃ nissāya jetavane, bhanteti. Isayo “tiṭṭhatha tumhe, mayaṃ	1267	
PA_tika-vin01_t2:1267_3	satthāraṃ passissāmā”ti haṭṭhatuṭṭhā nikkhamitvā anupubbena kosambīnagaraṃ sampāpuṇiṃsu.	1267	
PA_tika-vin01_t2:1267_4	Mahāseṭṭhino “isayo āgatā”ti paccuggamanaṃ katvā “sve amhākaṃ bhikkhaṃ gaṇhatha,	1267	
PA_tika-vin01_t2:1267_5	bhante”ti nimantetvā punadivase isigaṇassa mahādānaṃ adaṃsu. Isayo “bhutvāva gacchāmā”ti	1267	
PA_tika-vin01_t2:1267_6	āpucchiṃsu. Bhante, tumhe aññasmiṃ kāle ekampi māsaṃ dvepi tayopi cattāropi māse	1267	
PA_tika-vin01_t2:1267_7	vasitvā gacchatha, imasmiṃ pana vāre hiyyo āgantvā “ajjeva gacchāmā”ti vadatha, kiṃ	1267	
PA_tika-vin01_t2:1267_8	idanti. Āma gahapatayo buddho loke uppanno, na kho pana sakkā jīvitantarāyo jānituṃ,	1267	
PA_tika-vin01_t2:1267_9	tena mayaṃ turitā gacchāmāti. Tena hi, bhante, mayampi āgacchāma, amhehi saddhiṃyeva	1267	
PA_tika-vin01_t2:1267_10	gacchathāti. “Tumhe agāriyā nāma mahājaṭā, tiṭṭhatha tumhe, mayaṃ puretaraṃ gamissāmā”ti	12671	
PA_tika-vin01_t2:1267_11	nikkhamitvā ekaṭṭhāne dve divasāni avasitvā turitagamanena sāvatthiṃ patvā jetavanavihāre	12671	
PA_tika-vin01_t2:1267_12	satthu santikameva agamaṃsu. Tattha madhuradhammakathaṃ sutvā sabbeva pabbajitvā	12671	
PA_tika-vin01_t2:1267_13	arahattaṃ pāpuṇiṃsu.	12671	
PA_tika-vin01_t2:1268_0	Tepi tayo seṭṭhino pañcahi pañcahi sakaṭasatehi sappimadhuphāṇitādīni ceva paṭṭuṇṇadukūlādīni	1268	
PA_tika-vin01_t2:1268_1	ca ādāya kosambito nikkhamitvā anupubbena sāvatthiṃ patvā jetavanasāmante khandhāvāraṃ	1268	
PA_tika-vin01_t2:1268_2	bandhitvā satthu santikaṃ gantvā vanditvā paṭisanthāraṃ katvā ekamantaṃ nisīdiṃsu.	1268	
PA_tika-vin01_t2:1268_3	Satthā tiṇṇampi sahāyānaṃ madhuradhammakathaṃ kathesi. Te balavasomanassajātā satthāraṃ	1268	
PA_tika-vin01_t2:1268_4	nimantetvā punadivase mahādānaṃ adaṃsu, puna nimantetvā punadivaseti evaṃ aḍḍhamāsaṃ	1268	
PA_tika-vin01_t2:1268_5	dānaṃ datvā “bhante, amhākaṃ janapadaṃ āgamanāya paṭiññaṃ dethā”ti pādamūle nipajjiṃsu.	1268	
PA_tika-vin01_t2:1268_6	Bhagavā “suññāgāre kho gahapatayo tathāgatā abhiramantī”ti āha. “Ettāvatā paṭiññā	1268	
PA_tika-vin01_t2:1268_7	dinnā nāma hotī”ti gahapatayo sallakkhetvā “dinnā no bhagavatā paṭiññā”ti pādamūle	1268	
PA_tika-vin01_t2:1268_8	nipajjitvā dasabalaṃ vanditvā nikkhamitvā antarāmagge yojane yojane vihāraṃ kāretvā	1268	
PA_tika-vin01_t2:1268_9	anupubbena kosambiṃ patvā “loke buddho uppanno”ti kathayiṃsu. Tayo janā attano attano	1268	
PA_tika-vin01_t2:1268_10	ārāme mahantaṃ dhanapariccāgaṃ katvā bhagavato vihāre kārāpesuṃ. Tattha kukkuṭaseṭṭhinā	12681	
PA_tika-vin01_t2:1268_11	kārito kukkuṭārāmo nāma ahosi. Pāvārikaseṭṭhinā ambavane kārito pāvārikambavanaṃ	12681	
PA_tika-vin01_t2:1268_12	nāma. Ghositena kārito ghositārāmo nāma ahosi. Taṃ sandhāya vuttaṃ “ghositanāmakena	12681	
PA_tika-vin01_t2:1268_13	kira seṭṭhinā so kārito”ti.	12681	
PA_tika-vin01_t2:1269_0	Yo abhinikkhamanakāle saddhiṃ nikkhanto, yassa ca satthārā parinibbānakāle brahmadaṇḍo	1269	
PA_tika-vin01_t2:1269_1	āṇatto, taṃ sandhāyāha “bodhisattakāle upaṭṭhākachannassā”ti. Iminā ca yo majjhimanikāye	1269	
PA_tika-vin01_t2:1269_2	channovādasutte gilāno hutvā dhammasenāpatinā ovadiyamānopi māraṇantikavedanaṃ adhivāsetuṃ	1269	
PA_tika-vin01_t2:1269_3	asakkonto tiṇhena satthena kaṇṭhanāḷiṃ chinditvā maraṇabhaye uppanne gatinimitte	1269	
PA_tika-vin01_t2:1269_4	ca upaṭṭhite attano puthujjanabhāvaṃ ñatvā saṃviggo vipassanaṃ paṭṭhapetvā saṅkhāre	1269	
PA_tika-vin01_t2:1269_5	pariggaṇhanto arahattaṃ patvā samasīsī hutvā parinibbāyi, ayaṃ so na hotīti dasseti.	1269	
PA_tika-vin01_t2:1269_6	Pūjāvacanappayoge kattari sāmivacanassapi icchitattā āha “gāmassa vā pūjita”nti.	1269	
PA_tika-vin01_t2:1269_7	Lakkhaṇaṃ panettha saddasatthānusārato veditabbaṃ. Ekeko koṭṭhāsoti ekeko bhāgo.	1269	
PA_tika-vin01_t2:1270_0	366. Kiriyato samuṭṭhānabhāvoti kevalaṃ kiriyāmattato samuṭṭhānabhāvaṃ paṭikkhipati,	1270	
PA_tika-vin01_t2:1270_1	vatthuno pana adesanāya kuṭikaraṇakiriyāya ca samuṭṭhānato kiriyākiriyato samuṭṭhātīti	1270	
PA_tika-vin01_t2:1270_2	veditabbaṃ. Imasmiṃ sikkhāpade bhikkhū vā anabhineyyāti ettha vā-saddo “ayaṃ vā so	1270	
PA_tika-vin01_t2:1270_3	mahānāgo”tiādīsu viya avadhāraṇatthoti daṭṭhabbo.	1270	
PA_tika-vin01_t2:1271	Vihārakārasikkhāpadavaṇṇanā niṭṭhitā.	127	
PA_tika-vin01_t2:1272	8. Paṭhamaduṭṭhadosasikkhāpadavaṇṇanā	127	
PA_tika-vin01_t2:1273_0	380. Aṭṭhame pākārena parikkhittanti sambandho. Gopuraṭṭālakayuttanti dvārapāsādena	1273	
PA_tika-vin01_t2:1273_1	ca tattha tattha pākāramatthake patiṭṭhāpitaaṭṭālakehi ca yuttaṃ. Veḷūhi parikkhittattā	1273	
PA_tika-vin01_t2:1273_2	abbhantare pupphūpagaphalūpagarukkhasañchannattā ca nīlobhāsaṃ. Chāyūdakasampattiyā	1273	
PA_tika-vin01_t2:1273_3	bhūmibhāgasampattiyā ca manoramaṃ. Kāḷakavesenāti kalandakarūpena. Nivāpanti bhojanaṃ.	1273	
PA_tika-vin01_t2:1273_4	Tanti uyyānaṃ. Dabboti tassa therassa nāmanti dabbatthambhe patitattā dabboti tassa	1273	
PA_tika-vin01_t2:1273_5	therassa nāmaṃ ahosi.	1273	
PA_tika-vin01_t2:1274_0	Kassapadasabalassa sāsanosakkanakāle kira satta bhikkhū ekacittā hutvā aññe sāsane	1274	
PA_tika-vin01_t2:1274_1	agāravaṃ karonte disvā “idha kiṃ karoma, ekamante samaṇadhammaṃ katvā dukkhassantaṃ	1274	
PA_tika-vin01_t2:1274_2	karissāmā”ti nisseṇiṃ bandhitvā uccaṃ pabbatasikharaṃ abhiruhitvā attano cittabalaṃ	1274	
PA_tika-vin01_t2:1274_3	jānantā “nisseṇiṃ pātentu, jīvite sālayā otarantu, mā pacchānutappino ahuvatthā”ti	1274	
PA_tika-vin01_t2:1274_4	vatvā sabbe ekacittā hutvā nisseṇiṃ pātetvā “appamattā hotha, āvuso”ti aññamaññaṃ	1274	
PA_tika-vin01_t2:1274_5	ovaditvā cittaruciyesu ṭhānesu nisīditvā samaṇadhammaṃ kātuṃ ārabhiṃsu.	1274	
PA_tika-vin01_t2:1275_0	Tatreko thero pañcame divase arahattaṃ patvā “mama kiccaṃ nipphannaṃ, ahaṃ imasmiṃ	1275	
PA_tika-vin01_t2:1275_1	ṭhāne kiṃ karissāmī”ti iddhiyā uttarakuruto piṇḍapātaṃ āharitvā āha – “āvuso, imaṃ	1275	
PA_tika-vin01_t2:1275_2	piṇḍapātaṃ paribhuñjatha, bhikkhācārakiccaṃ mamāyattaṃ hotu, tumhe attano kammaṃ	1275	
PA_tika-vin01_t2:1275_3	karothā”ti. Kiṃ nu mayaṃ, āvuso, nisseṇiṃ pātentā evaṃ avacumha “yo paṭhamaṃ dhammaṃ	1275	
PA_tika-vin01_t2:1275_4	sacchikaroti, so bhikkhaṃ āharatu, tenābhataṃ sesā paribhuñjitvā samaṇadhammaṃ karissantī”ti.	1275	
PA_tika-vin01_t2:1275_5	Natthi, āvusoti. Tumhe attano pubbahetunāva labhittha, mayampi sakkontā vaṭṭassantaṃ	1275	
PA_tika-vin01_t2:1275_6	karissāma, gacchatha tumheti. Thero te saññāpetuṃ asakkonto phāsukaṭṭhāne piṇḍapātaṃ	1275	
PA_tika-vin01_t2:1275_7	paribhuñjitvā gato. Aparopi thero sattame divase anāgāmiphalaṃ patvā tato cuto suddhāvāsabrahmaloke	1275	
PA_tika-vin01_t2:1275_8	nibbatto, itare therā ekaṃ buddhantaraṃ devamanussesu saṃsaritvā tesu tesu kulesu	1275	
PA_tika-vin01_t2:1275_9	nibbattā. Eko gandhāraraṭṭhe takkasilanagare rājagehe nibbatto, eko paccantimaraṭṭhe	1275	
PA_tika-vin01_t2:1275_10	paribbājikāya kucchimhi nibbatto, eko bāhiyaraṭṭhe kuṭumbiyagehe nibbatto, eko rājagahe	12751	
PA_tika-vin01_t2:1275_11	kuṭumbiyagehe nibbatto.	12751	
PA_tika-vin01_t2:1276_0	Ayaṃ pana dabbatthero mallaraṭṭhe anupiyanagare ekassa mallarañño gehe paṭisandhiṃ	1276	
PA_tika-vin01_t2:1276_1	gaṇhi. Tassa mātā upavijaññā kālamakāsi. Matasarīraṃ susānaṃ netvā dārucitakaṃ āropetvā	1276	
PA_tika-vin01_t2:1276_2	aggiṃ adaṃsu. Aggivegasantattaṃ udarapaṭalaṃ dvedhā ahosi. Dārako attano puññabalena	1276	
PA_tika-vin01_t2:1276_3	uppatitvā ekasmiṃ dabbatthambhe nipati, taṃ dārakaṃ gahetvā ayyikāya adaṃsu. Sā tassa	1276	
PA_tika-vin01_t2:1276_4	nāmaṃ gaṇhantī dabbatthambhe patitvā laddhajīvikattā “dabbo”ti tassa nāmaṃ akāsi.	1276	
PA_tika-vin01_t2:1276_5	Tena vuttaṃ “dabboti tassa therassa nāma”nti.	1276	
PA_tika-vin01_t2:1277_0	Tassa sattavassikakāle satthā bhikkhusaṅghaparivuto mallaraṭṭhe cārikaṃ caramāno	1277	
PA_tika-vin01_t2:1277_1	anupiyanigamaṃ patvā anupiyambavane viharati. Dabbakumāro satthāraṃ disvā saha dassaneneva	1277	
PA_tika-vin01_t2:1277_2	pasīditvā pabbajitukāmo hutvā “ahaṃ dasabalassa santike pabbajissāmī”ti ayyikaṃ āpucchi.	1277	
PA_tika-vin01_t2:1277_3	Sā “sādhu tātā”ti dabbakumāraṃ ādāya satthu santikaṃ gantvā “bhante, imaṃ kumāraṃ	1277	
PA_tika-vin01_t2:1277_4	pabbājethā”ti āha. Satthā aññatarassa bhikkhuno saññaṃ adāsi “bhikkhu imaṃ dārakaṃ	1277	
PA_tika-vin01_t2:1277_5	pabbājehī”ti. So thero satthu vacanaṃ sutvā dabbakumāraṃ pabbājento tacapañcakakammaṭṭhānaṃ	1277	
PA_tika-vin01_t2:1277_6	ācikkhi. Pubbahetusampanno katābhinīhāro paṭhamakesavaṭṭiyā voropanakkhaṇeyeva sotāpattiphale	1277	
PA_tika-vin01_t2:1277_7	patiṭṭhāsi, dutiyāya kesavaṭṭiyā oropiyamānāya sakadāgāmiphale, tatiyāya anāgāmiphale,	1277	
PA_tika-vin01_t2:1277_8	sabbakesānaṃ pana oropanañca arahattaphalasacchikiriyā ca apacchā apure ahosi. Taṃ	1277	
PA_tika-vin01_t2:1277_9	sandhāya vuttaṃ “thero kira sattavassikova saṃvegaṃ labhitvā pabbajito khuraggeyeva	1277	
PA_tika-vin01_t2:1277_10	arahattaṃ pāpuṇīti veditabbo”ti.	12771	
PA_tika-vin01_t2:1278_0	Sāvakena pattabbanti yathupanissayaṃ tena tena sāvakena pattabbaṃ. Tisso vijjātiādi	1278	
PA_tika-vin01_t2:1278_1	yathāsambhavavasena vuttaṃ. Guṇajātanti “yañca kiñci sāvakena pattabba”nti napuṃsakaliṅgasambandhadassanatthaṃ	1278	
PA_tika-vin01_t2:1278_2	vuttaṃ. Catūsu saccesu catūhi maggehi soḷasavidhassa kiccassa katattāti dukkhasamudayanirodhamaggasaṅkhātesu	1278	
PA_tika-vin01_t2:1278_3	catūsu saccesu dukkhapariññā samudayappahānaṃ nirodhasacchikiriyā maggabhāvanāti	1278	
PA_tika-vin01_t2:1278_4	ekekassa maggassa catunnaṃ catunnaṃ kiccānaṃ vasena soḷasavidhassa kiccassa katattā.	1278	
PA_tika-vin01_t2:1278_5	Tato tato paṭikkamitvāti tato tato kiccato ārammaṇato ca paṭivattitvā. Silāpaṭṭaketi	1278	
PA_tika-vin01_t2:1278_6	pāsāṇaphalake. Terasāpīti	1278	
PA_tika-vin01_t2:1278_7	bhattuddesakasenāsanaggāhāpakabhaṇḍāgārikacīvarapaṭiggāhakacīvarabhājanakayāgubhājanakaphalabhājanakakhajjabhājanakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutīnaṃ	1278	
PA_tika-vin01_t2:1278_8	vasena terasāpi sammutiyo dātuṃ vaṭṭanti.	1278	
PA_tika-vin01_t2:1279_0	382. Apisūti ettha sūti nipātamattaṃ, api-saddo aṭṭhānappayutto “vikāle”ti imassa	1279	
PA_tika-vin01_t2:1279_1	anantaraṃ daṭṭhabbo, vikālepi āgacchantīti attho. Jānantāti dūrabhāvaṃ jānantā. Evaṃ	1279	
PA_tika-vin01_t2:1279_2	sabbapadesūti ettha katikasaṇṭhānādīnaṃ nānappakārattā tasmiṃ tasmiṃ vihāre katikavattādīni	1279	
PA_tika-vin01_t2:1279_3	visuṃ visuṃ kathāpetīti veditabbaṃ. Sabbavihāresu ca gamanamagge samappamāṇe katvā	1279	
PA_tika-vin01_t2:1279_4	adhiṭṭhātīti vadanti. Ayañhi nimmitānaṃ dhammatāti aniyametvā nimmitānaṃ ayaṃ “ekasmiṃ	1279	
PA_tika-vin01_t2:1279_5	bhāsamānasmi”ntiādi dhammatā. Tathā hi ye vaṇṇavayasarīrāvayavaparikkhārakiriyāvisesādīhi	1279	
PA_tika-vin01_t2:1279_6	niyamaṃ akatvā nimmitā honti, te aniyametvā nimmitattā iddhimatā sadisāva honti.	1279	
PA_tika-vin01_t2:1279_7	Ṭhānanisajjādīsu bhāsitatuṇhībhāvādīsu vā yaṃ yaṃ iddhimā karoti, taṃ tadeva karonti.	1279	
PA_tika-vin01_t2:1279_8	Sace pana nānappakāre kātukāmo hoti, keci paṭhamavaye, keci majjhimavaye, keci pacchimavaye,	1279	
PA_tika-vin01_t2:1279_9	tathā dīghakese, upaḍḍhamuṇḍe, missakakese, upaḍḍharattacīvare, paṇḍukacīvare, padabhāṇadhammakathāsarabhaññapañhapucchanapañhavissajjanacīvarasibbanadhovanādīni	1279	
PA_tika-vin01_t2:1279_10	karonte, aparepi vā nānappakārake kātukāmo hoti, tena pādakajjhānato vuṭṭhāya “ettakā	12791	
PA_tika-vin01_t2:1279_11	bhikkhū paṭhamavayā hontū”tiādinā nayena parikammaṃ katvā puna samāpajjitvā vuṭṭhāya	12791	
PA_tika-vin01_t2:1279_12	adhiṭṭhite adhiṭṭhānacittena saddhiṃ icchiticchitappakārāyeva honti. Avatthukavacanaṃ	12791	
PA_tika-vin01_t2:1279_13	na hotīti nimmitānaṃ “ayaṃ mañco”tiādivacanaṃ avatthukaṃ na hoti sabbattha mañcapīṭhānaṃ sambhavato.	12791	
PA_tika-vin01_t2:1280_0	383. Ekacārikabhattanti atimanāpattā visuṃ ṭhitikāya pāpetabbaṃ bhattaṃ. Taddhitavohārenāti	1280	
PA_tika-vin01_t2:1280_1	cattāri parimāṇamassa catukkanti evaṃ taddhitavohārena. Odanassa pucchāya sādhakatamattā	1280	
PA_tika-vin01_t2:1280_2	āha – “karaṇattheyeva karaṇavacana”nti, odanena karaṇabhūtena pucchantīti vuttaṃ	1280	
PA_tika-vin01_t2:1280_3	hoti. Ye ca odanena karaṇabhūtena pucchanti, tesaṃ pucchanākāradassanatthaṃ “kiṃ,	1280	
PA_tika-vin01_t2:1280_4	bhante, odanaṃ demāti pucchantī”ti vuttaṃ.	1280	
PA_tika-vin01_t2:1281_0	Bhavoti bhavitabbo. Asamannāharitvāti ābhogaṃ akatvā. Rattiṃ sammantayamānāti kañci	1281	
PA_tika-vin01_t2:1281_1	kālaṃ supitvā vuṭṭhāya sammantayamānā. Rattiyañhi paṭhamayāmamajjhimayāmesu supitvā	1281	
PA_tika-vin01_t2:1281_2	pabuddhānaṃ ajjatanakālepi anajjatanābhimāno hoti, tasmā te “hiyyo”ti āhaṃsu. Ye	1281	
PA_tika-vin01_t2:1281_3	pana rattiyaṃ kammappasutā jāgariyamanuyuttā honti, tesaṃ ajjatanābhimānoyeva, tasmā	1281	
PA_tika-vin01_t2:1281_4	te “ajja”icceva voharanti, na “hiyyo”ti. Padhūpāyantāti punappunaṃ uppajjanakakodhavasena padhūpāyantā.	1281	
PA_tika-vin01_t2:1282_0	384. Dabba dabbāti dutiyo dabba-saddo paṇḍitādhivacanoti āha “dabbā paṇḍitā”ti. Evaṃ	1282	
PA_tika-vin01_t2:1282_1	na nibbeṭhentīti sambandho. Nibbeṭhentīti attānaṃ dosato mocenti. Vuṭṭhānalakkhaṇaṃ	1282	
PA_tika-vin01_t2:1282_2	maññamānāti vuṭṭhānalakkhaṇanti maññamānā. Na ghaṭiyatīti therassa susīlapaṭiññāya	1282	
PA_tika-vin01_t2:1282_3	tassā dussīlapaṭiññāvacanaṃ na ghaṭiyatīti adhippāyo. Ettha yaṃ vattabbaṃ, taṃ parato	1282	
PA_tika-vin01_t2:1282_4	āvi bhavissati. Nāsethāti setakaṃ datvā gihibhāvaṃ pāpethāti attho. Liṅganāsanā hettha	1282	
PA_tika-vin01_t2:1282_5	adhippetā. Imameva ca dassetuṃ “tisso nāsanā”tiādi vuttaṃ. Ekakammādisaṃvāsassa akaraṇaṃ	1282	
PA_tika-vin01_t2:1282_6	saṃvāsanāsanā. Daṇḍakammanāsanā nāma vālukādīni okiritvā yāva khamāpeti, tāva daṇḍakammavasena	1282	
PA_tika-vin01_t2:1282_7	nikkaḍḍhanaṃ. Cara pire vinassāti nikkaḍḍhanākāradassanaṃ. Tattha carāti gaccha,	1282	
PA_tika-vin01_t2:1282_8	apehīti vuttaṃ hoti. Pireti para amāmaka, amhākaṃ anajjhattikabhūtāti attho. Pireti	1282	
PA_tika-vin01_t2:1282_9	hi para-saddena samānatthaṃ sambodhanavacanaṃ. Atha vā pireti “parato”ti iminā samānatthaṃ	1282	
PA_tika-vin01_t2:1282_10	nipātapadaṃ, tasmā cara pireti parato gaccha, mā idha tiṭṭhāti attho. Vinassāti adassanaṃ gaccha.	12821	
PA_tika-vin01_t2:1283_0	Yasmā te bhikkhū attānaṃ appakāsetvā ṭhitā, tasmā anuyuñjathāti imassa gavesatha	1283	
PA_tika-vin01_t2:1283_1	jānāthāti attho vutto. Kārako hotīti “ayyenamhi dūsitā”ti paṭiññātattā tāya paṭiññāya	1283	
PA_tika-vin01_t2:1283_2	yadi nāsitā, thero kārako hoti, sadosoti attho. Akārako hotīti tāya katapaṭiññaṃ	1283	
PA_tika-vin01_t2:1283_3	anapekkhitvā yadi bhagavatā pakatidussīlabhāvaṃyeva sandhāya sā nāsitā, thero akārako	1283	
PA_tika-vin01_t2:1283_4	hotīti adhippāyo. “Sakāya paṭiññāya nāsethā”ti vutte “ayyenamhi dūsitā”ti tāya katapaṭiññāya	1283	
PA_tika-vin01_t2:1283_5	bhūtatā āpajjatīti āha – “bhante, tumhākaṃ vāde thero kārako hoti sadoso”ti. Bhikkhuniṃ	1283	
PA_tika-vin01_t2:1283_6	anuddhaṃseti, dukkaṭanti iminā mahāaṭṭhakathāvādo dassito. Musāvāde pācittiyanti	1283	
PA_tika-vin01_t2:1283_7	vuttanti bhikkhuniṃ anuddhaṃsentassa musāvāde pācittiyanti vuttaṃ.	1283	
PA_tika-vin01_t2:1284_0	Tatrāti tesu dukkaṭapācittiyesu. Ito paṭṭhāya “tasmā pācittiyameva yujjatī”ti vacanapariyantaṃ	1284	
PA_tika-vin01_t2:1284_1	dvīsupi aṭṭhakathāsu adhippāyavibhāvanaṃ. Tattha purimanayeti “bhikkhuniṃ anuddhaṃseti,	1284	
PA_tika-vin01_t2:1284_2	dukkaṭa”nti vuttaaṭṭhakathānaye. Dukkaṭameva yujjatīti kasmā vuttanti ce? Tattha	1284	
PA_tika-vin01_t2:1284_3	kāraṇaṃ dassento “yathā”tiādimāha. Bhikkhuno bhikkhusmiṃ saṅghādisesoti bhikkhuṃ	1284	
PA_tika-vin01_t2:1284_4	amūlakena antimavatthunā anuddhaṃsentassa bhikkhuno saṅghādisesoti attho. Pacchimanayepi	1284	
PA_tika-vin01_t2:1284_5	“bhikkhuniṃ anuddhaṃsentassa musāvāde pācittiya”nti vuttaṃ. Kurundīnayepi musāvādattā	1284	
PA_tika-vin01_t2:1284_6	pācittiyameva yujjatīti visaṃvādapurekkhatāya pācittiyameva yujjatīti adhippāyo.	1284	
PA_tika-vin01_t2:1284_7	Yadi evaṃ bhikkhuṃ amūlakena antimavatthunā anuddhaṃsentassa akkosantassa ca musāvādattā	1284	
PA_tika-vin01_t2:1284_8	pācittiyeneva bhavitabbanti ce? Tattha satipi musāvāde vacanappamāṇato saṅghādisesaomasavādapācittiyeheva	1284	
PA_tika-vin01_t2:1284_9	bhavitabbaṃ, na sampajānamusāvādapācittiyenāti dassetuṃ “vacanappamāṇato”tiādimāha.	1284	
PA_tika-vin01_t2:1284_10	Tattha vacanappamāṇatoti bhagavatā vuttapāḷivacanappamāṇato. Idāni taṃ vacanaṃ dassetuṃ	12841	
PA_tika-vin01_t2:1284_11	“anuddhaṃsanādhippāyenā”tiādi vuttaṃ. Bhikkhussa pana bhikkhuniyā dukkaṭanti vacanaṃ	12841	
PA_tika-vin01_t2:1284_12	natthīti bhikkhuniyā anuddhaṃsane bhikkhuno dukkaṭanti vacanaṃ natthi tathā pāḷiyaṃ	12841	
PA_tika-vin01_t2:1284_13	anāgatattā. Sampajānamusāvāde pācittiyanti vacanamatthīti sāmaññato vuttaṃ sampajānamusāvādasikkhāpadaṃ dasseti.	12841	
PA_tika-vin01_t2:1285_0	Idāni dvīsupi aṭṭhakathāvādesu adhippāyaṃ vibhāvetvā tesu pacchimavāde dosaṃ dassetvā	1285	
PA_tika-vin01_t2:1285_1	purimavādaṃ patiṭṭhapetukāmo ācariyo “tatra panā”tiādimāha. Tatrāti “pācittiyameva	1285	
PA_tika-vin01_t2:1285_2	yujjatī”ti vuttavāde. Anuddhaṃsanādhippāye asati pācittiyanti iminā sampajānamusāvāde	1285	
PA_tika-vin01_t2:1285_3	pācittiyassa okāsaṃ dasseti. Visuṃ pācittiyaṃ vuttanti sampajānamusāvāde pācittiyato	1285	
PA_tika-vin01_t2:1285_4	visuṃ aññameva pācittiyaṃ vuttaṃ. Etehi nāsanā natthīti sāmaññato vuttaṃ, imissā	1285	
PA_tika-vin01_t2:1285_5	pana dukkaṭena nāsanā natthīti adhippāyo. Yadi evaṃ kasmā naṃ bhagavā nāsetīti āha “yasmā panā”tiādi.	1285	
PA_tika-vin01_t2:1286_0	385-386. Dūsitoti duṭṭhasaddassa kammasādhanataṃ dasseti. Dūsayati paraṃ vināsetīti	1286	
PA_tika-vin01_t2:1286_1	dūsako. Iminā “dūsayatīti doso”ti dosasaddassa kattusādhanatā vuttā. Pakatibhāvaṃ	1286	
PA_tika-vin01_t2:1286_2	jahāpitoti dusasaddassa vikatiyaṃ paṭhitattā vuttaṃ, pakatiyā sommabhāvaṃ jahāpitoti	1286	
PA_tika-vin01_t2:1286_3	attho, vikāramāpāditoti vuttaṃ hoti. Ākāranānattenāti dūsitākārassa dūsakākārassa	1286	
PA_tika-vin01_t2:1286_4	ca nānattena. Anabhiraddhoti atuṭṭho. Yo pana atuṭṭho, so sukhito nāma na hotīti	1286	
PA_tika-vin01_t2:1286_5	āha “na sukhito”ti. “Ārādhito rājā”tiādīsu pasāditoti atthasambhavato “na vā pasādito”ti	1286	
PA_tika-vin01_t2:1286_6	vuttaṃ. Khīlasaddo thaddhabhāvavacano kacavarapariyāyo ca hotīti āha – “cittathaddhabhāvacittakacavarasaṅkhātaṃ	1286	
PA_tika-vin01_t2:1286_7	paṭighakhīla”nti. Khīlayati tena cittaṃ thaddhabhāvaṃ āpajjatīti khīlaṃ, cittassa	1286	
PA_tika-vin01_t2:1286_8	thaddhabhāvo. So ca atthato paṭighoyeva. Cittassa thaddhabhāvalakkhaṇo hi paṭigho,	1286	
PA_tika-vin01_t2:1286_9	tasmiñca uppanne cittaṃ uklāpajātaṭṭhānaṃ viya amanuññaṃ hoti, tasmā kacavarasadisattāpi	1286	
PA_tika-vin01_t2:1286_10	paṭighova “khīla”nti vutto. Tenāha “paṭighakhīla”nti. Cittassa thaddhabhāvattā kacavarasadisattā	12861	
PA_tika-vin01_t2:1286_11	ca paṭighoyeva khīlaṃ paṭighakhīlaṃ. Nappatītoti pītisukhādīhi na abhigato na anugato,	12861	
PA_tika-vin01_t2:1286_12	na upetoti attho. Yo ca pītisukhādīhi anupagato, so tehi vajjito nāma hotīti āha	12861	
PA_tika-vin01_t2:1286_13	“pītisukhādīhi vajjito”ti. Yo ca tehi vajjito, na so tena abhisaṭo nāma hotīti āha	12861	
PA_tika-vin01_t2:1286_14	“na abhisaṭo”ti, pītisukhādīhi na patthaṭoti attho.	12861	
PA_tika-vin01_t2:1287_0	Yenāti yena kopena. Duṭṭhoti mātikāya āgatapadaṃ dasseti, kupitoti padabhājane āgatapadaṃ.	1287	
PA_tika-vin01_t2:1287_1	Atthato ekattepi ubhinnaṃ padānaṃ vasena “ubhayampī”ti vuttaṃ. Evaṃ “tena ca kopena	1287	
PA_tika-vin01_t2:1287_2	tena ca dosenā”ti imesaṃ padānaṃ vasena “dvīhī”ti vuttaṃ, atthato pana dosoyeva.	1287	
PA_tika-vin01_t2:1287_3	So ca saṅkhārakkhandhapariyāpannoti āha “imehi dvīhi saṅkhārakkhandhameva dassetī”ti.	1287	
PA_tika-vin01_t2:1287_4	“Anattamanatā anabhiraddhī”ti vacanehi domanassavedanāva vuttāti āha “imehi dvīhi	1287	
PA_tika-vin01_t2:1287_5	vedanākkhandhaṃ dassetī”ti.	1287	
PA_tika-vin01_t2:1288_0	Yadā pana codakena adiṭṭhaṃ asutaṃ aparisaṅkitaṃ vā hoti, tadā amūlakaṃ nāma hotīti	1288	
PA_tika-vin01_t2:1288_1	āha “taṃ panassa…pe… codakavasena adhippeta”nti. Yadi cuditakavasena adhippetaṃ siyā,	1288	
PA_tika-vin01_t2:1288_2	amūlakaṃ nāma anajjhāpannanti padabhājanaṃ vadeyyāti adhippāyo. Yaṃ pārājikanti bhikkhuno	1288	
PA_tika-vin01_t2:1288_3	anurūpesu ekūnavīsatiyā pārājikesu aññataraṃ. Padabhājane pana pāḷiyaṃ āgatāneva	1288	
PA_tika-vin01_t2:1288_4	gahetvā “catunnaṃ aññatarenā”ti vuttaṃ. Etanti cuditakassa āpannānāpannattaṃ. Idhāti imasmiṃ sikkhāpade.	1288	
PA_tika-vin01_t2:1289_0	Tathevāti pasādasotena dibbasotena vāti imamatthaṃ atidisati. Sutvāva jānitabbato	1289	
PA_tika-vin01_t2:1289_1	“sutaṭṭhāneyeva tiṭṭhatī”ti vuttaṃ. Parisaṅkanaṃ parisaṅkitaṃ, diṭṭhānugataṃ parisaṅkitaṃ	1289	
PA_tika-vin01_t2:1289_2	diṭṭhaparisaṅkitaṃ. Evaṃ sesesupi. Imesanti kattuatthe sāmivacanaṃ, imehīti attho.	1289	
PA_tika-vin01_t2:1289_3	Karissanti vāti ettha vibhattipariṇāmaṃ katvā imeti yojetabbaṃ. Diṭṭhaṃ atthi samūlakaṃ,	1289	
PA_tika-vin01_t2:1289_4	atthi amūlakanti idaṃ ajjhācārassa sabbhāvāsabbhāvaṃ sandhāya vuttaṃ. Atthi saññāsamūlakaṃ,	1289	
PA_tika-vin01_t2:1289_5	atthi saññāamūlakanti idaṃ pana diṭṭhasaññāya sabbhāvāsabbhāvaṃ sandhāya.	1289	
PA_tika-vin01_t2:1290_0	Samīpe ṭhatvāti dvādasahatthabbhantare samīpe ṭhatvāti vadantīti tīsupi gaṇṭhipadesu	1290	
PA_tika-vin01_t2:1290_1	vuttaṃ. Parato pana “dūtaṃ vā paṇṇaṃ vā sāsanaṃ pesetvā codentassa sīsaṃ na etī”ti	1290	
PA_tika-vin01_t2:1290_2	parammukhācodanāya eva anāpattiyā vuttattā “samīpe ṭhatvā”ti idaṃ sammukhabhāvamattadassanatthaṃ	1290	
PA_tika-vin01_t2:1290_3	vuttanti amhākaṃ khanti. Teneva mātikāṭṭhakathāyaṃ aṅgaṃ dassentena “cāvanādhippāyena	1290	
PA_tika-vin01_t2:1290_4	sammukhācodanā”ti vuttaṃ, na ca sammukhabhāvo dvādasahatthabbhantareyevāti niyamo	1290	
PA_tika-vin01_t2:1290_5	sakkā vatthuṃ. Vinayavinicchayañca patvā garukeyeva ṭhātabbanti vuttaṃ, tasmā upaparikkhitvā	1290	
PA_tika-vin01_t2:1290_6	yuttataraṃ gahetabbaṃ. Codāpakasseva vācāya vācāya saṅghādisesoti āṇattassa vācāya	1290	
PA_tika-vin01_t2:1290_7	vācāya codāpakassa saṅghādiseso. Mayāpi diṭṭhaṃ sutaṃ atthīti idaṃ āṇattassapi codakabhāvadassanatthaṃ	1290	
PA_tika-vin01_t2:1290_8	vuttaṃ, evaṃ pana avatvāpi “pārājikaṃ dhammaṃ ajjhāpannosī”ti idameva vacanaṃ parassa	1290	
PA_tika-vin01_t2:1290_9	vacanaṃ viya akatvā anuddhaṃsanādhippāyena vadantassa saṅghādisesoyeva. Satipi pana	1290	
PA_tika-vin01_t2:1290_10	anuddhaṃsanādhippāye “asukena evaṃ vutta”nti dassetvā vadantassa natthi saṅghādisesoti vadanti.	12901	
PA_tika-vin01_t2:1291_0	Sambahulā sambahule sambahulehi vatthūhi codentīti ettha sambahuleti bahuttaniddese	1291	
PA_tika-vin01_t2:1291_1	kāraṇaṃ na dissati. Vatthucodakānaṃyeva hi ekānekavasena idaṃ catukkamāgataṃ, na	1291	
PA_tika-vin01_t2:1291_2	cuditakassapi ekānekavasena. Tathā hi ekasseva cuditakassa vasena ekavatthuekacodakaekavatthunānācodakanānāvatthuekacodakanānāvatthunānācodakappabhedaṃ	1291	
PA_tika-vin01_t2:1291_3	idaṃ catukkamāgataṃ, teneva catutthacodanaṃ dassentenapi “imissā codanāya nānāvatthūni	1291	
PA_tika-vin01_t2:1291_4	nānācodakā”ti vuttaṃ, na pana “nānācuditakā”ti, tasmā “sambahule”ti bahuttaniddese	1291	
PA_tika-vin01_t2:1291_5	kāraṇaṃ na dissati. Atha vā paṭhamaṃ tīsupi codanāsu ekattena cuditakaṃ niddisitvāpi	1291	
PA_tika-vin01_t2:1291_6	idha bahuttena niddeso “na kevalaṃ ekasmiṃyeva cuditake codanā sambhavati, atha kho	1291	
PA_tika-vin01_t2:1291_7	sambahulesupī”ti imamatthaṃ dassetuṃ kato.	1291	
PA_tika-vin01_t2:1292_0	Codetuṃ pana ko labhati, ko na labhatītiādi anuddhaṃsanādhippāyaṃ vināpi codanālakkhaṇaṃ	1292	
PA_tika-vin01_t2:1292_1	dassetuṃ vuttaṃ. Sīlasampannoti idaṃ dussīlassa vacanaṃ appamāṇanti adhippāyena vuttaṃ.	1292	
PA_tika-vin01_t2:1292_2	Bhikkhunīnaṃ pana bhikkhuṃ codetuṃ anissarattā “bhikkhunimevā”ti vuttaṃ. Satipi bhikkhunīnaṃ	1292	
PA_tika-vin01_t2:1292_3	bhikkhūsu anissarabhāve tāhi katacodanāpi codanāruhattā codanāyevāti adhippāyena	1292	
PA_tika-vin01_t2:1292_4	“pañcapi sahadhammikā labhantī”ti vuttaṃ. Bhikkhussa sutvā codetītiādinā codako yesaṃ	1292	
PA_tika-vin01_t2:1292_5	sutvā codeti, tesampi vacanaṃ pamāṇamevāti sampaṭicchitattā tesaṃ codanāpi ruhatevāti	1292	
PA_tika-vin01_t2:1292_6	dassetuṃ thero suttaṃ nidassesi.	1292	
PA_tika-vin01_t2:1293_0	Dūtaṃ vā paṇṇaṃ vā sāsanaṃ vā pesetvāti “tvaṃyeva gantvā codehī”ti dūtaṃ vā pesetvā	1293	
PA_tika-vin01_t2:1293_1	yo taṃ codetuṃ sakkoti, tassa mukhasāsanaṃ vā paṇṇaṃ vā pesetvā. Sīsaṃ na etīti saṅghādiseso	1293	
PA_tika-vin01_t2:1293_2	na hotīti adhippāyo. Kiñcāpi pāḷiyaṃ “codeti vā codāpeti vā”ti sāmaññato vuttattā	1293	
PA_tika-vin01_t2:1293_3	dūtasāsanādīhi codāpentassapi āpattiyevāti paññāyati, “sīsaṃ na etī”ti idaṃ pana	1293	
PA_tika-vin01_t2:1293_4	aṭṭhakathācariyappamāṇena gahetabbaṃ. Samayenāti pakatiyā saddaṃ sutvā atthavijānanasamayena.	1293	
PA_tika-vin01_t2:1294_0	Garukānaṃ dvinnanti pārājikasaṅghādisesānaṃ. Avasesānaṃ vasenāti pañcalahukāpattīnaṃ	1294	
PA_tika-vin01_t2:1294_1	vasena. “Natthi dinna”ntiādi dasavatthukā micchādiṭṭhi. “Antavā loko, anantavā loko”tiādinayappavattā	1294	
PA_tika-vin01_t2:1294_2	diṭṭhi sassatucchedasaṅkhātaṃ antaṃ gaṇhātīti antaggāhikā. Ājīvahetu paññattānaṃ	1294	
PA_tika-vin01_t2:1294_3	channaṃ sikkhāpadānaṃ vasenāti ājīvahetu ājīvakāraṇā pāpiccho icchāpakato asantaṃ	1294	
PA_tika-vin01_t2:1294_4	abhūtaṃ uttarimanussadhammaṃ ullapati, āpatti pārājikassa, ājīvahetu ājīvakāraṇā	1294	
PA_tika-vin01_t2:1294_5	sañcarittaṃ samāpajjati, āpatti saṅghādisesassa, ājīvahetu ājīvakāraṇā yo te vihāre	1294	
PA_tika-vin01_t2:1294_6	vasati, so bhikkhu arahāti bhaṇati, paṭivijānantassa āpatti thullaccayassa, ājīvahetu	1294	
PA_tika-vin01_t2:1294_7	ājīvakāraṇā bhikkhu paṇītabhojanāni agilāno attano atthāya viññāpetvā bhuñjati, āpatti	1294	
PA_tika-vin01_t2:1294_8	pācittiyassa, ājīvahetu ājīvakāraṇā bhikkhunī paṇītabhojanāni agilānā attano atthāya	1294	
PA_tika-vin01_t2:1294_9	viññāpetvā bhuñjati, āpatti pāṭidesanīyassa, ājīvahetu ājīvakāraṇā bhikkhu sūpaṃ	1294	
PA_tika-vin01_t2:1294_10	vā odanaṃ vā agilāno attano atthāya viññāpetvā bhuñjati, āpatti dukkaṭassa, ājīvavipattipaccayā	12941	
PA_tika-vin01_t2:1294_11	imā cha āpattiyo āpajjatīti evaṃ parivārapāḷiyaṃ dassitānaṃ channaṃ sikkhāpadānaṃ	12941	
PA_tika-vin01_t2:1294_12	vasena. Diṭṭhivipattiājīvavipattīhi codentopi tammūlikāya āpattiyā eva codeti.	12941	
PA_tika-vin01_t2:1295_0	“Kasmā maṃ na vandasī”ti pucchite “assamaṇosi asakyaputtiyosī”ti avandanakāraṇassa	1295	
PA_tika-vin01_t2:1295_1	vuttattā antimavatthuṃ ajjhāpanno na vanditabboti vadanti. Codetukāmatāya eva avanditvā	1295	
PA_tika-vin01_t2:1295_2	attanā vattabbassa vuttamatthaṃ ṭhapetvā avandiyabhāve taṃ kāraṇaṃ na hotīti cūḷagaṇṭhipade	1295	
PA_tika-vin01_t2:1295_3	majjhimagaṇṭhipade ca vuttaṃ. Antimavatthuṃ ajjhāpannassa avandanīyesu avuttattā	1295	
PA_tika-vin01_t2:1295_4	tena saddhiṃ sayantassa sahaseyyāpattiyā abhāvato tassa ca paṭiggahaṇassa ruhanato	1295	
PA_tika-vin01_t2:1295_5	tadeva yuttataranti viññāyati. Kiñcāpi yāva so bhikkhubhāvaṃ paṭijānāti, tāva vanditabbo.	1295	
PA_tika-vin01_t2:1295_6	Yadā pana “assamaṇomhī”ti paṭijānāti, tadā na vanditabboti ayamettha viseso veditabbo.	1295	
PA_tika-vin01_t2:1295_7	Antimavatthuṃ ajjhāpannassa hi bhikkhubhāvaṃ paṭijānantasseva bhikkhubhāvo, na tato	1295	
PA_tika-vin01_t2:1295_8	paraṃ. Bhikkhubhāvaṃ appaṭijānanto hi anupasampannapakkhaṃ bhajati. Yasmā āmisaṃ	1295	
PA_tika-vin01_t2:1295_9	dento attano icchitaṭṭhāneyeva deti, tasmā paṭipāṭiyā nisinnānaṃ yāgubhattādīni dentena	1295	
PA_tika-vin01_t2:1295_10	ekassa codetukāmatāya adinnepi codanā nāma na hotīti āha “na tāvatā codanā hotī”ti.	12951	
PA_tika-vin01_t2:1296_0	Tiṃsānīti tiṃsa etesamatthīti tiṃsāni, tiṃsavantānīti attho, tiṃsādhikānīti vuttaṃ	1296	
PA_tika-vin01_t2:1296_1	hoti. Guṇavacanattā taddhitalopaṃ katvā “tiṃsānī”ti vuttaṃ. Atha vā tiṃsa codanā	1296	
PA_tika-vin01_t2:1296_2	adhikā etesūti tiṃsāni. Tasmiṃ adhikamiti ḍakārapaccaye sati rūpamidaṃ daṭṭhabbaṃ.	1296	
PA_tika-vin01_t2:1296_3	Navutānīti etthāpi eseva nayo.	1296	
PA_tika-vin01_t2:1297_0	Ubbāhikāya taṃ adhikaraṇaṃ vinicchinitabbanti ubbāhikāya sammatehi taṃ adhikaraṇaṃ	1297	
PA_tika-vin01_t2:1297_1	vinicchinitabbaṃ. Alajjussannāya hi parisāya dasahaṅgehi samannāgato bhikkhu ubbāhikāya	1297	
PA_tika-vin01_t2:1297_2	sammannitabbo. “Sīlavā hoti pātimokkhasaṃvarasaṃvuto viharati ācāragocarasampanno”tiādinā	1297	
PA_tika-vin01_t2:1297_3	samathakkhandhake vuttadasaṅgasampattiyā samannāgatā dve tayo bhikkhū uccinitvā tattheva	1297	
PA_tika-vin01_t2:1297_4	vuttāya ñattidutiyakammavācāya sammannitabbā. Evaṃ sammatehi pana tehi bhikkhūhi	1297	
PA_tika-vin01_t2:1297_5	visuṃ vā nisīditvā tassāyeva vā parisāya “aññehi na kiñci kathetabba”nti sāvetvā	1297	
PA_tika-vin01_t2:1297_6	taṃ adhikaraṇaṃ vinicchinitabbaṃ. Tumhākanti cuditakacodake sandhāya vuttaṃ.	1297	
PA_tika-vin01_t2:1298_0	Kimhīti kismiṃ vatthusmiṃ. Kimhi nampi na jānāsīti kimhi nanti vacanampi na jānāsi.	1298	
PA_tika-vin01_t2:1298_1	Nāssa anuyogo dātabboti nāssa pucchā paṭipucchā dātabbā. “Dummaṅkūnaṃ puggalānaṃ	1298	
PA_tika-vin01_t2:1298_2	niggahāyā”tiādivacanato “alajjīniggahatthāya…pe… paññatta”nti vuttaṃ. Ehitīti āgamissati.	1298	
PA_tika-vin01_t2:1298_3	Diṭṭhasantānenāti diṭṭhasambandhena, diṭṭhaniyāmenāti vuttaṃ hoti. Vivādavatthusaṅkhāte	1298	
PA_tika-vin01_t2:1298_4	atthe paccatthikā atthappaccatthikā. Saññaṃ datvāti tesaṃ kathaṃ pacchinditvā attano	1298	
PA_tika-vin01_t2:1298_5	vacanaṃ sādhetuṃ saññaṃ katvā. Asuddhasaññāya uppannattā “ananucchaviko”ti āha. Ekasambhogaparibhogāti	1298	
PA_tika-vin01_t2:1298_6	idaṃ attano santikā tesaṃ mocanatthaṃ vuttaṃ, na pana tesaṃ aññamaññasambhoge yojanatthaṃ.	1298	
PA_tika-vin01_t2:1298_7	Vinicchayo na kātabboti “amhākaṃ vacane aṭṭhātabbasabhāvā ete alajjino”ti jānantena	1298	
PA_tika-vin01_t2:1298_8	vinicchayo na kātabbo.	1298	
PA_tika-vin01_t2:1299_0	Viraddhaṃ hotīti attanā katadosappaṭicchādanatthaṃ kañci musāvādaṃ katvā viraddhaṃ	1299	
PA_tika-vin01_t2:1299_1	hoti. Paṭiññaṃ na detīti sace mayā katadosaṃ vakkhāmi, mayhaṃ anuvattakā bhijjissantīti	1299	
PA_tika-vin01_t2:1299_2	“kataṃ mayā”ti paṭiññaṃ na deti. Suddho hotūti tesaṃ vacanena suddho nāma hotu, tesaṃ	1299	
PA_tika-vin01_t2:1299_3	vacanena ekadvevāramassa vinicchayo dātabboti adhippāyo. Ṭhāne na tiṭṭhatīti lajjiṭṭhāne	1299	
PA_tika-vin01_t2:1299_4	na tiṭṭhati. Vinicchayo na dātabboti alajjibhāvamāpannattā na dātabbo.	1299	
PA_tika-vin01_t2:1300_0	Amūlakampi samūlakampi mūlaṃ gahetvā vadantīti āha “dve mūlānī”ti. Kālena vakkhāmītiādīsu	1300	
PA_tika-vin01_t2:1300_1	eko ekaṃ okāsaṃ kāretvā codento kālena vadati nāma. Saṅghamajjhe gaṇamajjhe salākaggayāguaggavitakkamāḷakabhikkhācāramaggaāsanasālādīsu	1300	
PA_tika-vin01_t2:1300_2	upaṭṭhākehi parivāritakkhaṇe vā codento akālena vadati nāma. Tacchena vadanto bhūtena	1300	
PA_tika-vin01_t2:1300_3	vadati nāma. “Ambho mahallaka-parisāvacara-paṃsukūlika-dhammakathika-patirūpaṃ tava	1300	
PA_tika-vin01_t2:1300_4	ida”nti vadanto pharusena vadati nāma. Kāraṇanissitaṃ pana katvā “bhante mahallakāttha,	1300	
PA_tika-vin01_t2:1300_5	parisāvacarā paṃsukūlikā dhammakathikāttha, patirūpaṃ tumhākaṃ ida”nti vadanto saṇhena	1300	
PA_tika-vin01_t2:1300_6	vadati nāma. Kāraṇanissitaṃ katvā vadanto atthasañhitena vadati nāma. Mettacitto	1300	
PA_tika-vin01_t2:1300_7	vakkhāmi, no dosantaroti mettacittaṃ upaṭṭhāpetvā vakkhāmi, na duṭṭhacitto hutvā.	1300	
PA_tika-vin01_t2:1300_8	Pannarasasu dhammesūti parisuddhakāyasamācāratā, parisuddhavacīsamācāratā, sabrahmacārīsu	1300	
PA_tika-vin01_t2:1300_9	mettacittatā, bahussutatā, ubhinnaṃ pātimokkhānaṃ vitthārena svāgatasuvibhattasuppavattasuvinicchitatā,	1300	
PA_tika-vin01_t2:1300_10	“kālena vakkhāmī”tiādinā vuttapañcadhammā, kāruññatā, hitesitā, anukampatā, āpattivuṭṭhānatā,	13001	
PA_tika-vin01_t2:1300_11	vinayapurekkhāratāti imesu pannarasasu dhammesu. Tattha kāruññatāti kāruṇikabhāvo.	13001	
PA_tika-vin01_t2:1300_12	Iminā karuṇā ca karuṇāpubbabhāgo ca dassito. Hitesitāti hitagavesanatā. Anukampatāti	13001	
PA_tika-vin01_t2:1300_13	tena hitena saṃyojanā. Dvīhipi mettā ca mettāpubbabhāgo ca dassito. Āpattivuṭṭhānatāti	13001	
PA_tika-vin01_t2:1300_14	āpattito vuṭṭhāpetvā suddhante patiṭṭhāpanā. Vatthuṃ codetvā sāretvā paṭiññaṃ āropetvā	13001	
PA_tika-vin01_t2:1300_15	yathāpaṭiññāya kammakaraṇaṃ vinayapurekkhāratā nāma. Sacce ca akuppe cāti vacīsacce	13001	
PA_tika-vin01_t2:1300_16	ca akuppatāya ca. Cuditakena hi saccañca vattabbaṃ, kopo ca na kātabbo, neva attanā	13001	
PA_tika-vin01_t2:1300_17	kujjhitabbo, na paro ghaṭṭetabboti attho.	13001	
PA_tika-vin01_t2:1301_0	Bhummappattiyāti bhummavacane sampatte, bhummatthe idaṃ upayogavacananti vuttaṃ hoti.	1301	
PA_tika-vin01_t2:1301_1	Adhikarīyanti etthāti adhikaraṇāni. Ke adhikarīyanti? Samathā. Kathaṃ adhikarīyanti?	1301	
PA_tika-vin01_t2:1301_2	Samanavasena. Adhikaraṇaṃ samenti vūpasamentīti hi samathā. Atha vā samanatthāya	1301	
PA_tika-vin01_t2:1301_3	pavattamānehi samathehi adhikātabbānīti adhikaraṇāni. Yathā hi samanavasena samathānaṃ	1301	
PA_tika-vin01_t2:1301_4	vivādādīsu adhikattubhāvo, evaṃ vivādādīnaṃ tehi adhikattabbatāpi. Tenāha “samathehi	1301	
PA_tika-vin01_t2:1301_5	adhikaraṇīyatā”ti. Iminā adhikaraṇasaddassa kammasādhanatā vuttā. Gāhanti “asukaṃ	1301	
PA_tika-vin01_t2:1301_6	codessāmī”ti manasā codanāya gahaṇaṃ. Cetananti “codessāmī”ti uppannacetanaṃ. Akkhantinti	1301	
PA_tika-vin01_t2:1301_7	cuditake uppannaṃ akkhantiṃ. Vohāranti codanāvasappattavacanaṃ. Paṇṇattinti codanāvasappavattanāmapaṇṇattiṃ.	1301	
PA_tika-vin01_t2:1301_8	Attādānaṃ gahetvāti codanaṃ manasā gahetvā. Taṃ adhikaraṇanti taṃ gāhalakkhaṇaṃ adhikaraṇaṃ.	1301	
PA_tika-vin01_t2:1302_0	Tasmā paṇṇatti adhikaraṇanti aṭṭhakathāsu katasanniṭṭhānaṃ dassetvā idāni tampi na	1302	
PA_tika-vin01_t2:1302_1	yuttanti dassetuṃ “taṃ paneta”ntiādimāha. Teti aṭṭhakathācariyā. Pārājikadhammoti	1302	
PA_tika-vin01_t2:1302_2	pārājikāpatti. Accantaakusalattāti lokavajjabhāvato pārājikāpattiyā ekantaakusalattā.	1302	
PA_tika-vin01_t2:1302_3	Yāya paṇṇattiyāti nāmapaṇṇattiṃ sandhāya vadati. Abhilāpenāti tasseva vevacanaṃ.	1302	
PA_tika-vin01_t2:1302_4	Paññattoti vohāravasena kathito. Adhikaraṇe pavattattā ca adhikaraṇanti mañcaṭṭhesu	1302	
PA_tika-vin01_t2:1302_5	mañcavohāro viya. Yasmā amūlakena codento cuditake puggale taṃ adhikaraṇaṃ natthīti	1302	
PA_tika-vin01_t2:1302_6	sallakkheti, tasmā tassa vacanaṃ abhidheyyasuññanti āha “sabhāvato natthī”ti. Tañca	1302	
PA_tika-vin01_t2:1302_7	kho idhevāti tañca yathāvuttapariyāyena paṇṇattiyā adhikaraṇabhāvo idheva imasmiṃyeva	1302	
PA_tika-vin01_t2:1302_8	sikkhāpade. “Mātāpi puttena vivadatī”tiādinayappavattassa vivādassa adhikaraṇabhāvo	1302	
PA_tika-vin01_t2:1302_9	na sambhavati samathehi anadhikaraṇīyattāti āha “idhekacco vivādo”ti.	1302	
PA_tika-vin01_t2:1303_0	Aṭṭhārasabhedakaravatthūnīti lakkhaṇavacanametaṃ yathā “yadi me byādhitā daheyyuṃ,	1303	
PA_tika-vin01_t2:1303_1	dātabbamidamosadha”nti, tasmā tesu aññataraññataraṃ nissāya uppanno vivādo “aṭṭhārasabhedakaravatthūni	1303	
PA_tika-vin01_t2:1303_2	nissāya uppanno”ti vuccati. Anuvādoti upavadanā ceva codanā ca. Tattha upavadanā	1303	
PA_tika-vin01_t2:1303_3	nāma akkoso. Pañcapi āpattikkhandhāti mātikāya āgatā pañca āpattikkhandhā. Sattāti	1303	
PA_tika-vin01_t2:1303_4	teyeva pañca, vibhaṅge āgatā thullaccayadubbhāsitāpattiyo dveti satta. Kiccayatāti	1303	
PA_tika-vin01_t2:1303_5	kattabbatā. Karaṇīyatāti tasseva vevacanaṃ. Ubhayenapi apalokanādisaṅghakammaṃyeva	1303	
PA_tika-vin01_t2:1303_6	dasseti, tenāha “apalokanakamma”ntiādi.	1303	
PA_tika-vin01_t2:1304_0	Āpattādhikaraṇaṃ ṭhapetvā sesādhikaraṇehi codanāyeva natthīti āha “imasmiṃ panatthe…pe…	1304	
PA_tika-vin01_t2:1304_1	āpattādhikaraṇameva adhippeta”nti. Sapadānukkamaniddesassāti padānaṃ anukkamena niddeso	1304	
PA_tika-vin01_t2:1304_2	padānukkamaniddeso, padabhājanassetaṃ adhivacanaṃ. Tena saha vattamānaṃ sapadānukkamaniddesaṃ,	1304	
PA_tika-vin01_t2:1304_3	sikkhāpadaṃ, tassa padānukkamaniddesasahitassa sikkhāpadassāti attho, padabhājanasahitassāti vuttaṃ hoti.	1304	
PA_tika-vin01_t2:1305_0	Assāti kattuatthe sāmivacanaṃ, anenāti attho. Tenāha “etena codakenā”tiādi. Idhāgatesūti	1305	
PA_tika-vin01_t2:1305_1	imasmiṃ sikkhāpade āgatesu. Aññatra āgatesūti ito aññatra omasavādādisikkhāpadapāḷiyaṃ	1305	
PA_tika-vin01_t2:1305_2	āgatesu. Dussīloti nissīlo sīlavirahito. Pāpadhammoti dussīlattā eva hīnajjhāsayatāya	1305	
PA_tika-vin01_t2:1305_3	lāmakasabhāvo. Asucisaṅkassarasamācāroti aparisuddhakāyakammāditāya asuci hutvā saṅkāya	1305	
PA_tika-vin01_t2:1305_4	saritabbasamācāro. Dussīlo hi kiñcideva asāruppaṃ disvā “idaṃ asukena kataṃ bhavissatī”ti	1305	
PA_tika-vin01_t2:1305_5	paresaṃ āsaṅkanīyo hoti, kenacideva vā karaṇīyena mantayante bhikkhū disvā “kacci	1305	
PA_tika-vin01_t2:1305_6	nu kho ime mayā katakammaṃ jānitvā mantentī”ti attanoyeva saṅkāya saritabbasamācāro.	1305	
PA_tika-vin01_t2:1305_7	Paṭicchannakammantoti lajjitabbatāya paṭicchādetabbakammanto. Assamaṇoti na samaṇo.	1305	
PA_tika-vin01_t2:1305_8	Salākaggahaṇādīsu “ahampi samaṇo”ti micchāpaṭiññāya samaṇapaṭiñño. Aseṭṭhacāritāya	1305	
PA_tika-vin01_t2:1305_9	abrahmacārī. Uposathādīsu “ahampi brahmacārī”ti micchāpaṭiññāya brahmacāripaṭiñño.	1305	
PA_tika-vin01_t2:1305_10	Pūtinā kammena sīlavipattiyā anto anupaviṭṭhattā antopūti. Chadvārehi rāgādikilesānuvassanena	13051	
PA_tika-vin01_t2:1305_11	tintattā avassuto. Sañjātarāgādikacavarattā sīlavantehi chaḍḍetabbattā ca kasambujāto.	13051	
PA_tika-vin01_t2:1306_0	Idha pāḷiyanti imasmiṃ sikkhāpade pāḷiyaṃ. Jeṭṭhabbatikoti kalidevīvataniyutto. Kalidevī	1306	
PA_tika-vin01_t2:1306_1	kira sirīdeviyā jeṭṭhā, tasmā tassā vatadharo “jeṭṭhabbatiko”ti vuccati. Taṃ pana	1306	
PA_tika-vin01_t2:1306_2	vataṃ samādiyitvā pūrento sakalasarīre masiṃ makkhetvā kākapattāni muṭṭhiyaṃ katvā	1306	
PA_tika-vin01_t2:1306_3	kalideviṃ phalake likhāpetvā taṃ kājakoṭiyaṃ bandhitvā thomento vicarati. Yadaggenāti	1306	
PA_tika-vin01_t2:1306_4	yattakena. Tadaggenāti tattakena. No kappetītiādi vematikabhāvadīpanatthameva vuttanti	1306	
PA_tika-vin01_t2:1306_5	mahāpadumattherassa adhippāyo. Dutiyatthero pana “no kappeti, nassarati, pamuṭṭho”ti	1306	
PA_tika-vin01_t2:1306_6	etehi vematikabhāvāvatthāya adīpanato añño vematikabhāvo, aññāni no kappanādīnīti	1306	
PA_tika-vin01_t2:1306_7	catunnampi vibhāgena atthaṃ dasseti, tasmā tassa vādo yuttataroti pacchā vutto. Dassane	1306	
PA_tika-vin01_t2:1306_8	vematiko hotīti puggale ñātepi tassa kiriyāya sammā adiṭṭhabhāvato cirakālātikkamato	1306	
PA_tika-vin01_t2:1306_9	vā taṃ kiriyaṃ karonto “esa mayā diṭṭho vā, na vā”ti dassane vematiko hoti. Puggale	1306	
PA_tika-vin01_t2:1306_10	vematiko hotīti tena katakamme ñātepi taṃ kammaṃ karontassa sammā adiṭṭhabhāvato	13061	
PA_tika-vin01_t2:1306_11	kālantarabhāvato vā “tassa kammassa kārako ayaṃ vā, no”ti puggale vematiko hoti.	13061	
PA_tika-vin01_t2:1307_0	389. “Tajjanīyakammādisattavidhampi kammaṃ karissāmā”ti āpattiyā codentassa adhippāyo	1307	
PA_tika-vin01_t2:1307_1	kammādhippāyo. “Āpattito vuṭṭhāpessāmī”ti adhippāyo vuṭṭhānādhippāyo. Anuddhaṃsentassāti	1307	
PA_tika-vin01_t2:1307_2	iminā cāvanādhippāyaṃ dasseti. Akkosādhippāyena vadantassa pācittiyanti akkosādhippāyena	1307	
PA_tika-vin01_t2:1307_3	sattahipi āpattikkhandhehi sammukhā vadantassa pācittiyaṃ. Dukkaṭanti akkosādhippāyena	1307	
PA_tika-vin01_t2:1307_4	vadantassa dukkaṭaṃ.	1307	
PA_tika-vin01_t2:1308_0	“Evaṃ saṃvaddhā hi tassa bhagavato parisā yadidaṃ aññamaññavacanena aññamaññavuṭṭhāpanenā”ti	1308	
PA_tika-vin01_t2:1308_1	vacanato kurundaṭṭhakathānayaṃ patiṭṭhapento “kurundiyaṃ panā”tiādimāha. Sabbatthevāti	1308	
PA_tika-vin01_t2:1308_2	sabbaaṭṭhakathāsu. Yya-kāre sampatte re-kāro atikkanto nāma hotīti āha “re-kāre anatikkante”ti.	1308	
PA_tika-vin01_t2:1308_3	Uposathassa ñattikammabhāvato ñattiyā samattāya uposatho kato nāma hotīti āha “yya-kāre	1308	
PA_tika-vin01_t2:1308_4	sampatte na labbhatī”ti.	1308	
PA_tika-vin01_t2:1309_0	Idañcidañcāti “pāṇātipātaṃ adinnādāna”ntiādiṃ. “Asuko ca asuko ca assamaṇo anupāsako”ti	1309	
PA_tika-vin01_t2:1309_1	akkosādhippāyena parammukhā vadantassa dukkaṭaṃ, sammukhā vadantassa pana pācittiyameva.	1309	
PA_tika-vin01_t2:1309_2	Yathā “asūriyaṃ passati kaññā”ti ettha “sūriyaṃ na passati kaññā”ti ayamattho labbhati,	1309	
PA_tika-vin01_t2:1309_3	evaṃ “anokāsaṃ kārāpetvā”ti etthāpi “okāsaṃ akārāpetvā”ti ayamattho labbhatīti āha	1309	
PA_tika-vin01_t2:1309_4	“yaṃ panā”tiādi. Yaṃ codeti, tassa upasampannoti saṅkhyūpagamanaṃ, tasmiṃ suddhasaññitā,	1309	
PA_tika-vin01_t2:1309_5	yena pārājikena codeti, tassa diṭṭhādivasena amūlakatā, cāvanādhippāyena sammukhā	1309	
PA_tika-vin01_t2:1309_6	codanā, tassa taṅkhaṇavijānananti imānettha pañca aṅgāni.	1309	
PA_tika-vin01_t2:1310	Paṭhamaduṭṭhadosasikkhāpadavaṇṇanā niṭṭhitā.	131	
PA_tika-vin01_t2:1311	9. Dutiyaduṭṭhadosasikkhāpadavaṇṇanā	131	
PA_tika-vin01_t2:1312_0	391. Navame disvāti ajikāya vippaṭipajjantaṃ chagalakaṃ disvā. Mettiyaṃ bhikkhuninti	1312	
PA_tika-vin01_t2:1312_1	tassā bhikkhunikālaṃ gahetvā bhūtapubbavohārena voharanti. Veḷuvaneyevāti therassa	1312	
PA_tika-vin01_t2:1312_2	bhikkhācāravelaṃ aggahetvā tehi vuttabhattuddesavelaṃyeva sandhāya vuttaṃ. Kacci	1312	
PA_tika-vin01_t2:1312_3	noti kacci nu. Etamatthaṃ ārocesunti aññabhāgiyassa adhikaraṇassa kañcidesaṃ lesamattaṃ	1312	
PA_tika-vin01_t2:1312_4	upādāya pārājikena dhammena anuddhaṃsitabhāvaṃ ārocesuṃ.	1312	
PA_tika-vin01_t2:1313_0	Aññabhāgassāti aññakoṭṭhāsassa, therassa manussajātibhikkhubhāvato aññassa tiracchānajātichagalakabhāvasaṅkhātassa	1313	
PA_tika-vin01_t2:1313_1	koṭṭhāsassāti vuttaṃ hoti. Idanti sāmaññato napuṃsakaniddesena chagalakaṃ niddisati,	1313	
PA_tika-vin01_t2:1313_2	idaṃ chagalakajātanti attho, ayaṃ chagalakoti vuttaṃ hoti. Adhikaraṇasaddāpekkho	1313	
PA_tika-vin01_t2:1313_3	vā napuṃsakaniddeso, idaṃ chagalakasaṅkhātaṃ adhikaraṇanti vuttaṃ hoti. Aññabhāgoti	1313	
PA_tika-vin01_t2:1313_4	yathāvuttatiracchānajātichagalakabhāvasaṅkhāto aññabhāgo, aññakoṭṭhāsoti attho. Assāti	1313	
PA_tika-vin01_t2:1313_5	chagalakassa. “Aññabhāgasambandhī aññabhāgiya”nti paṭhamaviggahassa attho, “aññabhāgavantaṃ	1313	
PA_tika-vin01_t2:1313_6	aññabhāgiya”nti dutiyaviggahassa. Dvīhipi viggahehi aññabhāgiyanti chagalakova vutto.	1313	
PA_tika-vin01_t2:1313_7	Tiracchānajātichagalakabhāvañca ṭhapetvā paramatthato visuṃ chagalake asatipi “paṭimāya	1313	
PA_tika-vin01_t2:1313_8	sarīra”ntiādīsu viya abhedepi bhedakappanāya pavattalokavohāravasena “aññabhāgassa	1313	
PA_tika-vin01_t2:1313_9	idaṃ, aññabhāgo vā assa atthī”ti vuttaṃ.	1313	
PA_tika-vin01_t2:1314_0	Idāni dvīhipi viggahehi vuttamatthaṃ vitthāretvā dassento “yo hi so”tiādimāha. Soti	1314	
PA_tika-vin01_t2:1314_1	so chagalako. Tassa “hotī”ti iminā sambandho. Tatoti tato manussajātito bhikkhubhāvato	1314	
PA_tika-vin01_t2:1314_2	ca. So vā aññabhāgoti yathāvuttatiracchānajātichagalakabhāvasaṅkhāto aññabhāgo. Assāti	1314	
PA_tika-vin01_t2:1314_3	chagalakassa. So chagalako aññabhāgiyasaṅkhātaṃ labhatīti yojetabbaṃ. “Adhikaraṇanti	1314	
PA_tika-vin01_t2:1314_4	ādhāro, vatthu adhiṭṭhāna”nti heṭṭhā vuttamatthaṃ sarūpato dassetuṃ “yasmā cā”tiādimāha.	1314	
PA_tika-vin01_t2:1314_5	Tesanti mettiyabhūmajakānaṃ. Imanti chagalakaṃ. Nāmakaraṇasaññāyāti nāmakaraṇasaṅkhātāya	1314	
PA_tika-vin01_t2:1314_6	saññāya so chagalako adhikaraṇanti veditabboti yojetabbaṃ. Tañhi sandhāyāti “avassaṃ	1314	
PA_tika-vin01_t2:1314_7	tumhehi leso oḍḍito, kiṃ vadatha, kiṃ passitthā”ti anuyuttehi tehi bhikkhūhi “chagalakassa	1314	
PA_tika-vin01_t2:1314_8	vippaṭipattiṃ disvā dabbassa nāmaṃ tassa karimhā”ti vuttattā tassa nāmakaraṇasaññāya	1314	
PA_tika-vin01_t2:1314_9	adhiṭṭhānabhūtaṃ taṃ chagalakaṃ sandhāya. Te bhikkhūti te anuyuñjakā bhikkhū. Āpattilesampi	1314	
PA_tika-vin01_t2:1314_10	puggalasmiṃyeva āropetvā vuttattā “puggalānaṃyeva lesā”ti vuttaṃ. Padabhājane pana…pe…	13141	
PA_tika-vin01_t2:1314_11	veditabbanti iminā nāmakaraṇasaññāya ādhārabhūtassa chagalakasaṅkhātassa adhikaraṇassa	13141	
PA_tika-vin01_t2:1314_12	avacane kāraṇaṃ vuttaṃ.	13141	
PA_tika-vin01_t2:1315_0	393. “Aññabhāgiyassa adhikaraṇassā”ti ettha pāḷiāgataadhikaraṇasaddapatirūpakaṃ aññaṃ	1315	
PA_tika-vin01_t2:1315_1	adhikaraṇasaddaṃ pāḷiāgatatadaññasādhāraṇatāya ubhayapadatthaṃ uddharitvā “adhikaraṇaṃ	1315	
PA_tika-vin01_t2:1315_2	nāma cattāri adhikaraṇānī”ti vuttaṃ. Atthuddhāravasena hi atthaṃ dassentena pāḷiyaṃ	1315	
PA_tika-vin01_t2:1315_3	āgatasaddapatirūpako añño saddo ubhayapadattho uddharitabbo, na ca aññaṃ uddharitvā	1315	
PA_tika-vin01_t2:1315_4	aññassa attho vattabbo, tasmā pāḷiāgataadhikaraṇasaddapatirūpako aññoyeva ubhayapadatthasādhāraṇo	1315	
PA_tika-vin01_t2:1315_5	adhikaraṇasaddo uddhaṭoti daṭṭhabbaṃ. Tenevāha “adhikaraṇanti vacanasāmaññato atthuddhāravasena	1315	
PA_tika-vin01_t2:1315_6	pavattāni cattāri adhikaraṇānī”ti. Yā ca sā avasāne…pe… codanā vuttāti bhikkhu saṅghādisesaṃ	1315	
PA_tika-vin01_t2:1315_7	ajjhāpajjanto diṭṭho hoti, saṅghādisese saṅghādisesadiṭṭhī hoti, tañce pārājikena	1315	
PA_tika-vin01_t2:1315_8	codetītiādicodanaṃ sandhāya vadati.	1315	
PA_tika-vin01_t2:1316_0	Methunavītikkamāpattiyo vatthuto sabhāgā, itarāsaṃ pana adinnādānādiāpattīnaṃ samānepi	1316	
PA_tika-vin01_t2:1316_1	pārājikāpattibhāve vatthuto visabhāgāti āha “sabhāgavisabhāgavatthuto”ti. Sabhāvasarikkhāsarikkhatoti	1316	
PA_tika-vin01_t2:1316_2	sabhāvena sadisāsadisabhāvato. Paṭhamapārājikañhi paṭhamapārājikāpattiyā methunarāgena	1316	
PA_tika-vin01_t2:1316_3	sabhāvato sadisaṃ, dosasampayuttamanussaviggahena asadisaṃ. Nanu ca “āpattādhikaraṇaṃ	1316	
PA_tika-vin01_t2:1316_4	āpattādhikaraṇassa siyā tabbhāgiyaṃ, siyā aññabhāgiya”nti vuttattā uddesānukkamena	1316	
PA_tika-vin01_t2:1316_5	tabbhāgiyataṃ aniddisitvā aññabhāgiyatā paṭhamaṃ kasmā niddiṭṭhāti āha “ādito paṭṭhāyā”tiādi.	1316	
PA_tika-vin01_t2:1316_6	Vuttanayenevāti “sabhāgavisabhāgavatthuto”tiādinā vuttanayena.	1316	
PA_tika-vin01_t2:1317_0	“Saṅghakammāni nissāya uppanna”nti vuttattā saṅghakammato kiccādhikaraṇaṃ visuṃ viya	1317	
PA_tika-vin01_t2:1317_1	dissatīti āha “kiṃ panā”tiādi. “Kiccameva kiccādhikaraṇa”nti vuttattā “saṅghakammānamevetaṃ	1317	
PA_tika-vin01_t2:1317_2	adhivacana”nti vuttaṃ. Yadi evaṃ “saṅghakammāni nissāya uppanna”nti kasmā vuttanti	1317	
PA_tika-vin01_t2:1317_3	āha “evaṃ santepī”tiādi. Tassa tassa saṅghakammassa bhagavatā vuttaṃ itikattabbatālakkhaṇaṃyeva	1317	
PA_tika-vin01_t2:1317_4	tato saṅghakammassa nipphajjanato phalūpacārena saṅghakammanti vattabbataṃ arahatīti	1317	
PA_tika-vin01_t2:1317_5	āha “yaṃ kammalakkhaṇaṃ manasi karoti, taṃ nissāya uppajjanato”ti. Parivāsādisaṅghakammaṃ	1317	
PA_tika-vin01_t2:1317_6	nissāya mānattādīnaṃ uppajjanato ukkhepanīyakammasīmāsammutikammādīni issāya osāraṇasīmāsamūhananādikammānaṃ	1317	
PA_tika-vin01_t2:1317_7	uppajjanato ca “purimaṃ purimaṃ saṅghakamma”ntiādi vuttaṃ.	1317	
PA_tika-vin01_t2:1318_0	395-400. Savatthukaṃ katvāti puggalādhiṭṭhānaṃ katvā. Dīghādinoti dīgharassakāḷaodātādino.	1318	
PA_tika-vin01_t2:1318_1	Diṭṭhādinoti diṭṭhasutādino. Lohapattasadisoti ayopattasadiso. Aṅgāni paṭhamaduṭṭhadose	1318	
PA_tika-vin01_t2:1318_2	vuttasadisāni, idha pana kañcidesaṃ lesamattaṃ upādiyanā adhikā.	1318	
PA_tika-vin01_t2:1319	Dutiyaduṭṭhadosasikkhāpadavaṇṇanā niṭṭhitā.	131	
PA_tika-vin01_t2:1320	10. Paṭhamasaṅghabhedasikkhāpadavaṇṇanā	132	
PA_tika-vin01_t2:1321_0	410. Dasame ye dubbalā honti appathāmā, na sakkonti araññakādīni sevantā dukkhassantaṃ	1321	
PA_tika-vin01_t2:1321_1	kātuṃ, te sandhāyāha “bahūnaṃ kulaputtānaṃ maggantarāyāya saṃvattantī”ti. Adhivāsanakhantisampannoti	1321	
PA_tika-vin01_t2:1321_2	“khamo hoti sītassā”tiādinā vuttasītuṇhādisahanalakkhaṇāya khantiyā samannāgato.	1321	
PA_tika-vin01_t2:1321_3	Byañjanapadameva paramaṃ assāti padaparamo. Yassa hi puggalassa bahumpi suṇato bahumpi	1321	
PA_tika-vin01_t2:1321_4	bhaṇato bahumpi dhārayato bahumpi vācayato na tāya jātiyā dhammābhisamayo hoti, ayaṃ	1321	
PA_tika-vin01_t2:1321_5	“padaparamo”ti vuccati. Abhisambhuṇitvāti nipphādetvā. Nābhisambhuṇātīti na sampādeti,	1321	
PA_tika-vin01_t2:1321_6	araññavāsaṃ sampādetuṃ na sakkotīti vuttaṃ hoti. Dhammato apetaṃ uddhammaṃ. Asabbaññū	1321	
PA_tika-vin01_t2:1321_7	assāti tesaṃ anurūpassa ajānanato asabbaññū bhaveyya. “Na, bhikkhave, asenāsanikena	1321	
PA_tika-vin01_t2:1321_8	vassaṃ upagantabba”nti vacanato “cattāro pana…pe… paṭikkhittamevā”ti vuttaṃ. Idameva	1321	
PA_tika-vin01_t2:1321_9	vacanaṃ sandhāya pāḷiyampi “aṭṭha māse kho mayā devadatta rukkhamūlasenāsanaṃ anuññāta”nti vuttaṃ.	1321	
PA_tika-vin01_t2:1322_0	Tīhi koṭīhīti tīhi ākārehi, tīhi kāraṇehīti attho. Tadubhayavimuttaparisaṅkitanti	1322	
PA_tika-vin01_t2:1322_1	diṭṭhaṃ sutanti idaṃ ubhayaṃ anissāya “kiṃ nu kho idaṃ bhikkhuṃ uddissa vadhitvā	1322	
PA_tika-vin01_t2:1322_2	sampādita”nti kevalameva parisaṅkitaṃ. Macchabandhanaṃ jālaṃ, vāgurā migabandhanī.	1322	
PA_tika-vin01_t2:1322_3	Kappatīti yadi tesaṃ vacanena āsaṅkā upacchinnā hoti, vaṭṭati. Pavattamaṃsanti vikkāyikamaṃsaṃ.	1322	
PA_tika-vin01_t2:1322_4	Maṅgalādīnanti ādi-saddena āhunapāhunādike saṅgaṇhāti. Bhikkhūnaṃyeva atthāyāti ettha	1322	
PA_tika-vin01_t2:1322_5	aṭṭhānappayutto eva-saddo, bhikkhūnaṃ atthāya akatamevāti sambandhitabbaṃ. Tasmā	1322	
PA_tika-vin01_t2:1322_6	“bhikkhūnañca dassāma, maṅgalādīnañca atthāya bhavissatī”ti missetvā katampi na vaṭṭatīti	1322	
PA_tika-vin01_t2:1322_7	veditabbaṃ. Keci pana “bhikkhūnaṃyevāti avadhāraṇena bhikkhūnañca aññesañca atthāya	1322	
PA_tika-vin01_t2:1322_8	kataṃ vaṭṭatī”ti vadanti, taṃ na sundaraṃ. Yattha ca nibbematiko hotīti bhikkhūnaṃ	1322	
PA_tika-vin01_t2:1322_9	atthāya katepi sabbena sabbaṃ parisaṅkitābhāvamāha. Tamevatthaṃ āvikātuṃ “sace panā”tiādi	1322	
PA_tika-vin01_t2:1322_10	vuttaṃ. Itaresaṃ vaṭṭatīti ajānantānaṃ vaṭṭati, jānato evettha āpatti hotīti. Teyevāti	13221	
PA_tika-vin01_t2:1322_11	ye uddissa kataṃ, teyeva. Uddisakatamaṃsaparibhogato akappiyamaṃsaparibhogassa visesaṃ	13221	
PA_tika-vin01_t2:1322_12	dassetuṃ “akappiyamaṃsaṃ panā”tiādi vuttaṃ. Purimasmiṃ sacittakā āpatti, itarasmiṃ	13221	
PA_tika-vin01_t2:1322_13	acittakā. Tenāha “akappiyamaṃsaṃ ajānitvā bhuñjantassapi āpattiyevā”ti. “Paribhogakāle	13221	
PA_tika-vin01_t2:1322_14	pucchitvā paribhuñjissāmīti vā gahetvā pucchitvā paribhuñjitabba”nti vacanato akappiyamaṃsaṃ	13221	
PA_tika-vin01_t2:1322_15	ajānitvā gaṇhantassa paṭiggahaṇena anāpatti siyā. Ajānitvāpi bhuñjantasseva hi āpatti	13221	
PA_tika-vin01_t2:1322_16	vuttā. Vattanti vadantīti iminā āpatti natthīti dasseti.	13221	
PA_tika-vin01_t2:1323_0	Sallekhā vutti etesanti sallekhavuttino. Bāhulikoti ekassa la-kārassa lopaṃ katvā	1323	
PA_tika-vin01_t2:1323_1	vuttaṃ. Kappanti āyukappaṃ. Saṅghabhedako hi ekaṃ kappaṃ asītibhāge katvā tato ekabhāgamattaṃ	1323	
PA_tika-vin01_t2:1323_2	kālaṃ niraye tiṭṭheyyāti āyukappaṃ sandhāya “kappaṃ nirayamhi paccatī”ti vuttaṃ.	1323	
PA_tika-vin01_t2:1323_3	Kappaṭṭhakathāyaṃ pana “saṇṭhahante hi kappe kappavemajjhe vā saṅghabhedaṃ katvā	1323	
PA_tika-vin01_t2:1323_4	kappavināseyeva muccati. Sacepi hi sve kappo vinassissatīti ajja saṅghabhedaṃ karoti,	1323	
PA_tika-vin01_t2:1323_5	sveva muccati, ekadivasameva niraye paccatī”ti vuttaṃ. Tatthāpi kappavināseyevāti	1323	
PA_tika-vin01_t2:1323_6	āyukappavināseyevāti atthe sati natthi virodho. Saṇṭhahanteti idampi “sve vinassissatī”ti	1323	
PA_tika-vin01_t2:1323_7	viya abhūtaparikappanavasena vuttaṃ. “Ekadivasameva niraye paccatī”ti etthāpi tato	1323	
PA_tika-vin01_t2:1323_8	paraṃ kappābhāve āyukappassapi abhāvatoti avirodhato atthayojanā daṭṭhabbā. Brahmaṃ	1323	
PA_tika-vin01_t2:1323_9	puññanti seṭṭhaṃ puññaṃ. Kappaṃ saggamhi modatīti etthāpi āyukappameva.	1323	
PA_tika-vin01_t2:1324_0	411. Laddhinānāsaṃvāsakenāti bhāvappadhānoyaṃ niddeso, laddhinānāsaṃvāsakabhāvenāti	1324	
PA_tika-vin01_t2:1324_1	attho. Kammanānāsaṃvāsakenāti etthāpi eseva nayo. Aññathā nānāsaṃvāsakena sahitassa	1324	
PA_tika-vin01_t2:1324_2	samānasaṃvāsakassapi saṅghassa asamānasaṃvāsakattaṃ āpajjeyya. Tattha laddhinānāsaṃvāsako	1324	
PA_tika-vin01_t2:1324_3	nāma ukkhittānuvattako. So hi attano laddhiyā nānāsaṃvāsako jātoti “laddhinānāsaṃvāsako”ti	1324	
PA_tika-vin01_t2:1324_4	vuccati. Kammanānāsaṃvāsako nāma ukkhepanīyakammakato. So hi ukkhepanīyakammavasena	1324	
PA_tika-vin01_t2:1324_5	nānāsaṃvāsako hotīti “kammanānāsaṃvāsako”ti vuccati. Virahitoti vimutto. Kāyasāmaggīdānaṃ	1324	
PA_tika-vin01_t2:1324_6	tesu tesu saṅghakammesu hatthapāsūpagamanavasena veditabbaṃ.	1324	
PA_tika-vin01_t2:1325_0	“Bhedāya parakkameyyā”ti visuṃ vuttattā bhedanasaṃvattanikassa adhikaraṇassa samādāya	1325	
PA_tika-vin01_t2:1325_1	paggaṇhato pubbepi pakkhapariyesanādivasena saṅghabhedāya parakkamantassa samanubhāsanakammaṃ	1325	
PA_tika-vin01_t2:1325_2	kātabbanti veditabbaṃ. Imāni vatthūnīti aṭṭhārasa bhedakaravatthūni. Kammenāti apalokanādīsu	1325	
PA_tika-vin01_t2:1325_3	catūsu kammesu aññatarena kammena. Uddesenāti pañcasu pātimokkhuddesesu aññatarena	1325	
PA_tika-vin01_t2:1325_4	uddesena. Vohārenāti tāhi tāhi upapattīhi “adhammaṃ dhammo”tiādiaṭṭhārasabhedakaravatthudīpakena	1325	
PA_tika-vin01_t2:1325_5	vohārena. Anussāvanāyāti “nanu tumhe jānātha mayhaṃ uccākulā pabbajitabhāvaṃ bahussutabhāvañca,	1325	
PA_tika-vin01_t2:1325_6	mādiso nāma uddhammaṃ ubbinayaṃ satthusāsanaṃ gāheyyāti cittampi uppādetuṃ tumhākaṃ	1325	
PA_tika-vin01_t2:1325_7	yuttaṃ, kiṃ mayhaṃ avīci nīluppalavanaṃ viya sītalo, kimahaṃ apāyato na bhāyāmī”tiādinā	1325	
PA_tika-vin01_t2:1325_8	nayena kaṇṇamūle vacībhedaṃ katvā anussāvanena. Salākaggāhenāti evaṃ anussāvetvā	1325	
PA_tika-vin01_t2:1325_9	tesaṃ cittaṃ upatthambhetvā anivattidhamme katvā “gaṇhatha imaṃ salāka”nti salākaggāhena.	1325	
PA_tika-vin01_t2:1325_10	Pañcahi kāraṇehi saṅghabhedo hotīti ettha kammameva uddeso vā saṅghabhede padhānakāraṇanti	13251	
PA_tika-vin01_t2:1325_11	veditabbaṃ. Vohārānussāvanasalākaggāhā pana pubbabhāgā. Aṭṭhārasavatthudīpanavasaena	13251	
PA_tika-vin01_t2:1325_12	hi voharantena tattha rucijananatthaṃ anussāvetvā salākāya gahitāyapi abhinnova hoti	13251	
PA_tika-vin01_t2:1325_13	saṅgho. Yadā pana evaṃ cattāro vā atirekā vā salākaṃ gahetvā āveṇikakammaṃ vā uddesaṃ	13251	
PA_tika-vin01_t2:1325_14	vā karonti, tadā saṅgho bhinno nāma hoti. Abbhussitanti abbhuggataṃ. Accheyyāti vihareyya, pavatteyyāti attho.	13251	
PA_tika-vin01_t2:1326_0	“Lajjī rakkhissatī”ti vacanato āpattibhayena ārocanaṃ lajjīnaṃyeva bhāroti āha “lajjīhi	1326	
PA_tika-vin01_t2:1326_1	bhikkhūhī”ti. Alajjissapi anārocentassa āpattiyeva “ye passanti, ye suṇantī”ti vacanato.	1326	
PA_tika-vin01_t2:1326_2	Samāgacchatūti ekī bhavatu. Ekībhāvo ca samānaladdhivasena hotīti āha “ekaladdhiko	1326	
PA_tika-vin01_t2:1326_3	hotū”ti. Sampattiyāti sīlādisampattiyā. Paṭinissajjantassa anāpattibhāvato “sotthibhāvo	1326	
PA_tika-vin01_t2:1326_4	tassa bhikkhuno”ti vuttaṃ. Appaṭinissajjato dukkaṭanti visuṃ visuṃ vadantānaṃ gaṇanāya	1326	
PA_tika-vin01_t2:1326_5	dukkaṭaṃ. Pahontenāti gantuṃ samatthena agilānena. Saṅghabhedassa garukabhāvato avassaṃ	1326	
PA_tika-vin01_t2:1326_6	kattabbatādassanatthaṃ “dūrepi bhāroyevā”ti vuttaṃ, āpatti pana addhayojanabbhantare	1326	
PA_tika-vin01_t2:1326_7	gantuṃ samatthassa agilānasseva veditabbā.	1326	
PA_tika-vin01_t2:1327_0	416. Asamanubhāsantassāti kammakārake kattuniddesoti āha “asamanubhāsiyamānassā”ti.	1327	
PA_tika-vin01_t2:1327_1	Tatiyakammavācāya paṭinissajjanto ñattiyā dukkaṭaṃ dvīhi kammavācāhi thullaccaye	1327	
PA_tika-vin01_t2:1327_2	ca āpajjatiyevāti āha “paṭinissajjantassa saṅghādisesena anāpattī”ti. Assāti devadattassa.	1327	
PA_tika-vin01_t2:1327_3	Katena bhavitabbanti samanubhāsanakammena katena bhavitabbaṃ. Attano rucimattena	1327	
PA_tika-vin01_t2:1327_4	vadeyyātiādikammikattā appaṭinissajjantassapi anāpattīti adhippāyena vadeyya. Apaññatte	1327	
PA_tika-vin01_t2:1327_5	sikkhāpade samanubhāsanakammasseva abhāvato “na hi paññattaṃ sikkhāpadaṃ vītikkamantassā”ti	1327	
PA_tika-vin01_t2:1327_6	vuttaṃ. Sikkhāpadaṃ paññapenteneva hi samanubhāsanakammaṃ anuññātaṃ. Uddissa anuññātatoti	1327	
PA_tika-vin01_t2:1327_7	“anujānāmi, bhikkhave, romanthakassa romanthana”ntiādiṃ uddissa anuññātaṃ sandhāya	1327	
PA_tika-vin01_t2:1327_8	vadanti. Anāpattiyanti anāpattivāre. Āpattiṃ ropetabboti anissajjanapaccayā āpannapācittiyāpattiṃ	1327	
PA_tika-vin01_t2:1327_9	ukkhepanīyakammakaraṇatthaṃ āropetabboti attho.	1327	
PA_tika-vin01_t2:1328_0	Āpattiyeva na jātāti saṅghādisesāpatti na jātāyevāti attho. Sā panesāti sā pana esā	1328	
PA_tika-vin01_t2:1328_1	anāpatti. Tivaṅgikanti kāyavācācittavasena tivaṅgikaṃ, kāyavācācittato samuṭṭhātīti	1328	
PA_tika-vin01_t2:1328_2	vuttaṃ hoti. “Nappaṭinissajjāmī”ti saññāya abhāvena muccanato saññāvimokkhaṃ. Sacittakanti	1328	
PA_tika-vin01_t2:1328_3	“nappaṭinissajjāmī”ti jānanacittena sacittakaṃ. Bhedāya parakkamanaṃ, dhammakammena	1328	
PA_tika-vin01_t2:1328_4	samanubhāsanaṃ, kammavācāpariyosānaṃ, appaṭinissajjananti imānettha cattāri aṅgāni.	1328	
PA_tika-vin01_t2:1329	Paṭhamasaṅghabhedasikkhāpadavaṇṇanā niṭṭhitā.	132	
PA_tika-vin01_t2:1330	11. Dutiyasaṅghabhedasikkhāpadavaṇṇanā	133	
PA_tika-vin01_t2:1331_0	417-418. Ekādasame yaṃ vacanaṃ samaggepi vagge avayavabhūte karoti bhindati, taṃ	1331	
PA_tika-vin01_t2:1331_1	kalahakārakavacanaṃ idha vagganti vuccatīti āha “vaggaṃ asāmaggipakkhiyavacanaṃ vadantī”ti.	1331	
PA_tika-vin01_t2:1331_2	Asāmaggipakkhe bhavā asāmaggipakkhiyā, kalahakā. Tesaṃ vacanaṃ asāmaggipakkhiyavacanaṃ,	1331	
PA_tika-vin01_t2:1331_3	asāmaggipakkhe vā bhavaṃ vacanaṃ asāmaggipakkhiyavacanaṃ. Yasmā ubbāhikādikammaṃ	1331	
PA_tika-vin01_t2:1331_4	bahūnampi kātuṃ vaṭṭati, tasmā “na hi saṅgho saṅghassa kammaṃ karotī”ti idaṃ niggahavasena	1331	
PA_tika-vin01_t2:1331_5	kattabbakammaṃ sandhāya vuttanti veditabbaṃ. Aṅgāni panettha bhedāya parakkamanaṃ	1331	
PA_tika-vin01_t2:1331_6	pahāya anuvattanaṃ pakkhipitvā heṭṭhā vuttasadisāneva.	1331	
PA_tika-vin01_t2:1332	Dutiyasaṅghabhedasikkhāpadavaṇṇanā niṭṭhitā.	133	
PA_tika-vin01_t2:1333	12. Dubbacasikkhāpadavaṇṇanā	133	
PA_tika-vin01_t2:1334_0	424. Dvādasame vambhanavacananti garahavacanaṃ. Apasādetukāmoti khipitukāmo, tajjetukāmo	1334	
PA_tika-vin01_t2:1334_1	vā, ghaṭṭetukāmoti vuttaṃ hoti. Saṭasaddo patitasaddena samānattho. Visesanassa ca	1334	
PA_tika-vin01_t2:1334_2	paranipātaṃ katvā tiṇakaṭṭhapaṇṇasaṭanti vuttanti āha “tattha tattha patitaṃ tiṇakaṭṭhapaṇṇa”nti.	1334	
PA_tika-vin01_t2:1334_3	Kenāpīti vātasadisena nadīsadisena ca kenāpi.	1334	
PA_tika-vin01_t2:1335_0	425-426. Vattuṃ asakkuṇeyyoti kismiñci vuccamāne asahanato ovadituṃ asakkuṇeyyo.	1335	
PA_tika-vin01_t2:1335_1	Dukkhaṃ vaco etasmiṃ vippaṭikūlaggāhe vipaccanīkavāde anādare puggaleti dubbaco.	1335	
PA_tika-vin01_t2:1335_2	Tenāha “dukkhena kicchena vaditabbo”tiādi. Dubbacabhāvakaraṇīyehīti dubbacabhāvakārakehi.	1335	
PA_tika-vin01_t2:1335_3	Kattuatthe anīyasaddo daṭṭhabbo. Tenevāha “ye dhammā dubbacaṃ puggalaṃ karontī”tiādi.	1335	
PA_tika-vin01_t2:1335_4	Pāpikā icchā etassāti pāpiccho, tassa bhāvo pāpicchatā, asantaguṇasambhāvanatā paṭiggahaṇe	1335	
PA_tika-vin01_t2:1335_5	ca amattaññutā pāpicchatāti veditabbā. Attukkaṃsakā ca te paravambhakā cāti attukkaṃsakaparavambhakā.	1335	
PA_tika-vin01_t2:1335_6	Ye attānaṃ ukkaṃsanti ukkhipanti ucce ṭhāne ṭhapenti, parañca vambhenti garahanti	1335	
PA_tika-vin01_t2:1335_7	nīce ṭhāne ṭhapenti, tesametaṃ adhivacanaṃ. Tesaṃ bhāvo attukkaṃsakaparavambhakatā.	1335	
PA_tika-vin01_t2:1335_8	Kujjhanasīlo kodhano, tassa bhāvo kodhanatā. Kujjhanalakkhaṇassa kodhassetaṃ adhivacanaṃ.	1335	
PA_tika-vin01_t2:1336_0	Pubbakāle kodho, aparakāle upanāhoti āha “kodhahetu upanāhitā”ti. Tattha upanahanasīlo,	1336	
PA_tika-vin01_t2:1336_1	upanāho vā etassa atthīti upanāhī, tassa bhāvo upanāhitā. Punappunaṃ cittapariyonaddhalakkhaṇassa	1336	
PA_tika-vin01_t2:1336_2	kodhassevetaṃ adhivacanaṃ. Sakiñhi uppanno kodho kodhoyeva, tatuttari upanāho. Abhisaṅgoti	1336	
PA_tika-vin01_t2:1336_3	dummocanīyo balavaupanāho. So assa atthīti abhisaṅgī, tassa bhāvo abhisaṅgitā. Dummocanīyassa	1336	
PA_tika-vin01_t2:1336_4	balavaupanāhassetaṃ adhivacanaṃ. Codakaṃ paṭippharaṇatāti codakassa paṭiviruddhena	1336	
PA_tika-vin01_t2:1336_5	paccanīkena hutvā avaṭṭhānaṃ. Codakaṃ apasādanatāti “kiṃ nu kho tuyhaṃ bālassa abyattassa	1336	
PA_tika-vin01_t2:1336_6	bhaṇitena, tvampi nāma bhaṇitabbaṃ maññissasī”ti evaṃ codakassa ghaṭṭanā. Codakassa	1336	
PA_tika-vin01_t2:1336_7	paccāropanatāti “tvampi khosi itthannāmaṃ āpattiṃ āpanno, taṃ tāva paṭikarohī”ti	1336	
PA_tika-vin01_t2:1336_8	evaṃ codakassa upari paṭiāropanatā.	1336	
PA_tika-vin01_t2:1337_0	Aññena aññaṃ paṭicaraṇatāti aññena kāraṇena, vacanena vā aññassa kāraṇassa, vacanassa	1337	
PA_tika-vin01_t2:1337_1	vā paṭicchādanavasena caraṇatā. Paṭicchādanattho eva vā carasaddo anekatthattā dhātūnanti	1337	
PA_tika-vin01_t2:1337_2	paṭicchādanatāti attho. Tāya samannāgato hi puggalo yaṃ codakena dosavibhāvanakāraṇaṃ,	1337	
PA_tika-vin01_t2:1337_3	vacanaṃ vā vuttaṃ, taṃ tato aññeneva codanāya amūlikabhāvadīpanena kāraṇena, tadatthabodhakena	1337	
PA_tika-vin01_t2:1337_4	vacanena vā paṭicchādeti. “Āpattiṃ āpannosī”ti vutte “ko āpanno, kiṃ āpanno, kismiṃ	1337	
PA_tika-vin01_t2:1337_5	āpanno, kaṃ bhaṇatha, kiṃ bhaṇathā”ti vā vatvā “evarūpaṃ kiñci tayā diṭṭha”nti vutte	1337	
PA_tika-vin01_t2:1337_6	“na suṇāmī”ti sotaṃ vā upanāmetvā vikkhepaṃ karontopi aññenaññaṃ paṭicchādeti. “Itthannāmaṃ	1337	
PA_tika-vin01_t2:1337_7	āpattiṃ āpannosī”ti puṭṭhe “pāṭaliputtaṃ gatomhī”ti vatvā puna “na tava pāṭaliputtagamanaṃ	1337	
PA_tika-vin01_t2:1337_8	pucchāma, āpattiṃ pucchāmā”ti vutte tato “rājagahaṃ gatomhī”ti vatvā “rājagahaṃ vā	1337	
PA_tika-vin01_t2:1337_9	yāhi brāhmaṇagahaṃ vā, āpattiṃ āpannosī”ti vutte “tattha me sūkaramaṃsaṃ laddha”ntiādīni	1337	
PA_tika-vin01_t2:1337_10	vatvā bahiddhā kathāvikkhipanampi atthato aññenaññaṃ paṭicaraṇamevāti visuṃ na gahitaṃ.	13371	
PA_tika-vin01_t2:1338_0	Apadānenāti attano cariyāya. Apadīyanti hi dosā etena dakkhīyanti, luyanti chijjantīti	1338	
PA_tika-vin01_t2:1338_1	vā apadānaṃ, sattānaṃ sammā micchā vā vattappayogo. Na sampāyanatāti “āvuso, tvaṃ	1338	
PA_tika-vin01_t2:1338_2	kuhiṃ vasasi, kaṃ nissāya vasasī”ti vā “yaṃ tvaṃ vadesi ‘mayā esa āpattiṃ āpajjanto	1338	
PA_tika-vin01_t2:1338_3	diṭṭho’ti, tvaṃ tasmiṃ samaye kiṃ karosi, ayaṃ kiṃ karoti, kattha ca tvaṃ ahosi,	1338	
PA_tika-vin01_t2:1338_4	kattha aya”nti vā ādinā nayena cariyaṃ puṭṭhena sampādetvā akathanaṃ.	1338	
PA_tika-vin01_t2:1339_0	Makkhipaḷāsitāti ettha paraguṇamakkhanalakkhaṇo makkho, so etassa atthīti makkhī.	1339	
PA_tika-vin01_t2:1339_1	Tādiso puggalo agāriyo anagāriyo vā samāno paresaṃ sukatakaraṇaṃ vināseti. Agāriyopi	1339	
PA_tika-vin01_t2:1339_2	hi kenaci anukampakena daliddo samāno uccaṭṭhāne ṭhapito, aparena samayena “kiṃ tayā	1339	
PA_tika-vin01_t2:1339_3	mayhaṃ kata”nti tassa sukatakaraṇaṃ vināseti. Anagāriyopi sāmaṇerakālato pabhuti	1339	
PA_tika-vin01_t2:1339_4	ācariyena vā upajjhāyena vā catūhi paccayehi uddesaparipucchādīhi ca anuggahetvā	1339	
PA_tika-vin01_t2:1339_5	dhammakathānayapakaraṇakosallādīni sikkhāpito, aparena samayena rājarājamahāmattādīhi	1339	
PA_tika-vin01_t2:1339_6	sakkato garukato ācariyupajjhāyesu acittīkato caramāno “ayaṃ amhehi daharakāle eva	1339	
PA_tika-vin01_t2:1339_7	anuggahito saṃvaddhito ca, atha ca panidāni nissineho jāto”ti vuccamāno “kiṃ mayhaṃ	1339	
PA_tika-vin01_t2:1339_8	tumhehi kata”nti tesaṃ sukatakaraṇaṃ vināseti.	1339	
PA_tika-vin01_t2:1340_0	“Bahussutepi puggale ajjhottharitvā īdisassa ceva bahussutassa aniyatā gati, tava	1340	
PA_tika-vin01_t2:1340_1	vā mama vā ko viseso”tiādinā nayena uppajjamāno yugaggāhalakkhaṇo paḷāso. So paraguṇehi	1340	
PA_tika-vin01_t2:1340_2	attano guṇānaṃ samakaraṇaraso. Tathā hesa paresaṃ guṇe ḍaṃsitvā viya attano guṇehi	1340	
PA_tika-vin01_t2:1340_3	same karotīti paḷāsoti vuccati, so etassa atthīti paḷāsī. Makkhī ca paḷāsī ca makkhipaḷāsino,	1340	
PA_tika-vin01_t2:1340_4	tesaṃ bhāvo makkhipaḷāsitā. Atthato pana makkho ceva paḷāso ca.	1340	
PA_tika-vin01_t2:1341_0	Issati parasampattiṃ na sahatīti issukī. Maccharāyati attano sampattiṃ nigūhati,	1341	
PA_tika-vin01_t2:1341_1	paresaṃ sādhāraṇabhāvaṃ na sahati, maccheraṃ vā etassa atthīti maccharī. Saṭhayati	1341	
PA_tika-vin01_t2:1341_2	na sammā bhāsatīti saṭho, attano avijjamānaguṇappakāsanalakkhaṇena sāṭheyyena samannāgato	1341	
PA_tika-vin01_t2:1341_3	kerāṭikapuggalo. Kerāṭiko ca ānandamaccho viya hoti. Ānandamaccho nāma kira macchānaṃ	1341	
PA_tika-vin01_t2:1341_4	naṅguṭṭhaṃ dasseti, sappānaṃ sīsaṃ “tumhehi sadiso aha”nti jānāpetuṃ, evameva kerāṭiko	1341	
PA_tika-vin01_t2:1341_5	puggalo yaṃ yaṃ suttantikaṃ vā ābhidhammikaṃ vā upasaṅkamati, taṃ taṃ evaṃ vadati	1341	
PA_tika-vin01_t2:1341_6	“ahaṃ tumhākaṃ antevāsī, tumhe mayhaṃ anukampakā, nāhaṃ tumhe muñcāmī”ti “evamete	1341	
PA_tika-vin01_t2:1341_7	‘sagāravo ayaṃ amhesu sappatisso’ti maññissantī”ti. Sāṭheyyena hi samannāgatassa	1341	
PA_tika-vin01_t2:1341_8	puggalassa asantaguṇasambhāvanena cittānurūpakiriyāviharato “evaṃcitto evaṃkiriyo”ti	1341	
PA_tika-vin01_t2:1341_9	duviññeyyattā kucchiṃ vā piṭṭhiṃ vā jānituṃ na sakkā. Yato so –	1341	
PA_tika-vin01_t2:1342	“Vāmena sūkaro hoti, dakkhiṇena ajāmigo;	134	
PA_tika-vin01_t2:1343	Sarena nelako hoti, visāṇena jaraggavo”ti. –	134	
PA_tika-vin01_t2:1344	Evaṃ vuttayakkhasūkarasadiso hoti. Katapāpapaṭicchādanalakkhaṇā māyā, sā assa atthīti māyāvī.	134	
PA_tika-vin01_t2:1345_0	Thambhasamaṅgitāya thaddho. Vātabharitabhastāsadisathaddhabhāvapaggahitasiraanivātavuttikārakaroti	1345	
PA_tika-vin01_t2:1345_1	thambho. Yena samannāgato puggalo gilitanaṅgalasadiso viya ajagaro, vātabharitabhastā	1345	
PA_tika-vin01_t2:1345_2	viya ca thaddho hutvā garuṭṭhāniye disvā onamitumpi na icchati, pariyanteneva carati.	1345	
PA_tika-vin01_t2:1345_3	Abbhunnatilakkhaṇo atimāno, so etassa atthīti atimānī.	1345	
PA_tika-vin01_t2:1346_0	Saṃ attano diṭṭhiṃ parāmasati sabhāvaṃ atikkamitvā parato āmasatīti sandiṭṭhiparāmāsī.	1346	
PA_tika-vin01_t2:1346_1	Ādhānaṃ gaṇhātīti ādhānaggāhī. “Ādhāna”nti daḷhaṃ vuccati, daḷhaggāhīti attho. Yuttaṃ	1346	
PA_tika-vin01_t2:1346_2	kāraṇaṃ disvāva laddhiṃ paṭinissajjatīti paṭinissaggī, dukkhena kicchena kasirena	1346	
PA_tika-vin01_t2:1346_3	bahumpi kāraṇaṃ dassetvā na sakkā paṭinissaggiṃ kātunti duppaṭinissaggī, yo attano	1346	
PA_tika-vin01_t2:1346_4	diṭṭhiṃ “idameva sacca”nti daḷhaṃ gaṇhitvā api buddhādīhi kāraṇaṃ dassetvā vuccamāno	1346	
PA_tika-vin01_t2:1346_5	na paṭinissajjati, tassetaṃ adhivacanaṃ. Tādiso hi puggalo yaṃ yadeva dhammaṃ vā	1346	
PA_tika-vin01_t2:1346_6	adhammaṃ vā suṇāti, taṃ sabbaṃ “evaṃ amhākaṃ ācariyehi kathitaṃ, evaṃ amhehi suta”nti	1346	
PA_tika-vin01_t2:1346_7	kummova aṅgāni sake kapāle antoyeva samodahati. Yathā hi kacchapo attano pādādike	1346	
PA_tika-vin01_t2:1346_8	aṅge kenaci ghaṭṭite sabbāni aṅgāni attano kapāleyeva samodahati, na bahi nīharati,	1346	
PA_tika-vin01_t2:1346_9	evamayampi “na sundaro tava gāho, chaḍḍehi na”nti vutto taṃ na vissajjeti, antoyeva	1346	
PA_tika-vin01_t2:1346_10	attano hadaye eva ṭhapetvā vicarati. Yathā kumbhīlā gahitaṃ na paṭinissajjanti, evaṃ	13461	
PA_tika-vin01_t2:1346_11	kumbhīlaggāhaṃ gaṇhāti, na vissajjeti. Makkhipaḷāsitādiyugaḷattayena dassite makkhapaḷāsādayo	13461	
PA_tika-vin01_t2:1346_12	cha dhamme visuṃ visuṃ gahetvā “ekūnavīsati dhammā”ti vuttaṃ. Anumānasuttaṭṭhakathāyaṃ	13461	
PA_tika-vin01_t2:1346_13	pana makkhapaḷāsādayopi yugaḷavasena ekaṃ katvā “soḷasa dhammā”ti vuttaṃ.	13461	
PA_tika-vin01_t2:1347_0	Pakārehi āvahanaṃ padakkhiṇaṃ, tato padakkhiṇato gahaṇasīlo padakkhiṇaggāhī, na padakkhiṇaggāhī	1347	
PA_tika-vin01_t2:1347_1	appadakkhiṇaggāhī. Yo vuccamāno “tumhe maṃ kasmā vadatha, ahaṃ attano kappiyākappiyaṃ	1347	
PA_tika-vin01_t2:1347_2	sāvajjānavajjaṃ atthānatthaṃ jānāmī”ti vadati, ayaṃ anusāsaniṃ padakkhiṇato na gaṇhāti,	1347	
PA_tika-vin01_t2:1347_3	vāmatova gaṇhāti, tasmā “appadakkhiṇaggāhī”ti vuccati, tenāha “yathānusiṭṭha”ntiādi.	1347	
PA_tika-vin01_t2:1348_0	Uddeseti pātimokkhuddese. Atha sabbāneva sikkhāpadāni kathaṃ pātimokkhuddesapariyāpannānīti	1348	
PA_tika-vin01_t2:1348_1	āha “yassa siyā āpatti, so āvikareyyāti evaṃ saṅgahitattā”ti. “Yassa siyā āpattī”ti	1348	
PA_tika-vin01_t2:1348_2	hi iminā sabbāpi āpattiyo nidānuddese saṅgahitāyeva honti. Pañcahi sahadhammikehi	1348	
PA_tika-vin01_t2:1348_3	sikkhitabbattāti labbhamānavasena vuttaṃ. Sahadhammikena sahakāraṇenātipi attho daṭṭhabbo.	1348	
PA_tika-vin01_t2:1348_4	“Vacanāyā”ti nissakke sampadānavacananti āha “tato mama vacanato”ti. Aṅgāni cettha	1348	
PA_tika-vin01_t2:1348_5	paṭhamasaṅghabhedasadisāni. Ayaṃ pana viseso – yathā tattha bhedāya parakkamanaṃ,	1348	
PA_tika-vin01_t2:1348_6	evaṃ idha avacanīyakaraṇatā daṭṭhabbā.	1348	
PA_tika-vin01_t2:1349	Dubbacasikkhāpadavaṇṇanā niṭṭhitā.	134	
PA_tika-vin01_t2:1350	13. Kuladūsakasikkhāpadavaṇṇanā	135	
PA_tika-vin01_t2:1351_0	431. Terasame kīṭāgirīti tassa nigamassa nāmaṃ. Tañhi sandhāya parato “na assajipunabbasukehi	1351	
PA_tika-vin01_t2:1351_1	bhikkhūhi kīṭāgirismiṃ vatthabba”nti vuttaṃ. Tena pana yogato so janapadopi “kīṭāgiri”icceva	1351	
PA_tika-vin01_t2:1351_2	saṅkhyaṃ gatoti āha “evaṃnāmake janapade”ti. Āvāse niyuttā āvāsikā, nibaddhavāsino.	1351	
PA_tika-vin01_t2:1351_3	Te akataṃ senāsanaṃ karonti, jiṇṇaṃ paṭisaṅkharonti, kate issarā honti. Tenāha “so	1351	
PA_tika-vin01_t2:1351_4	yesaṃ āyatto…pe… te āvāsikā”ti. Nivāso nivāsamattaṃ etesaṃ atthīti nevāsikāti āha	1351	
PA_tika-vin01_t2:1351_5	“ye pana kevala”ntiādi. Teti assajipunabbasukā. Cha janāti paṇḍuko lohitako mettiyo	1351	
PA_tika-vin01_t2:1351_6	bhūmajako assaji punabbasukoti ime cha janā. Sammāti ālapanavacanametaṃ. Āyamukhabhūtāti	1351	
PA_tika-vin01_t2:1351_7	āyassa mukhabhūtā. Dhuraṭṭhāneti sāvatthiyā avidūre ṭhāne. Vassāne hemante cāti dvīsu	1351	
PA_tika-vin01_t2:1351_8	utūsu vassanato “dvīhi meghehī”ti vuttaṃ. Diyaḍḍhabhikkhusahassato gaṇācariyānaṃ	1351	
PA_tika-vin01_t2:1351_9	channaṃ janānaṃ adhikattā “samadhika”nti vuttaṃ, sādhikanti attho. Ma-kāro padasandhivasena	1351	
PA_tika-vin01_t2:1351_10	āgato. Akatavatthunti akatapubbaṃ abhinavavatthuṃ.	13511	
PA_tika-vin01_t2:1352_0	Kaṇikārādayo puppharukkhā, jātisumanādayo pupphagacchā. Koṭṭananti sayaṃ chindanaṃ.	1352	
PA_tika-vin01_t2:1352_1	Koṭṭāpananti “imaṃ chinda bhindā”ti aññehi chedāpanaṃ. Āḷiyā bandhananti yathā gacchamūle	1352	
PA_tika-vin01_t2:1352_2	udakaṃ santiṭṭhati, tathā samantato bandhanaṃ. Udakassāti akappiyaudakassa. Kappiyaudakasiñcananti	1352	
PA_tika-vin01_t2:1352_3	imināva siñcāpanampi saṅgahitanti daṭṭhabbaṃ. Nanu “udakassa secanaṃ secāpana”nti	1352	
PA_tika-vin01_t2:1352_4	imināva sāmaññato kappiyākappiyaudakasiñcanādiṃ sakkā saṅgahetuṃ, tasmā kappiyaudakasiñcanādi	1352	
PA_tika-vin01_t2:1352_5	kasmā visuṃ vuttanti? “Ārāmādiatthaṃ ropite akappiyavohāresupi kappiyaudakasiñcanādi	1352	
PA_tika-vin01_t2:1352_6	vaṭṭatī”ti vakkhamānattā idhāpi vibhāgaṃ katvā kappiyaudakasiñcanādi visuṃ dassitaṃ.	1352	
PA_tika-vin01_t2:1352_7	Hatthamukhapādadhovananhānodakasiñcananti imināpi pakārantarena kappiyaudakasiñcanameva	1352	
PA_tika-vin01_t2:1352_8	dasseti. “Akappiyavohāro”ti koṭṭanakhaṇanādivasena sayaṃ karaṇassapi kathaṃ saṅgahoti?	1352	
PA_tika-vin01_t2:1352_9	Akappiyanti voharīyatīti akappiyavohāroti akappiyabhūtaṃ karaṇakārāpanādi sabbameva	1352	
PA_tika-vin01_t2:1352_10	saṅgahitaṃ, na pana akappiyavacanamattanti daṭṭhabbaṃ. Kappiyavohārepi eseva nayo.	13521	
PA_tika-vin01_t2:1352_11	Sukkhamātikāya ujukaraṇanti iminā purāṇapaṇṇādiharaṇampi saṅgahitanti daṭṭhabbaṃ.	13521	
PA_tika-vin01_t2:1352_12	Kudālādīni bhūmiyaṃ ṭhapetvā ṭhānato hatthena gahetvā ṭhānameva pākaṭataranti “obhāso”ti vuttaṃ.	13521	
PA_tika-vin01_t2:1353_0	Mahāpaccarivādamhi patiṭṭhapetukāmo pacchā vadati. Vanatthāyāti idaṃ keci “vatatthāyā”ti	1353	
PA_tika-vin01_t2:1353_1	paṭhanti, tesaṃ vatiatthāyāti attho. Akappiyavohārepi ekaccaṃ vaṭṭatīti dassetuṃ	1353	
PA_tika-vin01_t2:1353_2	“na kevalañca sesa”ntiādimāha. Yaṃ kiñci mātikanti sukkhamātikaṃ vā asukkhamātikaṃ	1353	
PA_tika-vin01_t2:1353_3	vā. “Kappiyaudakaṃ siñcitu”nti iminā “kappiyaudakaṃ siñcathāti vattumpi vaṭṭatī”ti	1353	
PA_tika-vin01_t2:1353_4	dasseti. Sayaṃ ropetumpi vaṭṭatīti iminā “ropehīti vattuṃ vaṭṭatī”tipi siddhaṃ. Aññatthāya	1353	
PA_tika-vin01_t2:1353_5	vā karontassāti vatthupūjādiatthaṃ karontassa. Kasmā na anāpattīti vatthupūjanatthāya	1353	
PA_tika-vin01_t2:1353_6	ganthanādīsu kasmā na anāpatti. Anāpattiyevāti paṭivacanaṃ datvā idāni tameva anāpattibhāvaṃ	1353	
PA_tika-vin01_t2:1353_7	dassetuṃ “yathāhī”tiādi vuttaṃ. Tatthāti ārāmādiatthāya rukkharopane. Tathā vatthupūjanatthāyapi	1353	
PA_tika-vin01_t2:1353_8	anāpattiyevāti ratanattayapūjanatthāyapi kappiyavohārena pariyāyādīhi ca ganthāpane	1353	
PA_tika-vin01_t2:1353_9	anāpattiyevāti attho.	1353	
PA_tika-vin01_t2:1354_0	“Tathā vatthupūjanatthāyā”ti hi sāmaññato vuttepi “yathā hi tattha kappiyavohārena	1354	
PA_tika-vin01_t2:1354_1	pariyāyādīhi cā”ti vuttattā kappiyavohārādīhi ganthāpane eva anāpatti viññāyati,	1354	
PA_tika-vin01_t2:1354_2	na sayaṃ ganthane, teneva paro sayaṃ ganthanampi kasmā na vaṭṭatīti codento “nanu	1354	
PA_tika-vin01_t2:1354_3	cā”tiādimāha. Yathā ārāmādiatthaṃ kappiyapathaviyaṃ sayaṃ ropetumpi vaṭṭati, tathā	1354	
PA_tika-vin01_t2:1354_4	vatthupūjanatthāya sayaṃ ganthanepi kasmā na vaṭṭatīti codakassa adhippāyo. Vuttantiādi	1354	
PA_tika-vin01_t2:1354_5	ācariyassa parihāro. Atha “na pana mahāaṭṭhakathāya”nti kasmā vadati. Mahāpaccariādīsu	1354	
PA_tika-vin01_t2:1354_6	vuttampi hi pamāṇamevāti nāyaṃ virodho, mahāaṭṭhakathāyaṃ avuttampi tattheva vuttena	1354	
PA_tika-vin01_t2:1354_7	saṃsanditvā pamāṇamevāti patiṭṭhāpetuṃ vuttattā. Taṃ kathanti maññeyyāsīti sambandho.	1354	
PA_tika-vin01_t2:1354_8	Mahāaṭṭhakathāyañca kappiyaudakasecanaṃ vuttaṃ, taṃ kathanti etthāyamadhippāyo. Kiñcāpi	1354	
PA_tika-vin01_t2:1354_9	mahāaṭṭhakathāyaṃ ārāmādiatthāya kappiyapathaviyaṃ sayaṃ ropanaṃ na vuttaṃ, kappiyaudakassa	1354	
PA_tika-vin01_t2:1354_10	pana sayaṃ siñcanaṃ vuttameva, tasmā yathā ārāmādiatthāya kappiyaudakaṃ sayaṃ siñcitumpi	13541	
PA_tika-vin01_t2:1354_11	vaṭṭati, tathā vatthupūjanatthāya sayaṃ ganthanampi kasmā na vaṭṭatīti. Tampi na	13541	
PA_tika-vin01_t2:1354_12	virujjhatīti yadetaṃ ārāmādiatthāya sayaṃ ropanaṃ kappiyaudakasiñcanañca vuttaṃ,	13541	
PA_tika-vin01_t2:1354_13	tampi na virujjhati. Kathaṃ taṃ na virujjhatīti āha “tatrahī”tiādi. Etaṃ vuttanti	13541	
PA_tika-vin01_t2:1354_14	mālāvacchaṃ ropentipi ropāpentipi siñcantipi siñcāpentipīti etaṃ vuttaṃ. Aññatra	13541	
PA_tika-vin01_t2:1354_15	pana pariyāyo atthīti “mālāvacchaṃ ropentipi ropāpentipi siñcantipi siñcāpentipī”ti	13541	
PA_tika-vin01_t2:1354_16	kulasaṅgahatthāya ropanasiñcanaṃ sandhāya vuttattā tato aññatra ārāmādiatthāya mālāvaccharopane	13541	
PA_tika-vin01_t2:1354_17	pariyāyo atthi. Tattha pariyāyaṃ idha ca pariyāyābhāvaṃ ñatvāti tattha “mālāvacchaṃ	13541	
PA_tika-vin01_t2:1354_18	ropentī”tiādīsu “mālāvaccha”nti visesavacanasabbhāvato pariyāyaṃ, idha “ganthentī”tiādīsu	13541	
PA_tika-vin01_t2:1354_19	tathāvidhavisesavacanābhāvato pariyāyābhāvañca ñatvā.	13541	
PA_tika-vin01_t2:1355_0	Nanu ca yathā “ganthentī”ti sāmaññato vuttattā pariyāyo na labbhatīti yassa kassaci	1355	
PA_tika-vin01_t2:1355_1	atthāya sayaṃ ganthanaṃ na vaṭṭati, evaṃ “ganthāpentī”ti sāmaññato vuttattā pariyāyena	1355	
PA_tika-vin01_t2:1355_2	ganthāpanampi na vaṭṭatīti āpajjati. Evañca sati parato “evaṃ jāna, evaṃ kate sobheyya,	1355	
PA_tika-vin01_t2:1355_3	yathā etāni pupphāni na vikiriyanti, tathā karohītiādinā kappiyavacanena kāretuṃ	1355	
PA_tika-vin01_t2:1355_4	vaṭṭatī”ti idaṃ virujjhatīti? Na virujjhati, pariyāyena hi kārāpanaṃ ganthāpanameva	1355	
PA_tika-vin01_t2:1355_5	na hoti, tasmā yathāvuttanayena pariyāyato kārāpanaṃ vaṭṭati. Sabbaṃ vuttanayeneva	1355	
PA_tika-vin01_t2:1355_6	veditabbanti heṭṭhā vuttaṃ vinicchayameva saṅkhepato nigameti. Haraṇādīsu kasmā anāpattīti	1355	
PA_tika-vin01_t2:1355_7	vatthupūjanatthāya haraṇādīsu kasmā anāpatti. Kulitthiādīnaṃ atthāya haraṇatoti kulitthiādīnaṃ	1355	
PA_tika-vin01_t2:1355_8	haraṇassa tattha vuttattāti adhippāyo. Tenevāha “haraṇādhikāre hī”tiādi. Mālanti	1355	
PA_tika-vin01_t2:1355_9	pupphadāmaṃ. Mañjarī viyāti kusumamañjarī viya. Hārasadisanti muttāhārasadisaṃ.	1355	
PA_tika-vin01_t2:1356_0	Pācittiyañceva dukkaṭañcāti pathavīkhaṇanapaccayā pācittiyaṃ, kulasaṅgahapaccayā	1356	
PA_tika-vin01_t2:1356_1	dukkaṭaṃ. Akappiyavohārenāti “idaṃ khaṇa, idaṃ ropehī”tiādiakappiyavohārena. Dukkaṭamevāti	1356	
PA_tika-vin01_t2:1356_2	kulasaṅgahapaccayā dukkaṭaṃ. Ubhayatthāti kappiyākappiyapathaviyaṃ. Sabbatthāti kulasaṅgahaparibhogaārāmādiatthāya	1356	
PA_tika-vin01_t2:1356_3	ropite. Dukkaṭampīti na kevalaṃ pācittiyameva. Kappiyenāti kappiyena udakena. Tesaṃyeva	1356	
PA_tika-vin01_t2:1356_4	dvinnanti kuladūsanaparibhogānaṃ. Dukkaṭanti kulasaṅgahatthāya sayaṃ siñcane kappiyavohārena	1356	
PA_tika-vin01_t2:1356_5	akappiyavohārena vā siñcāpane ca dukkaṭaṃ, paribhogatthāya pana sayaṃ siñcane akappiyavohārena	1356	
PA_tika-vin01_t2:1356_6	siñcāpane ca dukkaṭaṃ. Āpattibahulatā veditabbāti ettha sayaṃ siñcane dhārāpacchedagaṇanāya	1356	
PA_tika-vin01_t2:1356_7	āpattigaṇanā veditabbā. Siñcāpane pana punappunaṃ āṇāpentassa vācāya vācāya āpatti,	1356	
PA_tika-vin01_t2:1356_8	sakiṃ āṇattassa bahūnaṃ siñcanepi ekāva.	1356	
PA_tika-vin01_t2:1357_0	Dukkaṭapācittiyānīti kulasaṅgahapaccayā dukkaṭaṃ, bhūtagāmapātabyatāya pācittiyaṃ.	1357	
PA_tika-vin01_t2:1357_1	Aññatthāti vatthupūjādiatthāya ocinane. Sakiṃ āṇattoti akappiyavohārena āṇatto. Pācittiyamevāti	1357	
PA_tika-vin01_t2:1357_2	akappiyavacanena āṇattattā pācittiyaṃ. Kappiyavacanena pana vatthupūjādiatthāya ocināpentassa anāpattiyeva.	1357	
PA_tika-vin01_t2:1358_0	Ganthanena nibbattaṃ gantimaṃ. Esa nayo sesesupi. Na vaṭṭatīti kulasaṅgahatthāya	1358	
PA_tika-vin01_t2:1358_1	vatthupūjādiatthāya vā vuttanayena karontassa ca kārāpentassa ca dukkaṭanti attho.	1358	
PA_tika-vin01_t2:1358_2	Purimanayenevāti “bhikkhussa vā”tiādinā vuttanayena. Dhammāsanavitāne baddhakaṇṭakesu	1358	
PA_tika-vin01_t2:1358_3	pupphāni vijjhitvā ṭhapentīti sambandho. Uparūpari vijjhitvā chattasadisaṃ katvā	1358	
PA_tika-vin01_t2:1358_4	āvuṇanato “chattātichattaṃ viyā”ti vuttaṃ. “Kadalikkhandhamhī”tiādinā vuttaṃ sabbameva	1358	
PA_tika-vin01_t2:1358_5	sandhāya “taṃ atioḷārikamevā”ti vuttaṃ, sayaṃ karontassa akappiyavacaneneva kārāpentassa	1358	
PA_tika-vin01_t2:1358_6	ca dukkaṭamevāti attho. Pupphavijjhanatthanti vuttattā pupphāni vijjhituṃyeva kaṇṭakaṃ	1358	
PA_tika-vin01_t2:1358_7	bandhituṃ na vaṭṭati, pupphadāmādibandhanatthaṃ pana vaṭṭati. Kaṇṭakampi bandhituṃ	1358	
PA_tika-vin01_t2:1358_8	na vaṭṭatīti ca idaṃ aṭṭhakathācariyappamāṇena gahetabbaṃ. Pavesetuṃ na vaṭṭatīti	1358	
PA_tika-vin01_t2:1358_9	vuttattā pupphacchidde apavesetvā uparūpari ṭhapetuṃ vaṭṭati. Jālamayaṃ vitānaṃ jālavitānaṃ.	1358	
PA_tika-vin01_t2:1358_10	Nāgadantakampi sacchiddakaṃyeva gahetabbaṃ. Pupphapaṭicchakaṃ daṇḍādīhi katapupphādhāraṇaṃ,	13581	
PA_tika-vin01_t2:1358_11	tampi sacchiddameva idha vuttaṃ. Asokapiṇḍiyāti asokapupphamañjarikāya. “Dhammarajju	13581	
PA_tika-vin01_t2:1358_12	nāma cetiyaṃ vā bodhiṃ vā pupphapavesanatthaṃ āvijjhitvā baddharajjū”ti mahāgaṇṭhipade	13581	
PA_tika-vin01_t2:1358_13	majjhimagaṇṭhipade ca vuttaṃ, tasmā tathābaddhāya rajjuyā cetiyassa ca antare pupphāni	13581	
PA_tika-vin01_t2:1358_14	pavesetuṃ vaṭṭatīti viññāyati. Gaṇṭhipade pana “dhammarajjunti sithilaṃ vaṭṭikaṃ	13581	
PA_tika-vin01_t2:1358_15	rajjuṃ katvā bodhiṃ vā cetiyaṃ vā parikkhipitvā dhammāsane vā lambitvā tattha pupphāni	13581	
PA_tika-vin01_t2:1358_16	pavesentī”ti vuttaṃ, tasmā sithilavaṭṭikāya rajjuyā antarepi pupphāni pavesetuṃ vaṭṭatīti	13581	
PA_tika-vin01_t2:1358_17	viññāyati, vīmaṃsitvā yuttataraṃ gahetabbaṃ. Ubhayatthāpi panettha nevatthi virodhoti amhākaṃ khanti.	13581	
PA_tika-vin01_t2:1359_0	Matthakadāmanti dhammāsanādimatthake lambakadāmaṃ. Pupphehi veṭhentīti pupphadāmena	1359	
PA_tika-vin01_t2:1359_1	veṭhenti. Tesaṃyevāti uppalādīnaṃyeva. Vākena vā daṇḍakena vāti visuṃ acchinnena	1359	
PA_tika-vin01_t2:1359_2	pupphasahiteneva vākena vā daṇḍakena vā. Khandhe ṭhapitakāsāvassāti khandhe ṭhapitasaṅghāṭiṃ	1359	
PA_tika-vin01_t2:1359_3	sandhāya vuttaṃ. Tañhi tathā bandhituṃ sakkā bhaveyya. Imināva aññampi tādisaṃ kāsāvaṃ	1359	
PA_tika-vin01_t2:1359_4	vā vatthaṃ vā vuttanayena bandhitvā tattha pupphāni pakkhipituṃ vaṭṭatīti siddhaṃ.	1359	
PA_tika-vin01_t2:1359_5	Aṃsabhaṇḍikaṃ pasibbake pakkhittasadisattā veṭhimaṃ nāma na jātaṃ, tasmā sithilabandhassa	1359	
PA_tika-vin01_t2:1359_6	antarantarā pakkhipituṃ vaṭṭatīti vadanti.	1359	
PA_tika-vin01_t2:1360_0	Pupphapaṭe ca daṭṭhabbanti pupphapaṭaṃ karontassa dīghato pupphadāmassa haraṇapaccāharaṇavasena	1360	
PA_tika-vin01_t2:1360_1	pūraṇaṃ sandhāya vuttaṃ. Tiriyato haraṇaṃ pana vāyimaṃ nāma hoti, na pūrimaṃ. Purimaṭṭhānaṃ	1360	
PA_tika-vin01_t2:1360_2	atikkāmetīti ettha “aphusāpetvāpi atikkāmentassa āpattiyevā”ti tīsupi gaṇṭhipadesu	1360	
PA_tika-vin01_t2:1360_3	vuttaṃ. “Purimaṭṭhānaṃ atikkāmetī”ti avisesena vuttattā taṃ yuttaṃ. Keci pana “aññamaññaṃ	1360	
PA_tika-vin01_t2:1360_4	aphusāpetvā anekakkhattuṃ parikkhipituṃ vaṭṭatī”ti vadantīti vuttaṃ, tattha kāraṇaṃ	1360	
PA_tika-vin01_t2:1360_5	na dissati. Bandhituṃ vaṭṭatīti puppharahitāya suttakoṭiyā vākakoṭiyā vā bandhituṃ	1360	
PA_tika-vin01_t2:1360_6	vaṭṭati. Ekavāraṃ haritvā vā parikkhipitvā vāti idaṃ pubbe vuttacetiyādiparikkhepaṃ	1360	
PA_tika-vin01_t2:1360_7	pupphapaṭakaraṇañca sandhāya vuttaṃ, tasmā cetiyaṃ vā bodhiṃ vā parikkhipantena ekavāraṃ	1360	
PA_tika-vin01_t2:1360_8	parikkhipitvā purimaṭṭhānaṃ sampatte aññassa dātabbaṃ, tenapi ekavāraṃ parikkhipitvā	1360	
PA_tika-vin01_t2:1360_9	tatheva kātabbaṃ. Pupphapaṭaṃ karontena ca ekavāraṃ haritvā aññassa dātabbaṃ, tenapi	1360	
PA_tika-vin01_t2:1360_10	tatheva kātabbaṃ. Sacepi dveyeva bhikkhū ubhosu passesu ṭhatvā pariyāyena haranti,	13601	
PA_tika-vin01_t2:1360_11	vaṭṭatiyevāti vadanti.	13601	
PA_tika-vin01_t2:1361_0	Pūritanti dīghato pasāraṇavasena pūritaṃ. Vāyituṃ na labhatīti dīghato pasārite tiriyato	1361	
PA_tika-vin01_t2:1361_1	haraṇaṃ vāyanaṃ nāma hotīti ekavārampi pupphaguṇaṃ tiriyato harituṃ na vaṭṭati. Pupphāni	1361	
PA_tika-vin01_t2:1361_2	ṭhapentenāti aganthitāni pākatikapupphāni ṭhapentena. Pupphadāmaṃ pana pūjanatthāya	1361	
PA_tika-vin01_t2:1361_3	bhūmiyaṃ ṭhapentena phusāpetvā vā aphusāpetvā vā diguṇaṃ katvā ṭhapetuṃ na vaṭṭatīti	1361	
PA_tika-vin01_t2:1361_4	vadanti. Ghaṭikadāmaolambakoti ante ghaṭikākārayutto yamakadāmaolambako. Ekekaṃ pana	1361	
PA_tika-vin01_t2:1361_5	dāmaṃ nikkhantasuttakoṭiyāva bandhitvā olambituṃ vaṭṭati, pupphadāmadvayaṃ saṅghaṭitukāmenapi	1361	
PA_tika-vin01_t2:1361_6	nikkhantasuttakoṭiyāva suttakoṭiṃ saṅghaṭituṃ vaṭṭati. Aḍḍhacandākārena mālāguṇaparikkhepoti	1361	
PA_tika-vin01_t2:1361_7	aḍḍhacandākārena mālāguṇassa punappunaṃ haraṇapaccāharaṇavasena pūretvā parikkhipanaṃ.	1361	
PA_tika-vin01_t2:1361_8	Teneva taṃ pūrime paviṭṭhaṃ, tasmā etampi aḍḍhacandākāraṃ punappunaṃ haraṇapaccāharaṇavasena	1361	
PA_tika-vin01_t2:1361_9	pūritaṃ na vaṭṭati. Ekavāraṃ pana aḍḍhacandākārena mālāguṇaṃ harituṃ vaṭṭatīti vadanti.	1361	
PA_tika-vin01_t2:1361_10	Pupphadāmakaraṇanti ettha suttakoṭiyaṃ gahetvāpi ekato kātuṃ na vaṭṭatīti vadanti.	13611	
PA_tika-vin01_t2:1361_11	Geṇḍukakharapattadāmānaṃ paṭikkhittattā celādīhi katadāmampi na vaṭṭati akappiyānulomattāti vadanti.	13611	
PA_tika-vin01_t2:1362_0	“Lāsiyanāṭakaṃ nāṭentī”ti vatvā tameva pariyāyantarena dassetuṃ “recakaṃ dentī”ti	1362	
PA_tika-vin01_t2:1362_1	vuttaṃ, abhinayaṃ dassentīti attho, attano adhippāyaṃ pakāsetvā “evaṃ naccitabba”nti	1362	
PA_tika-vin01_t2:1362_2	paṭhamaṃ uṭṭhahitvā naccanākāraṃ dassentīti vuttaṃ hoti. Keci pana “mukhe aṅguliyo	1362	
PA_tika-vin01_t2:1362_3	pakkhipitvā saddaṃ karontā cakkamiva attānaṃ bhamayamānā recakaṃ denti nāmā”ti vadanti.	1362	
PA_tika-vin01_t2:1362_4	Ekekāya pantiyā aṭṭha aṭṭha padāni assāti aṭṭhapadaṃ. “Aṭṭhāpada”ntipi paṭhanti.	1362	
PA_tika-vin01_t2:1362_5	Dasapadepi eseva nayo. Padānīti ca sāriādīnaṃ patiṭṭhānaṭṭhānāni. Dasapadaṃ nāma	1362	
PA_tika-vin01_t2:1362_6	dvīhi pantīhi vīsatiyā padehi kīḷanajūtaṃ. Ākāseyeva kīḷantīti “ayaṃ sārī asukapadaṃ	1362	
PA_tika-vin01_t2:1362_7	mayā nītā, ayaṃ asukapada”nti kevalaṃ mukheneva vadantā ākāseyeva jūtaṃ kīḷanti.	1362	
PA_tika-vin01_t2:1362_8	Jūtaphalaketi jūtamaṇḍale. Pāsakakīḷāya kīḷantīti pāsakaṃ vuccati chasu passesu ekekaṃ	1362	
PA_tika-vin01_t2:1362_9	yāva chakkaṃ dassetvā katakīḷanaṃ, taṃ vaḍḍhetvā yathāladdhaekakādivasena sāriyo	1362	
PA_tika-vin01_t2:1362_10	apanentā upanentā ca kīḷanti. Ghaṭena kīḷā ghaṭikāti eke.	13621	
PA_tika-vin01_t2:1363_0	Mañjaṭṭhiyā vāti mañjaṭṭhirukkhasāraṃ gahetvā pakkakasāvaṃ sandhāya vadati. Salākahatthanti	1363	
PA_tika-vin01_t2:1363_1	tālahīrādīnaṃ kalāpassetaṃ adhivacanaṃ. Bahūsu salākāsu visesarahitaṃ ekaṃ salākaṃ	1363	
PA_tika-vin01_t2:1363_2	gahetvā tāsu pakkhipitvā puna taṃyeva uddharantā salākahatthena kīḷantīti keci. Paṇṇena	1363	
PA_tika-vin01_t2:1363_3	vaṃsākārena katā nāḷikā paṇṇanāḷikā. Tenevāha “taṃ dhamantā”ti. Pucchantassa mukhāgataṃ	1363	
PA_tika-vin01_t2:1363_4	akkharaṃ gahetvā naṭṭhamuṭṭhilābhālābhādijānanakīḷā akkharikātipi vadanti. Hatthisminti	1363	
PA_tika-vin01_t2:1363_5	nimittatthe bhummaṃ, hatthinimittasippeti attho. Assasmintiādīsupi eseva nayo. “Usseḷenti	1363	
PA_tika-vin01_t2:1363_6	apphoṭentī”ti dvinnaṃ padānaṃ attho pākaṭoyevāti na vutto. Tattha usseḷentīti mukhena	1363	
PA_tika-vin01_t2:1363_7	usseḷanasaddaṃ pamuñcanti, mahantaṃ katvā abyattasaddaṃ pavattentīti attho. “Ajānaṃ	1363	
PA_tika-vin01_t2:1363_8	saññaṃ dentā ajapālakā viya mukhena vātaṃ nicchārentā sukhumaṃ abyattanādaṃ pavattentī”tipi	1363	
PA_tika-vin01_t2:1363_9	vadanti. Apphoṭentīti bhujahatthasaṅghaṭṭanasaddaṃ pavattenti, vāmahatthaṃ ure ṭhapetvā	1363	
PA_tika-vin01_t2:1363_10	dakkhiṇena pāṇinā tattha tāḷanena saddaṃ karontīti attho. Mukhaḍiṇḍimanti mukhabheriyā etaṃ adhivacanaṃ.	13631	
PA_tika-vin01_t2:1364_0	432. Pasādāvahenāti pasādajananakena. Abhikkamanaṃ abhikkantanti āha “gamanenā”ti.	1364	
PA_tika-vin01_t2:1364_1	Paṭikkamanaṃ paṭikkantaṃ. Nivattanenāti nivattimattaṃ dasseti. Nivattetvā pana gamanaṃ	1364	
PA_tika-vin01_t2:1364_2	gamanameva. Abhimukhaṃ lokitaṃ ālokitanti āha “purato dassanenā”ti. Ito cito ca dassanenāti	1364	
PA_tika-vin01_t2:1364_3	anudisāpekkhanaṃ dasseti. Yaṃdisābhimukho gacchati tiṭṭhati nisīdati, tadabhimukhaṃ	1364	
PA_tika-vin01_t2:1364_4	pekkhanaṃ ālokitaṃ, tadanugatadisālokanaṃ “vilokita”nti hi vuccati. Aññānipi heṭṭhā	1364	
PA_tika-vin01_t2:1364_5	upari pacchato pekkhanavasena olokitaullokitāpalokitāni nāma honti. Tāni pana na	1364	
PA_tika-vin01_t2:1364_6	samaṇasāruppāni appasādāvahāni, tenevettha ālokitavilokitāneva gahitāni. Tesanti	1364	
PA_tika-vin01_t2:1364_7	samāse guṇībhūtānipi pabbāni parāmasati. “Pabbasaṅkocanenā”ti hi vuttattā pabbāni	1364	
PA_tika-vin01_t2:1364_8	tattha guṇībhūtāni saṅkocanassa padhānattā. Satisampajaññehīti sātthakatādipariggāhikāya	1364	
PA_tika-vin01_t2:1364_9	satiyā tathāpavattasampajaññena ca samantato pakārehi, pakaṭṭhaṃ vā savisesaṃ jānātīti	1364	
PA_tika-vin01_t2:1364_10	sampajāno, tassa bhāvo sampajaññaṃ. Tathāpavattañāṇassetaṃ adhivacanaṃ. Abhisaṅkhatattāti	13641	
PA_tika-vin01_t2:1364_11	sammā pavattitattā. Heṭṭhākhittacakkhūti khandhaṃ anāmetvāva adhokhittacakkhu. Khandhaṃ	13641	
PA_tika-vin01_t2:1364_12	nāmetvā hi heṭṭhāvalokanaṃ na samaṇasāruppaṃ. “Okkhittacakkhū”ti ca iminā yugamattadassitā vuttā.	13641	
PA_tika-vin01_t2:1365_0	Bondoti lolo mandadhātukoti attho. Bhakuṭiṃ katvāti bhamukabhedaṃ katvā. Sākhalyena	1365	
PA_tika-vin01_t2:1365_1	yuttāti “tattha katamaṃ sākhalyaṃ? Yā sā vācā nelā kaṇṇasukhā”tiādinā nayena vuttasākhalyena	1365	
PA_tika-vin01_t2:1365_2	samannāgatā, muduvacanāti attho. Nelāti elaṃ vuccati doso, nāssā elanti nelā, niddosāti	1365	
PA_tika-vin01_t2:1365_3	attho. Kaṇṇasukhāti byañjanamadhuratāya kaṇṇānaṃ sukhā, sūcinā vijjhanaṃ viya kaṇṇasūlaṃ	1365	
PA_tika-vin01_t2:1365_4	na janeti. Dānanibaddhānīti nibaddhadānāni.	1365	
PA_tika-vin01_t2:1366_0	“Sāriputtamoggallāne āmantesī”ti vatvā “gacchatha tumhe sāriputtā”ti vacanato “sāriputtā”ti	1366	
PA_tika-vin01_t2:1366_1	idaṃ ekasesanayena vuttanti ayamattho pākaṭoyevāti na vutto. “Sāriputtā”ti hi idaṃ	1366	
PA_tika-vin01_t2:1366_2	ekasesanayena vuttaṃ virūpekasesassapi icchitattā, tenevettha bahuvacananiddeso katoti.	1366	
PA_tika-vin01_t2:1366_3	Saddhassa pasannassāti ratanattayassa saddhāya samannāgatassa tatoyeva ca pasannassa,	1366	
PA_tika-vin01_t2:1366_4	kammaphalasaddhāya vā samannāgatattā saddhassa ratanattayappasādabahulatāya pasannassa.	1366	
PA_tika-vin01_t2:1367_0	433. Āpattiṃ ropetabbāti kuladūsakakammena āpannāpattiṃ ropetabbā. Tasmiṃ vihāreti	1367	
PA_tika-vin01_t2:1367_1	bahigāme vihāraṃ sandhāya vuttaṃ. Antogāme vihāro pana “tasmiṃ gāme na vasitabba”nti	1367	
PA_tika-vin01_t2:1367_2	imināva saṅgahito gāmaggahaṇeneva gahitattā. “Tasmiṃ vihāre”ti vacanato tassa gāmassa	1367	
PA_tika-vin01_t2:1367_3	sāmantā aññasmiṃ vihāre vasituṃ vaṭṭati. Sāmantagāme piṇḍāya na caritabbanti tasmiṃ	1367	
PA_tika-vin01_t2:1367_4	vihāre vāsassa paṭikkhittattā yadi tattha vasati, tena sāmantagāmepi piṇḍāya na caritabbanti	1367	
PA_tika-vin01_t2:1367_5	adhippāyo. Tasmiṃ gāme piṇḍāya na caritabbanti yasmiṃ gāme kuladūsakakammaṃ kataṃ,	1367	
PA_tika-vin01_t2:1367_6	tasmiṃ gāme na caritabbaṃ. Yasmiñhi gāme vā nigame vā kuladūsakakammaṃ kataṃ, yasmiñca	1367	
PA_tika-vin01_t2:1367_7	vihāre vasati, neva tasmiṃ gāme vā nigame vā carituṃ labbhati, na vihāre vasituṃ.	1367	
PA_tika-vin01_t2:1367_8	Sāmantavihāre vasantena pana sāmantagāme carituṃ vaṭṭati tattha vāsassa appaṭikkhittattā.	1367	
PA_tika-vin01_t2:1368_0	435. Aṭṭhārasa vattānīti “na upasampādetabbaṃ, na nissayo dātabbo, na sāmaṇero upaṭṭhāpetabbo,	1368	
PA_tika-vin01_t2:1368_1	na bhikkhunovādakasammuti sāditabbā, sammatena bhikkhuniyo na ovaditabbā, yāya āpattiyā	1368	
PA_tika-vin01_t2:1368_2	saṅghena pabbājanīyakammaṃ kataṃ hoti, na sā āpatti āpajjitabbā aññā vā tādisikā	1368	
PA_tika-vin01_t2:1368_3	tato vā pāpiṭṭhatarā, kammaṃ na garahitabbaṃ, kammikā na garahitabbā, na pakatattassa	1368	
PA_tika-vin01_t2:1368_4	bhikkhuno uposatho ṭhapetabbo, na pavāraṇā ṭhapetabbā, na savacanīyaṃ kātabbaṃ, na	1368	
PA_tika-vin01_t2:1368_5	anuvādo ṭhapetabbo, na okāso kāretabbo, na codetabbo, na sāretabbo, na bhikkhūhi	1368	
PA_tika-vin01_t2:1368_6	sampayojetabba”nti evamāgatāni aṭṭhārasa vattāni.	1368	
PA_tika-vin01_t2:1369_0	Assajipunabbasukappadhānā assajipunabbasukāti vuttā sahacaraṇañāyena. Anulomapaṭipadaṃ	1369	
PA_tika-vin01_t2:1369_1	appaṭipajjanatāyāti yathāpaññattasammāvattasaṅkhātaṃ anulomapaṭipadaṃ appaṭipajjanatāya,	1369	
PA_tika-vin01_t2:1369_2	yena vattena ciṇṇena saṅgho anulomiko hoti, tasmiṃ avattanatoti vuttaṃ hoti. Na pannalomā	1369	
PA_tika-vin01_t2:1369_3	hontīti patitalomā na honti, anukūlavuttino na hontīti attho. Nittharaṇamaggaṃ na	1369	
PA_tika-vin01_t2:1369_4	paṭipajjantīti anulomavattasaṅkhātaṃ nittharaṇūpāyaṃ na paṭipajjanti, yena vattena	1369	
PA_tika-vin01_t2:1369_5	ciṇṇena sāpattikabhāvato nittiṇṇā honti, tasmiṃ nittharaṇakavattasmiṃ na vattanti,	1369	
PA_tika-vin01_t2:1369_6	āpattivuṭṭhānatthaṃ turitaturitā chandajātā na hontīti vuttaṃ hoti. Dasahi akkosavatthūhīti	1369	
PA_tika-vin01_t2:1369_7	jātināmagottakammasippaābādhaliṅgakilesaāpattihīnasaṅkhātehidasahi akkosakāraṇehi.	1369	
PA_tika-vin01_t2:1369_8	Chandagāmitā pāpentītiādīsu ya-kāro “sayaṃ abhiññā”tiādīsu viya luttaniddiṭṭhoti	1369	
PA_tika-vin01_t2:1369_9	āha “chandagāmitāyapi pāpentī”tiādi. Tesanti assajipunabbasukānaṃ gaṇapāmokkhānaṃ.	1369	
PA_tika-vin01_t2:1370_0	436-437. Nigamassa apākaṭattā taṃ dassetuṃ “tatthā”tiādimāha. Parasantakaṃ deti,	1370	
PA_tika-vin01_t2:1370_1	dukkaṭamevāti vissāsaggāhena parasantakaṃ gahetvā dentaṃ sandhāya vuttaṃ. Tañca kho	1370	
PA_tika-vin01_t2:1370_2	vatthupūjanatthāyāti mātāpitūnampi dentena vatthupūjanatthāya eva dātabbanti dasseti.	1370	
PA_tika-vin01_t2:1370_3	“Maṇḍanatthāya pana sivaliṅgādipūjanatthāyāti ettakameva vuttattā imaṃ vikkiṇitvā	1370	
PA_tika-vin01_t2:1370_4	jīvikampi kappessantīti mātuādīnaṃ dātuṃ vaṭṭatī”ti vadanti. Kassacipīti ñātakassa	1370	
PA_tika-vin01_t2:1370_5	aññātakassa vā kassacipi. Ñātisāmaṇerehevāti anucchavikattā vuttaṃ. Sampattānaṃ sāmaṇerānaṃ	1370	
PA_tika-vin01_t2:1370_6	upaḍḍhabhāgaṃ dātuṃ vaṭṭatīti saṅghikassa lābhassa upacārasīmagatānaṃ sāmaṇerānampi	1370	
PA_tika-vin01_t2:1370_7	santakattā tesampi upaḍḍhabhāgo labbhatevāti katvā vuttaṃ. Cūḷakanti upaḍḍhabhāgatopi	1370	
PA_tika-vin01_t2:1370_8	upaḍḍhaṃ. Catutthabhāgassetaṃ adhivacanaṃ.	1370	
PA_tika-vin01_t2:1371_0	“Sāmaṇerā…pe… ṭhapentī”ti idaṃ vassaggena abhājiyaṃ sandhāya vuttaṃ. Tattha tatthāti	1371	
PA_tika-vin01_t2:1371_1	magge vā cetiyaṅgaṇe vā. Dāpetuṃ na labhantīti sāmaṇerehi dāpetuṃ ananucchavikattā	1371	
PA_tika-vin01_t2:1371_2	vuttaṃ. Na hi taṃ pupphadānaṃ nāma siyā. Yadi hi tathā āgatānaṃ tesaṃ dānaṃ pupphadānaṃ	1371	
PA_tika-vin01_t2:1371_3	bhaveyya, sāmaṇerehipi dātuṃ na labbheyya. Sayamevāti sāmaṇerā sayameva. Yāgubhattādīni	1371	
PA_tika-vin01_t2:1371_4	ādāyāti idaṃ bhikkhūnaṃ atthāya yāgubhattādisampādanaṃ sandhāya vuttattā “na vaṭṭatī”ti avisesena vuttaṃ.	1371	
PA_tika-vin01_t2:1372_0	Vuttanayenevāti mātāpitūnaṃ tāva haritvāpi harāpetvāpi pakkositvāpi pakkosāpetvāpi	1372	
PA_tika-vin01_t2:1372_1	dātuṃ vaṭṭati, sesañātakānaṃ pakkosāpetvāva. Mātāpitūnañca harāpentena ñātisāmaṇereheva	1372	
PA_tika-vin01_t2:1372_2	harāpetabbaṃ, itare pana yadi sayameva icchanti, vaṭṭatīti imaṃ pupphe vuttanayaṃ	1372	
PA_tika-vin01_t2:1372_3	phalepi atidisati, tasmā phalampi mātāpitūnaṃ haraṇaharāpanādinā dātuṃ vaṭṭati, sesañātīnaṃ	1372	
PA_tika-vin01_t2:1372_4	pakkosāpetvāva. Idāni “yo haritvā vā harāpetvā vā…pe… issaravatāya dadato thullaccaya”nti	1372	
PA_tika-vin01_t2:1372_5	imaṃ pupphe vuttanayaṃ phalepi saṅkhipitvā dassento “kulasaṅgahatthāya panā”tiādimāha.	1372	
PA_tika-vin01_t2:1372_6	Khīṇaparibbayānanti āgantuke sandhāya vuttaṃ. Phalaparicchedena vāti “ettakāni phalāni	1372	
PA_tika-vin01_t2:1372_7	dātabbānī”ti evaṃ phalaparicchedena vā. Rukkhaparicchedena vāti “imehi rukkhehi dātabbānī”ti	1372	
PA_tika-vin01_t2:1372_8	evaṃ rukkhaparicchedena vā. Paricchinnesupi rukkhesu “idha phalāni sundarāni, ito	1372	
PA_tika-vin01_t2:1372_9	gaṇhathā”ti vadantena kulasaṅgaho kato nāma hotīti āha “evaṃ pana na vattabba”nti.	1372	
PA_tika-vin01_t2:1373_0	Rukkhacchallīti rukkhattaco. Tesaṃ tesaṃ gihīnaṃ gāmantaradesantarādīsu sāsanapaṭisāsanaharaṇaṃ	1373	
PA_tika-vin01_t2:1373_1	jaṅghapesanikaṃ. Tenāha “gihīnaṃ dūteyyaṃ sāsanaharaṇakamma”nti. Dūtassa kammaṃ dūteyyaṃ.	1373	
PA_tika-vin01_t2:1373_2	Paṭhamaṃ sāsanaṃ aggahetvāpi…pe… pade pade dukkaṭanti idaṃ tassa sāsanaṃ ārocessāmīti	1373	
PA_tika-vin01_t2:1373_3	iminā adhippāyena gamanaṃ sandhāya vuttaṃ, tassa pana sāsanaṃ paṭikkhipitvā sayameva	1373	
PA_tika-vin01_t2:1373_4	kāruññe ṭhito gantvā attano patirūpaṃ sāsanaṃ āroceti, anāpatti. Pubbe vuttappakāranti	1373	
PA_tika-vin01_t2:1373_5	“mama vacanena bhagavato pāde vandathā”tiādinā vuttappakāraṃ sikkhāpade paṭhamaṃ	1373	
PA_tika-vin01_t2:1373_6	vuttaṃ. Pakkamatāyasmāti idaṃ pabbājanīyakammavasena vuttaṃ. Puna pakkamatāyasmāti	1373	
PA_tika-vin01_t2:1373_7	idaṃ pana pabbājanīyakammakatassa vattavasena vuttaṃ. Paṭhamasaṅghabhedasadisānevāti	1373	
PA_tika-vin01_t2:1373_8	ettha aṅgesupi yathā tattha parakkamanaṃ, evaṃ idha chandādīhi pāpanaṃ daṭṭhabbaṃ. Sesaṃ tādisamevāti.	1373	
PA_tika-vin01_t2:1374	Kuladūsakasikkhāpadavaṇṇanā niṭṭhitā.	137	
PA_tika-vin01_t2:1375	Nigamanavaṇṇanā	137	
PA_tika-vin01_t2:1376_0	442. Paṭhamaṃ āpatti āpajjanaṃ etesanti paṭhamāpattikā. Tattakāni ahānīti paṭicchāditadivasato	1376	
PA_tika-vin01_t2:1376_1	paṭṭhāya yāva ārocitadivaso, tāva divasapakkhamāsasaṃvaccharavasena yattako kālo	1376	
PA_tika-vin01_t2:1376_2	atikkanto, tattakaṃ kālanti attho. Akāmena avasenāti ettha appaṭikammakatāya āpattiyā	1376	
PA_tika-vin01_t2:1376_3	saggamokkhāvaraṇabhāvato anicchantenapi parivasitabbanti adhippāyo. Avhātabboti abbhānakammavasena	1376	
PA_tika-vin01_t2:1376_4	pakkositabbo. Te ca bhikkhū gārayhāti ettha ye ūnabhāvaṃ ñatvā abbhenti, te bhikkhū	1376	
PA_tika-vin01_t2:1376_5	ca garahitabbā sātisārā sadosā, dukkaṭaṃ āpajjantīti ayamattho pākaṭoyevāti na vutto. Sāmīcīti vattaṃ.	1376	
PA_tika-vin01_t2:1377	Iti samantapāsādikāya vinayaṭṭhakathāya sāratthadīpaniyaṃ	137	
PA_tika-vin01_t2:1378	Terasakavaṇṇanā niṭṭhitā.	137	
PA_tika-vin01_t2:1379	3. Aniyatakaṇḍaṃ	137	
PA_tika-vin01_t2:1380	1. Paṭhamaaniyatasikkhāpadavaṇṇanā	138	
PA_tika-vin01_t2:1381_0	443. Puttasaddena sāmaññaniddesato ekasesanayena vā puttīpi gahitāti āha “bahū dhītaro	1381	
PA_tika-vin01_t2:1381_1	cā”ti. Dānappadānesūti khuddakesu ceva mahantesu ca dānesu. Chaṇaṃ nāma attano gehe	1381	
PA_tika-vin01_t2:1381_2	kattabbamaṅgalanti āha “āvāhavivāhamaṅgalādīsū”ti. Ettha ādi-saddena phagguṇamāsādīsu	1381	
PA_tika-vin01_t2:1381_3	uttaraphagguṇādiabhilakkhitadivasesu saparijanānaṃ manussānaṃ maṅgalakaraṇampi saṅgaṇhāti.	1381	
PA_tika-vin01_t2:1381_4	Antarussavesūti mahussavassa antarantarā pavattitaussavesu. Āsāḷhīpavāraṇanakkhattādīsūti	1381	
PA_tika-vin01_t2:1381_5	ettha nakkhattasaddo paccekaṃ yojetabbo. Tattha āsāḷhīnakkhattanti vassūpagamanapūjādivasaṃ	1381	
PA_tika-vin01_t2:1381_6	sandhāya vuttaṃ, pavāraṇanakkhattanti pavāraṇapūjādivasaṃ sandhāya. Ādi-saddena yasmiṃ	1381	
PA_tika-vin01_t2:1381_7	nakkhatte gāmanigamavāsino tayo satta vā divase nakkhattaghosanaṃ katvā yathāvibhavaṃ	1381	
PA_tika-vin01_t2:1381_8	alaṅkatapaṭiyattā bhoge paribhuñjantā nakkhattakīḷaṃ kīḷanti, tampi saṅgaṇhāti. Imepi	1381	
PA_tika-vin01_t2:1381_9	dārakāti attano dārake sandhāya vadanti. Tadanantaranti bhikkhūnaṃ bhojanānantaraṃ.	1381	
PA_tika-vin01_t2:1382_0	444-445. Taṃ kammanti taṃ ajjhācārakammaṃ. Bhikkhu nisinneti ettha bhikkhūti bhummatthe	1382	
PA_tika-vin01_t2:1382_1	paccattavacanaṃ, bhummavacanassa vā lopaṃ katvā niddesoti āha “bhikkhumhi nisinne”ti.	1382	
PA_tika-vin01_t2:1382_2	Pāḷiyaṃ “sotassa raho”ti idaṃ atthuddhāravasena vuttaṃ, “paṭicchanne āsane”ti pana	1382	
PA_tika-vin01_t2:1382_3	vacanato “sakkā hoti methunaṃ dhammaṃ paṭisevitu”nti ca vuttattā cakkhussa raho idhādhippetoti	1382	
PA_tika-vin01_t2:1382_4	dassetuṃ “kiñcāpī”tiādi vuttaṃ. Paricchedo veditabboti raho nisajjāpattiyā paricchedo	1382	
PA_tika-vin01_t2:1382_5	vavatthānaṃ veditabbaṃ. Idāni cakkhussa raheneva āpattiṃ paricchinditvā dassento	1382	
PA_tika-vin01_t2:1382_6	“sacepi hī”tiādimāha. Pihitakavāṭassāti iminā paṭicchannabhāvato cakkhussa rahosabbhāvaṃ	1382	
PA_tika-vin01_t2:1382_7	dasseti. Apihitakavāṭassāti iminā appaṭicchannabhāvaṃ dasseti. Appaṭicchanne ca dutiyasikkhāpade	1382	
PA_tika-vin01_t2:1382_8	āgatanayena sotassa rahavasenapi paricchedo veditabboti āha “antodvādasahatthepi	1382	
PA_tika-vin01_t2:1382_9	okāse”ti. “Antodvādasahatthe”ti hi idaṃ sotassa rahābhāvaṃ sandhāya vuttaṃ. Yadi	1382	
PA_tika-vin01_t2:1382_10	hi cakkhusseva rahābhāvaṃ sandhāya vadeyya, “antodvādasahatthe”ti na vadeyya appaṭicchanne	13821	
PA_tika-vin01_t2:1382_11	tato dūratare nisinnepi cakkhussa rahāsambhavato. Yasmā nisīditvā niddāyanto kapimiddhapareto	13821	
PA_tika-vin01_t2:1382_12	kañci kālaṃ cakkhūni ummīleti, kañci kālaṃ nimīleti, na ca mahāniddaṃ okkamati, tasmā	13821	
PA_tika-vin01_t2:1382_13	“niddāyantopi anāpattiṃ karotī”ti vuttaṃ. Nipajjitvā niddāyanto pana tādiso na hotīti	13821	
PA_tika-vin01_t2:1382_14	āha “nipajjitvā niddāyanto na karotī”ti, anāpattiṃ na karotīti attho.	13821	
PA_tika-vin01_t2:1383_0	Paṭiladdhasotāpattiphalāti antimaparicchedato ariyasāvikaṃ dasseti. Paṭividdhacatusaccāti	1383	
PA_tika-vin01_t2:1383_1	sotāpattimaggena paṭividdhacatusaccā. Tiṇṇaṃ dhammānaṃ aññatarena kāretabboti nisajjaṃ	1383	
PA_tika-vin01_t2:1383_2	paṭijānamānassa tiṇṇaṃ dhammānaṃ aññatarasamāyogo hotiyevāti vuttaṃ. Pārājikena pana	1383	
PA_tika-vin01_t2:1383_3	saṅghādisesena ca pācittiyena ca tenākārena nisajjaṃ paṭijānamānova kāretabbo. Na	1383	
PA_tika-vin01_t2:1383_4	appaṭijānamānoti alajjīpi appaṭijānamāno āpattiyā na kāretabboti avisesena vuttaṃ.	1383	
PA_tika-vin01_t2:1383_5	So hi yāva na paṭijānāti, tāva neva suddho, na asuddhoti vā vattabbo, vattānusandhinā	1383	
PA_tika-vin01_t2:1383_6	pana kāretabbo. Vuttañhetaṃ –	1383	
PA_tika-vin01_t2:1384	“Paṭiññā lajjīsu katā, alajjīsu evaṃ na vijjati;	138	
PA_tika-vin01_t2:1385	Bahumpi alajjī bhāseyya, vattānusandhitena kāraye”ti. ;	138	
PA_tika-vin01_t2:1386_0	Yena vā sā saddheyyavacasā upāsikā vadeyya, tena so bhikkhu kāretabboti ettha “paṭijānamāno”ti	1386	
PA_tika-vin01_t2:1386_1	avuttepi adhikārattā “paṭijānamānova tena so bhikkhu kāretabbo”ti vuttaṃ. Tathārūpāya	1386	
PA_tika-vin01_t2:1386_2	upāsikāya vacanena aññathattābhāvato diṭṭhaṃ nāma tathāpi hoti, aññathāpi hotīti	1386	
PA_tika-vin01_t2:1386_3	dassanena aññathattasambhavaṃ dasseti. Evaṃ mahiddhikā nāma…pe… vadāpethāti idaṃ	1386	
PA_tika-vin01_t2:1386_4	“evaṃ mahiddhikāpi tumhe evarūpe āsaṅkanīye ṭhāne kasmā anupaparikkhitvā nisinnattha,	1386	
PA_tika-vin01_t2:1386_5	tumhādisehi nāma antaraghare nisīdantehi upaparikkhitvā patirūpe ṭhāne nisīditabba”nti	1386	
PA_tika-vin01_t2:1386_6	theraṃ ovadanto āha, na pana asaddahanto. Thero attano anupaparikkhitvā anisinnabhāvaṃ	1386	
PA_tika-vin01_t2:1386_7	dassento “antaragharasseveso āvuso doso”ti āha. Evamakāsinti attano nigūhitabbampi	1386	
PA_tika-vin01_t2:1386_8	guṇaṃ pakāsento evaṃ viya iddhipāṭihāriyaṃ akāsiṃ. Rakkheyyāsi manti “mā maṃ aññepi	1386	
PA_tika-vin01_t2:1386_9	evaṃ jānantū”ti attano guṇaṃ ajānāpetukāmo vadati.	1386	
PA_tika-vin01_t2:1387_0	446-451. Mātugāmassa methunaṃ dhammaṃ paṭisevantoti ettha “magge”ti pāṭhaseso daṭṭhabboti	1387	
PA_tika-vin01_t2:1387_1	āha “mātugāmassa magge”ti. Raho nisajjassādassa asatipi methunarāgabhāve tappaṭibaddhakilesattā	1387	
PA_tika-vin01_t2:1387_2	vuttaṃ “methunadhammasannissitakileso vuccatī”ti, teneva sannissitaggahaṇaṃ kataṃ.	1387	
PA_tika-vin01_t2:1387_3	Taṃ sandhāya agatepi asuddhacittena gatattā “assāde uppanne pācittiya”nti vuttaṃ.	1387	
PA_tika-vin01_t2:1387_4	Rahassādo uppajjati anāpattīti suddhacittena gantvā nisinnattā cittuppādamattenettha	1387	
PA_tika-vin01_t2:1387_5	āpatti na hotīti vuttaṃ. Ayaṃ dhammo aniyatoti ettha tiṇṇaṃ āpattīnaṃ yaṃ āpattiṃ	1387	
PA_tika-vin01_t2:1387_6	vā vatthuṃ vā paṭijānāti, tassa vasena kāretabbatāya aniyatoti ayamattho pākaṭoyevāti	1387	
PA_tika-vin01_t2:1387_7	na vutto. Yaṃ āpattiṃ paṭijānāti, tassā vasenettha aṅgabhedo veditabbo.	1387	
PA_tika-vin01_t2:1388	Paṭhamaaniyatasikkhāpadavaṇṇanā niṭṭhitā.	138	
PA_tika-vin01_t2:1389	2. Dutiyaaniyatasikkhāpadavaṇṇanā	138	
PA_tika-vin01_t2:1390	452. “Eko”ti vuttattā “nisajjaṃ kappetuṃ paṭikkhitta”nti iminā sambandho na ghaṭatīti āha “yaṃ eko…pe… sambandho veditabbo”ti. Etaṃ paccattavacananti “eko”ti idaṃ paccattavacanaṃ.	139	
PA_tika-vin01_t2:1391_0	453. Bahi parikkhittanti bahi pākārādinā parikkhittaṃ. Pariveṇaṅgaṇanti pariveṇamāḷakaṃ	1391	
PA_tika-vin01_t2:1391_1	sandhāya vuttaṃ. Itthīpi purisopīti ettha paṭhame kasmā itthisatampi anāpattiṃ na	1391	
PA_tika-vin01_t2:1391_2	karoti, idha ekāpi kasmā anāpattiṃ karotīti? Vuccate – paṭhamasikkhāpadaṃ “sakkā	1391	
PA_tika-vin01_t2:1391_3	hoti methunaṃ dhammaṃ paṭisevitu”nti vuttattā methunadhammavasena āgataṃ, na ca methunassa	1391	
PA_tika-vin01_t2:1391_4	mātugāmo dutiyo hoti. Itthiyo hi aññamaññissā vajjaṃ paṭicchādenti, teneva vesāliyaṃ	1391	
PA_tika-vin01_t2:1391_5	mahāvane dvāraṃ vivaritvā nipanne bhikkhumhi sambahulā itthiyo yāvadatthaṃ katvā	1391	
PA_tika-vin01_t2:1391_6	pakkamiṃsu, tasmā tattha “itthisatampi anāpattiṃ na karotī”ti vuttaṃ. Idaṃ pana sikkhāpadaṃ	1391	
PA_tika-vin01_t2:1391_7	duṭṭhullavācāvasena āgataṃ “alañca kho hoti mātugāmaṃ duṭṭhullāhi vācāhi obhāsitu”nti	1391	
PA_tika-vin01_t2:1391_8	vuttattā. Duṭṭhullavācañca sutvā mātugāmopi na paṭicchādeti. Teneva duṭṭhullavācāsikkhāpade	1391	
PA_tika-vin01_t2:1391_9	yā tā itthiyo hirimanā, tā nikkhamitvā bhikkhū ujjhāpesuṃ, tasmā idha “itthīpi anāpattiṃ	1391	
PA_tika-vin01_t2:1391_10	karotī”ti vuttaṃ. Idha appaṭicchannattā itthīpi anāpattiṃ karoti, tattha paṭicchannattā	13911	
PA_tika-vin01_t2:1391_11	itthisatampi anāpattiṃ na karotīti ca vadanti.	13911	
PA_tika-vin01_t2:1392_0	Kāyasaṃsaggavasena anandho vutto, duṭṭhullavācāvasena abadhiro. Antodvādasahatthe	1392	
PA_tika-vin01_t2:1392_1	okāseti sotassa rahābhāvo vutto, etena “sotassa raho dvādasahatthena paricchinditabbo”ti	1392	
PA_tika-vin01_t2:1392_2	dasseti. Tasmā dvādasahatthato bahi nisinno anāpattiṃ na karoti satipi cakkhussa	1392	
PA_tika-vin01_t2:1392_3	rahābhāve sotassa rahasabbhāvato. Imasmiñhi sikkhāpade appaṭicchannattā sotassa rahoyeva	1392	
PA_tika-vin01_t2:1392_4	adhippeto. Pāḷiyaṃ pana “cakkhussa raho”ti atthuddhāravasena vuttaṃ. Kenaci pana	1392	
PA_tika-vin01_t2:1392_5	“dvepi rahā idha adhippetā”ti vuttaṃ, taṃ na gahetabbaṃ. Na hi appaṭicchanne okāse	1392	
PA_tika-vin01_t2:1392_6	cakkhussa raho sambhavati dvādasahatthato bahi dassanavisaye dūratare nisinnassapi	1392	
PA_tika-vin01_t2:1392_7	daṭṭhuṃ sakkuṇeyyabhāvato. Niddāyantopīti iminā “nipajjitvā niddāyantopi gahitoyevā”ti	1392	
PA_tika-vin01_t2:1392_8	tīsupi gaṇṭhipadesu vuttaṃ. “Nipajjitvā niddāyantepi satipi cakkhussa rahe abadhirattā	1392	
PA_tika-vin01_t2:1392_9	sotassa raho natthī”ti gaṇṭhipadakārānaṃ adhippāyo. Yathā pana nipajjitvā niddāyanto	1392	
PA_tika-vin01_t2:1392_10	andho viya kiñci na passatīti cakkhussa raho sambhavati, tathā badhiro viya kiñci	13921	
PA_tika-vin01_t2:1392_11	saddaṃ na suṇātīti sotassa rahopi sambhavatīti sakkā vattuṃ. Aṭṭhakathāyañca ṭhito	13921	
PA_tika-vin01_t2:1392_12	vā nisinno vāti ettakameva vuttaṃ, paṭhamasikkhāpade viya “nipajjitvā niddāyantopi	13921	
PA_tika-vin01_t2:1392_13	anāpattiṃ na karotī”ti idaṃ pana na vuttaṃ, tasmā vīmaṃsitvā yathā na virujjhati, tathā gahetabbaṃ.	13921	
PA_tika-vin01_t2:1393_0	Sotassa rahasseva idhādhippetattā “badhiro pana cakkhumāpī”ti vuttaṃ. Andhassa appaṭicchannampi	1393	
PA_tika-vin01_t2:1393_1	paṭicchannapakkhaṃ bhajatīti paṭhamasikkhāpadassa visayattā vuttaṃ “andho vā abadhiropi	1393	
PA_tika-vin01_t2:1393_2	na karotī”ti. Yatheva hi tattha apihitakavāṭassa gabbhassa anto samīpepi ṭhito andho	1393	
PA_tika-vin01_t2:1393_3	anāpattiṃ na karoti, evamayampīti daṭṭhabbaṃ. Ubhayatthāpīti dvīsupi aniyatesu. Yasmā	1393	
PA_tika-vin01_t2:1393_4	dvīhi sikkhāpadehi udāyittheraṃ ārabbha visuṃ paññattā kāci āpatti nāma natthi, tasmā	1393	
PA_tika-vin01_t2:1393_5	tassa tassa sikkhāpadassa ādikammike sandhāya ādikammikānaṃ anāpatti vuttā. Upanandattherādayo	1393	
PA_tika-vin01_t2:1393_6	hi raho nisajjādīnaṃ ādikammikā. Bhagavatā pana paṭhamaṃ paññattasikkhāpadāniyeva	1393	
PA_tika-vin01_t2:1393_7	gahetvā upanandavatthusmiṃ aniyatakkamo dassito. Yadi imehi sikkhāpadehi visuṃ paññattā	1393	
PA_tika-vin01_t2:1393_8	āpatti nāma natthi, atha kasmā bhagavatā aniyatadvayaṃ paññattanti? Evarūpāyapi upāsikāya	1393	
PA_tika-vin01_t2:1393_9	vuccamāno paṭijānamānoyeva āpattiyā kāretabbo, na appaṭijānamānoti dassentena bhagavatā	1393	
PA_tika-vin01_t2:1393_10	yāya kāyaci āpattiyā yena kenaci codite paṭiññātakaraṇaṃyeva daḷhaṃ katvā vinayavinicchayalakkhaṇaṃ	13931	
PA_tika-vin01_t2:1393_11	ṭhapitaṃ. Atha bhikkhunīnaṃ aniyataṃ kasmā na vuttanti? Idameva lakkhaṇaṃ sabbattha	13931	
PA_tika-vin01_t2:1393_12	anugatanti na vuttaṃ.	13931	
PA_tika-vin01_t2:1394	Dutiyaaniyatasikkhāpadavaṇṇanā niṭṭhitā.	139	
PA_tika-vin01_t2:1395	Iti samantapāsādikāya vinayaṭṭhakathāya sāratthadīpaniyaṃ	139	
PA_tika-vin01_t2:1396	Aniyatavaṇṇanā niṭṭhitā.	139	
PA_tika-vin01_t2:1397	4. Nissaggiyakaṇḍaṃ	139	
PA_tika-vin01_t2:1398	1. Cīvaravaggo	139	
PA_tika-vin01_t2:1399	1. Paṭhamakathinasikkhāpadavaṇṇanā	139	
PA_tika-vin01_t2:1400_0	459. Samitāvināti samitapāpena. Gotamake cetiyeti gotamayakkhassa cetiyaṭṭhāne katavihāro	1400	
PA_tika-vin01_t2:1400_1	vuccati. Paribhuñjituṃ anuññātaṃ hotīti bhagavatā gahapaticīvare anuññāte bahūni	1400	
PA_tika-vin01_t2:1400_2	cīvarāni labhitvā bhaṇḍikaṃ katvā sīsepi khandhepi kaṭiyāpi ṭhapetvā āgacchante bhikkhū	1400	
PA_tika-vin01_t2:1400_3	disvā cīvare sīmaṃ bandhantena ticīvaraṃ paribhogatthāya anuññātaṃ, na pana adhiṭṭhānavasena.	1400	
PA_tika-vin01_t2:1400_4	Nahāyanti etthāti nahānaṃ, nahānatitthaṃ.	1400	
PA_tika-vin01_t2:1401_0	460. Eko kira brāhmaṇo cintesi “buddharatanassa ca saṅgharatanassa ca pūjā paññāyati,	1401	
PA_tika-vin01_t2:1401_1	kathaṃ nu kho dhammaratanaṃ pūjitaṃ nāma hotī”ti. So bhagavantaṃ upasaṅkamitvā etamatthaṃ	1401	
PA_tika-vin01_t2:1401_2	pucchi. Bhagavā āha “sacepi brāhmaṇa dhammaratanaṃ pūjetukāmo, ekaṃ bahussutaṃ pūjehī”ti.	1401	
PA_tika-vin01_t2:1401_3	Bahussutaṃ bhante ācikkhathāti. Bhikkhusaṅghaṃ pucchāti. So bhikkhū upasaṅkamitvā	1401	
PA_tika-vin01_t2:1401_4	“bahussutaṃ bhante ācikkhathā”ti āha. Ānandatthero brāhmaṇāti. Brāhmaṇo theraṃ sahassagghanakena	1401	
PA_tika-vin01_t2:1401_5	cīvarena pūjesi. Tena vuttaṃ “paṭilābhavasena uppanna”nti. Uppanna-saddo nipphannapariyāyopi	1401	
PA_tika-vin01_t2:1401_6	hotīti taṃ paṭikkhipanto āha “no nipphattivasenā”ti. Paṭhamameva hi taṃ tantavāyakammena nipphannaṃ.	1401	
PA_tika-vin01_t2:1402_0	Therassa santike upajjhaṃ gāhāpetvā sayaṃ anussāvanakammaṃ karotīti ettha sāriputtattheropi	1402	
PA_tika-vin01_t2:1402_1	tatheva karotīti daṭṭhabbaṃ. Evaṃ ekamekena attano pattacīvaraṃ datvā pabbājetvā	1402	
PA_tika-vin01_t2:1402_2	upajjhaṃ gaṇhāpitāni pañca pañca bhikkhusatāni ahesuṃ. Āyasmantaṃ ānandaṃ ativiya	1402	
PA_tika-vin01_t2:1402_3	mamāyatīti ānandatthero tāva mamāyatu akhīṇāsavabhāvato, sāriputtatthero kathanti?	1402	
PA_tika-vin01_t2:1402_4	Na idaṃ mamāyanaṃ gehassitapemavasena, atha kho guṇasambhāvanāvasenāti nāyaṃ doso.	1402	
PA_tika-vin01_t2:1402_5	Navamaṃ vā divasaṃ dasamaṃ vāti bhummatthe upayogavacanaṃ, navame vā dasame vā divaseti	1402	
PA_tika-vin01_t2:1402_6	attho. Sace bhaveyyāti sace kassaci evaṃ siyā. Vuttasadisamevāti ettha “vuttadivasamevā”tipi	1402	
PA_tika-vin01_t2:1402_7	paṭhanti. Dhāretunti ettha “āhā”ti pāṭhaseso daṭṭhabbo.	1402	
PA_tika-vin01_t2:1403_0	462-463. Niṭṭhitacīvarasminti bhummavacanassa lopaṃ katvā niddesoti āha “niṭṭhite	1403	
PA_tika-vin01_t2:1403_1	cīvarasmi”nti, cīvarassa karaṇapalibodhe upacchinneti vuttaṃ hoti. Pāsapaṭṭagaṇṭhikapaṭṭapariyosānaṃ	1403	
PA_tika-vin01_t2:1403_2	yaṃ kiñci kātabbaṃ, taṃ katvāti yojetabbaṃ. Sūciyā paṭisāmananti idaṃ sūcikammassa	1403	
PA_tika-vin01_t2:1403_3	sammā pariniṭṭhitabhāvadassanatthaṃ vuttaṃ, sūcikammaniṭṭhānamevettha pamāṇaṃ. Etesampīti	1403	
PA_tika-vin01_t2:1403_4	vinaṭṭhādiṃ parāmasati.	1403	
PA_tika-vin01_t2:1404_0	Kathine ca ubbhatasminti yaṃ saṅghassa kathinaṃ atthataṃ, tasmiṃ kathine ca ubbhateti	1404	
PA_tika-vin01_t2:1404_1	attho. Dutiyassa palibodhassa abhāvaṃ dassetīti āvāsapalibodhassa abhāvaṃ dasseti.	1404	
PA_tika-vin01_t2:1404_2	Ettha ca “niṭṭhitacīvarasmiṃ ubbhatasmiṃ kathine”ti imehi dvīhi padehi dvinnaṃ palibodhānaṃ	1404	
PA_tika-vin01_t2:1404_3	abhāvadassanena atthatakathinassa pañcamāsabbhantare yāva cīvarapalibodho āvāsapalibodho	1404	
PA_tika-vin01_t2:1404_4	ca na upacchijjati, tāva anadhiṭṭhitaṃ avikappitaṃ atirekacīvaraṃ dasāhato parampi	1404	
PA_tika-vin01_t2:1404_5	ṭhapetuṃ vaṭṭatīti dīpeti. Atthatakathinassa hi yāva kathinassa ubbhārā anāmantacāro	1404	
PA_tika-vin01_t2:1404_6	asamādānacāro yāvadatthacīvaraṃ gaṇabhojanaṃ yo ca tattha cīvaruppādoti ime pañcānisaṃsā	1404	
PA_tika-vin01_t2:1404_7	labbhanti. Pakkamanaṃ anto assāti pakkamanantikā. Evaṃ sesāpi veditabbā. Vitthāro	1404	
PA_tika-vin01_t2:1404_8	panettha āgataṭṭhāneyeva āvi bhavissati.	1404	
PA_tika-vin01_t2:1405_0	Khomanti khomasuttehi vāyitaṃ khomapaṭacīvaraṃ, tathā sesāni. Sāṇanti sāṇavākasuttehi	1405	
PA_tika-vin01_t2:1405_1	katacīvaraṃ. Bhaṅganti khomasuttādīni sabbāni ekaccāni vā missetvā katacīvaraṃ. Bhaṅgampi	1405	
PA_tika-vin01_t2:1405_2	vākamayamevāti keci. Dukūlaṃ paṭṭuṇṇaṃ somārapaṭaṃ cīnapaṭaṃ iddhijaṃ devadinnanti	1405	
PA_tika-vin01_t2:1405_3	imāni pana cha cīvarāni etesaṃyeva anulomānīti visuṃ na vuttāni. Dukūlañhi sāṇassa	1405	
PA_tika-vin01_t2:1405_4	anulomaṃ vākamayattā. Paṭṭuṇṇadese sañjātavatthaṃ paṭṭuṇṇaṃ. “Paṭṭuṇṇakoseyyaviseso”ti	1405	
PA_tika-vin01_t2:1405_5	hi abhidhānakose vuttaṃ. Somāradese cīnadese ca jātavatthāni somāracīnapaṭāni. Paṭṭuṇṇādīni	1405	
PA_tika-vin01_t2:1405_6	tīṇi koseyyassa anulomāni pāṇakehi katasuttamayattā. Iddhijaṃ ehibhikkhūnaṃ puññiddhiyā	1405	
PA_tika-vin01_t2:1405_7	nibbattacīvaraṃ, taṃ khomādīnaṃ aññataraṃ hotīti tesaṃ eva anulomaṃ. Devatāhi dinnaṃ	1405	
PA_tika-vin01_t2:1405_8	cīvaraṃ devadinnaṃ, taṃ kapparukkhe nibbattaṃ jāliniyā devakaññāya anuruddhattherassa	1405	
PA_tika-vin01_t2:1405_9	dinnavatthasadisaṃ, tampi khomādīnaṃyeva anulomaṃ hoti tesu aññatarabhāvato.	1405	
PA_tika-vin01_t2:1406_0	Majjhimassa purisassa vidatthiṃ sandhāya “dve vidatthiyo”tiādi vuttaṃ. Iminā dīghato	1406	
PA_tika-vin01_t2:1406_1	vaḍḍhakīhatthappamāṇaṃ vitthārato tato upaḍḍhappamāṇaṃ vikappanupaganti dasseti.	1406	
PA_tika-vin01_t2:1406_2	Tathā hi “sugatavidatthi nāma idāni majjhimassa purisassa tisso vidatthiyo, vaḍḍhakīhatthena	1406	
PA_tika-vin01_t2:1406_3	diyaḍḍho hattho hotī”ti kuṭikārasikkhāpadaṭṭhakathāyaṃ vuttaṃ, tasmā sugataṅgulena	1406	
PA_tika-vin01_t2:1406_4	dvādasaṅgulaṃ vaḍḍhakīhatthena diyaḍḍho hatthoti siddhaṃ. Evañca katvā sugataṅgulena	1406	
PA_tika-vin01_t2:1406_5	aṭṭhaṅgulaṃ vaḍḍhakīhatthappamāṇanti idaṃ āgatamevāti.	1406	
PA_tika-vin01_t2:1407_0	Taṃ atikkāmayatoti ettha tanti cīvaraṃ kālaṃ vā parāmasati. Tassa yo aruṇoti tassa	1407	
PA_tika-vin01_t2:1407_1	cīvaruppādadivasassa yo atikkanto aruṇo. Cīvaruppādadivasena saddhinti cīvaruppādadivasassa	1407	
PA_tika-vin01_t2:1407_2	atikkantaaruṇena saddhinti attho. Divasasaddena hi taṃdivasanissito aruṇo vutto.	1407	
PA_tika-vin01_t2:1407_3	Bandhitvāti rajjuādīhi bandhitvā. Veṭhetvāti vatthādīti veṭhetvā.	1407	
PA_tika-vin01_t2:1408_0	Vacanīyoti saṅghaṃ apekkhitvā vuttaṃ. Aññathāpi vattabbanti ettha “yāya kāyaci bhāsāya	1408	
PA_tika-vin01_t2:1408_1	padapaṭipāṭiyā avatvāpi atthamatte vutte vaṭṭatī”ti vadanti. Tenāti āpattiṃ paṭiggaṇhantena.	1408	
PA_tika-vin01_t2:1408_2	Paṭiggāhakena “passasī”ti vutte desakena vattabbavacanaṃ dasseti “āma passāmī”ti.	1408	
PA_tika-vin01_t2:1408_3	Puna paṭiggāhakena vattabbavacanamāha “āyatiṃ saṃvareyyāsī”ti. Evaṃ vutte puna desakena	1408	
PA_tika-vin01_t2:1408_4	vattabbavacanaṃ “sādhu suṭṭhu saṃvarissāmī”ti. Iminā attano āyatiṃ saṃvare patiṭṭhitabhāvaṃ	1408	
PA_tika-vin01_t2:1408_5	dasseti. Dvīsu pana sambahulāsu vāti dvīsu sambahulāsu vā āpattīsu purimanayeneva	1408	
PA_tika-vin01_t2:1408_6	vacanabhedo veditabbo. Ñattiyaṃ āpattiṃ sarati vivaratīti ettha dve āpattiyoti vā	1408	
PA_tika-vin01_t2:1408_7	sambahulā āpattiyoti vā vattabbanti adhippāyo. Cīvaradānepīti nissaṭṭhacīvarassa	1408	
PA_tika-vin01_t2:1408_8	dānepi. Vatthuvasenāti cīvaragaṇanāya. Gaṇassa vuttā pāḷiyevettha pāḷīti dvīsu imāhaṃ	1408	
PA_tika-vin01_t2:1408_9	āyasmantānaṃ nissajjāmīti vacane visesābhāvato vuttaṃ. Evaṃ…pe… vattuṃ vaṭṭatīti	1408	
PA_tika-vin01_t2:1408_10	vatvā tattha kāraṇamāha “ito garukatarānī”tiādi. Tattha itoti ito nissaṭṭhacīvaradānato.	14081	
PA_tika-vin01_t2:1408_11	Ñattikammato ñattidutiyakammaṃ garukataranti āha “ito garukatarānī”ti. Imāhaṃ cīvaranti	14081	
PA_tika-vin01_t2:1408_12	ettha “imaṃ cīvara”ntipi paṭhanti.	14081	
PA_tika-vin01_t2:1409_0	468. Na idha saññā rakkhatīti idaṃ vematikaṃ anatikkantasaññañca sandhāya vuttaṃ.	1409	
PA_tika-vin01_t2:1409_1	Yopi evaṃsaññī, tassapīti na kevalaṃ atikkante atikkantasaññissa, atha kho vematikassa	1409	
PA_tika-vin01_t2:1409_2	anatikkantasaññissapīti attho. “Na idha saññā rakkhatī”tiādinā vuttamatthaṃ sesattikepi	1409	
PA_tika-vin01_t2:1409_3	atidisati. Esa nayo sabbatthāti esa nayo avinaṭṭhādīsupīti aññesaṃ cīvaresu upacikādīhi	1409	
PA_tika-vin01_t2:1409_4	khāyitesu “mayhampi cīvaraṃ khāyita”nti evaṃsaññī hotītiādinā yojetabbanti dasseti.	1409	
PA_tika-vin01_t2:1409_5	Anaṭṭhato aviluttassa visesamāha “pasayhāvahāravasenā”ti. Theyyāvahāravasena gahitañhi	1409	
PA_tika-vin01_t2:1409_6	naṭṭhanti adhippetaṃ, pasayhāvahāravasena gahitaṃ viluttanti. Anāpatti aññena kataṃ	1409	
PA_tika-vin01_t2:1409_7	paṭilabhitvā paribhuñjatīti idaṃ nisīdanasanthataṃ sandhāya vuttaṃ. Yaṃ yena hi purāṇasanthatassa	1409	
PA_tika-vin01_t2:1409_8	sāmantā sugatavidatthiṃ anādiyitvā aññaṃ navaṃ nisīdanasanthataṃ kataṃ, tassa taṃ	1409	
PA_tika-vin01_t2:1409_9	nissaggiyaṃ hoti. Tasmā “anāpatti aññena kataṃ paṭilabhitvā paribhuñjatī”ti idaṃ	1409	
PA_tika-vin01_t2:1409_10	parassa nissaggiyaṃ aparassa paribhuñjituṃ vaṭṭatīti imamatthaṃ sādheti. Paribhogaṃ	14091	
PA_tika-vin01_t2:1409_11	sandhāya vuttanti anatikkante atikkantasaññissa vematikassa ca paribhuñjantasseva	14091	
PA_tika-vin01_t2:1409_12	dukkaṭaṃ, na pana aparibhuñjitvā ṭhapentassāti adhippāyo.	14091	
PA_tika-vin01_t2:1410_0	469. Ticīvaraṃ adhiṭṭhātunti nāmaṃ vatvā adhiṭṭhātuṃ. Na vikappetunti nāmaṃ vatvā	1410	
PA_tika-vin01_t2:1410_1	na vikappetuṃ. Esa nayo sabbattha. Tasmā ticīvarādīni adhiṭṭhahantena “imaṃ saṅghāṭiṃ	1410	
PA_tika-vin01_t2:1410_2	adhiṭṭhāmī”tiādinā nāmaṃ vatvā adhiṭṭhātabbaṃ. Vikappentena pana “imaṃ saṅghāṭi”ntiādinā	1410	
PA_tika-vin01_t2:1410_3	tassa tassa cīvarassa nāmaṃ aggahetvāva “imaṃ cīvaraṃ tuyhaṃ vikappemī”ti vikappetabbaṃ.	1410	
PA_tika-vin01_t2:1410_4	Ticīvaraṃ vā hotu aññaṃ vā, yadi taṃ taṃ nāmaṃ gahetvā vikappeti, avikappitaṃ hoti,	1410	
PA_tika-vin01_t2:1410_5	atirekacīvaraṭṭhāneyeva tiṭṭhati. Tato paraṃ vikappetunti “catumāsato paraṃ vikappetvā	1410	
PA_tika-vin01_t2:1410_6	paribhuñjituṃ anuññāta”nti tīsupi gaṇṭhipadesu vuttaṃ. Keci pana “tato paraṃ vikappetvā	1410	
PA_tika-vin01_t2:1410_7	yāva āgāmisaṃvacchare vassānaṃ cātumāsaṃ, tāva ṭhapetuṃ anuññāta”ntipi vadanti. “Tato	1410	
PA_tika-vin01_t2:1410_8	paraṃ vikappetuṃ anujānāmīti ettāvatā vassikasāṭikaṃ kaṇḍuppaṭicchādiñca taṃ taṃ	1410	
PA_tika-vin01_t2:1410_9	nāmaṃ gahetvā vikappetuṃ anuññātanti evamattho na gahetabbo tato paraṃ vassikasāṭikādināmasseva	1410	
PA_tika-vin01_t2:1410_10	abhāvato. Tasmā tato paraṃ vikappentenapi nāmaṃ gahetvā na vikappetabbaṃ. Ubhinnampi	14101	
PA_tika-vin01_t2:1410_11	tato paraṃ vikappetvā paribhogassa anuññātattā tathā vikappitaṃ aññanāmena adhiṭṭhahitvā	14101	
PA_tika-vin01_t2:1410_12	paribhuñjitabba”nti tīsupi gaṇṭhipadesu vuttaṃ.	14101	
PA_tika-vin01_t2:1411_0	Paccuddharāmīti ṭhapemi, pariccajāmīti vā attho. Imaṃ saṅghāṭiṃ adhiṭṭhāmīti ettha	1411	
PA_tika-vin01_t2:1411_1	“imaṃ cīvaraṃ saṅghāṭiṃ adhiṭṭhāmīti evampi vattuṃ vaṭṭatī”ti gaṇṭhipadesu vuttaṃ,	1411	
PA_tika-vin01_t2:1411_2	tampi “imaṃ cīvaraṃ parikkhāracoḷaṃ adhiṭṭhāmī”ti iminā sameti. Kāyavikāraṃ karontenāti	1411	
PA_tika-vin01_t2:1411_3	hatthena cīvaraṃ parāmasantena vā cālentena vā. Duvidhanti sammukhaparammukhabhedesu	1411	
PA_tika-vin01_t2:1411_4	duvidhaṃ. Hatthapāseti idaṃ dvādasahatthaṃ sandhāya vuttaṃ, tasmā dvādasahatthabbhantare	1411	
PA_tika-vin01_t2:1411_5	ṭhitaṃ “ima”nti vatvā adhiṭṭhātabbaṃ. Tato paraṃ “eta”nti vatvā adhiṭṭhātabbanti	1411	
PA_tika-vin01_t2:1411_6	keci vadanti. Gaṇṭhipadesu panettha na kiñci vuttaṃ. Pāḷiyaṃ aṭṭhakathāyañca sabbattha	1411	
PA_tika-vin01_t2:1411_7	“hatthapāso”ti aḍḍhateyyahattho vuccati, tasmā idha visesavikappanāya kāraṇaṃ gavesitabbaṃ.	1411	
PA_tika-vin01_t2:1411_8	Sāmantavihāro nāma yattha tadaheva gantvā nivattituṃ sakkā. “Sāmantavihāre”ti idaṃ	1411	
PA_tika-vin01_t2:1411_9	desanāsīsamattaṃ, tasmā ṭhapitaṭṭhānaṃ sallakkhetvā dūre ṭhitampi adhiṭṭhātabbanti	1411	
PA_tika-vin01_t2:1411_10	vadanti. Ṭhapitaṭṭhānaṃ sallakkhetvāti ca idaṃ ṭhapitaṭṭhānasallakkhaṇaṃ anucchavikanti	14111	
PA_tika-vin01_t2:1411_11	katvā vuttaṃ, cīvarasallakkhaṇamevettha pamāṇaṃ.	14111	
PA_tika-vin01_t2:1412_0	Adhiṭṭhahitvā ṭhapitavatthehīti parikkhāracoḷanāmena adhiṭṭhahitvā ṭhapitavatthehi.	1412	
PA_tika-vin01_t2:1412_1	Adhiṭṭhānato pubbe saṅghāṭiādivohārassa abhāvato “imaṃ paccuddharāmī”ti parikkhāracoḷassa	1412	
PA_tika-vin01_t2:1412_2	visuṃ paccuddhāravidhiṃ dasseti. Parikkhāracoḷanāmena pana adhiṭṭhitattā “imaṃ parikkhāracoḷaṃ	1412	
PA_tika-vin01_t2:1412_3	paccuddharāmī”ti vuttepi nevatthi dosoti viññāyati. Paccuddharitvā puna adhiṭṭhātabbānīti	1412	
PA_tika-vin01_t2:1412_4	idañca saṅghāṭiādicīvaranāmena adhiṭṭhahitvā paribhuñjitukāmaṃ sandhāya vuttaṃ. Parikkhāracoḷanāmeneva	1412	
PA_tika-vin01_t2:1412_5	adhiṭṭhahitvā paribhuñjantassa pana pubbekataadhiṭṭhānameva adhiṭṭhānaṃ. Adhiṭṭhānakiccaṃ	1412	
PA_tika-vin01_t2:1412_6	natthīti iminā kappabindudānakiccampi natthīti dasseti. Muṭṭhipañcakāditicīvarappamāṇayuttaṃ	1412	
PA_tika-vin01_t2:1412_7	sandhāya “ticīvaraṃ panā”tiādi vuttaṃ. Parikkhāracoḷaṃ adhiṭṭhātunti parikkhāracoḷaṃ	1412	
PA_tika-vin01_t2:1412_8	katvā adhiṭṭhātuṃ. Baddhasīmāyaṃ avippavāsasīmāsammutisabbhāvato cīvaravippavāsepi	1412	
PA_tika-vin01_t2:1412_9	nevatthi dosoti na tattha dupparihāratāti āha “abaddhasīmāyaṃ dupparihāra”nti.	1412	
PA_tika-vin01_t2:1413_0	Anatirittappamāṇāti sugatavidatthiyā dīghaso cha vidatthiyo tiriyaṃ aḍḍhateyyavidatthiñca	1413	
PA_tika-vin01_t2:1413_1	anatikkantappamāṇāti attho. Nanu ca vassikasāṭikā vassānātikkamena, kaṇḍuppaṭicchādi	1413	
PA_tika-vin01_t2:1413_2	ābādhavūpasamena adhiṭṭhānaṃ vijahati. Teneva mātikāṭṭhakathāyaṃ “vassikasāṭikā vassānamāsātikkamenapi,	1413	
PA_tika-vin01_t2:1413_3	kaṇḍuppaṭicchādi ābādhavūpasamenapi adhiṭṭhānaṃ vijahatī”ti vuttaṃ. Tasmā “tato paraṃ	1413	
PA_tika-vin01_t2:1413_4	paccuddharitvā vikappetabbā”ti kasmā vuttaṃ. Sati hi adhiṭṭhāne paccuddhāro yuttoti?	1413	
PA_tika-vin01_t2:1413_5	Ettha tāva tīsupi gaṇṭhipadesu idaṃ vuttaṃ “paccuddharitvāti idaṃ paccuddharaṇaṃ	1413	
PA_tika-vin01_t2:1413_6	sandhāya na vuttaṃ, paccuddharitvāti pana vassikasāṭikabhāvato apanetvāti evamattho	1413	
PA_tika-vin01_t2:1413_7	gahetabbo. Tasmā hemantassa paṭhamadivasato paṭṭhāya antodasāhe vassikasāṭikabhāvato	1413	
PA_tika-vin01_t2:1413_8	apanetvā vikappetabbāti imamatthaṃ dassetuṃ ‘tato paraṃ paccuddharitvā vikappetabbā’ti vutta”nti.	1413	
PA_tika-vin01_t2:1414_0	Keci pana “yathā kathinamāsabbhantare uppannacīvaraṃ kathinamāsātikkame nissaggiyaṃ	1414	
PA_tika-vin01_t2:1414_1	hoti, evamayaṃ vassikasāṭikāpi vassānamāsātikkame nissaggiyā hoti, tasmā kattikapuṇṇamadivase	1414	
PA_tika-vin01_t2:1414_2	paccuddharitvā tato paraṃ hemantassa paṭhamadivase vikappetabbāti evamattho gahetabbo.	1414	
PA_tika-vin01_t2:1414_3	Paccuddharitvā tato paraṃ vikappetabbāti padayojanā veditabbā”ti ca vadanti, taṃ	1414	
PA_tika-vin01_t2:1414_4	na yuttaṃ. Kathinamāse uppannañhi cīvaraṃ atirekacīvaraṭṭhāne ṭhitattā avasānadivase	1414	
PA_tika-vin01_t2:1414_5	anadhiṭṭhitaṃ kathinamāsātikkame nissaggiyaṃ hoti. Ayaṃ pana vassikasāṭikā adhiṭṭhahitvā	1414	
PA_tika-vin01_t2:1414_6	ṭhapitattā na tena sadisāti vassānātikkame kathaṃ nissaggiyā hoti. Anadhiṭṭhitaavikappitameva	1414	
PA_tika-vin01_t2:1414_7	hi taṃtaṃkālātikkame nissaggiyaṃ hoti, tasmā hemantepi vassikasāṭikā dasāhaṃ parihāraṃ	1414	
PA_tika-vin01_t2:1414_8	labhatiyeva. Evaṃ kaṇḍuppaṭicchādipi ābādhavūpasamena adhiṭṭhānaṃ vijahati, tasmā	1414	
PA_tika-vin01_t2:1414_9	tato paraṃ dasāhaṃ parihāraṃ labhati, dasāhaṃ pana anatikkamitvā vikappetabbāti.	1414	
PA_tika-vin01_t2:1415_0	Keci pana “adhiṭṭhānabhedalakkhaṇe avuttattā vassikasāṭikā vassānamāsātikkamepi,	1415	
PA_tika-vin01_t2:1415_1	kaṇḍuppaṭicchādi ābādhe vūpasantepi adhiṭṭhānaṃ na vijahati, tasmā ‘tato paraṃ paccuddharitvā	1415	
PA_tika-vin01_t2:1415_2	vikappetabbā’ti idaṃ vutta”nti vadanti, taṃ mātikāṭṭhakathāya na sameti, samantapāsādikāya	1415	
PA_tika-vin01_t2:1415_3	pana sameti. Tathā hi “vassikasāṭikā vassānamāsātikkamenapi, kaṇḍuppaṭicchādi ābādhavūpasamenapi	1415	
PA_tika-vin01_t2:1415_4	adhiṭṭhānaṃ vijahatī”ti idaṃ samantapāsādikāyaṃ natthi, parivāraṭṭhakathāyañca “atthāpatti	1415	
PA_tika-vin01_t2:1415_5	hemante āpajjati, no gimhe”ti ettha idaṃ vuttaṃ “kattikapuṇṇamāsiyā pacchime pāṭipadadivase	1415	
PA_tika-vin01_t2:1415_6	vikappetvā ṭhapitaṃ vassikasāṭikaṃ nivāsento hemante āpajjati. Kurundiyaṃ pana ‘kattikapuṇṇamadivase	1415	
PA_tika-vin01_t2:1415_7	apaccuddharitvā hemante āpajjatī’ti vuttaṃ, tampi suvuttaṃ. Cātumāsaṃ adhiṭṭhātuṃ,	1415	
PA_tika-vin01_t2:1415_8	tato paraṃ vikappetunti hi vutta”nti.	1415	
PA_tika-vin01_t2:1416_0	Tattha mahāaṭṭhakathāyaṃ nivāsanapaccayā dukkaṭaṃ vuttaṃ, kurundaṭṭhakathāyaṃ pana	1416	
PA_tika-vin01_t2:1416_1	apaccuddhārapaccayā. Tasmā kurundiyaṃ vuttanayeneva vassikasāṭikā vassānamāsātikkamepi	1416	
PA_tika-vin01_t2:1416_2	adhiṭṭhānaṃ na vijahatīti paññāyati. Kurundiyañhi “vassānaṃ cātumāsaṃ adhiṭṭhātuṃ,	1416	
PA_tika-vin01_t2:1416_3	tato paraṃ vikappetu”nti vacanato yadi kattikapuṇṇamāyaṃ na paccuddhareyya, avijahitādhiṭṭhānā	1416	
PA_tika-vin01_t2:1416_4	vassikasāṭikā hemantaṃ sampattā vikappanakkhette adhiṭṭhānasabbhāvato dukkaṭaṃ janeti,	1416	
PA_tika-vin01_t2:1416_5	tasmā kattikapuṇṇamāyaṃ eva paccuddharitvā hemante vikappetabbāti iminā adhippāyena	1416	
PA_tika-vin01_t2:1416_6	“kattikapuṇṇamadivase apaccuddharitvā hemante āpajjatī”ti vuttaṃ, tasmā vīmaṃsitvā	1416	
PA_tika-vin01_t2:1416_7	yuttataraṃ gahetabbaṃ.	1416	
PA_tika-vin01_t2:1417_0	Nahānatthāya anuññātattā “vaṇṇabhedamattarattāpi cesā vaṭṭatī”ti vuttaṃ. Dve pana	1417	
PA_tika-vin01_t2:1417_1	na vaṭṭantīti dvinnaṃ adhiṭṭhānābhāvato vuttaṃ. “Sace vassāne aparā vassikasāṭikā	1417	
PA_tika-vin01_t2:1417_2	uppannā hoti, purimavassikasāṭikaṃ paccuddharitvā vikappetvā ca adhiṭṭhātabbā”ti	1417	
PA_tika-vin01_t2:1417_3	vadanti. Pamāṇayuttanti dīghaso sugatavidatthiyā dve vidatthiyo, vitthārato diyaḍḍhā,	1417	
PA_tika-vin01_t2:1417_4	dasā vidatthīti iminā pamāṇena yuttaṃ. Pamāṇikāti sugatavidatthiyā dīghaso catasso	1417	
PA_tika-vin01_t2:1417_5	vidatthiyo, tiriyaṃ dve vidatthiyoti evaṃ vuttappamāṇayuttā. Paccuddharitvā vikappetabbāti	1417	
PA_tika-vin01_t2:1417_6	ettha yaṃ vattabbaṃ, taṃ heṭṭhā vuttameva. “Sakiṃ adhiṭṭhitaṃ adhiṭṭhitameva hoti,	1417	
PA_tika-vin01_t2:1417_7	puna na paccuddharīyati kālaparicchedābhāvato”ti vadanti. Apare pana “ekavacanenapi	1417	
PA_tika-vin01_t2:1417_8	vaṭṭatīti dassanatthaṃ ‘sakiṃ adhiṭṭhitaṃ adhiṭṭhitamevā’ti vutta”nti vadanti. Ubhayatthāpi	1417	
PA_tika-vin01_t2:1417_9	assa vacanassa idha vacane apubbaṃ payojanaṃ na dissati, teneva mātikāṭṭhakathāyaṃ	1417	
PA_tika-vin01_t2:1417_10	imasmiṃ ṭhāne “sakiṃ adhiṭṭhitaṃ adhiṭṭhitameva hotī”ti idaṃ padaṃ na vuttaṃ.	14171	
PA_tika-vin01_t2:1418_0	“Attano santakabhāvato mocetvā ṭhapitaṃ sandhāya mahāpaccariyaṃ anāpatti vuttā”ti	1418	
PA_tika-vin01_t2:1418_1	vadanti. Iminā bhesajjaṃ cetāpessāmi, idaṃ mātuyā dassāmīti ṭhapentena adhiṭṭhātabbaṃ,	1418	
PA_tika-vin01_t2:1418_2	idaṃ bhesajjassa, idaṃ mātuyāti vissajjetvā sakasantakabhāvato mocite adhiṭṭhānakiccaṃ	1418	
PA_tika-vin01_t2:1418_3	natthīti adhippāyo. Senāsanaparikkhāratthāya dinnapaccattharaṇeti ettha “anivāsetvā	1418	
PA_tika-vin01_t2:1418_4	apārupitvā ca kevalaṃ mañcapīṭhesuyeva attharitvā paribhuñjiyamānaṃ paccattharaṇaṃ	1418	
PA_tika-vin01_t2:1418_5	attano santakampi anadhiṭṭhātuṃ vaṭṭatī”ti vadanti. Heṭṭhā pana “paccattharaṇampi	1418	
PA_tika-vin01_t2:1418_6	adhiṭṭhātabbamevā”ti avisesena vuttattā attano santakaṃ adhiṭṭhātabbamevāti amhākaṃ	1418	
PA_tika-vin01_t2:1418_7	khanti, vīmaṃsitvā gahetabbaṃ.	1418	
PA_tika-vin01_t2:1419_0	“Hīnāyāvattanenāti sikkhaṃ appaccakkhāya gihibhāvūpagamanenā”ti tīsupi gaṇṭhipadesu	1419	
PA_tika-vin01_t2:1419_1	vuttaṃ, taṃ yuttaṃ aññassa dāne viya cīvare nirālayabhāveneva pariccattattā. Keci	1419	
PA_tika-vin01_t2:1419_2	pana “hīnāyāvattanenāti bhikkhuniyā gihibhāvūpagamanenā”ti evamatthaṃ gahetvā “bhikkhu	1419	
PA_tika-vin01_t2:1419_3	pana vibbhamantopi yāva sikkhaṃ na paccakkhāti, tāva bhikkhuyevāti adhiṭṭhānaṃ na	1419	
PA_tika-vin01_t2:1419_4	vijahatī”ti vadanti, taṃ na gahetabbaṃ “bhikkhuniyā hīnāyāvattanenā”ti visesetvā	1419	
PA_tika-vin01_t2:1419_5	avuttattā. Bhikkhuniyā hi gihibhāvūpagamane adhiṭṭhānavijahanaṃ visuṃ vattabbaṃ natthi	1419	
PA_tika-vin01_t2:1419_6	tassā vibbhamaneneva assamaṇībhāvato. Sikkhāpaccakkhānenāti pana idaṃ sace bhikkhuliṅge	1419	
PA_tika-vin01_t2:1419_7	ṭhitova sikkhaṃ paccakkhāti, tassa kāyalaggampi cīvaraṃ adhiṭṭhānaṃ vijahatīti dassanatthaṃ	1419	
PA_tika-vin01_t2:1419_8	vuttaṃ. Kaniṭṭhaṅgulinakhavasenāti heṭṭhimaparicchedaṃ dasseti. Pamāṇacīvarassāti	1419	
PA_tika-vin01_t2:1419_9	pacchimappamāṇaṃ sandhāya vuttaṃ. Dve cīvarāni pārupantassāti antaragharappavesanatthāya	1419	
PA_tika-vin01_t2:1419_10	suppaṭicchannasikkhāpade vuttanayena saṅghāṭiṃ uttarāsaṅgañca ekato katvā pārupantassa.	14191	
PA_tika-vin01_t2:1419_11	Saṅgharitaṭṭhāneti dvīsupi antesu saṅgharitaṭṭhāne. Esa nayoti iminā pamāṇayuttesu	14191	
PA_tika-vin01_t2:1419_12	yattha katthaci chiddaṃ adhiṭṭhānaṃ vijahati, mahantesu pana tato parena chiddaṃ	14191	
PA_tika-vin01_t2:1419_13	adhiṭṭhānaṃ na vijahatīti ayamattho dassito. Sabbesūti ticīvarādibhedesu sabbacīvaresu.	14191	
PA_tika-vin01_t2:1420_0	Aññaṃ pacchimappamāṇaṃ nāma natthīti sutte āgataṃ natthīti adhippāyo. Idāni tameva	1420	
PA_tika-vin01_t2:1420_1	vibhāvetuṃ “yañhī”tiādi vuttaṃ. “Taṃ atikkamayato chedanakaṃ pācittiya”nti vuttattā	1420	
PA_tika-vin01_t2:1420_2	āha “tato uttari paṭisiddhattā”ti. Taṃ na sametīti parikkhāracoḷassa vikappanupagapacchimaṃ	1420	
PA_tika-vin01_t2:1420_3	pacchimappamāṇanti gahetvā itaresaṃ ticīvarādīnaṃ muṭṭhipañcakādibhedaṃ pacchimappamāṇaṃ	1420	
PA_tika-vin01_t2:1420_4	sandhāya “esa nayo”tiādivacanaṃ na sameti tādisassa pacchimappamāṇassa sutte abhāvatoti	1420	
PA_tika-vin01_t2:1420_5	adhippāyo. Andhakaṭṭhakathāyaṃ vuttavacanaṃ na sametīti imināva paṭikkhepena vikappanupagapacchimassa	1420	
PA_tika-vin01_t2:1420_6	anto yattha katthaci chiddaṃ adhiṭṭhānaṃ vijahatīti ayampi nayo paṭikkhittoyevāti	1420	
PA_tika-vin01_t2:1420_7	daṭṭhabbaṃ. Ticīvarañhi ṭhapetvā sesacīvaresu chiddena adhiṭṭhānavijahanaṃ nāma natthi,	1420	
PA_tika-vin01_t2:1420_8	tasmā adhiṭṭhahitvā ṭhapitesu sesacīvaresu vikappanupagapacchimaṃ appahontaṃ katvā	1420	
PA_tika-vin01_t2:1420_9	khaṇḍākhaṇḍikaṃ chinnesupi adhiṭṭhānavijahanaṃ natthi. Sace pana adhiṭṭhānato pubbeyeva	1420	
PA_tika-vin01_t2:1420_10	tādisaṃ hoti, acīvarattā adhiṭṭhānakiccaṃ natthi. Khuddakaṃ cīvaranti muṭṭhipañcakādibhedappamāṇato	14201	
PA_tika-vin01_t2:1420_11	anūnameva khuddakacīvaraṃ. Mahantaṃ vā khuddakaṃ karotīti ettha tiṇṇaṃ cīvarānaṃ	14201	
PA_tika-vin01_t2:1420_12	catūsu passesu yasmiṃ padese chiddaṃ adhiṭṭhānaṃ na vijahati, tasmiṃ padese samantato	14201	
PA_tika-vin01_t2:1420_13	chinditvā khuddakaṃ karontassa adhiṭṭhānaṃ na vijahatīti adhippāyo.	14201	
PA_tika-vin01_t2:1421_0	Sammukhāvikappanā parammukhāvikappanāti ettha sammukhena vikappanā parammukhena vikappanāti	1421	
PA_tika-vin01_t2:1421_1	evamattho gahetabbo. Sannihitāsannihitabhāvanti āsannadūrabhāvaṃ. Āsannadūrabhāvo	1421	
PA_tika-vin01_t2:1421_2	ca adhiṭṭhāne vuttanayeneva veditabbo. Paribhogādayopi vaṭṭantīti ettha adhiṭṭhānassapi	1421	
PA_tika-vin01_t2:1421_3	antogadhattā sace saṅghāṭiādināmena adhiṭṭhahitvā paribhuñjitukāmo hoti, adhiṭṭhānaṃ	1421	
PA_tika-vin01_t2:1421_4	kātabbaṃ. No ce, na kātabbaṃ, vikappanameva pamāṇaṃ, tasmā atirekacīvaraṃ nāma na	1421	
PA_tika-vin01_t2:1421_5	hoti. Mittoti daḷhamitto. Sandiṭṭhoti diṭṭhamitto nātidaḷhamitto. Vikappitavikappanā	1421	
PA_tika-vin01_t2:1421_6	nāmesā vaṭṭatīti adhiṭṭhitaadhiṭṭhānaṃ viyāti adhippāyo avisesena vuttavacananti	1421	
PA_tika-vin01_t2:1421_7	ticīvarādiṃ adhiṭṭheti, vassikasāṭikaṃ kaṇḍuppaṭicchādiñca vikappetīti avatvā sabbacīvarānaṃ	1421	
PA_tika-vin01_t2:1421_8	avisesena vikappetīti vuttavacanaṃ. Ticīvarasaṅkhepenāti ticīvaranīhārena, saṅghāṭiādiadhiṭṭhānavasenāti vuttaṃ hoti.	1421	
PA_tika-vin01_t2:1422_0	Tuyhaṃ demītiādīsu “tasmiṃ kāle na gaṇhitukāmopi sace na paṭikkhipati, puna gaṇhitukāmatāya	1422	
PA_tika-vin01_t2:1422_1	sati gahetuṃ vaṭṭatī”ti vadanti. Itthannāmassāti parammukhe ṭhitaṃ sandhāya vadati.	1422	
PA_tika-vin01_t2:1422_2	“Tuyhaṃ gaṇhāhī”ti vutte “mayhaṃ gaṇhāmī”ti vadati, sudinnaṃ suggahitañcāti ettha	1422	
PA_tika-vin01_t2:1422_3	“yathā parato ‘tava santakaṃ karohī’ti vutte duddinnampi ‘sādhu, bhante, mayhaṃ gaṇhāmī’ti	1422	
PA_tika-vin01_t2:1422_4	vacanena ‘suggahitaṃ hotī’ti vuttaṃ, evamidhāpi ‘tuyhaṃ gaṇhāhī’ti vutte sudinnattā	1422	
PA_tika-vin01_t2:1422_5	‘mayhaṃ gaṇhāmī’ti avuttepi ‘sudinnamevā”’ti vadanti. “Gaṇhāhīti ca āṇattiyā gahaṇassa	1422	
PA_tika-vin01_t2:1422_6	tappaṭibaddhatākaraṇavasena pavattattā tadā gaṇhāmīti citte anuppādite pacchā gahetuṃ	1422	
PA_tika-vin01_t2:1422_7	na labhatī”ti vadanti.	1422	
PA_tika-vin01_t2:1423_0	Taṃ na yujjatīti vinayakammassa karaṇavasena gahetvā dinnattā vuttaṃ. Sace pana paro	1423	
PA_tika-vin01_t2:1423_1	saccatoyeva vissāsaṃ gaṇhāti, puna kenaci kāraṇena tena dinnaṃ tassa na vaṭṭatīti	1423	
PA_tika-vin01_t2:1423_2	natthi. Nissaggiyaṃ pana cīvaraṃ jānitvā vā ajānitvā vā gaṇhantaṃ “mā gaṇhāhī”ti	1423	
PA_tika-vin01_t2:1423_3	nivāraṇatthaṃ vuttaṃ. Kāyavācāhi kattabbaadhiṭṭhānavikappanānaṃ akatattā hotīti āha	1423	
PA_tika-vin01_t2:1423_4	“kāyavācāto samuṭṭhātī”ti. Cīvarassa attano santakatā, jātippamāṇayuttatā, chinnapalibodhabhāvo,	1423	
PA_tika-vin01_t2:1423_5	atirekacīvaratā, dasāhātikkamoti imānettha pañca aṅgāni.	1423	
PA_tika-vin01_t2:1424	Paṭhamakathinasikkhāpadavaṇṇanā niṭṭhitā.	142	
PA_tika-vin01_t2:1425	2. Udositasikkhāpadavaṇṇanā	142	
PA_tika-vin01_t2:1426_0	471-473. Dutiye athānandatthero kathaṃ okāsaṃ paṭilabhati, kiṃ karonto ca āhiṇḍatīti	1426	
PA_tika-vin01_t2:1426_1	āha “thero kirā”tiādi. Avippavāseti nimittatthe bhummaṃ, avippavāsatthanti attho,	1426	
PA_tika-vin01_t2:1426_2	vippavāsapaccayā yā āpatti, tadabhāvatthanti vuttaṃ hoti.	1426	
PA_tika-vin01_t2:1427_0	475-476. Evaṃ chinnapalibodhoti evaṃ imehi cīvaraniṭṭhānakathinubbhārehi chinnapalibodho.	1427	
PA_tika-vin01_t2:1427_1	Adhiṭṭhitesūti ticīvarādhiṭṭhānanayena adhiṭṭhitesu. Ticīvarena vippavuttho hotīti	1427	
PA_tika-vin01_t2:1427_2	“rukkho chinno, paṭo daḍḍho”tiādīsu viya avayavepi samudāyavohāro labbhatīti vuttaṃ.	1427	
PA_tika-vin01_t2:1428_0	477-478. Parikhāya vā parikkhittoti iminā ca samantā nadītaḷākādiudakena parikkhittopi	1428	
PA_tika-vin01_t2:1428_1	parikkhittoyevāti dasseti. Ettāvatāti “parikkhitto”ti iminā vacanena. Ākāse aruṇaṃ	1428	
PA_tika-vin01_t2:1428_2	uṭṭhāpetīti gharassa upari ākāse aḍḍhateyyaratanappamāṇaṃ atikkamitvā aruṇaṃ uṭṭhāpeti.	1428	
PA_tika-vin01_t2:1428_3	Gharaṃ nivesanudositādilakkhaṇameva, na pana pāṭiyekkaṃ gharaṃ nāma atthīti āha “ettha cā”tiādi.	1428	
PA_tika-vin01_t2:1429_0	479. Pāḷiyaṃ vuttanayena “sabhāye”ti avatvā “sabhāya”nti paccattavacanaṃ sabhāya-saddassa	1429	
PA_tika-vin01_t2:1429_1	napuṃsakaliṅgatāvibhāvanatthaṃ vuttaṃ. Sabhā-saddapariyāyopi hi sabhāya-saddo napuṃsakaliṅgayutto	1429	
PA_tika-vin01_t2:1429_2	idha vuttoti imamatthaṃ dassento “liṅgabyattayena sabhā vuttā”ti āha. Cīvarahatthapāse	1429	
PA_tika-vin01_t2:1429_3	vasitabbaṃ natthīti cīvarahatthapāseyeva vasitabbanti natthi. Yaṃ tassā…pe… na vijahitabbanti	1429	
PA_tika-vin01_t2:1429_4	ettha tassā vīthiyā sammukhaṭṭhāne sabhāyadvārānaṃ gahaṇeneva tattha sabbānipi gehāni	1429	
PA_tika-vin01_t2:1429_5	sā ca antaravīthi gahitāyeva hoti. Atiharitvā ghare nikkhipatīti taṃ vīthiṃ muñcitvā	1429	
PA_tika-vin01_t2:1429_6	ṭhite aññasmiṃ ghare nikkhipati. Purato vā pacchato vā hatthapāseti gharassa hatthapāsaṃ sandhāya vadati.	1429	
PA_tika-vin01_t2:1430_0	Nivesanādīsu parikkhittatāya ekūpacāratā, aparikkhittatāya nānūpacāratā ca veditabbāti	1430	
PA_tika-vin01_t2:1430_1	dassento “etenevupāyenā”tiādimāha. Nivesanādīni gāmato bahi sanniviṭṭhāni gahitānīti	1430	
PA_tika-vin01_t2:1430_2	veditabbaṃ. Antogāme ṭhitānañhi gāmaggahaṇena gahitattā gāmaparihāroyevāti. Sabbatthāpīti	1430	
PA_tika-vin01_t2:1430_3	gāmādīsu ajjhokāsapariyantesu pannarasasu. Parikkhepādivasenāti ettha ādi-saddena	1430	
PA_tika-vin01_t2:1430_4	aparikkhepasseva gahaṇaṃ veditabbaṃ, na ekakulādīnampi.	1430	
PA_tika-vin01_t2:1431	480-487. Ovarako nāma gabbhassa abbhantare añño gabbhotipi vadanti. Muṇḍacchadanapāsādoti candikaṅgaṇayutto pāsādo.	143	
PA_tika-vin01_t2:1432_0	489. Satthoti jaṅghasattho sakaṭasattho vā. Pariyādiyitvāti vinivijjhitvā. Vuttamevatthaṃ	1432	
PA_tika-vin01_t2:1432_1	vibhāveti “antopaviṭṭhena…pe… ṭhito hotī”ti. Tattha antopaviṭṭhenāti gāmassa nadiyā	1432	
PA_tika-vin01_t2:1432_2	vā antopaviṭṭhena. Nadīparihāro ca labbhatīti ettha “visuṃ nadīparihārassa avuttattā	1432	
PA_tika-vin01_t2:1432_3	gāmādīhi aññattha viya cīvarahatthapāsoyeva nadīparihāro”ti tīsupi gaṇṭhipadesu vuttaṃ.	1432	
PA_tika-vin01_t2:1432_4	Vihārasīmanti avippavāsasīmaṃ sandhāyāha. Vihāraṃ gantvā vasitabbanti antosīmāya	1432	
PA_tika-vin01_t2:1432_5	yattha katthaci vasitabbaṃ. Satthasamīpeyevāti idaṃ yathāvuttaabbhantaraparicchedavasena	1432	
PA_tika-vin01_t2:1432_6	vuttaṃ. Pāḷiyaṃ nānākulassa sattho hoti, satthe cīvaraṃ nikkhipitvā hatthapāsā na	1432	
PA_tika-vin01_t2:1432_7	vijahitabbanti ettha hatthapāso nāma satthassa hatthapāsoti veditabbaṃ.	1432	
PA_tika-vin01_t2:1433_0	490. Ekakulassa khetteti aparikkhittaṃ sandhāya vadati. Yasmā “nānākulassa parikkhitte	1433	
PA_tika-vin01_t2:1433_1	khette cīvaraṃ nikkhipitvā khettadvāramūle vā tassa hatthapāse vā vatthabba”nti vuttaṃ,	1433	
PA_tika-vin01_t2:1433_2	tasmā dvāramūlato aññattha antokhettepi vasantena cīvaraṃ hatthapāse katvāyeva vasitabbaṃ.	1433	
PA_tika-vin01_t2:1434_0	491-494. “Vihāro nāma saparikkhitto vā aparikkhitto vā sakalo āvāso”ti vadanti. Yasmiṃ	1434	
PA_tika-vin01_t2:1434_1	vihāreti ettha pana ekaṃ gehameva vuttaṃ. Ekakulanānākulasantakatā cettha kārāpakānaṃ	1434	
PA_tika-vin01_t2:1434_2	vasena veditabbā. Chāyāya phuṭṭhokāsassa anto evāti yadā mahāvīthiyaṃ ujukameva gacchantaṃ	1434	
PA_tika-vin01_t2:1434_3	sūriyamaṇḍalaṃ majjhanhikaṃ pāpuṇāti, tadā yaṃ okāsaṃ chāyā pharati, taṃ sandhāya	1434	
PA_tika-vin01_t2:1434_4	vuttaṃ. Agamanapatheti yaṃ tadaheva gantvā puna āgantuṃ sakkā na hoti, tādisaṃ sandhāya vuttaṃ.	1434	
PA_tika-vin01_t2:1435_0	495. Nadiṃ otaratīti hatthapāsaṃ muñcitvā otarati. Na āpajjatīti paribhogapaccayā	1435	
PA_tika-vin01_t2:1435_1	dukkaṭaṃ nāpajjati. Tenāha “so hī”tiādi. Aparibhogārahattāti imināva nissaggiyacīvaraṃ	1435	
PA_tika-vin01_t2:1435_2	anissajjetvā paribhuñjantassa dukkaṭaṃ acittakanti siddhaṃ. Ekaṃ pārupitvā ekaṃ aṃsakūṭe	1435	
PA_tika-vin01_t2:1435_3	ṭhapetvā gantabbanti idaṃ bahūnaṃ sañcāraṭṭhāne evaṃ akatvā gamanaṃ na sāruppanti	1435	
PA_tika-vin01_t2:1435_4	katvā vuttaṃ. Bahigāme ṭhapetvā…pe… vinayakammaṃ kātabbanti vuttattā adhiṭṭhāne viya	1435	
PA_tika-vin01_t2:1435_5	parammukhā ṭhitampi nissaggiyaṃ cīvaraṃ nissajjituṃ nissaṭṭhacīvarañca dātuṃ vaṭṭatīti veditabbaṃ.	1435	
PA_tika-vin01_t2:1436_0	Gamane saussāhattā “nissayo pana na paṭippassambhatī”ti vuttaṃ. Muhuttaṃ sayitvā…pe…	1436	
PA_tika-vin01_t2:1436_1	nissayo ca paṭippassambhatīti ettha “ussāhe apariccattepi gamanassa upacchinnattā	1436	
PA_tika-vin01_t2:1436_2	puna uṭṭhāya saussāhaṃ gacchantānampi antarā aruṇe uṭṭhite nissayo paṭippassambhatiyevā”ti	1436	
PA_tika-vin01_t2:1436_3	vadanti. Parato muhuttaṃ ṭhatvāti etthāpi eseva nayo. Aññamaññassa vacanaṃ aggahetvā	1436	
PA_tika-vin01_t2:1436_4	gatāti ettha sace evaṃ gacchantā “purāruṇā aññamaññaṃ passissāmā”ti ussāhaṃ vināva	1436	
PA_tika-vin01_t2:1436_5	gatā honti, aruṇuggamane nissayapaṭippassaddhi na vattabbā paṭhamataraṃyeva paṭippassambhanato.	1436	
PA_tika-vin01_t2:1436_6	Atha “purāruṇā passissāmā”ti saussāhāva gacchanti, nissayapaṭippassaddhiyeva na vattabbā.	1436	
PA_tika-vin01_t2:1436_7	Evañca sati “saha aruṇuggamanā nissayo paṭippassambhatī”ti kasmā vuttaṃ? Vuccate	1436	
PA_tika-vin01_t2:1436_8	– saussahattā paṭhamataraṃ paṭippassaddhi na vuttā. Satipi ca ussāhabhāve ekato gamanassa	1436	
PA_tika-vin01_t2:1436_9	upacchinnattā “muhuttaṃ ṭhatvā”ti ettha viya saha aruṇuggamanā paṭippassaddhiyeva vuttā.	1436	
PA_tika-vin01_t2:1437_0	Antosīmāyaṃ gāmanti avippavāsasīmāsammutiyā pacchā patiṭṭhāpitagāmaṃ sandhāya vadati	1437	
PA_tika-vin01_t2:1437_1	gāmaṃ anto katvā avippavāsasīmāsammutiyā abhāvato. Neva cīvarāni nissaggiyāni hontīti	1437	
PA_tika-vin01_t2:1437_2	avippavāsasīmābhāvato vuttaṃ, na nissayo paṭippassambhatīti saussāhabhāvato. Antarāmaggeyeva	1437	
PA_tika-vin01_t2:1437_3	ca nesaṃ aruṇaṃ uggacchatīti dhammaṃ sutvā āgacchantānaṃ aruṇaṃ uggacchati. Assatiyā	1437	
PA_tika-vin01_t2:1437_4	gacchatīti assatiyā attano cīvaraṃ apaccuddharitvā therassa cīvaraṃ apaccuddharāpetvā	1437	
PA_tika-vin01_t2:1437_5	gacchati. Evaṃ gate tasmiṃ pacchā therena saritvā paṭipajjitabbavidhiṃ dasseti “attano	1437	
PA_tika-vin01_t2:1437_6	cīvaraṃ paccuddharitvā daharassa cīvaraṃ vissāsena gahetvā ṭhapetabba”nti. Gantvā	1437	
PA_tika-vin01_t2:1437_7	vattabboti āgatakiccaṃ niṭṭhapetvā vihāraṃ gatena paṭipajjitabbavidhiṃ dasseti. Anadhiṭṭhitacīvaratā,	1437	
PA_tika-vin01_t2:1437_8	anatthatakathinatā, aladdhasammutitā, rattivippavāsoti imānettha cattāri aṅgāni.	1437	
PA_tika-vin01_t2:1438	Udositasikkhāpadavaṇṇanā niṭṭhitā.	143	
PA_tika-vin01_t2:1439	3. Tatiyakathinasikkhāpadavaṇṇanā	143	
PA_tika-vin01_t2:1440_0	497-499. Tatiye pāḷiyaṃ cīvarapaccāsā nikkhipitunti ettha cīvarapaccāsāya satiyā	1440	
PA_tika-vin01_t2:1440_1	nikkhipitunti evamattho gahetabbo. Bhaṇḍikābaddhāni bhaṇḍikabaddhānītipi paṭhanti,	1440	
PA_tika-vin01_t2:1440_2	bhaṇḍikaṃ katvā baddhānīti attho. Niṭṭhitacīvarasmiṃ bhikkhunāti ettha purimasikkhāpade	1440	
PA_tika-vin01_t2:1440_3	viya sāmivaseneva karaṇavacanassa attho veditabbo.	1440	
PA_tika-vin01_t2:1441_0	500. Anatthate kathine cīvaramāse bhikkhuno uppannacīvaraṃ anadhiṭṭhitaṃ avikappitaṃ	1441	
PA_tika-vin01_t2:1441_1	tasmiṃ māse ṭhapetuṃ vaṭṭatīti āha “ekaṃ pacchimakattikamāsaṃ ṭhapetvā”ti. Keci pana	1441	
PA_tika-vin01_t2:1441_2	“kālepi ādissa dinnaṃ, etaṃ akālacīvaranti vacanato anatthate kathine pacchimakattikamāsasaṅkhāte	1441	
PA_tika-vin01_t2:1441_3	cīvaramāse uppannacīvarassapi paccāsācīvare asati dasāhaparihāroyeva, tato paraṃ	1441	
PA_tika-vin01_t2:1441_4	ṭhapetuṃ na vaṭṭatī”ti vadanti, taṃ aṭṭhakathāya na sameti. Tathā hi accekacīvarasikkhāpadaṭṭhakathāyaṃ	1441	
PA_tika-vin01_t2:1441_5	“pavāraṇamāsassa juṇhapakkhapañcamiyaṃ uppannassa accekacīvarassa anatthate kathine	1441	
PA_tika-vin01_t2:1441_6	ekādasadivasādhiko māso, atthate kathine ekādasadivasādhikā pañca māsā parihāro”ti	1441	
PA_tika-vin01_t2:1441_7	vuttaṃ. Tameva ca parihāraṃ sandhāya “chaṭṭhito paṭṭhāya pana uppannaṃ anaccekacīvarampi	1441	
PA_tika-vin01_t2:1441_8	paccuddharitvā ṭhapitacīvarampi etaṃ parihāraṃ labhatiyevā”ti vuttaṃ. Tasmā cīvaramāse	1441	
PA_tika-vin01_t2:1441_9	dasāhato parampi anadhiṭṭhitaṃ avikappitampi ṭhapetuṃ vaṭṭati.	1441	
PA_tika-vin01_t2:1442_0	Yadi evaṃ “kālepi ādissa dinnaṃ, etaṃ akālacīvara”nti idaṃ kasmā vuttanti ce? Akālacīvarasāmaññato	1442	
PA_tika-vin01_t2:1442_1	atthuddhāravasena vuttaṃ paṭhamāniyate sotassa raho viya. Ekādasamāse sattamāse ca	1442	
PA_tika-vin01_t2:1442_2	uppannañhi cīvaraṃ vutthavassehi sesehi ca sammukhībhūtehi bhājetuṃ labbhatīti akālacīvaraṃ	1442	
PA_tika-vin01_t2:1442_3	nāma jātaṃ. Kāle pana “saṅghassa idaṃ akālacīvaraṃ dammī”ti anuddisitvā “saṅghassa	1442	
PA_tika-vin01_t2:1442_4	dammī”ti dinnaṃ vutthavassehiyeva bhājetabbaṃ, na aññehīti kālacīvaranti vuccati.	1442	
PA_tika-vin01_t2:1442_5	Ādissa dinnaṃ pana sammukhībhūtehi sabbehiyeva bhājetabbanti akālacīvaraṃ, tasmā	1442	
PA_tika-vin01_t2:1442_6	kālepi ādissa dinnassa vutthavassehi sesehi ca sampattehi bhājanīyattā akālacīvarasāmaññato	1442	
PA_tika-vin01_t2:1442_7	“kālepi ādissa dinnaṃ, etaṃ akālacīvara”nti atthuddhāravasena vuttaṃ. Yadi evaṃ “ekapuggalassa	1442	
PA_tika-vin01_t2:1442_8	vā idaṃ tuyhaṃ dammīti dinna”nti kasmā vuttaṃ. Na hi puggalassa ādissa dinnaṃ kenaci	1442	
PA_tika-vin01_t2:1442_9	bhājanīyaṃ hotīti? Nāyaṃ virodho ādissa vacanasāmaññato labbhamānamatthaṃ dassetuṃ tathā vuttattā.	1442	
PA_tika-vin01_t2:1443_0	Evaṃ pana avatvāti “tato ce uttari”nti imassa “māsaparamato uttari”nti padabhājanaṃ	1443	
PA_tika-vin01_t2:1443_1	avatvā. Tāva uppannaṃ paccāsācīvaranti paccattavacanaṃ “attano gatikaṃ karotī”ti	1443	
PA_tika-vin01_t2:1443_2	karaṇakiriyāya kattubhāvato. Antarā uppannañhi paccāsācīvaraṃ māsaparamaṃ mūlacīvaraṃ	1443	
PA_tika-vin01_t2:1443_3	ṭhapetuṃ adatvā attano dasāhaparamatāya eva paricchindatīti attano gatikaṃ karoti.	1443	
PA_tika-vin01_t2:1443_4	Tato uddhaṃ mūlacīvaranti ettha pana mūlacīvaranti paccattavacanaṃ. Vīsatimadivasato	1443	
PA_tika-vin01_t2:1443_5	uddhañhi uppannaṃ paccāsācīvaraṃ dasāhaparamaṃ gantuṃ adatvā mūlacīvaraṃ attanā saddhiṃ	1443	
PA_tika-vin01_t2:1443_6	karaṇasambandhatāmattena sakakālavasena paricchindatīti attano gatikaṃ karoti. Paccāsācīvare	1443	
PA_tika-vin01_t2:1443_7	pana labhitvā visuṃ ṭhapentassa dasāhaṃ anatikkante natthi tappaccayā āpatti. Pāḷiyaṃ	1443	
PA_tika-vin01_t2:1443_8	dasāhā kāretabbanti ettha dasāhāti karaṇatthe nissakkavacanaṃ, dasāhenāti attho.	1443	
PA_tika-vin01_t2:1443_9	Pañcāhuppannetiādiṃ rassaṃ katvāpi paṭhanti. Ekavīse uppanne…pe… navāhā kāretabbantiādi	1443	
PA_tika-vin01_t2:1443_10	paccāsācīvarassa uppannadivasaṃ ṭhapetvā vuttaṃ.	14431	
PA_tika-vin01_t2:1444_0	Aññaṃ paccāsācīvaraṃ…pe… kāretabbanti idaṃ satiyā eva paccāsāya vuttanti veditabbaṃ.	1444	
PA_tika-vin01_t2:1444_1	Sace pana “ito paṭṭhāya cīvaraṃ na labhissāmī”ti paccāsā upacchinnā, mūlacīvarampi	1444	
PA_tika-vin01_t2:1444_2	dasāhaṃ ce sampattaṃ, tadaheva adhiṭṭhātabbaṃ. Paccāsācīvarampi parikkhāracoḷaṃ adhiṭṭhātabbanti	1444	
PA_tika-vin01_t2:1444_3	paṭhamataraṃ uppannaṃ visabhāgapaccāsācīvaraṃ sandhāya vadati. Aññamaññanti aññaṃ	1444	
PA_tika-vin01_t2:1444_4	aññaṃ, ayameva vā pāṭho. Aṅgaṃ panettha paṭhamakathine vuttasadisameva. Kevalañhi	1444	
PA_tika-vin01_t2:1444_5	tattha dasāhātikkamo, idha māsātikkamoti ayaṃ viseso.	1444	
PA_tika-vin01_t2:1445	Tatiyakathinasikkhāpadavaṇṇanā niṭṭhitā.	144	
PA_tika-vin01_t2:1446	4. Purāṇacīvarasikkhāpadavaṇṇanā	144	
PA_tika-vin01_t2:1447_0	503. Catutthe bhattavissagganti pāḷipadassa bhattakiccanti attho veditabbo, “bhattasaṃvidhāna”ntipi	1447	
PA_tika-vin01_t2:1447_1	keci. Tattha nāma tvanti imassapi so nāma tvanti attho veditabbo, “tāya nāma tva”nti keci.	1447	
PA_tika-vin01_t2:1448_0	505. Pitā ca mātā ca pitaro, pitūnaṃ pitaro pitāmahā, tesaṃyeva yugo pitāmahayugo,	1448	
PA_tika-vin01_t2:1448_1	tasmā yāva sattamā pitāmahayugā pitāmahadvandāti evamettha attho daṭṭhabbo. Evañhi	1448	
PA_tika-vin01_t2:1448_2	pitāmahaggahaṇeneva mātāmahopi gahitoti. “Yāva sattamā pitāmahayugā”ti vacanato heṭṭhā	1448	
PA_tika-vin01_t2:1448_3	ca uddhañca aṭṭhamayugo ñāti nāma na hoti. Desanāmukhameva cetanti pitāmahayugāti	1448	
PA_tika-vin01_t2:1448_4	pitāmaha-ggahaṇaṃ desanāmukhaṃ pitāmahīmātāmahīādīnampi adhippetattā. Pitu mātā pitāmahī.	1448	
PA_tika-vin01_t2:1448_5	Mātu pitā mātāmaho. Mātu mātā mātāmahī. Ettha kiñcāpi pañcasatasākiyānīnaṃ vasena	1448	
PA_tika-vin01_t2:1448_6	bhikkhubhāve ṭhatvā parivattaliṅgāya bhikkhuniyā ca vasena ekatoupasampannā bhikkhunī	1448	
PA_tika-vin01_t2:1448_7	labbhati, tathāpi pakatiniyāmeneva dassetuṃ “bhikkhunī nāma ubhatosaṅghe upasampannā”ti	1448	
PA_tika-vin01_t2:1448_8	vuttaṃ. “Kappaṃ katvāti vacanato dinnakappameva pācittiyaṃ janetī”ti vadanti. “Purāṇacīvaraṃ	1448	
PA_tika-vin01_t2:1448_9	nāma sakiṃ nivatthampi sakiṃ pārutampī”ti idaṃ nidassanamattanti āha “antamaso paribhogasīsenā”tiādi.	1448	
PA_tika-vin01_t2:1448_10	“Kāyena phusitvā paribhogoyeva paribhogo nāmā”ti kurundiyaṃ adhippāyo.	14481	
PA_tika-vin01_t2:1449_0	506. Kāyavikāraṃ katvāti idaṃ yāva “orato ṭhapetī”ti padaṃ, tāva sabbapadesu sambandhitabbaṃ.	1449	
PA_tika-vin01_t2:1449_1	Yathā sā “dhovāpetukāmo aya”nti jānāti, evaṃ kāyavikāraṃ katvāti attho. “Kāyavikāraṃ	1449	
PA_tika-vin01_t2:1449_2	katvā”ti vacanato kāyavācāhi kañci vikāraṃ akatvā hatthena hatthe dentassapi anāpatti.	1449	
PA_tika-vin01_t2:1449_3	Antodvādasahatthe okāseti idaṃ visesanaṃ yathāsambhavaṃ yojetabbaṃ. Tathā hi hatthena	1449	
PA_tika-vin01_t2:1449_4	hatthe dentassa pādamūle ca ṭhapetvā dentassa “antodvādasahatthe okāse”ti idaṃ vattabbanti	1449	
PA_tika-vin01_t2:1449_5	natthi aññathā asambhavato. Sati hi sambhave byabhicāre ca visesanaṃ sātthakaṃ hoti.	1449	
PA_tika-vin01_t2:1449_6	Upari “khipatī”tiādīni pana sandhāya idaṃ visesanaṃ vuttaṃ, tasmā antodvādasahatthe	1449	
PA_tika-vin01_t2:1449_7	okāse ṭhatvā upari khipantassa aññassa hatthe pesentassa ca āpatti. Upacāraṃ pana	1449	
PA_tika-vin01_t2:1449_8	muñcitvā kāyavācāhi vikāraṃ katvā āṇāpentassapi anāpatti. Upacāreti antodvādasahatthameva	1449	
PA_tika-vin01_t2:1449_9	okāsaṃ vadati. Upacāraṃ muñcitvāti dvādasahatthūpacāraṃ muñcitvā.	1449	
PA_tika-vin01_t2:1450_0	Ekena vatthunāti paṭhamaṃ katvā niṭṭhāpitaṃ sandhāya vuttaṃ. Rajane anāpattīti rajanaṃ	1450	
PA_tika-vin01_t2:1450_1	paccāsīsantassapi “dhovitvā ānehī”ti vuttattā anāpatti anāṇattiyā katattā. “Avuttā	1450	
PA_tika-vin01_t2:1450_2	dhovatī”ti iminā “avuttā rajati, avuttā ākoṭetī”ti idampi vuttameva hotīti āha –	1450	
PA_tika-vin01_t2:1450_3	“avuttā dhovatīti iminā lakkhaṇena anāpattī”ti. Sambahulā āpattiyo āpajjatīti pācittiyena	1450	
PA_tika-vin01_t2:1450_4	saddhiṃ dve dukkaṭāni āpajjati. Yathāvatthukamevāti nissaggiyamevāti attho. Pañca	1450	
PA_tika-vin01_t2:1450_5	satāni parimāṇametāsanti pañcasatā.	1450	
PA_tika-vin01_t2:1451_0	507. Cīvaraṃ dhovāti…pe… āṇāpentassāti ettha tāya dhovanaṃ paccāsīsantassapi anāpatti.	1451	
PA_tika-vin01_t2:1451_1	Purāṇacīvaratā, upacāre ṭhatvā aññātikāya bhikkhuniyā āṇāpanaṃ, tassā dhovanādīni	1451	
PA_tika-vin01_t2:1451_2	cāti imānettha tīṇi aṅgāni.	1451	
PA_tika-vin01_t2:1452	Purāṇacīvarasikkhāpadavaṇṇanā niṭṭhitā.	145	
PA_tika-vin01_t2:1453	5. Cīvarapaṭiggahaṇasikkhāpadavaṇṇanā	145	
PA_tika-vin01_t2:1454_0	508. Pañcame apaññatte sikkhāpadeti gaṇamhā ohīyanasikkhāpade apaññatte. Vihāravāranti	1454	
PA_tika-vin01_t2:1454_1	vihārapaṭijagganavāraṃ. Koṭṭhāsasampattīti sakalā aṅgapaccaṅgasampatti. Sabbapariyantanti	1454	
PA_tika-vin01_t2:1454_2	chaṭṭhassa aññacīvarassa abhāvā pañcannaṃ cīvarānaṃ ekamekaṃ sabbesaṃ pariyantanti	1454	
PA_tika-vin01_t2:1454_3	sabbapariyantaṃ. Antaravāsakādīsu hi pañcasu ekamekaṃ aññassa chaṭṭhassa abhāvā pañcannaṃ	1454	
PA_tika-vin01_t2:1454_4	antameva hoti. Athavā pañcasu cīvaresu ekamekaṃ attano aññassa dutiyassa abhāvā antameva	1454	
PA_tika-vin01_t2:1454_5	hotīti sabbameva pariyantanti sabbapariyantaṃ, sabbaso vā pariyantanti sabbapariyantaṃ.	1454	
PA_tika-vin01_t2:1454_6	Tenāha – “aññaṃ…pe… natthī”ti. Yathā tassa manoratho na pūratīti “sarīrapāripūriṃ	1454	
PA_tika-vin01_t2:1454_7	passissāmī”ti tassa uppanno manoratho yathā na pūrati. Evaṃ hatthataleyeva dassetvāti	1454	
PA_tika-vin01_t2:1454_8	sarīraṃ adassetvāva dātabbacīvaraṃ hatthatale “handā”ti dassetvā.	1454	
PA_tika-vin01_t2:1455_0	510. Vihatthatāyāti vihatahatthatāya, agaṇatāya appaccayatāya appaṭisaraṇatāyāti	1455	
PA_tika-vin01_t2:1455_1	vuttaṃ hoti. Samabhitunnattāti pīḷitattā. Parivattetabbaṃ parivattaṃ, parivattameva	1455	
PA_tika-vin01_t2:1455_2	pārivattakaṃ, parivattetvā dīyamānanti attho.	1455	
PA_tika-vin01_t2:1456_0	512. Upacāreti dvādasahatthūpacāraṃ sandhāya vadati. Upacāraṃ vā muñcitvā khipantīti	1456	
PA_tika-vin01_t2:1456_1	dvādasahatthaṃ muñcitvā orato ṭhapenti, na purimasikkhāpade viya dvādasahatthabbhantareyevāti	1456	
PA_tika-vin01_t2:1456_2	adhippāyo. Aññatra pārivattakāti yaṃ antamaso harītakakhaṇḍampi datvā vā dassāmīti	1456	
PA_tika-vin01_t2:1456_3	ābhogaṃ katvā vā pārivattakaṃ gaṇhāti, taṃ ṭhapetvā. Acittakabhāvena na sametīti	1456	
PA_tika-vin01_t2:1456_4	yathā aññātikāya ñātikasaññissa vematikassa ca gaṇhato acittakattā āpatti, evamidhāpi	1456	
PA_tika-vin01_t2:1456_5	“bhikkhuniyā santakaṃ ida”nti ajānitvā gaṇhatopi āpattiyevāti adhippāyo. Vassāvāsikaṃ	1456	
PA_tika-vin01_t2:1456_6	detīti puggalikaṃ katvā deti. Paṃsukūlaṃ attano atthāya ṭhapitabhāvaṃ jānitvā gaṇhantenapi	1456	
PA_tika-vin01_t2:1456_7	aññassa santakaṃ gahitaṃ nāma na hotīti āha – “sace pana saṅkārakūṭādīsū”tiādi. Asāmikañhi	1456	
PA_tika-vin01_t2:1456_8	paṃsukūlanti vuccati. Paṃsukūlaṃ adhiṭṭhahitvāti “asāmikaṃ ida”nti saññaṃ uppādetvā.	1456	
PA_tika-vin01_t2:1456_9	Evaṃ pana paṃsukūlasaññaṃ anuppādetvā gaṇhituṃ na vaṭṭati.	1456	
PA_tika-vin01_t2:1457	513. Aññātikāya aññātikasaññīti tikapācittiyanti ettha iti-saddo ādiattho. Tīṇi parimāṇamassāti tikaṃ, tikañca taṃ pācittiyañcāti tikapācittiyaṃ, tīṇi pācittiyānīti attho.	145	
PA_tika-vin01_t2:1458_0	514. Pattatthavikādiṃ yaṃkiñcīti anadhiṭṭhānupagaṃ sandhāya vadati. “Cīvaraṃ nāma	1458	
PA_tika-vin01_t2:1458_1	channaṃ cīvarānaṃ aññataraṃ cīvaraṃ vikappanupagaṃ pacchima”nti hi vuttattā adhiṭṭhānupagaṃ	1458	
PA_tika-vin01_t2:1458_2	yaṃkiñci na vaṭṭati. Tenevāha – “vikappanupagapacchimacīvarappamāṇa”ntiādi. Yasmā	1458	
PA_tika-vin01_t2:1458_3	bhisicchavi mahantāpi senāsanasaṅgahitattā cīvarasaṅkhyaṃ na gacchatīti neva adhiṭṭhānupagā	1458	
PA_tika-vin01_t2:1458_4	na vikappanupagā ca, tasmā anadhiṭṭhānupagasāmaññato vuttaṃ. Sacepi mañcappamāṇā	1458	
PA_tika-vin01_t2:1458_5	bhisicchavi hoti, vaṭṭatiyevāti. Ko pana vādo pattatthavikādīsūti mahatiyāpi tāva	1458	
PA_tika-vin01_t2:1458_6	bhisicchaviyā anadhiṭṭhānupagattā anāpatti, tato khuddakataresu anadhiṭṭhānupagesu	1458	
PA_tika-vin01_t2:1458_7	pattatthavikādīsu kimeva vattabbanti adhippāyo. Paṭiggahaṇaṃ kiriyā, aparivattanaṃ	1458	
PA_tika-vin01_t2:1458_8	akiriyā. Vikappanupagacīvaratā, pārivattakābhāvo, aññātikāya hatthato gahaṇanti imānettha tīṇi aṅgāni.	1458	
PA_tika-vin01_t2:1459	Cīvarapaṭiggahaṇasikkhāpadavaṇṇanā niṭṭhitā.	145	
PA_tika-vin01_t2:1460	6. Aññātakaviññattisikkhāpadavaṇṇanā	146	
PA_tika-vin01_t2:1461_0	515. Chaṭṭhe patikiṭṭhoti nihīno, lāmakoti attho. Lolajātikoti lolasabhāvo. Paṭuyeva	1461	
PA_tika-vin01_t2:1461_1	paṭṭo. Tenāha “cheko”tiādi. Kismiṃ viyāti ettha “kismiṃ viyā”ti nipātavasena samānatthaṃ	1461	
PA_tika-vin01_t2:1461_2	“kiṃsu viyā”ti nipātapadanti āha “kiṃsu viyā”ti, kiṃ viyāti attho, dukkhaṃ viyāti	1461	
PA_tika-vin01_t2:1461_3	adhippāyo. Tenāha “kileso viyā”tiādi. Dhammavasena upacāravasena nimantanā dhammanimantanāti	1461	
PA_tika-vin01_t2:1461_4	pāḷipadassa attho veditabbo. Sace pana “vadeyyātha, bhante, yenattho”ti idaṃ saccameva	1461	
PA_tika-vin01_t2:1461_5	vuttaṃ siyā, pavāritoyeva hoti. Yasmā pana pavāretvāpi adātukāmo appavāritaṭṭhāneyeva	1461	
PA_tika-vin01_t2:1461_6	tiṭṭhati, tasmā bhagavā pavāritāpavāritabhāvaṃ avicāretvā “ñātako te, upananda, aññātako”ti	1461	
PA_tika-vin01_t2:1461_7	ñātakaaññātakabhāvaṃyeva vicāresi. Musiṃsūti vilumpiṃsu.	1461	
PA_tika-vin01_t2:1462_0	517. Anupubbakathāti anupubbena vinicchayakathā. Sesaparikkhārānaṃ saddhivihārikehi	1462	
PA_tika-vin01_t2:1462_1	gahitattā nivāsanapārupanamattameva avasiṭṭhanti āha “nivāsanapārupanamattaṃyeva	1462	
PA_tika-vin01_t2:1462_2	haritvā”ti. Saddhivihārikānaṃ tāva āgamanassa vā anāgamanassa vā ajānanatāya vuttaṃ	1462	
PA_tika-vin01_t2:1462_3	“therehi neva tāva…pe… bhañjitabba”nti. Paresampi atthāya labhantīti attano cīvaraṃ	1462	
PA_tika-vin01_t2:1462_4	dadamānā sayaṃ sākhābhaṅgena paṭicchādentīti tesaṃ atthāyapi bhañjituṃ labhanti.	1462	
PA_tika-vin01_t2:1462_5	“Tiṇena vā paṇṇena vā paṭicchādetvā āgantabba”nti vacanato īdisesu bhūtagāmapātabyatāpi	1462	
PA_tika-vin01_t2:1462_6	anuññātāyeva hotīti āha – “neva bhūtagāmapātabyatāya pācittiyaṃ hotī”ti. Na tesaṃ	1462	
PA_tika-vin01_t2:1462_7	dhāraṇe dukkaṭanti tesaṃ titthiyaddhajānaṃ dhāraṇepi dukkaṭaṃ natthi.	1462	
PA_tika-vin01_t2:1463_0	Yāni ca nesaṃ vatthāni dentīti sambandho. Therānaṃ sayameva dinnattā vuttaṃ “acchinnacīvaraṭṭhāne	1463	
PA_tika-vin01_t2:1463_1	ṭhitattā”ti. Yadi laddhiṃ gaṇhāti, titthiyapakkantako nāma hoti, tasmā vuttaṃ “laddhiṃ	1463	
PA_tika-vin01_t2:1463_2	aggahetvā”ti. “No ce hoti saṅghassa vihāracīvaraṃ vā…pe… āpatti dukkaṭassā”ti iminā	1463	
PA_tika-vin01_t2:1463_3	antarāmagge paviṭṭhavihārato nikkhamitvā aññattha attano abhirucitaṭṭhānaṃ gacchantassa	1463	
PA_tika-vin01_t2:1463_4	dukkaṭaṃ vuttaṃ. Iminā ca “yaṃ āvāsaṃ paṭhamaṃ upagacchatī”ti vuttaṃ antarāmagge	1463	
PA_tika-vin01_t2:1463_5	ṭhitavihārampi sace naggo hutvā gacchati, dukkaṭamevāti veditabbaṃ. Yadi evaṃ tattha	1463	
PA_tika-vin01_t2:1463_6	kasmā na vuttanti ce? Anokāsattā. Tattha hi “anujānāmi, bhikkhave, acchinnacīvarassa	1463	
PA_tika-vin01_t2:1463_7	vā…pe… cīvaraṃ viññāpetu”nti iminā sambandhena saṅghikampi cīvaraṃ nivāsetuṃ pārupituñca	1463	
PA_tika-vin01_t2:1463_8	anujānanto “yaṃ āvāsaṃ paṭhamaṃ…pe… gahetvā pārupitu”nti āha, tasmā tattha anokāsattā dukkaṭaṃ na vuttaṃ.	1463	
PA_tika-vin01_t2:1464_0	Vihāracīvaranti senāsanacīvaraṃ. Cimilikāhīti paṭapilotikāhi. Tassa uparīti bhūmattharaṇassa	1464	
PA_tika-vin01_t2:1464_1	upari. Videsagatenāti aññaṃ cīvaraṃ alabhitvā videsagatena. Ekasmiṃ…pe… ṭhapetabbanti	1464	
PA_tika-vin01_t2:1464_2	ettha “lesena gahetvā agatattā ṭhapentena ca saṅghikaparibhogeneva ṭhapitattā aññasmiṃ	1464	
PA_tika-vin01_t2:1464_3	senāsane niyamitampi aññattha ṭhapetuṃ vaṭṭatī”ti vadanti. Paribhogenevāti aññaṃ	1464	
PA_tika-vin01_t2:1464_4	cīvaraṃ alabhitvā paribhuñjanena.	1464	
PA_tika-vin01_t2:1465_0	519-521. Paribhogajiṇṇanti yathā tena cīvarena sarīraṃ paṭicchādetuṃ na sakkā, evaṃ	1465	
PA_tika-vin01_t2:1465_1	jiṇṇaṃ. Kappiyavohārenāti kayavikkayāpattito mocanatthaṃ vuttaṃ. “Viññāpentassā”ti	1465	
PA_tika-vin01_t2:1465_2	imasseva atthaṃ vibhāveti “cetāpentassa parivattāpentassā”ti. Attano dhanena hi viññāpanaṃ	1465	
PA_tika-vin01_t2:1465_3	nāma parivattanamevāti adhippāyo. Saṅghavasena pavāritānaṃ viññāpane vattaṃ dasseti	1465	
PA_tika-vin01_t2:1465_4	“pamāṇameva vaṭṭatī”ti. Saṅghavasena hi pavārite sabbesaṃ sādhāraṇattā adhikaṃ viññāpetuṃ	1465	
PA_tika-vin01_t2:1465_5	na vaṭṭati. Yaṃ yaṃ pavāretīti yaṃ yaṃ cīvarādiṃ dassāmīti pavāreti. Viññāpanakiccaṃ	1465	
PA_tika-vin01_t2:1465_6	natthīti vinā viññattiyā dīyamānattā viññāpetvā kiṃ karissatīti adhippāyo. Aññassatthāyāti	1465	
PA_tika-vin01_t2:1465_7	etthāpi “ñātakānaṃ pavāritāna”nti idaṃ anuvattatiyevāti āha “attano ñātakapavārite”tiādi.	1465	
PA_tika-vin01_t2:1465_8	Vikappanupagacīvaratā, samayābhāvo, aññātakaviññatti, tāya ca paṭilābhoti imānettha cattāri aṅgāni.	1465	
PA_tika-vin01_t2:1466	Aññātakaviññattisikkhāpadavaṇṇanā niṭṭhitā.	146	
PA_tika-vin01_t2:1467	7. Tatuttarisikkhāpadavaṇṇanā	146	
PA_tika-vin01_t2:1468	522. Sattame pāḷiyaṃ paggāhikasālanti dussavāṇijakānaṃ āpaṇaṃ. “Paggāhitasāla”ntipi paṭhanti.	146	
PA_tika-vin01_t2:1469_0	523-524. Abhīti upasaggoti tassa visesatthābhāvaṃ dasseti. Tenāha “haritunti attho”ti.	1469	
PA_tika-vin01_t2:1469_1	Vara-saddassa icchāyaṃ vattamānattā āha “icchāpeyyā”ti. Daṭṭhu khematoti ettha gāthābandhavasena	1469	
PA_tika-vin01_t2:1469_2	anunāsikalopo daṭṭhabbo. Saantaranti antaravāsakasahitaṃ. Uttaranti uttarāsaṅgaṃ.	1469	
PA_tika-vin01_t2:1469_3	Assa cīvarassāti sāditabbacīvarassa. Acchinnasabbacīvarenāti acchinnāni sabbāni tīṇi	1469	
PA_tika-vin01_t2:1469_4	cīvarāni assāti acchinnasabbacīvaro, tenāti attho. Yassa hi acchindanasamaye tīṇi	1469	
PA_tika-vin01_t2:1469_5	cīvarāni sannihitāni honti, tāni sabbāni acchinnānīti so “acchinnasabbacīvaro”ti	1469	
PA_tika-vin01_t2:1469_6	vuccati. Teneva “acchinnasabbacīvarena ticīvarakenā”ti vuttaṃ. Ticīvarakenāti hi	1469	
PA_tika-vin01_t2:1469_7	acchindanasamaye ticīvarassa sannihitabhāvaṃ sandhāya vuttaṃ, na pana vinayatecīvarikabhāvaṃ	1469	
PA_tika-vin01_t2:1469_8	dhutaṅgatecīvarikabhāvaṃ vā sandhāya. Evaṃ paṭipajjitabbanti “santaruttaraparamaṃ	1469	
PA_tika-vin01_t2:1469_9	tena bhikkhunā tato cīvaraṃ sāditabba”nti vuttavidhinā paṭipajjitabbaṃ. Aññenāti	1469	
PA_tika-vin01_t2:1469_10	acchinnaasabbacīvarena. Yassa tīsu cīvaresu ekaṃ vā dve vā cīvarāni acchinnāni honti,	14691	
PA_tika-vin01_t2:1469_11	tenāti attho. Aññathāpīti “santaruttaraparama”nti vuttavidhānato aññathāpi. Yassa	14691	
PA_tika-vin01_t2:1469_12	hi tīsu dve cīvarāni acchinnāni honti, ekaṃ sāditabbaṃ. Ekasmiṃ acchinne na sāditabbanti	14691	
PA_tika-vin01_t2:1469_13	na tassa santaruttaraparamasādiyanaṃ sambhavati, ayameva ca attho padabhājanena vibhāvito.	14691	
PA_tika-vin01_t2:1469_14	Tenāha “taṃ vibhāgaṃ dassetu”nti.	14691	
PA_tika-vin01_t2:1470_0	Keci pana “ticīvarakenāti vuttattā ticīvaraṃ parikkhāracoḷavasena adhiṭṭhahitvā paribhuñjato	1470	
PA_tika-vin01_t2:1470_1	tasmiṃ naṭṭhe bahūnipi gahetuṃ labhatī”ti vadanti, taṃ na gahetabbaṃ. Padabhājanassa	1470	
PA_tika-vin01_t2:1470_2	hi adhippāyaṃ dassentena yasmā pana “acchinnasabbacīvarena…pe… taṃ vibhāgaṃ dassetu”nti	1470	
PA_tika-vin01_t2:1470_3	vuttaṃ, padabhājane ca na tādiso attho upalabbhati, tasmā taṃ na gahetabbameva. Yampi	1470	
PA_tika-vin01_t2:1470_4	mātikāṭṭhakathāyaṃ vuttaṃ “yassa adhiṭṭhitacīvarassa tīṇi naṭṭhānī”ti, tatthāpi adhiṭṭhitaggahaṇaṃ	1470	
PA_tika-vin01_t2:1470_5	sarūpakathanamattanti gahetabbaṃ, na pana ticīvarādhiṭṭhānena adhiṭṭhitacīvarassevāti	1470	
PA_tika-vin01_t2:1470_6	evamattho gahetabbo pāḷiyaṃ aṭṭhakathāyañca tathā atthassa asambhavato. Na hi ticīvarādhiṭṭhānena	1470	
PA_tika-vin01_t2:1470_7	adhiṭṭhitacīvarasseva idaṃ sikkhāpadaṃ paññattanti sakkā viññātuṃ. Purimasikkhāpadena	1470	
PA_tika-vin01_t2:1470_8	hi acchinnacīvarassa aññātakaviññattiyā anuññātattā pamāṇaṃ ajānitvā viññāpanavatthusmiṃ	1470	
PA_tika-vin01_t2:1470_9	pamāṇato sādiyanaṃ anujānantena bhagavatā idaṃ sikkhāpadaṃ paññattaṃ, tasmā “parikkhāracoḷikassa	1470	
PA_tika-vin01_t2:1470_10	bahumpi sādituṃ vaṭṭatī”ti ayamattho neva pāḷiyā sameti, na ca bhagavato adhippāyaṃ anulometi.	14701	
PA_tika-vin01_t2:1471_0	Yassa tīṇi naṭṭhāni, tena dve sāditabbānīti ettha yassa ticīvarato adhikampi cīvaraṃ	1471	
PA_tika-vin01_t2:1471_1	aññattha ṭhitaṃ atthi, tadātassa cīvarassa alabbhanīyabhāvato tenapi sādituṃ vaṭṭatīti	1471	
PA_tika-vin01_t2:1471_2	veditabbaṃ. Pakatiyāva santaruttarena caratīti sāsaṅkasikkhāpadavasena vā avippavāsasammutivasena	1471	
PA_tika-vin01_t2:1471_3	vā tatiyassa alābhena vā carati. “Dve naṭṭhānī”ti adhikārattā vuttaṃ “dve sāditabbānī”ti.	1471	
PA_tika-vin01_t2:1471_4	Ekaṃ sādiyanteneva samo bhavissatīti tiṇṇaṃ cīvarānaṃ dvīsu naṭṭhesu ekaṃ sādiyantena	1471	
PA_tika-vin01_t2:1471_5	samo bhavissati ubhinnampi santaruttaraparamatāya avaṭṭhānato. Yassa ekaṃyeva hotīti	1471	
PA_tika-vin01_t2:1471_6	aññena kenaci kāraṇena vinaṭṭhasesacīvaraṃ sandhāya vuttaṃ.	1471	
PA_tika-vin01_t2:1472_0	526. “Sesakaṃ tuyheva hotūti dentī”ti vuttattā “pamāṇayuttaṃ gaṇhissāma, sesakaṃ	1472	
PA_tika-vin01_t2:1472_1	āharissāmā”ti vatvā gahetvā gamanasamayepi “sesakampi tumhākaññeva hotū”ti vadanti,	1472	
PA_tika-vin01_t2:1472_2	laddhakappiyameva. Pavāritānanti acchinnakālato pubbeyeva pavāritānaṃ. Pāḷiyā na	1472	
PA_tika-vin01_t2:1472_3	sametīti santaruttaraparamato uttari sādiyane anāpattidassanatthaṃ “anāpatti ñātakānaṃ	1472	
PA_tika-vin01_t2:1472_4	pavāritāna”nti vuttattā na sameti. Santaruttaraparamaṃ sādiyantassa hi āpattippasaṅgoyeva	1472	
PA_tika-vin01_t2:1472_5	natthi, sati ca sikkhāpadena āpattippasaṅge anāpatti yuttā dassetunti adhippāyo.	1472	
PA_tika-vin01_t2:1472_6	Keci pana “pamāṇameva vaṭṭatīti idaṃ sallekhadassanatthaṃ vutta”nti vadanti.	1472	
PA_tika-vin01_t2:1473_0	Yasmā panidaṃ…pe… na vuttanti etthāyamadhippāyo – “aññassatthāyā”ti vuccamāne aññesaṃ	1473	
PA_tika-vin01_t2:1473_1	atthāya pamāṇaṃ atikkamitvāpi gaṇhituṃ vaṭṭatīti āpajjati, tañca aññassatthāya viññāpanavatthusmiṃ	1473	
PA_tika-vin01_t2:1473_2	paññattattā vatthunā saṃsandiyamānaṃ na sameti. Na hi yaṃ vatthuṃ nissāya sikkhāpadaṃ	1473	
PA_tika-vin01_t2:1473_3	paññattaṃ, tasmiṃyeva anāpattivacanaṃ yuttanti. Gaṇṭhipadesu pana tīsupi “imassa	1473	
PA_tika-vin01_t2:1473_4	sikkhāpadassa attano sādiyanapaṭibaddhatāvasena pavattattā ‘aññassatthāyā’ti vattuṃ	1473	
PA_tika-vin01_t2:1473_5	okāsoyeva natthi, tasmā na vutta”nti kathitaṃ. Idha “aññassatthāyā”ti avuttattā aññesaṃ	1473	
PA_tika-vin01_t2:1473_6	atthāya ñātakapavāritesu adhikaṃ viññāpentassa āpattīti ce? Na, tattha purimasikkhāpadeneva	1473	
PA_tika-vin01_t2:1473_7	anāpattisiddhito. Tatuttaritā, acchinnādikāraṇatā, aññātakaviññatti, tāya ca paṭilābhoti	1473	
PA_tika-vin01_t2:1473_8	imānettha cattāri aṅgāni.	1473	
PA_tika-vin01_t2:1474	Tatuttarisikkhāpadavaṇṇanā niṭṭhitā.	147	
PA_tika-vin01_t2:1475	8. Paṭhamaupakkhaṭasikkhāpadavaṇṇanā	147	
PA_tika-vin01_t2:1476	527. Aṭṭhame api mayyāti pāṭhepi soyevattho. Ayyāti pana bahuvacanena āmantanaṃ kataṃ.	147	
PA_tika-vin01_t2:1477_0	528-529. Apadissāti “itthannāmassa bhikkhuno dassāmī”ti evaṃ apadisitvā. Paccayaṃ	1477	
PA_tika-vin01_t2:1477_1	katvāti kāraṇaṃ katvā. Uddissāti ettha yo kattāti “uddissā”ti iminā vuttauddisanakiriyāya	1477	
PA_tika-vin01_t2:1477_2	yo kattā. Cīvaraṃ cetāpenti parivattenti etenāti cīvaracetāpannaṃ. Na-kārāgamaṃ katvā	1477	
PA_tika-vin01_t2:1477_3	cīvaracetāpannanti vuttaṃ, “cīvaracetāpana”ntipi paṭhanti. Pacuravohāravasenāti yebhuyyavohāravasena.	1477	
PA_tika-vin01_t2:1477_4	Yebhuyyavasena hi gharasāmikaṃ daṭṭhukāmā tassa gharaṃ gacchantīti tatheva bahulaṃ	1477	
PA_tika-vin01_t2:1477_5	vohāro. Byañjanamattamevāti attho netabbo natthīti adhippāyo.	1477	
PA_tika-vin01_t2:1478_0	531. Samakepi pana anāpattīti yadagghanakaṃ so dātukāmo hoti, tadagghanake anāpatti	1478	
PA_tika-vin01_t2:1478_1	mūlaṃ vaḍḍhetvā adhikavidhānaṃ anāpannattā. Ettha ca “dātukāmomhī”ti attano santike	1478	
PA_tika-vin01_t2:1478_2	avuttepi dātukāmataṃ sutvā yadagghanakaṃ so dātukāmo hoti, tadagghanakaṃ āharāpetuṃ	1478	
PA_tika-vin01_t2:1478_3	vaṭṭati. Agghavaḍḍhanakañhi idaṃ sikkhāpadanti ettha agghavaḍḍhanaṃ etassa atthīti	1478	
PA_tika-vin01_t2:1478_4	agghavaḍḍhanakaṃ, agghavaḍḍhanaṃ sandhāya idaṃ sikkhāpadaṃ paññattanti adhippāyo.	1478	
PA_tika-vin01_t2:1478_5	Cīvaraṃ dehīti saṅghāṭiādīsu yaṃkiñci cīvaraṃ sandhāya vadati. Cīvare bhiyyokamyatā,	1478	
PA_tika-vin01_t2:1478_6	aññātakaviññatti, tāya ca paṭilābhoti imānettha tīṇi aṅgāni.	1478	
PA_tika-vin01_t2:1479	Paṭhamaupakkhaṭasikkhāpadavaṇṇanā niṭṭhitā.	147	
PA_tika-vin01_t2:1480	532. Dutiyaupakkhaṭe vattabbaṃ natthi.	148	
PA_tika-vin01_t2:1481	10. Rājasikkhāpadavaṇṇanā	148	
PA_tika-vin01_t2:1482_0	537-539. Rājasikkhāpade pana “ajjaṇho”ti pāṭhe “ajjuṇho”tipi paṭhanti. Bhogoti bhuñjitabbo.	1482	
PA_tika-vin01_t2:1482_1	Yaṃ vuttaṃ mātikāṭṭhakathāyaṃ “iminā cīvaracetāpannena cīvaraṃ cetāpetvā itthannāmaṃ	1482	
PA_tika-vin01_t2:1482_2	bhikkhuṃ cīvarena acchādehīti idaṃ āgamanasuddhiṃ dassetuṃ vuttaṃ. Sace hi ‘idaṃ	1482	
PA_tika-vin01_t2:1482_3	itthannāmassa bhikkhuno dehī’ti peseyya, āgamanassa asuddhattā akappiyavatthuṃ ārabbha	1482	
PA_tika-vin01_t2:1482_4	bhikkhunā kappiyakārakopi niddisitabbo na bhaveyyā”ti, tattha āgamanassa suddhiyā	1482	
PA_tika-vin01_t2:1482_5	vā asuddhiyā vā visesappayojanaṃ na dissati. Satipi hi āgamanassa asuddhabhāve dūto	1482	
PA_tika-vin01_t2:1482_6	attano kusalatāya kappiyavohārena vadati, “kappiyakārako na niddisitabbo”ti idaṃ	1482	
PA_tika-vin01_t2:1482_7	natthi, na ca dūtena kappiyavohāravasena vutte dāyakena idaṃ kathaṃ pesitanti īdisī	1482	
PA_tika-vin01_t2:1482_8	vicāraṇā upalabbhati, avicāretvā ca taṃ na sakkā jānituṃ, yadi pana āgamanassa asuddhattā	1482	
PA_tika-vin01_t2:1482_9	kappiyakārako niddisitabbo na bhaveyya, cīvarānaṃ atthāya dūtassa hatthe akappiyavatthusmiṃ	1482	
PA_tika-vin01_t2:1482_10	pesite sabbattha dāyakena kathaṃ pesitanti pucchitvāva kappiyakārako niddisitabbo	14821	
PA_tika-vin01_t2:1482_11	bhaveyya. Tasmā asatipi āgamanasuddhiyaṃ sace so dūto attano kusalatāya kappiyavohāravasena	14821	
PA_tika-vin01_t2:1482_12	vadati, dūtasseva vacanaṃ gahetabbaṃ. Yadi hi āgamanasuddhiyevettha pamāṇaṃ, mūlasāmikena	14821	
PA_tika-vin01_t2:1482_13	kappiyavohāravasena pesitassa dūtassa akappiyavohāravasena vadatopi kappiyakārako	14821	
PA_tika-vin01_t2:1482_14	niddisitabbo bhaveyya, tasmā sabbattha dūtavacanameva pamāṇanti gahetabbaṃ.	14821	
PA_tika-vin01_t2:1483_0	Iminā cīvaracetāpannenātiādinā pana imamatthaṃ dasseti – kappiya vasena āgatampi	1483	
PA_tika-vin01_t2:1483_1	cīvaramūlaṃ īdisena dūtavacanena akappiyaṃ hoti, tasmā taṃ paṭikkhipitabbanti. Tenevāha	1483	
PA_tika-vin01_t2:1483_2	– “tena bhikkhunā so dūto evamassa vacanīyo”tiādi. Suvaṇṇaṃ, rajataṃ, kahāpaṇo, māsakoti	1483	
PA_tika-vin01_t2:1483_3	imāni hi cattāri nissaggiyavatthūni, muttā, maṇi, veḷuriyo, saṅkho, silā, pavāḷaṃ,	1483	
PA_tika-vin01_t2:1483_4	lohitaṅko, masāragallaṃ, satta dhaññāni, dāsidāsaṃ, khettaṃ, vatthu, pupphārāmaphalārāmādayoti	1483	
PA_tika-vin01_t2:1483_5	imāni dukkaṭavatthūni ca attano vā cetiyasaṅghagaṇapuggalānaṃ vā atthāya sampaṭicchituṃ	1483	
PA_tika-vin01_t2:1483_6	na vaṭṭanti, tasmā taṃ sādituṃ na vaṭṭatīti dassanatthaṃ “na kho mayaṃ, āvuso, cīvaracetāpannaṃ	1483	
PA_tika-vin01_t2:1483_7	paṭiggaṇhāmā”ti vuttaṃ, “cīvarañca kho mayaṃ paṭiggaṇhāmā”ti idaṃ pana attānaṃ uddissa	1483	
PA_tika-vin01_t2:1483_8	ābhatattā vattuṃ vaṭṭati, tasmā vuttaṃ. “Veyyāvaccakaro niddisitabbo”ti idaṃ “atthi	1483	
PA_tika-vin01_t2:1483_9	panāyasmato koci veyyāvaccakaro”ti kappiyavacanena vuttattā anuññātaṃ. Sace pana	1483	
PA_tika-vin01_t2:1483_10	dūto “ko imaṃ gaṇhātī”ti vā “kassa demī”ti vā vadati, na niddisitabbo. “Ārāmiko vā	14831	
PA_tika-vin01_t2:1483_11	upāsako vā”ti idaṃ sāruppatāya vuttaṃ, ṭhapetvā pana pañca sahadhammike yo koci kappiyakārako	14831	
PA_tika-vin01_t2:1483_12	vaṭṭati. “Eso kho, āvuso, bhikkhūnaṃ veyyāvaccakaro”ti idaṃ bhikkhussa kappiyavacanadassanatthaṃ	14831	
PA_tika-vin01_t2:1483_13	vuttaṃ. Evameva hi vattabbaṃ, “etassa dehī”tiādi na vattabbaṃ. So vā cetāpessati	14831	
PA_tika-vin01_t2:1483_14	vāti ettha eko vā-saddo padapūraṇo, “saññatto so mayā”tiādi pana dūtena evaṃ ārociteyeva	14831	
PA_tika-vin01_t2:1483_15	taṃ codetuṃ vaṭṭati, nevāssa hatthe datvā gatamattakāraṇenāti dassanatthaṃ vuttaṃ.	14831	
PA_tika-vin01_t2:1484_0	Etāni hi vacanāni…pe… na vattabboti ettha “evaṃ vadanto paṭikkhittassa katattā vattabhede	1484	
PA_tika-vin01_t2:1484_1	dukkaṭaṃ āpajjati, codanā pana hotiyevā”ti mahāgaṇṭhipade majjhimagaṇṭhipade ca vuttaṃ.	1484	
PA_tika-vin01_t2:1484_2	Uddiṭṭhacodanāparicchedaṃ dassetvāti “dutiyampi vattabbo”tiādinā dassetvā. Pucchiyamānoti	1484	
PA_tika-vin01_t2:1484_3	ettha pucchiyamānenāti attho gahetabboti āha “karaṇatthe paccattavacana”nti. Āgatakāraṇaṃ	1484	
PA_tika-vin01_t2:1484_4	bhañjatīti āgatakāraṇaṃ vināseti.	1484	
PA_tika-vin01_t2:1485_0	Ettha keci vadanti “āgatakāraṇaṃ nāma cīvaraggahaṇaṃ, taṃ bhañjatīti vuttattā puna	1485	
PA_tika-vin01_t2:1485_1	taṃ cīvaraṃ yena kenaci ākārena gahetuṃ na vaṭṭatī”ti. Keci pana “āgatakāraṇaṃ nāma	1485	
PA_tika-vin01_t2:1485_2	kāyavācāhi codanā, taṃ bhañjatīti vuttattā puna taṃ yena kenaci ākārena codetuṃ na	1485	
PA_tika-vin01_t2:1485_3	labhati. Sace sayameva deti, mūlasāmiko vā dāpeti, gahetuṃ vaṭṭatī”ti vadanti. Apare	1485	
PA_tika-vin01_t2:1485_4	pana “āgatakāraṇaṃ nāma ṭhānaṃ, taṃ bhañjatīti vuttattā yathā ‘attho me, āvuso, cīvarenā’ti	1485	
PA_tika-vin01_t2:1485_5	ekāya codanāya dve ṭhānāni bhañjati, evamidhāpi sace āsane nisīdati, ekāya nisajjāya	1485	
PA_tika-vin01_t2:1485_6	dve ṭhānāni bhañjati. Āmisaṃ ce paṭiggaṇhāti, ekena paṭiggahaṇena dve ṭhānāni bhañjati.	1485	
PA_tika-vin01_t2:1485_7	Dhammaṃ ce bhāsati, dhammadesanāsikkhāpade vuttaparicchedāya ekāya vācāya dve ṭhānāni	1485	
PA_tika-vin01_t2:1485_8	bhañjatī”ti vadanti. Imesaṃ pana sabbesampi vādaṃ “ayutta”nti paṭikkhipitvā tīsupi	1485	
PA_tika-vin01_t2:1485_9	gaṇṭhipadesu idaṃ vuttaṃ “āgatakāraṇaṃ nāma ṭhānameva, tasmā ‘na kattabba’nti vāritassa	1485	
PA_tika-vin01_t2:1485_10	katattā nisajjādīsu katesu chasu ṭhānesu ekaṃ ṭhānaṃ bhañjatī”ti.	14851	
PA_tika-vin01_t2:1486_0	Tatra tatra ṭhāne tiṭṭhatīti idaṃ codakassa ṭhitaṭṭhānato apakkamma tatra tatra uddissa	1486	
PA_tika-vin01_t2:1486_1	ṭhānaṃyeva sandhāya vuttaṃ. “Sāmaṃ vā gantabbaṃ, dūto vā pāhetabbo”ti idaṃ sabhāvato	1486	
PA_tika-vin01_t2:1486_2	codetuṃ anicchantenapi kātabbamevāti vadanti. Mukhaṃ vivaritvā sayameva kappiyakārakattaṃ	1486	
PA_tika-vin01_t2:1486_3	upagatoti mukhavevaṭikakappiyakārako. Avicāretukāmatāyāti imasmiṃ pakkhe “natthamhākaṃ	1486	
PA_tika-vin01_t2:1486_4	kappiyakārako”ti idaṃ “tādisaṃ karonto kappiyakārako natthī”ti iminā adhippāyena vuttaṃ.	1486	
PA_tika-vin01_t2:1487_0	“Meṇḍakasikkhāpade vuttanayena paṭipajjitabba”nti vatvā idāni taṃ meṇḍakasikkhāpadaṃ	1487	
PA_tika-vin01_t2:1487_1	dassento “vuttañheta”ntiādimāha. Idameva hi “santi, bhikkhave, saddhā pasannā”tiādivacanaṃ	1487	
PA_tika-vin01_t2:1487_2	bhesajjakkhandhake meṇḍakavatthusmiṃ vuttattā “meṇḍakasikkhāpada”nti vuttaṃ. Tattha	1487	
PA_tika-vin01_t2:1487_3	hi meṇḍakena nāma seṭṭhinā –	1487	
PA_tika-vin01_t2:1488	“Santi, bhante, maggā kantārā appodakā appabhakkhā, na sukarā apātheyyena gantuṃ, sādhu, bhante, bhagavā bhikkhūnaṃ pātheyyaṃ anujānātū”ti –	148	
PA_tika-vin01_t2:1489	Yācitena bhagavatā –	148	
PA_tika-vin01_t2:1490_0	“Anujānāmi, bhikkhave, pātheyyaṃ pariyesituṃ. Taṇḍulo taṇḍulatthikena, muggo muggatthikena,	1490	
PA_tika-vin01_t2:1490_1	māso māsatthikena, loṇaṃ loṇatthikena, guḷo guḷatthikena, telaṃ telatthikena, sappi sappitthikenā”ti –	1490	
PA_tika-vin01_t2:1491	Vatvā idaṃ vuttaṃ –	149	
PA_tika-vin01_t2:1492_0	“Santi, bhikkhave, manussā saddhā pasannā, te kappiyakārakānaṃ hatthe hiraññaṃ upanikkhipanti	1492	
PA_tika-vin01_t2:1492_1	‘iminā ayyassa yaṃ kappiyaṃ, taṃ dethā’ti. Anujānāmi, bhikkhave, yaṃ tato kappiyaṃ,	1492	
PA_tika-vin01_t2:1492_2	taṃ sādituṃ, na tvevāhaṃ bhikkhave kenaci pariyāyena jātarūparajataṃ sāditabbaṃ pariyesitabbanti vadāmī”ti.	1492	
PA_tika-vin01_t2:1493_0	Hiraññaṃ upanikkhipantīti etthāpi bhikkhussa ārocanaṃ atthiyevāti gahetabbaṃ. Aññathā	1493	
PA_tika-vin01_t2:1493_1	aniddiṭṭhakappiyakārakattaṃ bhajatīti na codetabbo siyā. Yadi mūlaṃ sandhāya codeti,	1493	
PA_tika-vin01_t2:1493_2	taṃ sāditameva siyāti āha “mūlaṃ asādiyantenā”ti.	1493	
PA_tika-vin01_t2:1494_0	“Aññātakaappavāritesu viya paṭipajjitabbanti idaṃ attanā codanāṭhānañca na kātabbanti	1494	
PA_tika-vin01_t2:1494_1	dassanatthaṃ vuttaṃ. Aññaṃ pana kappiyakārakaṃ pesetvā lokacārittavasena anuyuñjitvāpi	1494	
PA_tika-vin01_t2:1494_2	kappiyavatthuṃ āharāpetuṃ vaṭṭati attānaṃ uddissa nikkhittassa attano santakattā”ti	1494	
PA_tika-vin01_t2:1494_3	keci vadanti, taṃ aṭṭhakathāyaṃ “aññātakaappavāritesu viya paṭipajjitabbaṃ. Sace	1494	
PA_tika-vin01_t2:1494_4	sayameva cīvaraṃ ānetvā denti, gahetabbaṃ. No ce, kiñci na vattabbā”ti daḷhaṃ katvā	1494	
PA_tika-vin01_t2:1494_5	vuttattā na gahetabbanti amhākaṃ khanti. Na hi aññātakaappavāritaṃ sayaṃ aviññāpetvā	1494	
PA_tika-vin01_t2:1494_6	aññena viññāpetuṃ vaṭṭati, na ca yattha aññaṃ pesetvā āharāpetuṃ vaṭṭati, tattha	1494	
PA_tika-vin01_t2:1494_7	sayaṃ gantvā na āharāpetabbanti sakkā vatthuṃ. Yadi cettha aññena āharāpetuṃ vaṭṭati,	1494	
PA_tika-vin01_t2:1494_8	“aññātakaappavāritesu viya paṭipajjitabba”ntiādivacanameva niratthakaṃ siyā. “Dūtenā”ti	1494	
PA_tika-vin01_t2:1494_9	imassa byabhicāraṃ dasseti “sayaṃ āharitvāpī”ti. Dadantesūti iminā sambandho. Piṇḍapātādīnaṃ	1494	
PA_tika-vin01_t2:1494_10	atthāyāti iminā pana “cīvaracetāpanna”nti imassa byabhicāraṃ dasseti. “Eseva nayo”ti	14941	
PA_tika-vin01_t2:1494_11	vuttattā piṇḍapātādīnaṃ atthāya dinnepi ṭhānacodanādi sabbaṃ heṭṭhā vuttanayeneva kātabbaṃ.	14941	
PA_tika-vin01_t2:1495_0	Paṭiggahaṇepi paribhogepi āpattīti paṭiggahaṇe pācittiyaṃ, paribhoge dukkaṭaṃ. Sveva	1495	
PA_tika-vin01_t2:1495_1	sāpattikoti dukkaṭāpattiṃ sandhāya vadati. Idañca aṭṭhakathāpamāṇeneva gahetabbaṃ.	1495	
PA_tika-vin01_t2:1495_2	“Parassa niddosabhāvadassanatthaṃ sveva sāpattiko sadosoti vuttaṃ hotī”tipi vadanti.	1495	
PA_tika-vin01_t2:1495_3	“Codetīti vuttattā pana āpattiyā codetīti katvā sveva sāpattikoti idaṃ dukkaṭaṃyeva	1495	
PA_tika-vin01_t2:1495_4	sandhāya vattuṃ yutta”nti tīsupi gaṇṭhipadesu vuttaṃ. Paṭiggahaṇepi paribhogepi āpattiyevāti	1495	
PA_tika-vin01_t2:1495_5	dukkaṭameva sandhāya vuttaṃ. Taḷākassapi khettasaṅgahitattā tassa paṭiggahaṇepi āpatti	1495	
PA_tika-vin01_t2:1495_6	vuttā. Cattāro paccaye saṅgho paribhuñjatūti detīti ettha “bhikkhusaṅgho cattāro	1495	
PA_tika-vin01_t2:1495_7	paccaye paribhuñcatu, taḷākaṃ dammī”ti vā “catupaccayaparibhogatthaṃ taḷākaṃ dammī”ti	1495	
PA_tika-vin01_t2:1495_8	vā vadati, vaṭṭatiyeva. “Ito taḷākato uppanne cattāro paccaye dammī”ti vutte pana	1495	
PA_tika-vin01_t2:1495_9	vattabbameva natthi.	1495	
PA_tika-vin01_t2:1496_0	Amhākaṃ ekaṃ kappiyakārakaṃ ṭhapethāti vutteti idaṃ īdisaṃyeva sandhāya vuttaṃ. Kappiyakkamena	1496	
PA_tika-vin01_t2:1496_1	sampaṭicchitesu khettataḷākādīsu pana avuttepi kappiyakārakaṃ ṭhapetuṃ labbhatiyeva.	1496	
PA_tika-vin01_t2:1496_2	Yasmā parasantakaṃ nāsetuṃ bhikkhūnaṃ na vaṭṭati, tasmā “na sassakāle”ti vuttaṃ.	1496	
PA_tika-vin01_t2:1496_3	“Janapadassa sāmikoti imināva yo taṃ janapadaṃ vicāreti, tenapi acchinditvā dinnaṃ	1496	
PA_tika-vin01_t2:1496_4	vaṭṭatiyevā”ti vadanti. Udakavāhakanti udakamātikaṃ. Kappiyavohārepīti ettha “vidhānaṃ	1496	
PA_tika-vin01_t2:1496_5	vakkhāmā”ti pāṭhaseso. Udakavasenāti udakaparibhogatthaṃ. Suddhacittānanti kevalaṃ	1496	
PA_tika-vin01_t2:1496_6	udakaparibhogatthamevāti adhippāyo. Alajjinā kārāpite vattabbameva natthīti āha “lajjībhikkhunā”ti.	1496	
PA_tika-vin01_t2:1496_7	Pakatibhāgo nāma imasmiṃ raṭṭhe catuambaṇamattaṃ. Akaṭṭhapubbaṃ navasassaṃ nāma.	1496	
PA_tika-vin01_t2:1496_8	Aparicchinnabhāgeti “ettake bhūmibhāge ettako bhāgo dātabbo”ti evaṃ aparicchinnabhāge.	1496	
PA_tika-vin01_t2:1497_0	Rajjuyā vā daṇḍena vāti ettha “pādehipi minituṃ na vaṭṭatī”ti vadanti. Khale vā ṭhatvā	1497	
PA_tika-vin01_t2:1497_1	rakkhatīti ettha pana thenetvā gaṇhante disvā “mā gaṇhathā”ti nivārento rakkhati	1497	
PA_tika-vin01_t2:1497_2	nāma. Sace pana avicāretvā kevalaṃ tuṇhībhūtova rakkhaṇatthāya olokento tiṭṭhati,	1497	
PA_tika-vin01_t2:1497_3	vaṭṭati. Sacepi tasmiṃ tuṇhībhūte corikāya haranti, “mayaṃ bhikkhusaṅghassa ārocessāmā”ti	1497	
PA_tika-vin01_t2:1497_4	evaṃ vattuṃ vaṭṭatīti vadanti. Nīharāpeti paṭisāmetīti etthāpi “sace pariyāyena vadati,	1497	
PA_tika-vin01_t2:1497_5	vaṭṭatī”ti vadanti. Apubbassa anuppāditattā aññesaṃ vaṭṭatīti āha “tasseva taṃ akappiya”nti.	1497	
PA_tika-vin01_t2:1498_0	Nanu ca dubbicāritamattena tasseva taṃ akappiyaṃ, na sabbesaṃ rūpiyasaṃvohāre catutthapatto	1498	
PA_tika-vin01_t2:1498_1	viya. Vuttañhi tattha “yo pana rūpiyaṃ asampaṭicchitvā ‘therassa pattaṃ kiṇitvā dehī’ti	1498	
PA_tika-vin01_t2:1498_2	pahitakappiyakārakena saddhiṃ kammārakulaṃ gantvā pattaṃ disvā ‘ime kahāpaṇe gahetvā	1498	
PA_tika-vin01_t2:1498_3	imaṃ dehī’ti kahāpaṇe dāpetvā gahito, ayaṃ patto etasseva bhikkhuno na vaṭṭati dubbicāritattā,	1498	
PA_tika-vin01_t2:1498_4	aññesaṃ pana vaṭṭati mūlassa asampaṭicchitattā”ti. Tasmā yaṃ te āharanti, sabbesaṃ	1498	
PA_tika-vin01_t2:1498_5	akappiyaṃ. Kasmā? Kahāpaṇānaṃ vicāritattāti idaṃ kasmā vuttanti? Ettha keci vadanti	1498	
PA_tika-vin01_t2:1498_6	“kahāpaṇe sādiyitvā vicāritaṃ sandhāya evaṃ vutta”nti. Saṅghikattā ca nissajjituṃ	1498	
PA_tika-vin01_t2:1498_7	na sakkā, tasmā sabbesaṃ na kappatīti tesaṃ adhippāyo. Keci pana “asādiyitvāpi kahāpaṇānaṃ	1498	
PA_tika-vin01_t2:1498_8	vicāritattā rūpiyasaṃvohāro kato hoti, saṅghikattā ca nissajjituṃ na sakkā, tasmā	1498	
PA_tika-vin01_t2:1498_9	sabbesaṃ na kappatī”ti vadanti. Gaṇṭhipadesu pana tīsupi idaṃ vuttaṃ “catutthapatto	1498	
PA_tika-vin01_t2:1498_10	gihisantakānaṃyeva kahāpaṇānaṃ vicāritattā aññesaṃ kappati, idha pana saṅghikānaṃ	14981	
PA_tika-vin01_t2:1498_11	vicāritattā sabbesaṃ na kappatī”ti. Sabbesampi vādo tena tena pariyāyena yujjatiyeva.	14981	
PA_tika-vin01_t2:1499_0	Catusāladvāreti bhojanasālaṃ sandhāya vuttaṃ. Pariyāyena kathitattāti “gaṇhā”ti avatvā	1499	
PA_tika-vin01_t2:1499_1	“sīmā gatā”ti pariyāyena kathitattā. Pakatibhūmikaraṇatthaṃ “heṭṭhā gahitaṃ paṃsu”ntiādi	1499	
PA_tika-vin01_t2:1499_2	vuttaṃ. Dāsaṃ dammīti ettha “manussaṃ dammīti vutte vaṭṭatī”ti vadanti. Kukkuṭasūkarā…pe…	1499	
PA_tika-vin01_t2:1499_3	vaṭṭatīti ettha kukkuṭasūkaresu dīyamānesu “imehi amhākaṃ attho natthi, sukhaṃ jīvantu,	1499	
PA_tika-vin01_t2:1499_4	araññe vissajjethā”ti vattuṃ vaṭṭati. “Khettavatthupaṭiggahaṇā paṭivirato hotī”tiādivacanato	1499	
PA_tika-vin01_t2:1499_5	khettādīnaṃ paṭiggahaṇe ayaṃ sabbo vinicchayo vutto. Kappiyakārakassa bhikkhunā niddiṭṭhabhāvo,	1499	
PA_tika-vin01_t2:1499_6	dūtena appitatā, tatuttari vāyāmo, tena vāyāmena paṭilābhoti imānettha cattāri aṅgāni.	1499	
PA_tika-vin01_t2:1500	Rājasikkhāpadavaṇṇanā niṭṭhitā.	150	
PA_tika-vin01_t2:1501	Niṭṭhito cīvaravaggo paṭhamo.	150	
PA_tika-vin01_t2:1502	2. Kosiyavaggo	150	
PA_tika-vin01_t2:1503	1. Kosiyasikkhāpadavaṇṇanā	150	
PA_tika-vin01_t2:1504_0	542. Pāḷiyaṃ “kosiyakārake”ti ettha kosaṃ karontīti kosakārakāti laddhavohārānaṃ	1504	
PA_tika-vin01_t2:1504_1	pāṇakānaṃ kosato nibbattaṃ kosiyaṃ, taṃ karontīti kosiyakārakā, tantavāyā. Saṃhananaṃ	1504	
PA_tika-vin01_t2:1504_2	saṅghāto, vināsoti attho. Kosiyamissakanti kosiyatantunā missaṃ. “Avāyima”nti vuttattā	1504	
PA_tika-vin01_t2:1504_3	vāyitvā ce karonti, anāpatti. Anāpatti vitānaṃ vātiādinā vitānādīnaṃ atthāya karaṇepi	1504	
PA_tika-vin01_t2:1504_4	tenākārena paribhogepi anāpatti vuttā.	1504	
PA_tika-vin01_t2:1505_0	Evampi missetvā katameva hotīti iminā vātena āharitvā pātitepi acittakattā āpattiyevāti	1505	
PA_tika-vin01_t2:1505_1	dasseti. Kosiyamissakatā, attano atthāya santhatassa karaṇaṃ kārāpanaṃ, paṭilābho	1505	
PA_tika-vin01_t2:1505_2	cāti imānettha tīṇi aṅgāni.	1505	
PA_tika-vin01_t2:1506	Kosiyasikkhāpadavaṇṇanā niṭṭhitā.	150	
PA_tika-vin01_t2:1507	547. Suddhakāḷakasikkhāpadaṃ uttānatthameva.	150	
PA_tika-vin01_t2:1508	3. Dvebhāgasikkhāpadavaṇṇanā	150	
PA_tika-vin01_t2:1509_0	552. Dvebhāgasikkhāpade pana dve bhāgāti ukkaṭṭhaparicchedo kāḷakānaṃ adhikaggahaṇassa	1509	
PA_tika-vin01_t2:1509_1	paṭikkhepavasena sikkhāpadassa paññattattā. Tatiyaṃ odātānaṃ catutthaṃ gocariyānanti	1509	
PA_tika-vin01_t2:1509_2	ayaṃ heṭṭhimaparicchedo tesaṃ adhikaggahaṇe paṭikkhepābhāvato, tasmā kāḷakānaṃ bhāgadvayato	1509	
PA_tika-vin01_t2:1509_3	adhikaṃ na vaṭṭati, sesānaṃ pana vuttappamāṇato adhikampi vaṭṭati. “Kāḷakānaṃyeva	1509	
PA_tika-vin01_t2:1509_4	ca adhikaggahaṇassa paṭikkhittattā kāḷakānaṃ upaḍḍhaṃ odātānaṃ vā gocariyānaṃ vā	1509	
PA_tika-vin01_t2:1509_5	upaḍḍhaṃ gahetvāpi kātuṃ vaṭṭatī”ti vadanti, “anāpatti bahutaraṃ odātānaṃ bahutaraṃ	1509	
PA_tika-vin01_t2:1509_6	gocariyānaṃ ādiyitvā karoti, suddhaṃ odātānaṃ suddhaṃ gocariyānaṃ ādiyitvā karotī”ti	1509	
PA_tika-vin01_t2:1509_7	iminā taṃ sameti. “Kāḷake odāte ca ṭhapetvā sesā gocariyesuyeva saṅgahaṃ gacchantī”ti	1509	
PA_tika-vin01_t2:1509_8	vadanti. Dve koṭṭhāsā kāḷakānanti ettha pana “ekassapi kāḷakalomassa atirekabhāve	1509	
PA_tika-vin01_t2:1509_9	nissaggiyaṃ hotī”ti mātikāṭṭhakathāyaṃ ttaṃ, taṃ “dhārayitvā dve tulā ādātabbā”ti	1509	
PA_tika-vin01_t2:1509_10	vacanato tulādhāraṇāya na sameti. Na hi lome gaṇetvā tulādhāraṇā karīyati, atha gaṇetvāva	15091	
PA_tika-vin01_t2:1509_11	dhārayitabbaṃ siyā, kiṃ tulādhāraṇāya, tasmā evamettha adhippāyo yutto siyā – acittakattā	15091	
PA_tika-vin01_t2:1509_12	sikkhāpadassa pubbe tulāya dhārayitvā ṭhapitesu ekampi lomaṃ tattha pateyya, nissaggiyanti.	15091	
PA_tika-vin01_t2:1509_13	Aññathā dubbiññeyyabhāvato dve tulā nādātabbā, ūnakatarāva ādātabbā siyuṃ.	15091	
PA_tika-vin01_t2:1510	Dvebhāgasikkhāpadavaṇṇanā niṭṭhitā.	151	
PA_tika-vin01_t2:1511	4. Chabbassasikkhāpadavaṇṇanā	151	
PA_tika-vin01_t2:1512_0	557. Chabbassasikkhāpade pana “yesaṃ no santhate dārakā uhadantipi ummihantipi, yesaṃ	1512	
PA_tika-vin01_t2:1512_1	no santhatā undūrehipi khajjantī”ti evaṃ pāḷipadānaṃ sambandho veditabbo. Hada karīsossagge,	1512	
PA_tika-vin01_t2:1512_2	miha secaneti panimassatthaṃ sandhāyāha “vaccampi passāvampi karontī”ti. Pavāraṇāuposathapāṭipadadivasesu	1512	
PA_tika-vin01_t2:1512_3	santhataṃ karitvā puna chaṭṭhe vasse paripuṇṇe pavāraṇāuposathapāṭipadadivasesu karonto	1512	
PA_tika-vin01_t2:1512_4	“chabbassāni karotī”ti vuccati. Dutiyadivasato paṭṭhāya karonto pana atirekachabbassāni karoti nāma.	1512	
PA_tika-vin01_t2:1513	Chabbassasikkhāpadavaṇṇanā niṭṭhitā.	151	
PA_tika-vin01_t2:1514	5. Nisīdanasanthatasikkhāpadavaṇṇanā	151	
PA_tika-vin01_t2:1515_0	565-6. Nisīdanasanthatasikkhāpade pana paññāyissatīti sace sā katikā manāpā bhavissati,	1515	
PA_tika-vin01_t2:1515_1	manāpatāya bhikkhusaṅgho sandississati. Sace amanāpā, amanāpatāya sandississatīti	1515	
PA_tika-vin01_t2:1515_2	adhippāyo, āraññakaṅgādīni tīṇi pāḷiyaṃ padhānaṅgavasena vuttāni, sesānipi te samādiyiṃsuyevāti	1515	
PA_tika-vin01_t2:1515_3	veditabbaṃ. Tenevāha “santhate catutthacīvarasaññitāyā”ti. Ujjhitvāti vissajjetvā.	1515	
PA_tika-vin01_t2:1516_0	567. Nisīdanasanthatattā nivāsanapārupanakiccaṃ natthīti āha “sakiṃ nisinnañceva	1516	
PA_tika-vin01_t2:1516_1	nipannañcā”ti. Vidatthimattanti sugatavidatthiṃ sandhāya vadati. Idañca heṭṭhimaparicchedadassanatthaṃ	1516	
PA_tika-vin01_t2:1516_2	vuttaṃ. “Vitānādīnaṃyeva atthāya karaṇe anāpattivacanato sace nipajjanatthāya karonti,	1516	
PA_tika-vin01_t2:1516_3	āpattiyevā”ti tīsupi gaṇṭhipadesu vuttaṃ. Akappiyattā pana “paribhuñjituṃ na vaṭṭatī”ti	1516	
PA_tika-vin01_t2:1516_4	vuttaṃ. Idañca nisīdanasanthataṃ nāma nisīdanacīvarameva, nāññanti vadanti. Nisīdanasikkhāpadepi	1516	
PA_tika-vin01_t2:1516_5	nisīdanaṃ nāma sadasaṃ vuccatīti ca aṭṭhakathāyañcassa “santhatasadisaṃ santharitvā	1516	
PA_tika-vin01_t2:1516_6	ekasmiṃ ante sugatavidatthiyā vidatthimatte padese dvīsu ṭhānesu phāletvā tisso dasā	1516	
PA_tika-vin01_t2:1516_7	karīyanti, tāhi dasāhi sadasaṃ nāma vuccatī”ti vacanato idhāpi “nisīdanaṃ nāma sadasaṃ	1516	
PA_tika-vin01_t2:1516_8	vuccatī”ti ca “santhate catutthacīvarasaññitāyā”ti ca vacanato taṃ yuttaṃ viya dissati.	1516	
PA_tika-vin01_t2:1516_9	Keci pana “nisīdanasanthataṃ eḷakalomāni santharitvā santhataṃ viya karonti, taṃ	1516	
PA_tika-vin01_t2:1516_10	avāyimaṃ anadhiṭṭhānupagaṃ, nisīdanacīvaraṃ pana channaṃ cīvarānaṃ aññatarena karoti	15161	
PA_tika-vin01_t2:1516_11	adhiṭṭhānupagaṃ, taṃ karontā ca nantakāni santharitvā santhatasadisaṃ karontī”ti	15161	
PA_tika-vin01_t2:1516_12	vadanti, vīmaṃsitvā yuttataraṃ gahetabbaṃ.	15161	
PA_tika-vin01_t2:1517	Nisīdanasanthatasikkhāpadavaṇṇanā niṭṭhitā.	151	
PA_tika-vin01_t2:1518	6. Eḷakalomasikkhāpadavaṇṇanā	151	
PA_tika-vin01_t2:1519_0	571. Eḷalomasikkhāpade pana āsumbhīti ettha “asumbhī”ti paṭhanti. Kilantāti iminā	1519	
PA_tika-vin01_t2:1519_1	kilantatāya te onamitvā pātetuṃ na sakkontīti dasseti. Addhānamaggappaṭipannassāti	1519	
PA_tika-vin01_t2:1519_2	idaṃ vatthumattadīpanavasena pāḷiyaṃ vuttaṃ. Yattha katthaci pana dhammena labhitvā	1519	
PA_tika-vin01_t2:1519_3	gaṇhituṃ vaṭṭatiyeva. Tiyojanaparamanti ca gahitaṭṭhānato tiyojanappamāṇaṃ desanti	1519	
PA_tika-vin01_t2:1519_4	evamattho gahetabbo.	1519	
PA_tika-vin01_t2:1520_0	572. Sahatthāti karaṇatthe nissakkavacananti āha “sahatthenā”ti. Asante hāraketi	1520	
PA_tika-vin01_t2:1520_1	pāḷiyaṃ bhikkhuno anurūpatādassanatthaṃ vuttaṃ, na pana hārake vijjamāne tiyojanabbhantare	1520	
PA_tika-vin01_t2:1520_2	sahatthā harantassa āpattidassanatthaṃ. Tiyojanato bahi bahitiyojananti āha “tiyojanato	1520	
PA_tika-vin01_t2:1520_3	bahi pātetī”ti. Tena haritepi āpattiyevāti saussāhattā anāṇattiyā haṭattā ca. Satipi	1520	
PA_tika-vin01_t2:1520_4	hi saussāhabhāve āṇattiyā ce harati, anāpatti “aññaṃ harāpetī”ti vacanato. Añño harissatīti	1520	
PA_tika-vin01_t2:1520_5	adhippāyābhāvato “suddhacittena ṭhapita”nti vuttaṃ. Saussāhattāti tiyojanātikkamane	1520	
PA_tika-vin01_t2:1520_6	saussāhattā. Idañca “añño harissatī”ti asuddhacittena ṭhapitaṃ sandhāya vuttaṃ, acittakattāti	1520	
PA_tika-vin01_t2:1520_7	idaṃ pana suddhacittena ṭhapitaṃ sandhāya. Anāpatti pāḷiyā na sametīti “tiyojanaṃ	1520	
PA_tika-vin01_t2:1520_8	haratī”tiādipāḷiyā, visesato “aññaṃ harāpetī”ti pāḷiyā ca na sameti.	1520	
PA_tika-vin01_t2:1521_0	Sace sāmikaṃ jānāpetvā ṭhapeti, āṇattiyā harāpeti nāmāti āha “sāmikassa ajānantassevā”ti.	1521	
PA_tika-vin01_t2:1521_1	Agacchantepīti gamanaṃ upacchinditvā ṭhitayānepi. Heṭṭhā vā gacchantoti bhūmiyaṃ	1521	
PA_tika-vin01_t2:1521_2	gacchanto. Aññaṃ harāpetīti ettha añña-ggahaṇena sāmaññato tiracchānagatāpi saṅgahitāti	1521	
PA_tika-vin01_t2:1521_3	āha – “aññaṃ harāpetīti vacanato anāpattī”ti. Suṅkaghāte āpatti hotīti aññaṃ harāpentassa	1521	
PA_tika-vin01_t2:1521_4	āpatti. Tattha anāpattīti aññavihitassa theyyacittābhāvato anāpatti.	1521	
PA_tika-vin01_t2:1522_0	575. “Taṃ harantassāti puna tiyojanaṃ harantassā”ti mahāgaṇṭhipade vuttaṃ. Taṃ pana	1522	
PA_tika-vin01_t2:1522_1	mātikāṭṭhakathāyaṃ aṅgesu “paṭhamappaṭilābho sati iminā vacanena na sameti. “Paṭhamappaṭilābho”ti	1522	
PA_tika-vin01_t2:1522_2	hi idaṃ dutiyappaṭilābho āpattiyā aṅgaṃ na hotīti dīpeti, tasmā pāḷiyaṃ aṭṭhakathāyañca	1522	
PA_tika-vin01_t2:1522_3	visesābhāvato acchinnaṃ paṭilabhitvā harantassa puna tiyojanātikkamepi anāpatti vuttāti	1522	
PA_tika-vin01_t2:1522_4	amhākaṃ khanti. Aññathā acchinnaṃ paṭilabhitvā puna tiyojanaṃ haratīti vadeyya. Vīmaṃsitvā	1522	
PA_tika-vin01_t2:1522_5	yuttataraṃ gahetabbaṃ. Anāpatti katabhaṇḍanti ettha “kambalakojavādikatabhaṇḍampi.	1522	
PA_tika-vin01_t2:1522_6	Pakaticīvare laggalomāni āpattiṃ janentiyevā”ti vadanti. Tanukapattatthavikantare	1522	
PA_tika-vin01_t2:1522_7	aghaṭṭanatthaṃ pakkhipanti. Pakkhittanti kaṇṇacchidde pakkhittaṃ. Nidhānamukhaṃ nāmāti	1522	
PA_tika-vin01_t2:1522_8	iminā katabhaṇḍasaṅkhyaṃ na gacchatīti dasseti. Eḷakalomānaṃ akatabhaṇḍatā, paṭhamappaṭilābho,	1522	
PA_tika-vin01_t2:1522_9	attanā ādāya vā aññassa ajānantassa yāne pakkhipitvā vā tiyojanātikkamanaṃ, āharaṇapaccāharaṇaṃ,	1522	
PA_tika-vin01_t2:1522_10	avāsādhippāyatāti imānettha pañca aṅgāni.	15221	
PA_tika-vin01_t2:1523	Eḷakalomasikkhāpadavaṇṇanā niṭṭhitā.	152	
PA_tika-vin01_t2:1524	576. Eḷakalomadhovāpanasikkhāpadaṃ uttānatthameva.	152	
PA_tika-vin01_t2:1525	8. Rūpiyasikkhāpadavaṇṇanā	152	
PA_tika-vin01_t2:1526_0	583-584. Rūpiyasikkhāpade pana satthuvaṇṇoti satthunā samānavaṇṇo. Satthuno vaṇṇo	1526	
PA_tika-vin01_t2:1526_1	satthuvaṇṇo, satthuvaṇṇo viya vaṇṇo assāti satthuvaṇṇoti majjhapadalopīsamāso daṭṭhabbo.	1526	
PA_tika-vin01_t2:1526_2	Pākatiko nāma etarahi pakatikahāpaṇo. Rukkhaphalabījamayoti tintiṇikādirukkhānaṃ	1526	
PA_tika-vin01_t2:1526_3	phalabījena kato. Iccetaṃ sabbampīti yathāvuttabhedaṃ sabbampi catubbidhaṃ nissaggiyavatthu	1526	
PA_tika-vin01_t2:1526_4	hotīti sambandho. Jātarūpamāsakoti suvaṇṇakahāpaṇo.	1526	
PA_tika-vin01_t2:1527_0	Gaṇheyyāti attano atthāya dīyamānaṃ vā katthaci ṭhitaṃ vā nippariggahaṃ disvā sayaṃ	1527	
PA_tika-vin01_t2:1527_1	gaṇheyya. “Idaṃ ayyassa hotū”ti evaṃ sammukhā vā “asukasmiṃ nāma ṭhāne mama hiraññasuvaṇṇaṃ	1527	
PA_tika-vin01_t2:1527_2	atthi, taṃ tuyhaṃ hotū”ti evaṃ parammukhā ṭhitaṃ vā kevalaṃ vācāya vā hatthamuddāya	1527	
PA_tika-vin01_t2:1527_3	vā “tuyha”nti vatvā pariccattassa kāyavācāhi appaṭikkhipitvā cittena sādiyanaṃ upanikkhittasādiyanaṃ	1527	
PA_tika-vin01_t2:1527_4	nāma. “Sādiyatī”ti vuttamevatthaṃ vibhāveti “gaṇhitukāmo hotī”ti. “Idaṃ guttaṭṭhāna”nti	1527	
PA_tika-vin01_t2:1527_5	ācikkhitabbanti paccayaparibhogaṃyeva sandhāya ācikkhitabbaṃ. “Idha nikkhipāhī”ti	1527	
PA_tika-vin01_t2:1527_6	vutte “uggaṇhāpeyya vā”ti vuttalakkhaṇena nissaggiyaṃ hotīti āha – “idha nikkhipāhīti	1527	
PA_tika-vin01_t2:1527_7	na vattabba”nti. Parato “imaṃ gaṇhā”ti na vattabbanti etthāpi eseva nayo. Kappiyañca	1527	
PA_tika-vin01_t2:1527_8	akappiyañca nissāya ṭhitameva hotīti yasmā tato uppannapaccayaparibhogo kappati,	1527	
PA_tika-vin01_t2:1527_9	tasmā kappiyaṃ nissāya ṭhitaṃ. Yasmā pana dubbicāraṇāya tato uppannapaccayaparibhogopi	1527	
PA_tika-vin01_t2:1527_10	na kappati, tasmā akappiyaṃ nissāya ṭhitanti veditabbaṃ.	15271	
PA_tika-vin01_t2:1528_0	Na tena kiñci kappiyabhaṇḍaṃ cetāpitanti ettha cetāpitaṃ ce, natthi paribhogupāyo,	1528	
PA_tika-vin01_t2:1528_1	tasmā evaṃ vuttaṃ. Akappiyañhi nissaggiyaṃ vatthuṃ uggaṇhitvā taṃ anissajjitvāva	1528	
PA_tika-vin01_t2:1528_2	cetāpitaṃ kappiyabhaṇḍaṃ saṅghassa nissaṭṭhampi sabbesaṃ na kappati. Keci pana “yasmā	1528	
PA_tika-vin01_t2:1528_3	nissaggiyaṃ vatthuṃ paṭiggahetvā cetāpitaṃ kappiyabhaṇḍaṃ saṅghassa nissajjāmīti	1528	
PA_tika-vin01_t2:1528_4	nissaṭṭhaṃ vināva upāyaṃ paribhuñjituṃ vaṭṭati, tasmā ‘na tena kiñci kappiyabhaṇḍaṃ	1528	
PA_tika-vin01_t2:1528_5	cetāpita’nti vutta”nti vadanti. “Ārāmikānaṃ vā pattabhāganti idaṃ gihīnaṃ hatthagatopi	1528	
PA_tika-vin01_t2:1528_6	soyeva bhāgoti katvā vuttaṃ. Sace pana tena aññaṃ parivattetvā ārāmikā denti, paribhuñjituṃ	1528	
PA_tika-vin01_t2:1528_7	vaṭṭatī”ti majjhimagaṇṭhipade cūḷagaṇṭhipade ca vuttaṃ. Tato haritvāti aññesaṃ pattabhāgato	1528	
PA_tika-vin01_t2:1528_8	haritvā. Kasiṇaparikammanti ālokakasiṇaparikammaṃ. Mañcapīṭhādīni vāti ettha “tato	1528	
PA_tika-vin01_t2:1528_9	gahitamañcapīṭhādīni parivattetvā aññaṃ ce gahitaṃ, vaṭṭatī”ti vadanti. Chāyāpīti	1528	
PA_tika-vin01_t2:1528_10	bhojanasālādīnaṃ chāyāpi. Paricchedātikkantāti gehaparicchedaṃ atikkantā, chāyāya	15281	
PA_tika-vin01_t2:1528_11	gatagataṭṭhānaṃ gehaṃ nāma na hotīti adhippāyo. Maggenapīti ettha “sace añño maggo	15281	
PA_tika-vin01_t2:1528_12	natthi, maggaṃ adhiṭṭhahitvā gantuṃ vaṭṭatī”ti vadanti. Kītāyāti tena vatthunā kītāya.	15281	
PA_tika-vin01_t2:1528_13	Upanikkhepaṃ ṭhapetvā saṅgho paccaye paribhuñjatīti sace upāsako “atibahu etaṃ hiraññaṃ,	15281	
PA_tika-vin01_t2:1528_14	idaṃ, bhante, ajjeva na vināsetabba”nti vatvā sayaṃ upanikkhepaṃ ṭhapeti, aññena	15281	
PA_tika-vin01_t2:1528_15	vā ṭhapāpeti, etaṃ upanikkhepaṃ ṭhapetvā tato udayaṃ paribhuñjanto saṅgho paccaye	15281	
PA_tika-vin01_t2:1528_16	paribhuñjati, tena vatthunā gahitattā “akappiya”nti vuttaṃ.	15281	
PA_tika-vin01_t2:1529_0	585. Patitokāsaṃ asamannāharantena pātetabbanti idaṃ nirapekkhabhāvadassanaparanti	1529	
PA_tika-vin01_t2:1529_1	veditabbaṃ, tasmā patitaṭṭhāne ñātepissa gūthaṃ chaḍḍentassa viya nirapekkhabhāvoyevettha	1529	
PA_tika-vin01_t2:1529_2	pamāṇanti veditabbaṃ. Asantasambhāvanāyāti attani avijjamānauttarimanussadhammārocanaṃ	1529	
PA_tika-vin01_t2:1529_3	sandhāya vuttaṃ. Theyyaparibhogo nāma anarahassa paribhogo. Bhagavatā hi attano sāsane	1529	
PA_tika-vin01_t2:1529_4	sīlavato paccayā anuññātā, na dussīlassa. Dāyakānampi sīlavato eva pariccāgo, na	1529	
PA_tika-vin01_t2:1529_5	dussīlassa attano kārānaṃ mahapphalabhāvassa paccāsīsanato. Iti satthārā ananuññātattā	1529	
PA_tika-vin01_t2:1529_6	dāyakehi ca apariccattattā dussīlassa paribhogo theyyaparibhogo. Iṇavasena paribhogo	1529	
PA_tika-vin01_t2:1529_7	iṇaparibhogo, paṭiggāhakato dakkhiṇāvisuddhiyā abhāvato iṇaṃ gahetvā paribhogo viyāti	1529	
PA_tika-vin01_t2:1529_8	attho. Tasmāti “sīlavato”tiādinā vuttamevatthaṃ kāraṇabhāvena paccāmasati. Cīvaraṃ	1529	
PA_tika-vin01_t2:1529_9	paribhoge paribhogeti kāyato mocetvā mocetvā paribhoge. Purebhatta…pe… pacchimayāmesu	1529	
PA_tika-vin01_t2:1529_10	paccavekkhitabbanti sambandho. Tathā asakkontena yathāvuttakālavisesavasena ekasmiṃ	15291	
PA_tika-vin01_t2:1529_11	divase catukkhattuṃ tikkhattuṃ dvikkhattuṃ sakiṃyeva vā paccavekkhitabbaṃ.	15291	
PA_tika-vin01_t2:1530_0	Sacassa apaccavekkhatova aruṇo uggacchati, iṇaparibhogaṭṭhāne tiṭṭhatīti ettha “hiyyo	1530	
PA_tika-vin01_t2:1530_1	yaṃ mayā cīvaraṃ paribhuttaṃ, taṃ yāvadeva sītassa paṭighātāya…pe… hirikopīnappaṭicchādanatthaṃ,	1530	
PA_tika-vin01_t2:1530_2	hiyyo yo mayā piṇḍapāto paribhutto, so neva davāyātiādinā sace atītaparibhogapaccavekkhaṇaṃ	1530	
PA_tika-vin01_t2:1530_3	na kareyya, iṇaparibhogaṭṭhāne tiṭṭhatī”ti vadanti, vīmaṃsitabbaṃ. Senāsanampi paribhoge	1530	
PA_tika-vin01_t2:1530_4	paribhogeti pavese pavese. Evaṃ pana asakkontena purebhattādīsu paccavekkhitabbaṃ.	1530	
PA_tika-vin01_t2:1530_5	Taṃ heṭṭhā vuttanayeneva sakkā viññātunti idha visuṃ na vuttaṃ. Satipaccayatāti satiyā	1530	
PA_tika-vin01_t2:1530_6	paccayabhāvo, paṭiggahaṇassa paribhogassa ca paccavekkhaṇasatiyā paccayabhāvo yujjati,	1530	
PA_tika-vin01_t2:1530_7	paccavekkhitvāva paṭiggahetabbaṃ paribhuñjitabbañcāti attho. Tenevāha “satiṃ katvā”tiādi.	1530	
PA_tika-vin01_t2:1530_8	Evaṃ santepīti yadipi dvīsupi ṭhānesu paccavekkhaṇā yuttā, evaṃ santepi. Apare panāhu	1530	
PA_tika-vin01_t2:1530_9	“satipaccayatāti satibhesajjaparibhogassa paccayabhāve paccayeti attho. Evaṃ santepīti	1530	
PA_tika-vin01_t2:1530_10	paccaye satipī”ti, taṃ tesaṃ matimattaṃ. Tathā hi paccayasannissitasīlaṃ paccavekkhaṇāya	15301	
PA_tika-vin01_t2:1530_11	visujjhati, na paccayasabbhāvamattena.	15301	
PA_tika-vin01_t2:1531_0	Nanu ca “paribhoge karontassa anāpattī”ti iminā pātimokkhasaṃvarasīlaṃ vuttaṃ, tasmā	1531	
PA_tika-vin01_t2:1531_1	paccayasannissitasīlassa pātimokkhasaṃvarasīlassa ca ko visesoti? Vuccate – purimesu	1531	
PA_tika-vin01_t2:1531_2	tāva tīsu paccayesu viseso pākaṭoyeva, gilānapaccaye pana yathā vatiṃ katvā rukkhamūle	1531	
PA_tika-vin01_t2:1531_3	gopite tassa phalānipi rakkhitāniyeva honti, evameva paccavekkhaṇāya paccayasannissitasīle	1531	
PA_tika-vin01_t2:1531_4	rakkhite tappaṭibaddhaṃ pātimokkhasaṃvarasīlampi nipphannaṃ nāma hoti. Gilānapaccayaṃ	1531	
PA_tika-vin01_t2:1531_5	apaccavekkhitvā paribhuñjantassa sīlaṃ bhijjamānaṃ pātimokkhasaṃvarasīlameva bhijjati,	1531	
PA_tika-vin01_t2:1531_6	paccayasannissitasīlaṃ pana pacchābhattapurimayāmādīsu yāva aruṇuggamanā apaccavekkhantasseva	1531	
PA_tika-vin01_t2:1531_7	bhijjati. Purebhattañhi apaccavekkhitvāpi gilānapaccayaṃ paribhuñjantassa anāpatti,	1531	
PA_tika-vin01_t2:1531_8	idametesaṃ nānākaraṇaṃ.	1531	
PA_tika-vin01_t2:1532_0	Evaṃ paccayasannissitasīlassa visuddhiṃ dassetvā teneva pasaṅgena sabbāpi suddhiyo	1532	
PA_tika-vin01_t2:1532_1	dassetuṃ “catubbidhā hi suddhī”tiādimāha. Tattha sujjhati etāyāti suddhi, yathādhammaṃ	1532	
PA_tika-vin01_t2:1532_2	desanāva suddhi desanāsuddhi. Vuṭṭhānassapi cettha desanāya eva saṅgaho daṭṭhabbo.	1532	
PA_tika-vin01_t2:1532_3	Chinnamūlāpattīnaṃ pana abhikkhutāpaṭiññāva desanā. Adhiṭṭhānavisiṭṭho saṃvarova	1532	
PA_tika-vin01_t2:1532_4	suddhi saṃvarasuddhi. Dhammena samena paccayānaṃ pariyeṭṭhi eva suddhi pariyeṭṭhisuddhi.	1532	
PA_tika-vin01_t2:1532_5	Catūsu paccayesu vuttavidhinā paccavekkhaṇāva suddhi paccavekkhaṇasuddhi. Esa tāva	1532	
PA_tika-vin01_t2:1532_6	suddhīsu samāsanayo. Suddhimantesu sīlesu desanā suddhi etassāti desanāsuddhi. Sesesupi	1532	
PA_tika-vin01_t2:1532_7	eseva nayo. Na puna evaṃ karissāmīti ettha evanti saṃvarabhedaṃ sandhāyāha. Pahāyāti	1532	
PA_tika-vin01_t2:1532_8	vajjetvā, akatvāti attho. Dātabbaṭṭhena dāyaṃ, taṃ ādiyantīti dāyādā, ananuññātesu	1532	
PA_tika-vin01_t2:1532_9	sabbena sabbaṃ paribhogābhāvato anuññātesuyeva ca paribhogasabbhāvabhāvato bhikkhūhi	1532	
PA_tika-vin01_t2:1532_10	paribhuñjitabbapaccayā bhagavato santakā. Dhammadāyādasuttañcettha sādhakanti –	15321	
PA_tika-vin01_t2:1533	“Dhammadāyādā me, bhikkhave, bhavatha, mā āmisadāyādā. Atthi me tumhesu anukampā, ‘kinti me sāvakā dhammadāyādā bhaveyyuṃ, no āmisadāyādā”’ti –	153	
PA_tika-vin01_t2:1534	Evaṃ pavattaṃ dhammadāyādasuttañca ettha etasmiṃ atthe sādhakaṃ.	153	
PA_tika-vin01_t2:1535_0	Avītarāgānaṃ taṇhāparavasatāya paccayaparibhoge sāmibhāvo natthi, tadabhāvena vītarāgānaṃ	1535	
PA_tika-vin01_t2:1535_1	tattha sāmibhāvo yathāruci paribhogasabbhāvato. Tathā hi te paṭikūlampi appaṭikūlākārena	1535	
PA_tika-vin01_t2:1535_2	appaṭikūlampi paṭikūlākārena tadubhayampi vajjetvā ajjhupekkhanākārena paccaye paribhuñjanti,	1535	
PA_tika-vin01_t2:1535_3	dāyakānañca manorathaṃ paripūrenti. Tenāha – “te hi taṇhāya dāsabyaṃ atītattā sāmino	1535	
PA_tika-vin01_t2:1535_4	hutvā paribhuñjantī”ti. Yo panāyaṃ sīlavato paccavekkhitaparibhogo, so iṇaparibhogassa	1535	
PA_tika-vin01_t2:1535_5	paccanīkattā āṇaṇyaparibhogo nāma hoti. Yathā hi iṇāyiko attano ruciyā icchitadesaṃ	1535	
PA_tika-vin01_t2:1535_6	gantuṃ na labhati, evaṃ iṇaparibhogayutto lokato nissarituṃ na labhatīti tappaṭipakkhattā	1535	
PA_tika-vin01_t2:1535_7	sīlavato paccavekkhitaparibhogo āṇaṇyaparibhogoti vuccati, tasmā nippariyāyato catuparibhogavinimutto	1535	
PA_tika-vin01_t2:1535_8	visuṃyevāyaṃ paribhogoti veditabbo. So idha visuṃ na vutto, dāyajjaparibhogeyeva	1535	
PA_tika-vin01_t2:1535_9	vā saṅgahaṃ gacchatīti. Sīlavāpi hi imāya sikkhāya samannāgatattā sekkhotveva vuccati.	1535	
PA_tika-vin01_t2:1535_10	Sabbesanti ariyānaṃ puthujjanānañca.	15351	
PA_tika-vin01_t2:1536_0	Kathaṃ puthujjanānaṃ ime paribhogā sambhavantīti? Upacāravasena. Yo hi puthujjanassapi	1536	
PA_tika-vin01_t2:1536_1	sallekhappaṭipattiyaṃ ṭhitassa paccayagedhaṃ pahāya tattha anupalittena cittena paribhogo,	1536	
PA_tika-vin01_t2:1536_2	so sāmiparibhogo viya hoti. Sīlavato pana paccavekkhitaparibhogo dāyajjaparibhogo	1536	
PA_tika-vin01_t2:1536_3	viya hoti dāyakānaṃ manorathassa avirādhanato. Teneva vuttaṃ “dāyajjaparibhogeyeva	1536	
PA_tika-vin01_t2:1536_4	vā saṅgahaṃ gacchatī”ti. Kalyāṇaputhujjanassa paribhoge vattabbameva natthi tassa	1536	
PA_tika-vin01_t2:1536_5	sekkhasaṅgahato. Sekkhasuttañhetassa atthassa sādhakaṃ.	1536	
PA_tika-vin01_t2:1537_0	Lajjinā saddhiṃ paribhogo nāma lajjissa santakaṃ gahetvā paribhogo. Alajjinā saddhinti	1537	
PA_tika-vin01_t2:1537_1	etthāpi eseva nayo. Ādito paṭṭhāya hi alajjī nāma natthīti iminā diṭṭhadiṭṭhesuyeva	1537	
PA_tika-vin01_t2:1537_2	āsaṅkā na kātabbāti dasseti. Attano bhārabhūtā saddhivihārikādayo. Sopi nivāretabboti	1537	
PA_tika-vin01_t2:1537_3	yo passati, tena nivāretabbo. Yasmā alajjīparibhogo nāma lajjino vuccati, tasmā āpatti	1537	
PA_tika-vin01_t2:1537_4	nāma natthi ubhinnampi alajjībhāvato, “alajjīparibhogo”ti idaṃ nāmamattameva na labbhatīti	1537	
PA_tika-vin01_t2:1537_5	vuttaṃ hoti. “Āpatti pana atthiyevāti vadantī”ti tīsupi gaṇṭhipadesu vuttaṃ.	1537	
PA_tika-vin01_t2:1538_0	Adhammiyoti anesanādīhi uppanno. Dhammiyoti bhikkhācariyādīhi uppanno. Saṅghasseva	1538	
PA_tika-vin01_t2:1538_1	detīti bhattaṃ aggahetvā attanā laddhasalākaṃyeva deti. Sace pana lajjī alajjiṃ paggaṇhāti…pe…	1538	
PA_tika-vin01_t2:1538_2	antaradhāpetīti ettha kevalaṃ paggaṇhitukāmatāya evaṃ kātuṃ na vaṭṭati, dhammassa	1538	
PA_tika-vin01_t2:1538_3	pana sāsanassa sotūnañca anuggahatthāya vaṭṭatīti veditabbaṃ. Purimanayena “so āpattiyā	1538	
PA_tika-vin01_t2:1538_4	kāretabbo”ti vuttattā imassa āpattiyevāti vadanti. Uddesaggahaṇādinā dhammassa paribhogo	1538	
PA_tika-vin01_t2:1538_5	dhammaparibhogo. Dhammānuggahena gaṇhantassa āpattiyā abhāvepi thero tassa alajjibhāvaṃyeva	1538	
PA_tika-vin01_t2:1538_6	sandhāya “pāpo kirāya”ntiādimāha. Tassa pana santiketi mahārakkhitattherassa santike.	1538	
PA_tika-vin01_t2:1539_0	586. Rājorodhādayotiādi “idaṃ gaṇhissāmī”ti cetanāmattasambhavato vuttaṃ. Assatiyā	1539	
PA_tika-vin01_t2:1539_1	dinnanti ettha assatiyā dinnaṃ nāma apariccattaṃ hoti, tasmā dasante baddhakahāpaṇādi	1539	
PA_tika-vin01_t2:1539_2	assatiyā dinnaṃ bhikkhunā vatthasaññāya paṭiggahitañca, tato neva rūpiyaṃ dinnaṃ,	1539	
PA_tika-vin01_t2:1539_3	nāpi paṭiggahitañca hotīti ettha āpattidesanākiccaṃ natthi, taṃ pana dāyakānameva	1539	
PA_tika-vin01_t2:1539_4	paṭidātabbaṃ. Tena akappiyavatthunā te ce dāyakā sappiādīni kiṇitvāna saṅghassa tassa	1539	
PA_tika-vin01_t2:1539_5	ca bhikkhuno denti, sabbesaṃ kappati dāyakānaṃyeva santakattā. Aṭṭhakathāyaṃ pana	1539	
PA_tika-vin01_t2:1539_6	puññakāmehi pariccajitvā dinnameva sandhāya “puññakāmā…pe… rūpiye arūpiyasaññī rūpiyaṃ	1539	
PA_tika-vin01_t2:1539_7	paṭiggaṇhātīti veditabbo”ti vuttaṃ, tasmā pariccajitvā dinnaṃ vatthasaññāya gaṇhatopi	1539	
PA_tika-vin01_t2:1539_8	nissaggiyameva. Tena yadi te dāyakā no āgantvā gaṇhanti, dāyake pucchitvā attano	1539	
PA_tika-vin01_t2:1539_9	atthāya ce pariccattaṃ, saṅghe nissajjitvā āpatti desetabbā. Tava coḷakaṃ passāhīhi	1539	
PA_tika-vin01_t2:1539_10	iminā gihisantakepi “idaṃ gaṇhathā”tiādiakappiyavohārena vidhānaṃ bhikkhuno na kappatīti	15391	
PA_tika-vin01_t2:1539_11	dīpeti. Ekaparicchedānīti kiriyākiriyabhāvato ekaparicchedāni. Jātarūparajatabhāvo,	15391	
PA_tika-vin01_t2:1539_12	attuddesikatā, kahāpaṇādīsu aññatarabhāvoti imānettha tīṇi aṅgāni.	15391	
PA_tika-vin01_t2:1540	Rūpiyasikkhāpadavaṇṇanā niṭṭhitā.	154	
PA_tika-vin01_t2:1541	9. Rūpiyasaṃvohārasikkhāpadavaṇṇanā	154	
PA_tika-vin01_t2:1542_0	587. Rūpiyasaṃvohārasikkhāpade jātarūpādicatubbidhampi nissaggiyavatthu idha rūpiyaggahaṇeneva	1542	
PA_tika-vin01_t2:1542_1	gahitanti āha “jātarūparajataparivattana”nti. Paṭiggahitaparivattaneti sāditarūpiyassa	1542	
PA_tika-vin01_t2:1542_2	parivattane, asādiyitvā vā kappiyena gāhena paṭiggahitarūpiyaparivattane.	1542	
PA_tika-vin01_t2:1543_0	589. Ga-kārassa ka-kāraṃ katvā “sīsūpaka”nti likhitaṃ, padabhājane ghanakatanti piṇḍaṃ	1543	
PA_tika-vin01_t2:1543_1	kataṃ. Satthuvaṇṇotiādīsu “satthuvaṇṇo ca kahāpaṇo ca…pe… ye ca vohāraṃ gacchantī”ti	1543	
PA_tika-vin01_t2:1543_2	evaṃ sabbattha samuccayo veditabbo. Rūpiye rūpiyasaññīti sakasantakaṃ vadati. Rūpiyaṃ	1543	
PA_tika-vin01_t2:1543_3	cetāpetīti parasantakaṃ vadati. “Nissaggiyavatthunā dukkaṭavatthuṃ vā kappiyavatthuṃ	1543	
PA_tika-vin01_t2:1543_4	vā cetāpentassapi eseva nayo”ti idaṃ kasmā vuttaṃ. Na hi “rūpiye rūpiyasaññī arūpiyaṃ	1543	
PA_tika-vin01_t2:1543_5	cetāpeti, nissaggiyaṃ pācittiya”ntiādittiko pāḷiyaṃ vuttoti āha “yo hī”tiādi. Tassānulomattāti	1543	
PA_tika-vin01_t2:1543_6	etthāyamadhippāyo – rūpiyasaṃvohāro nāma na kevalaṃ rūpiyena rūpiyaparivattanameva,	1543	
PA_tika-vin01_t2:1543_7	atha kho “arūpiye rūpiyasaññī rūpiyaṃ cetāpetī”ti vuttattā arūpiyena rūpiyacetāpanampi	1543	
PA_tika-vin01_t2:1543_8	rūpiyasaṃvohāro nāma hotīti etasmiṃ pakkhepi rūpiye sati rūpiyasaṃvohāroyeva hotīti	1543	
PA_tika-vin01_t2:1543_9	ayamattho avuttopi viññāyatīti. Arūpiyaṃ nāma dukkaṭavatthukappiyavatthūni. Ekantena	1543	
PA_tika-vin01_t2:1543_10	rūpiyapakkheti ekena antena rūpiyapakkheti ayaṃ attho gahetabbo. “Ekato rūpiyapakkhe”ti	15431	
PA_tika-vin01_t2:1543_11	vā pāṭho veditabbo. “Ekarūpiyapakkhe”tipi paṭhanti, tatthāpi ekato rūpiyapakkheti	15431	
PA_tika-vin01_t2:1543_12	ayamevattho gahetabbo.	15431	
PA_tika-vin01_t2:1544_0	Kappiyavatthunā kappiyavatthuno kayavikkayepi tāva nissaggiyaṃ hoti, dukkaṭavatthunā	1544	
PA_tika-vin01_t2:1544_1	dukkaṭavatthuno kayavikkaye kasmā na hotīti andhakaṭṭhakathāya adhippāyo. Idaṃ sikkhāpadaṃ…pe…	1544	
PA_tika-vin01_t2:1544_2	arūpiyena ca rūpiyacetāpanaṃ sandhāya vuttanti sambandho. Idhāti imasmiṃ rūpiyasaṃvohārasikkhāpade.	1544	
PA_tika-vin01_t2:1544_3	Tatthāti kayavikkayasikkhāpade. Tenevāti kappiyavatthunāyeva.	1544	
PA_tika-vin01_t2:1545_0	Puna kappiyabhāvaṃ netuṃ asakkuṇeyyattā “mahāakappiyo nāmā”ti vuttaṃ. “Na sakkā kenaci	1545	
PA_tika-vin01_t2:1545_1	upāyena kappiyo kātunti idaṃ pañcannaṃyeva sahadhammikānaṃ antare parivattanaṃ sandhāya	1545	
PA_tika-vin01_t2:1545_2	vuttaṃ, gihīhi pana gahetvā attano santakaṃ katvā dinnaṃ sabbesaṃ kappatī”ti vadanti.	1545	
PA_tika-vin01_t2:1545_3	“Na sakkā kenaci upāyena kappiyo kātu”nti pana imināva paṭiggahitarūpiyaṃ anissajjitvāva	1545	
PA_tika-vin01_t2:1545_4	tena cetāpitaṃ kappiyabhaṇḍampi saṅghassa nissaṭṭhaṃ paribhuñjituṃ na vaṭṭatīti siddhaṃ.	1545	
PA_tika-vin01_t2:1546_0	Ye pana “paṭiggahitarūpiyaṃ anissajjitvāpi tena parivattitaṃ kappiyabhaṇḍaṃ saṅghassa	1546	
PA_tika-vin01_t2:1546_1	nissaṭṭhaṃ paribhuñjituṃ vaṭṭatī”ti vadanti, tesaṃ “na sakkā kenaci upāyena kappiyo	1546	
PA_tika-vin01_t2:1546_2	kātu”nti idaṃ na yujjati. Te panettha evaṃ vadanti “yasmā nissajjitabbavatthuṃ anissajjitvāva	1546	
PA_tika-vin01_t2:1546_3	uparūpari aññaṃ aññaṃyeva kataṃ, tasmā paricchedābhāvato idha nissajjituṃ avatvā	1546	
PA_tika-vin01_t2:1546_4	‘na sakkā kenaci upāyena kappiyo kātu’nti vuttaṃ, paricchedābhāvatoyeva ‘mūle mūlasāmikānaṃ,	1546	
PA_tika-vin01_t2:1546_5	patte ca pattasāmikānaṃ dinne kappiyo hotī’ti ca na vutta”nti. Yadi paṭiggahitarūpiyaṃ	1546	
PA_tika-vin01_t2:1546_6	anissajjitvā cetāpitaṃ kappiyabhaṇḍampi saṅghassa nissaṭṭhaṃ paribhuñjituṃ vaṭṭati,	1546	
PA_tika-vin01_t2:1546_7	evaṃ sante idhāpi avasānavatthuṃ gahetvā saṅghassa nissaṭṭhaṃ kasmā na vaṭṭati, “yo	1546	
PA_tika-vin01_t2:1546_8	pana rūpiyaṃ uggaṇhitvā…pe… patte ca pattasāmikānaṃ dinne kappiyo hotī”ti imināpi	1546	
PA_tika-vin01_t2:1546_9	paṭiggahitarūpiyaṃ anissajjitvā cetāpitaṃ kappiyabhaṇḍampi saṅghassa nissaṭṭhaṃ paribhuñjituṃ	1546	
PA_tika-vin01_t2:1546_10	na vaṭṭatīti siddhaṃ. Yadi taṃ nissaṭṭhaṃ paribhuñjituṃ vaṭṭeyya, “mūle mūlasāmikānaṃ,	15461	
PA_tika-vin01_t2:1546_11	patte ca pattasāmikānaṃ dinne kappiyo hotī”ti na vadeyya. Apare panettha evaṃ vadanti	15461	
PA_tika-vin01_t2:1546_12	“yadi saṅghassa nissaṭṭhaṃ hoti, rūpiyapaṭiggāhakassa na vaṭṭati, tasmā tassapi yathā	15461	
PA_tika-vin01_t2:1546_13	vaṭṭati, tathā dassanatthaṃ ‘mūle mūlasāmikāna’ntiādi vutta”nti.	15461	
PA_tika-vin01_t2:1547_0	Dutiyapattasadisoyevāti iminā pañcannampi sahadhammikānaṃ na kappatīti dasseti. Tattha	1547	
PA_tika-vin01_t2:1547_1	kāraṇamāha “mūlassa sampaṭicchitattā”ti. Atha mūlassa sampaṭicchitattā rūpiyapaṭiggāhakassa	1547	
PA_tika-vin01_t2:1547_2	tāva akappiyo hotu, sesānaṃ pana kasmā na kappatīti maññamāno pucchati “kasmā sesānaṃ	1547	
PA_tika-vin01_t2:1547_3	na kappatī”ti. Kāraṇamāha “mūlassa anissaṭṭhattā”ti. Pattassa kappiyabhāvepi sampaṭicchitamūlassa	1547	
PA_tika-vin01_t2:1547_4	nissajjitabbassa anissaṭṭhattā tena gahitapatto sesānampi na kappati. Yadi hi tena	1547	
PA_tika-vin01_t2:1547_5	sampaṭicchitamūlaṃ saṅghamajjhe nissaṭṭhaṃ siyā, tena kappiyena kammena ārāmikādīhi	1547	
PA_tika-vin01_t2:1547_6	gahetvā dinnapatto rūpiyapaṭiggāhakaṃ ṭhapetvā sesānaṃ vaṭṭati. Apare pana “mūlaṃ	1547	
PA_tika-vin01_t2:1547_7	sampaṭicchitvā gahitapattopi yadi saṅghassa nissaṭṭho, sesānaṃ kappatī”ti vadanti.	1547	
PA_tika-vin01_t2:1547_8	Evaṃ sante “mūlassa anissaṭṭhattā”ti na vattabbaṃ, “saṅghassa anissaṭṭhattā”ti evameva vattabbaṃ.	1547	
PA_tika-vin01_t2:1548_0	Dubbicāritattāti iminā rūpiyasaṃvohāro anena katoti dasseti. Aññesaṃ pana vaṭṭatīti	1548	
PA_tika-vin01_t2:1548_1	yasmānena rūpiyasaṃvohāramattameva kataṃ, na mūlaṃ sampaṭicchitaṃ, tasmā vinayakammavasena	1548	
PA_tika-vin01_t2:1548_2	saṅghassa nissaṭṭhakālato paṭṭhāya aññesaṃ vaṭṭati. Imasmiṃyeva ca atthe pamāṇaṃ	1548	
PA_tika-vin01_t2:1548_3	dassento “mahāsumattherassa kirā”tiādimāha. Apare pana “dubbicāritattāti iminā kevalaṃ	1548	
PA_tika-vin01_t2:1548_4	gihisantakabhāvena ṭhite dubbicāritamattaṃ vuttaṃ, na rūpiyasaṃvohārāpajjanaṃ, tasmā	1548	
PA_tika-vin01_t2:1548_5	rūpiyasaṃvohārābhāvato so patto nissajjituṃ na sakkāti tassa na kappati, anissaṭṭhopi	1548	
PA_tika-vin01_t2:1548_6	aññesaṃ kappati. Anissaṭṭhasseva ca aññesaṃ kappiyabhāvadassanatthaṃ ‘mahāsumattherassa	1548	
PA_tika-vin01_t2:1548_7	kirā’tiādivatthūni udāhaṭāni. Saṅghassa nissajjīti idañca aññesaṃ kappiyattā kevalaṃ	1548	
PA_tika-vin01_t2:1548_8	saṅghassa pariccattabhāvaṃ sandhāya vuttaṃ, na pana vinayakammavasena saṅghassa nissaṭṭhabhāvaṃ.	1548	
PA_tika-vin01_t2:1548_9	Imassa ca atthassa sappissa pūretvāti idaṃ vacanaṃ sādhaka”nti vadanti.	1548	
PA_tika-vin01_t2:1549_0	591. Rūpiyapaṭiggahaṇarūpiyasaṃvohāresu yena ekekameva kataṃ, tena tattha tattha	1549	
PA_tika-vin01_t2:1549_1	vuttanayeneva nissajjitabbaṃ. Yena pana paṭiggahitarūpiyeneva saṃvohāro kato, tena	1549	
PA_tika-vin01_t2:1549_2	kathaṃ nissajjitabbanti? Nayidaṃ dukkaraṃ, “ahaṃ, bhante, nānappakārakaṃ rūpiyasaṃvohāraṃ	1549	
PA_tika-vin01_t2:1549_3	samāpajji”nti evameva nissajjitabbaṃ. “Imasmiṃ sikkhāpadepi ‘arūpiye rūpiyasaññī,	1549	
PA_tika-vin01_t2:1549_4	āpatti dukkaṭassā’tiādittikassa avasānapade anāpattiyā vuttattā kappiyavatthuvaseneva	1549	
PA_tika-vin01_t2:1549_5	idaṃ tikaṃ vutta”nti tīsupi gaṇṭhipadesu vuttaṃ. Keci pana “arūpiyaggahaṇena kappiyavatthudukkaṭavatthūnaṃ	1549	
PA_tika-vin01_t2:1549_6	saṅgahoti purimapadadvayaṃ kappiyavatthudukkaṭavatthūnaṃ vasena vuttaṃ, avasānapadameva	1549	
PA_tika-vin01_t2:1549_7	kappiyavatthuvasena vutta”nti vadanti, taṃ na yujjati anāpattimissite avasānattike	1549	
PA_tika-vin01_t2:1549_8	saññānānattaṃ ṭhapetvā vatthunānattassa abhāvato. Dukkaṭavatthunā pana dukkaṭavatthuno	1549	
PA_tika-vin01_t2:1549_9	cetāpanaṃ neva idha, na tattha pāḷiyaṃ vuttanti vacanamettha sādhakaṃ. Yaṃ attano	1549	
PA_tika-vin01_t2:1549_10	dhanena parivattati, tassa vā dhanassa vā rūpiyabhāvo ceva, parivattanañcāti imānettha dve aṅgāni.	15491	
PA_tika-vin01_t2:1550	Rūpiyasaṃvohārasikkhāpadavaṇṇanā niṭṭhitā.	155	
PA_tika-vin01_t2:1551	10. Kayavikkayasikkhāpadavaṇṇanā	155	
PA_tika-vin01_t2:1552	593. Kayavikkayasikkhāpade pāḷiyaṃ jānāhīti ettha upadhārehīti attho, suṭṭhu upadhāretvā gaṇha, idaṃ na manāpanti puna dātuṃ na sakkhissasīti adhippāyo.	155	
PA_tika-vin01_t2:1553_0	594-595. Kayanti parabhaṇḍassa gahaṇaṃ. Vikkayanti attano bhaṇḍassa dānaṃ. Tenāha	1553	
PA_tika-vin01_t2:1553_1	“iminā imaṃ dehī”tiādi. Yasmā kayitaṃ nāma parassa hatthato gahitaṃ vuccati, vikkītañca	1553	
PA_tika-vin01_t2:1553_2	parassa hatthe dinnaṃ, tasmā “kayitañca hoti parabhaṇḍaṃ attano hatthagataṃ karontena,	1553	
PA_tika-vin01_t2:1553_3	vikkītañca attano bhaṇḍaṃ parahatthagataṃ karontenā”ti vuttaṃ. Yadi evaṃ pāḷiyaṃ	1553	
PA_tika-vin01_t2:1553_4	parato “kayitañca hoti vikkayitañcā”ti vatvā “attano bhaṇḍaṃ parahatthagataṃ parabhaṇḍaṃ	1553	
PA_tika-vin01_t2:1553_5	attano hatthagata”nti kasmā vuttanti āha “iminā imantiādivacanānurūpato panā”tiādi.	1553	
PA_tika-vin01_t2:1553_6	Imināti hi sakasantakaṃ vuttaṃ. Tadanurūpato pāḷiyaṃ paṭhamaṃ attano bhaṇḍaṃ dassitaṃ,	1553	
PA_tika-vin01_t2:1553_7	na kayavikkayapadānurūpato. Tañhi viparītato parasantakaggahaṇaṃ purakkhatvā ṭhitaṃ.	1553	
PA_tika-vin01_t2:1554_0	Kāmaṃ sesañātakepi “imaṃ dehī”ti vadato viññatti na hoti, saddhādeyyavinipātanassapi	1554	
PA_tika-vin01_t2:1554_1	pana abhāvaṃ dassetukāmo “mātaraṃ pana pitaraṃ vā”ti āha. Viññatti na hotīti idaṃ	1554	
PA_tika-vin01_t2:1554_2	visuṃ viññāpanaṃ sandhāya vuttaṃ. Aññaṃ kiñci avatvā evaṃ vadanto aññātakaṃ viññāpeti	1554	
PA_tika-vin01_t2:1554_3	nāmāti āha – “aññātakaṃ ‘imaṃ dehī’ti vadato viññattī”ti. Aññaṃ kiñci avatvā “imaṃ	1554	
PA_tika-vin01_t2:1554_4	gaṇhāhī”ti dinnaṃ aññātakassa dinnaṃ nāma hotīti vuttaṃ “saddhādeyyavinipātana”nti.	1554	
PA_tika-vin01_t2:1554_5	Tisso āpattiyoti aññātakaviññattisaddhādeyyavinipātanakayavikkayāpattisaṅkhātā tisso āpattiyo.	1554	
PA_tika-vin01_t2:1555_0	Imaṃ nāma karohīti vadati, vaṭṭatīti ettha bhuttosi, idāni kasmā na karosīti vatthumpi	1555	
PA_tika-vin01_t2:1555_1	vaṭṭati. “Nissaggiyaṃ pācittiya”nti kiñcāpi satiyeva nissaggiyavatthumhi pācittiyaṃ	1555	
PA_tika-vin01_t2:1555_2	vuttaṃ, asatipi pana tasmiṃ pācittiyanti idaṃ aṭṭhakathāpamāṇena gahetabbanti dassetuṃ	1555	
PA_tika-vin01_t2:1555_3	“kiñcāpī”tiādi vuttaṃ. Paribhutteti sappiādiṃ sandhāya vuttaṃ. Yaṃ attano dhanena	1555	
PA_tika-vin01_t2:1555_4	parivatteti, yena ca parivatteti, tesaṃ kappiyavatthutā, asahadhammikatā, kayavikkayāpajjanañcāti	1555	
PA_tika-vin01_t2:1555_5	imānettha tīṇi aṅgāni.	1555	
PA_tika-vin01_t2:1556	Kayavikkayasikkhāpadavaṇṇanā niṭṭhitā.	155	
PA_tika-vin01_t2:1557	Niṭṭhito kosiyavaggo dutiyo.	155	
PA_tika-vin01_t2:1558	3. Pattavaggo	155	
PA_tika-vin01_t2:1559	1. Pattasikkhāpadavaṇṇanā	155	
PA_tika-vin01_t2:1560_0	598-602. Pattavaggassa paṭhame bhaṇḍanti vikketabbabhaṇḍaṃ. Yasmā vaṇṇasaddo saṇṭhānajātirūpāyatanakāraṇapamāṇaguṇapasaṃsādīsu	1560	
PA_tika-vin01_t2:1560_1	dissati. “Mahantaṃ sapparājavaṇṇaṃ abhinimminitvā”tiādīsu hi saṇṭhānaṃ vuccati. “Brāhmaṇova	1560	
PA_tika-vin01_t2:1560_2	seṭṭho vaṇṇo, hīno añño vaṇṇo”tiādīsu jāti. “Paramāya vaṇṇapokkharatāya samannāgato”tiādīsu rūpāyatanaṃ.	1560	
PA_tika-vin01_t2:1561	“Na harāmi na bhañjāmi, ārā siṅghāmi vārijaṃ;	156	
PA_tika-vin01_t2:1562	Atha kena nu vaṇṇena, gandhatthenoti vuccatī”ti. –	156	
PA_tika-vin01_t2:1563_0	Ādīsu kāraṇaṃ. “Tayo pattassa vaṇṇā”tiādīsu pamāṇaṃ. “Kadā saññuḷhā pana te gahapati	1563	
PA_tika-vin01_t2:1563_1	ime samaṇassa gotamassa vaṇṇā”tiādīsu guṇo. “Vaṇṇārahassa vaṇṇaṃ bhāsatī”tiādīsu	1563	
PA_tika-vin01_t2:1563_2	pasaṃsā. Tasmā vuttaṃ “tayo pattassa vaṇṇāti tīṇi pattassa pamāṇānī”ti.	1563	
PA_tika-vin01_t2:1564_0	Aḍḍhaterasapalā hotīti ettha “māsānaṃ aḍḍhaterasapalāni gaṇhātī”ti vadanti. “Magadhanāḷi	1564	
PA_tika-vin01_t2:1564_1	nāma chapasatā nāḷī”ti keci. “Aṭṭhapasatā”ti apare. Tattha purimānaṃ matena tipasatāya	1564	
PA_tika-vin01_t2:1564_2	nāḷiyā dve nāḷiyo ekā magadhanāḷi hoti, pacchimānaṃ catupasatāya nāḷiyā dve nāḷiyo	1564	
PA_tika-vin01_t2:1564_3	ekā magadhanāḷi. Ācariyadhammapālattherena pana “pakatiyā catumuṭṭhikaṃ kuḍuvaṃ,	1564	
PA_tika-vin01_t2:1564_4	catukuḍuvaṃ nāḷikaṃ, tāya nāḷiyā soḷasa nāḷiyo doṇaṃ, taṃ pana magadhanāḷiyā dvādasa	1564	
PA_tika-vin01_t2:1564_5	nāḷiyo hontī”ti vuttaṃ, tasmā tena nayena “magadhanāḷi nāma pañca kuḍuvāni ekañca	1564	
PA_tika-vin01_t2:1564_6	muṭṭhiṃ ekāya muṭṭhiyā tatiyañca bhāgaṃ gaṇhātī”ti veditabbaṃ.	1564	
PA_tika-vin01_t2:1565_0	Sabbasambhārasaṅkhatoti jīrakādisabbasambhārehi saṅkhato. Ālopassa ālopassa anurūpanti	1565	
PA_tika-vin01_t2:1565_1	ettha “byañjanassa mattā nāma odanacatuttho bhāgo”ti brahmāyusuttassa aṭṭhakathāyaṃ	1565	
PA_tika-vin01_t2:1565_2	vuttattā ālopassa catutthabhāgappamāṇaṃ byañjanaṃ ālopassa anurūpanti gahetabbaṃ.	1565	
PA_tika-vin01_t2:1565_3	Idha pana sūpasseva odanacatutthabhāgappamāṇataṃ dassetvā etassa lakkhaṇe dassite	1565	
PA_tika-vin01_t2:1565_4	itarassapi dassitameva hotīti byañjanassa tathā visesetvā pamāṇaṃ na dassitaṃ.	1565	
PA_tika-vin01_t2:1566_0	Magadhanāḷiyā upaḍḍhappamāṇo idha patthoti āha “patthodananti magadhanāḷiyā upaḍḍhanāḷikodana”nti.	1566	
PA_tika-vin01_t2:1566_1	Iminā ca “patthadvayaṃ magadhanāḷī”ti dassitaṃ hoti. Pattho ca “catupalo kuḍuvo,	1566	
PA_tika-vin01_t2:1566_2	catukuḍuvo pattho”ti iminā lokiyavohārena veditabbo. Bhājanaparibhogenāti udakāharaṇādinā bhājanaparibhogena.	1566	
PA_tika-vin01_t2:1567	607. Dhoteti paribhogāvasānadassanatthaṃ vuttaṃ, na pana dhoteyeva dukkaṭaṃ āpajjati tato puretaraṃ paribhogakāleyeva āpajjanato.	156	
PA_tika-vin01_t2:1568_0	608. Pañcahi dvīhīti idaṃ “ettāvatā kāḷavaṇṇatā sampajjatī”ti dassanatthaṃ vuttaṃ.	1568	
PA_tika-vin01_t2:1568_1	“Yadi pana ekenapi pākena kāḷavaṇṇo hoti, adhiṭṭhānupagoyevā”ti vadanti. Hatthānāgatassapi	1568	
PA_tika-vin01_t2:1568_2	adhiṭṭhātabbabhāvadassanatthaṃ “yadihī”tiādi vuttaṃ. Iminā ca dūre ṭhitampi adhiṭṭhātuṃ	1568	
PA_tika-vin01_t2:1568_3	vikappetuñca labhati, ṭhapitaṭṭhānasallakkhaṇañca na pamāṇanti veditabbaṃ. Sutvā	1568	
PA_tika-vin01_t2:1568_4	vāti pattakārakena pesitabhikkhunā anāṇatto kevalaṃ tassa kathentassa vacanamattaṃ	1568	
PA_tika-vin01_t2:1568_5	sutvā. Na pamāṇanti tena apesitattā. Sāmantavihāreti idaṃ upacāramattaṃ, tato dūre	1568	
PA_tika-vin01_t2:1568_6	ṭhitampi adhiṭṭhātuṃ vaṭṭatiyeva. Ṭhapitaṭṭhānaṃ sallakkhetvāti idampi upacāramattaṃ,	1568	
PA_tika-vin01_t2:1568_7	pattasallakkhaṇamevettha pamāṇaṃ. Patte vā chiddaṃ hotīti mukhavaṭṭito heṭṭhā dvaṅgulamattokāsato	1568	
PA_tika-vin01_t2:1568_8	paṭṭhāya yattha katthaci chiddaṃ hoti. Sesamettha paṭhamakathine vuttanayameva.	1568	
PA_tika-vin01_t2:1569	Pattasikkhāpadavaṇṇanā niṭṭhitā.	156	
PA_tika-vin01_t2:1570	2. Ūnapañcabandhanasikkhāpadavaṇṇanā	157	
PA_tika-vin01_t2:1571	610. Dutiyasikkhāpade hatthesu piṇḍāya caratīti pāḷipadassa hatthesu labhitabbapiṇḍatthāya caratīti attho veditabbo.	157	
PA_tika-vin01_t2:1572_0	612-613. “Tassa so apattoti vacanato so patto adhiṭṭhānampi vijahati apattattā. Apattabhāvatoyeva	1572	
PA_tika-vin01_t2:1572_1	hi ‘pañcabandhanaṃ pattaṃ cetāpetī’ti pāḷiyaṃ na vutta”nti tīsupi gaṇṭhipadesu vuttaṃ.	1572	
PA_tika-vin01_t2:1572_2	Keci pana “apattoti idaṃ ‘aññaṃ pattaṃ viññāpetuṃ vaṭṭatī’ti dassanatthaṃ vuttaṃ,	1572	
PA_tika-vin01_t2:1572_3	so pana patto adhiṭṭhānaṃ na vijahatī”ti vadanti, taṃ yuttaṃ viya dissati “yassa	1572	
PA_tika-vin01_t2:1572_4	pañca ekāyeva vā dasaṅgulā, so baddhopi abaddhopi apattoyevā”ti vakkhamānattā. Na	1572	
PA_tika-vin01_t2:1572_5	hi mukhavaṭṭiyā pañcasu ṭhānesu dvaṅgulamattāhi rājīhi adhiṭṭhānaṃ vijahatīti sakkā	1572	
PA_tika-vin01_t2:1572_6	vattuṃ, ekāya pana rājiyā dasaṅgulāya sace tattha vuttappamāṇo chiddo paññāyati,	1572	
PA_tika-vin01_t2:1572_7	chiddeneva adhiṭṭhānavijahanaṃ siyāti yuttaṃ vattuṃ. Bandhanokāse sati asati vā bandhanavirahito	1572	
PA_tika-vin01_t2:1572_8	patto abandhanoti vutto, bandhanokāsavirahitoyeva pana abandhanokāsoti vutto.	1572	
PA_tika-vin01_t2:1573_0	Tipusuttakena vā bandhitvāti ettha “bandhitabbo”ti pāṭho gahetabbo. Purāṇapotthakepi	1573	
PA_tika-vin01_t2:1573_1	hi ayameva pāṭho dissati. Suddhehi…pe… na vaṭṭatīti idaṃ uṇhabhojane pakkhitte vilīyamānattā	1573	
PA_tika-vin01_t2:1573_2	vuttaṃ. Phāṇitaṃ jhāpetvā pāsāṇacuṇṇena bandhituṃ vaṭṭatīti pāsāṇacuṇṇena saddhiṃ	1573	
PA_tika-vin01_t2:1573_3	phāṇitaṃ pacitvā tathāpakkena pāsāṇacuṇṇena bandhituṃ vaṭṭati.	1573	
PA_tika-vin01_t2:1574_0	615. Anukampāya na gaṇhantassa dukkaṭanti vuttattā yassa so patto na ruccati, tassapi	1574	
PA_tika-vin01_t2:1574_1	agaṇhantassa anāpatti. Teneva mātikāṭṭhakathāyaṃ vuttaṃ “sace therassa patto na ruccati,	1574	
PA_tika-vin01_t2:1574_2	appicchatāya vā na gaṇhāti, vaṭṭatī”ti. Pattapariyantoti pariyantapatto, avasānapattoti	1574	
PA_tika-vin01_t2:1574_3	attho. “Saṅghamajjhe pattaṃ gāhāpentena alajjiṃ agāhāpetuṃ vaṭṭatī”ti vadanti. “Anujānāmi	1574	
PA_tika-vin01_t2:1574_4	bhikkhave ādhārakanti vuttattā pīṭhādīsu yattha katthaci ādhāraṃ ṭhapetvā tattha	1574	
PA_tika-vin01_t2:1574_5	pattaṃ ṭhapetuṃ vaṭṭati ādhāraṭhapanokāsassa aniyamitattā”ti vadanti. Aparibhogenāti ayuttaparibhogena.	1574	
PA_tika-vin01_t2:1575_0	616. Pāḷiyaṃ “abandhanena pattena abandhanaṃ pattaṃ. Ekabandhanaṃ pattaṃ… dvibandhanaṃ	1575	
PA_tika-vin01_t2:1575_1	pattaṃ… tibandhanaṃ… catubandhanaṃ… abandhanokāsaṃ… eka… dvi… ti… catubandhanokāsaṃ	1575	
PA_tika-vin01_t2:1575_2	pattaṃ cetāpetī”ti evaṃ ekekena pattena dasadhā dasavidhaṃ pattaṃ cetāpanavasena	1575	
PA_tika-vin01_t2:1575_3	ekanissaggiyapācittiyasataṃ vuttaṃ. Imasmiṃ sikkhāpade pamāṇayuttaṃ aggahitakāḷavaṇṇampi	1575	
PA_tika-vin01_t2:1575_4	pattaṃ viññāpentassa āpattiyevāti daṭṭhabbaṃ. Adhiṭṭhānupagapattassa ūnapañcabandhanatā,	1575	
PA_tika-vin01_t2:1575_5	attuddesikatā, akataviññatti, tāya ca paṭilābhoti imānettha cattāri aṅgāni.	1575	
PA_tika-vin01_t2:1576	Ūnapañcabandhanasikkhāpadavaṇṇanā niṭṭhitā.	157	
PA_tika-vin01_t2:1577	3. Bhesajjasikkhāpadavaṇṇanā	157	
PA_tika-vin01_t2:1578_0	622. Tatiyasikkhāpade yesaṃ maṃsaṃ kappatīti idaṃ nissaggiyavatthudassanatthaṃ vuttaṃ,	1578	
PA_tika-vin01_t2:1578_1	na pana yesaṃ maṃsaṃ na kappati, tesaṃ sappiādīni na kappantīti dassanatthaṃ. Manussakhīrādīnipi	1578	
PA_tika-vin01_t2:1578_2	hi no na kappanti, kuto sasassa sappīti āha “yesañhi khīraṃ atthi, sappipi tesaṃ	1578	
PA_tika-vin01_t2:1578_3	atthiyevā”ti. “Idañca yebhuyyena vutta”nti vadanti. Uggahitakaṃ katvā nikkhittanti	1578	
PA_tika-vin01_t2:1578_4	appaṭiggahitaṃ sayameva gahetvā nikkhittaṃ. Sayaṃkataṃ nirāmisameva vaṭṭatīti tadahupurebhattameva	1578	
PA_tika-vin01_t2:1578_5	sandhāya vuttaṃ. Atha sayaṃkataṃ nirāmisaṃ bhuñjantassa kasmā sāmaṃpāko na hotīti	1578	
PA_tika-vin01_t2:1578_6	āha – “navanītaṃ tāpentassa hi sāmaṃpāko na hotī”ti. Savatthukapaṭiggahitassa vatthugatikattā	1578	
PA_tika-vin01_t2:1578_7	āha – “savatthukassa paṭiggahitattā”ti. Pacchābhattaṃ paṭiggahitehīti pacchābhattaṃ	1578	
PA_tika-vin01_t2:1578_8	paṭiggahitakhīradadhīhi. Purebhattampi ca uggahitakehi kataṃ abbhañjanādīsu upanetabbanti	1578	
PA_tika-vin01_t2:1578_9	sambandho. Ubhayesampīti pacchābhattaṃ paṭiggahitakhīradadhīhi ca purebhattaṃ uggahitakehi	1578	
PA_tika-vin01_t2:1578_10	ca katānaṃ. Eseva nayoti nissaggiyaṃ hotīti attho. Akappiyamaṃsasappimhīti akappiyamaṃsasattānaṃ	15781	
PA_tika-vin01_t2:1578_11	sappimhi. Kāraṇapatirūpakaṃ vatvāti sajātiyānaṃ sappibhāvatoti kāraṇapatirūpakaṃ vatvā.	15781	
PA_tika-vin01_t2:1579_0	Sappinayeneva veditabbanti nirāmisameva sattāhaṃ vaṭṭatīti attho. Etthāti navanīte.	1579	
PA_tika-vin01_t2:1579_1	Dhotaṃ vaṭṭatīti adhotaṃ ce, savatthukapaṭiggahitaṃ hoti, tasmā dhotaṃ paṭiggahetvā	1579	
PA_tika-vin01_t2:1579_2	sattāhaṃ nikkhipituṃ vaṭṭatīti therānaṃ adhippāyo. Takkato uddhaṭamattameva khādiṃsūti	1579	
PA_tika-vin01_t2:1579_3	ettha takkato uddhaṭamattaṃ adhotampi paṭiggahetvā paribhuñjantā dhovitvā pacitvā	1579	
PA_tika-vin01_t2:1579_4	vā paribhuñjiṃsūti evamattho gahetabbo. Therassa hi dadhiguḷikādisahitampi paṭiggahitaṃ	1579	
PA_tika-vin01_t2:1579_5	pacchā dhovitvā pacitvā vā paribhuñjantassa savatthukapaṭiggahaṇe doso natthīti adhippāyo,	1579	
PA_tika-vin01_t2:1579_6	teneva therassa adhippāyaṃ dassentena “tasmā navanītaṃ paribhuñjantena…pe… ayamettha	1579	
PA_tika-vin01_t2:1579_7	adhippāyo”ti vuttaṃ. Keci pana “takkato uddhaṭamattameva khādiṃsū”ti vacanassa adhippāyaṃ	1579	
PA_tika-vin01_t2:1579_8	ajānantā “takkato uddhaṭamattaṃ adhotampi dadhiguḷikādisahitaṃ vikālepi paribhuñjituṃ	1579	
PA_tika-vin01_t2:1579_9	vaṭṭatī”ti vadanti, taṃ na gahetabbaṃ. Na hi dadhiguḷikādiāmisena saṃsaṭṭharasaṃ	1579	
PA_tika-vin01_t2:1579_10	navanītaṃ paribhuñjituṃ vaṭṭatīti sakkā vattuṃ. Navanītaṃ paribhuñjantenāti adhovitvā	15791	
PA_tika-vin01_t2:1579_11	paṭiggahitanavanītaṃ paribhuñjantena. Dadhi eva dadhigataṃ yathā “gūthagataṃ muttagata”nti.	15791	
PA_tika-vin01_t2:1579_12	Khayaṃ gamissatīti vacanato khīraṃ pakkhipitvā pakkasappiādipi vikāle kappatīti veditabbaṃ.	15791	
PA_tika-vin01_t2:1579_13	Kukkuccāyanti kukkuccakāti iminā attanāpi tattha kukkuccasabbhāvaṃ dīpeti. Teneva	15791	
PA_tika-vin01_t2:1579_14	mātikāṭṭhakathāyaṃ “nibbaṭṭitasappi vā navanītaṃ vā pacituṃ vaṭṭatī”ti vuttaṃ. Tāni	15791	
PA_tika-vin01_t2:1579_15	paṭiggahetvāti tāni khīradadhīni paṭiggahetvā.	15791	
PA_tika-vin01_t2:1580_0	Paṭiggahetvā ṭhapitabhesajjehīti paṭiggahetvā ṭhapitayāvajīvikabhesajjehi. Vuttanayena	1580	
PA_tika-vin01_t2:1580_1	yathā taṇḍulādīni na paccanti, tathā lajjīyeva sampādetvā detīti lajjīsāmaṇeraggahaṇaṃ,	1580	
PA_tika-vin01_t2:1580_2	apica alajjinā ajjhoharitabbaṃ yaṃ kiñci abhisaṅkharāpetuṃ na vaṭṭati, tasmāpi evamāha.	1580	
PA_tika-vin01_t2:1580_3	Tile paṭiggahetvā katatelanti attanā bhajjanādīni akatvā gahitatelaṃ. Teneva “sāmisampi	1580	
PA_tika-vin01_t2:1580_4	vaṭṭatī”ti vuttaṃ. Nibbaṭṭitattāti yāvakālikavatthuto vivecitattā. Ubhayampīti attanā	1580	
PA_tika-vin01_t2:1580_5	ca parena ca kataṃ. Yāva aruṇassa uggamanā tiṭṭhati, nissaggiyanti sattamadivase	1580	
PA_tika-vin01_t2:1580_6	katatelaṃ sace yāva aruṇuggamanā tiṭṭhati, nissaggiyaṃ.	1580	
PA_tika-vin01_t2:1581_0	623. Acchavasanti dukkaṭavatthuno vasāya anuññātattā taṃsadisānaṃ dukkaṭavatthūnaṃyeva	1581	
PA_tika-vin01_t2:1581_1	akappiyamaṃsasattānaṃ vasā anuññātā, na thullaccayavatthūnaṃ manussānaṃ vasāti āha	1581	
PA_tika-vin01_t2:1581_2	“ṭhapetvā manussavasa”nti. Saṃsaṭṭhanti parissāvitaṃ. “Kāle paṭiggahitaṃ vikāle anupasampannenapi	1581	
PA_tika-vin01_t2:1581_3	nippakkaṃ saṃsaṭṭhañca paribhuñjantassa dvepi dukkaṭāni hontiyevā”ti vadanti. Yasmā	1581	
PA_tika-vin01_t2:1581_4	khīradadhiādīni pakkhipitvā telaṃ pacanti, tasmā kasaṭaṃ na vaṭṭati, telameva vaṭṭati.	1581	
PA_tika-vin01_t2:1581_5	Tena vuttaṃ “pakkatelakasaṭe viya kukkuccāyatī”ti. “Sace vasāya saddhiṃ pakkattā	1581	
PA_tika-vin01_t2:1581_6	na vaṭṭati, idaṃ kasmā vaṭṭatī”ti pucchantā “bhante”tiādimāhaṃsu. Etaṃ vaṭṭatīti	1581	
PA_tika-vin01_t2:1581_7	nanu etaṃ dadhiguḷikādīhi pakkaṃ navanītaṃ vaṭṭatīti attho.	1581	
PA_tika-vin01_t2:1582_0	“Madhukarīhi nāma madhumakkhikāhīti ayaṃ khuddakamakkhikānaṃ bhamaramakkhikānañca	1582	
PA_tika-vin01_t2:1582_1	sāmaññaniddeso”ti tīsupi gaṇṭhipadesu vuttaṃ. Keci pana “daṇḍakesu madhukarā madhukarī	1582	
PA_tika-vin01_t2:1582_2	makkhikā nāmā”ti vatvā “tāhi madhukarīādīhi tīhi makkhikāhi kataṃ madhu nāmā”ti vadanti.	1582	
PA_tika-vin01_t2:1582_3	Bhamaramakkhikāhīti mahābhamaramakkhikāhi. Silesasadisanti ghanapakkaṃ vuttaṃ. Itaranti	1582	
PA_tika-vin01_t2:1582_4	tanukamadhu. Madhupaṭalanti madhurahitaṃ kevalaṃ madhupaṭalaṃ. “Sace madhusahitaṃ	1582	
PA_tika-vin01_t2:1582_5	paṭalaṃ paṭiggahetvā nikkhipanti, paṭalassa bhājanaṭṭhāniyattā madhuno vasena sattāhātikkame	1582	
PA_tika-vin01_t2:1582_6	nissaggiyaṃ hotī”ti vadanti, “madhumakkhitaṃ pana madhugatikamevā”ti iminā taṃ na sameti.	1582	
PA_tika-vin01_t2:1583_0	“Phāṇitaṃ nāma ucchumhā nibbatta”nti pāḷiyaṃ avisesena vuttattā aṭṭhakathāyañca “ucchurasaṃ	1583	
PA_tika-vin01_t2:1583_1	upādāya…pe… avatthukā ucchuvikati ‘phāṇita’nti veditabbā”ti vacanato ucchurasopi	1583	
PA_tika-vin01_t2:1583_2	nikkasaṭo sattāhakālikoti veditabbo. Kenaci pana “madhumhi cattāro kālikā yathāsambhavaṃ	1583	
PA_tika-vin01_t2:1583_3	yojetabbā, ucchumhi cā”ti vatvā “samakkhikaṇḍaseḷakaṃ yāvakālikaṃ, aneḷakaṃ udakasambhinnaṃ	1583	
PA_tika-vin01_t2:1583_4	yāmakālikaṃ, asambhinnaṃ sattāhakālikaṃ, madhusitthaṃ parisuddhaṃ yāvajīvikaṃ, tathā	1583	
PA_tika-vin01_t2:1583_5	ucchu vā raso vā sakasaṭo yāvakāliko, nikkasaṭo udakasambhinno yāmakāliko, asambhinno	1583	
PA_tika-vin01_t2:1583_6	sattāhakāliko, suddhakasaṭaṃ yāvajīvika”nti ca vatvā uttaripi bahudhā papañcitaṃ.	1583	
PA_tika-vin01_t2:1583_7	Tattha “udakasambhinnaṃ madhu vā ucchuraso vā udakasambhinno yāmakāliko”ti idaṃ neva	1583	
PA_tika-vin01_t2:1583_8	pāḷiyaṃ, na aṭṭhakathāyaṃ dissati. “Yāvakālikaṃ samānaṃ garutarampi muddikājātirasaṃ	1583	
PA_tika-vin01_t2:1583_9	attanā saṃsaṭṭhaṃ lahukaṃ yāmakālikabhāvaṃ upanentaṃ udakaṃ lahutaraṃ sattāhakālikaṃ	1583	
PA_tika-vin01_t2:1583_10	attanā saṃsaṭṭhaṃ garutaraṃ yāmakālikabhāvaṃ upanetī”ti ettha kāraṇaṃ soyeva pucchitabbo,	15831	
PA_tika-vin01_t2:1583_11	sabbattha pāḷiyaṃ aṭṭhakathāyañca udakasambhedena garutarassapi lahubhāvopagamanaṃyeva	15831	
PA_tika-vin01_t2:1583_12	dassitaṃ. Pāḷiyampi hi “anujānāmi, bhikkhave, gilānassa guḷaṃ, agilānassa guḷodaka”nti	15831	
PA_tika-vin01_t2:1583_13	vadantena agilānena paribhuñjituṃ ayuttopi guḷo udakasambhinno agilānassapi vaṭṭatīti anuññāto.	15831	
PA_tika-vin01_t2:1584_0	Yampi ca “ucchu ce yāvakāliko, ucchuraso ce yāmakāliko, phāṇitaṃ ce sattāhakālikaṃ,	1584	
PA_tika-vin01_t2:1584_1	taco ce yāvajīviko”ti aṭṭhakathāvacanaṃ dassetvā “ucchuraso udakasambhinno yāmakāliko”ti	1584	
PA_tika-vin01_t2:1584_2	aññena kenaci vuttaṃ, tampi tathāvidhassa aṭṭhakathāvacanassa imissā samantapāsādikāya	1584	
PA_tika-vin01_t2:1584_3	vinayaṭṭhakathāya abhāvato na sārato paccetabbaṃ. Tatoyeva ca “ucchuraso udakena	1584	
PA_tika-vin01_t2:1584_4	sambhinnopi asambhinnopi sattāhakālikoyevā”ti keci ācariyā vadanti. Bhesajjakkhandhake	1584	
PA_tika-vin01_t2:1584_5	ca “anujānāmi, bhikkhave, ucchurasa”nti ettha tīsupi gaṇṭhipadesu avisesena vuttaṃ	1584	
PA_tika-vin01_t2:1584_6	“ucchuraso sattāhakāliko”ti.	1584	
PA_tika-vin01_t2:1585_0	Sayaṃkataṃ nirāmisameva vaṭṭatīti ettha aparissāvitaṃ paṭiggahitampi karaṇasamaye	1585	
PA_tika-vin01_t2:1585_1	parissāvetvā kasaṭaṃ apanetvāva attanā katanti gahetabbaṃ. Jhāmaucchuphāṇitanti agginā	1585	
PA_tika-vin01_t2:1585_2	daḍḍhe ucchukhette jhāmaucchunā kataphāṇitaṃ. Koṭṭitaucchuphāṇitanti khuddānukhuddakaṃ	1585	
PA_tika-vin01_t2:1585_3	chinditvā koṭṭetvā nippīḷetvā pakkaṃ yebhuyyena ca sakasaṭaṃ phāṇitaṃ. Tādisassa	1585	
PA_tika-vin01_t2:1585_4	ca kasaṭassa abbohārikattā “taṃ yutta”nti vuttaṃ. Sītudakena katanti madhukapupphāni	1585	
PA_tika-vin01_t2:1585_5	sītodake pakkhipitvā madditvā puppharase udakagate sati taṃ udakaṃ gahetvā pacitvā	1585	
PA_tika-vin01_t2:1585_6	kataphāṇitaṃ. Khīraṃ pakkhipitvā kataṃ madhukaphāṇitaṃ yāvakālikanti ettha khīraṃ	1585	
PA_tika-vin01_t2:1585_7	pakkhipitvā pakkatelaṃ kasmā vikāle vaṭṭatīti ce? Tele pakkhittakhīraṃ telameva hoti,	1585	
PA_tika-vin01_t2:1585_8	aññaṃ pana khīraṃ pakkhipitvā kataṃ khīrabhāvaṃ gaṇhātīti idamettha kāraṇaṃ. Yadi	1585	
PA_tika-vin01_t2:1585_9	evaṃ khaṇḍasakkharampi khīraṃ pakkhipitvā karonti, taṃ kasmā vaṭṭatīti āha “khaṇḍasakkharaṃ	1585	
PA_tika-vin01_t2:1585_10	panā”tiādi. Tattha khīrajallikanti khīrapheṇaṃ.	15851	
PA_tika-vin01_t2:1586_0	Bhesajjodissaṃ dassentena “sattavidhañhi odissaṃ nāmā”tiādinā itarānipi atthuddhāravasena	1586	
PA_tika-vin01_t2:1586_1	vuttāni. Vikaṭānīti apakatibhesajjattā vikaṭāni, virūpānīti attho. Dukkaṭavatthūnampi	1586	
PA_tika-vin01_t2:1586_2	akappiyamaṃsānaṃ vasāya anuññātattā “vasodissa”nti vuttaṃ. Oḷārikānampi āhāratthaṃ	1586	
PA_tika-vin01_t2:1586_3	pharituṃ samatthānaṃ sappiādīnaṃ bhesajjanāmena anuññātattā “bhesajjodissa”nti vuttaṃ.	1586	
PA_tika-vin01_t2:1586_4	“Pacchābhattato paṭṭhāya sati paccayeti vuttattā paṭiggahitabhesajjāni dutiyadivasato	1586	
PA_tika-vin01_t2:1586_5	paṭṭhāya purebhattampi sati paccaye paribhuñjitabbāni, na āhāratthaṃ bhesajjatthāya	1586	
PA_tika-vin01_t2:1586_6	paṭiggahitattā”ti vadanti.	1586	
PA_tika-vin01_t2:1587_0	624. Dvāravātapānakavāṭesūti mahādvārassa vātapānānañca kavāṭaphalakesu. Kasāve pakkhittāni	1587	
PA_tika-vin01_t2:1587_1	tāni attano sabhāvaṃ pariccajanti, tasmā “makkhetabbānī”ti vuttaṃ, ghuṇapāṇakādiparihāratthaṃ	1587	
PA_tika-vin01_t2:1587_2	makkhetabbānīti attho. Adhiṭṭhetīti “idāni mayhaṃ ajjhoharaṇīyaṃ na bhavissati, bāhiraparibhogatthāya	1587	
PA_tika-vin01_t2:1587_3	gamissatī”ti cittaṃ uppādetīti attho. Tenevāha – “sappiñca telañca vasañca muddhani	1587	
PA_tika-vin01_t2:1587_4	telaṃ vā abbhañjanaṃ vā”tiādi. “Evaṃ adhiṭṭhitañca paṭiggahaṇaṃ vijahatī”ti vadanti.	1587	
PA_tika-vin01_t2:1588_0	625. Sace dvinnaṃ santakaṃ ekena paṭiggahitaṃ avibhattaṃ hoti, paribhuñjituṃ pana	1588	
PA_tika-vin01_t2:1588_1	na vaṭṭatīti ettha majjhe pāṭho parihīno, evaṃ panettha pāṭho veditabbo “sace dvinnaṃ	1588	
PA_tika-vin01_t2:1588_2	santakaṃ ekena paṭiggahitaṃ avibhattaṃ hoti, sattāhātikkame dvinnampi anāpatti, paribhuñjituṃ	1588	
PA_tika-vin01_t2:1588_3	pana na vaṭṭatī”ti. Aññathā pana saddappayogopi na saṅgacchati. Gaṇṭhipadepi ca ayameva	1588	
PA_tika-vin01_t2:1588_4	pāṭho dassito. Tattha dvinnampi anāpattīti yathā aññassa santakaṃ ekena paṭiggahitaṃ	1588	
PA_tika-vin01_t2:1588_5	sattāhātikkamena nissaggiyaṃ na hoti parasantakabhāvato, evamidampi avibhattattā	1588	
PA_tika-vin01_t2:1588_6	ubhayasādhāraṇampi avinibbhogabhāvato nissaggiyaṃ na hotīti adhippāyo. Paribhuñjituṃ	1588	
PA_tika-vin01_t2:1588_7	pana na vaṭṭatīti bhikkhunā paṭiggahitattā sattāhātikkame yassa kassaci bhikkhuno	1588	
PA_tika-vin01_t2:1588_8	paribhuñjituṃ na vaṭṭati paṭiggahitasappiādīnaṃ paribhogassa sattāheneva paricchinnattā.	1588	
PA_tika-vin01_t2:1588_9	“Tāni paṭiggahetvā sattāhaparamaṃ sannidhikārakaṃ paribhuñjitabbānī”ti hi vuttaṃ.	1588	
PA_tika-vin01_t2:1588_10	Gaṇṭhipadesu pana tīsupi idha pāṭhassa parihīnabhāvaṃ asallakkhetvā “paribhuñjituṃ	15881	
PA_tika-vin01_t2:1588_11	pana na vaṭṭatīti idaṃ antosattāhe paribhogaṃ sandhāya vuttanti saññāya vissāsaggāhābhāvato	15881	
PA_tika-vin01_t2:1588_12	paribhuñjituṃ na vaṭṭatī”ti evamattho vutto, so na gahetabbo.	15881	
PA_tika-vin01_t2:1589_0	Āvuso, imaṃ telaṃ sattāhamattaṃ paribhuñja tvanti iminā yena paṭiggahitaṃ, tena antosattāheyeva	1589	
PA_tika-vin01_t2:1589_1	parassa vissajjitabhāvaṃ dasseti. Kassa āpattīti paṭhamaṃ tāva ubhinnaṃ sādhāraṇattā	1589	
PA_tika-vin01_t2:1589_2	anāpatti vuttā. Idāni pana ekena itarassa vissaṭṭhabhāvato ubhayasādhāraṇatā natthīti	1589	
PA_tika-vin01_t2:1589_3	vibhattasadisaṃ hutvā ṭhitaṃ, tasmā ettha paṭiggahitassa sattāhātikkame ekassa āpattiyā	1589	
PA_tika-vin01_t2:1589_4	bhavitabbanti maññamāno “kiṃ paṭiggahaṇapaccayā paṭiggāhakassa āpatti, udāhu yassa	1589	
PA_tika-vin01_t2:1589_5	santakaṃ jātaṃ, tassā”ti pucchati. Nissaṭṭhabhāvatoyeva ca idha “avibhattabhāvato”ti	1589	
PA_tika-vin01_t2:1589_6	kāraṇaṃ avatvā “yena paṭiggahitaṃ, tena vissajjitattā”ti vuttaṃ. Idañca vissaṭṭhabhāvato	1589	
PA_tika-vin01_t2:1589_7	ubhayasādhāraṇataṃ pahāya ekassa santakaṃ hontampi yena paṭiggahitaṃ, tato aññassa	1589	
PA_tika-vin01_t2:1589_8	santakaṃ jātaṃ, tasmā parasantakapaṭiggahaṇe viya paṭiggāhakassa paṭiggahaṇapaccayā	1589	
PA_tika-vin01_t2:1589_9	natthi āpattīti dassanatthaṃ vuttaṃ, na pana “yena paṭiggahitaṃ, tena vissajjitattā”ti	1589	
PA_tika-vin01_t2:1589_10	vacanato avissajjite sati avibhattepi sattāhātikkame āpattīti dassanatthaṃ avissajjite	15891	
PA_tika-vin01_t2:1589_11	avibhattabhāvatoyeva anāpattiyā siddhattā. Sace pana itaro yena paṭiggahitaṃ, tasseva	15891	
PA_tika-vin01_t2:1589_12	antosattāhe attano bhāgampi vissajjeti, sattāhātikkame siyā āpatti yena paṭiggahitaṃ,	15891	
PA_tika-vin01_t2:1589_13	tasseva santakabhāvamāpannattā itarassa appaṭiggahitattā. Iminā tassa santakabhāvepi	15891	
PA_tika-vin01_t2:1589_14	aññena paṭiggahitasakasantake viya tena appaṭiggahitabhāvato anāpattīti dīpeti. Idaṃ	15891	
PA_tika-vin01_t2:1589_15	pana adhippāyaṃ ajānitvā ito aññathā gaṇṭhipadakārādīhi papañcitaṃ, na taṃ sārato paccetabbaṃ.	15891	
PA_tika-vin01_t2:1590_0	Aparibhogaṃ hotīti kassaci amanuññassa patitattā paribhogārahaṃ na hoti. Yena cittenāti	1590	
PA_tika-vin01_t2:1590_1	yena pariccajitukāmatācittena. “Antosattāhe”ti adhikārattā “antosattāhe anapekkho	1590	
PA_tika-vin01_t2:1590_2	datvā paṭilabhitvā paribhuñjatī”ti imaṃ sambandhaṃ sandhāya mahāsumattherena “evaṃ	1590	
PA_tika-vin01_t2:1590_3	antosattāhe datvā”tiādi vuttaṃ. Mahāpadumatthero pana yadi evaṃ “vissajjetī”ti imināva	1590	
PA_tika-vin01_t2:1590_4	taṃ siddhaṃ, sattāhātikkantaṃ pana nissaṭṭhaṃ paṭilabhitvā paribhuñjituṃ na vaṭṭati,	1590	
PA_tika-vin01_t2:1590_5	tasmā tassa paribhogamukhadassanamidanti āha – “nayidaṃ yācitabba”ntiādi. Aññena	1590	
PA_tika-vin01_t2:1590_6	bhikkhunāti ettha suddhacittena dinnattā sayampi āharāpetvā paribhuñjituṃ vaṭṭatiyeva.	1590	
PA_tika-vin01_t2:1590_7	Sappiādīnaṃ paṭiggahitabhāvo, attano santakatā, sattāhātikkamoti imānettha tīṇi aṅgāni.	1590	
PA_tika-vin01_t2:1591	Bhesajjasikkhāpadavaṇṇanā niṭṭhitā.	159	
PA_tika-vin01_t2:1592	4. Vassikasāṭikasikkhāpadavaṇṇanā	159	
PA_tika-vin01_t2:1593	627. Catutthe sibbanarajanakappapariyosānena niṭṭhāpetvāti sūcikammaniṭṭhānena sakimpi vaṇṇabhedamattarajanena kappabindukaraṇena ca niṭṭhāpetvā. Samayeti vassānasamaye.	159	
PA_tika-vin01_t2:1594_0	628. Kucchisamayoti antosamayo. “Ayameko aḍḍhamāso pariyesanakkhettañceva karaṇakkhettañca.	1594	
PA_tika-vin01_t2:1594_1	Etasmiñhi antare vassikasāṭikaṃ aladdhaṃ pariyesituṃ laddhaṃ kātuñca vaṭṭati, nivāsetuṃ	1594	
PA_tika-vin01_t2:1594_2	adhiṭṭhātuñca na vaṭṭatī”ti potthakesu pāṭho dissati, so apāṭho. Evaṃ panettha pāṭhena	1594	
PA_tika-vin01_t2:1594_3	bhavitabbaṃ “ayameko aḍḍhamāso pariyesanakkhettaṃ. Etasmiñhi antare vassikasāṭikaṃ	1594	
PA_tika-vin01_t2:1594_4	aladdhaṃ pariyesituṃ vaṭṭati, laddhaṃ kātuṃ nivāsetuṃ adhiṭṭhātuñca na vaṭṭatī”ti.	1594	
PA_tika-vin01_t2:1594_5	Na hi gimhānaṃ pacchimamāsassa paṭhamo aḍḍhamāso karaṇakkhettaṃ hoti. “Aḍḍhamāso	1594	
PA_tika-vin01_t2:1594_6	seso gimhānanti katvā nivāsetabba”nti vacanato pana gimhānaṃ pacchimamāsassa pacchimo	1594	
PA_tika-vin01_t2:1594_7	aḍḍhamāso karaṇakkhettañceva nivāsanakkhettañca hoti. Teneva mātikāṭṭhakathāyaṃ “gimhānaṃ	1594	
PA_tika-vin01_t2:1594_8	pacchimo māso pariyesanakkhettaṃ, pacchimo aḍḍhamāso karaṇanivāsanakkhettampī”ti	1594	
PA_tika-vin01_t2:1594_9	vuttaṃ. Tasmā pāḷiyā mātikāṭṭhakathāya ca avirodhaṃ icchantena vuttanayeneva pāṭho gahetabbo.	1594	
PA_tika-vin01_t2:1595_0	“Viññattiṃ katvā nipphādentassa aññātakaviññattisikkhāpadena anāpattī”ti vadantena	1595	
PA_tika-vin01_t2:1595_1	“piṭṭhisamayattā iminā sikkhāpadena āpattī”ti dīpitā hoti. Na hi ñātakapavāritaṭṭhānato	1595	
PA_tika-vin01_t2:1595_2	piṭṭhisamaye satuppādakaraṇamattenapi sambhavantī āpatti tato garukatarāya viññattiyā	1595	
PA_tika-vin01_t2:1595_3	na hotīti sakkā vattuṃ. Teneva bhadantabuddhadattācariyena vuttaṃ –	1595	
PA_tika-vin01_t2:1596	“Katvā pana satuppādaṃ, vassikasāṭicīvaraṃ;	159	
PA_tika-vin01_t2:1597	Nipphādentassa bhikkhussa, samaye piṭṭhisammate.	159	
PA_tika-vin01_t2:1598	“Hoti nissaggiyāpatti, ñātakāñātakādino;	159	
PA_tika-vin01_t2:1599	Tesuyeva ca viññattiṃ, katvā nipphādane tathā”ti.	159	
PA_tika-vin01_t2:1600_0	Kenassa hoti āpattīti assa mātaraṃ cīvaraṃ yācantassa kena sikkhāpadena āpattīti	1600	
PA_tika-vin01_t2:1600_1	pucchati. “Pariṇataṃ viññāpentassa pariṇāmanasikkhāpadena āpattī”ti codanābhāvaṃ	1600	
PA_tika-vin01_t2:1600_2	dasseti no ca saṅghe pariṇatanti. Atha aññātakaviññattisikkhāpadenāti ce, etampi	1600	
PA_tika-vin01_t2:1600_3	natthīti āha “anāpatti ca ñātake”ti. “Ñātake viññāpentassā”ti pāṭhaseso. Imamatthaṃ	1600	
PA_tika-vin01_t2:1600_4	sandhāyāti piṭṭhisamaye vassikasāṭikatthaṃ ñātakapavāritaṭṭhāne satuppādakaraṇena	1600	
PA_tika-vin01_t2:1600_5	āpattiṃ, aññātakaviññattisikkhāpadena anāpattiñca sandhāya.	1600	
PA_tika-vin01_t2:1601_0	Aññātakaappavāritaṭṭhānato…pe… dukkaṭanti idaṃ vassikasāṭikaṃ adinnapubbe sandhāya	1601	
PA_tika-vin01_t2:1601_1	vuttaṃ. Tenevettha vattabhede dukkaṭaṃ vuttaṃ, dinnapubbesu pana vattabhedo natthi.	1601	
PA_tika-vin01_t2:1601_2	Tenevāha – “ye manussā…pe… vattabhedo natthī”ti. Idanti yathāvuttanissaggiyapācittiyaṃ.	1601	
PA_tika-vin01_t2:1601_3	Viññattiṃ katvā nipphādentassāti aññātakaappavāritaṭṭhānato viññattiṃ katvā nipphādentassa.	1601	
PA_tika-vin01_t2:1601_4	Pakatiyā vassikasāṭikadāyakā nāma saṅghavasena vā puggalavasena vā apavāretvā anusaṃvaccharaṃ	1601	
PA_tika-vin01_t2:1601_5	vassikasāṭikānaṃ dāyakā. Aññātakaviññattisikkhāpadena anāpattīti ettha imināpi sikkhāpadena	1601	
PA_tika-vin01_t2:1601_6	anāpattīti veditabbaṃ. Kucchisamaye hi attano ñātakapavāritaṭṭhānato “detha me vassikasāṭika”ntiādinā	1601	
PA_tika-vin01_t2:1601_7	viññāpentassapi anāpatti. Tenevāha – “na vattabbā detha meti idañhi pariyesanakāle	1601	
PA_tika-vin01_t2:1601_8	aññātakaappavārite eva sandhāya vutta”nti. Mātikāṭṭhakathāyañhi vuttaṃ “attano ñātakapavāritaṭṭhānato	1601	
PA_tika-vin01_t2:1601_9	pana ‘detha me vassikasāṭikacīvara’ntiādikāya viññattiyāpi pariyesitabba”nti.	1601	
PA_tika-vin01_t2:1602	629. “Ākāsato patitaudakenevāti vacanato chadanakoṭiyā patitaudakena nahāyantassa anāpattī”ti tīsupi gaṇṭhipadesu vuttaṃ.	160	
PA_tika-vin01_t2:1603_0	630. Cha māse parihāraṃ labhatīti etena antovassepi yāva vassānassa pacchimadivasā	1603	
PA_tika-vin01_t2:1603_1	akatā parihāraṃ labhatīti dīpitaṃ hoti. Yasmā mūlacīvaraṃ karontena hemantassa pacchimuposathadivaseyeva	1603	
PA_tika-vin01_t2:1603_2	kātabbaṃ, tasmā gimhānato ekūnatiṃsadivase parihāraṃ labhati, evaṃ santepi appakaṃ	1603	
PA_tika-vin01_t2:1603_3	ūnamadhikaṃ vā gaṇanūpagaṃ na hotīti katvā “tato parampi…pe… ekamāsa”nti vuttaṃ.	1603	
PA_tika-vin01_t2:1603_4	Ekāhadvīhādivasena…pe… laddhā ceva niṭṭhitā cāti iminā ekāhānāgatāya vassūpanāyikāya	1603	
PA_tika-vin01_t2:1603_5	laddhā ceva niṭṭhitā ca, dvīhānāgatāya…pe… dasāhānāgatāya vassūpanāyikāya laddhā	1603	
PA_tika-vin01_t2:1603_6	ceva niṭṭhitā ca, antovasse vā laddhā ceva niṭṭhitā cāti ayamattho dassito. Tattha	1603	
PA_tika-vin01_t2:1603_7	āsāḷhimāsassa juṇhapakkhapuṇṇamiyaṃ laddhā ceva niṭṭhitā ca vassikasāṭikā “ekāhānāgatāya	1603	
PA_tika-vin01_t2:1603_8	vassūpanāyikāya laddhā ceva niṭṭhitā cā”ti vuccati. Eteneva nayena juṇhapakkhassa	1603	
PA_tika-vin01_t2:1603_9	chaṭṭhiyaṃ laddhā ceva niṭṭhitā ca “dasāhānāgatāya vassūpanāyikāya laddhā ceva niṭṭhitā	1603	
PA_tika-vin01_t2:1603_10	cā”ti vuccati. Yāva paṭhamakattikatemāsapuṇṇamī, tāva antotemāse laddhā ceva niṭṭhitā	16031	
PA_tika-vin01_t2:1603_11	ca “antovasse laddhā ceva niṭṭhitā cā”ti vuccati. Paṭhamakattikatemāsapuṇṇamito parañhi	16031	
PA_tika-vin01_t2:1603_12	laddhā ceva niṭṭhitā ca yāva cīvarakālo nātikkamati, tāva anadhiṭṭhahitvā ṭhapetuṃ	16031	
PA_tika-vin01_t2:1603_13	vaṭṭatīti na tatrāyaṃ vicāraṇā sambhavati.	16031	
PA_tika-vin01_t2:1604_0	Tasmiṃyeva antodasāhe adhiṭṭhātabbāti avisesena vuttepi vassānato pubbe ekāhadvīhādivasena	1604	
PA_tika-vin01_t2:1604_1	anāgatāya vassūpanāyikāya laddhā tehi divasehi saddhiṃ dasāhaṃ anatikkamantena vassūpanāyikadivasato	1604	
PA_tika-vin01_t2:1604_2	paṭṭhāya adhiṭṭhānakkhettaṃ sampattāyeva adhiṭṭhātabbā, na tato pubbe adhiṭṭhānassa	1604	
PA_tika-vin01_t2:1604_3	akhettattā. Antovasse pana laddhā tasmiṃyeva antovasse laddhadivasato paṭṭhāya dasāhaṃ	1604	
PA_tika-vin01_t2:1604_4	anatikkāmetvā adhiṭṭhātabbā.	1604	
PA_tika-vin01_t2:1605_0	Nanu ca vassānato pubbe anadhiṭṭhahitvā dasāhaṃ atikkāmetuṃ vaṭṭatiyeva, tasmā adhiṭṭhānassa	1605	
PA_tika-vin01_t2:1605_1	akhettabhūtepi divase gahetvā “antodasāhe adhiṭṭhātabba”nti kasmā vuttaṃ? Yathā “antovasse	1605	
PA_tika-vin01_t2:1605_2	laddhāpi yāva na niṭṭhāti, tāva anadhiṭṭhahitvā dasāhaṃ atikkāmetuṃ vaṭṭatī”ti akatāya	1605	
PA_tika-vin01_t2:1605_3	anadhiṭṭhānakkhettasadisāpi atikkantadivasā dasāhaṃ atikkāmetvā niṭṭhitāya gaṇanūpagā	1605	
PA_tika-vin01_t2:1605_4	hontīti niṭṭhitadivaseyeva adhiṭṭhātabbā, evamidhāpi vassānato pubbe anadhiṭṭhānakkhettabhūtāpi	1605	
PA_tika-vin01_t2:1605_5	divasā laddhadivasato paṭṭhāya gaṇanūpagā hontīti dassanatthaṃ vuttaṃ. Yadi evaṃ	1605	
PA_tika-vin01_t2:1605_6	“tasmiṃyeva antodasāhe”ti avisesena vuttattā dasāhānāgatāya vassūpanāyikāya chaṭṭhiyaṃ	1605	
PA_tika-vin01_t2:1605_7	laddhā puṇṇamiyaṃ adhiṭṭhātabbāti āpajjatīti? Nāpajjati “cātumāsaṃ adhiṭṭhātu”nti	1605	
PA_tika-vin01_t2:1605_8	vacaneneva paṭikkhittattā. Evaṃ sante “dasāhānāgatāyā”ti iminā kiṃ payojananti ce?	1605	
PA_tika-vin01_t2:1605_9	Vassānato pubbeyeva dasāhe atikkante vassūpanāyikadivase niṭṭhitā tadaheva adhiṭṭhātabbāti	1605	
PA_tika-vin01_t2:1605_10	dassanatthaṃ vuttanti idamettha payojanaṃ. Tenevāha – “dasāhātikkame niṭṭhitā tadaheva adhiṭṭhātabbā”ti.	16051	
PA_tika-vin01_t2:1606_0	Dasāhe appahonte cīvarakālaṃ nātikkametabbāti temāsabbhantare dasāhe appahonte laddhā	1606	
PA_tika-vin01_t2:1606_1	ceva niṭṭhitā ca cīvarakālaṃ nātikkametabbāti attho. Idaṃ vuttaṃ hoti “paṭhamakattikatemāsapuṇṇamito	1606	
PA_tika-vin01_t2:1606_2	pubbe sattamito paṭṭhāya laddhā ceva niṭṭhitā ca vassikasāṭikā dasāhe anatikkanteyeva	1606	
PA_tika-vin01_t2:1606_3	cīvarakālaṃ otiṇṇattā tattha anadhiṭṭhahitvāpi ṭhapetuṃ vaṭṭatī”ti. Iminā ca imaṃ	1606	
PA_tika-vin01_t2:1606_4	dīpeti – akatā ce vassikasāṭikā, vassānaṃ cātumāsaṃ akatattāyeva parihāraṃ labhati,	1606	
PA_tika-vin01_t2:1606_5	katāya pana dasāhaparamasikkhāpadaṃ avikopetvā parihāro vattabboti.	1606	
PA_tika-vin01_t2:1607_0	Yadā vā tadā vā adhiṭṭhātuṃ vaṭṭatīti cātumāsabbhantare dasāhe atikkantepi natthi	1607	
PA_tika-vin01_t2:1607_1	dosoti adhippāyo. “Kadā adhiṭṭhātabbā…pe… yadi nappahoti, yāva kattikapuṇṇamā parihāraṃ	1607	
PA_tika-vin01_t2:1607_2	labhatī”ti imināpi kurundivacanena akatāya vassikasāṭikāya cātumāsaṃ parihāro, katāya	1607	
PA_tika-vin01_t2:1607_3	dasāhameva parihāroti ayamattho dīpitoyevāti āha “apicā”tiādi.	1607	
PA_tika-vin01_t2:1608_0	Pāḷiyaṃ acchinnacīvarassa naṭṭhacīvarassātiādinā nissaggiyena anāpatti vuttā, udāhu	1608	
PA_tika-vin01_t2:1608_1	naggassa nahāyato dukkaṭena anāpatti vuttāti? Kimettha pucchitabbaṃ. Sabbasikkhāpadesu	1608	
PA_tika-vin01_t2:1608_2	hi yattha yattha mūlasikkhāpadena āpattippasaṅgo, tattha tattha anāpattidassanatthaṃ	1608	
PA_tika-vin01_t2:1608_3	anāpattivāro ārabhīyatīti idhāpi nissaggiyena anāpattidassanatthanti yuttaṃ vattuṃ.	1608	
PA_tika-vin01_t2:1608_4	Na hi mūlāpattiyā anāpattiṃ adassetvā antarā vuttāya eva āpattiyā anāpattidassanatthaṃ	1608	
PA_tika-vin01_t2:1608_5	anāpattivāro ārabhīyatīti. Teneva tīsupi gaṇṭhipadesu idaṃ vuttaṃ “acchinnacīvarassa	1608	
PA_tika-vin01_t2:1608_6	naṭṭhacīvarassa cāti ettha acchinnasesacīvarassa naṭṭhasesacīvarassa ca asamaye nivāsentassa	1608	
PA_tika-vin01_t2:1608_7	pariyesantassa ca anāpatti. Āpadāsūti ettha anivatthaṃ corā harantīti asamaye nivāsentassa	1608	
PA_tika-vin01_t2:1608_8	anāpattī”ti. Mātikāṭṭhakathāyampi vuttaṃ “acchinnacīvarassa vā naṭṭhacīvarassa vā	1608	
PA_tika-vin01_t2:1608_9	anivatthaṃ corā harantīti evaṃ āpadāsu vā nivāsayato ummattakādīnañca anāpattī”ti.	1608	
PA_tika-vin01_t2:1608_10	Aṭṭhakathāyaṃ pana naggassa nahāyato dukkaṭeneva anāpattiṃ sandhāya “acchinnacīvarassāti	16081	
PA_tika-vin01_t2:1608_11	etaṃ vassikasāṭikameva sandhāya vuttaṃ. Tesañhi naggānaṃ kāyovassāpane anāpatti.	16081	
PA_tika-vin01_t2:1608_12	Ettha ca mahagghavassikasāṭikaṃ nivāsetvā nahāyantassa corupaddavo āpadā nāmā”ti	16081	
PA_tika-vin01_t2:1608_13	yaṃ vuttaṃ, tattha kāraṇaṃ pariyesitabbaṃ.	16081	
PA_tika-vin01_t2:1609_0	Atha ubhayenapi anāpattidassanatthaṃ “acchinnacīvarassā”tiādi āraddhanti evamadhippāyo	1609	
PA_tika-vin01_t2:1609_1	siyā, evampi “acchinnacīvarassāti etaṃ vassikasāṭikameva sandhāya vutta”ntiādinā	1609	
PA_tika-vin01_t2:1609_2	visesetvā na vattabbaṃ. Evañhi vattabbaṃ siyā “acchinnasesacīvarassa naṭṭhasesacīvarassa	1609	
PA_tika-vin01_t2:1609_3	vā asamaye nivāsentassa pariyesantassa ca nissaggiyena anāpatti, acchinnavassikasāṭikassa	1609	
PA_tika-vin01_t2:1609_4	naṭṭhavassikasāṭikassa vā naggassa nahāyato dukkaṭena anāpatti, āpadāsu anivatthaṃ	1609	
PA_tika-vin01_t2:1609_5	corā harantīti asamaye nivāsayato nissaggiyena anāpatti, mahagghavassikasāṭikaṃ nivāsetvā	1609	
PA_tika-vin01_t2:1609_6	nahāyantassa corā haranti, naggassa nahāyato dukkaṭena anāpattī”ti. Sesamettha uttānameva.	1609	
PA_tika-vin01_t2:1610_0	Aṅgesu pana vassikasāṭikāya attuddesikatā, asamaye pariyesanatā, tāya ca paṭilābhoti	1610	
PA_tika-vin01_t2:1610_1	imāni tāva pariyesanāpattiyā tīṇi aṅgāni. Sacīvaratā, āpadābhāvo, vassikasāṭikāya	1610	
PA_tika-vin01_t2:1610_2	sakabhāvo, asamaye nivāsananti imāni nivāsanāpattiyā cattāri aṅgāni.	1610	
PA_tika-vin01_t2:1611	Vassikasāṭikasikkhāpadavaṇṇanā niṭṭhitā.	161	
PA_tika-vin01_t2:1612	5. Cīvaraacchindanasikkhāpadavaṇṇanā	161	
PA_tika-vin01_t2:1613_0	631. Pañcame yampi tyāhanti ettha yanti kāraṇavacanaṃ, tasmā evamettha sambandho	1613	
PA_tika-vin01_t2:1613_1	veditabbo – mayā saddhiṃ janapadacārikaṃ pakkamissatīti yaṃ kāraṇaṃ nissāya ahaṃ	1613	
PA_tika-vin01_t2:1613_2	te, āvuso, cīvaraṃ adāsiṃ, taṃ na karosīti kupito anattamano acchindīti. Yanti vā	1613	
PA_tika-vin01_t2:1613_3	cīvaraṃ parāmasati, tattha “mayā saddhiṃ janapadacārikaṃ pakkamissatīti yampi te	1613	
PA_tika-vin01_t2:1613_4	ahaṃ cīvaraṃ adāsiṃ, taṃ cīvaraṃ gaṇhissāmīti kupito anattamano acchindī”ti sambandhitabbaṃ.	1613	
PA_tika-vin01_t2:1614_0	633. Āṇatto bahūni gaṇhāti, ekaṃ pācittiyanti “cīvaraṃ gaṇhā”ti āṇattiyā ekacīvaravisayattā	1614	
PA_tika-vin01_t2:1614_1	ekameva pācittiyaṃ. Vācāya vācāya dukkaṭanti ettha acchinnesu vatthugaṇanāya pācittiyāni.	1614	
PA_tika-vin01_t2:1614_2	Ekavācāya sambahulā āpattiyoti idaṃ acchinnesu vatthugaṇanāya āpajjitabbaṃ pācittiyāpattiṃ	1614	
PA_tika-vin01_t2:1614_3	sandhāya vuttaṃ. Āṇattiyā āpajjitabbaṃ pana dukkaṭaṃ ekameva.	1614	
PA_tika-vin01_t2:1615	634. Evanti iminā “vatthugaṇanāya dukkaṭānī”ti idaṃ parāmasati. Eseva nayoti sithilaṃ gāḷhañca pakkhittāsu āpattiyā bahuttaṃ ekattañca atidissati.	161	
PA_tika-vin01_t2:1616_0	635. Āvuso, mayantiādīsu gaṇhitukāmatāya evaṃ vuttepi teneva dinnattā anāpatti. Amhākaṃ	1616	
PA_tika-vin01_t2:1616_1	santike upajjhaṃ gaṇhissatīti idaṃ sāmaṇerassapi dānaṃ dīpeti. Tasmā kiñcāpi pāḷiyaṃ	1616	
PA_tika-vin01_t2:1616_2	“bhikkhussa sāmaṃ cīvaraṃ datvā”ti vuttaṃ, tathāpi anupasampannakāle datvāpi upasampannakāle	1616	
PA_tika-vin01_t2:1616_3	acchindantassa pācittiyamevāti veditabbaṃ. Acchindanasamaye upasampannabhāvoyeva	1616	
PA_tika-vin01_t2:1616_4	hettha pamāṇaṃ. Detīti tuṭṭho vā kupito vā deti. Rundhathāti nivāretha. Evaṃ pana	1616	
PA_tika-vin01_t2:1616_5	dātuṃ na vaṭṭatīti ettha evaṃ dinnaṃ na tāva tassa santakanti anadhiṭṭhahitvāva paribhuñjitabbanti	1616	
PA_tika-vin01_t2:1616_6	veditabbaṃ. Āharāpetuṃ pana vaṭṭatīti evaṃ dinnaṃ bhatisadisattā āharāpetuṃ vaṭṭati.	1616	
PA_tika-vin01_t2:1616_7	Cajitvā dinnanti vuttanayena adatvā anapekkhena hutvā tasseva dinnaṃ. Bhaṇḍagghena	1616	
PA_tika-vin01_t2:1616_8	kāretabboti sakasaññāya vinā gaṇhanto bhaṇḍaṃ agghāpetvā āpattiyā kāretabbo. Vikappanupagapacchimacīvaratā,	1616	
PA_tika-vin01_t2:1616_9	sāmaṃ dinnatā, sakasaññitā, upasampannatā, kodhavasena acchindanaṃ acchindāpanaṃ	1616	
PA_tika-vin01_t2:1616_10	vāti imānettha pañca aṅgāni.	16161	
PA_tika-vin01_t2:1617	Cīvaraacchindanasikkhāpadavaṇṇanā niṭṭhitā.	161	
PA_tika-vin01_t2:1618	6. Suttaviññattisikkhāpadavaṇṇanā	161	
PA_tika-vin01_t2:1619	636. Chaṭṭhe pāḷiyaṃ cīvarakārasamayeti iminā vassaṃvutthabhikkhūnaṃ cīvarakammasamayattā cīvaramāso vutto, athaññopi pana cīvarakammakālo cīvarakārasamayoti vattuṃ vaṭṭati.	161	
PA_tika-vin01_t2:1620_0	638. Pañcahipi missetvāti khomādīhi pañcahi missetvā. Vītavītaṭṭhānaṃ yattha saṃharitvā	1620	
PA_tika-vin01_t2:1620_1	ṭhapenti, tassa turīti adhivacanaṃ. Suttaṃ pavesetvā yena ākoṭentā ghanabhāvaṃ sampādenti,	1620	
PA_tika-vin01_t2:1620_2	taṃ vemanti vuccati. Yaṃ yanti yaṃ yaṃ payogaṃ. Tantūnaṃ attano santakattā vītavītaṭṭhānaṃ	1620	
PA_tika-vin01_t2:1620_3	paṭiladdhameva hotīti āha “dīghato…pe… vīte nissaggiyaṃ pācittiya”nti. Pāḷiyampi	1620	
PA_tika-vin01_t2:1620_4	hi imināva adhippāyena “paṭilābhena nissaggiya”nti vuttaṃ, tasmā yāva cīvaraṃ vaḍḍhati,	1620	
PA_tika-vin01_t2:1620_5	tāva iminā pamāṇena āpattiyo vaḍḍhanti.	1620	
PA_tika-vin01_t2:1621_0	Seso kappiyoti ettha hatthakammayācanavasena. Pubbe vuttanayena nissaggiyanti dīghaso	1621	
PA_tika-vin01_t2:1621_1	vidatthimatte tiriyaṃ hatthamatte ca vīte nissaggiyaṃ. Tenevāti akappiyatantavāyena.	1621	
PA_tika-vin01_t2:1621_2	Tatheva dukkaṭanti paricchede paricchede dukkaṭaṃ. Kedārabaddhādīhīti ādi-saddena	1621	
PA_tika-vin01_t2:1621_3	acchimaṇḍalabaddhādi gahitaṃ. Tante ṭhitaṃyeva adhiṭṭhātabbanti ettha “pacchā vītaṭṭhānaṃ	1621	
PA_tika-vin01_t2:1621_4	adhiṭṭhitagatikameva hoti, puna adhiṭṭhānakiccaṃ natthi. Sace pana paricchedaṃ dassetvā	1621	
PA_tika-vin01_t2:1621_5	antarantarā avītaṃ hoti, puna adhiṭṭhātabba”nti vadanti. Eseva nayoti vikappanupagappamāṇamatte	1621	
PA_tika-vin01_t2:1621_6	vīte tante ṭhitaṃyeva adhiṭṭhātabbanti attho. Cīvaratthāya viññāpitasuttaṃ, attuddesikatā,	1621	
PA_tika-vin01_t2:1621_7	akappiyatantavāyena vāyāpananti imānettha tīṇi aṅgāni.	1621	
PA_tika-vin01_t2:1622_0	Mātikāṭṭhakathāyaṃ pana vāyāpeyyāti ettha “cīvaraṃ me, āvuso, vāyathāti akappiyaviññattiyā	1622	
PA_tika-vin01_t2:1622_1	vāyāpeyyā”ti atthaṃ vatvā aṅgesupi “akappiyatantavāyena akappiyaviññattiyā vāyāpana”nti	1622	
PA_tika-vin01_t2:1622_2	visesetvā vuttaṃ, tathāvidhaṃ pana visesavacanaṃ neva pāḷiyaṃ, na aṭṭhakathāyaṃ upalabbhati.	1622	
PA_tika-vin01_t2:1622_3	Pāḷiyampi “ñātakānaṃ pavāritāna”nti ettakameva anāpattivāre vuttaṃ, aṭṭhakathāyañca	1622	
PA_tika-vin01_t2:1622_4	suttatantavāyānameva kappiyākappiyabhāvena bahudhā nayo dassito, na kappiyākappiyaviññattivasenāti.	1622	
PA_tika-vin01_t2:1622_5	“Akappiyaviññattiyā vāyāpeyyā”ti ca visesetvā vadantena ayaṃ nāma kappiyaviññattīti	1622	
PA_tika-vin01_t2:1622_6	visuṃ na dassitaṃ, tasmā vīmaṃsitvā gahetabbaṃ.	1622	
PA_tika-vin01_t2:1623	Suttaviññattisikkhāpadavaṇṇanā niṭṭhitā.	162	
PA_tika-vin01_t2:1624	7. Mahāpesakārasikkhāpadavaṇṇanā	162	
PA_tika-vin01_t2:1625_0	642. Sattame kiñcimattaṃ anupadajjeyyāti idaṃ tassa kattabbākāramattadassanaṃ, dānaṃ	1625	
PA_tika-vin01_t2:1625_1	panettha aṅgaṃ na hoti suttavaḍḍhanavaseneva āpajjitabbattā. Teneva padabhājanepi	1625	
PA_tika-vin01_t2:1625_2	“tassa vacanena āyataṃ vā vitthataṃ vā appitaṃ vā karoti, payoge dukkaṭaṃ, paṭilābhena	1625	
PA_tika-vin01_t2:1625_3	nissaggiya”nti suttavaḍḍhanākārameva dassetvā āpatti vuttā. Mātikāṭṭhakathāyampi	1625	
PA_tika-vin01_t2:1625_4	vuttaṃ “na bhikkhuno piṇḍapātadānamattena taṃ nissaggiyaṃ hoti. Sace pana te tassa	1625	
PA_tika-vin01_t2:1625_5	vacanena cīvarasāmikānaṃ hatthato suttaṃ gahetvā īsakampi āyataṃ vā vitthataṃ vā	1625	
PA_tika-vin01_t2:1625_6	appitaṃ vā karonti, atha tesaṃ payoge bhikkhuno dukkaṭaṃ, paṭilābhena nissaggiyaṃ	1625	
PA_tika-vin01_t2:1625_7	hotī”ti. Āyatādīsu sattasu ākāresu ādimhi tayo ākāre suttavaḍḍhanena vinā na sakkā	1625	
PA_tika-vin01_t2:1625_8	kātunti āha “suttavaḍḍhanaākārameva dassetī”ti. Suvītādayo hi ākāre vināpi suttavaḍḍhanena	1625	
PA_tika-vin01_t2:1625_9	sakkā kātuṃ. Sesamettha uttānameva. Aññātakaappavāritānaṃ tantavāye upasaṅkamitvā	1625	
PA_tika-vin01_t2:1625_10	vikappamāpajjanatā, cīvarassa attuddesikatā, tassa vacanena suttavaḍḍhanaṃ, cīvarassa	16251	
PA_tika-vin01_t2:1625_11	paṭilābhoti imānettha cattāri aṅgāni.	16251	
PA_tika-vin01_t2:1626	Mahāpesakārasikkhāpadavaṇṇanā niṭṭhitā.	162	
PA_tika-vin01_t2:1627	8. Accekacīvarasikkhāpadavaṇṇanā	162	
PA_tika-vin01_t2:1628_0	646. Aṭṭhame asammohatthanti dasāhānāgatapade asammohatthaṃ. Paṭhamapadassāti dasāhānāgatapadassa.	1628	
PA_tika-vin01_t2:1628_1	Tāni divasānīti tesu divasesu. Uppajjeyyāti saṅghato vā gaṇato vā ujukaṃ attanoyeva	1628	
PA_tika-vin01_t2:1628_2	vā uppajjeyya. Pañcamitoti ettha vassaṃ vasantassa saṅghassa pañcamito pubbe uppannaṃ	1628	
PA_tika-vin01_t2:1628_3	accekacīvaraṃ pañcamiyaṃ vibhajitvā gahitaṃ accekacīvaraparihārameva labhati. Ujukaṃ	1628	
PA_tika-vin01_t2:1628_4	attanoyeva uppannaṃ ce, pañcamiyaṃ uppannameva accekacīvaraparihāraṃ labhati, na	1628	
PA_tika-vin01_t2:1628_5	tato pubbeti daṭṭhabbaṃ.	1628	
PA_tika-vin01_t2:1629_0	Saddhāmattakanti dhammassavanādīhi taṅkhaṇuppannaṃ saddhāmattakaṃ. Ārocitaṃ cīvaranti	1629	
PA_tika-vin01_t2:1629_1	ārocetvā dinnacīvaraṃ. Chaṭṭhiyaṃ uppannacīvarassa ekādasamo aruṇo cīvarakāle uṭṭhātīti	1629	
PA_tika-vin01_t2:1629_2	āha “chaṭṭhito paṭṭhāyā”tiādi. Ṭhapitacīvarampīti padhānacīvaradassanamukhena sabbampi	1629	
PA_tika-vin01_t2:1629_3	atirekacīvaraṃ vuttaṃ. Atha “cīvaramāsepi atirekacīvaraṃ nikkhipituṃ vaṭṭatī”ti idaṃ	1629	
PA_tika-vin01_t2:1629_4	kuto laddhanti ce? “Visuṃ ananuññātepi imasmiṃ sikkhāpade ‘cīvarakālasamayo nāma	1629	
PA_tika-vin01_t2:1629_5	anatthate kathine vassānassa pacchimo māso, atthate kathine pañca māsā’ti vadantena	1629	
PA_tika-vin01_t2:1629_6	tatiyakathinasikkhāpade ‘akālacīvaraṃ nāma anatthate kathine ekādasamāse uppannaṃ,	1629	
PA_tika-vin01_t2:1629_7	atthate kathine sattamāse uppanna’nti vadantena ca anuññātameva hotī”ti vadanti.	1629	
PA_tika-vin01_t2:1629_8	“Aṭṭhakathāvacanappamāṇena gahetabba”nti ca keci.	1629	
PA_tika-vin01_t2:1630_0	650. Idāni paṭhamakathinādisikkhāpadehi tassa tassa cīvarassa labbhamānaṃ parihāraṃ	1630	
PA_tika-vin01_t2:1630_1	idheva upasaṃharitvā dassento “iti atirekacīvarassa dasāhaṃ parihāro”tiādimāha. “Anatthate	1630	
PA_tika-vin01_t2:1630_2	kathine ekādasadivasādhiko māso, atthate kathine ekādasadivasādhikā pañca māsā”ti	1630	
PA_tika-vin01_t2:1630_3	ayameva pāṭho gahetabbo. Keci panettha “kāmañcesa ‘dasāhaparamaṃ atirekacīvaraṃ dhāretabba’nti	1630	
PA_tika-vin01_t2:1630_4	imināva siddho, aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita”nti	1630	
PA_tika-vin01_t2:1630_5	pāṭhaṃ vatvā “dasadivasādhiko māso, dasadivasādhikā pañca māsāti pāṭhena bhavitabba”nti	1630	
PA_tika-vin01_t2:1630_6	vadanti, taṃ na gahetabbaṃ tassa pamādapāṭhattā. Na hi dasāhena asampattāya kattikatemāsikapuṇṇamāya	1630	
PA_tika-vin01_t2:1630_7	cīvarakālato pubbe dasa divasā adhikā honti. Evañhi sati “navāhānāgataṃ kattikatemāsikapuṇṇama”nti vattabbaṃ.	1630	
PA_tika-vin01_t2:1631_0	Mātikāṭṭhakathāyampi “pavāraṇamāsassa juṇhapakkhapañcamito paṭṭhāya uppannassa cīvarassa	1631	
PA_tika-vin01_t2:1631_1	nidhānakālo dassito hotī”ti vatvā “kāmañcesa ‘dasāhaparamaṃ atirekacīvaraṃ dhāretabba’nti	1631	
PA_tika-vin01_t2:1631_2	imināva siddho, aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita”nti	1631	
PA_tika-vin01_t2:1631_3	pāṭho dassito, sopi pamādapāṭhoyeva. “Juṇhapakkhapañcamito paṭṭhāyā”ti ca vuttattā	1631	
PA_tika-vin01_t2:1631_4	tattheva pubbāparavirodhopi siyā, chaṭṭhito paṭṭhāyāti vattabbaṃ. Evañhi sati “dasāhaparamasikkhāpadeneva	1631	
PA_tika-vin01_t2:1631_5	siddha”nti sakkā vattuṃ. Imameva ca pamādapāṭhaṃ gahetvā bhadantabuddhadattācariyena ca –	1631	
PA_tika-vin01_t2:1632	“Tassāccāyikavatthassa, kathine tu anatthate;	163	
PA_tika-vin01_t2:1633	Parihārekamāsova, dasāhaparamo mato.	163	
PA_tika-vin01_t2:1634	“Atthate kathine tassa, pañca māsā pakāsitā;	163	
PA_tika-vin01_t2:1635	Parihāro munindena, dasāhaparamā panā”ti. –	163	
PA_tika-vin01_t2:1636	Vuttaṃ.	163	
PA_tika-vin01_t2:1637_0	Accekacīvarakāle uppannattā “accekacīvarasadise”ti vuttaṃ. “Pañcamiyaṃ uppannaṃ anaccekacīvaraṃ	1637	
PA_tika-vin01_t2:1637_1	dasāhaṃ atikkāmayato cīvarakālato pubbeyeva āpatti hoti, na cīvarakālātikkame, tasmā	1637	
PA_tika-vin01_t2:1637_2	cīvarakālātikkame puna āpajjitabbāya āpattiyā abhāvaṃ sandhāya ‘anaccekacīvare anaccekacīvarasaññī	1637	
PA_tika-vin01_t2:1637_3	anāpattī’ti vutta”nti tīsupi gaṇṭhipadesu vuttaṃ. Vikappanupagapacchimappamāṇassa	1637	
PA_tika-vin01_t2:1637_4	accekacīvarassa attano santakatā, dasāhānāgatāya kattikatemāsikapuṇṇamāya uppannabhāvo,	1637	
PA_tika-vin01_t2:1637_5	anadhiṭṭhitaavikappitatā, cīvarakālātikkamoti imānettha cattāri aṅgāni.	1637	
PA_tika-vin01_t2:1638	Accekacīvarasikkhāpadavaṇṇanā niṭṭhitā.	163	
PA_tika-vin01_t2:1639	9. Sāsaṅkasikkhāpadavaṇṇanā	163	
PA_tika-vin01_t2:1640_0	652. Navame antaraghareti antare gharāni ettha, etassāti vā antaragharanti laddhavohāre	1640	
PA_tika-vin01_t2:1640_1	gocaragāme. Tenāha “antogāme”ti. Pāḷiyaṃ vippavasantīti idaṃ yasmiṃ vihāre vasantā	1640	
PA_tika-vin01_t2:1640_2	antaraghare cīvaraṃ nikkhipiṃsu, tato aññattha vasante sandhāya vuttaṃ. Tasmiñhi	1640	
PA_tika-vin01_t2:1640_3	vihāre antaraghare cīvaraṃ nikkhipitvā vasituṃ anuññātattā tattha vāso vippavāso	1640	
PA_tika-vin01_t2:1640_4	nāma na hoti. Dubbalacoḷā duccoḷā virūpacoḷā vā, duccoḷattā eva lūkhacīvarā.	1640	
PA_tika-vin01_t2:1641_0	653. “Paṭhamaṃ jhānaṃ upasampajja viharatī”ti imassa vibhaṅge “upasampajjā”ti uddharitabbe	1641	
PA_tika-vin01_t2:1641_1	“upasampajja”nti uddharitvā “yo paṭhamassa jhānassa lābho paṭilābho”tiādi vuttaṃ,	1641	
PA_tika-vin01_t2:1641_2	taṃ sandhāyāha “upasampajjantiādīsu viyā”ti. Ādi-saddena “anāpucchaṃ vā pakkameyyā”tiādīnaṃ	1641	
PA_tika-vin01_t2:1641_3	saṅgaho daṭṭhabbo. Upagantvāti upa-saddassa atthamāha. Vasitvāti akhaṇḍaṃ vasitvā.	1641	
PA_tika-vin01_t2:1641_4	“Yena yassa hi sambandho, dūraṭṭhampi ca tassa ta”nti vacanato “imassa…pe… iminā	1641	
PA_tika-vin01_t2:1641_5	sambandho”ti vuttaṃ. Tattha imassāti “upavassa”nti padassa. Nikkhipeyyāti ṭhapeyya.	1641	
PA_tika-vin01_t2:1642_0	Ettāvatā ca purimikāya upagantvā akhaṇḍaṃ katvā vutthavassena āraññakesu senāsanesu	1642	
PA_tika-vin01_t2:1642_1	viharantena sakalaṃ kattikamāsaṃ ticīvarena vippavasituṃ anuññātaṃ hoti. Anatthatakathinassa	1642	
PA_tika-vin01_t2:1642_2	hi cīvaramāse vippavāso na vaṭṭati atthatakathinānaṃyeva asamādānacārassa anuññātattā.	1642	
PA_tika-vin01_t2:1642_3	Keci pana “anatthatakathinānaṃ cīvaramāsepi asamādānacāro labbhatī”ti vatvā bahudhā	1642	
PA_tika-vin01_t2:1642_4	papañcenti, taṃ na gahetabbaṃ. Byañjanavicāraṇanti “upavassa upavassitvā”tiādivicāraṇaṃ.	1642	
PA_tika-vin01_t2:1642_5	Tassapīti “vutthavassāna”nti vibhaṅgapadassa. Vutthavassānanti ca niddhāraṇe sāmivacanaṃ.	1642	
PA_tika-vin01_t2:1642_6	Tenāha – “evarūpānaṃ bhikkhūnaṃ abbhantare”ti. Senāsanesūti ettha tathārūpesūti sambandhitabbaṃ.	1642	
PA_tika-vin01_t2:1643_0	Parikkhepārahaṭṭhānatoti ettha “parikkhepārahaṭṭhānaṃ nāma dve leḍḍupātā”ti vadanti,	1643	
PA_tika-vin01_t2:1643_1	taṃ na gahetabbaṃ. Aparikkhittassa pana gāmassa pariyante ṭhitagharūpacārato paṭṭhāya	1643	
PA_tika-vin01_t2:1643_2	eko leḍḍupāto parikkhepārahaṭṭhānanti idamettha sanniṭṭhānaṃ. Teneva visuddhimaggepi	1643	
PA_tika-vin01_t2:1643_3	vuttaṃ “aparikkhittassa paṭhamaleḍḍupātato paṭṭhāyā”ti. Sabbapaṭhamanti gāmābhimukhadisābhāgato	1643	
PA_tika-vin01_t2:1643_4	sabbapaṭhamaṃ. Taṃ paricchedaṃ katvāti taṃ paṭhamasenāsanādiṃ paricchedaṃ katvā.	1643	
PA_tika-vin01_t2:1643_5	Idañca vinayadharānaṃ matena vuttaṃ, majjhimabhāṇakānaṃ matena pana “senāsanādīnaṃ	1643	
PA_tika-vin01_t2:1643_6	upacāre ṭhitassa ekaleḍḍupātaṃ muñcitvā minitabba”nti majjhimabhāṇakā vadanti. Teneva	1643	
PA_tika-vin01_t2:1643_7	majjhimanikāyaṭṭhakathāyaṃ “vihārassapi gāmasseva upacāraṃ nīharitvā ubhinnaṃ leḍḍupātānaṃ	1643	
PA_tika-vin01_t2:1643_8	antarā minitabba”nti vuttaṃ. Pañcadhanusatikanti āropitena ācariyadhanunā pañcadhanusatappamāṇaṃ.	1643	
PA_tika-vin01_t2:1643_9	Tato tato maggaṃ pidahatīti tattha tattha khuddakamaggaṃ pidahati. Dhutaṅgacoroti	1643	
PA_tika-vin01_t2:1643_10	iminā imassapi sikkhāpadassa aṅgasampattiyā abhāvaṃ dīpeti.	16431	
PA_tika-vin01_t2:1644_0	“Sāsaṅkānī”ti sammatānīti corānaṃ niviṭṭhokāsādidassanena “sāsaṅkānī”ti sammatāni.	1644	
PA_tika-vin01_t2:1644_1	Sannihitabalavabhayānīti corehi manussānaṃ hataviluttākoṭitabhāvadassanato sannihitabalavabhayānīti	1644	
PA_tika-vin01_t2:1644_2	attho. Sace pacchimikāyātiādinā vuttamevatthaṃ byatirekamukhena vibhāveti. Yatra	1644	
PA_tika-vin01_t2:1644_3	hi piṇḍāyātiādinā vuttappamāṇameva visesetvā dasseti. Sāsaṅkasappaṭibhayamevāti ettha	1644	
PA_tika-vin01_t2:1644_4	sāsaṅkaṃ vā sappaṭibhayaṃ vā hotu, vaṭṭatiyeva.	1644	
PA_tika-vin01_t2:1645_0	Pāḷiyaṃ “siyā ca tassa bhikkhuno kocideva paccayo tena cīvarena vippavāsāya, chārattaparamaṃ	1645	
PA_tika-vin01_t2:1645_1	tena bhikkhunā tena cīvarena vippavasitabba”nti iminā antaraghare cīvaraṃ nikkhipitvā	1645	
PA_tika-vin01_t2:1645_2	tasmiṃ vihāre vasantassa aññattha gamanakicce sati vihārato bahi chārattaṃ vippavāso	1645	
PA_tika-vin01_t2:1645_3	anuññāto. Vasanaṭṭhānato hi aññattha chārattaṃ vippavāso vutto, na tasmiṃ vihāre	1645	
PA_tika-vin01_t2:1645_4	vasantassa. Tena ca “puna gāmasīmaṃ okkamitvāti ettha sace gocaragāmato puratthimāya	1645	
PA_tika-vin01_t2:1645_5	disāya senāsanaṃ, ayañca pacchimadisaṃ gato hotī”tiādi vuttaṃ. Tatoyeva ca mātikāṭṭhakathāyampi	1645	
PA_tika-vin01_t2:1645_6	“tato ce uttari vippavaseyyā”ti ettha “chārattato uttari tasmiṃ senāsane sattamaṃ	1645	
PA_tika-vin01_t2:1645_7	aruṇaṃ uṭṭhāpeyyā”ti attho vutto. Bhadantabuddhadattācariyena pana pākaṭataraṃ katvā	1645	
PA_tika-vin01_t2:1645_8	ayamevattho vutto. Vuttañhi tena –	1645	
PA_tika-vin01_t2:1646	“Yaṃ gāmaṃ gocaraṃ katvā, bhikkhu āraññake vase;	164	
PA_tika-vin01_t2:1647	Tasmiṃ gāme ṭhapetuṃ taṃ, māsamekantu vaṭṭati.	164	
PA_tika-vin01_t2:1648	“Aññattheva vasantassa, chārattaparamaṃ mataṃ;	164	
PA_tika-vin01_t2:1649	Ayamassa adhippāyo, paṭicchanno pakāsito”ti.	164	
PA_tika-vin01_t2:1650_0	“Kosambiyaṃ aññataro bhikkhu gilāno hotī”ti āgatattā “kosambakasammuti anuññātā”ti	1650	
PA_tika-vin01_t2:1650_1	vuttaṃ. Kosambakassa bhikkhuno sammuti kosambakasammuti. Senāsanaṃ āgantvāti vusitavihārasseva	1650	
PA_tika-vin01_t2:1650_2	sandhāya vuttattā tasmiṃ gāmūpacārepi aññasmiṃ vihāre aruṇaṃ uṭṭhāpetuṃ na vaṭṭati.	1650	
PA_tika-vin01_t2:1650_3	Vasitvāti aruṇaṃ uṭṭhāpetvā. Gataṭṭhānassa atidūrattā “evaṃ asakkontenā”ti vuttaṃ.	1650	
PA_tika-vin01_t2:1650_4	Tatthevāti tasmiṃyeva gataṭṭhāne.	1650	
PA_tika-vin01_t2:1651	Sāsaṅkasikkhāpadavaṇṇanā niṭṭhitā.	165	
PA_tika-vin01_t2:1652	10. Pariṇatasikkhāpadavaṇṇanā	165	
PA_tika-vin01_t2:1653_0	657-659. Dasame uddissa ṭhapitabhāgeti attano gharepi uddisitvā visuṃ ṭhapitakoṭṭhāse.	1653	
PA_tika-vin01_t2:1653_1	“Ekaṃ mayhaṃ, ekaṃ imassa dehī”ti evaṃ ekavācāya āpajjitabbattā “āpajjeyya ekato”ti	1653	
PA_tika-vin01_t2:1653_2	vuttaṃ. Tumhākaṃ sappiādīni ābhatānīti tumhākaṃ atthāya ābhatāni sappiādīni. Pariṇatabhāvaṃ	1653	
PA_tika-vin01_t2:1653_3	jānitvāpi vuttavidhinā viññāpentena tesaṃ santakameva viññāpitaṃ nāma hotīti āha	1653	
PA_tika-vin01_t2:1653_4	– “mayhampi dethāti vadati, vaṭṭatī”ti.	1653	
PA_tika-vin01_t2:1654_0	660. Pupphampi āropetuṃ na vaṭṭatīti idaṃ pariṇataṃ sandhāya vuttaṃ. Sace pana ekasmiṃ	1654	
PA_tika-vin01_t2:1654_1	cetiye pūjitaṃ pupphaṃ gahetvā aññasmiṃ cetiye pūjeti, vaṭṭati. Ṭhitaṃ disvāti sesakaṃ	1654	
PA_tika-vin01_t2:1654_2	gahetvā ṭhitaṃ disvā. Imassa sunakhassa mā dehi, etassa dehīti idaṃ pariṇateyeva.	1654	
PA_tika-vin01_t2:1654_3	Tiracchānagatassa pariccajitvā dinne pana taṃ palāpetvā aññaṃ bhuñjāpetuṃ vaṭṭati.	1654	
PA_tika-vin01_t2:1654_4	“Kattha demātiādinā ekenākārena pāḷiyaṃ anāpatti dassitā, evaṃ pana apucchitepi apariṇataṃ	1654	
PA_tika-vin01_t2:1654_5	idanti jānantena attano ruciyā yattha icchati, tattha dāpetuṃ vaṭṭatī”ti tīsupi gaṇṭhipadesu	1654	
PA_tika-vin01_t2:1654_6	vuttaṃ. Yattha icchatha, tattha dethāti etthāpi “tumhākaṃ ruciyā”ti vuttattā yattha	1654	
PA_tika-vin01_t2:1654_7	icchati, tattha dāpetuṃ labhati. Pāḷiyaṃ āgatanayenevāti “yattha tumhākaṃ deyyadhammo”tiādinā	1654	
PA_tika-vin01_t2:1654_8	nayena. Saṅghapariṇatabhāvo, taṃ ñatvā attano pariṇāmanaṃ, paṭilābhoti imānettha tīṇi aṅgāni.	1654	
PA_tika-vin01_t2:1655	Pariṇatasikkhāpadavaṇṇanā niṭṭhitā.	165	
PA_tika-vin01_t2:1656	Niṭṭhito pattavaggo tatiyo.	165	
PA_tika-vin01_t2:1657	Iti samantapāsādikāya vinayaṭṭhakathāya sāratthadīpaniyaṃ	165	
PA_tika-vin01_t2:1658	Nissaggiyavaṇṇanā niṭṭhitā.	165	
PA_tika-vin01_t2:1659	Dutiyo bhāgo niṭṭhito.	165	
