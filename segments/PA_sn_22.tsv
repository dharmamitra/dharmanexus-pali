segmentnr	original	folio	analyzed
PA_sn_22:1.0.1	Saṁyutta Nikāya 22.1	1	
PA_sn_22:1.0.2	1. Nakulapituvagga	1	
PA_sn_22:1.0.3	Nakulapitusutta	1	
PA_sn_22:1.1.1	Evaṁ me sutaṁ—	1	
PA_sn_22:1.1.2	ekaṁ samayaṁ bhagavā bhaggesu viharati susumāragire bhesakaḷāvane migadāye.	1	
PA_sn_22:1.1.3	Atha kho nakulapitā gahapati yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho nakulapitā gahapati bhagavantaṁ etadavoca:	1	
PA_sn_22:1.2.1	“Ahamasmi, bhante, jiṇṇo vuḍḍho mahallako addhagato vayoanuppatto āturakāyo abhikkhaṇātaṅko.	1	
PA_sn_22:1.2.2	Aniccadassāvī kho panāhaṁ, bhante, bhagavato manobhāvanīyānañca bhikkhūnaṁ.	1	
PA_sn_22:1.2.3	Ovadatu maṁ, bhante, bhagavā;	1	
PA_sn_22:1.2.4	anusāsatu maṁ, bhante, bhagavā;	1	
PA_sn_22:1.2.5	yaṁ mamassa dīgharattaṁ hitāya sukhāyā”ti.	1	
PA_sn_22:1.3.1	“Evametaṁ, gahapati, evametaṁ, gahapati.	1	
PA_sn_22:1.3.2	Āturo hāyaṁ, gahapati, kāyo aṇḍabhūto pariyonaddho.	1	
PA_sn_22:1.3.3	Yo hi, gahapati, imaṁ kāyaṁ pariharanto muhuttampi ārogyaṁ paṭijāneyya, kimaññatra bālyā?	1	
PA_sn_22:1.3.4	Tasmātiha te, gahapati, evaṁ sikkhitabbaṁ:	1	
PA_sn_22:1.3.5	‘āturakāyassa me sato cittaṁ anāturaṁ bhavissatī’ti.	1	
PA_sn_22:1.3.6	Evañhi te, gahapati, sikkhitabban”ti.	1	
PA_sn_22:1.4.1_0	Atha kho nakulapitā gahapati bhagavato bhāsitaṁ abhinanditvā anumoditvā uṭṭhāyāsanā	1	
PA_sn_22:1.4.1_1	bhagavantaṁ abhivādetvā padakkhiṇaṁ katvā yenāyasmā sāriputto tenupasaṅkami; upasaṅkamitvā	1	
PA_sn_22:1.4.1_2	āyasmantaṁ sāriputtaṁ abhivādetvā ekamantaṁ nisīdi. Ekamantaṁ nisinnaṁ kho nakulapitaraṁ	1	
PA_sn_22:1.4.1_3	gahapatiṁ āyasmā sāriputto etadavoca:	1	
PA_sn_22:1.4.2	“vippasannāni kho te, gahapati, indriyāni;	1	
PA_sn_22:1.4.3	parisuddho mukhavaṇṇo pariyodāto.	1	
PA_sn_22:1.4.4	Alattha no ajja bhagavato sammukhā dhammiṁ kathaṁ savanāyā”ti?	1	
PA_sn_22:1.5.1	“Kathañhi no siyā, bhante.	1	
PA_sn_22:1.5.2	Idānāhaṁ, bhante, bhagavatā dhammiyā kathāya amatena abhisitto”ti.	1	
PA_sn_22:1.5.3	“Yathā kathaṁ pana tvaṁ, gahapati, bhagavatā dhammiyā kathāya amatena abhisitto”ti?	1	
PA_sn_22:1.5.4	“Idhāhaṁ, bhante, yena bhagavā tenupasaṅkamiṁ; upasaṅkamitvā bhagavantaṁ abhivādetvā ekamantaṁ nisīdiṁ. Ekamantaṁ nisinno khvāhaṁ, bhante, bhagavantaṁ etadavocaṁ:	1	
PA_sn_22:1.5.5	‘ahamasmi, bhante, jiṇṇo vuḍḍho mahallako addhagato vayoanuppatto āturakāyo abhikkhaṇātaṅko.	1	
PA_sn_22:1.5.6	Aniccadassāvī kho panāhaṁ, bhante, bhagavato manobhāvanīyānañca bhikkhūnaṁ.	1	
PA_sn_22:1.5.7	Ovadatu maṁ, bhante, bhagavā;	1	
PA_sn_22:1.5.8	anusāsatu maṁ, bhante, bhagavā;	1	
PA_sn_22:1.5.9	yaṁ mamassa dīgharattaṁ hitāya sukhāyā’ti.	1	
PA_sn_22:1.6.1	Evaṁ vutte, maṁ, bhante, bhagavā etadavoca:	1	
PA_sn_22:1.6.2	‘evametaṁ, gahapati, evametaṁ, gahapati.	1	
PA_sn_22:1.6.3	Āturo hāyaṁ, gahapati, kāyo aṇḍabhūto pariyonaddho.	1	
PA_sn_22:1.6.4	Yo hi, gahapati, imaṁ kāyaṁ pariharanto muhuttampi ārogyaṁ paṭijāneyya, kimaññatra bālyā?	1	
PA_sn_22:1.6.5	Tasmātiha te, gahapati, evaṁ sikkhitabbaṁ—	1	
PA_sn_22:1.6.6	āturakāyassa me sato cittaṁ anāturaṁ bhavissatīti.	1	
PA_sn_22:1.6.7	Evañhi te, gahapati, sikkhitabban’ti.	1	
PA_sn_22:1.6.8	Evaṁ khvāhaṁ, bhante, bhagavatā dhammiyā kathāya amatena abhisitto”ti.	1	
PA_sn_22:1.7.1	“Na hi pana taṁ, gahapati, paṭibhāsi bhagavantaṁ uttariṁ paṭipucchituṁ:	1	
PA_sn_22:1.7.2	‘kittāvatā nu kho, bhante, āturakāyo ceva hoti āturacitto ca, kittāvatā ca pana āturakāyo hi kho hoti no ca āturacitto’”ti?	1	
PA_sn_22:1.7.3	“Dūratopi kho mayaṁ, bhante, āgaccheyyāma āyasmato sāriputtassa santike etassa bhāsitassa atthamaññātuṁ.	1	
PA_sn_22:1.7.4	Sādhu vatāyasmantaṁyeva sāriputtaṁ paṭibhātu etassa bhāsitassa attho”ti.	1	
PA_sn_22:1.8.1	“Tena hi, gahapati, suṇāhi, sādhukaṁ manasi karohi; bhāsissāmī”ti.	1	
PA_sn_22:1.8.2	“Evaṁ, bhante”ti kho nakulapitā gahapati āyasmato sāriputtassa paccassosi.	1	
PA_sn_22:1.8.3	Āyasmā sāriputto etadavoca:	1	
PA_sn_22:1.9.1	“Kathañca, gahapati, āturakāyo ceva hoti, āturacitto ca?	1	
PA_sn_22:1.9.2	Idha, gahapati, assutavā puthujjano ariyānaṁ adassāvī ariyadhammassa akovido ariyadhamme avinīto sappurisānaṁ adassāvī sappurisadhammassa akovido sappurisadhamme avinīto	1	
PA_sn_22:1.9.3	rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.	1	
PA_sn_22:1.9.4	‘Ahaṁ rūpaṁ, mama rūpan’ti pariyuṭṭhaṭṭhāyī hoti.	1	
PA_sn_22:1.9.5	Tassa ‘ahaṁ rūpaṁ, mama rūpan’ti pariyuṭṭhaṭṭhāyino taṁ rūpaṁ vipariṇamati aññathā hoti.	1	
PA_sn_22:1.9.6	Tassa rūpavipariṇāmaññathābhāvā uppajjanti sokaparidevadukkhadomanassupāyāsā.	1	
PA_sn_22:1.10.1	Vedanaṁ attato samanupassati, vedanāvantaṁ vā attānaṁ; attani vā vedanaṁ, vedanāya vā attānaṁ.	1	
PA_sn_22:1.10.2	‘Ahaṁ vedanā, mama vedanā’ti pariyuṭṭhaṭṭhāyī hoti.	1	
PA_sn_22:1.10.3	Tassa ‘ahaṁ vedanā, mama vedanā’ti pariyuṭṭhaṭṭhāyino, sā vedanā vipariṇamati aññathā hoti.	1	
PA_sn_22:1.10.4	Tassa vedanāvipariṇāmaññathābhāvā uppajjanti sokaparidevadukkhadomanassupāyāsā.	1	
PA_sn_22:1.11.1	Saññaṁ attato samanupassati, saññāvantaṁ vā attānaṁ; attani vā saññaṁ, saññāya vā attānaṁ.	1	
PA_sn_22:1.11.2	‘Ahaṁ saññā, mama saññā’ti pariyuṭṭhaṭṭhāyī hoti.	1	
PA_sn_22:1.11.3	Tassa ‘ahaṁ saññā, mama saññā’ti pariyuṭṭhaṭṭhāyino, sā saññā vipariṇamati aññathā hoti.	1	
PA_sn_22:1.11.4	Tassa saññāvipariṇāmaññathābhāvā uppajjanti sokaparidevadukkhadomanassupāyāsā.	1	
PA_sn_22:1.12.1	Saṅkhāre attato samanupassati, saṅkhāravantaṁ vā attānaṁ; attani vā saṅkhāre, saṅkhāresu vā attānaṁ.	1	
PA_sn_22:1.12.2	‘Ahaṁ saṅkhārā, mama saṅkhārā’ti pariyuṭṭhaṭṭhāyī hoti.	1	
PA_sn_22:1.12.3	Tassa ‘ahaṁ saṅkhārā, mama saṅkhārā’ti pariyuṭṭhaṭṭhāyino, te saṅkhārā vipariṇamanti aññathā honti.	1	
PA_sn_22:1.12.4	Tassa saṅkhāravipariṇāmaññathābhāvā uppajjanti sokaparidevadukkhadomanassupāyāsā.	1	
PA_sn_22:1.13.1	Viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.	1	
PA_sn_22:1.13.2	‘Ahaṁ viññāṇaṁ, mama viññāṇan’ti pariyuṭṭhaṭṭhāyī hoti.	1	
PA_sn_22:1.13.3	Tassa ‘ahaṁ viññāṇaṁ, mama viññāṇan’ti pariyuṭṭhaṭṭhāyino, taṁ viññāṇaṁ vipariṇamati aññathā hoti.	1	
PA_sn_22:1.13.4	Tassa viññāṇavipariṇāmaññathābhāvā uppajjanti sokaparidevadukkhadomanassupāyāsā.	1	
PA_sn_22:1.13.5	Evaṁ kho, gahapati, āturakāyo ceva hoti āturacitto ca.	1	
PA_sn_22:1.14.1	Kathañca, gahapati, āturakāyo hi kho hoti no ca āturacitto?	1	
PA_sn_22:1.14.2	Idha, gahapati, sutavā ariyasāvako ariyānaṁ dassāvī ariyadhammassa kovido ariyadhamme suvinīto sappurisānaṁ dassāvī sappurisadhammassa kovido sappurisadhamme suvinīto	1	
PA_sn_22:1.14.3	na rūpaṁ attato samanupassati, na rūpavantaṁ vā attānaṁ; na attani vā rūpaṁ, na rūpasmiṁ vā attānaṁ.	1	
PA_sn_22:1.14.4	‘Ahaṁ rūpaṁ, mama rūpan’ti na pariyuṭṭhaṭṭhāyī hoti.	1	
PA_sn_22:1.14.5	Tassa ‘ahaṁ rūpaṁ, mama rūpan’ti apariyuṭṭhaṭṭhāyino, taṁ rūpaṁ vipariṇamati aññathā hoti.	1	
PA_sn_22:1.14.6	Tassa rūpavipariṇāmaññathābhāvā nuppajjanti sokaparidevadukkhadomanassupāyāsā.	1	
PA_sn_22:1.15.1	Na vedanaṁ attato samanupassati, na vedanāvantaṁ vā attānaṁ; na attani vā vedanaṁ, na vedanāya vā attānaṁ.	1	
PA_sn_22:1.15.2	‘Ahaṁ vedanā, mama vedanā’ti na pariyuṭṭhaṭṭhāyī hoti.	1	
PA_sn_22:1.15.3	Tassa ‘ahaṁ vedanā, mama vedanā’ti apariyuṭṭhaṭṭhāyino, sā vedanā vipariṇamati aññathā hoti.	1	
PA_sn_22:1.15.4	Tassa vedanāvipariṇāmaññathābhāvā nuppajjanti sokaparidevadukkhadomanassupāyāsā.	1	
PA_sn_22:1.16.1	Na saññaṁ attato samanupassati, na saññāvantaṁ vā attānaṁ; na attani vā saññaṁ, na saññāya vā attānaṁ.	1	
PA_sn_22:1.16.2	‘Ahaṁ saññā, mama saññā’ti na pariyuṭṭhaṭṭhāyī hoti.	1	
PA_sn_22:1.16.3	Tassa ‘ahaṁ saññā, mama saññā’ti apariyuṭṭhaṭṭhāyino, sā saññā vipariṇamati aññathā hoti.	1	
PA_sn_22:1.16.4	Tassa saññāvipariṇāmaññathābhāvā nuppajjanti sokaparidevadukkhadomanassupāyāsā.	1	
PA_sn_22:1.17.1	Na saṅkhāre attato samanupassati, na saṅkhāravantaṁ vā attānaṁ; na attani vā saṅkhāre, na saṅkhāresu vā attānaṁ.	1	
PA_sn_22:1.17.2	‘Ahaṁ saṅkhārā, mama saṅkhārā’ti na pariyuṭṭhaṭṭhāyī hoti.	1	
PA_sn_22:1.17.3	Tassa ‘ahaṁ saṅkhārā, mama saṅkhārā’ti apariyuṭṭhaṭṭhāyino, te saṅkhārā vipariṇamanti aññathā honti.	1	
PA_sn_22:1.17.4	Tassa saṅkhāravipariṇāmaññathābhāvā nuppajjanti sokaparidevadukkhadomanassupāyāsā.	1	
PA_sn_22:1.18.1	Na viññāṇaṁ attato samanupassati, na viññāṇavantaṁ vā attānaṁ; na attani vā viññāṇaṁ, na viññāṇasmiṁ vā attānaṁ.	1	
PA_sn_22:1.18.2	‘Ahaṁ viññāṇaṁ, mama viññāṇan’ti na pariyuṭṭhaṭṭhāyī hoti.	1	
PA_sn_22:1.18.3	Tassa ‘ahaṁ viññāṇaṁ, mama viññāṇan’ti apariyuṭṭhaṭṭhāyino, taṁ viññāṇaṁ vipariṇamati aññathā hoti.	1	
PA_sn_22:1.18.4	Tassa viññāṇavipariṇāmaññathābhāvā nuppajjanti sokaparidevadukkhadomanassupāyāsā.	1	
PA_sn_22:1.18.5	Evaṁ kho, gahapati, āturakāyo hoti no ca āturacitto”ti.	1	
PA_sn_22:1.19.1	Idamavoca āyasmā sāriputto.	1	
PA_sn_22:1.19.2	Attamano nakulapitā gahapati āyasmato sāriputtassa bhāsitaṁ abhinandīti.	1	
PA_sn_22:1.19.3	Paṭhamaṁ.	1	
PA_sn_22:2.0.1	Saṁyutta Nikāya 22.2	2	
PA_sn_22:2.0.2	1. Nakulapituvagga	2	
PA_sn_22:2.0.3	Devadahasutta	2	
PA_sn_22:2.1.1	Evaṁ me sutaṁ—	2	
PA_sn_22:2.1.2	ekaṁ samayaṁ bhagavā sakkesu viharati devadahaṁ nāma sakyānaṁ nigamo.	2	
PA_sn_22:2.1.3_0	Atha kho sambahulā pacchābhūmagamikā bhikkhū yena bhagavā tenupasaṅkamiṁsu; upasaṅkamitvā	2	
PA_sn_22:2.1.3_1	bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ:	2	
PA_sn_22:2.1.4	“icchāma mayaṁ, bhante, pacchābhūmaṁ janapadaṁ gantuṁ, pacchābhūme janapade nivāsaṁ kappetun”ti.	2	
PA_sn_22:2.2.1	“Apalokito pana vo, bhikkhave, sāriputto”ti?	2	
PA_sn_22:2.2.2	“Na kho no, bhante, apalokito āyasmā sāriputto”ti.	2	
PA_sn_22:2.2.3	“Apaloketha, bhikkhave, sāriputtaṁ.	2	
PA_sn_22:2.2.4	Sāriputto, bhikkhave, paṇḍito, bhikkhūnaṁ anuggāhako sabrahmacārīnan”ti.	2	
PA_sn_22:2.2.5	“Evaṁ, bhante”ti kho te bhikkhū bhagavato paccassosuṁ.	2	
PA_sn_22:2.3.1	Tena kho pana samayena āyasmā sāriputto bhagavato avidūre aññatarasmiṁ eḷagalāgumbe nisinno hoti.	2	
PA_sn_22:2.3.2_0	Atha kho te bhikkhū bhagavato bhāsitaṁ abhinanditvā anumoditvā uṭṭhāyāsanā bhagavantaṁ	2	
PA_sn_22:2.3.2_1	abhivādetvā padakkhiṇaṁ katvā yenāyasmā sāriputto tenupasaṅkamiṁsu; upasaṅkamitvā	2	
PA_sn_22:2.3.2_2	āyasmatā sāriputtena saddhiṁ sammodiṁsu.	2	
PA_sn_22:2.3.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te bhikkhū āyasmantaṁ sāriputtaṁ etadavocuṁ:	2	
PA_sn_22:2.3.4	“icchāma mayaṁ, āvuso sāriputta, pacchābhūmaṁ janapadaṁ gantuṁ, pacchābhūme janapade nivāsaṁ kappetuṁ.	2	
PA_sn_22:2.3.5	Apalokito no satthā”ti.	2	
PA_sn_22:2.4.1	“Santi hāvuso, nānāverajjagataṁ bhikkhuṁ pañhaṁ pucchitāro—	2	
PA_sn_22:2.4.2	khattiyapaṇḍitāpi brāhmaṇapaṇḍitāpi gahapatipaṇḍitāpi samaṇapaṇḍitāpi.	2	
PA_sn_22:2.4.3	Paṇḍitā hāvuso, manussā vīmaṁsakā:	2	
PA_sn_22:2.4.4_0	‘kiṁvādī panāyasmantānaṁ satthā kimakkhāyī’ti, kacci vo āyasmantānaṁ dhammā sussutā	2	
PA_sn_22:2.4.4_1	suggahitā sumanasikatā sūpadhāritā suppaṭividdhā paññāya, yathā byākaramānā āyasmanto	2	
PA_sn_22:2.4.4_2	vuttavādino ceva bhagavato assatha, na ca bhagavantaṁ abhūtena abbhācikkheyyātha,	2	
PA_sn_22:2.4.4_3	dhammassa cānudhammaṁ byākareyyātha, na ca koci sahadhammiko vādānuvādo gārayhaṁ	2	
PA_sn_22:2.4.4_4	ṭhānaṁ āgaccheyyā”ti?	2	
PA_sn_22:2.5.1	“Dūratopi kho mayaṁ, āvuso, āgaccheyyāma āyasmato sāriputtassa santike etassa bhāsitassa atthamaññātuṁ.	2	
PA_sn_22:2.5.2	Sādhu vatāyasmantaṁyeva sāriputtaṁ paṭibhātu etassa bhāsitassa attho”ti.	2	
PA_sn_22:2.5.3	“Tena hāvuso, suṇātha, sādhukaṁ manasi karotha, bhāsissāmī”ti.	2	
PA_sn_22:2.5.4	“Evamāvuso”ti kho te bhikkhū āyasmato sāriputtassa paccassosuṁ.	2	
PA_sn_22:2.5.5	Āyasmā sāriputto etadavoca:	2	
PA_sn_22:2.6.1	“Santi hāvuso, nānāverajjagataṁ bhikkhuṁ pañhaṁ pucchitāro—	2	
PA_sn_22:2.6.2	khattiyapaṇḍitāpi …pe… samaṇapaṇḍitāpi.	2	
PA_sn_22:2.6.3	Paṇḍitā hāvuso, manussā vīmaṁsakā:	2	
PA_sn_22:2.6.4	‘kiṁvādī panāyasmantānaṁ satthā kimakkhāyī’ti?	2	
PA_sn_22:2.6.5	Evaṁ puṭṭhā tumhe, āvuso, evaṁ byākareyyātha:	2	
PA_sn_22:2.6.6	‘chandarāgavinayakkhāyī kho no, āvuso, satthā’ti.	2	
PA_sn_22:2.7.1	Evaṁ byākatepi kho, āvuso, assuyeva uttariṁ pañhaṁ pucchitāro—	2	
PA_sn_22:2.7.2	khattiyapaṇḍitāpi …pe… samaṇapaṇḍitāpi.	2	
PA_sn_22:2.7.3	Paṇḍitā hāvuso, manussā vīmaṁsakā:	2	
PA_sn_22:2.7.4	‘kismiṁ panāyasmantānaṁ chandarāgavinayakkhāyī satthā’ti?	2	
PA_sn_22:2.7.5	Evaṁ puṭṭhā tumhe, āvuso, evaṁ byākareyyātha:	2	
PA_sn_22:2.7.6	‘rūpe kho, āvuso, chandarāgavinayakkhāyī satthā,	2	
PA_sn_22:2.7.7	vedanāya …	2	
PA_sn_22:2.7.8	saññāya …	2	
PA_sn_22:2.7.9	saṅkhāresu …	2	
PA_sn_22:2.7.10	viññāṇe chandarāgavinayakkhāyī satthā’ti.	2	
PA_sn_22:2.8.1	Evaṁ byākatepi kho, āvuso, assuyeva uttariṁ pañhaṁ pucchitāro—	2	
PA_sn_22:2.8.2	khattiyapaṇḍitāpi …pe… samaṇapaṇḍitāpi.	2	
PA_sn_22:2.8.3	Paṇḍitā hāvuso, manussā vīmaṁsakā:	2	
PA_sn_22:2.8.4	‘kiṁ panāyasmantānaṁ ādīnavaṁ disvā rūpe chandarāgavinayakkhāyī satthā,	2	
PA_sn_22:2.8.5	vedanāya …	2	
PA_sn_22:2.8.6	saññāya …	2	
PA_sn_22:2.8.7	saṅkhāresu …	2	
PA_sn_22:2.8.8	viññāṇe chandarāgavinayakkhāyī satthā’ti?	2	
PA_sn_22:2.8.9	Evaṁ puṭṭhā tumhe, āvuso, evaṁ byākareyyātha:	2	
PA_sn_22:2.8.10_0	‘rūpe kho, āvuso, avigatarāgassa avigatacchandassa avigatapemassa avigatapipāsassa	2	
PA_sn_22:2.8.10_1	avigatapariḷāhassa avigatataṇhassa tassa rūpassa vipariṇāmaññathābhāvā uppajjanti	2	
PA_sn_22:2.8.10_2	sokaparidevadukkhadomanassupāyāsā.	2	
PA_sn_22:2.8.11	Vedanāya …	2	
PA_sn_22:2.8.12	saññāya …	2	
PA_sn_22:2.8.13	saṅkhāresu avigatarāgassa …pe…	2	
PA_sn_22:2.8.14	avigatataṇhassa tesaṁ saṅkhārānaṁ vipariṇāmaññathābhāvā uppajjanti sokaparidevadukkhadomanassupāyāsā.	2	
PA_sn_22:2.8.15_0	Viññāṇe avigatarāgassa avigatacchandassa avigatapemassa avigatapipāsassa avigatapariḷāhassa	2	
PA_sn_22:2.8.15_1	avigatataṇhassa tassa viññāṇassa vipariṇāmaññathābhāvā uppajjanti sokaparidevadukkhadomanassupāyāsā.	2	
PA_sn_22:2.8.16	Idaṁ kho no, āvuso, ādīnavaṁ disvā rūpe chandarāgavinayakkhāyī satthā,	2	
PA_sn_22:2.8.17	vedanāya …	2	
PA_sn_22:2.8.18	saññāya …	2	
PA_sn_22:2.8.19	saṅkhāresu …	2	
PA_sn_22:2.8.20	viññāṇe chandarāgavinayakkhāyī satthā’ti.	2	
PA_sn_22:2.9.1	Evaṁ byākatepi kho, āvuso, assuyeva uttariṁ pañhaṁ pucchitāro—	2	
PA_sn_22:2.9.2	khattiyapaṇḍitāpi brāhmaṇapaṇḍitāpi gahapatipaṇḍitāpi samaṇapaṇḍitāpi.	2	
PA_sn_22:2.9.3	Paṇḍitā hāvuso, manussā vīmaṁsakā:	2	
PA_sn_22:2.9.4	‘kiṁ panāyasmantānaṁ ānisaṁsaṁ disvā rūpe chandarāgavinayakkhāyī satthā,	2	
PA_sn_22:2.9.5	vedanāya …	2	
PA_sn_22:2.9.6	saññāya …	2	
PA_sn_22:2.9.7	saṅkhāresu …	2	
PA_sn_22:2.9.8	viññāṇe chandarāgavinayakkhāyī satthā’ti?	2	
PA_sn_22:2.9.9	Evaṁ puṭṭhā tumhe, āvuso, evaṁ byākareyyātha:	2	
PA_sn_22:2.9.10_0	‘rūpe kho, āvuso, vigatarāgassa vigatacchandassa vigatapemassa vigatapipāsassa vigatapariḷāhassa	2	
PA_sn_22:2.9.10_1	vigatataṇhassa tassa rūpassa vipariṇāmaññathābhāvā nuppajjanti sokaparidevadukkhadomanassupāyāsā.	2	
PA_sn_22:2.9.11	Vedanāya …	2	
PA_sn_22:2.9.12	saññāya …	2	
PA_sn_22:2.9.13_0	saṅkhāresu vigatarāgassa vigatacchandassa vigatapemassa vigatapipāsassa vigatapariḷāhassa	2	
PA_sn_22:2.9.13_1	vigatataṇhassa tesaṁ saṅkhārānaṁ vipariṇāmaññathābhāvā nuppajjanti sokaparidevadukkhadomanassupāyāsā.	2	
PA_sn_22:2.9.14_0	Viññāṇe vigatarāgassa vigatacchandassa vigatapemassa vigatapipāsassa vigatapariḷāhassa	2	
PA_sn_22:2.9.14_1	vigatataṇhassa tassa viññāṇassa vipariṇāmaññathābhāvā nuppajjanti sokaparidevadukkhadomanassupāyāsā.	2	
PA_sn_22:2.9.15	Idaṁ kho no, āvuso, ānisaṁsaṁ disvā rūpe chandarāgavinayakkhāyī satthā, vedanāya …	2	
PA_sn_22:2.9.16	saññāya …	2	
PA_sn_22:2.9.17	saṅkhāresu …	2	
PA_sn_22:2.9.18	viññāṇe chandarāgavinayakkhāyī satthā’ti.	2	
PA_sn_22:2.10.1_0	Akusale cāvuso, dhamme upasampajja viharato diṭṭhe ceva dhamme sukho vihāro abhavissa	2	
PA_sn_22:2.10.1_1	avighāto anupāyāso apariḷāho, kāyassa ca bhedā paraṁ maraṇā sugati pāṭikaṅkhā, nayidaṁ	2	
PA_sn_22:2.10.1_2	bhagavā akusalānaṁ dhammānaṁ pahānaṁ vaṇṇeyya.	2	
PA_sn_22:2.10.2_0	Yasmā ca kho, āvuso, akusale dhamme upasampajja viharato diṭṭhe ceva dhamme dukkho	2	
PA_sn_22:2.10.2_1	vihāro savighāto saupāyāso sapariḷāho, kāyassa ca bhedā paraṁ maraṇā duggati pāṭikaṅkhā,	2	
PA_sn_22:2.10.2_2	tasmā bhagavā akusalānaṁ dhammānaṁ pahānaṁ vaṇṇeti.	2	
PA_sn_22:2.11.1_0	Kusale cāvuso, dhamme upasampajja viharato diṭṭhe ceva dhamme dukkho vihāro abhavissa	2	
PA_sn_22:2.11.1_1	savighāto saupāyāso sapariḷāho, kāyassa ca bhedā paraṁ maraṇā duggati pāṭikaṅkhā,	2	
PA_sn_22:2.11.1_2	nayidaṁ bhagavā kusalānaṁ dhammānaṁ upasampadaṁ vaṇṇeyya.	2	
PA_sn_22:2.11.2_0	Yasmā ca kho, āvuso, kusale dhamme upasampajja viharato diṭṭhe ceva dhamme sukho	2	
PA_sn_22:2.11.2_1	vihāro avighāto anupāyāso apariḷāho, kāyassa ca bhedā paraṁ maraṇā sugati pāṭikaṅkhā,	2	
PA_sn_22:2.11.2_2	tasmā bhagavā kusalānaṁ dhammānaṁ upasampadaṁ vaṇṇetī”ti.	2	
PA_sn_22:2.12.1	Idamavocāyasmā sāriputto.	2	
PA_sn_22:2.12.2	Attamanā te bhikkhū āyasmato sāriputtassa bhāsitaṁ abhinandunti.	2	
PA_sn_22:2.12.3	Dutiyaṁ.	2	
PA_sn_22:3.0.1	Saṁyutta Nikāya 22.3	3	
PA_sn_22:3.0.2	1. Nakulapituvagga	3	
PA_sn_22:3.0.3	Hāliddikānisutta	3	
PA_sn_22:3.1.1	Evaṁ me sutaṁ—	3	
PA_sn_22:3.1.2	ekaṁ samayaṁ āyasmā mahākaccāno avantīsu viharati kuraraghare papāte pabbate.	3	
PA_sn_22:3.1.3_0	Atha kho hāliddikāni gahapati yenāyasmā mahākaccāno tenupasaṅkami; upasaṅkamitvā	3	
PA_sn_22:3.1.3_1	āyasmantaṁ mahākaccānaṁ abhivādetvā ekamantaṁ nisīdi. Ekamantaṁ nisinno kho hāliddikāni	3	
PA_sn_22:3.1.3_2	gahapati āyasmantaṁ mahākaccānaṁ etadavoca:	3	
PA_sn_22:3.1.4	“vuttamidaṁ, bhante, bhagavatā aṭṭhakavaggiye māgaṇḍiyapañhe:	3	
PA_sn_22:3.2.1	‘Okaṁ pahāya aniketasārī,	3	
PA_sn_22:3.2.2	Gāme akubbaṁ muni santhavāni;	3	
PA_sn_22:3.2.3	Kāmehi ritto apurakkharāno,	3	
PA_sn_22:3.2.4	Kathaṁ na viggayha janena kayirā’ti.	3	
PA_sn_22:3.3.1	Imassa nu kho, bhante, bhagavatā saṅkhittena bhāsitassa kathaṁ vitthārena attho daṭṭhabbo”ti?	3	
PA_sn_22:3.4.1	“Rūpadhātu kho, gahapati, viññāṇassa oko.	3	
PA_sn_22:3.4.2	Rūpadhāturāgavinibandhañca pana viññāṇaṁ ‘okasārī’ti vuccati.	3	
PA_sn_22:3.4.3	Vedanādhātu kho, gahapati, viññāṇassa oko.	3	
PA_sn_22:3.4.4	Vedanādhāturāgavinibandhañca pana viññāṇaṁ ‘okasārī’ti vuccati.	3	
PA_sn_22:3.4.5	Saññādhātu kho, gahapati, viññāṇassa oko.	3	
PA_sn_22:3.4.6	Saññādhāturāgavinibandhañca pana viññāṇaṁ ‘okasārī’ti vuccati.	3	
PA_sn_22:3.4.7	Saṅkhāradhātu kho, gahapati, viññāṇassa oko.	3	
PA_sn_22:3.4.8	Saṅkhāradhāturāgavinibandhañca pana viññāṇaṁ ‘okasārī’ti vuccati.	3	
PA_sn_22:3.4.9	Evaṁ kho, gahapati, okasārī hoti.	3	
PA_sn_22:3.5.1	Kathañca, gahapati, anokasārī hoti?	3	
PA_sn_22:3.5.2_0	Rūpadhātuyā kho, gahapati, yo chando yo rāgo yā nandī yā taṇhā ye upayupādānā cetaso	3	
PA_sn_22:3.5.2_1	adhiṭṭhānābhinivesānusayā te tathāgatassa pahīnā ucchinnamūlā tālāvatthukatā anabhāvaṅkatā	3	
PA_sn_22:3.5.2_2	āyatiṁ anuppādadhammā.	3	
PA_sn_22:3.5.3	Tasmā tathāgato ‘anokasārī’ti vuccati.	3	
PA_sn_22:3.5.4	Vedanādhātuyā kho, gahapati …	3	
PA_sn_22:3.5.5	saññādhātuyā kho, gahapati …	3	
PA_sn_22:3.5.6	saṅkhāradhātuyā kho, gahapati …	3	
PA_sn_22:3.5.7_0	viññāṇadhātuyā kho, gahapati, yo chando yo rāgo yā nandī yā taṇhā ye upayupādānā	3	
PA_sn_22:3.5.7_1	cetaso adhiṭṭhānābhinivesānusayā te tathāgatassa pahīnā ucchinnamūlā tālāvatthukatā	3	
PA_sn_22:3.5.7_2	anabhāvaṅkatā āyatiṁ anuppādadhammā.	3	
PA_sn_22:3.5.8	Tasmā tathāgato ‘anokasārī’ti vuccati.	3	
PA_sn_22:3.5.9	Evaṁ kho, gahapati, anokasārī hoti.	3	
PA_sn_22:3.6.1	Kathañca, gahapati, niketasārī hoti?	3	
PA_sn_22:3.6.2	Rūpanimittaniketavisāravinibandhā kho, gahapati, ‘niketasārī’ti vuccati.	3	
PA_sn_22:3.6.3	Saddanimitta …pe…	3	
PA_sn_22:3.6.4	gandhanimitta …	3	
PA_sn_22:3.6.5	rasanimitta …	3	
PA_sn_22:3.6.6	phoṭṭhabbanimitta …	3	
PA_sn_22:3.6.7	dhammanimittaniketavisāravinibandhā kho, gahapati, ‘niketasārī’ti vuccati.	3	
PA_sn_22:3.6.8	Evaṁ kho, gahapati, niketasārī hoti.	3	
PA_sn_22:3.7.1	Kathañca, gahapati, aniketasārī hoti?	3	
PA_sn_22:3.7.2	Rūpanimittaniketavisāravinibandhā kho, gahapati, tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	3	
PA_sn_22:3.7.3	Tasmā tathāgato ‘aniketasārī’ti vuccati.	3	
PA_sn_22:3.7.4	Saddanimitta …	3	
PA_sn_22:3.7.5	gandhanimitta …	3	
PA_sn_22:3.7.6	rasanimitta …	3	
PA_sn_22:3.7.7	phoṭṭhabbanimitta …	3	
PA_sn_22:3.7.8	dhammanimittaniketavisāravinibandhā kho, gahapati, tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	3	
PA_sn_22:3.7.9	Tasmā tathāgato ‘aniketasārī’ti vuccati.	3	
PA_sn_22:3.7.10	Evaṁ kho, gahapati, aniketasārī hoti.	3	
PA_sn_22:3.8.1	Kathañca, gahapati, gāme santhavajāto hoti?	3	
PA_sn_22:3.8.2	Idha, gahapati, ekacco gihīhi saṁsaṭṭho viharati sahanandī sahasokī, sukhitesu sukhito, dukkhitesu dukkhito, uppannesu kiccakaraṇīyesu attanā tesu yogaṁ āpajjati.	3	
PA_sn_22:3.8.3	Evaṁ kho, gahapati, gāme santhavajāto hoti.	3	
PA_sn_22:3.9.1	Kathañca, gahapati, gāme na santhavajāto hoti?	3	
PA_sn_22:3.9.2	Idha, gahapati, bhikkhu gihīhi asaṁsaṭṭho viharati na sahanandī na sahasokī na sukhitesu sukhito na dukkhitesu dukkhito, uppannesu kiccakaraṇīyesu na attanā tesu yogaṁ āpajjati.	3	
PA_sn_22:3.9.3	Evaṁ kho, gahapati, gāme na santhavajāto hoti.	3	
PA_sn_22:3.10.1	Kathañca, gahapati, kāmehi aritto hoti?	3	
PA_sn_22:3.10.2	Idha, gahapati, ekacco kāmesu avigatarāgo hoti avigatacchando avigatapemo avigatapipāso avigatapariḷāho avigatataṇho.	3	
PA_sn_22:3.10.3	Evaṁ kho, gahapati, kāmehi aritto hoti.	3	
PA_sn_22:3.11.1	Kathañca, gahapati, kāmehi ritto hoti?	3	
PA_sn_22:3.11.2	Idha, gahapati, ekacco kāmesu vigatarāgo hoti vigatacchando vigatapemo vigatapipāso vigatapariḷāho vigatataṇho.	3	
PA_sn_22:3.11.3	Evaṁ kho, gahapati, kāmehi ritto hoti.	3	
PA_sn_22:3.12.1	Kathañca, gahapati, purakkharāno hoti?	3	
PA_sn_22:3.12.2	Idha, gahapati, ekaccassa evaṁ hoti:	3	
PA_sn_22:3.12.3	‘evaṁrūpo siyaṁ anāgatamaddhānaṁ, evaṁvedano siyaṁ anāgatamaddhānaṁ, evaṁsañño siyaṁ anāgatamaddhānaṁ, evaṁsaṅkhāro siyaṁ anāgatamaddhānaṁ, evaṁviññāṇo siyaṁ anāgatamaddhānan’ti.	3	
PA_sn_22:3.12.4	Evaṁ kho, gahapati, purakkharāno hoti.	3	
PA_sn_22:3.13.1	Kathañca, gahapati, apurakkharāno hoti?	3	
PA_sn_22:3.13.2	Idha, gahapati, ekaccassa na evaṁ hoti:	3	
PA_sn_22:3.13.3	‘evaṁrūpo siyaṁ anāgatamaddhānaṁ, evaṁvedano siyaṁ anāgatamaddhānaṁ, evaṁsañño siyaṁ anāgatamaddhānaṁ, evaṁsaṅkhāro siyaṁ anāgatamaddhānaṁ, evaṁviññāṇo siyaṁ anāgatamaddhānan’ti.	3	
PA_sn_22:3.13.4	Evaṁ kho, gahapati, apurakkharāno hoti.	3	
PA_sn_22:3.14.1	Kathañca, gahapati, kathaṁ viggayha janena kattā hoti?	3	
PA_sn_22:3.14.2	Idha, gahapati, ekacco evarūpiṁ kathaṁ kattā hoti:	3	
PA_sn_22:3.14.3_0	‘na tvaṁ imaṁ dhammavinayaṁ ājānāsi; ahaṁ imaṁ dhammavinayaṁ ājānāmi. Kiṁ tvaṁ imaṁ	3	
PA_sn_22:3.14.3_1	dhammavinayaṁ ājānissasi? Micchāpaṭipanno tvamasi; ahamasmi sammāpaṭipanno. Pure	3	
PA_sn_22:3.14.3_2	vacanīyaṁ pacchā avaca; pacchā vacanīyaṁ pure avaca. Sahitaṁ me, asahitaṁ te. Adhiciṇṇaṁ	3	
PA_sn_22:3.14.3_3	te viparāvattaṁ. Āropito te vādo; cara vādappamokkhāya. Niggahitosi; nibbeṭhehi vā sace pahosī’ti.	3	
PA_sn_22:3.14.4	Evaṁ kho, gahapati, kathaṁ viggayha janena kattā hoti.	3	
PA_sn_22:3.15.1	Kathañca, gahapati, kathaṁ na viggayha janena kattā hoti?	3	
PA_sn_22:3.15.2	Idha, gahapati, bhikkhu na evarūpiṁ kathaṁ kattā hoti:	3	
PA_sn_22:3.15.3	‘na tvaṁ imaṁ dhammavinayaṁ ājānāsi …pe… nibbeṭhehi vā sace pahosī’ti.	3	
PA_sn_22:3.15.4	Evaṁ kho, gahapati, kathaṁ na viggayha janena kattā hoti.	3	
PA_sn_22:3.16.1	Iti kho, gahapati, yaṁ taṁ vuttaṁ bhagavatā aṭṭhakavaggiye māgaṇḍiyapañhe:	3	
PA_sn_22:3.17.1	‘Okaṁ pahāya aniketasārī,	3	
PA_sn_22:3.17.2	Gāme akubbaṁ munisanthavāni;	3	
PA_sn_22:3.17.3	Kāmehi ritto apurakkharāno,	3	
PA_sn_22:3.17.4	Kathaṁ na viggayha janena kayirā’ti.	3	
PA_sn_22:3.18.1	Imassa kho, gahapati, bhagavatā saṅkhittena bhāsitassa evaṁ vitthārena attho daṭṭhabbo”ti.	3	
PA_sn_22:3.18.2	Tatiyaṁ.	3	
PA_sn_22:4.0.1	Saṁyutta Nikāya 22.4	4	
PA_sn_22:4.0.2	1. Nakulapituvagga	4	
PA_sn_22:4.0.3	Dutiyahāliddikānisutta	4	
PA_sn_22:4.1.1	Evaṁ me sutaṁ—	4	
PA_sn_22:4.1.2	ekaṁ samayaṁ āyasmā mahākaccāno avantīsu viharati kuraraghare papāte pabbate.	4	
PA_sn_22:4.1.3	Atha kho hāliddikāni gahapati yenāyasmā mahākaccāno …pe… ekamantaṁ nisinno kho hāliddikāni gahapati āyasmantaṁ mahākaccānaṁ etadavoca:	4	
PA_sn_22:4.1.4	“vuttamidaṁ, bhante, bhagavatā sakkapañhe:	4	
PA_sn_22:4.1.5	‘ye te samaṇabrāhmaṇā taṇhāsaṅkhayavimuttā, te accantaniṭṭhā accantayogakkhemino accantabrahmacārino accantapariyosānā seṭṭhā devamanussānan’ti.	4	
PA_sn_22:4.2.1	Imassa nu kho, bhante, bhagavatā saṅkhittena bhāsitassa kathaṁ vitthārena attho daṭṭhabbo”ti?	4	
PA_sn_22:4.3.1_0	“Rūpadhātuyā kho, gahapati, yo chando yo rāgo yā nandī yā taṇhā ye upayupādānā cetaso	4	
PA_sn_22:4.3.1_1	adhiṭṭhānābhinivesānusayā, tesaṁ khayā virāgā nirodhā cāgā paṭinissaggā ‘cittaṁ suvimuttanti’ vuccati.	4	
PA_sn_22:4.4.1	Vedanādhātuyā kho, gahapati …	4	
PA_sn_22:4.4.2	saññādhātuyā kho, gahapati …	4	
PA_sn_22:4.4.3	saṅkhāradhātuyā kho, gahapati …	4	
PA_sn_22:4.4.4_0	viññāṇadhātuyā kho, gahapati, yo chando yo rāgo yā nandī yā taṇhā ye upayupādānā	4	
PA_sn_22:4.4.4_1	cetaso adhiṭṭhānābhinivesānusayā, tesaṁ khayā virāgā nirodhā cāgā paṭinissaggā ‘cittaṁ	4	
PA_sn_22:4.4.4_2	suvimuttanti’ vuccati.	4	
PA_sn_22:4.5.1	Iti kho, gahapati, yaṁ taṁ vuttaṁ bhagavatā sakkapañhe:	4	
PA_sn_22:4.5.2	‘ye te samaṇabrāhmaṇā taṇhāsaṅkhayavimuttā te accantaniṭṭhā accantayogakkhemino accantabrahmacārino accantapariyosānā seṭṭhā devamanussānan’ti.	4	
PA_sn_22:4.6.1	Imassa kho, gahapati, bhagavatā saṅkhittena bhāsitassa evaṁ vitthārena attho daṭṭhabbo”ti.	4	
PA_sn_22:4.6.2	Catutthaṁ.	4	
PA_sn_22:5.0.1	Saṁyutta Nikāya 22.5	5	
PA_sn_22:5.0.2	1. Nakulapituvagga	5	
PA_sn_22:5.0.3	Samādhisutta	5	
PA_sn_22:5.1.1	Evaṁ me sutaṁ—	5	
PA_sn_22:5.1.2	…pe… sāvatthiyaṁ …	5	
PA_sn_22:5.1.3	tatra kho …pe… etadavoca:	5	
PA_sn_22:5.1.4	“samādhiṁ, bhikkhave, bhāvetha;	5	
PA_sn_22:5.1.5	samāhito, bhikkhave, bhikkhu yathābhūtaṁ pajānāti.	5	
PA_sn_22:5.1.6	Kiñca yathābhūtaṁ pajānāti?	5	
PA_sn_22:5.1.7_0	Rūpassa samudayañca atthaṅgamañca, vedanāya samudayañca atthaṅgamañca, saññāya samudayañca	5	
PA_sn_22:5.1.7_1	atthaṅgamañca, saṅkhārānaṁ samudayañca atthaṅgamañca, viññāṇassa samudayañca atthaṅgamañca.	5	
PA_sn_22:5.2.1	Ko ca, bhikkhave, rūpassa samudayo, ko vedanāya samudayo, ko saññāya samudayo, ko saṅkhārānaṁ samudayo, ko viññāṇassa samudayo?	5	
PA_sn_22:5.2.2	Idha, bhikkhave, bhikkhu abhinandati abhivadati ajjhosāya tiṭṭhati.	5	
PA_sn_22:5.3.1	Kiñca abhinandati abhivadati ajjhosāya tiṭṭhati?	5	
PA_sn_22:5.3.2	Rūpaṁ abhinandati abhivadati ajjhosāya tiṭṭhati.	5	
PA_sn_22:5.3.3	Tassa rūpaṁ abhinandato abhivadato ajjhosāya tiṭṭhato uppajjati nandī.	5	
PA_sn_22:5.3.4	Yā rūpe nandī tadupādānaṁ.	5	
PA_sn_22:5.3.5	Tassupādānapaccayā bhavo;	5	
PA_sn_22:5.3.6	bhavapaccayā jāti;	5	
PA_sn_22:5.3.7	jātipaccayā jarāmaraṇaṁ sokaparidevadukkhadomanassupāyāsā sambhavanti.	5	
PA_sn_22:5.3.8	Evametassa kevalassa dukkhakkhandhassa samudayo hoti.	5	
PA_sn_22:5.4.1	Vedanaṁ abhinandati …pe…	5	
PA_sn_22:5.4.2	saññaṁ abhinandati …	5	
PA_sn_22:5.4.3	saṅkhāre abhinandati …	5	
PA_sn_22:5.4.4	viññāṇaṁ abhinandati abhivadati ajjhosāya tiṭṭhati.	5	
PA_sn_22:5.4.5	Tassa viññāṇaṁ abhinandato abhivadato ajjhosāya tiṭṭhato uppajjati nandī.	5	
PA_sn_22:5.4.6	Yā viññāṇe nandī tadupādānaṁ.	5	
PA_sn_22:5.4.7	Tassupādānapaccayā bhavo;	5	
PA_sn_22:5.4.8	bhavapaccayā jāti;	5	
PA_sn_22:5.4.9	jātipaccayā …pe…	5	
PA_sn_22:5.4.10	evametassa kevalassa dukkhakkhandhassa samudayo hoti.	5	
PA_sn_22:5.5.1	Ayaṁ, bhikkhave, rūpassa samudayo;	5	
PA_sn_22:5.5.2	ayaṁ vedanāya samudayo;	5	
PA_sn_22:5.5.3	ayaṁ saññāya samudayo;	5	
PA_sn_22:5.5.4	ayaṁ saṅkhārānaṁ samudayo;	5	
PA_sn_22:5.5.5	ayaṁ viññāṇassa samudayo.	5	
PA_sn_22:5.6.1	Ko ca, bhikkhave, rūpassa atthaṅgamo, ko vedanāya …	5	
PA_sn_22:5.6.2	ko saññāya …	5	
PA_sn_22:5.6.3	ko saṅkhārānaṁ …	5	
PA_sn_22:5.6.4	ko viññāṇassa atthaṅgamo?	5	
PA_sn_22:5.7.1	Idha, bhikkhave, nābhinandati nābhivadati nājjhosāya tiṭṭhati.	5	
PA_sn_22:5.8.1	Kiñca nābhinandati nābhivadati nājjhosāya tiṭṭhati?	5	
PA_sn_22:5.8.2	Rūpaṁ nābhinandati nābhivadati nājjhosāya tiṭṭhati.	5	
PA_sn_22:5.8.3	Tassa rūpaṁ anabhinandato anabhivadato anajjhosāya tiṭṭhato yā rūpe nandī sā nirujjhati.	5	
PA_sn_22:5.8.4	Tassa nandīnirodhā upādānanirodho;	5	
PA_sn_22:5.8.5	upādānanirodhā bhavanirodho …pe…	5	
PA_sn_22:5.8.6	evametassa kevalassa dukkhakkhandhassa nirodho hoti.	5	
PA_sn_22:5.9.1	Vedanaṁ nābhinandati nābhivadati nājjhosāya tiṭṭhati.	5	
PA_sn_22:5.9.2	Tassa vedanaṁ anabhinandato anabhivadato anajjhosāya tiṭṭhato yā vedanāya nandī sā nirujjhati.	5	
PA_sn_22:5.9.3	Tassa nandīnirodhā upādānanirodho;	5	
PA_sn_22:5.9.4	upādānanirodhā bhavanirodho …pe…	5	
PA_sn_22:5.9.5	evametassa kevalassa dukkhakkhandhassa nirodho hoti.	5	
PA_sn_22:5.10.1	Saññaṁ nābhinandati …pe…	5	
PA_sn_22:5.10.2	saṅkhāre nābhinandati nābhivadati nājjhosāya tiṭṭhati.	5	
PA_sn_22:5.10.3	Tassa saṅkhāre anabhinandato anabhivadato anajjhosāya tiṭṭhato yā saṅkhāresu nandī sā nirujjhati.	5	
PA_sn_22:5.10.4	Tassa nandīnirodhā upādānanirodho;	5	
PA_sn_22:5.10.5	upādānanirodhā bhavanirodho …pe…	5	
PA_sn_22:5.10.6	evametassa kevalassa dukkhakkhandhassa nirodho hoti.	5	
PA_sn_22:5.11.1	Viññāṇaṁ nābhinandati nābhivadati nājjhosāya tiṭṭhati.	5	
PA_sn_22:5.11.2	Tassa viññāṇaṁ anabhinandato anabhivadato anajjhosāya tiṭṭhato yā viññāṇe nandī sā nirujjhati.	5	
PA_sn_22:5.11.3	Tassa nandīnirodhā upādānanirodho …pe…	5	
PA_sn_22:5.11.4	evametassa kevalassa dukkhakkhandhassa nirodho hoti.	5	
PA_sn_22:5.12.1	Ayaṁ, bhikkhave, rūpassa atthaṅgamo, ayaṁ vedanāya atthaṅgamo, ayaṁ saññāya atthaṅgamo, ayaṁ saṅkhārānaṁ atthaṅgamo, ayaṁ viññāṇassa atthaṅgamo”ti.	5	
PA_sn_22:5.12.2	Pañcamaṁ.	5	
PA_sn_22:6.0.1	Saṁyutta Nikāya 22.6	6	
PA_sn_22:6.0.2	1. Nakulapituvagga	6	
PA_sn_22:6.0.3	Paṭisallāṇasutta	6	
PA_sn_22:6.1.1	Sāvatthinidānaṁ.	6	
PA_sn_22:6.1.2	“Paṭisallāṇe, bhikkhave, yogamāpajjatha.	6	
PA_sn_22:6.1.3	Paṭisallīṇo, bhikkhave, bhikkhu yathābhūtaṁ pajānāti.	6	
PA_sn_22:6.1.4	Kiñca yathābhūtaṁ pajānāti?	6	
PA_sn_22:6.1.5_0	Rūpassa samudayañca atthaṅgamañca, vedanāya samudayañca atthaṅgamañca, saññāya samudayañca	6	
PA_sn_22:6.1.5_1	atthaṅgamañca, saṅkhārānaṁ samudayañca atthaṅgamañca, viññāṇassa samudayañca atthaṅgamañca …pe…	6	
PA_sn_22:6.1.6	(yathā paṭhamasutte tathā vitthāretabbo.)	6	
PA_sn_22:6.1.7	Chaṭṭhaṁ.	6	
PA_sn_22:7.0.1	Saṁyutta Nikāya 22.7	7	
PA_sn_22:7.0.2	1. Nakulapituvagga	7	
PA_sn_22:7.0.3	Upādāparitassanāsutta	7	
PA_sn_22:7.1.1	Sāvatthinidānaṁ.	7	
PA_sn_22:7.1.2	“Upādāparitassanañca vo, bhikkhave, desessāmi anupādāaparitassanañca.	7	
PA_sn_22:7.1.3	Taṁ suṇātha, sādhukaṁ manasi karotha, bhāsissāmī”ti.	7	
PA_sn_22:7.1.4	“Evaṁ, bhante”ti, kho te bhikkhū bhagavato paccassosuṁ.	7	
PA_sn_22:7.1.5	Bhagavā etadavoca:	7	
PA_sn_22:7.2.1	“Kathañca, bhikkhave, upādāparitassanā hoti?	7	
PA_sn_22:7.2.2	Idha, bhikkhave, assutavā puthujjano ariyānaṁ adassāvī ariyadhammassa akovido ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto	7	
PA_sn_22:7.2.3	rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.	7	
PA_sn_22:7.2.4	Tassa taṁ rūpaṁ vipariṇamati aññathā hoti.	7	
PA_sn_22:7.2.5	Tassa rūpavipariṇāmaññathābhāvā rūpavipariṇāmānuparivatti viññāṇaṁ hoti.	7	
PA_sn_22:7.2.6	Tassa rūpavipariṇāmānuparivattijā paritassanā dhammasamuppādā cittaṁ pariyādāya tiṭṭhanti.	7	
PA_sn_22:7.2.7	Cetaso pariyādānā uttāsavā ca hoti vighātavā ca apekkhavā ca upādāya ca paritassati.	7	
PA_sn_22:7.3.1	Vedanaṁ attato samanupassati, vedanāvantaṁ vā attānaṁ; attani vā vedanaṁ, vedanāya vā attānaṁ.	7	
PA_sn_22:7.3.2	Tassa sā vedanā vipariṇamati aññathā hoti.	7	
PA_sn_22:7.3.3	Tassa vedanāvipariṇāmaññathābhāvā vedanāvipariṇāmānuparivatti viññāṇaṁ hoti.	7	
PA_sn_22:7.3.4	Tassa vedanāvipariṇāmānuparivattijā paritassanā dhammasamuppādā cittaṁ pariyādāya tiṭṭhanti.	7	
PA_sn_22:7.3.5	Cetaso pariyādānā uttāsavā ca hoti vighātavā ca apekkhavā ca upādāya ca paritassati.	7	
PA_sn_22:7.4.1	Saññaṁ attato samanupassati …pe…	7	
PA_sn_22:7.4.2	saṅkhāre attato samanupassati, saṅkhāravantaṁ vā attānaṁ; attani vā saṅkhāre, saṅkhāresu vā attānaṁ.	7	
PA_sn_22:7.4.3	Tassa te saṅkhārā vipariṇamanti aññathā honti.	7	
PA_sn_22:7.4.4	Tassa saṅkhāravipariṇāmaññathābhāvā saṅkhāravipariṇāmānuparivatti viññāṇaṁ hoti.	7	
PA_sn_22:7.4.5	Tassa saṅkhāravipariṇāmānuparivattijā paritassanā dhammasamuppādā cittaṁ pariyādāya tiṭṭhanti.	7	
PA_sn_22:7.4.6	Cetaso pariyādānā uttāsavā ca hoti vighātavā ca apekkhavā ca upādāya ca paritassati.	7	
PA_sn_22:7.5.1	Viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.	7	
PA_sn_22:7.5.2	Tassa taṁ viññāṇaṁ vipariṇamati aññathā hoti.	7	
PA_sn_22:7.5.3	Tassa viññāṇavipariṇāmaññathābhāvā viññāṇavipariṇāmānuparivatti viññāṇaṁ hoti.	7	
PA_sn_22:7.5.4	Tassa viññāṇavipariṇāmānuparivattijā paritassanā dhammasamuppādā cittaṁ pariyādāya tiṭṭhanti.	7	
PA_sn_22:7.5.5	Cetaso pariyādānā uttāsavā ca hoti vighātavā ca apekkhavā ca upādāya ca paritassati.	7	
PA_sn_22:7.5.6	Evaṁ kho, bhikkhave, upādāparitassanā hoti.	7	
PA_sn_22:7.6.1	Kathañca, bhikkhave, anupādāaparitassanā hoti?	7	
PA_sn_22:7.6.2	Idha, bhikkhave, sutavā ariyasāvako ariyānaṁ dassāvī ariyadhammassa kovido ariyadhamme suvinīto, sappurisānaṁ dassāvī sappurisadhammassa kovido sappurisadhamme suvinīto	7	
PA_sn_22:7.6.3	na rūpaṁ attato samanupassati, na rūpavantaṁ vā attānaṁ; na attani vā rūpaṁ, na rūpasmiṁ vā attānaṁ.	7	
PA_sn_22:7.6.4	Tassa taṁ rūpaṁ vipariṇamati aññathā hoti.	7	
PA_sn_22:7.6.5	Tassa rūpavipariṇāmaññathābhāvā na rūpavipariṇāmānuparivatti viññāṇaṁ hoti.	7	
PA_sn_22:7.6.6	Tassa na rūpavipariṇāmānuparivattijā paritassanā dhammasamuppādā cittaṁ pariyādāya tiṭṭhanti.	7	
PA_sn_22:7.6.7	Cetaso apariyādānā na cevuttāsavā hoti na ca vighātavā na ca apekkhavā, anupādāya ca na paritassati.	7	
PA_sn_22:7.7.1	Na vedanaṁ attato samanupassati, na vedanāvantaṁ vā attānaṁ; na attani vā vedanaṁ, na vedanāya vā attānaṁ.	7	
PA_sn_22:7.7.2	Tassa sā vedanā vipariṇamati aññathā hoti.	7	
PA_sn_22:7.7.3	Tassa vedanāvipariṇāmaññathābhāvā na vedanāvipariṇāmānuparivatti viññāṇaṁ hoti.	7	
PA_sn_22:7.7.4	Tassa na vedanāvipariṇāmānuparivattijā paritassanā dhammasamuppādā cittaṁ pariyādāya tiṭṭhanti.	7	
PA_sn_22:7.7.5	Cetaso apariyādānā na cevuttāsavā hoti na ca vighātavā na ca apekkhavā, anupādāya ca na paritassati.	7	
PA_sn_22:7.8.1	Na saññaṁ …pe… na saṅkhāre attato samanupassati,	7	
PA_sn_22:7.8.2	na attani vā saṅkhāre, na saṅkhāresu vā attānaṁ.	7	
PA_sn_22:7.8.3	na saṅkhāravantaṁ vā attānaṁ;	7	
PA_sn_22:7.8.4	Tassa te saṅkhārā vipariṇamanti aññathā honti.	7	
PA_sn_22:7.8.5	Tassa saṅkhāravipariṇāmaññathābhāvā na saṅkhāravipariṇāmānuparivatti viññāṇaṁ hoti.	7	
PA_sn_22:7.8.6	Tassa na saṅkhāravipariṇāmānuparivattijā paritassanā dhammasamuppādā cittaṁ pariyādāya tiṭṭhanti.	7	
PA_sn_22:7.8.7	Cetaso apariyādānā na cevuttāsavā hoti na ca vighātavā na ca apekkhavā, anupādāya ca na paritassati.	7	
PA_sn_22:7.9.1	Na viññāṇaṁ attato samanupassati, na viññāṇavantaṁ vā attānaṁ …pe…	7	
PA_sn_22:7.9.2	tassa taṁ viññāṇaṁ vipariṇamati aññathā hoti.	7	
PA_sn_22:7.9.3	Tassa viññāṇavipariṇāmaññathābhāvā na viññāṇavipariṇāmānuparivatti viññāṇaṁ hoti.	7	
PA_sn_22:7.9.4	Tassa na viññāṇavipariṇāmānuparivattijā paritassanā dhammasamuppādā cittaṁ pariyādāya tiṭṭhanti.	7	
PA_sn_22:7.9.5	Cetaso apariyādānā na cevuttāsavā hoti na ca vighātavā na ca apekkhavā, anupādāya ca na paritassati.	7	
PA_sn_22:7.9.6	Evaṁ kho, bhikkhave, anupādā aparitassanaṁ hotī”ti.	7	
PA_sn_22:7.9.7	Sattamaṁ.	7	
PA_sn_22:8.0.1	Saṁyutta Nikāya 22.8	8	
PA_sn_22:8.0.2	1. Nakulapituvagga	8	
PA_sn_22:8.0.3	Dutiyaupādāparitassanāsutta	8	
PA_sn_22:8.1.1	Sāvatthinidānaṁ.	8	
PA_sn_22:8.1.2	“Upādāparitassanañca vo, bhikkhave, desessāmi anupādāaparitassanañca.	8	
PA_sn_22:8.1.3	Taṁ suṇātha …pe…	8	
PA_sn_22:8.1.4	kathañca, bhikkhave, upādāparitassanā hoti?	8	
PA_sn_22:8.1.5	Idha, bhikkhave, assutavā puthujjano rūpaṁ ‘etaṁ mama, esohamasmi, eso me attā’ti samanupassati.	8	
PA_sn_22:8.1.6	Tassa taṁ rūpaṁ vipariṇamati aññathā hoti.	8	
PA_sn_22:8.1.7	Tassa rūpavipariṇāmaññathābhāvā uppajjanti sokaparidevadukkhadomanassupāyāsā.	8	
PA_sn_22:8.1.8	Vedanaṁ etaṁ mama …pe…	8	
PA_sn_22:8.1.9	saññaṁ etaṁ mama …	8	
PA_sn_22:8.1.10	saṅkhāre etaṁ mama …	8	
PA_sn_22:8.1.11	viññāṇaṁ ‘etaṁ mama, esohamasmi, eso me attā’ti samanupassati.	8	
PA_sn_22:8.1.12	Tassa taṁ viññāṇaṁ vipariṇamati aññathā hoti.	8	
PA_sn_22:8.1.13	Tassa viññāṇavipariṇāmaññathābhāvā uppajjanti sokaparidevadukkhadomanassupāyāsā.	8	
PA_sn_22:8.1.14	Evaṁ kho, bhikkhave, upādāparitassanā hoti.	8	
PA_sn_22:8.2.1	Kathañca, bhikkhave, anupādāaparitassanā hoti?	8	
PA_sn_22:8.2.2	Idha, bhikkhave, sutavā ariyasāvako rūpaṁ ‘netaṁ mama, nesohamasmi, na meso attā’ti samanupassati.	8	
PA_sn_22:8.2.3	Tassa taṁ rūpaṁ vipariṇamati aññathā hoti.	8	
PA_sn_22:8.2.4	Tassa rūpavipariṇāmaññathābhāvā nuppajjanti sokaparidevadukkhadomanassupāyāsā.	8	
PA_sn_22:8.2.5	Vedanaṁ netaṁ mama …	8	
PA_sn_22:8.2.6	saññaṁ netaṁ mama …	8	
PA_sn_22:8.2.7	saṅkhāre netaṁ mama …	8	
PA_sn_22:8.2.8	viññāṇaṁ ‘netaṁ mama, nesohamasmi, na meso attā’ti samanupassati.	8	
PA_sn_22:8.2.9	Tassa taṁ viññāṇaṁ vipariṇamati aññathā hoti.	8	
PA_sn_22:8.2.10	Tassa viññāṇavipariṇāmaññathābhāvā nuppajjanti sokaparidevadukkhadomanassupāyāsā.	8	
PA_sn_22:8.2.11	Evaṁ kho, bhikkhave, anupādāaparitassanā hotī”ti.	8	
PA_sn_22:8.2.12	Aṭṭhamaṁ.	8	
PA_sn_22:9.0.1	Saṁyutta Nikāya 22.9	9	
PA_sn_22:9.0.2	1. Nakulapituvagga	9	
PA_sn_22:9.0.3	Kālattayaaniccasutta	9	
PA_sn_22:9.1.1	Sāvatthinidānaṁ.	9	
PA_sn_22:9.1.2	“Rūpaṁ, bhikkhave, aniccaṁ atītānāgataṁ;	9	
PA_sn_22:9.1.3	ko pana vādo paccuppannassa.	9	
PA_sn_22:9.1.4	Evaṁ passaṁ, bhikkhave, sutavā ariyasāvako atītasmiṁ rūpasmiṁ anapekkho hoti;	9	
PA_sn_22:9.1.5	anāgataṁ rūpaṁ nābhinandati;	9	
PA_sn_22:9.1.6	paccuppannassa rūpassa nibbidāya virāgāya nirodhāya paṭipanno hoti.	9	
PA_sn_22:9.1.7	Vedanā aniccā …pe…	9	
PA_sn_22:9.1.8	saññā aniccā …	9	
PA_sn_22:9.1.9	saṅkhārā aniccā atītānāgatā;	9	
PA_sn_22:9.1.10	ko pana vādo paccuppannānaṁ.	9	
PA_sn_22:9.1.11	Evaṁ passaṁ, bhikkhave, sutavā ariyasāvako atītesu saṅkhāresu anapekkho hoti;	9	
PA_sn_22:9.1.12	anāgate saṅkhāre nābhinandati;	9	
PA_sn_22:9.1.13	paccuppannānaṁ saṅkhārānaṁ nibbidāya virāgāya nirodhāya paṭipanno hoti.	9	
PA_sn_22:9.1.14	Viññāṇaṁ aniccaṁ atītānāgataṁ;	9	
PA_sn_22:9.1.15	ko pana vādo paccuppannassa.	9	
PA_sn_22:9.1.16	Evaṁ passaṁ, bhikkhave, sutavā ariyasāvako atītasmiṁ viññāṇasmiṁ anapekkho hoti;	9	
PA_sn_22:9.1.17	anāgataṁ viññāṇaṁ nābhinandati;	9	
PA_sn_22:9.1.18	paccuppannassa viññāṇassa nibbidāya virāgāya nirodhāya paṭipanno hotī”ti.	9	
PA_sn_22:9.1.19	Navamaṁ.	9	
PA_sn_22:10.0.1	Saṁyutta Nikāya 22.10	10	
PA_sn_22:10.0.2	1. Nakulapituvagga	10	
PA_sn_22:10.0.3	Kālattayadukkhasutta	10	
PA_sn_22:10.1.1	Sāvatthinidānaṁ.	10	
PA_sn_22:10.1.2	“Rūpaṁ, bhikkhave, dukkhaṁ atītānāgataṁ;	10	
PA_sn_22:10.1.3	ko pana vādo paccuppannassa.	10	
PA_sn_22:10.1.4	Evaṁ passaṁ, bhikkhave, sutavā ariyasāvako atītasmiṁ rūpasmiṁ anapekkho hoti;	10	
PA_sn_22:10.1.5	anāgataṁ rūpaṁ nābhinandati;	10	
PA_sn_22:10.1.6	paccuppannassa rūpassa nibbidāya virāgāya nirodhāya paṭipanno hoti.	10	
PA_sn_22:10.1.7	Vedanā dukkhā …	10	
PA_sn_22:10.1.8	saññā dukkhā …	10	
PA_sn_22:10.1.9	saṅkhārā dukkhā …	10	
PA_sn_22:10.1.10	viññāṇaṁ dukkhaṁ atītānāgataṁ;	10	
PA_sn_22:10.1.11	ko pana vādo paccuppannassa.	10	
PA_sn_22:10.1.12	Evaṁ passaṁ, bhikkhave, sutavā ariyasāvako atītasmiṁ viññāṇasmiṁ anapekkho hoti;	10	
PA_sn_22:10.1.13	anāgataṁ viññāṇaṁ nābhinandati;	10	
PA_sn_22:10.1.14	paccuppannassa viññāṇassa nibbidāya virāgāya nirodhāya paṭipanno hotī”ti.	10	
PA_sn_22:10.1.15	Dasamaṁ.	10	
PA_sn_22:11.0.1	Saṁyutta Nikāya 22.11	11	
PA_sn_22:11.0.2	1. Nakulapituvagga	11	
PA_sn_22:11.0.3	Kālattayaanattasutta	11	
PA_sn_22:11.1.1	Sāvatthinidānaṁ.	11	
PA_sn_22:11.1.2	“Rūpaṁ, bhikkhave, anattā atītānāgataṁ;	11	
PA_sn_22:11.1.3	ko pana vādo paccuppannassa.	11	
PA_sn_22:11.1.4	Evaṁ passaṁ, bhikkhave, sutavā ariyasāvako atītasmiṁ rūpasmiṁ anapekkho hoti;	11	
PA_sn_22:11.1.5	anāgataṁ rūpaṁ nābhinandati;	11	
PA_sn_22:11.1.6	paccuppannassa rūpassa nibbidāya virāgāya nirodhāya paṭipanno hoti.	11	
PA_sn_22:11.1.7	Vedanā anattā …	11	
PA_sn_22:11.1.8	saññā anattā …	11	
PA_sn_22:11.1.9	saṅkhārā anattā …	11	
PA_sn_22:11.1.10	viññāṇaṁ anattā atītānāgataṁ;	11	
PA_sn_22:11.1.11	ko pana vādo paccuppannassa.	11	
PA_sn_22:11.1.12	Evaṁ passaṁ, bhikkhave, sutavā ariyasāvako atītasmiṁ viññāṇasmiṁ anapekkho hoti;	11	
PA_sn_22:11.1.13	anāgataṁ viññāṇaṁ nābhinandati;	11	
PA_sn_22:11.1.14	paccuppannassa viññāṇassa nibbidāya virāgāya nirodhāya paṭipanno hotī”ti.	11	
PA_sn_22:11.1.15	Ekādasamaṁ.	11	
PA_sn_22:11.1.16	Nakulapituvaggo paṭhamo.	11	
PA_sn_22:11.2.0	Tassuddānaṁ	11	
PA_sn_22:11.2.1	Nakulapitā devadahā,	11	
PA_sn_22:11.2.2	Dvepi hāliddikāni ca;	11	
PA_sn_22:11.2.3	Samādhipaṭisallāṇā,	11	
PA_sn_22:11.2.4	Upādāparitassanā duve;	11	
PA_sn_22:11.2.5	Atītānāgatapaccuppannā,	11	
PA_sn_22:11.2.6	Vaggo tena pavuccati.	11	
PA_sn_22:12.0.1	Saṁyutta Nikāya 22.12	12	
PA_sn_22:12.0.2	2. Aniccavagga	12	
PA_sn_22:12.0.3	Aniccasutta	12	
PA_sn_22:12.1.1	Evaṁ me sutaṁ—	12	
PA_sn_22:12.1.2	sāvatthiyaṁ.	12	
PA_sn_22:12.1.3	Tatra kho …pe…	12	
PA_sn_22:12.1.4	“rūpaṁ, bhikkhave, aniccaṁ, vedanā aniccā, saññā aniccā, saṅkhārā aniccā, viññāṇaṁ aniccaṁ.	12	
PA_sn_22:12.1.5	Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati.	12	
PA_sn_22:12.1.6	Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.	12	
PA_sn_22:12.1.7	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	12	
PA_sn_22:12.1.8	Paṭhamaṁ.	12	
PA_sn_22:13.0.1	Saṁyutta Nikāya 22.13	13	
PA_sn_22:13.0.2	2. Aniccavagga	13	
PA_sn_22:13.0.3	Dukkhasutta	13	
PA_sn_22:13.1.1	Sāvatthinidānaṁ.	13	
PA_sn_22:13.1.2	“Rūpaṁ, bhikkhave, dukkhaṁ, vedanā dukkhā, saññā dukkhā, saṅkhārā dukkhā, viññāṇaṁ dukkhaṁ.	13	
PA_sn_22:13.1.3	Evaṁ passaṁ …pe…	13	
PA_sn_22:13.1.4	nāparaṁ itthattāyāti pajānātī”ti.	13	
PA_sn_22:13.1.5	Dutiyaṁ.	13	
PA_sn_22:14.0.1	Saṁyutta Nikāya 22.14	14	
PA_sn_22:14.0.2	2. Aniccavagga	14	
PA_sn_22:14.0.3	Anattasutta	14	
PA_sn_22:14.1.1	Sāvatthinidānaṁ.	14	
PA_sn_22:14.1.2	“Rūpaṁ, bhikkhave, anattā, vedanā anattā, saññā anattā, saṅkhārā anattā, viññāṇaṁ anattā.	14	
PA_sn_22:14.1.3	Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati.	14	
PA_sn_22:14.1.4	Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.	14	
PA_sn_22:14.1.5	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	14	
PA_sn_22:14.1.6	Tatiyaṁ.	14	
PA_sn_22:15.0.1	Saṁyutta Nikāya 22.15	15	
PA_sn_22:15.0.2	2. Aniccavagga	15	
PA_sn_22:15.0.3	Yadaniccasutta	15	
PA_sn_22:15.1.1	Sāvatthinidānaṁ.	15	
PA_sn_22:15.1.2	“Rūpaṁ, bhikkhave, aniccaṁ.	15	
PA_sn_22:15.1.3	Yadaniccaṁ taṁ dukkhaṁ;	15	
PA_sn_22:15.1.4	yaṁ dukkhaṁ tadanattā;	15	
PA_sn_22:15.1.5	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	15	
PA_sn_22:15.1.6	Vedanā aniccā.	15	
PA_sn_22:15.1.7	Yadaniccaṁ taṁ dukkhaṁ;	15	
PA_sn_22:15.1.8	yaṁ dukkhaṁ tadanattā;	15	
PA_sn_22:15.1.9	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	15	
PA_sn_22:15.1.10	Saññā aniccā …pe…	15	
PA_sn_22:15.1.11	saṅkhārā aniccā …	15	
PA_sn_22:15.1.12	viññāṇaṁ aniccaṁ.	15	
PA_sn_22:15.1.13	Yadaniccaṁ taṁ dukkhaṁ;	15	
PA_sn_22:15.1.14	yaṁ dukkhaṁ tadanattā;	15	
PA_sn_22:15.1.15	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	15	
PA_sn_22:15.1.16	Evaṁ passaṁ …pe…	15	
PA_sn_22:15.1.17	nāparaṁ itthattāyā’ti pajānātī”ti.	15	
PA_sn_22:15.1.18	Catutthaṁ.	15	
PA_sn_22:16.0.1	Saṁyutta Nikāya 22.16	16	
PA_sn_22:16.0.2	2. Aniccavagga	16	
PA_sn_22:16.0.3	Yaṁdukkhasutta	16	
PA_sn_22:16.1.1	Sāvatthinidānaṁ.	16	
PA_sn_22:16.1.2	“Rūpaṁ, bhikkhave, dukkhaṁ.	16	
PA_sn_22:16.1.3	Yaṁ dukkhaṁ tadanattā;	16	
PA_sn_22:16.1.4	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	16	
PA_sn_22:16.1.5	Vedanā dukkhā …	16	
PA_sn_22:16.1.6	saññā dukkhā …	16	
PA_sn_22:16.1.7	saṅkhārā dukkhā …	16	
PA_sn_22:16.1.8	viññāṇaṁ dukkhaṁ.	16	
PA_sn_22:16.1.9	Yaṁ dukkhaṁ tadanattā;	16	
PA_sn_22:16.1.10	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	16	
PA_sn_22:16.1.11	Evaṁ passaṁ …pe…	16	
PA_sn_22:16.1.12	nāparaṁ itthattāyā’ti pajānātī”ti.	16	
PA_sn_22:16.1.13	Pañcamaṁ.	16	
PA_sn_22:17.0.1	Saṁyutta Nikāya 22.17	17	
PA_sn_22:17.0.2	2. Aniccavagga	17	
PA_sn_22:17.0.3	Yadanattāsutta	17	
PA_sn_22:17.1.1	Sāvatthinidānaṁ.	17	
PA_sn_22:17.1.2	“Rūpaṁ, bhikkhave, anattā.	17	
PA_sn_22:17.1.3	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	17	
PA_sn_22:17.1.4	Vedanā anattā …	17	
PA_sn_22:17.1.5	saññā anattā …	17	
PA_sn_22:17.1.6	saṅkhārā anattā …	17	
PA_sn_22:17.1.7	viññāṇaṁ anattā.	17	
PA_sn_22:17.1.8	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	17	
PA_sn_22:17.1.9	Evaṁ passaṁ, bhikkhave …pe…	17	
PA_sn_22:17.1.10	nāparaṁ itthattāyā’ti pajānātī”ti.	17	
PA_sn_22:17.1.11	Chaṭṭhaṁ.	17	
PA_sn_22:18.0.1	Saṁyutta Nikāya 22.18	18	
PA_sn_22:18.0.2	2. Aniccavagga	18	
PA_sn_22:18.0.3	Sahetuaniccasutta	18	
PA_sn_22:18.1.1	Sāvatthinidānaṁ.	18	
PA_sn_22:18.1.2	“Rūpaṁ, bhikkhave, aniccaṁ.	18	
PA_sn_22:18.1.3	Yopi hetu, yopi paccayo rūpassa uppādāya, sopi anicco.	18	
PA_sn_22:18.1.4	Aniccasambhūtaṁ, bhikkhave, rūpaṁ kuto niccaṁ bhavissati.	18	
PA_sn_22:18.1.5	Vedanā aniccā.	18	
PA_sn_22:18.1.6	Yopi hetu, yopi paccayo vedanāya uppādāya, sopi anicco.	18	
PA_sn_22:18.1.7	Aniccasambhūtā, bhikkhave, vedanā kuto niccā bhavissati.	18	
PA_sn_22:18.1.8	Saññā aniccā …	18	
PA_sn_22:18.1.9	saṅkhārā aniccā.	18	
PA_sn_22:18.1.10	Yopi hetu yopi paccayo saṅkhārānaṁ uppādāya, sopi anicco.	18	
PA_sn_22:18.1.11	Aniccasambhūtā, bhikkhave, saṅkhārā kuto niccā bhavissanti.	18	
PA_sn_22:18.1.12	Viññāṇaṁ aniccaṁ.	18	
PA_sn_22:18.1.13	Yopi hetu yopi paccayo viññāṇassa uppādāya, sopi anicco.	18	
PA_sn_22:18.1.14	Aniccasambhūtaṁ, bhikkhave, viññāṇaṁ kuto niccaṁ bhavissati.	18	
PA_sn_22:18.1.15	Evaṁ passaṁ …pe…	18	
PA_sn_22:18.1.16	nāparaṁ itthattāyā’ti pajānātī”ti.	18	
PA_sn_22:18.1.17	Sattamaṁ.	18	
PA_sn_22:19.0.1	Saṁyutta Nikāya 22.19	19	
PA_sn_22:19.0.2	2. Aniccavagga	19	
PA_sn_22:19.0.3	Sahetudukkhasutta	19	
PA_sn_22:19.1.1	Sāvatthinidānaṁ.	19	
PA_sn_22:19.1.2	“Rūpaṁ, bhikkhave, dukkhaṁ.	19	
PA_sn_22:19.1.3	Yopi hetu yopi paccayo rūpassa uppādāya, sopi dukkho.	19	
PA_sn_22:19.1.4	Dukkhasambhūtaṁ, bhikkhave, rūpaṁ kuto sukhaṁ bhavissati.	19	
PA_sn_22:19.1.5	Vedanā dukkhā …	19	
PA_sn_22:19.1.6	saññā dukkhā …	19	
PA_sn_22:19.1.7	saṅkhārā dukkhā …	19	
PA_sn_22:19.1.8	viññāṇaṁ dukkhaṁ.	19	
PA_sn_22:19.1.9	Yopi hetu yopi paccayo viññāṇassa uppādāya, sopi dukkho.	19	
PA_sn_22:19.1.10	Dukkhasambhūtaṁ, bhikkhave, viññāṇaṁ kuto sukhaṁ bhavissati.	19	
PA_sn_22:19.1.11	Evaṁ passaṁ …pe…	19	
PA_sn_22:19.1.12	nāparaṁ itthattāyā’ti pajānātī”ti.	19	
PA_sn_22:19.1.13	Aṭṭhamaṁ.	19	
PA_sn_22:20.0.1	Saṁyutta Nikāya 22.20	20	
PA_sn_22:20.0.2	2. Aniccavagga	20	
PA_sn_22:20.0.3	Sahetuanattasutta	20	
PA_sn_22:20.1.1	Sāvatthinidānaṁ.	20	
PA_sn_22:20.1.2	“Rūpaṁ, bhikkhave, anattā.	20	
PA_sn_22:20.1.3	Yopi hetu yopi paccayo rūpassa uppādāya, sopi anattā.	20	
PA_sn_22:20.1.4	Anattasambhūtaṁ, bhikkhave, rūpaṁ kuto attā bhavissati.	20	
PA_sn_22:20.1.5	Vedanā anattā …	20	
PA_sn_22:20.1.6	saññā anattā …	20	
PA_sn_22:20.1.7	saṅkhārā anattā …	20	
PA_sn_22:20.1.8	viññāṇaṁ anattā.	20	
PA_sn_22:20.1.9	Yopi hetu yopi paccayo viññāṇassa uppādāya, sopi anattā.	20	
PA_sn_22:20.1.10	Anattasambhūtaṁ, bhikkhave, viññāṇaṁ kuto attā bhavissati.	20	
PA_sn_22:20.1.11	Evaṁ passaṁ …pe…	20	
PA_sn_22:20.1.12	nāparaṁ itthattāyā’ti pajānātī”ti.	20	
PA_sn_22:20.1.13	Navamaṁ.	20	
PA_sn_22:21.0.1	Saṁyutta Nikāya 22.21	21	
PA_sn_22:21.0.2	2. Aniccavagga	21	
PA_sn_22:21.0.3	Ānandasutta	21	
PA_sn_22:21.1.1	Sāvatthiyaṁ … ārāme.	21	
PA_sn_22:21.1.2	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	21	
PA_sn_22:21.1.3	“‘nirodho nirodho’ti, bhante, vuccati.	21	
PA_sn_22:21.1.4	Katamesānaṁ kho, bhante, dhammānaṁ nirodho ‘nirodho’ti vuccatī”ti?	21	
PA_sn_22:21.1.5	“Rūpaṁ kho, ānanda, aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ.	21	
PA_sn_22:21.1.6	Tassa nirodho ‘nirodho’ti vuccati.	21	
PA_sn_22:21.1.7	Vedanā aniccā saṅkhatā paṭiccasamuppannā khayadhammā vayadhammā virāgadhammā nirodhadhammā.	21	
PA_sn_22:21.1.8	Tassā nirodho ‘nirodho’ti vuccati.	21	
PA_sn_22:21.1.9	Saññā …	21	
PA_sn_22:21.1.10	saṅkhārā aniccā saṅkhatā paṭiccasamuppannā khayadhammā vayadhammā virāgadhammā nirodhadhammā.	21	
PA_sn_22:21.1.11	Tesaṁ nirodho ‘nirodho’ti vuccati.	21	
PA_sn_22:21.1.12	Viññāṇaṁ aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ.	21	
PA_sn_22:21.1.13	Tassa nirodho ‘nirodho’ti vuccati.	21	
PA_sn_22:21.1.14	Imesaṁ kho, ānanda, dhammānaṁ nirodho ‘nirodho’ti vuccatī”ti.	21	
PA_sn_22:21.1.15	Dasamaṁ.	21	
PA_sn_22:21.1.16	Aniccavaggo dutiyo.	21	
PA_sn_22:21.2.0	Tassuddānaṁ	21	
PA_sn_22:21.2.1	Aniccaṁ dukkhaṁ anattā,	21	
PA_sn_22:21.2.2	yadaniccāpare tayo;	21	
PA_sn_22:21.2.3	Hetunāpi tayo vuttā,	21	
PA_sn_22:21.2.4	ānandena ca te dasāti.	21	
PA_sn_22:22.0.1	Saṁyutta Nikāya 22.22	22	
PA_sn_22:22.0.2	3. Bhāravagga	22	
PA_sn_22:22.0.3	Bhārasutta	22	
PA_sn_22:22.1.1	Sāvatthiyaṁ … tatra kho …	22	
PA_sn_22:22.1.2	“bhārañca vo, bhikkhave, desessāmi bhārahārañca bhārādānañca bhāranikkhepanañca.	22	
PA_sn_22:22.1.3	Taṁ suṇātha.	22	
PA_sn_22:22.1.4	Katamo ca, bhikkhave, bhāro?	22	
PA_sn_22:22.1.5	Pañcupādānakkhandhā tissa vacanīyaṁ.	22	
PA_sn_22:22.1.6	Katame pañca?	22	
PA_sn_22:22.1.7	Rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandho;	22	
PA_sn_22:22.1.8	ayaṁ vuccati, bhikkhave, bhāro.	22	
PA_sn_22:22.2.1	Katamo ca, bhikkhave, bhārahāro?	22	
PA_sn_22:22.2.2	Puggalo tissa vacanīyaṁ.	22	
PA_sn_22:22.2.3	Yvāyaṁ āyasmā evaṁnāmo evaṅgotto;	22	
PA_sn_22:22.2.4	ayaṁ vuccati, bhikkhave, bhārahāro.	22	
PA_sn_22:22.3.1	Katamañca, bhikkhave, bhārādānaṁ?	22	
PA_sn_22:22.3.2	Yāyaṁ taṇhā ponobhavikā nandīrāgasahagatā tatratatrābhinandinī, seyyathidaṁ—	22	
PA_sn_22:22.3.3	kāmataṇhā, bhavataṇhā, vibhavataṇhā.	22	
PA_sn_22:22.3.4	Idaṁ vuccati, bhikkhave, bhārādānaṁ.	22	
PA_sn_22:22.4.1	Katamañca, bhikkhave, bhāranikkhepanaṁ?	22	
PA_sn_22:22.4.2	Yo tassāyeva taṇhāya asesavirāganirodho cāgo paṭinissaggo mutti anālayo.	22	
PA_sn_22:22.4.3	Idaṁ vuccati, bhikkhave, bhāranikkhepanan”ti.	22	
PA_sn_22:22.5.1	Idamavoca bhagavā.	22	
PA_sn_22:22.5.2	Idaṁ vatvāna sugato athāparaṁ etadavoca satthā:	22	
PA_sn_22:22.6.1	“Bhārā have pañcakkhandhā,	22	
PA_sn_22:22.6.2	bhārahāro ca puggalo;	22	
PA_sn_22:22.6.3	Bhārādānaṁ dukhaṁ loke,	22	
PA_sn_22:22.6.4	bhāranikkhepanaṁ sukhaṁ.	22	
PA_sn_22:22.7.1	Nikkhipitvā garuṁ bhāraṁ,	22	
PA_sn_22:22.7.2	aññaṁ bhāraṁ anādiya;	22	
PA_sn_22:22.7.3	Samūlaṁ taṇhamabbuyha,	22	
PA_sn_22:22.7.4	nicchāto parinibbuto”ti.	22	
PA_sn_22:22.7.5	Paṭhamaṁ.	22	
PA_sn_22:23.0.1	Saṁyutta Nikāya 22.23	23	
PA_sn_22:23.0.2	3. Bhāravagga	23	
PA_sn_22:23.0.3	Pariññasutta	23	
PA_sn_22:23.1.1	Sāvatthinidānaṁ.	23	
PA_sn_22:23.1.2	“Pariññeyye ca, bhikkhave, dhamme desessāmi pariññañca.	23	
PA_sn_22:23.1.3	Taṁ suṇātha.	23	
PA_sn_22:23.1.4	Katame ca, bhikkhave, pariññeyyā dhammā?	23	
PA_sn_22:23.1.5	Rūpaṁ, bhikkhave, pariññeyyo dhammo, vedanā pariññeyyo dhammo, saññā pariññeyyo dhammo, saṅkhārā pariññeyyo dhammo, viññāṇaṁ pariññeyyo dhammo.	23	
PA_sn_22:23.1.6	Ime vuccanti, bhikkhave, pariññeyyā dhammā.	23	
PA_sn_22:23.1.7	Katamā ca, bhikkhave, pariññā?	23	
PA_sn_22:23.1.8	Yo, bhikkhave, rāgakkhayo dosakkhayo mohakkhayo.	23	
PA_sn_22:23.1.9	Ayaṁ vuccati, bhikkhave, pariññā”ti.	23	
PA_sn_22:23.1.10	Dutiyaṁ.	23	
PA_sn_22:24.0.1	Saṁyutta Nikāya 22.24	24	
PA_sn_22:24.0.2	3. Bhāravagga	24	
PA_sn_22:24.0.3	Abhijānasutta	24	
PA_sn_22:24.1.1	Sāvatthinidānaṁ.	24	
PA_sn_22:24.1.2	“Rūpaṁ, bhikkhave, anabhijānaṁ aparijānaṁ avirājayaṁ appajahaṁ abhabbo dukkhakkhayāya;	24	
PA_sn_22:24.1.3	vedanaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya;	24	
PA_sn_22:24.1.4	saññaṁ anabhijānaṁ …	24	
PA_sn_22:24.1.5	saṅkhāre anabhijānaṁ aparijānaṁ avirājayaṁ appajahaṁ abhabbo dukkhakkhayāya;	24	
PA_sn_22:24.1.6	viññāṇaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya.	24	
PA_sn_22:24.1.7	Rūpañca kho, bhikkhave, abhijānaṁ parijānaṁ virājayaṁ pajahaṁ bhabbo dukkhakkhayāya;	24	
PA_sn_22:24.1.8	vedanaṁ abhijānaṁ …	24	
PA_sn_22:24.1.9	saññaṁ …	24	
PA_sn_22:24.1.10	saṅkhāre …	24	
PA_sn_22:24.1.11	viññāṇaṁ abhijānaṁ parijānaṁ virājayaṁ pajahaṁ bhabbo dukkhakkhayāyā”ti.	24	
PA_sn_22:24.1.12	Tatiyaṁ.	24	
PA_sn_22:25.0.1	Saṁyutta Nikāya 22.25	25	
PA_sn_22:25.0.2	3. Bhāravagga	25	
PA_sn_22:25.0.3	Chandarāgasutta	25	
PA_sn_22:25.1.1	Sāvatthinidānaṁ.	25	
PA_sn_22:25.1.2	“Yo, bhikkhave, rūpasmiṁ chandarāgo taṁ pajahatha.	25	
PA_sn_22:25.1.3	Evaṁ taṁ rūpaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.	25	
PA_sn_22:25.1.4	Yo vedanāya chandarāgo taṁ pajahatha.	25	
PA_sn_22:25.1.5	Evaṁ sā vedanā pahīnā bhavissati ucchinnamūlā tālāvatthukatā anabhāvaṅkatā āyatiṁ anuppādadhammā.	25	
PA_sn_22:25.1.6	Yo saññāya chandarāgo taṁ pajahatha.	25	
PA_sn_22:25.1.7	Evaṁ sā saññā pahīnā bhavissati ucchinnamūlā tālāvatthukatā anabhāvaṅkatā āyatiṁ anuppādadhammā.	25	
PA_sn_22:25.1.8	Yo saṅkhāresu chandarāgo taṁ pajahatha.	25	
PA_sn_22:25.1.9	Evaṁ te saṅkhārā pahīnā bhavissanti ucchinnamūlā tālāvatthukatā anabhāvaṅkatā āyatiṁ anuppādadhammā.	25	
PA_sn_22:25.1.10	Yo viññāṇasmiṁ chandarāgo taṁ pajahatha.	25	
PA_sn_22:25.1.11	Evaṁ taṁ viññāṇaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ āyatiṁ anuppādadhamman”ti.	25	
PA_sn_22:25.1.12	Catutthaṁ.	25	
PA_sn_22:26.0.1	Saṁyutta Nikāya 22.26	26	
PA_sn_22:26.0.2	3. Bhāravagga	26	
PA_sn_22:26.0.3	Assādasutta	26	
PA_sn_22:26.1.1	Sāvatthinidānaṁ.	26	
PA_sn_22:26.1.2	“Pubbeva me, bhikkhave, sambodhā anabhisambuddhassa bodhisattasseva sato etadahosi:	26	
PA_sn_22:26.1.3	‘ko nu kho rūpassa assādo, ko ādīnavo, kiṁ nissaraṇaṁ?	26	
PA_sn_22:26.1.4	Ko vedanāya assādo, ko ādīnavo, kiṁ nissaraṇaṁ?	26	
PA_sn_22:26.1.5	Ko saññāya assādo, ko ādīnavo, kiṁ nissaraṇaṁ?	26	
PA_sn_22:26.1.6	Ko saṅkhārānaṁ assādo, ko ādīnavo, kiṁ nissaraṇaṁ?	26	
PA_sn_22:26.1.7	Ko viññāṇassa assādo, ko ādīnavo, kiṁ nissaraṇan’ti?	26	
PA_sn_22:26.1.8	Tassa mayhaṁ, bhikkhave, etadahosi:	26	
PA_sn_22:26.1.9	‘yaṁ kho rūpaṁ paṭicca uppajjati sukhaṁ somanassaṁ, ayaṁ rūpassa assādo.	26	
PA_sn_22:26.1.10	Yaṁ rūpaṁ aniccaṁ dukkhaṁ vipariṇāmadhammaṁ, ayaṁ rūpassa ādīnavo.	26	
PA_sn_22:26.1.11	Yo rūpasmiṁ chandarāgavinayo chandarāgappahānaṁ, idaṁ rūpassa nissaraṇaṁ.	26	
PA_sn_22:26.1.12	Yaṁ vedanaṁ paṭicca uppajjati sukhaṁ somanassaṁ, ayaṁ vedanāya assādo.	26	
PA_sn_22:26.1.13	Yaṁ vedanā aniccā dukkhā vipariṇāmadhammā, ayaṁ vedanāya ādīnavo.	26	
PA_sn_22:26.1.14	Yo vedanāya chandarāgavinayo chandarāgappahānaṁ, idaṁ vedanāya nissaraṇaṁ.	26	
PA_sn_22:26.1.15	Yaṁ saññaṁ paṭicca uppajjati …pe…	26	
PA_sn_22:26.1.16	yaṁ saṅkhāre paṭicca uppajjati sukhaṁ somanassaṁ, ayaṁ saṅkhārānaṁ assādo.	26	
PA_sn_22:26.1.17	Yaṁ saṅkhārā aniccā dukkhā vipariṇāmadhammā, ayaṁ saṅkhārānaṁ ādīnavo.	26	
PA_sn_22:26.1.18	Yo saṅkhāresu chandarāgavinayo chandarāgappahānaṁ, idaṁ saṅkhārānaṁ nissaraṇaṁ.	26	
PA_sn_22:26.1.19	Yaṁ viññāṇaṁ paṭicca uppajjati sukhaṁ somanassaṁ, ayaṁ viññāṇassa assādo.	26	
PA_sn_22:26.1.20	Yaṁ viññāṇaṁ aniccaṁ dukkhaṁ vipariṇāmadhammaṁ, ayaṁ viññāṇassa ādīnavo.	26	
PA_sn_22:26.1.21	Yo viññāṇasmiṁ chandarāgavinayo chandarāgappahānaṁ, idaṁ viññāṇassa nissaraṇaṁ’.	26	
PA_sn_22:26.2.1_0	Yāvakīvañcāhaṁ, bhikkhave, imesaṁ pañcannaṁ upādānakkhandhānaṁ evaṁ assādañca assādato	26	
PA_sn_22:26.2.1_1	ādīnavañca ādīnavato nissaraṇañca nissaraṇato yathābhūtaṁ nābbhaññāsiṁ, neva tāvāhaṁ,	26	
PA_sn_22:26.2.1_2	bhikkhave, ‘sadevake loke samārake sabrahmake sassamaṇabrāhmaṇiyā pajāya sadevamanussāya	26	
PA_sn_22:26.2.1_3	anuttaraṁ sammāsambodhiṁ abhisambuddho’ti paccaññāsiṁ.	26	
PA_sn_22:26.2.2	Yato ca khvāhaṁ, bhikkhave, imesaṁ pañcannaṁ upādānakkhandhānaṁ evaṁ assādañca assādato ādīnavañca ādīnavato nissaraṇañca nissaraṇato yathābhūtaṁ abbhaññāsiṁ;	26	
PA_sn_22:26.2.3	athāhaṁ, bhikkhave, sadevake loke samārake sabrahmake sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddhoti paccaññāsiṁ.	26	
PA_sn_22:26.2.4	Ñāṇañca pana me dassanaṁ udapādi:	26	
PA_sn_22:26.2.5	‘akuppā me vimutti; ayamantimā jāti; natthi dāni punabbhavo’”ti.	26	
PA_sn_22:26.2.6	Pañcamaṁ.	26	
PA_sn_22:27.0.1	Saṁyutta Nikāya 22.27	27	
PA_sn_22:27.0.2	3. Bhāravagga	27	
PA_sn_22:27.0.3	Dutiyaassādasutta	27	
PA_sn_22:27.1.1	Sāvatthinidānaṁ.	27	
PA_sn_22:27.1.2	“Rūpassāhaṁ, bhikkhave, assādapariyesanaṁ acariṁ.	27	
PA_sn_22:27.1.3	Yo rūpassa assādo tadajjhagamaṁ.	27	
PA_sn_22:27.1.4	Yāvatā rūpassa assādo paññāya me so sudiṭṭho.	27	
PA_sn_22:27.1.5	Rūpassāhaṁ, bhikkhave, ādīnavapariyesanaṁ acariṁ.	27	
PA_sn_22:27.1.6	Yo rūpassa ādīnavo tadajjhagamaṁ.	27	
PA_sn_22:27.1.7	Yāvatā rūpassa ādīnavo paññāya me so sudiṭṭho.	27	
PA_sn_22:27.1.8	Rūpassāhaṁ, bhikkhave, nissaraṇapariyesanaṁ acariṁ.	27	
PA_sn_22:27.1.9	Yaṁ rūpassa nissaraṇaṁ tadajjhagamaṁ.	27	
PA_sn_22:27.1.10	Yāvatā rūpassa nissaraṇaṁ paññāya me taṁ sudiṭṭhaṁ.	27	
PA_sn_22:27.1.11	Vedanāyāhaṁ, bhikkhave …	27	
PA_sn_22:27.1.12	saññāyāhaṁ, bhikkhave …	27	
PA_sn_22:27.1.13	saṅkhārānāhaṁ, bhikkhave …	27	
PA_sn_22:27.1.14	viññāṇassāhaṁ, bhikkhave, assādapariyesanaṁ acariṁ.	27	
PA_sn_22:27.1.15	Yo viññāṇassa assādo tadajjhagamaṁ.	27	
PA_sn_22:27.1.16	Yāvatā viññāṇassa assādo paññāya me so sudiṭṭho.	27	
PA_sn_22:27.1.17	Viññāṇassāhaṁ, bhikkhave, ādīnavapariyesanaṁ acariṁ.	27	
PA_sn_22:27.1.18	Yo viññāṇassa ādīnavo tadajjhagamaṁ.	27	
PA_sn_22:27.1.19	Yāvatā viññāṇassa ādīnavo paññāya me so sudiṭṭho.	27	
PA_sn_22:27.1.20	Viññāṇassāhaṁ, bhikkhave, nissaraṇapariyesanaṁ acariṁ.	27	
PA_sn_22:27.1.21	Yaṁ viññāṇassa nissaraṇaṁ tadajjhagamaṁ.	27	
PA_sn_22:27.1.22	Yāvatā viññāṇassa nissaraṇaṁ paññāya me taṁ sudiṭṭhaṁ.	27	
PA_sn_22:27.1.23	Yāvakīvañcāhaṁ, bhikkhave, imesaṁ pañcannaṁ upādānakkhandhānaṁ assādañca assādato ādīnavañca ādīnavato nissaraṇañca nissaraṇato yathābhūtaṁ nābbhaññāsiṁ …pe…	27	
PA_sn_22:27.1.24	abbhaññāsiṁ.	27	
PA_sn_22:27.1.25	Ñāṇañca pana me dassanaṁ udapādi:	27	
PA_sn_22:27.1.26	‘akuppā me vimutti; ayamantimā jāti; natthi dāni punabbhavo’”ti.	27	
PA_sn_22:27.1.27	Chaṭṭhaṁ.	27	
PA_sn_22:28.0.1	Saṁyutta Nikāya 22.28	28	
PA_sn_22:28.0.2	3. Bhāravagga	28	
PA_sn_22:28.0.3	Tatiyaassādasutta	28	
PA_sn_22:28.1.1	Sāvatthinidānaṁ.	28	
PA_sn_22:28.1.2	“No cedaṁ, bhikkhave, rūpassa assādo abhavissa nayidaṁ sattā rūpasmiṁ sārajjeyyuṁ.	28	
PA_sn_22:28.1.3	Yasmā ca kho, bhikkhave, atthi rūpassa assādo, tasmā sattā rūpasmiṁ sārajjanti.	28	
PA_sn_22:28.1.4	No cedaṁ, bhikkhave, rūpassa ādīnavo abhavissa nayidaṁ sattā rūpasmiṁ nibbindeyyuṁ.	28	
PA_sn_22:28.1.5	Yasmā ca kho, bhikkhave, atthi rūpassa ādīnavo, tasmā sattā rūpasmiṁ nibbindanti.	28	
PA_sn_22:28.1.6	No cedaṁ, bhikkhave, rūpassa nissaraṇaṁ abhavissa nayidaṁ sattā rūpasmā nissareyyuṁ.	28	
PA_sn_22:28.1.7	Yasmā ca kho, bhikkhave, atthi rūpassa nissaraṇaṁ, tasmā sattā rūpasmā nissaranti.	28	
PA_sn_22:28.1.8	No cedaṁ, bhikkhave, vedanāya …pe…	28	
PA_sn_22:28.1.9	no cedaṁ, bhikkhave, saññāya …	28	
PA_sn_22:28.1.10	no cedaṁ, bhikkhave, saṅkhārānaṁ nissaraṇaṁ abhavissa, nayidaṁ sattā saṅkhārehi nissareyyuṁ.	28	
PA_sn_22:28.1.11	Yasmā ca kho, bhikkhave, atthi saṅkhārānaṁ nissaraṇaṁ, tasmā sattā saṅkhārehi nissaranti.	28	
PA_sn_22:28.1.12	No cedaṁ, bhikkhave, viññāṇassa assādo abhavissa, nayidaṁ sattā viññāṇasmiṁ sārajjeyyuṁ.	28	
PA_sn_22:28.1.13	Yasmā ca kho, bhikkhave, atthi viññāṇassa assādo, tasmā sattā viññāṇasmiṁ sārajjanti.	28	
PA_sn_22:28.1.14	No cedaṁ, bhikkhave, viññāṇassa ādīnavo abhavissa, nayidaṁ sattā viññāṇasmiṁ nibbindeyyuṁ.	28	
PA_sn_22:28.1.15	Yasmā ca kho, bhikkhave, atthi viññāṇassa ādīnavo, tasmā sattā viññāṇasmiṁ nibbindanti.	28	
PA_sn_22:28.1.16	No cedaṁ, bhikkhave, viññāṇassa nissaraṇaṁ abhavissa, nayidaṁ sattā viññāṇasmā nissareyyuṁ.	28	
PA_sn_22:28.1.17	Yasmā ca kho, bhikkhave, atthi viññāṇassa nissaraṇaṁ, tasmā sattā viññāṇasmā nissaranti.	28	
PA_sn_22:28.2.1	Yāvakīvañca, bhikkhave, sattā imesaṁ pañcannaṁ upādānakkhandhānaṁ assādañca assādato ādīnavañca ādīnavato nissaraṇañca nissaraṇato yathābhūtaṁ nābbhaññaṁsu;	28	
PA_sn_22:28.2.2	neva tāva, bhikkhave, sattā sadevakā lokā samārakā sabrahmakā sassamaṇabrāhmaṇiyā pajāya sadevamanussāya nissaṭā visaṁyuttā vippamuttā vimariyādīkatena cetasā vihariṁsu.	28	
PA_sn_22:28.2.3	Yato ca kho, bhikkhave, sattā imesaṁ pañcannaṁ upādānakkhandhānaṁ assādañca assādato ādīnavañca ādīnavato nissaraṇañca nissaraṇato yathābhūtaṁ abbhaññaṁsu;	28	
PA_sn_22:28.2.4	atha, bhikkhave, sattā sadevakā lokā samārakā sabrahmakā sassamaṇabrāhmaṇiyā pajāya sadevamanussāya nissaṭā visaṁyuttā vippamuttā vimariyādīkatena cetasā viharanti”.	28	
PA_sn_22:28.2.5	Sattamaṁ.	28	
PA_sn_22:29.0.1	Saṁyutta Nikāya 22.29	29	
PA_sn_22:29.0.2	3. Bhāravagga	29	
PA_sn_22:29.0.3	Abhinandanasutta	29	
PA_sn_22:29.1.1	Sāvatthinidānaṁ.	29	
PA_sn_22:29.1.2	“Yo, bhikkhave, rūpaṁ abhinandati, dukkhaṁ so abhinandati.	29	
PA_sn_22:29.1.3	Yo dukkhaṁ abhinandati, aparimutto so dukkhasmāti vadāmi.	29	
PA_sn_22:29.1.4	Yo vedanaṁ abhinandati …	29	
PA_sn_22:29.1.5	yo saññaṁ abhinandati …	29	
PA_sn_22:29.1.6	yo saṅkhāre abhinandati …	29	
PA_sn_22:29.1.7	yo viññāṇaṁ abhinandati, dukkhaṁ so abhinandati.	29	
PA_sn_22:29.1.8	Yo dukkhaṁ abhinandati, aparimutto so dukkhasmāti vadāmi.	29	
PA_sn_22:29.1.9	Yo ca kho, bhikkhave, rūpaṁ nābhinandati, dukkhaṁ so nābhinandati.	29	
PA_sn_22:29.1.10	Yo dukkhaṁ nābhinandati, parimutto so dukkhasmāti vadāmi.	29	
PA_sn_22:29.1.11	Yo vedanaṁ nābhinandati …	29	
PA_sn_22:29.1.12	yo saññaṁ nābhinandati …	29	
PA_sn_22:29.1.13	yo saṅkhāre nābhinandati …	29	
PA_sn_22:29.1.14	yo viññāṇaṁ nābhinandati, dukkhaṁ so nābhinandati.	29	
PA_sn_22:29.1.15	Yo dukkhaṁ nābhinandati, parimutto so dukkhasmāti vadāmī”ti.	29	
PA_sn_22:29.1.16	Aṭṭhamaṁ.	29	
PA_sn_22:30.0.1	Saṁyutta Nikāya 22.30	30	
PA_sn_22:30.0.2	3. Bhāravagga	30	
PA_sn_22:30.0.3	Uppādasutta	30	
PA_sn_22:30.1.1	Sāvatthinidānaṁ.	30	
PA_sn_22:30.1.2	“Yo, bhikkhave, rūpassa uppādo ṭhiti abhinibbatti pātubhāvo, dukkhasseso uppādo rogānaṁ ṭhiti jarāmaraṇassa pātubhāvo.	30	
PA_sn_22:30.1.3	Yo vedanāya …pe…	30	
PA_sn_22:30.1.4	yo saññāya …pe…	30	
PA_sn_22:30.1.5	yo saṅkhārānaṁ …pe…	30	
PA_sn_22:30.1.6	yo viññāṇassa uppādo ṭhiti abhinibbatti pātubhāvo, dukkhasseso uppādo rogānaṁ ṭhiti jarāmaraṇassa pātubhāvo.	30	
PA_sn_22:30.1.7	Yo ca kho, bhikkhave, rūpassa nirodho vūpasamo atthaṅgamo, dukkhasseso nirodho rogānaṁ vūpasamo jarāmaraṇassa atthaṅgamo.	30	
PA_sn_22:30.1.8	Yo vedanāya …pe…	30	
PA_sn_22:30.1.9	yo saññāya …	30	
PA_sn_22:30.1.10	yo saṅkhārānaṁ …	30	
PA_sn_22:30.1.11	yo viññāṇassa nirodho vūpasamo atthaṅgamo, dukkhasseso nirodho rogānaṁ vūpasamo jarāmaraṇassa atthaṅgamo”ti.	30	
PA_sn_22:30.1.12	Navamaṁ.	30	
PA_sn_22:31.0.1	Saṁyutta Nikāya 22.31	31	
PA_sn_22:31.0.2	3. Bhāravagga	31	
PA_sn_22:31.0.3	Aghamūlasutta	31	
PA_sn_22:31.1.1	Sāvatthinidānaṁ.	31	
PA_sn_22:31.1.2	“Aghañca, bhikkhave, desessāmi aghamūlañca.	31	
PA_sn_22:31.1.3	Taṁ suṇātha.	31	
PA_sn_22:31.1.4	Katamañca, bhikkhave, aghaṁ?	31	
PA_sn_22:31.1.5	Rūpaṁ, bhikkhave, aghaṁ, vedanā aghaṁ, saññā aghaṁ, saṅkhārā aghaṁ, viññāṇaṁ aghaṁ.	31	
PA_sn_22:31.1.6	Idaṁ vuccati, bhikkhave, aghaṁ.	31	
PA_sn_22:31.1.7	Katamañca, bhikkhave, aghamūlaṁ?	31	
PA_sn_22:31.1.8	Yāyaṁ taṇhā ponobhavikā nandīrāgasahagatā tatratatrābhinandinī;	31	
PA_sn_22:31.1.9	Seyyathidaṁ—kāmataṇhā, bhavataṇhā, vibhavataṇhā.	31	
PA_sn_22:31.1.10	Idaṁ vuccati, bhikkhave, aghamūlan”ti.	31	
PA_sn_22:31.1.11	Dasamaṁ.	31	
PA_sn_22:32.0.1	Saṁyutta Nikāya 22.32	32	
PA_sn_22:32.0.2	3. Bhāravagga	32	
PA_sn_22:32.0.3	Pabhaṅgusutta	32	
PA_sn_22:32.1.1	Sāvatthinidānaṁ.	32	
PA_sn_22:32.1.2	“Pabhaṅguñca, bhikkhave, desessāmi appabhaṅguñca.	32	
PA_sn_22:32.1.3	Taṁ suṇātha.	32	
PA_sn_22:32.1.4	Kiñca, bhikkhave, pabhaṅgu, kiṁ appabhaṅgu?	32	
PA_sn_22:32.1.5	Rūpaṁ, bhikkhave, pabhaṅgu.	32	
PA_sn_22:32.1.6	Yo tassa nirodho vūpasamo atthaṅgamo, idaṁ appabhaṅgu.	32	
PA_sn_22:32.1.7	Vedanā pabhaṅgu.	32	
PA_sn_22:32.1.8	Yo tassā nirodho vūpasamo atthaṅgamo, idaṁ appabhaṅgu.	32	
PA_sn_22:32.1.9	Saññā pabhaṅgu …	32	
PA_sn_22:32.1.10	saṅkhārā pabhaṅgu.	32	
PA_sn_22:32.1.11	Yo tesaṁ nirodho vūpasamo atthaṅgamo, idaṁ appabhaṅgu.	32	
PA_sn_22:32.1.12	Viññāṇaṁ pabhaṅgu.	32	
PA_sn_22:32.1.13	Yo tassa nirodho vūpasamo atthaṅgamo, idaṁ appabhaṅgū”ti.	32	
PA_sn_22:32.1.14	Ekādasamaṁ.	32	
PA_sn_22:32.1.15	Bhāravaggo tatiyo.	32	
PA_sn_22:32.2.0	Tassuddānaṁ	32	
PA_sn_22:32.2.1	Bhāraṁ pariññaṁ abhijānaṁ,	32	
PA_sn_22:32.2.2	chandarāgaṁ catutthakaṁ;	32	
PA_sn_22:32.2.3	Assādā ca tayo vuttā,	32	
PA_sn_22:32.2.4	abhinandanamaṭṭhamaṁ;	32	
PA_sn_22:32.2.5	Uppādaṁ aghamūlañca,	32	
PA_sn_22:32.2.6	ekādasamo pabhaṅgūti.	32	
PA_sn_22:33.0.1	Saṁyutta Nikāya 22.33	33	
PA_sn_22:33.0.2	4. Natumhākavagga	33	
PA_sn_22:33.0.3	Natumhākasutta	33	
PA_sn_22:33.1.1	Sāvatthinidānaṁ.	33	
PA_sn_22:33.1.2	“Yaṁ, bhikkhave, na tumhākaṁ, taṁ pajahatha.	33	
PA_sn_22:33.1.3	Taṁ vo pahīnaṁ hitāya sukhāya bhavissati.	33	
PA_sn_22:33.1.4	Kiñca, bhikkhave, na tumhākaṁ?	33	
PA_sn_22:33.1.5	Rūpaṁ, bhikkhave, na tumhākaṁ, taṁ pajahatha.	33	
PA_sn_22:33.1.6	Taṁ vo pahīnaṁ hitāya sukhāya bhavissati.	33	
PA_sn_22:33.1.7	Vedanā na tumhākaṁ, taṁ pajahatha.	33	
PA_sn_22:33.1.8	Sā vo pahīnā hitāya sukhāya bhavissati.	33	
PA_sn_22:33.1.9	Saññā na tumhākaṁ …	33	
PA_sn_22:33.1.10	saṅkhārā na tumhākaṁ, te pajahatha.	33	
PA_sn_22:33.1.11	Te vo pahīnā hitāya sukhāya bhavissanti.	33	
PA_sn_22:33.1.12	Viññāṇaṁ na tumhākaṁ, taṁ pajahatha.	33	
PA_sn_22:33.1.13	Taṁ vo pahīnaṁ hitāya sukhāya bhavissati.	33	
PA_sn_22:33.2.1	Seyyathāpi, bhikkhave, yaṁ imasmiṁ jetavane tiṇakaṭṭhasākhāpalāsaṁ taṁ jano hareyya vā ḍaheyya vā yathāpaccayaṁ vā kareyya.	33	
PA_sn_22:33.2.2	Api nu tumhākaṁ evamassa:	33	
PA_sn_22:33.2.3	‘amhe jano harati vā ḍahati vā yathāpaccayaṁ vā karotī’”ti?	33	
PA_sn_22:33.2.4	“No hetaṁ, bhante”.	33	
PA_sn_22:33.2.5	“Taṁ kissa hetu”?	33	
PA_sn_22:33.2.6	“Na hi no etaṁ, bhante, attā vā attaniyaṁ vā”ti.	33	
PA_sn_22:33.2.7	“Evameva kho, bhikkhave, rūpaṁ na tumhākaṁ, taṁ pajahatha.	33	
PA_sn_22:33.2.8	Taṁ vo pahīnaṁ hitāya sukhāya bhavissati.	33	
PA_sn_22:33.2.9	Vedanā na tumhākaṁ, taṁ pajahatha.	33	
PA_sn_22:33.2.10	Sā vo pahīnā hitāya sukhāya bhavissati.	33	
PA_sn_22:33.2.11	Saññā na tumhākaṁ …	33	
PA_sn_22:33.2.12	saṅkhārā na tumhākaṁ …	33	
PA_sn_22:33.2.13	viññāṇaṁ na tumhākaṁ, taṁ pajahatha.	33	
PA_sn_22:33.2.14	Taṁ vo pahīnaṁ hitāya sukhāya bhavissatī”ti.	33	
PA_sn_22:33.2.15	Paṭhamaṁ.	33	
PA_sn_22:34.0.1	Saṁyutta Nikāya 22.34	34	
PA_sn_22:34.0.2	4. Natumhākavagga	34	
PA_sn_22:34.0.3	Dutiyanatumhākasutta	34	
PA_sn_22:34.1.1	Sāvatthinidānaṁ.	34	
PA_sn_22:34.1.2	“Yaṁ, bhikkhave, na tumhākaṁ, taṁ pajahatha.	34	
PA_sn_22:34.1.3	Taṁ vo pahīnaṁ hitāya sukhāya bhavissati.	34	
PA_sn_22:34.1.4	Kiñca, bhikkhave, na tumhākaṁ?	34	
PA_sn_22:34.1.5	Rūpaṁ, bhikkhave, na tumhākaṁ, taṁ pajahatha.	34	
PA_sn_22:34.1.6	Taṁ vo pahīnaṁ hitāya sukhāya bhavissati.	34	
PA_sn_22:34.1.7	Vedanā na tumhākaṁ …	34	
PA_sn_22:34.1.8	saññā na tumhākaṁ …	34	
PA_sn_22:34.1.9	saṅkhārā na tumhākaṁ …	34	
PA_sn_22:34.1.10	viññāṇaṁ na tumhākaṁ, taṁ pajahatha.	34	
PA_sn_22:34.1.11	Taṁ vo pahīnaṁ hitāya sukhāya bhavissati.	34	
PA_sn_22:34.1.12	Yaṁ, bhikkhave, na tumhākaṁ taṁ pajahatha.	34	
PA_sn_22:34.1.13	Taṁ vo pahīnaṁ hitāya sukhāya bhavissatī”ti.	34	
PA_sn_22:34.1.14	Dutiyaṁ.	34	
PA_sn_22:35.0.1	Saṁyutta Nikāya 22.35	35	
PA_sn_22:35.0.2	4. Natumhākavagga	35	
PA_sn_22:35.0.3	Aññatarabhikkhusutta	35	
PA_sn_22:35.1.1	Sāvatthinidānaṁ.	35	
PA_sn_22:35.1.2	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	35	
PA_sn_22:35.1.3	“sādhu me, bhante, bhagavā saṅkhittena dhammaṁ desetu;	35	
PA_sn_22:35.1.4	yamahaṁ bhagavato dhammaṁ sutvā eko vūpakaṭṭho, appamatto ātāpī pahitatto vihareyyan”ti.	35	
PA_sn_22:35.1.5	“Yaṁ kho, bhikkhu, anuseti, tena saṅkhaṁ gacchati;	35	
PA_sn_22:35.1.6	yaṁ nānuseti, na tena saṅkhaṁ gacchatī”ti.	35	
PA_sn_22:35.1.7	“Aññātaṁ, bhagavā, aññātaṁ, sugatā”ti.	35	
PA_sn_22:35.2.1	“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?	35	
PA_sn_22:35.2.2	“Rūpañce, bhante, anuseti tena saṅkhaṁ gacchati.	35	
PA_sn_22:35.2.3	Vedanañce anuseti tena saṅkhaṁ gacchati.	35	
PA_sn_22:35.2.4	Saññañce anuseti tena saṅkhaṁ gacchati.	35	
PA_sn_22:35.2.5	Saṅkhāre ce anuseti tena saṅkhaṁ gacchati.	35	
PA_sn_22:35.2.6	Viññāṇañce anuseti tena saṅkhaṁ gacchati.	35	
PA_sn_22:35.2.7	Rūpañce, bhante, nānuseti na tena saṅkhaṁ gacchati.	35	
PA_sn_22:35.2.8	Vedanañce …	35	
PA_sn_22:35.2.9	saññañce …	35	
PA_sn_22:35.2.10	saṅkhāre ce …	35	
PA_sn_22:35.2.11	viññāṇañce nānuseti na tena saṅkhaṁ gacchati.	35	
PA_sn_22:35.2.12	Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	35	
PA_sn_22:35.3.1	“Sādhu sādhu, bhikkhu.	35	
PA_sn_22:35.3.2	Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.	35	
PA_sn_22:35.3.3	Rūpañce, bhikkhu, anuseti tena saṅkhaṁ gacchati.	35	
PA_sn_22:35.3.4	Vedanañce …	35	
PA_sn_22:35.3.5	saññañce …	35	
PA_sn_22:35.3.6	saṅkhāre ce …	35	
PA_sn_22:35.3.7	viññāṇañce anuseti tena saṅkhaṁ gacchati.	35	
PA_sn_22:35.3.8	Rūpañce, bhikkhu, nānuseti na tena saṅkhaṁ gacchati.	35	
PA_sn_22:35.3.9	Vedanañce …	35	
PA_sn_22:35.3.10	saññañce …	35	
PA_sn_22:35.3.11	saṅkhāre ce …	35	
PA_sn_22:35.3.12	viññāṇañce nānuseti na tena saṅkhaṁ gacchati.	35	
PA_sn_22:35.3.13	Imassa kho, bhikkhu, mayā saṅkhittena, bhāsitassa evaṁ vitthārena attho daṭṭhabbo”ti.	35	
PA_sn_22:35.4.1	Atha kho so bhikkhu bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	35	
PA_sn_22:35.5.1_0	Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya	35	
PA_sn_22:35.5.1_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	35	
PA_sn_22:35.5.1_2	diṭṭheva dhamme sayaṁ abhiññā sacchikatvā upasampajja vihāsi.	35	
PA_sn_22:35.5.2	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	35	
PA_sn_22:35.5.3	Aññataro ca pana so bhikkhu arahataṁ ahosīti.	35	
PA_sn_22:35.5.4	Tatiyaṁ.	35	
PA_sn_22:36.0.1	Saṁyutta Nikāya 22.36	36	
PA_sn_22:36.0.2	4. Natumhākavagga	36	
PA_sn_22:36.0.3	Dutiyaaññatarabhikkhusutta	36	
PA_sn_22:36.1.1	Sāvatthinidānaṁ.	36	
PA_sn_22:36.1.2	Atha kho aññataro bhikkhu yena bhagavā …pe… ekamantaṁ nisinno kho so bhikkhu bhagavantaṁ etadavoca:	36	
PA_sn_22:36.1.3	“sādhu me, bhante, bhagavā saṅkhittena dhammaṁ desetu yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	36	
PA_sn_22:36.1.4	“Yaṁ kho, bhikkhu, anuseti taṁ anumīyati;	36	
PA_sn_22:36.1.5	yaṁ anumīyati tena saṅkhaṁ gacchati.	36	
PA_sn_22:36.1.6	Yaṁ nānuseti na taṁ anumīyati;	36	
PA_sn_22:36.1.7	yaṁ nānumīyati na tena saṅkhaṁ gacchatī”ti.	36	
PA_sn_22:36.1.8	“Aññātaṁ, bhagavā, aññātaṁ, sugatā”ti.	36	
PA_sn_22:36.2.1	“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?	36	
PA_sn_22:36.2.2	“Rūpañce, bhante, anuseti taṁ anumīyati;	36	
PA_sn_22:36.2.3	yaṁ anumīyati tena saṅkhaṁ gacchati.	36	
PA_sn_22:36.2.4	Vedanañce anuseti …	36	
PA_sn_22:36.2.5	saññañce anuseti …	36	
PA_sn_22:36.2.6	saṅkhāre ce anuseti …	36	
PA_sn_22:36.2.7	viññāṇañce anuseti taṁ anumīyati;	36	
PA_sn_22:36.2.8	yaṁ anumīyati tena saṅkhaṁ gacchati.	36	
PA_sn_22:36.2.9	Rūpañce, bhante, nānuseti na taṁ anumīyati;	36	
PA_sn_22:36.2.10	yaṁ nānumīyati na tena saṅkhaṁ gacchati.	36	
PA_sn_22:36.2.11	Vedanañce nānuseti …	36	
PA_sn_22:36.2.12	saññañce nānuseti …	36	
PA_sn_22:36.2.13	saṅkhāre ce nānuseti …	36	
PA_sn_22:36.2.14	viññāṇañce nānuseti na taṁ anumīyati;	36	
PA_sn_22:36.2.15	yaṁ nānumīyati na tena saṅkhaṁ gacchati.	36	
PA_sn_22:36.2.16	Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	36	
PA_sn_22:36.3.1	“Sādhu sādhu, bhikkhu.	36	
PA_sn_22:36.3.2	Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.	36	
PA_sn_22:36.3.3	Rūpañce, bhikkhu, anuseti taṁ anumīyati;	36	
PA_sn_22:36.3.4	yaṁ anumīyati tena saṅkhaṁ gacchati.	36	
PA_sn_22:36.3.5	Vedanañce, bhikkhu …	36	
PA_sn_22:36.3.6	saññañce, bhikkhu …	36	
PA_sn_22:36.3.7	saṅkhāre ce, bhikkhu …	36	
PA_sn_22:36.3.8	viññāṇañce, bhikkhu, anuseti taṁ anumīyati;	36	
PA_sn_22:36.3.9	yaṁ anumīyati tena saṅkhaṁ gacchati.	36	
PA_sn_22:36.3.10	Rūpañce, bhikkhu, nānuseti na taṁ anumīyati;	36	
PA_sn_22:36.3.11	yaṁ nānumīyati na tena saṅkhaṁ gacchati.	36	
PA_sn_22:36.3.12	Vedanañce nānuseti …	36	
PA_sn_22:36.3.13	saññañce nānuseti …	36	
PA_sn_22:36.3.14	saṅkhāre ce nānuseti …	36	
PA_sn_22:36.3.15	viññāṇañce nānuseti na taṁ anumīyati;	36	
PA_sn_22:36.3.16	yaṁ nānumīyati na tena saṅkhaṁ gacchati.	36	
PA_sn_22:36.3.17	Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…	36	
PA_sn_22:36.3.18	aññataro ca pana so bhikkhu arahataṁ ahosīti.	36	
PA_sn_22:36.3.19	Catutthaṁ.	36	
PA_sn_22:37.0.1	Saṁyutta Nikāya 22.37	37	
PA_sn_22:37.0.2	4. Natumhākavagga	37	
PA_sn_22:37.0.3	Ānandasutta	37	
PA_sn_22:37.1.1	Sāvatthinidānaṁ.	37	
PA_sn_22:37.1.2	Atha kho āyasmā ānando …pe…	37	
PA_sn_22:37.1.3	ekamantaṁ nisinnaṁ kho āyasmantaṁ ānandaṁ bhagavā etadavoca:	37	
PA_sn_22:37.2.1	“Sace taṁ, ānanda, evaṁ puccheyyuṁ:	37	
PA_sn_22:37.2.2	‘katamesaṁ, āvuso ānanda, dhammānaṁ uppādo paññāyati, vayo paññāyati, ṭhitassa aññathattaṁ paññāyatī’ti?	37	
PA_sn_22:37.2.3	Evaṁ puṭṭho tvaṁ, ānanda, kinti byākareyyāsī”ti?	37	
PA_sn_22:37.2.4	“Sace maṁ, bhante, evaṁ puccheyyuṁ:	37	
PA_sn_22:37.2.5	‘katamesaṁ, āvuso ānanda, dhammānaṁ uppādo paññāyati, vayo paññāyati, ṭhitassa aññathattaṁ paññāyatī’ti?	37	
PA_sn_22:37.2.6	Evaṁ puṭṭhohaṁ, bhante, evaṁ byākareyyaṁ:	37	
PA_sn_22:37.2.7	‘rūpassa kho, āvuso, uppādo paññāyati, vayo paññāyati, ṭhitassa aññathattaṁ paññāyati.	37	
PA_sn_22:37.2.8	Vedanāya …	37	
PA_sn_22:37.2.9	saññāya …	37	
PA_sn_22:37.2.10	saṅkhārānaṁ …	37	
PA_sn_22:37.2.11	viññāṇassa uppādo paññāyati, vayo paññāyati, ṭhitassa aññathattaṁ paññāyati.	37	
PA_sn_22:37.2.12	Imesaṁ kho, āvuso, dhammānaṁ uppādo paññāyati, vayo paññāyati, ṭhitassa aññathattaṁ paññāyatī’ti.	37	
PA_sn_22:37.2.13	Evaṁ puṭṭhohaṁ, bhante, evaṁ byākareyyan”ti.	37	
PA_sn_22:37.3.1	“Sādhu sādhu, ānanda.	37	
PA_sn_22:37.3.2	Rūpassa kho, ānanda, uppādo paññāyati, vayo paññāyati, ṭhitassa aññathattaṁ paññāyati.	37	
PA_sn_22:37.3.3	Vedanāya …	37	
PA_sn_22:37.3.4	saññāya …	37	
PA_sn_22:37.3.5	saṅkhārānaṁ …	37	
PA_sn_22:37.3.6	viññāṇassa uppādo paññāyati, vayo paññāyati, ṭhitassa aññathattaṁ paññāyati.	37	
PA_sn_22:37.3.7	Imesaṁ kho, ānanda, dhammānaṁ uppādo paññāyati, vayo paññāyati, ṭhitassa aññathattaṁ paññāyatīti.	37	
PA_sn_22:37.3.8	Evaṁ puṭṭho tvaṁ, ānanda, evaṁ byākareyyāsī”ti.	37	
PA_sn_22:37.3.9	Pañcamaṁ.	37	
PA_sn_22:38.0.1	Saṁyutta Nikāya 22.38	38	
PA_sn_22:38.0.2	4. Natumhākavagga	38	
PA_sn_22:38.0.3	Dutiyaānandasutta	38	
PA_sn_22:38.1.1	Sāvatthinidānaṁ.	38	
PA_sn_22:38.1.2	Ekamantaṁ nisinnaṁ kho āyasmantaṁ ānandaṁ bhagavā etadavoca:	38	
PA_sn_22:38.2.1	“Sace taṁ, ānanda, evaṁ puccheyyuṁ:	38	
PA_sn_22:38.2.2	‘katamesaṁ, āvuso ānanda, dhammānaṁ uppādo paññāyittha, vayo paññāyittha, ṭhitassa aññathattaṁ paññāyittha?	38	
PA_sn_22:38.2.3	Katamesaṁ dhammānaṁ uppādo paññāyissati, vayo paññāyissati, ṭhitassa aññathattaṁ paññāyissati?	38	
PA_sn_22:38.2.4	Katamesaṁ dhammānaṁ uppādo paññāyati, vayo paññāyati, ṭhitassa aññathattaṁ paññāyatī’ti?	38	
PA_sn_22:38.2.5	Evaṁ puṭṭho tvaṁ, ānanda, kinti byākareyyāsī”ti?	38	
PA_sn_22:38.2.6	“Sace maṁ, bhante, evaṁ puccheyyuṁ:	38	
PA_sn_22:38.2.7	‘katamesaṁ, āvuso ānanda, dhammānaṁ uppādo paññāyittha, vayo paññāyittha, ṭhitassa aññathattaṁ paññāyittha?	38	
PA_sn_22:38.2.8	Katamesaṁ dhammānaṁ uppādo paññāyissati, vayo paññāyissati, ṭhitassa aññathattaṁ paññāyissati?	38	
PA_sn_22:38.2.9	Katamesaṁ dhammānaṁ uppādo paññāyati, vayo paññāyati, ṭhitassa aññathattaṁ paññāyatī’ti?	38	
PA_sn_22:38.2.10	Evaṁ puṭṭhohaṁ, bhante, evaṁ byākareyyaṁ:	38	
PA_sn_22:38.2.11	‘yaṁ kho, āvuso, rūpaṁ atītaṁ niruddhaṁ vipariṇataṁ;	38	
PA_sn_22:38.2.12	tassa uppādo paññāyittha, vayo paññāyittha, ṭhitassa aññathattaṁ paññāyittha.	38	
PA_sn_22:38.2.13	Yā vedanā atītā niruddhā vipariṇatā;	38	
PA_sn_22:38.2.14	tassā uppādo paññāyittha, vayo paññāyittha, ṭhitāya aññathattaṁ paññāyittha.	38	
PA_sn_22:38.2.15	Yā saññā …	38	
PA_sn_22:38.2.16	ye saṅkhārā atītā niruddhā vipariṇatā;	38	
PA_sn_22:38.2.17	tesaṁ uppādo paññāyittha, vayo paññāyittha, ṭhitassa aññathattaṁ paññāyittha.	38	
PA_sn_22:38.2.18	Yaṁ viññāṇaṁ atītaṁ niruddhaṁ vipariṇataṁ;	38	
PA_sn_22:38.2.19	tassa uppādo paññāyittha, vayo paññāyittha, ṭhitassa aññathattaṁ paññāyittha.	38	
PA_sn_22:38.2.20	Imesaṁ kho, āvuso, dhammānaṁ uppādo paññāyittha, vayo paññāyittha, ṭhitassa aññathattaṁ paññāyittha.	38	
PA_sn_22:38.3.1	Yaṁ kho, āvuso, rūpaṁ ajātaṁ apātubhūtaṁ;	38	
PA_sn_22:38.3.2	tassa uppādo paññāyissati, vayo paññāyissati, ṭhitassa aññathattaṁ paññāyissati.	38	
PA_sn_22:38.3.3	Yā vedanā ajātā apātubhūtā;	38	
PA_sn_22:38.3.4	tassā uppādo paññāyissati, vayo paññāyissati, ṭhitāya aññathattaṁ paññāyissati.	38	
PA_sn_22:38.3.5	Yā saññā …pe…	38	
PA_sn_22:38.3.6	ye saṅkhārā ajātā apātubhūtā;	38	
PA_sn_22:38.3.7	tesaṁ uppādo paññāyissati, vayo paññāyissati, ṭhitassa aññathattaṁ paññāyissati.	38	
PA_sn_22:38.3.8	Yaṁ viññāṇaṁ ajātaṁ apātubhūtaṁ;	38	
PA_sn_22:38.3.9	tassa uppādo paññāyissati, vayo paññāyissati, ṭhitassa aññathattaṁ paññāyissati.	38	
PA_sn_22:38.3.10	Imesaṁ kho, āvuso, dhammānaṁ uppādo paññāyissati, vayo paññāyissati, ṭhitassa aññathattaṁ paññāyissati.	38	
PA_sn_22:38.4.1	Yaṁ kho, āvuso, rūpaṁ jātaṁ pātubhūtaṁ;	38	
PA_sn_22:38.4.2	tassa uppādo paññāyati, vayo paññāyati, ṭhitassa aññathattaṁ paññāyati.	38	
PA_sn_22:38.4.3	Yā vedanā jātā pātubhūtā …pe…	38	
PA_sn_22:38.4.4	yā saññā …	38	
PA_sn_22:38.4.5	ye saṅkhārā jātā pātubhūtā;	38	
PA_sn_22:38.4.6	tesaṁ uppādo paññāyati, vayo paññāyati, ṭhitassa aññathattaṁ paññāyati.	38	
PA_sn_22:38.4.7	Yaṁ viññāṇaṁ jātaṁ pātubhūtaṁ tassa uppādo paññāyati, vayo paññāyati, ṭhitassa aññathattaṁ paññāyati.	38	
PA_sn_22:38.4.8	Imesaṁ kho, āvuso, dhammānaṁ uppādo paññāyati, vayo paññāyati, ṭhitassa aññathattaṁ paññāyatī’ti.	38	
PA_sn_22:38.4.9	Evaṁ puṭṭhohaṁ, bhante, evaṁ byākareyyan”ti.	38	
PA_sn_22:38.5.1	“Sādhu sādhu, ānanda.	38	
PA_sn_22:38.5.2	Yaṁ kho, ānanda, rūpaṁ atītaṁ niruddhaṁ vipariṇataṁ;	38	
PA_sn_22:38.5.3	tassa uppādo paññāyittha, vayo paññāyittha, ṭhitassa aññathattaṁ paññāyittha.	38	
PA_sn_22:38.5.4	Yā vedanā …	38	
PA_sn_22:38.5.5	yā saññā …	38	
PA_sn_22:38.5.6	ye saṅkhārā …	38	
PA_sn_22:38.5.7	yaṁ viññāṇaṁ atītaṁ niruddhaṁ vipariṇataṁ;	38	
PA_sn_22:38.5.8	tassa uppādo paññāyittha, vayo paññāyittha, ṭhitassa aññathattaṁ paññāyittha.	38	
PA_sn_22:38.5.9	Imesaṁ kho, ānanda, dhammānaṁ uppādo paññāyittha, vayo paññāyittha, ṭhitassa aññathattaṁ paññāyittha.	38	
PA_sn_22:38.6.1	Yaṁ kho, ānanda, rūpaṁ ajātaṁ apātubhūtaṁ;	38	
PA_sn_22:38.6.2	tassa uppādo paññāyissati, vayo paññāyissati, ṭhitassa aññathattaṁ paññāyissati.	38	
PA_sn_22:38.6.3	Yā vedanā …	38	
PA_sn_22:38.6.4	yā saññā …	38	
PA_sn_22:38.6.5	ye saṅkhārā …	38	
PA_sn_22:38.6.6	yaṁ viññāṇaṁ ajātaṁ apātubhūtaṁ;	38	
PA_sn_22:38.6.7	tassa uppādo paññāyissati, vayo paññāyissati, ṭhitassa aññathattaṁ paññāyissati.	38	
PA_sn_22:38.6.8	Imesaṁ kho, ānanda, dhammānaṁ uppādo paññāyissati, vayo paññāyissati, ṭhitassa aññathattaṁ paññāyissati.	38	
PA_sn_22:38.7.1	Yaṁ kho, ānanda, rūpaṁ jātaṁ pātubhūtaṁ;	38	
PA_sn_22:38.7.2	tassa uppādo paññāyati, vayo paññāyati, ṭhitassa aññathattaṁ paññāyati.	38	
PA_sn_22:38.7.3	Yā vedanā jātā pātubhūtā …	38	
PA_sn_22:38.7.4	yā saññā …	38	
PA_sn_22:38.7.5	ye saṅkhārā …	38	
PA_sn_22:38.7.6	yaṁ viññāṇaṁ jātaṁ pātubhūtaṁ;	38	
PA_sn_22:38.7.7	tassa uppādo paññāyati, vayo paññāyati, ṭhitassa aññathattaṁ paññāyati.	38	
PA_sn_22:38.7.8	Imesaṁ kho, ānanda, dhammānaṁ uppādo paññāyati, vayo paññāyati, ṭhitassa aññathattaṁ paññāyatīti.	38	
PA_sn_22:38.7.9	Evaṁ puṭṭho tvaṁ, ānanda, evaṁ byākareyyāsī”ti.	38	
PA_sn_22:38.7.10	Chaṭṭhaṁ.	38	
PA_sn_22:39.0.1	Saṁyutta Nikāya 22.39	39	
PA_sn_22:39.0.2	4. Natumhākavagga	39	
PA_sn_22:39.0.3	Anudhammasutta	39	
PA_sn_22:39.1.1	Sāvatthinidānaṁ.	39	
PA_sn_22:39.1.2	“Dhammānudhammappaṭipannassa, bhikkhave, bhikkhuno ayamanudhammo hoti	39	
PA_sn_22:39.1.3	yaṁ rūpe nibbidābahulo vihareyya, vedanāya nibbidābahulo vihareyya, saññāya nibbidābahulo vihareyya, saṅkhāresu nibbidābahulo vihareyya, viññāṇe nibbidābahulo vihareyya.	39	
PA_sn_22:39.1.4_0	Yo rūpe nibbidābahulo viharanto, vedanāya … saññāya … saṅkhāresu nibbidābahulo viharanto,	39	
PA_sn_22:39.1.4_1	viññāṇe nibbidābahulo viharanto rūpaṁ parijānāti, vedanaṁ … saññaṁ … saṅkhāre … viññāṇaṁ parijānāti,	39	
PA_sn_22:39.1.5	so rūpaṁ parijānaṁ, vedanaṁ … saññaṁ … saṅkhāre … viññāṇaṁ parijānaṁ parimuccati rūpamhā, parimuccati vedanāya, parimuccati saññāya, parimuccati saṅkhārehi, parimuccati viññāṇamhā,	39	
PA_sn_22:39.1.6	parimuccati jātiyā jarāmaraṇena sokehi paridevehi dukkhehi domanassehi upāyāsehi, parimuccati dukkhasmāti vadāmī”ti.	39	
PA_sn_22:39.1.7	Sattamaṁ.	39	
PA_sn_22:40.0.1	Saṁyutta Nikāya 22.40	40	
PA_sn_22:40.0.2	4. Natumhākavagga	40	
PA_sn_22:40.0.3	Dutiyaanudhammasutta	40	
PA_sn_22:40.1.1	Sāvatthinidānaṁ.	40	
PA_sn_22:40.1.2	“Dhammānudhammappaṭipannassa, bhikkhave, bhikkhuno ayamanudhammo hoti yaṁ rūpe aniccānupassī vihareyya …pe…	40	
PA_sn_22:40.1.3	parimuccati dukkhasmāti vadāmī”ti.	40	
PA_sn_22:40.1.4	Aṭṭhamaṁ.	40	
PA_sn_22:41.0.1	Saṁyutta Nikāya 22.41	41	
PA_sn_22:41.0.2	4. Natumhākavagga	41	
PA_sn_22:41.0.3	Tatiyaanudhammasutta	41	
PA_sn_22:41.1.1	Sāvatthinidānaṁ.	41	
PA_sn_22:41.1.2	“Dhammānudhammappaṭipannassa, bhikkhave, bhikkhuno ayamanudhammo hoti yaṁ rūpe dukkhānupassī vihareyya …pe…	41	
PA_sn_22:41.1.3	parimuccati dukkhasmāti vadāmī”ti.	41	
PA_sn_22:41.1.4	Navamaṁ.	41	
PA_sn_22:42.0.1	Saṁyutta Nikāya 22.42	42	
PA_sn_22:42.0.2	4. Natumhākavagga	42	
PA_sn_22:42.0.3	Catutthaanudhammasutta	42	
PA_sn_22:42.1.1	Sāvatthinidānaṁ.	42	
PA_sn_22:42.1.2	“Dhammānudhammappaṭipannassa, bhikkhave, bhikkhuno ayamanudhammo hoti yaṁ rūpe anattānupassī vihareyya, vedanāya … saññāya … saṅkhāresu … viññāṇe anattānupassī vihareyya.	42	
PA_sn_22:42.1.3_0	Yo rūpe anattānupassī viharanto …pe… rūpaṁ parijānāti, vedanaṁ … saññaṁ … saṅkhāre	42	
PA_sn_22:42.1.3_1	… viññāṇaṁ parijānāti, so rūpaṁ parijānaṁ, vedanaṁ … saññaṁ … saṅkhāre … viññāṇaṁ	42	
PA_sn_22:42.1.3_2	parijānaṁ parimuccati rūpamhā, parimuccati vedanāya, parimuccati saññāya, parimuccati	42	
PA_sn_22:42.1.3_3	saṅkhārehi, parimuccati viññāṇamhā, parimuccati jātiyā jarāmaraṇena sokehi paridevehi	42	
PA_sn_22:42.1.3_4	dukkhehi domanassehi upāyāsehi, parimuccati dukkhasmāti vadāmī”ti. Dasamaṁ.	42	
PA_sn_22:42.1.4	Natumhākavaggo catuttho.	42	
PA_sn_22:42.2.0	Tassuddānaṁ	42	
PA_sn_22:42.2.1	Natumhākena dve vuttā,	42	
PA_sn_22:42.2.2	bhikkhūhi apare duve;	42	
PA_sn_22:42.2.3	Ānandena ca dve vuttā,	42	
PA_sn_22:42.2.4	anudhammehi dve dukāti.	42	
PA_sn_22:43.0.1	Saṁyutta Nikāya 22.43	43	
PA_sn_22:43.0.2	5. Attadīpavagga	43	
PA_sn_22:43.0.3	Attadīpasutta	43	
PA_sn_22:43.1.1	Sāvatthinidānaṁ.	43	
PA_sn_22:43.1.2	“Attadīpā, bhikkhave, viharatha attasaraṇā anaññasaraṇā, dhammadīpā dhammasaraṇā anaññasaraṇā.	43	
PA_sn_22:43.1.3_0	Attadīpānaṁ, bhikkhave, viharataṁ attasaraṇānaṁ anaññasaraṇānaṁ, dhammadīpānaṁ dhammasaraṇānaṁ	43	
PA_sn_22:43.1.3_1	anaññasaraṇānaṁ yoni upaparikkhitabbā ‘Kiṁjātikā sokaparidevadukkhadomanassupāyāsā, kiṁpahotikā’ti?	43	
PA_sn_22:43.2.1	Kiṁjātikā ca, bhikkhave, sokaparidevadukkhadomanassupāyāsā, kiṁpahotikā?	43	
PA_sn_22:43.2.2	Idha, bhikkhave, assutavā puthujjano ariyānaṁ adassāvī ariyadhammassa akovido ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto,	43	
PA_sn_22:43.2.3	rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.	43	
PA_sn_22:43.2.4	Tassa taṁ rūpaṁ vipariṇamati, aññathā ca hoti.	43	
PA_sn_22:43.2.5	Tassa rūpavipariṇāmaññathābhāvā uppajjanti sokaparidevadukkhadomanassupāyāsā.	43	
PA_sn_22:43.2.6	Vedanaṁ attato samanupassati, vedanāvantaṁ vā attānaṁ; attani vā vedanaṁ, vedanāya vā attānaṁ.	43	
PA_sn_22:43.2.7	Tassa sā vedanā vipariṇamati, aññathā ca hoti.	43	
PA_sn_22:43.2.8	Tassa vedanāvipariṇāmaññathābhāvā uppajjanti sokaparideva …pe… pāyāsā.	43	
PA_sn_22:43.2.9	Saññaṁ attato samanupassati …	43	
PA_sn_22:43.2.10	saṅkhāre attato samanupassati …	43	
PA_sn_22:43.2.11	viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.	43	
PA_sn_22:43.2.12	Tassa taṁ viññāṇaṁ vipariṇamati, aññathā ca hoti.	43	
PA_sn_22:43.2.13	Tassa viññāṇavipariṇāmaññathābhāvā uppajjanti sokaparidevadukkhadomanassupāyāsā.	43	
PA_sn_22:43.3.1_0	Rūpassa tveva, bhikkhave, aniccataṁ viditvā vipariṇāmaṁ virāgaṁ nirodhaṁ, ‘pubbe	43	
PA_sn_22:43.3.1_1	ceva rūpaṁ etarahi ca sabbaṁ rūpaṁ aniccaṁ dukkhaṁ vipariṇāmadhamman’ti, evametaṁ	43	
PA_sn_22:43.3.1_2	yathābhūtaṁ sammappaññāya passato ye sokaparidevadukkhadomanassupāyāsā te pahīyanti.	43	
PA_sn_22:43.3.2	Tesaṁ pahānā na paritassati, aparitassaṁ sukhaṁ viharati, sukhavihārī bhikkhu ‘tadaṅganibbuto’ti vuccati.	43	
PA_sn_22:43.3.3_0	Vedanāya tveva, bhikkhave, aniccataṁ viditvā vipariṇāmaṁ virāgaṁ nirodhaṁ, ‘pubbe	43	
PA_sn_22:43.3.3_1	ceva vedanā etarahi ca sabbā vedanā aniccā dukkhā vipariṇāmadhammā’ti, evametaṁ yathābhūtaṁ	43	
PA_sn_22:43.3.3_2	sammappaññāya passato ye sokaparidevadukkhadomanassupāyāsā te pahīyanti.	43	
PA_sn_22:43.3.4	Tesaṁ pahānā na paritassati, aparitassaṁ sukhaṁ viharati, sukhavihārī bhikkhu ‘tadaṅganibbuto’ti vuccati.	43	
PA_sn_22:43.3.5	Saññāya …	43	
PA_sn_22:43.3.6_0	saṅkhārānaṁ tveva, bhikkhave, aniccataṁ viditvā vipariṇāmaṁ virāgaṁ nirodhaṁ, ‘pubbe	43	
PA_sn_22:43.3.6_1	ceva saṅkhārā etarahi ca sabbe saṅkhārā aniccā dukkhā vipariṇāmadhammā’ti, evametaṁ	43	
PA_sn_22:43.3.6_2	yathābhūtaṁ sammappaññāya passato ye sokaparidevadukkhadomanassupāyāsā te pahīyanti.	43	
PA_sn_22:43.3.7	Tesaṁ pahānā na paritassati, aparitassaṁ sukhaṁ viharati, sukhavihārī bhikkhu ‘tadaṅganibbuto’ti vuccati.	43	
PA_sn_22:43.3.8_0	Viññāṇassa tveva, bhikkhave, aniccataṁ viditvā vipariṇāmaṁ virāgaṁ nirodhaṁ, ‘pubbe	43	
PA_sn_22:43.3.8_1	ceva viññāṇaṁ etarahi ca sabbaṁ viññāṇaṁ aniccaṁ dukkhaṁ vipariṇāmadhamman’ti, evametaṁ	43	
PA_sn_22:43.3.8_2	yathābhūtaṁ sammappaññāya passato ye sokaparidevadukkhadomanassupāyāsā te pahīyanti.	43	
PA_sn_22:43.3.9	Tesaṁ pahānā na paritassati, aparitassaṁ sukhaṁ viharati, sukhavihārī bhikkhu ‘tadaṅganibbuto’ti vuccatī”ti.	43	
PA_sn_22:43.3.10	Paṭhamaṁ.	43	
PA_sn_22:44.0.1	Saṁyutta Nikāya 22.44	44	
PA_sn_22:44.0.2	5. Attadīpavagga	44	
PA_sn_22:44.0.3	Paṭipadāsutta	44	
PA_sn_22:44.1.1	Sāvatthinidānaṁ.	44	
PA_sn_22:44.1.2	“Sakkāyasamudayagāminiñca vo, bhikkhave, paṭipadaṁ desessāmi, sakkāyanirodhagāminiñca paṭipadaṁ.	44	
PA_sn_22:44.1.3	Taṁ suṇātha.	44	
PA_sn_22:44.1.4	Katamā ca, bhikkhave, sakkāyasamudayagāminī paṭipadā?	44	
PA_sn_22:44.1.5	Idha, bhikkhave, assutavā puthujjano ariyānaṁ adassāvī ariyadhammassa akovido ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto,	44	
PA_sn_22:44.1.6	rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.	44	
PA_sn_22:44.1.7	Vedanaṁ attato …	44	
PA_sn_22:44.1.8	saññaṁ …	44	
PA_sn_22:44.1.9	saṅkhāre …	44	
PA_sn_22:44.1.10	viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.	44	
PA_sn_22:44.1.11	Ayaṁ vuccati, bhikkhave, ‘sakkāyasamudayagāminī paṭipadā, sakkāyasamudayagāminī paṭipadā’ti.	44	
PA_sn_22:44.1.12	Iti hidaṁ, bhikkhave, vuccati ‘dukkhasamudayagāminī samanupassanā’ti.	44	
PA_sn_22:44.1.13	Ayamevettha attho.	44	
PA_sn_22:44.2.1	Katamā ca, bhikkhave, sakkāyanirodhagāminī paṭipadā?	44	
PA_sn_22:44.2.2	Idha, bhikkhave, sutavā ariyasāvako ariyānaṁ dassāvī ariyadhammassa kovido ariyadhamme suvinīto, sappurisānaṁ dassāvī sappurisadhammassa kovido sappurisadhamme suvinīto,	44	
PA_sn_22:44.2.3	na rūpaṁ attato samanupassati, na rūpavantaṁ vā attānaṁ; na attani vā rūpaṁ, na rūpasmiṁ vā attānaṁ.	44	
PA_sn_22:44.2.4	Na vedanaṁ attato …	44	
PA_sn_22:44.2.5	na saññaṁ …	44	
PA_sn_22:44.2.6	na saṅkhāre …	44	
PA_sn_22:44.2.7	na viññāṇaṁ attato samanupassati, na viññāṇavantaṁ vā attānaṁ; na attani vā viññāṇaṁ, na viññāṇasmiṁ vā attānaṁ.	44	
PA_sn_22:44.2.8	Ayaṁ vuccati, bhikkhave, ‘sakkāyanirodhagāminī paṭipadā, sakkāyanirodhagāminī paṭipadā’ti.	44	
PA_sn_22:44.2.9	Iti hidaṁ, bhikkhave, vuccati ‘dukkhanirodhagāminī samanupassanā’ti.	44	
PA_sn_22:44.2.10	Ayamevettha attho”ti.	44	
PA_sn_22:44.2.11	Dutiyaṁ.	44	
PA_sn_22:45.0.1	Saṁyutta Nikāya 22.45	45	
PA_sn_22:45.0.2	5. Attadīpavagga	45	
PA_sn_22:45.0.3	Aniccasutta	45	
PA_sn_22:45.1.1	Sāvatthinidānaṁ.	45	
PA_sn_22:45.1.2	“Rūpaṁ, bhikkhave, aniccaṁ.	45	
PA_sn_22:45.1.3	Yadaniccaṁ taṁ dukkhaṁ;	45	
PA_sn_22:45.1.4	yaṁ dukkhaṁ tadanattā;	45	
PA_sn_22:45.1.5	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	45	
PA_sn_22:45.1.6	Evametaṁ yathābhūtaṁ sammappaññāya passato cittaṁ virajjati vimuccati anupādāya āsavehi.	45	
PA_sn_22:45.1.7	Vedanā aniccā …	45	
PA_sn_22:45.1.8	saññā …	45	
PA_sn_22:45.1.9	saṅkhārā …	45	
PA_sn_22:45.1.10	viññāṇaṁ aniccaṁ.	45	
PA_sn_22:45.1.11	Yadaniccaṁ taṁ dukkhaṁ;	45	
PA_sn_22:45.1.12	yaṁ dukkhaṁ tadanattā;	45	
PA_sn_22:45.1.13	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	45	
PA_sn_22:45.1.14	Evametaṁ yathābhūtaṁ sammappaññāya passato cittaṁ virajjati vimuccati anupādāya āsavehi.	45	
PA_sn_22:45.1.15	Rūpadhātuyā ce, bhikkhave, bhikkhuno cittaṁ virattaṁ vimuttaṁ hoti anupādāya āsavehi, vedanādhātuyā …pe…	45	
PA_sn_22:45.1.16	saññādhātuyā …	45	
PA_sn_22:45.1.17	saṅkhāradhātuyā …	45	
PA_sn_22:45.1.18	viññāṇadhātuyā ce, bhikkhave, bhikkhuno cittaṁ virattaṁ vimuttaṁ hoti anupādāya āsavehi.	45	
PA_sn_22:45.1.19	Vimuttattā ṭhitaṁ. Ṭhitattā santusitaṁ. Santusitattā na paritassati. Aparitassaṁ paccattaññeva parinibbāyati.	45	
PA_sn_22:45.1.20	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	45	
PA_sn_22:45.1.21	Tatiyaṁ.	45	
PA_sn_22:46.0.1	Saṁyutta Nikāya 22.46	46	
PA_sn_22:46.0.2	5. Attadīpavagga	46	
PA_sn_22:46.0.3	Dutiyaaniccasutta	46	
PA_sn_22:46.1.1	Sāvatthinidānaṁ.	46	
PA_sn_22:46.1.2	“Rūpaṁ, bhikkhave, aniccaṁ.	46	
PA_sn_22:46.1.3	Yadaniccaṁ taṁ dukkhaṁ;	46	
PA_sn_22:46.1.4	yaṁ dukkhaṁ tadanattā;	46	
PA_sn_22:46.1.5	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	46	
PA_sn_22:46.1.6	Vedanā aniccā …	46	
PA_sn_22:46.1.7	saññā aniccā …	46	
PA_sn_22:46.1.8	saṅkhārā aniccā …	46	
PA_sn_22:46.1.9	viññāṇaṁ aniccaṁ.	46	
PA_sn_22:46.1.10	Yadaniccaṁ taṁ dukkhaṁ;	46	
PA_sn_22:46.1.11	yaṁ dukkhaṁ tadanattā;	46	
PA_sn_22:46.1.12	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	46	
PA_sn_22:46.2.1	Evametaṁ yathābhūtaṁ sammappaññāya passato pubbantānudiṭṭhiyo na honti.	46	
PA_sn_22:46.2.2	Pubbantānudiṭṭhīnaṁ asati, aparantānudiṭṭhiyo na honti.	46	
PA_sn_22:46.2.3	Aparantānudiṭṭhīnaṁ asati, thāmaso parāmāso na hoti.	46	
PA_sn_22:46.2.4	Thāmase parāmāse asati rūpasmiṁ …	46	
PA_sn_22:46.2.5	vedanāya …	46	
PA_sn_22:46.2.6	saññāya …	46	
PA_sn_22:46.2.7	saṅkhāresu …	46	
PA_sn_22:46.2.8	viññāṇasmiṁ cittaṁ virajjati vimuccati anupādāya āsavehi.	46	
PA_sn_22:46.2.9	Vimuttattā ṭhitaṁ. Ṭhitattā santusitaṁ. Santusitattā na paritassati. Aparitassaṁ paccattaññeva parinibbāyati.	46	
PA_sn_22:46.2.10	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	46	
PA_sn_22:46.2.11	Catutthaṁ.	46	
PA_sn_22:47.0.1	Saṁyutta Nikāya 22.47	47	
PA_sn_22:47.0.2	5. Attadīpavagga	47	
PA_sn_22:47.0.3	Samanupassanāsutta	47	
PA_sn_22:47.1.1	Sāvatthinidānaṁ.	47	
PA_sn_22:47.1.2	“Ye hi keci, bhikkhave, samaṇā vā brāhmaṇā vā anekavihitaṁ attānaṁ samanupassamānā samanupassanti, sabbete pañcupādānakkhandhe samanupassanti, etesaṁ vā aññataraṁ.	47	
PA_sn_22:47.1.3	Katame pañca?	47	
PA_sn_22:47.1.4	Idha, bhikkhave, assutavā puthujjano ariyānaṁ adassāvī ariyadhammassa akovido ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto	47	
PA_sn_22:47.1.5	rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.	47	
PA_sn_22:47.1.6	Vedanaṁ …	47	
PA_sn_22:47.1.7	saññaṁ …	47	
PA_sn_22:47.1.8	saṅkhāre …	47	
PA_sn_22:47.1.9	viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.	47	
PA_sn_22:47.2.1	Iti ayañceva samanupassanā ‘asmī’ti cassa avigataṁ hoti.	47	
PA_sn_22:47.2.2	‘Asmī’ti kho pana, bhikkhave, avigate pañcannaṁ indriyānaṁ avakkanti hoti—	47	
PA_sn_22:47.2.3	cakkhundriyassa sotindriyassa ghānindriyassa jivhindriyassa kāyindriyassa.	47	
PA_sn_22:47.2.4	Atthi, bhikkhave, mano, atthi dhammā, atthi avijjādhātu.	47	
PA_sn_22:47.2.5	Avijjāsamphassajena, bhikkhave, vedayitena phuṭṭhassa assutavato puthujjanassa ‘asmī’tipissa hoti;	47	
PA_sn_22:47.2.6	‘ayamahamasmī’tipissa hoti;	47	
PA_sn_22:47.2.7	‘bhavissan’tipissa hoti;	47	
PA_sn_22:47.2.8	‘na bhavissan’tipissa hoti;	47	
PA_sn_22:47.2.9	‘rūpī bhavissan’tipissa hoti;	47	
PA_sn_22:47.2.10	‘arūpī bhavissan’tipissa hoti;	47	
PA_sn_22:47.2.11	‘saññī bhavissan’tipissa hoti;	47	
PA_sn_22:47.2.12	‘asaññī bhavissan’tipissa hoti;	47	
PA_sn_22:47.2.13	‘nevasaññīnāsaññī bhavissan’tipissa hoti.	47	
PA_sn_22:47.3.1	Tiṭṭhanteva kho, bhikkhave, tattheva pañcindriyāni.	47	
PA_sn_22:47.3.2	Athettha sutavato ariyasāvakassa avijjā pahīyati, vijjā uppajjati.	47	
PA_sn_22:47.3.3	Tassa avijjāvirāgā vijjuppādā ‘asmī’tipissa na hoti;	47	
PA_sn_22:47.3.4	‘ayamahamasmī’tipissa na hoti;	47	
PA_sn_22:47.3.5	‘bhavissan’ti …	47	
PA_sn_22:47.3.6	‘na bhavissan’ti …	47	
PA_sn_22:47.3.7	rūpī …	47	
PA_sn_22:47.3.8	arūpī …	47	
PA_sn_22:47.3.9	saññī …	47	
PA_sn_22:47.3.10	asaññī …	47	
PA_sn_22:47.3.11	‘nevasaññīnāsaññī bhavissan’tipissa na hotī”ti.	47	
PA_sn_22:47.3.12	Pañcamaṁ.	47	
PA_sn_22:48.0.1	Saṁyutta Nikāya 22.48	48	
PA_sn_22:48.0.2	5. Attadīpavagga	48	
PA_sn_22:48.0.3	Khandhasutta	48	
PA_sn_22:48.1.1	Sāvatthinidānaṁ.	48	
PA_sn_22:48.1.2	“Pañca, bhikkhave, khandhe desessāmi, pañcupādānakkhandhe ca.	48	
PA_sn_22:48.1.3	Taṁ suṇātha.	48	
PA_sn_22:48.1.4	Katame ca, bhikkhave, pañcakkhandhā?	48	
PA_sn_22:48.1.5	Yaṁ kiñci, bhikkhave, rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, ayaṁ vuccati rūpakkhandho.	48	
PA_sn_22:48.1.6	Yā kāci vedanā …pe…	48	
PA_sn_22:48.1.7	yā kāci saññā …	48	
PA_sn_22:48.1.8	ye keci saṅkhārā atītānāgatapaccuppannā ajjhattaṁ vā bahiddhā vā oḷārikā vā sukhumā vā …pe… ayaṁ vuccati saṅkhārakkhandho.	48	
PA_sn_22:48.1.9	Yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, ayaṁ vuccati viññāṇakkhandho.	48	
PA_sn_22:48.1.10	Ime vuccanti, bhikkhave, pañcakkhandhā.	48	
PA_sn_22:48.2.1	Katame ca, bhikkhave, pañcupādānakkhandhā?	48	
PA_sn_22:48.2.2	Yaṁ kiñci, bhikkhave, rūpaṁ atītānāgatapaccuppannaṁ …pe… yaṁ dūre santike vā sāsavaṁ upādāniyaṁ, ayaṁ vuccati rūpupādānakkhandho.	48	
PA_sn_22:48.2.3	Yā kāci vedanā …pe… yā dūre santike vā sāsavā upādāniyā, ayaṁ vuccati vedanupādānakkhandho.	48	
PA_sn_22:48.2.4	Yā kāci saññā …pe… yā dūre santike vā sāsavā upādāniyā, ayaṁ vuccati saññupādānakkhandho.	48	
PA_sn_22:48.2.5	Ye keci saṅkhārā …pe… sāsavā upādāniyā, ayaṁ vuccati saṅkhārupādānakkhandho.	48	
PA_sn_22:48.2.6	Yaṁ kiñci viññāṇaṁ atītānāgatapaccuppannaṁ …pe… yaṁ dūre santike vā sāsavaṁ upādāniyaṁ, ayaṁ vuccati viññāṇupādānakkhandho.	48	
PA_sn_22:48.2.7	Ime vuccanti, bhikkhave, pañcupādānakkhandhā”ti.	48	
PA_sn_22:48.2.8	Chaṭṭhaṁ.	48	
PA_sn_22:49.0.1	Saṁyutta Nikāya 22.49	49	
PA_sn_22:49.0.2	5. Attadīpavagga	49	
PA_sn_22:49.0.3	Soṇasutta	49	
PA_sn_22:49.1.1	Evaṁ me sutaṁ—	49	
PA_sn_22:49.1.2	ekaṁ samayaṁ bhagavā rājagahe viharati veḷuvane kalandakanivāpe.	49	
PA_sn_22:49.1.3	Atha kho soṇo gahapatiputto yena bhagavā tenupasaṅkami …pe…	49	
PA_sn_22:49.1.4	ekamantaṁ nisinnaṁ kho soṇaṁ gahapatiputtaṁ bhagavā etadavoca:	49	
PA_sn_22:49.2.1	“Ye hi keci, soṇa, samaṇā vā brāhmaṇā vā aniccena rūpena dukkhena vipariṇāmadhammena ‘seyyohamasmī’ti vā samanupassanti;	49	
PA_sn_22:49.2.2	‘sadisohamasmī’ti vā samanupassanti;	49	
PA_sn_22:49.2.3	‘hīnohamasmī’ti vā samanupassanti;	49	
PA_sn_22:49.2.4	kimaññatra yathābhūtassa adassanā?	49	
PA_sn_22:49.2.5	Aniccāya vedanāya dukkhāya vipariṇāmadhammāya ‘seyyohamasmī’ti vā samanupassanti;	49	
PA_sn_22:49.2.6	‘sadisohamasmī’ti vā samanupassanti;	49	
PA_sn_22:49.2.7	‘hīnohamasmī’ti vā samanupassanti;	49	
PA_sn_22:49.2.8	kimaññatra yathābhūtassa adassanā?	49	
PA_sn_22:49.2.9	Aniccāya saññāya …	49	
PA_sn_22:49.2.10	aniccehi saṅkhārehi dukkhehi vipariṇāmadhammehi ‘seyyohamasmī’ti vā samanupassanti;	49	
PA_sn_22:49.2.11	‘sadisohamasmī’ti vā samanupassanti;	49	
PA_sn_22:49.2.12	‘hīnohamasmī’ti vā samanupassanti;	49	
PA_sn_22:49.2.13	kimaññatra yathābhūtassa adassanā?	49	
PA_sn_22:49.2.14	Aniccena viññāṇena dukkhena vipariṇāmadhammena ‘seyyohamasmī’ti vā samanupassanti;	49	
PA_sn_22:49.2.15	‘sadisohamasmī’ti vā samanupassanti;	49	
PA_sn_22:49.2.16	‘hīnohamasmī’ti vā samanupassanti;	49	
PA_sn_22:49.2.17	kimaññatra yathābhūtassa adassanā?	49	
PA_sn_22:49.3.1	Ye ca kho keci, soṇa, samaṇā vā brāhmaṇā vā aniccena rūpena dukkhena vipariṇāmadhammena ‘seyyohamasmī’tipi na samanupassanti;	49	
PA_sn_22:49.3.2	‘sadisohamasmī’tipi na samanupassanti;	49	
PA_sn_22:49.3.3	‘hīnohamasmī’tipi na samanupassanti;	49	
PA_sn_22:49.3.4	kimaññatra yathābhūtassa dassanā?	49	
PA_sn_22:49.3.5	Aniccāya vedanāya …	49	
PA_sn_22:49.3.6	aniccāya saññāya …	49	
PA_sn_22:49.3.7	aniccehi saṅkhārehi …	49	
PA_sn_22:49.3.8	aniccena viññāṇena dukkhena vipariṇāmadhammena ‘seyyohamasmī’tipi na samanupassanti;	49	
PA_sn_22:49.3.9	‘sadisohamasmī’tipi na samanupassanti;	49	
PA_sn_22:49.3.10	‘hīnohamasmī’tipi na samanupassanti;	49	
PA_sn_22:49.3.11	kimaññatra yathābhūtassa dassanā?	49	
PA_sn_22:49.4.1	Taṁ kiṁ maññasi, soṇa,	49	
PA_sn_22:49.4.2	rūpaṁ niccaṁ vā aniccaṁ vā”ti?	49	
PA_sn_22:49.4.3	“Aniccaṁ, bhante”.	49	
PA_sn_22:49.4.4	“Yaṁ panāniccaṁ dukkhaṁ vā taṁ sukhaṁ vā”ti?	49	
PA_sn_22:49.4.5	“Dukkhaṁ, bhante”.	49	
PA_sn_22:49.4.6	“Yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ:	49	
PA_sn_22:49.4.7	‘etaṁ mama, esohamasmi, eso me attā’”ti?	49	
PA_sn_22:49.4.8	“No hetaṁ, bhante”.	49	
PA_sn_22:49.4.9	“Vedanā niccā vā aniccā vā”ti?	49	
PA_sn_22:49.4.10	“Aniccā, bhante” …	49	
PA_sn_22:49.4.11	“saññā …	49	
PA_sn_22:49.4.12	saṅkhārā …	49	
PA_sn_22:49.4.13	viññāṇaṁ niccaṁ vā aniccaṁ vā”ti?	49	
PA_sn_22:49.4.14	“Aniccaṁ, bhante”.	49	
PA_sn_22:49.4.15	“Yaṁ panāniccaṁ dukkhaṁ vā taṁ sukhaṁ vā”ti?	49	
PA_sn_22:49.4.16	“Dukkhaṁ, bhante”.	49	
PA_sn_22:49.4.17	“Yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ:	49	
PA_sn_22:49.4.18	‘etaṁ mama, esohamasmi, eso me attā’”ti?	49	
PA_sn_22:49.4.19	“No hetaṁ, bhante”.	49	
PA_sn_22:49.5.1_0	“Tasmātiha, soṇa, yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā	49	
PA_sn_22:49.5.1_1	oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ ‘netaṁ	49	
PA_sn_22:49.5.1_2	mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	49	
PA_sn_22:49.6.1	Yā kāci vedanā …	49	
PA_sn_22:49.6.2	yā kāci saññā …	49	
PA_sn_22:49.6.3	ye keci saṅkhārā …	49	
PA_sn_22:49.6.4_0	yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ	49	
PA_sn_22:49.6.4_1	vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ ‘netaṁ mama, nesohamasmi,	49	
PA_sn_22:49.6.4_2	na meso attā’ti evametaṁ yathābhūtaṁ sammappaññāya daṭṭhabbaṁ.	49	
PA_sn_22:49.7.1	Evaṁ passaṁ, soṇa, sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati.	49	
PA_sn_22:49.7.2	Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.	49	
PA_sn_22:49.7.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	49	
PA_sn_22:49.7.4	Sattamaṁ.	49	
PA_sn_22:50.0.1	Saṁyutta Nikāya 22.50	50	
PA_sn_22:50.0.2	5. Attadīpavagga	50	
PA_sn_22:50.0.3	Dutiyasoṇasutta	50	
PA_sn_22:50.1.1	Evaṁ me sutaṁ—	50	
PA_sn_22:50.1.2	ekaṁ samayaṁ bhagavā rājagahe viharati veḷuvane kalandakanivāpe.	50	
PA_sn_22:50.1.3	Atha kho soṇo gahapatiputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho soṇaṁ gahapatiputtaṁ bhagavā etadavoca:	50	
PA_sn_22:50.2.1	“Ye hi keci, soṇa, samaṇā vā brāhmaṇā vā rūpaṁ nappajānanti, rūpasamudayaṁ nappajānanti, rūpanirodhaṁ nappajānanti, rūpanirodhagāminiṁ paṭipadaṁ nappajānanti;	50	
PA_sn_22:50.2.2	vedanaṁ nappajānanti, vedanāsamudayaṁ nappajānanti, vedanānirodhaṁ nappajānanti, vedanānirodhagāminiṁ paṭipadaṁ nappajānanti;	50	
PA_sn_22:50.2.3	saññaṁ nappajānanti …pe…	50	
PA_sn_22:50.2.4	saṅkhāre nappajānanti, saṅkhārasamudayaṁ nappajānanti, saṅkhāranirodhaṁ nappajānanti, saṅkhāranirodhagāminiṁ paṭipadaṁ nappajānanti;	50	
PA_sn_22:50.2.5	viññāṇaṁ nappajānanti, viññāṇasamudayaṁ nappajānanti, viññāṇanirodhaṁ nappajānanti, viññāṇanirodhagāminiṁ paṭipadaṁ nappajānanti.	50	
PA_sn_22:50.2.6_0	Na me te, soṇa, samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā,	50	
PA_sn_22:50.2.6_1	na ca pana te āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā	50	
PA_sn_22:50.2.6_2	sacchikatvā upasampajja viharanti.	50	
PA_sn_22:50.3.1	Ye ca kho keci, soṇa, samaṇā vā brāhmaṇā vā rūpaṁ pajānanti, rūpasamudayaṁ pajānanti, rūpanirodhaṁ pajānanti, rūpanirodhagāminiṁ paṭipadaṁ pajānanti;	50	
PA_sn_22:50.3.2	vedanaṁ pajānanti …pe…	50	
PA_sn_22:50.3.3	saññaṁ pajānanti …	50	
PA_sn_22:50.3.4	saṅkhāre pajānanti …	50	
PA_sn_22:50.3.5	viññāṇaṁ pajānanti, viññāṇasamudayaṁ pajānanti, viññāṇanirodhaṁ pajānanti, viññāṇanirodhagāminiṁ paṭipadaṁ pajānanti.	50	
PA_sn_22:50.3.6_0	Te ca kho me, soṇa, samaṇā vā brāhmaṇā vā samaṇesu ceva samaṇasammatā brāhmaṇesu	50	
PA_sn_22:50.3.6_1	ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme	50	
PA_sn_22:50.3.6_2	sayaṁ abhiññā sacchikatvā upasampajja viharantī”ti.	50	
PA_sn_22:50.3.7	Aṭṭhamaṁ.	50	
PA_sn_22:51.0.1	Saṁyutta Nikāya 22.51	51	
PA_sn_22:51.0.2	5. Attadīpavagga	51	
PA_sn_22:51.0.3	Nandikkhayasutta	51	
PA_sn_22:51.1.1	Sāvatthinidānaṁ.	51	
PA_sn_22:51.1.2	“Aniccaññeva, bhikkhave, bhikkhu rūpaṁ aniccanti passati. Sāssa hoti sammādiṭṭhi.	51	
PA_sn_22:51.1.3	Sammā passaṁ nibbindati.	51	
PA_sn_22:51.1.4	Nandikkhayā rāgakkhayo, rāgakkhayā nandikkhayo.	51	
PA_sn_22:51.1.5	Nandirāgakkhayā cittaṁ vimuttaṁ suvimuttanti vuccati.	51	
PA_sn_22:51.1.6	Aniccaññeva, bhikkhave, bhikkhu vedanaṁ aniccanti passati. Sāssa hoti sammādiṭṭhi.	51	
PA_sn_22:51.1.7	Sammā passaṁ nibbindati.	51	
PA_sn_22:51.1.8	Nandikkhayā rāgakkhayo, rāgakkhayā nandikkhayo.	51	
PA_sn_22:51.1.9	Nandirāgakkhayā cittaṁ vimuttaṁ suvimuttanti vuccati.	51	
PA_sn_22:51.1.10	Aniccaññeva, bhikkhave, bhikkhu saññaṁ aniccanti passati …pe…	51	
PA_sn_22:51.1.11	anicceyeva bhikkhave, bhikkhu saṅkhāre aniccāti passati. Sāssa hoti sammādiṭṭhi.	51	
PA_sn_22:51.1.12	Sammā passaṁ nibbindati.	51	
PA_sn_22:51.1.13	Nandikkhayā rāgakkhayo, rāgakkhayā nandikkhayo.	51	
PA_sn_22:51.1.14	Nandirāgakkhayā cittaṁ vimuttaṁ suvimuttanti vuccati.	51	
PA_sn_22:51.1.15	Aniccaññeva, bhikkhave, bhikkhu viññāṇaṁ aniccanti passati. Sāssa hoti sammādiṭṭhi.	51	
PA_sn_22:51.1.16	Sammā passaṁ nibbindati.	51	
PA_sn_22:51.1.17	Nandikkhayā rāgakkhayo, rāgakkhayā nandikkhayo.	51	
PA_sn_22:51.1.18	Nandirāgakkhayā cittaṁ vimuttaṁ suvimuttanti vuccatī”ti.	51	
PA_sn_22:51.1.19	Navamaṁ.	51	
PA_sn_22:52.0.1	Saṁyutta Nikāya 22.52	52	
PA_sn_22:52.0.2	5. Attadīpavagga	52	
PA_sn_22:52.0.3	Dutiyanandikkhayasutta	52	
PA_sn_22:52.1.1	Sāvatthinidānaṁ.	52	
PA_sn_22:52.1.2	“Rūpaṁ, bhikkhave, yoniso manasi karotha, rūpāniccatañca yathābhūtaṁ samanupassatha.	52	
PA_sn_22:52.1.3	Rūpaṁ, bhikkhave, bhikkhu yoniso manasi karonto, rūpāniccatañca yathābhūtaṁ samanupassanto rūpasmiṁ nibbindati.	52	
PA_sn_22:52.1.4	Nandikkhayā rāgakkhayo, rāgakkhayā nandikkhayo.	52	
PA_sn_22:52.1.5	Nandirāgakkhayā cittaṁ vimuttaṁ suvimuttanti vuccati.	52	
PA_sn_22:52.1.6	Vedanaṁ, bhikkhave, yoniso manasi karotha, vedanāniccatañca yathābhūtaṁ samanupassatha.	52	
PA_sn_22:52.1.7	Vedanaṁ, bhikkhave, bhikkhu yoniso manasi karonto, vedanāniccatañca yathābhūtaṁ samanupassanto vedanāya nibbindati.	52	
PA_sn_22:52.1.8	Nandikkhayā rāgakkhayo, rāgakkhayā nandikkhayo.	52	
PA_sn_22:52.1.9	Nandirāgakkhayā cittaṁ vimuttaṁ suvimuttanti vuccati.	52	
PA_sn_22:52.1.10	Saññaṁ bhikkhave …	52	
PA_sn_22:52.1.11	saṅkhāre, bhikkhave, yoniso manasi karotha, saṅkhārāniccatañca yathābhūtaṁ samanupassatha.	52	
PA_sn_22:52.1.12	Saṅkhāre, bhikkhave, bhikkhu yoniso manasi karonto, saṅkhārāniccataṁ yathābhūtaṁ samanupassanto saṅkhāresu nibbindati.	52	
PA_sn_22:52.1.13	Nandikkhayā rāgakkhayo, rāgakkhayā nandikkhayo.	52	
PA_sn_22:52.1.14	Nandirāgakkhayā cittaṁ vimuttaṁ suvimuttanti vuccati.	52	
PA_sn_22:52.1.15	Viññāṇaṁ, bhikkhave, yoniso manasi karotha, viññāṇāniccatañca yathābhūtaṁ samanupassatha.	52	
PA_sn_22:52.1.16	Viññāṇaṁ, bhikkhave, bhikkhu yoniso manasi karonto, viññāṇāniccatañca yathābhūtaṁ samanupassanto viññāṇasmiṁ nibbindati.	52	
PA_sn_22:52.1.17	Nandikkhayā rāgakkhayo, rāgakkhayā nandikkhayo.	52	
PA_sn_22:52.1.18	Nandirāgakkhayā cittaṁ vimuttaṁ suvimuttanti vuccatī”ti.	52	
PA_sn_22:52.1.19	Dasamaṁ.	52	
PA_sn_22:52.1.20	Attadīpavaggo pañcamo.	52	
PA_sn_22:52.2.0	Tassuddānaṁ	52	
PA_sn_22:52.2.1	Attadīpā paṭipadā,	52	
PA_sn_22:52.2.2	Dve ca honti aniccatā;	52	
PA_sn_22:52.2.3	Samanupassanā khandhā,	52	
PA_sn_22:52.2.4	Dve soṇā dve nandikkhayena cāti.	52	
PA_sn_22:52.2.5	Mūlapaṇṇāsako samatto.	52	
PA_sn_22:52.3.0	Tassa mūlapaṇṇāsakassa vagguddānaṁ	52	
PA_sn_22:52.3.1	Nakulapitā anicco ca,	52	
PA_sn_22:52.3.2	Bhāro natumhākena ca;	52	
PA_sn_22:52.3.3	Attadīpena paññāso,	52	
PA_sn_22:52.3.4	Paṭhamo tena pavuccatīti.	52	
PA_sn_22:53.0.1	Saṁyutta Nikāya 22.53	53	
PA_sn_22:53.0.2	6. Upayavagga	53	
PA_sn_22:53.0.3	Upayasutta	53	
PA_sn_22:53.1.1	Sāvatthinidānaṁ.	53	
PA_sn_22:53.1.2	“Upayo, bhikkhave, avimutto, anupayo vimutto.	53	
PA_sn_22:53.1.3	Rūpupayaṁ vā, bhikkhave, viññāṇaṁ tiṭṭhamānaṁ tiṭṭheyya, rūpārammaṇaṁ rūpappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.	53	
PA_sn_22:53.1.4	Vedanupayaṁ vā …pe…	53	
PA_sn_22:53.1.5	saññupayaṁ vā …pe…	53	
PA_sn_22:53.1.6	saṅkhārupayaṁ vā, bhikkhave, viññāṇaṁ tiṭṭhamānaṁ tiṭṭheyya, saṅkhārārammaṇaṁ saṅkhārappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.	53	
PA_sn_22:53.2.1	Yo, bhikkhave, evaṁ vadeyya:	53	
PA_sn_22:53.2.2_0	‘ahamaññatra rūpā aññatra vedanāya aññatra saññāya aññatra saṅkhārehi viññāṇassa	53	
PA_sn_22:53.2.2_1	āgatiṁ vā gatiṁ vā cutiṁ vā upapattiṁ vā vuddhiṁ vā virūḷhiṁ vā vepullaṁ vā paññāpessāmī’ti,	53	
PA_sn_22:53.2.2_2	netaṁ ṭhānaṁ vijjati.	53	
PA_sn_22:53.3.1	Rūpadhātuyā ce, bhikkhave, bhikkhuno rāgo pahīno hoti.	53	
PA_sn_22:53.3.2	Rāgassa pahānā vocchijjatārammaṇaṁ patiṭṭhā viññāṇassa na hoti.	53	
PA_sn_22:53.3.3	Vedanādhātuyā ce, bhikkhave …	53	
PA_sn_22:53.3.4	saññādhātuyā ce, bhikkhave …	53	
PA_sn_22:53.3.5	saṅkhāradhātuyā ce, bhikkhave …	53	
PA_sn_22:53.3.6	viññāṇadhātuyā ce, bhikkhave, bhikkhuno rāgo pahīno hoti.	53	
PA_sn_22:53.3.7	Rāgassa pahānā vocchijjatārammaṇaṁ patiṭṭhā viññāṇassa na hoti.	53	
PA_sn_22:53.3.8	Tadappatiṭṭhitaṁ viññāṇaṁ avirūḷhaṁ anabhisaṅkhacca vimuttaṁ.	53	
PA_sn_22:53.3.9	Vimuttattā ṭhitaṁ. Ṭhitattā santusitaṁ. Santusitattā na paritassati. Aparitassaṁ paccattaññeva parinibbāyati.	53	
PA_sn_22:53.3.10	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	53	
PA_sn_22:53.3.11	Paṭhamaṁ.	53	
PA_sn_22:54.0.1	Saṁyutta Nikāya 22.54	54	
PA_sn_22:54.0.2	6. Upayavagga	54	
PA_sn_22:54.0.3	Bījasutta	54	
PA_sn_22:54.1.1	Sāvatthinidānaṁ.	54	
PA_sn_22:54.1.2	“Pañcimāni, bhikkhave, bījajātāni.	54	
PA_sn_22:54.1.3	Katamāni pañca?	54	
PA_sn_22:54.1.4	Mūlabījaṁ, khandhabījaṁ, aggabījaṁ, phalubījaṁ, bījabījaññeva pañcamaṁ.	54	
PA_sn_22:54.1.5	Imāni cassu, bhikkhave, pañca bījajātāni akhaṇḍāni apūtikāni avātātapahatāni sārādāni sukhasayitāni, pathavī ca nāssa, āpo ca nāssa;	54	
PA_sn_22:54.1.6	api numāni, bhikkhave, pañca bījajātāni vuddhiṁ virūḷhiṁ vepullaṁ āpajjeyyun”ti?	54	
PA_sn_22:54.1.7	“No hetaṁ, bhante”.	54	
PA_sn_22:54.1.8	“Imāni cassu, bhikkhave, pañca bījajātāni akhaṇḍāni …pe… sukhasayitāni, pathavī ca assa, āpo ca assa;	54	
PA_sn_22:54.1.9	api numāni, bhikkhave, pañca bījajātāni vuddhiṁ virūḷhiṁ vepullaṁ āpajjeyyun”ti?	54	
PA_sn_22:54.1.10	“Evaṁ, bhante”.	54	
PA_sn_22:54.1.11	“Seyyathāpi, bhikkhave, pathavīdhātu, evaṁ catasso viññāṇaṭṭhitiyo daṭṭhabbā.	54	
PA_sn_22:54.1.12	Seyyathāpi, bhikkhave, āpodhātu, evaṁ nandirāgo daṭṭhabbo.	54	
PA_sn_22:54.1.13	Seyyathāpi, bhikkhave, pañca bījajātāni, evaṁ viññāṇaṁ sāhāraṁ daṭṭhabbaṁ.	54	
PA_sn_22:54.2.1	Rūpupayaṁ, bhikkhave, viññāṇaṁ tiṭṭhamānaṁ tiṭṭheyya, rūpārammaṇaṁ rūpappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.	54	
PA_sn_22:54.2.2	Vedanupayaṁ vā, bhikkhave, viññāṇaṁ tiṭṭhamānaṁ tiṭṭheyya …pe…	54	
PA_sn_22:54.2.3	saññupayaṁ vā, bhikkhave, viññāṇaṁ tiṭṭhamānaṁ tiṭṭheyya …pe…	54	
PA_sn_22:54.2.4	saṅkhārupayaṁ vā, bhikkhave, viññāṇaṁ tiṭṭhamānaṁ tiṭṭheyya, saṅkhārārammaṇaṁ saṅkhārappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.	54	
PA_sn_22:54.3.1	Yo, bhikkhave, evaṁ vadeyya:	54	
PA_sn_22:54.3.2_0	‘ahamaññatra rūpā aññatra vedanāya aññatra saññāya aññatra saṅkhārehi viññāṇassa	54	
PA_sn_22:54.3.2_1	āgatiṁ vā gatiṁ vā cutiṁ vā upapattiṁ vā vuddhiṁ vā virūḷhiṁ vā vepullaṁ vā paññāpessāmī’ti,	54	
PA_sn_22:54.3.2_2	netaṁ ṭhānaṁ vijjati.	54	
PA_sn_22:54.4.1	Rūpadhātuyā ceva, bhikkhave, bhikkhuno rāgo pahīno hoti.	54	
PA_sn_22:54.4.2	Rāgassa pahānā vocchijjatārammaṇaṁ patiṭṭhā viññāṇassa na hoti.	54	
PA_sn_22:54.4.3	Vedanādhātuyā ce …	54	
PA_sn_22:54.4.4	saññādhātuyā ce …	54	
PA_sn_22:54.4.5	saṅkhāradhātuyā ce …	54	
PA_sn_22:54.4.6	viññāṇadhātuyā ce, bhikkhave, bhikkhuno rāgo pahīno hoti.	54	
PA_sn_22:54.4.7	Rāgassa pahānā vocchijjatārammaṇaṁ patiṭṭhā viññāṇassa na hoti.	54	
PA_sn_22:54.4.8	Tadappatiṭṭhitaṁ viññāṇaṁ avirūḷhaṁ anabhisaṅkhacca vimuttaṁ.	54	
PA_sn_22:54.4.9	Vimuttattā ṭhitaṁ. Ṭhitattā santusitaṁ. Santusitattā na paritassati. Aparitassaṁ paccattaññeva parinibbāyati.	54	
PA_sn_22:54.4.10	‘Khīṇā jāti …pe… nāparaṁ itthattāyā’ti pajānātī”ti.	54	
PA_sn_22:54.4.11	Dutiyaṁ.	54	
PA_sn_22:55.0.1	Saṁyutta Nikāya 22.55	55	
PA_sn_22:55.0.2	6. Upayavagga	55	
PA_sn_22:55.0.3	Udānasutta	55	
PA_sn_22:55.1.1	Sāvatthinidānaṁ.	55	
PA_sn_22:55.1.2	Tatra kho bhagavā udānaṁ udānesi:	55	
PA_sn_22:55.1.3	“‘no cassaṁ, no ca me siyā, nābhavissa, na me bhavissatī’ti—	55	
PA_sn_22:55.1.4	evaṁ adhimuccamāno bhikkhu chindeyya orambhāgiyāni saṁyojanānī”ti.	55	
PA_sn_22:55.1.5	Evaṁ vutte, aññataro bhikkhu bhagavantaṁ etadavoca:	55	
PA_sn_22:55.1.6	“yathā kathaṁ pana, bhante, ‘no cassaṁ, no ca me siyā, nābhavissa, na me bhavissatī’ti—	55	
PA_sn_22:55.1.7	evaṁ adhimuccamāno bhikkhu chindeyya orambhāgiyāni saṁyojanānī”ti?	55	
PA_sn_22:55.2.1	“Idha, bhikkhu, assutavā puthujjano ariyānaṁ adassāvī …pe…	55	
PA_sn_22:55.2.2	sappurisadhamme avinīto rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.	55	
PA_sn_22:55.2.3	Vedanaṁ …	55	
PA_sn_22:55.2.4	saññaṁ …	55	
PA_sn_22:55.2.5	saṅkhāre …	55	
PA_sn_22:55.2.6	viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.	55	
PA_sn_22:55.3.1	So aniccaṁ rūpaṁ ‘aniccaṁ rūpan’ti yathābhūtaṁ nappajānāti,	55	
PA_sn_22:55.3.2	aniccaṁ vedanaṁ ‘aniccā vedanā’ti yathābhūtaṁ nappajānāti,	55	
PA_sn_22:55.3.3	aniccaṁ saññaṁ ‘aniccā saññā’ti yathābhūtaṁ nappajānāti,	55	
PA_sn_22:55.3.4	anicce saṅkhāre ‘aniccā saṅkhārā’ti yathābhūtaṁ nappajānāti,	55	
PA_sn_22:55.3.5	aniccaṁ viññāṇaṁ ‘aniccaṁ viññāṇan’ti yathābhūtaṁ nappajānāti.	55	
PA_sn_22:55.4.1	Dukkhaṁ rūpaṁ ‘dukkhaṁ rūpan’ti yathābhūtaṁ nappajānāti,	55	
PA_sn_22:55.4.2	dukkhaṁ vedanaṁ …	55	
PA_sn_22:55.4.3	dukkhaṁ saññaṁ …	55	
PA_sn_22:55.4.4	dukkhe saṅkhāre …	55	
PA_sn_22:55.4.5	dukkhaṁ viññāṇaṁ ‘dukkhaṁ viññāṇan’ti yathābhūtaṁ nappajānāti.	55	
PA_sn_22:55.5.1	Anattaṁ rūpaṁ ‘anattā rūpan’ti yathābhūtaṁ nappajānāti,	55	
PA_sn_22:55.5.2	anattaṁ vedanaṁ ‘anattā vedanā’ti yathābhūtaṁ nappajānāti,	55	
PA_sn_22:55.5.3	anattaṁ saññaṁ ‘anattā saññā’ti yathābhūtaṁ nappajānāti,	55	
PA_sn_22:55.5.4	anatte saṅkhāre ‘anattā saṅkhārā’ti yathābhūtaṁ nappajānāti,	55	
PA_sn_22:55.5.5	anattaṁ viññāṇaṁ ‘anattā viññāṇan’ti yathābhūtaṁ nappajānāti.	55	
PA_sn_22:55.6.1	Saṅkhataṁ rūpaṁ ‘saṅkhataṁ rūpan’ti yathābhūtaṁ nappajānāti,	55	
PA_sn_22:55.6.2	saṅkhataṁ vedanaṁ …	55	
PA_sn_22:55.6.3	saṅkhataṁ saññaṁ …	55	
PA_sn_22:55.6.4	saṅkhate saṅkhāre …	55	
PA_sn_22:55.6.5	saṅkhataṁ viññāṇaṁ ‘saṅkhataṁ viññāṇan’ti yathābhūtaṁ nappajānāti.	55	
PA_sn_22:55.6.6	Rūpaṁ vibhavissatīti yathābhūtaṁ nappajānāti.	55	
PA_sn_22:55.6.7	Vedanā vibhavissati …	55	
PA_sn_22:55.6.8	saññā vibhavissati …	55	
PA_sn_22:55.6.9	saṅkhārā vibhavissanti …	55	
PA_sn_22:55.6.10	viññāṇaṁ vibhavissatīti yathābhūtaṁ nappajānāti.	55	
PA_sn_22:55.7.1	Sutavā ca kho, bhikkhu, ariyasāvako ariyānaṁ dassāvī ariyadhammassa kovido ariyadhamme suvinīto sappurisānaṁ dassāvī sappurisadhammassa kovido sappurisadhamme suvinīto	55	
PA_sn_22:55.7.2	na rūpaṁ attato samanupassati …pe…	55	
PA_sn_22:55.7.3	na vedanaṁ …	55	
PA_sn_22:55.7.4	na saññaṁ …	55	
PA_sn_22:55.7.5	na saṅkhāre …	55	
PA_sn_22:55.7.6	na viññāṇaṁ attato samanupassati.	55	
PA_sn_22:55.8.1	So aniccaṁ rūpaṁ ‘aniccaṁ rūpan’ti yathābhūtaṁ pajānāti.	55	
PA_sn_22:55.8.2	Aniccaṁ vedanaṁ …	55	
PA_sn_22:55.8.3	aniccaṁ saññaṁ …	55	
PA_sn_22:55.8.4	anicce saṅkhāre …	55	
PA_sn_22:55.8.5	aniccaṁ viññāṇaṁ ‘aniccaṁ viññāṇan’ti yathābhūtaṁ pajānāti.	55	
PA_sn_22:55.8.6	Dukkhaṁ rūpaṁ …pe… dukkhaṁ viññāṇaṁ …	55	
PA_sn_22:55.8.7	anattaṁ rūpaṁ …pe… anattaṁ viññāṇaṁ …	55	
PA_sn_22:55.8.8	saṅkhataṁ rūpaṁ …pe… saṅkhataṁ viññāṇaṁ ‘saṅkhataṁ viññāṇan’ti yathābhūtaṁ pajānāti.	55	
PA_sn_22:55.8.9	Rūpaṁ vibhavissatīti yathābhūtaṁ pajānāti.	55	
PA_sn_22:55.8.10	Vedanā …	55	
PA_sn_22:55.8.11	saññā …	55	
PA_sn_22:55.8.12	saṅkhārā …	55	
PA_sn_22:55.8.13	viññāṇaṁ vibhavissatīti yathābhūtaṁ pajānāti.	55	
PA_sn_22:55.9.1	So rūpassa vibhavā, vedanāya vibhavā, saññāya vibhavā, saṅkhārānaṁ vibhavā, viññāṇassa vibhavā, evaṁ kho, bhikkhu,	55	
PA_sn_22:55.9.2	‘no cassaṁ, no ca me siyā, nābhavissa, na me bhavissatī’ti—	55	
PA_sn_22:55.9.3	evaṁ adhimuccamāno bhikkhu chindeyya orambhāgiyāni saṁyojanānī”ti.	55	
PA_sn_22:55.9.4	“Evaṁ adhimuccamāno, bhante, bhikkhu chindeyya orambhāgiyāni saṁyojanānī”ti.	55	
PA_sn_22:55.10.1	“Kathaṁ pana, bhante, jānato kathaṁ passato anantarā āsavānaṁ khayo hotī”ti?	55	
PA_sn_22:55.10.2	“Idha, bhikkhu, assutavā puthujjano atasitāye ṭhāne tāsaṁ āpajjati.	55	
PA_sn_22:55.10.3	Tāso heso bhikkhu assutavato puthujjanassa:	55	
PA_sn_22:55.10.4	‘no cassaṁ, no ca me siyā, nābhavissa, na me bhavissatī’ti.	55	
PA_sn_22:55.11.1	Sutavā ca kho, bhikkhu, ariyasāvako atasitāye ṭhāne na tāsaṁ āpajjati.	55	
PA_sn_22:55.11.2	Na heso, bhikkhu, tāso sutavato ariyasāvakassa:	55	
PA_sn_22:55.11.3	‘no cassaṁ, no ca me siyā, nābhavissa, na me bhavissatī’ti.	55	
PA_sn_22:55.11.4	Rūpupayaṁ vā, bhikkhu, viññāṇaṁ tiṭṭhamānaṁ tiṭṭheyya, rūpārammaṇaṁ rūpappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.	55	
PA_sn_22:55.11.5	Vedanupayaṁ vā, bhikkhu …	55	
PA_sn_22:55.11.6	saññupayaṁ vā, bhikkhu …	55	
PA_sn_22:55.11.7	saṅkhārupayaṁ vā, bhikkhu, viññāṇaṁ tiṭṭhamānaṁ tiṭṭheyya, saṅkhārārammaṇaṁ saṅkhārappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.	55	
PA_sn_22:55.12.1	Yo, bhikkhu, evaṁ vadeyya:	55	
PA_sn_22:55.12.2_0	‘ahamaññatra rūpā, aññatra vedanāya, aññatra saññāya, aññatra saṅkhārehi viññāṇassa	55	
PA_sn_22:55.12.2_1	āgatiṁ vā gatiṁ vā cutiṁ vā upapattiṁ vā vuddhiṁ vā virūḷhiṁ vā vepullaṁ vā paññāpessāmī’ti,	55	
PA_sn_22:55.12.2_2	netaṁ ṭhānaṁ vijjati.	55	
PA_sn_22:55.13.1	Rūpadhātuyā ce, bhikkhu, bhikkhuno rāgo pahīno hoti. Rāgassa pahānā vocchijjatārammaṇaṁ patiṭṭhā viññāṇassa na hoti.	55	
PA_sn_22:55.13.2	Vedanādhātuyā ce, bhikkhu, bhikkhuno …	55	
PA_sn_22:55.13.3	saññādhātuyā ce, bhikkhu, bhikkhuno …	55	
PA_sn_22:55.13.4	saṅkhāradhātuyā ce, bhikkhu, bhikkhuno …	55	
PA_sn_22:55.13.5	viññāṇadhātuyā ce, bhikkhu, bhikkhuno rāgo pahīno hoti. Rāgassa pahānā vocchijjatārammaṇaṁ patiṭṭhā viññāṇassa na hoti.	55	
PA_sn_22:55.13.6	Tadappatiṭṭhitaṁ viññāṇaṁ avirūḷhaṁ anabhisaṅkhacca vimuttaṁ.	55	
PA_sn_22:55.13.7	Vimuttattā ṭhitaṁ. Ṭhitattā santusitaṁ. Santusitattā na paritassati. Aparitassaṁ paccattaññeva parinibbāyati.	55	
PA_sn_22:55.13.8	‘Khīṇā jāti …pe… nāparaṁ itthattāyā’ti pajānāti.	55	
PA_sn_22:55.13.9	Evaṁ kho, bhikkhu, jānato evaṁ passato anantarā āsavānaṁ khayo hotī”ti.	55	
PA_sn_22:55.13.10	Tatiyaṁ.	55	
PA_sn_22:56.0.1	Saṁyutta Nikāya 22.56	56	
PA_sn_22:56.0.2	6. Upayavagga	56	
PA_sn_22:56.0.3	Upādānaparipavattasutta	56	
PA_sn_22:56.1.1	Sāvatthinidānaṁ.	56	
PA_sn_22:56.1.2	“Pañcime, bhikkhave, upādānakkhandhā.	56	
PA_sn_22:56.1.3	Katame pañca?	56	
PA_sn_22:56.1.4	Rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandho.	56	
PA_sn_22:56.1.5_0	Yāvakīvañcāhaṁ, bhikkhave, ime pañcupādānakkhandhe catuparivaṭṭaṁ yathābhūtaṁ nābbhaññāsiṁ,	56	
PA_sn_22:56.1.5_1	neva tāvāhaṁ, bhikkhave, sadevake loke samārake sabrahmake sassamaṇabrāhmaṇiyā pajāya	56	
PA_sn_22:56.1.5_2	sadevamanussāya anuttaraṁ sammāsambodhiṁ abhisambuddhoti paccaññāsiṁ.	56	
PA_sn_22:56.1.6	Yato ca khvāhaṁ, bhikkhave, ime pañcupādānakkhandhe catuparivaṭṭaṁ yathābhūtaṁ abbhaññāsiṁ, athāhaṁ, bhikkhave, sadevake loke …pe…	56	
PA_sn_22:56.1.7	sadevamanussāya anuttaraṁ sammāsambodhiṁ abhisambuddhoti paccaññāsiṁ.	56	
PA_sn_22:56.2.1	Kathañca catuparivaṭṭaṁ?	56	
PA_sn_22:56.2.2	Rūpaṁ abbhaññāsiṁ, rūpasamudayaṁ abbhaññāsiṁ, rūpanirodhaṁ abbhaññāsiṁ, rūpanirodhagāminiṁ paṭipadaṁ abbhaññāsiṁ;	56	
PA_sn_22:56.2.3	vedanaṁ …	56	
PA_sn_22:56.2.4	saññaṁ …	56	
PA_sn_22:56.2.5	saṅkhāre …	56	
PA_sn_22:56.2.6	viññāṇaṁ abbhaññāsiṁ, viññāṇasamudayaṁ abbhaññāsiṁ, viññāṇanirodhaṁ abbhaññāsiṁ, viññāṇanirodhagāminiṁ paṭipadaṁ abbhaññāsiṁ.	56	
PA_sn_22:56.3.1	Katamañca, bhikkhave, rūpaṁ?	56	
PA_sn_22:56.3.2	Cattāro ca mahābhūtā catunnañca mahābhūtānaṁ upādāya rūpaṁ.	56	
PA_sn_22:56.3.3	Idaṁ vuccati, bhikkhave, rūpaṁ.	56	
PA_sn_22:56.3.4	Āhārasamudayā rūpasamudayo;	56	
PA_sn_22:56.3.5	āhāranirodhā rūpanirodho.	56	
PA_sn_22:56.3.6	Ayameva ariyo aṭṭhaṅgiko maggo rūpanirodhagāminī paṭipadā, seyyathidaṁ—	56	
PA_sn_22:56.3.7	sammādiṭṭhi …pe… sammāsamādhi.	56	
PA_sn_22:56.4.1_0	Ye hi keci, bhikkhave, samaṇā vā brāhmaṇā vā evaṁ rūpaṁ abhiññāya, evaṁ rūpasamudayaṁ	56	
PA_sn_22:56.4.1_1	abhiññāya, evaṁ rūpanirodhaṁ abhiññāya, evaṁ rūpanirodhagāminiṁ paṭipadaṁ abhiññāya	56	
PA_sn_22:56.4.1_2	rūpassa nibbidāya virāgāya nirodhāya paṭipannā, te suppaṭipannā.	56	
PA_sn_22:56.4.2	Ye suppaṭipannā, te imasmiṁ dhammavinaye gādhanti.	56	
PA_sn_22:56.5.1	Ye ca kho keci, bhikkhave, samaṇā vā brāhmaṇā vā evaṁ rūpaṁ abhiññāya …pe… evaṁ rūpanirodhagāminiṁ paṭipadaṁ abhiññāya, rūpassa nibbidā virāgā nirodhā anupādā vimuttā te suvimuttā.	56	
PA_sn_22:56.5.2	Ye suvimuttā te kevalino.	56	
PA_sn_22:56.5.3	Ye kevalino vaṭṭaṁ tesaṁ natthi paññāpanāya.	56	
PA_sn_22:56.6.1	Katamā ca, bhikkhave, vedanā?	56	
PA_sn_22:56.6.2	Chayime, bhikkhave, vedanākāyā—	56	
PA_sn_22:56.6.3	cakkhusamphassajā vedanā, sotasamphassajā vedanā, ghānasamphassajā vedanā, jivhāsamphassajā vedanā, kāyasamphassajā vedanā, manosamphassajā vedanā.	56	
PA_sn_22:56.6.4	Ayaṁ vuccati, bhikkhave, vedanā.	56	
PA_sn_22:56.6.5	Phassasamudayā vedanāsamudayo;	56	
PA_sn_22:56.6.6	phassanirodhā vedanānirodho.	56	
PA_sn_22:56.6.7	Ayameva ariyo aṭṭhaṅgiko maggo vedanānirodhagāminī paṭipadā, seyyathidaṁ—	56	
PA_sn_22:56.6.8	sammādiṭṭhi …pe… sammāsamādhi.	56	
PA_sn_22:56.7.1_0	Ye hi keci, bhikkhave, samaṇā vā brāhmaṇā vā evaṁ vedanaṁ abhiññāya, evaṁ vedanāsamudayaṁ	56	
PA_sn_22:56.7.1_1	abhiññāya, evaṁ vedanānirodhaṁ abhiññāya, evaṁ vedanānirodhagāminiṁ paṭipadaṁ abhiññāya	56	
PA_sn_22:56.7.1_2	vedanāya nibbidāya virāgāya nirodhāya paṭipannā, te suppaṭipannā.	56	
PA_sn_22:56.7.2	Ye suppaṭipannā, te imasmiṁ dhammavinaye gādhanti.	56	
PA_sn_22:56.8.1	Ye ca kho keci, bhikkhave, samaṇā vā brāhmaṇā vā evaṁ vedanaṁ abhiññāya …pe… evaṁ vedanānirodhagāminiṁ paṭipadaṁ abhiññāya …pe…	56	
PA_sn_22:56.8.2	vaṭṭaṁ tesaṁ natthi paññāpanāya.	56	
PA_sn_22:56.9.1	Katamā ca, bhikkhave, saññā?	56	
PA_sn_22:56.9.2	Chayime, bhikkhave, saññākāyā—	56	
PA_sn_22:56.9.3	rūpasaññā, saddasaññā, gandhasaññā, rasasaññā, phoṭṭhabbasaññā, dhammasaññā.	56	
PA_sn_22:56.9.4	Ayaṁ vuccati, bhikkhave, saññā.	56	
PA_sn_22:56.9.5	Phassasamudayā saññāsamudayo;	56	
PA_sn_22:56.9.6	phassanirodhā saññānirodho.	56	
PA_sn_22:56.9.7	Ayameva ariyo aṭṭhaṅgiko maggo saññānirodhagāminī paṭipadā, seyyathidaṁ—	56	
PA_sn_22:56.9.8	sammādiṭṭhi …pe… sammāsamādhi …pe…	56	
PA_sn_22:56.9.9	vaṭṭaṁ tesaṁ natthi paññāpanāya.	56	
PA_sn_22:56.10.1	Katame ca, bhikkhave, saṅkhārā?	56	
PA_sn_22:56.10.2	Chayime, bhikkhave, cetanākāyā—	56	
PA_sn_22:56.10.3	rūpasañcetanā, saddasañcetanā, gandhasañcetanā, rasasañcetanā, phoṭṭhabbasañcetanā, dhammasañcetanā.	56	
PA_sn_22:56.10.4	Ime vuccanti, bhikkhave, saṅkhārā.	56	
PA_sn_22:56.10.5	Phassasamudayā saṅkhārasamudayo;	56	
PA_sn_22:56.10.6	phassanirodhā saṅkhāranirodho.	56	
PA_sn_22:56.10.7	Ayameva ariyo aṭṭhaṅgiko maggo saṅkhāranirodhagāminī paṭipadā, seyyathidaṁ—	56	
PA_sn_22:56.10.8	sammādiṭṭhi …pe… sammāsamādhi.	56	
PA_sn_22:56.11.1_0	Ye hi keci, bhikkhave, samaṇā vā brāhmaṇā vā evaṁ saṅkhāre abhiññāya, evaṁ saṅkhārasamudayaṁ	56	
PA_sn_22:56.11.1_1	abhiññāya, evaṁ saṅkhāranirodhaṁ abhiññāya, evaṁ saṅkhāranirodhagāminiṁ paṭipadaṁ	56	
PA_sn_22:56.11.1_2	abhiññāya saṅkhārānaṁ nibbidāya virāgāya nirodhāya paṭipannā, te suppaṭipannā.	56	
PA_sn_22:56.11.2	Ye suppaṭipannā, te imasmiṁ dhammavinaye gādhanti.	56	
PA_sn_22:56.12.1_0	Ye ca kho keci, bhikkhave, samaṇā vā brāhmaṇā vā evaṁ saṅkhāre abhiññāya, evaṁ saṅkhārasamudayaṁ	56	
PA_sn_22:56.12.1_1	abhiññāya, evaṁ saṅkhāranirodhaṁ abhiññāya, evaṁ saṅkhāranirodhagāminiṁ paṭipadaṁ	56	
PA_sn_22:56.12.1_2	abhiññāya saṅkhārānaṁ nibbidā virāgā nirodhā anupādā vimuttā, te suvimuttā.	56	
PA_sn_22:56.12.2	Ye suvimuttā, te kevalino.	56	
PA_sn_22:56.12.3	Ye kevalino vaṭṭaṁ tesaṁ natthi paññāpanāya.	56	
PA_sn_22:56.13.1	Katamañca, bhikkhave, viññāṇaṁ?	56	
PA_sn_22:56.13.2	Chayime, bhikkhave, viññāṇakāyā—	56	
PA_sn_22:56.13.3	cakkhuviññāṇaṁ, sotaviññāṇaṁ, ghānaviññāṇaṁ, jivhāviññāṇaṁ, kāyaviññāṇaṁ, manoviññāṇaṁ.	56	
PA_sn_22:56.13.4	Idaṁ vuccati, bhikkhave, viññāṇaṁ.	56	
PA_sn_22:56.13.5	Nāmarūpasamudayā viññāṇasamudayo;	56	
PA_sn_22:56.13.6	nāmarūpanirodhā viññāṇanirodho.	56	
PA_sn_22:56.13.7	Ayameva ariyo aṭṭhaṅgiko maggo viññāṇanirodhagāminī paṭipadā, seyyathidaṁ—	56	
PA_sn_22:56.13.8	sammādiṭṭhi …pe… sammāsamādhi.	56	
PA_sn_22:56.14.1_0	Ye hi keci, bhikkhave, samaṇā vā brāhmaṇā vā evaṁ viññāṇaṁ abhiññāya, evaṁ viññāṇasamudayaṁ	56	
PA_sn_22:56.14.1_1	abhiññāya, evaṁ viññāṇanirodhaṁ abhiññāya, evaṁ viññāṇanirodhagāminiṁ paṭipadaṁ abhiññāya	56	
PA_sn_22:56.14.1_2	viññāṇassa nibbidāya virāgāya nirodhāya paṭipannā, te suppaṭipannā.	56	
PA_sn_22:56.14.2	Ye suppaṭipannā, te imasmiṁ dhammavinaye gādhanti.	56	
PA_sn_22:56.15.1_0	Ye ca kho keci, bhikkhave, samaṇā vā brāhmaṇā vā evaṁ viññāṇaṁ abhiññāya, evaṁ viññāṇasamudayaṁ	56	
PA_sn_22:56.15.1_1	abhiññāya, evaṁ viññāṇanirodhaṁ abhiññāya, evaṁ viññāṇanirodhagāminiṁ paṭipadaṁ abhiññāya	56	
PA_sn_22:56.15.1_2	viññāṇassa nibbidā virāgā nirodhā anupādā vimuttā, te suvimuttā.	56	
PA_sn_22:56.15.2	Ye suvimuttā, te kevalino.	56	
PA_sn_22:56.15.3	Ye kevalino vaṭṭaṁ tesaṁ natthi paññāpanāyā”ti.	56	
PA_sn_22:56.15.4	Catutthaṁ.	56	
PA_sn_22:57.0.1	Saṁyutta Nikāya 22.57	57	
PA_sn_22:57.0.2	6. Upayavagga	57	
PA_sn_22:57.0.3	Sattaṭṭhānasutta	57	
PA_sn_22:57.1.1	Sāvatthinidānaṁ.	57	
PA_sn_22:57.1.2	“Sattaṭṭhānakusalo, bhikkhave, bhikkhu tividhūpaparikkhī imasmiṁ dhammavinaye kevalī vusitavā uttamapurisoti vuccati.	57	
PA_sn_22:57.1.3	Kathañca, bhikkhave, bhikkhu sattaṭṭhānakusalo hoti?	57	
PA_sn_22:57.1.4	Idha, bhikkhave, bhikkhu rūpaṁ pajānāti, rūpasamudayaṁ pajānāti, rūpanirodhaṁ pajānāti, rūpanirodhagāminiṁ paṭipadaṁ pajānāti;	57	
PA_sn_22:57.1.5	rūpassa assādaṁ pajānāti, rūpassa ādīnavaṁ pajānāti, rūpassa nissaraṇaṁ pajānāti;	57	
PA_sn_22:57.1.6	vedanaṁ pajānāti …	57	
PA_sn_22:57.1.7	saññaṁ …	57	
PA_sn_22:57.1.8	saṅkhāre …	57	
PA_sn_22:57.1.9	viññāṇaṁ pajānāti, viññāṇasamudayaṁ pajānāti, viññāṇanirodhaṁ pajānāti, viññāṇanirodhagāminiṁ paṭipadaṁ pajānāti;	57	
PA_sn_22:57.1.10	viññāṇassa assādaṁ pajānāti, viññāṇassa ādīnavaṁ pajānāti, viññāṇassa nissaraṇaṁ pajānāti.	57	
PA_sn_22:57.2.1	Katamañca, bhikkhave, rūpaṁ?	57	
PA_sn_22:57.2.2	Cattāro ca mahābhūtā, catunnañca mahābhūtānaṁ upādāya rūpaṁ.	57	
PA_sn_22:57.2.3	Idaṁ vuccati, bhikkhave, rūpaṁ.	57	
PA_sn_22:57.2.4	Āhārasamudayā rūpasamudayo;	57	
PA_sn_22:57.2.5	āhāranirodhā rūpanirodho.	57	
PA_sn_22:57.2.6	Ayameva ariyo aṭṭhaṅgiko maggo rūpanirodhagāminī paṭipadā, seyyathidaṁ—	57	
PA_sn_22:57.2.7	sammādiṭṭhi …pe… sammāsamādhi.	57	
PA_sn_22:57.3.1	Yaṁ rūpaṁ paṭicca uppajjati sukhaṁ somanassaṁ—	57	
PA_sn_22:57.3.2	ayaṁ rūpassa assādo.	57	
PA_sn_22:57.3.3	Yaṁ rūpaṁ aniccaṁ dukkhaṁ vipariṇāmadhammaṁ—	57	
PA_sn_22:57.3.4	ayaṁ rūpassa ādīnavo.	57	
PA_sn_22:57.3.5	Yo rūpasmiṁ chandarāgavinayo chandarāgappahānaṁ—	57	
PA_sn_22:57.3.6	idaṁ rūpassa nissaraṇaṁ.	57	
PA_sn_22:57.4.1	Ye hi keci, bhikkhave, samaṇā vā brāhmaṇā vā evaṁ rūpaṁ abhiññāya, evaṁ rūpasamudayaṁ abhiññāya, evaṁ rūpanirodhaṁ abhiññāya, evaṁ rūpanirodhagāminiṁ paṭipadaṁ abhiññāya;	57	
PA_sn_22:57.4.2	evaṁ rūpassa assādaṁ abhiññāya, evaṁ rūpassa ādīnavaṁ abhiññāya, evaṁ rūpassa nissaraṇaṁ abhiññāya rūpassa nibbidāya virāgāya nirodhāya paṭipannā, te suppaṭipannā.	57	
PA_sn_22:57.4.3	Ye suppaṭipannā, te imasmiṁ dhammavinaye gādhanti.	57	
PA_sn_22:57.5.1	Ye ca kho keci, bhikkhave, samaṇā vā brāhmaṇā vā evaṁ rūpaṁ abhiññāya, evaṁ rūpasamudayaṁ abhiññāya, evaṁ rūpanirodhaṁ abhiññāya, evaṁ rūpanirodhagāminiṁ paṭipadaṁ abhiññāya;	57	
PA_sn_22:57.5.2	evaṁ rūpassa assādaṁ abhiññāya, evaṁ rūpassa ādīnavaṁ abhiññāya, evaṁ rūpassa nissaraṇaṁ abhiññāya rūpassa nibbidā virāgā nirodhā anupādā vimuttā, te suvimuttā.	57	
PA_sn_22:57.5.3	Ye suvimuttā, te kevalino.	57	
PA_sn_22:57.5.4	Ye kevalino vaṭṭaṁ tesaṁ natthi paññāpanāya.	57	
PA_sn_22:57.6.1	Katamā ca, bhikkhave, vedanā?	57	
PA_sn_22:57.6.2	Chayime, bhikkhave, vedanākāyā—	57	
PA_sn_22:57.6.3	cakkhusamphassajā vedanā …pe…	57	
PA_sn_22:57.6.4	manosamphassajā vedanā.	57	
PA_sn_22:57.6.5	Ayaṁ vuccati, bhikkhave, vedanā.	57	
PA_sn_22:57.6.6	Phassasamudayā vedanāsamudayo;	57	
PA_sn_22:57.6.7	phassanirodhā vedanānirodho.	57	
PA_sn_22:57.6.8	Ayameva ariyo aṭṭhaṅgiko maggo vedanānirodhagāminī paṭipadā, seyyathidaṁ—	57	
PA_sn_22:57.6.9	sammādiṭṭhi …pe… sammāsamādhi.	57	
PA_sn_22:57.7.1	Yaṁ vedanaṁ paṭicca uppajjati sukhaṁ somanassaṁ—	57	
PA_sn_22:57.7.2	ayaṁ vedanāya assādo.	57	
PA_sn_22:57.7.3	Yā vedanā aniccā dukkhā vipariṇāmadhammā—	57	
PA_sn_22:57.7.4	ayaṁ vedanāya ādīnavo.	57	
PA_sn_22:57.7.5	Yo vedanāya chandarāgavinayo chandarāgappahānaṁ—	57	
PA_sn_22:57.7.6	idaṁ vedanāya nissaraṇaṁ.	57	
PA_sn_22:57.8.1	Ye hi, keci, bhikkhave, samaṇā vā brāhmaṇā vā evaṁ vedanaṁ abhiññāya, evaṁ vedanāsamudayaṁ abhiññāya, evaṁ vedanānirodhaṁ abhiññāya, evaṁ vedanānirodhagāminiṁ paṭipadaṁ abhiññāya;	57	
PA_sn_22:57.8.2	evaṁ vedanāya assādaṁ abhiññāya, evaṁ vedanāya ādīnavaṁ abhiññāya, evaṁ vedanāya nissaraṇaṁ abhiññāya vedanāya nibbidāya virāgāya nirodhāya paṭipannā, te suppaṭipannā.	57	
PA_sn_22:57.8.3	Ye suppaṭipannā, te imasmiṁ dhammavinaye gādhanti.	57	
PA_sn_22:57.9.1	Ye ca kho keci, bhikkhave, samaṇā vā brāhmaṇā vā evaṁ vedanaṁ abhiññāya …pe…	57	
PA_sn_22:57.9.2	vaṭṭaṁ tesaṁ natthi paññāpanāya.	57	
PA_sn_22:57.10.1	Katamā ca, bhikkhave, saññā?	57	
PA_sn_22:57.10.2	Chayime, bhikkhave, saññākāyā—	57	
PA_sn_22:57.10.3	rūpasaññā, saddasaññā, gandhasaññā, rasasaññā, phoṭṭhabbasaññā, dhammasaññā.	57	
PA_sn_22:57.10.4	Ayaṁ vuccati, bhikkhave, saññā.	57	
PA_sn_22:57.10.5	Phassasamudayā saññāsamudayo;	57	
PA_sn_22:57.10.6	phassanirodhā saññānirodho.	57	
PA_sn_22:57.10.7	Ayameva ariyo aṭṭhaṅgiko maggo saññānirodhagāminī paṭipadā, seyyathidaṁ—	57	
PA_sn_22:57.10.8	sammādiṭṭhi …pe… sammāsamādhi …pe…	57	
PA_sn_22:57.10.9	vaṭṭaṁ tesaṁ natthi paññāpanāya.	57	
PA_sn_22:57.11.1	Katame ca, bhikkhave, saṅkhārā?	57	
PA_sn_22:57.11.2	Chayime, bhikkhave, cetanākāyā—	57	
PA_sn_22:57.11.3	rūpasañcetanā …pe…	57	
PA_sn_22:57.11.4	dhammasañcetanā.	57	
PA_sn_22:57.11.5	Ime vuccanti, bhikkhave, saṅkhārā.	57	
PA_sn_22:57.11.6	Phassasamudayā saṅkhārasamudayo;	57	
PA_sn_22:57.11.7	phassanirodhā saṅkhāranirodho.	57	
PA_sn_22:57.11.8	Ayameva ariyo aṭṭhaṅgiko maggo saṅkhāranirodhagāminī paṭipadā, seyyathidaṁ—	57	
PA_sn_22:57.11.9	sammādiṭṭhi …pe… sammāsamādhi.	57	
PA_sn_22:57.12.1	Yaṁ saṅkhāre paṭicca uppajjati sukhaṁ somanassaṁ—	57	
PA_sn_22:57.12.2	ayaṁ saṅkhārānaṁ assādo.	57	
PA_sn_22:57.12.3	Ye saṅkhārā aniccā dukkhā vipariṇāmadhammā—	57	
PA_sn_22:57.12.4	ayaṁ saṅkhārānaṁ ādīnavo.	57	
PA_sn_22:57.12.5	Yo saṅkhāresu chandarāgavinayo chandarāgappahānaṁ—	57	
PA_sn_22:57.12.6	idaṁ saṅkhārānaṁ nissaraṇaṁ.	57	
PA_sn_22:57.13.1_0	Ye hi keci, bhikkhave, samaṇā vā brāhmaṇā vā evaṁ saṅkhāre abhiññāya, evaṁ saṅkhārasamudayaṁ	57	
PA_sn_22:57.13.1_1	abhiññāya, evaṁ saṅkhāranirodhaṁ abhiññāya, evaṁ saṅkhāranirodhagāminiṁ paṭipadaṁ	57	
PA_sn_22:57.13.1_2	abhiññāya …pe… saṅkhārānaṁ nibbidāya virāgāya nirodhāya paṭipannā te suppaṭipannā.	57	
PA_sn_22:57.13.2	Ye suppaṭipannā, te imasmiṁ dhammavinaye gādhanti …pe…	57	
PA_sn_22:57.13.3	vaṭṭaṁ tesaṁ natthi paññāpanāya.	57	
PA_sn_22:57.14.1	Katamañca, bhikkhave, viññāṇaṁ?	57	
PA_sn_22:57.14.2	Chayime, bhikkhave, viññāṇakāyā—	57	
PA_sn_22:57.14.3	cakkhuviññāṇaṁ, sotaviññāṇaṁ, ghānaviññāṇaṁ, jivhāviññāṇaṁ, kāyaviññāṇaṁ, manoviññāṇaṁ.	57	
PA_sn_22:57.14.4	Idaṁ vuccati, bhikkhave, viññāṇaṁ.	57	
PA_sn_22:57.14.5	Nāmarūpasamudayā viññāṇasamudayo;	57	
PA_sn_22:57.14.6	nāmarūpanirodhā viññāṇanirodho.	57	
PA_sn_22:57.14.7	Ayameva ariyo aṭṭhaṅgiko maggo viññāṇanirodhagāminī paṭipadā, seyyathidaṁ—	57	
PA_sn_22:57.14.8	sammādiṭṭhi …pe… sammāsamādhi.	57	
PA_sn_22:57.15.1	Yaṁ viññāṇaṁ paṭicca uppajjati sukhaṁ somanassaṁ—	57	
PA_sn_22:57.15.2	ayaṁ viññāṇassa assādo.	57	
PA_sn_22:57.15.3	Yaṁ viññāṇaṁ aniccaṁ dukkhaṁ vipariṇāmadhammaṁ—	57	
PA_sn_22:57.15.4	ayaṁ viññāṇassa ādīnavo.	57	
PA_sn_22:57.15.5	Yo viññāṇasmiṁ chandarāgavinayo chandarāgappahānaṁ—	57	
PA_sn_22:57.15.6	idaṁ viññāṇassa nissaraṇaṁ.	57	
PA_sn_22:57.16.1_0	Ye hi keci, bhikkhave, samaṇā vā brāhmaṇā vā evaṁ viññāṇaṁ abhiññāya, evaṁ viññāṇasamudayaṁ	57	
PA_sn_22:57.16.1_1	abhiññāya, evaṁ viññāṇanirodhaṁ abhiññāya, evaṁ viññāṇanirodhagāminiṁ paṭipadaṁ abhiññāya;	57	
PA_sn_22:57.16.2	evaṁ viññāṇassa assādaṁ abhiññāya, evaṁ viññāṇassa ādīnavaṁ abhiññāya, evaṁ viññāṇassa nissaraṇaṁ abhiññāya viññāṇassa nibbidāya virāgāya nirodhāya paṭipannā, te suppaṭipannā.	57	
PA_sn_22:57.16.3	Ye suppaṭipannā, te imasmiṁ dhammavinaye gādhanti.	57	
PA_sn_22:57.17.1_0	Ye ca kho keci, bhikkhave, samaṇā vā brāhmaṇā vā evaṁ viññāṇaṁ abhiññāya, evaṁ viññāṇasamudayaṁ	57	
PA_sn_22:57.17.1_1	abhiññāya, evaṁ viññāṇanirodhaṁ abhiññāya, evaṁ viññāṇanirodhagāminiṁ paṭipadaṁ abhiññāya;	57	
PA_sn_22:57.17.2	evaṁ viññāṇassa assādaṁ abhiññāya, evaṁ viññāṇassa ādīnavaṁ abhiññāya, evaṁ viññāṇassa nissaraṇaṁ abhiññāya viññāṇassa nibbidā virāgā nirodhā anupādā vimuttā, te suvimuttā.	57	
PA_sn_22:57.17.3	Ye suvimuttā, te kevalino.	57	
PA_sn_22:57.17.4	Ye kevalino vaṭṭaṁ tesaṁ natthi paññāpanāya.	57	
PA_sn_22:57.17.5	Evaṁ kho, bhikkhave, bhikkhu sattaṭṭhānakusalo hoti.	57	
PA_sn_22:57.18.1	Kathañca, bhikkhave, bhikkhu tividhūpaparikkhī hoti?	57	
PA_sn_22:57.18.2	Idha, bhikkhave, bhikkhu dhātuso upaparikkhati, āyatanaso upaparikkhati, paṭiccasamuppādaso upaparikkhati.	57	
PA_sn_22:57.18.3	Evaṁ kho, bhikkhave, bhikkhu tividhūpaparikkhī hoti.	57	
PA_sn_22:57.18.4	Sattaṭṭhānakusalo, bhikkhave, bhikkhu tividhūpaparikkhī, imasmiṁ dhammavinaye kevalī vusitavā ‘uttamapuriso’ti vuccatī”ti.	57	
PA_sn_22:57.18.5	Pañcamaṁ.	57	
PA_sn_22:58.0.1	Saṁyutta Nikāya 22.58	58	
PA_sn_22:58.0.2	6. Upayavagga	58	
PA_sn_22:58.0.3	Sammāsambuddhasutta	58	
PA_sn_22:58.1.1	Sāvatthinidānaṁ.	58	
PA_sn_22:58.1.2	“Tathāgato, bhikkhave, arahaṁ sammāsambuddho rūpassa nibbidā virāgā nirodhā anupādā vimutto sammāsambuddhoti vuccati.	58	
PA_sn_22:58.1.3	Bhikkhupi, bhikkhave, paññāvimutto rūpassa nibbidā virāgā nirodhā anupādā vimutto paññāvimuttoti vuccati.	58	
PA_sn_22:58.2.1	Tathāgato, bhikkhave, arahaṁ sammāsambuddho vedanāya nibbidā virāgā nirodhā anupādā vimutto sammāsambuddhoti vuccati.	58	
PA_sn_22:58.2.2	Bhikkhupi, bhikkhave, paññāvimutto vedanāya nibbidā …pe… paññāvimuttoti vuccati.	58	
PA_sn_22:58.3.1	Tathāgato, bhikkhave, arahaṁ sammāsambuddho saññāya …	58	
PA_sn_22:58.3.2	saṅkhārānaṁ …	58	
PA_sn_22:58.3.3	viññāṇassa nibbidā virāgā nirodhā anupādā vimutto sammāsambuddhoti vuccati.	58	
PA_sn_22:58.3.4	Bhikkhupi, bhikkhave, paññāvimutto viññāṇassa nibbidā virāgā nirodhā anupādā vimutto paññāvimuttoti vuccati.	58	
PA_sn_22:58.4.1	Tatra kho, bhikkhave, ko viseso, ko adhippayāso, kiṁ nānākaraṇaṁ, tathāgatassa arahato sammāsambuddhassa paññāvimuttena bhikkhunā”ti?	58	
PA_sn_22:58.4.2_0	“Bhagavaṁmūlakā no, bhante, dhammā bhagavaṁnettikā bhagavaṁpaṭisaraṇā. Sādhu vata,	58	
PA_sn_22:58.4.2_1	bhante, bhagavantaññeva paṭibhātu etassa bhāsitassa attho. Bhagavato sutvā bhikkhū dhāressantī”ti.	58	
PA_sn_22:58.4.3	“Tena hi, bhikkhave, suṇātha, sādhukaṁ manasi karotha, bhāsissāmī”ti.	58	
PA_sn_22:58.4.4	“Evaṁ, bhante”ti kho te bhikkhū bhagavato paccassosuṁ.	58	
PA_sn_22:58.4.5	Bhagavā etadavoca:	58	
PA_sn_22:58.5.1	“Tathāgato, bhikkhave, arahaṁ sammāsambuddho anuppannassa maggassa uppādetā, asañjātassa maggassa sañjanetā, anakkhātassa maggassa akkhātā maggaññū, maggavidū, maggakovido;	58	
PA_sn_22:58.5.2	maggānugā ca, bhikkhave, etarahi sāvakā viharanti pacchā samannāgatā.	58	
PA_sn_22:58.5.3	Ayaṁ kho, bhikkhave, viseso, ayaṁ adhippayāso, idaṁ nānākaraṇaṁ tathāgatassa arahato sammāsambuddhassa paññāvimuttena bhikkhunā”ti.	58	
PA_sn_22:58.5.4	Chaṭṭhaṁ.	58	
PA_sn_22:59.0.1	Saṁyutta Nikāya 22.59	59	
PA_sn_22:59.0.2	6. Upayavagga	59	
PA_sn_22:59.0.3	Anattalakkhaṇasutta	59	
PA_sn_22:59.1.1	Ekaṁ samayaṁ bhagavā bārāṇasiyaṁ viharati isipatane migadāye.	59	
PA_sn_22:59.1.2	Tatra kho bhagavā pañcavaggiye bhikkhū āmantesi:	59	
PA_sn_22:59.1.3	“bhikkhavo”ti.	59	
PA_sn_22:59.1.4	“Bhadante”ti te bhikkhū bhagavato paccassosuṁ.	59	
PA_sn_22:59.1.5	Bhagavā etadavoca:	59	
PA_sn_22:59.2.1	“Rūpaṁ, bhikkhave, anattā.	59	
PA_sn_22:59.2.2	Rūpañca hidaṁ, bhikkhave, attā abhavissa, nayidaṁ rūpaṁ ābādhāya saṁvatteyya, labbhetha ca rūpe:	59	
PA_sn_22:59.2.3	‘evaṁ me rūpaṁ hotu, evaṁ me rūpaṁ mā ahosī’ti.	59	
PA_sn_22:59.2.4	Yasmā ca kho, bhikkhave, rūpaṁ anattā, tasmā rūpaṁ ābādhāya saṁvattati, na ca labbhati rūpe:	59	
PA_sn_22:59.2.5	‘evaṁ me rūpaṁ hotu, evaṁ me rūpaṁ mā ahosī’ti.	59	
PA_sn_22:59.3.1	Vedanā anattā.	59	
PA_sn_22:59.3.2	Vedanā ca hidaṁ, bhikkhave, attā abhavissa, nayidaṁ vedanā ābādhāya saṁvatteyya, labbhetha ca vedanāya:	59	
PA_sn_22:59.3.3	‘evaṁ me vedanā hotu, evaṁ me vedanā mā ahosī’ti.	59	
PA_sn_22:59.3.4	Yasmā ca kho, bhikkhave, vedanā anattā, tasmā vedanā ābādhāya saṁvattati, na ca labbhati vedanāya:	59	
PA_sn_22:59.3.5	‘evaṁ me vedanā hotu, evaṁ me vedanā mā ahosī’ti.	59	
PA_sn_22:59.4.1	Saññā anattā …pe…	59	
PA_sn_22:59.4.2	saṅkhārā anattā.	59	
PA_sn_22:59.4.3	Saṅkhārā ca hidaṁ, bhikkhave, attā abhavissaṁsu, nayidaṁ saṅkhārā ābādhāya saṁvatteyyuṁ, labbhetha ca saṅkhāresu:	59	
PA_sn_22:59.4.4	‘evaṁ me saṅkhārā hontu, evaṁ me saṅkhārā mā ahesun’ti.	59	
PA_sn_22:59.4.5	Yasmā ca kho, bhikkhave, saṅkhārā anattā, tasmā saṅkhārā ābādhāya saṁvattanti, na ca labbhati saṅkhāresu:	59	
PA_sn_22:59.4.6	‘evaṁ me saṅkhārā hontu, evaṁ me saṅkhārā mā ahesun’ti.	59	
PA_sn_22:59.5.1	Viññāṇaṁ anattā.	59	
PA_sn_22:59.5.2	Viññāṇañca hidaṁ, bhikkhave, attā abhavissa, nayidaṁ viññāṇaṁ ābādhāya saṁvatteyya, labbhetha ca viññāṇe:	59	
PA_sn_22:59.5.3	‘evaṁ me viññāṇaṁ hotu, evaṁ me viññāṇaṁ mā ahosī’ti.	59	
PA_sn_22:59.5.4	Yasmā ca kho, bhikkhave, viññāṇaṁ anattā, tasmā viññāṇaṁ ābādhāya saṁvattati, na ca labbhati viññāṇe:	59	
PA_sn_22:59.5.5	‘evaṁ me viññāṇaṁ hotu, evaṁ me viññāṇaṁ mā ahosī’ti.	59	
PA_sn_22:59.6.1	Taṁ kiṁ maññatha, bhikkhave,	59	
PA_sn_22:59.6.2	rūpaṁ niccaṁ vā aniccaṁ vā”ti?	59	
PA_sn_22:59.6.3	“Aniccaṁ, bhante”.	59	
PA_sn_22:59.6.4	“Yaṁ panāniccaṁ dukkhaṁ vā taṁ sukhaṁ vā”ti?	59	
PA_sn_22:59.6.5	“Dukkhaṁ, bhante”.	59	
PA_sn_22:59.6.6	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	59	
PA_sn_22:59.6.7	‘etaṁ mama, esohamasmi, eso me attā’”ti?	59	
PA_sn_22:59.6.8	“No hetaṁ, bhante”.	59	
PA_sn_22:59.6.9	“Vedanā …	59	
PA_sn_22:59.6.10	saññā …	59	
PA_sn_22:59.6.11	saṅkhārā …	59	
PA_sn_22:59.6.12	viññāṇaṁ niccaṁ vā aniccaṁ vā”ti?	59	
PA_sn_22:59.6.13	“Aniccaṁ, bhante”.	59	
PA_sn_22:59.6.14	“Yaṁ panāniccaṁ dukkhaṁ vā taṁ sukhaṁ vā”ti?	59	
PA_sn_22:59.6.15	“Dukkhaṁ, bhante”.	59	
PA_sn_22:59.6.16	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	59	
PA_sn_22:59.6.17	‘etaṁ mama, esohamasmi, eso me attā’”ti?	59	
PA_sn_22:59.6.18	“No hetaṁ, bhante”.	59	
PA_sn_22:59.7.1_0	“Tasmātiha, bhikkhave, yaṁ kiñci rūpaṁ atītānāgatapaccuppannaṁ ajjhattaṁ vā bahiddhā	59	
PA_sn_22:59.7.1_1	vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ:	59	
PA_sn_22:59.7.1_2	‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	59	
PA_sn_22:59.8.1_0	Yā kāci vedanā atītānāgatapaccuppannā ajjhattā vā bahiddhā vā …pe… yā dūre santike	59	
PA_sn_22:59.8.1_1	vā, sabbā vedanā: ‘netaṁ mama, nesohamasmi, na meso attā’ti evametaṁ yathābhūtaṁ	59	
PA_sn_22:59.8.1_2	sammappaññāya daṭṭhabbaṁ.	59	
PA_sn_22:59.9.1	Yā kāci saññā …pe…	59	
PA_sn_22:59.9.2_0	ye keci saṅkhārā atītānāgatapaccuppannā ajjhattaṁ vā bahiddhā vā …pe… ye dūre santike	59	
PA_sn_22:59.9.2_1	vā, sabbe saṅkhārā: ‘netaṁ mama, nesohamasmi, na meso attā’ti evametaṁ yathābhūtaṁ	59	
PA_sn_22:59.9.2_2	sammappaññāya daṭṭhabbaṁ.	59	
PA_sn_22:59.10.1_0	Yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ	59	
PA_sn_22:59.10.1_1	vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ: ‘netaṁ mama, nesohamasmi,	59	
PA_sn_22:59.10.1_2	na meso attā’ti evametaṁ yathābhūtaṁ sammappaññāya daṭṭhabbaṁ.	59	
PA_sn_22:59.11.1	Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati.	59	
PA_sn_22:59.11.2	Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.	59	
PA_sn_22:59.11.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	59	
PA_sn_22:59.12.1	Idamavoca bhagavā.	59	
PA_sn_22:59.12.2	Attamanā pañcavaggiyā bhikkhū bhagavato bhāsitaṁ abhinanduṁ.	59	
PA_sn_22:59.12.3	Imasmiñca pana veyyākaraṇasmiṁ bhaññamāne pañcavaggiyānaṁ bhikkhūnaṁ anupādāya āsavehi cittāni vimucciṁsūti.	59	
PA_sn_22:59.12.4	Sattamaṁ.	59	
PA_sn_22:60.0.1	Saṁyutta Nikāya 22.60	60	
PA_sn_22:60.0.2	6. Upayavagga	60	
PA_sn_22:60.0.3	Mahālisutta	60	
PA_sn_22:60.1.1	Evaṁ me sutaṁ—	60	
PA_sn_22:60.1.2	ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	60	
PA_sn_22:60.1.3	Atha kho mahāli licchavi yena bhagavā tenupasaṅkami …pe… ekamantaṁ nisinno kho mahāli licchavi bhagavantaṁ etadavoca:	60	
PA_sn_22:60.2.1	“Pūraṇo, bhante, kassapo evamāha:	60	
PA_sn_22:60.2.2	‘natthi hetu natthi paccayo sattānaṁ saṅkilesāya;	60	
PA_sn_22:60.2.3	ahetū appaccayā sattā saṅkilissanti.	60	
PA_sn_22:60.2.4	Natthi hetu natthi paccayo sattānaṁ visuddhiyā;	60	
PA_sn_22:60.2.5	ahetū appaccayā sattā visujjhantī’ti.	60	
PA_sn_22:60.2.6	Idha bhagavā kimāhā”ti?	60	
PA_sn_22:60.3.1	“Atthi, mahāli, hetu atthi paccayo sattānaṁ saṅkilesāya;	60	
PA_sn_22:60.3.2	sahetū sappaccayā sattā saṅkilissanti.	60	
PA_sn_22:60.3.3	Atthi, mahāli, hetu, atthi paccayo sattānaṁ visuddhiyā;	60	
PA_sn_22:60.3.4	sahetū sappaccayā sattā visujjhantī”ti.	60	
PA_sn_22:60.4.1	“Katamo pana, bhante, hetu katamo paccayo sattānaṁ saṅkilesāya;	60	
PA_sn_22:60.4.2	kathaṁ sahetū sappaccayā sattā saṅkilissantī”ti?	60	
PA_sn_22:60.5.1	“Rūpañca hidaṁ, mahāli, ekantadukkhaṁ abhavissa dukkhānupatitaṁ dukkhāvakkantaṁ anavakkantaṁ sukhena, nayidaṁ sattā rūpasmiṁ sārajjeyyuṁ.	60	
PA_sn_22:60.5.2	Yasmā ca kho, mahāli, rūpaṁ sukhaṁ sukhānupatitaṁ sukhāvakkantaṁ anavakkantaṁ dukkhena, tasmā sattā rūpasmiṁ sārajjanti;	60	
PA_sn_22:60.5.3	sārāgā saṁyujjanti; saṁyogā saṅkilissanti.	60	
PA_sn_22:60.5.4	Ayaṁ kho, mahāli, hetu, ayaṁ paccayo sattānaṁ saṅkilesāya;	60	
PA_sn_22:60.5.5	evaṁ sahetū sappaccayā sattā saṅkilissanti.	60	
PA_sn_22:60.6.1	Vedanā ca hidaṁ, mahāli, ekantadukkhā abhavissa dukkhānupatitā dukkhāvakkantā anavakkantā sukhena, nayidaṁ sattā vedanāya sārajjeyyuṁ.	60	
PA_sn_22:60.6.2	Yasmā ca kho, mahāli, vedanā sukhā sukhānupatitā sukhāvakkantā anavakkantā dukkhena, tasmā sattā vedanāya sārajjanti;	60	
PA_sn_22:60.6.3	sārāgā saṁyujjanti;	60	
PA_sn_22:60.6.4	saṁyogā saṅkilissanti.	60	
PA_sn_22:60.6.5	Ayampi kho, mahāli, hetu, ayaṁ paccayo sattānaṁ saṅkilesāya.	60	
PA_sn_22:60.6.6	Evampi sahetū sappaccayā sattā saṅkilissanti.	60	
PA_sn_22:60.7.1	Saññā ca hidaṁ, mahāli …pe…	60	
PA_sn_22:60.7.2	saṅkhārā ca hidaṁ, mahāli, ekantadukkhā abhavissaṁsu dukkhānupatitā dukkhāvakkantā anavakkantā sukhena, nayidaṁ sattā saṅkhāresu sārajjeyyuṁ.	60	
PA_sn_22:60.7.3	Yasmā ca kho, mahāli, saṅkhārā sukhā sukhānupatitā sukhāvakkantā anavakkantā dukkhena, tasmā sattā saṅkhāresu sārajjanti;	60	
PA_sn_22:60.7.4	sārāgā saṁyujjanti;	60	
PA_sn_22:60.7.5	saṁyogā saṅkilissanti.	60	
PA_sn_22:60.7.6	Ayampi kho, mahāli, hetu, ayaṁ paccayo sattānaṁ saṅkilesāya.	60	
PA_sn_22:60.7.7	Evampi sahetū sappaccayā sattā saṅkilissanti.	60	
PA_sn_22:60.8.1	Viññāṇañca hidaṁ, mahāli, ekantadukkhaṁ abhavissa dukkhānupatitaṁ dukkhāvakkantaṁ anavakkantaṁ sukhena, nayidaṁ sattā viññāṇasmiṁ sārajjeyyuṁ.	60	
PA_sn_22:60.8.2	Yasmā ca kho, mahāli, viññāṇaṁ sukhaṁ sukhānupatitaṁ sukhāvakkantaṁ anavakkantaṁ dukkhena, tasmā sattā viññāṇasmiṁ sārajjanti;	60	
PA_sn_22:60.8.3	sārāgā saṁyujjanti; saṁyogā saṅkilissanti.	60	
PA_sn_22:60.8.4	Ayampi kho, mahāli, hetu ayaṁ paccayo sattānaṁ saṅkilesāya.	60	
PA_sn_22:60.8.5	Evampi sahetū sappaccayā sattā saṅkilissantī”ti.	60	
PA_sn_22:60.9.1	“Katamo pana, bhante, hetu katamo paccayo sattānaṁ visuddhiyā;	60	
PA_sn_22:60.9.2	kathaṁ sahetū sappaccayā sattā visujjhantī”ti?	60	
PA_sn_22:60.9.3	“Rūpañca hidaṁ, mahāli, ekantasukhaṁ abhavissa sukhānupatitaṁ sukhāvakkantaṁ anavakkantaṁ dukkhena, nayidaṁ sattā rūpasmiṁ nibbindeyyuṁ.	60	
PA_sn_22:60.9.4	Yasmā ca kho, mahāli, rūpaṁ dukkhaṁ dukkhānupatitaṁ dukkhāvakkantaṁ anavakkantaṁ sukhena, tasmā sattā rūpasmiṁ nibbindanti;	60	
PA_sn_22:60.9.5	nibbindaṁ virajjanti; virāgā visujjhanti.	60	
PA_sn_22:60.9.6	Ayaṁ kho, mahāli, hetu, ayaṁ paccayo, sattānaṁ visuddhiyā.	60	
PA_sn_22:60.9.7	Evaṁ sahetū sappaccayā sattā visujjhanti.	60	
PA_sn_22:60.10.1	Vedanā ca hidaṁ, mahāli, ekantasukhā abhavissa …pe…	60	
PA_sn_22:60.10.2	saññā ca hidaṁ, mahāli …pe…	60	
PA_sn_22:60.10.3	saṅkhārā ca hidaṁ, mahāli, ekantasukhā abhavissaṁsu …pe…	60	
PA_sn_22:60.10.4	viññāṇañca hidaṁ, mahāli, ekantasukhaṁ abhavissa sukhānupatitaṁ sukhāvakkantaṁ anavakkantaṁ dukkhena, nayidaṁ sattā viññāṇasmiṁ nibbindeyyuṁ.	60	
PA_sn_22:60.10.5	Yasmā ca kho, mahāli, viññāṇaṁ dukkhaṁ dukkhānupatitaṁ dukkhāvakkantaṁ anavakkantaṁ sukhena, tasmā sattā viññāṇasmiṁ nibbindanti;	60	
PA_sn_22:60.10.6	nibbindaṁ virajjanti; virāgā visujjhanti.	60	
PA_sn_22:60.10.7	Ayaṁ kho, mahāli, hetu, ayaṁ paccayo, sattānaṁ visuddhiyā.	60	
PA_sn_22:60.10.8	Evampi sahetū sappaccayā sattā visujjhantī”ti.	60	
PA_sn_22:60.10.9	Aṭṭhamaṁ.	60	
PA_sn_22:61.0.1	Saṁyutta Nikāya 22.61	61	
PA_sn_22:61.0.2	6. Upayavagga	61	
PA_sn_22:61.0.3	Ādittasutta	61	
PA_sn_22:61.1.1	Sāvatthinidānaṁ.	61	
PA_sn_22:61.1.2	“Rūpaṁ, bhikkhave, ādittaṁ, vedanā ādittā, saññā ādittā, saṅkhārā ādittā, viññāṇaṁ ādittaṁ.	61	
PA_sn_22:61.1.3	Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi … saññāyapi … saṅkhāresupi … viññāṇasmimpi nibbindati.	61	
PA_sn_22:61.1.4	Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.	61	
PA_sn_22:61.1.5	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	61	
PA_sn_22:61.1.6	Navamaṁ.	61	
PA_sn_22:62.0.1	Saṁyutta Nikāya 22.62	62	
PA_sn_22:62.0.2	6. Upayavagga	62	
PA_sn_22:62.0.3	Niruttipathasutta	62	
PA_sn_22:62.1.1	Sāvatthinidānaṁ.	62	
PA_sn_22:62.1.2	“Tayome, bhikkhave, niruttipathā adhivacanapathā paññattipathā asaṅkiṇṇā asaṅkiṇṇapubbā, na saṅkīyanti, na saṅkīyissanti, appaṭikuṭṭhā samaṇehi brāhmaṇehi viññūhi.	62	
PA_sn_22:62.1.3	Katame tayo?	62	
PA_sn_22:62.1.4	Yaṁ, bhikkhave, rūpaṁ atītaṁ niruddhaṁ vipariṇataṁ ‘ahosī’ti tassa saṅkhā, ‘ahosī’ti tassa samaññā, ‘ahosī’ti tassa paññatti;	62	
PA_sn_22:62.1.5	na tassa saṅkhā ‘atthī’ti, na tassa saṅkhā ‘bhavissatī’ti.	62	
PA_sn_22:62.2.1	Yā vedanā atītā niruddhā vipariṇatā ‘ahosī’ti tassā saṅkhā, ‘ahosī’ti tassā samaññā, ‘ahosī’ti tassā paññatti;	62	
PA_sn_22:62.2.2	na tassā saṅkhā ‘atthī’ti, na tassā saṅkhā ‘bhavissatī’ti.	62	
PA_sn_22:62.3.1	Yā saññā …	62	
PA_sn_22:62.3.2	ye saṅkhārā atītā niruddhā vipariṇatā ‘ahesun’ti tesaṁ saṅkhā, ‘ahesun’ti tesaṁ samaññā, ‘ahesun’ti tesaṁ paññatti;	62	
PA_sn_22:62.3.3	na tesaṁ saṅkhā ‘atthī’ti, na tesaṁ saṅkhā ‘bhavissantī’ti.	62	
PA_sn_22:62.4.1	Yaṁ viññāṇaṁ atītaṁ niruddhaṁ vipariṇataṁ, ‘ahosī’ti tassa saṅkhā, ‘ahosī’ti tassa samaññā, ‘ahosī’ti tassa paññatti;	62	
PA_sn_22:62.4.2	na tassa saṅkhā ‘atthī’ti, na tassa saṅkhā ‘bhavissatī’ti.	62	
PA_sn_22:62.5.1	Yaṁ, bhikkhave, rūpaṁ ajātaṁ apātubhūtaṁ, ‘bhavissatī’ti tassa saṅkhā, ‘bhavissatī’ti tassa samaññā, ‘bhavissatī’ti tassa paññatti;	62	
PA_sn_22:62.5.2	na tassa saṅkhā ‘atthī’ti, na tassa saṅkhā ‘ahosī’ti.	62	
PA_sn_22:62.6.1	Yā vedanā ajātā apātubhūtā, ‘bhavissatī’ti tassā saṅkhā, ‘bhavissatī’ti tassā samaññā, ‘bhavissatī’ti tassā paññatti;	62	
PA_sn_22:62.6.2	na tassā saṅkhā ‘atthī’ti, na tassā saṅkhā ‘ahosī’ti.	62	
PA_sn_22:62.7.1	Yā saññā …	62	
PA_sn_22:62.7.2	ye saṅkhārā ajātā apātubhūtā, ‘bhavissantī’ti tesaṁ saṅkhā, ‘bhavissantī’ti tesaṁ samaññā, ‘bhavissantī’ti tesaṁ paññatti;	62	
PA_sn_22:62.7.3	na tesaṁ saṅkhā ‘atthī’ti, na tesaṁ saṅkhā ‘ahesun’ti.	62	
PA_sn_22:62.8.1	Yaṁ viññāṇaṁ ajātaṁ apātubhūtaṁ, ‘bhavissatī’ti tassa saṅkhā, ‘bhavissatī’ti tassa samaññā, ‘bhavissatī’ti tassa paññatti;	62	
PA_sn_22:62.8.2	na tassa saṅkhā ‘atthī’ti, na tassa saṅkhā ‘ahosī’ti.	62	
PA_sn_22:62.9.1	Yaṁ, bhikkhave, rūpaṁ jātaṁ pātubhūtaṁ, ‘atthī’ti tassa saṅkhā, ‘atthī’ti tassa samaññā, ‘atthī’ti tassa paññatti;	62	
PA_sn_22:62.9.2	na tassa saṅkhā ‘ahosī’ti, na tassa saṅkhā ‘bhavissatī’ti.	62	
PA_sn_22:62.10.1	Yā vedanā jātā pātubhūtā, ‘atthī’ti tassā saṅkhā, ‘atthī’ti tassā samaññā, ‘atthī’ti tassā paññatti;	62	
PA_sn_22:62.10.2	na tassā saṅkhā ‘ahosī’ti, na tassā saṅkhā ‘bhavissatī’ti.	62	
PA_sn_22:62.11.1	Yā saññā …	62	
PA_sn_22:62.11.2	ye saṅkhārā jātā pātubhūtā, ‘atthī’ti tesaṁ saṅkhā, ‘atthī’ti tesaṁ samaññā, ‘atthī’ti tesaṁ paññatti;	62	
PA_sn_22:62.11.3	na tesaṁ saṅkhā ‘ahesun’ti, na tesaṁ saṅkhā, ‘bhavissantī’ti.	62	
PA_sn_22:62.12.1	Yaṁ viññāṇaṁ jātaṁ pātubhūtaṁ, ‘atthī’ti tassa saṅkhā, ‘atthī’ti tassa samaññā, ‘atthī’ti tassa paññatti;	62	
PA_sn_22:62.12.2	na tassa saṅkhā ‘ahosī’ti, na tassa saṅkhā ‘bhavissatī’ti.	62	
PA_sn_22:62.13.1	Ime kho, bhikkhave, tayo niruttipathā adhivacanapathā paññattipathā asaṅkiṇṇā asaṅkiṇṇapubbā, na saṅkīyanti, na saṅkīyissanti, appaṭikuṭṭhā samaṇehi brāhmaṇehi viññūhi.	62	
PA_sn_22:62.13.2_0	Yepi te, bhikkhave, ahesuṁ ukkalā vassabhaññā ahetukavādā akiriyavādā natthikavādā,	62	
PA_sn_22:62.13.2_1	tepime tayo niruttipathe adhivacanapathe paññattipathe na garahitabbaṁ nappaṭikkositabbaṁ amaññiṁsu.	62	
PA_sn_22:62.13.3	Taṁ kissa hetu?	62	
PA_sn_22:62.13.4	Nindāghaṭṭanabyārosaupārambhabhayā”ti.	62	
PA_sn_22:62.13.5	Majjhimapaṇṇāsakassa upayavaggo paṭhamo.	62	
PA_sn_22:62.14.0	Tassuddānaṁ	62	
PA_sn_22:62.14.1	Upayo bījaṁ udānaṁ,	62	
PA_sn_22:62.14.2	Upādānaparivattaṁ;	62	
PA_sn_22:62.14.3	Sattaṭṭhānañca sambuddho,	62	
PA_sn_22:62.14.4	Pañcamahāli ādittā;	62	
PA_sn_22:62.14.5	Vaggo niruttipathena cāti.	62	
PA_sn_22:63.0.1	Saṁyutta Nikāya 22.63	63	
PA_sn_22:63.0.2	7. Arahantavagga	63	
PA_sn_22:63.0.3	Upādiyamānasutta	63	
PA_sn_22:63.1.1	Evaṁ me sutaṁ—	63	
PA_sn_22:63.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	63	
PA_sn_22:63.1.3	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	63	
PA_sn_22:63.1.4	“sādhu me, bhante, bhagavā saṅkhittena dhammaṁ desetu yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	63	
PA_sn_22:63.1.5	“Upādiyamāno kho, bhikkhu, baddho mārassa;	63	
PA_sn_22:63.1.6	anupādiyamāno mutto pāpimato”ti.	63	
PA_sn_22:63.1.7	“Aññātaṁ bhagavā, aññātaṁ sugatā”ti.	63	
PA_sn_22:63.2.1	“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?	63	
PA_sn_22:63.2.2	“Rūpaṁ kho, bhante, upādiyamāno baddho mārassa;	63	
PA_sn_22:63.2.3	anupādiyamāno mutto pāpimato.	63	
PA_sn_22:63.2.4	Vedanaṁ upādiyamāno baddho mārassa;	63	
PA_sn_22:63.2.5	anupādiyamāno mutto pāpimato.	63	
PA_sn_22:63.2.6	Saññaṁ …	63	
PA_sn_22:63.2.7	saṅkhāre …	63	
PA_sn_22:63.2.8	viññāṇaṁ upādiyamāno baddho mārassa;	63	
PA_sn_22:63.2.9	anupādiyamāno mutto pāpimato.	63	
PA_sn_22:63.2.10	Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	63	
PA_sn_22:63.3.1	“Sādhu sādhu, bhikkhu.	63	
PA_sn_22:63.3.2	Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.	63	
PA_sn_22:63.3.3	Rūpaṁ kho, bhikkhu, upādiyamāno baddho mārassa;	63	
PA_sn_22:63.3.4	anupādiyamāno mutto pāpimato.	63	
PA_sn_22:63.3.5	Vedanaṁ …	63	
PA_sn_22:63.3.6	saññaṁ …	63	
PA_sn_22:63.3.7	saṅkhāre …	63	
PA_sn_22:63.3.8	viññāṇaṁ upādiyamāno baddho mārassa;	63	
PA_sn_22:63.3.9	anupādiyamāno mutto pāpimato.	63	
PA_sn_22:63.3.10	Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti.	63	
PA_sn_22:63.4.1	Atha kho so bhikkhu bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	63	
PA_sn_22:63.4.2_0	Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya	63	
PA_sn_22:63.4.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	63	
PA_sn_22:63.4.2_2	diṭṭheva dhamme sayaṁ abhiññā sacchikatvā upasampajja viharati.	63	
PA_sn_22:63.4.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	63	
PA_sn_22:63.4.4	Aññataro ca pana so bhikkhu arahataṁ ahosīti.	63	
PA_sn_22:63.4.5	Paṭhamaṁ.	63	
PA_sn_22:64.0.1	Saṁyutta Nikāya 22.64	64	
PA_sn_22:64.0.2	7. Arahantavagga	64	
PA_sn_22:64.0.3	Maññamānasutta	64	
PA_sn_22:64.1.1	Sāvatthinidānaṁ.	64	
PA_sn_22:64.1.2	Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:	64	
PA_sn_22:64.1.3	“sādhu me, bhante, bhagavā saṅkhittena dhammaṁ desetu …pe… ātāpī pahitatto vihareyyan”ti.	64	
PA_sn_22:64.1.4	“Maññamāno kho, bhikkhu, baddho mārassa;	64	
PA_sn_22:64.1.5	amaññamāno mutto pāpimato”ti.	64	
PA_sn_22:64.1.6	“Aññātaṁ, bhagavā, aññātaṁ, sugatā”ti.	64	
PA_sn_22:64.2.1	“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?	64	
PA_sn_22:64.2.2	“Rūpaṁ kho, bhante, maññamāno baddho mārassa;	64	
PA_sn_22:64.2.3	amaññamāno mutto pāpimato.	64	
PA_sn_22:64.2.4	Vedanaṁ …	64	
PA_sn_22:64.2.5	saññaṁ …	64	
PA_sn_22:64.2.6	saṅkhāre …	64	
PA_sn_22:64.2.7	viññāṇaṁ maññamāno baddho mārassa;	64	
PA_sn_22:64.2.8	amaññamāno mutto pāpimato.	64	
PA_sn_22:64.2.9	Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	64	
PA_sn_22:64.3.1	“Sādhu sādhu, bhikkhu.	64	
PA_sn_22:64.3.2	Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.	64	
PA_sn_22:64.3.3	Rūpaṁ kho, bhikkhu, maññamāno baddho mārassa;	64	
PA_sn_22:64.3.4	amaññamāno mutto pāpimato.	64	
PA_sn_22:64.3.5	Vedanaṁ …	64	
PA_sn_22:64.3.6	saññaṁ …	64	
PA_sn_22:64.3.7	saṅkhāre …	64	
PA_sn_22:64.3.8	viññāṇaṁ maññamāno baddho mārassa;	64	
PA_sn_22:64.3.9	amaññamāno mutto pāpimato.	64	
PA_sn_22:64.3.10	Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…	64	
PA_sn_22:64.3.11	aññataro ca pana so bhikkhu arahataṁ ahosīti.	64	
PA_sn_22:64.3.12	Dutiyaṁ.	64	
PA_sn_22:65.0.1	Saṁyutta Nikāya 22.65	65	
PA_sn_22:65.0.2	7. Arahantavagga	65	
PA_sn_22:65.0.3	Abhinandamānasutta	65	
PA_sn_22:65.1.1	Sāvatthinidānaṁ.	65	
PA_sn_22:65.1.2	Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:	65	
PA_sn_22:65.1.3	“sādhu me, bhante, bhagavā saṅkhittena …pe… pahitatto vihareyyan”ti.	65	
PA_sn_22:65.1.4	“Abhinandamāno kho, bhikkhu, baddho mārassa;	65	
PA_sn_22:65.1.5	anabhinandamāno mutto pāpimato”ti.	65	
PA_sn_22:65.1.6	“Aññātaṁ, bhagavā, aññātaṁ, sugatā”ti.	65	
PA_sn_22:65.2.1	“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?	65	
PA_sn_22:65.2.2	“Rūpaṁ kho, bhante, abhinandamāno baddho mārassa;	65	
PA_sn_22:65.2.3	anabhinandamāno mutto pāpimato.	65	
PA_sn_22:65.2.4	Vedanaṁ …	65	
PA_sn_22:65.2.5	saññaṁ …	65	
PA_sn_22:65.2.6	saṅkhāre …	65	
PA_sn_22:65.2.7	viññāṇaṁ abhinandamāno baddho mārassa;	65	
PA_sn_22:65.2.8	anabhinandamāno mutto pāpimato.	65	
PA_sn_22:65.2.9	Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	65	
PA_sn_22:65.3.1	“Sādhu sādhu, bhikkhu.	65	
PA_sn_22:65.3.2	Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.	65	
PA_sn_22:65.3.3	Rūpaṁ kho, bhikkhu, abhinandamāno baddho mārassa;	65	
PA_sn_22:65.3.4	anabhinandamāno mutto pāpimato.	65	
PA_sn_22:65.3.5	Vedanaṁ …	65	
PA_sn_22:65.3.6	saññaṁ …	65	
PA_sn_22:65.3.7	saṅkhāre …	65	
PA_sn_22:65.3.8	viññāṇaṁ abhinandamāno baddho mārassa;	65	
PA_sn_22:65.3.9	anabhinandamāno mutto pāpimato.	65	
PA_sn_22:65.3.10	Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…	65	
PA_sn_22:65.3.11	aññataro ca pana so bhikkhu arahataṁ ahosīti.	65	
PA_sn_22:65.3.12	Tatiyaṁ.	65	
PA_sn_22:66.0.1	Saṁyutta Nikāya 22.66	66	
PA_sn_22:66.0.2	7. Arahantavagga	66	
PA_sn_22:66.0.3	Aniccasutta	66	
PA_sn_22:66.1.1	Sāvatthinidānaṁ.	66	
PA_sn_22:66.1.2	Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:	66	
PA_sn_22:66.1.3	“sādhu me, bhante, bhagavā saṅkhittena dhammaṁ desetu …pe… ātāpī pahitatto vihareyyan”ti.	66	
PA_sn_22:66.1.4	“Yaṁ kho, bhikkhu, aniccaṁ; tatra te chando pahātabbo”ti.	66	
PA_sn_22:66.1.5	“Aññātaṁ, bhagavā, aññātaṁ, sugatā”ti.	66	
PA_sn_22:66.2.1	“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?	66	
PA_sn_22:66.2.2	“Rūpaṁ kho, bhante, aniccaṁ; tatra me chando pahātabbo.	66	
PA_sn_22:66.2.3	Vedanā …	66	
PA_sn_22:66.2.4	saññā …	66	
PA_sn_22:66.2.5	saṅkhārā …	66	
PA_sn_22:66.2.6	viññāṇaṁ aniccaṁ; tatra me chando pahātabbo.	66	
PA_sn_22:66.2.7	Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	66	
PA_sn_22:66.3.1	“Sādhu sādhu, bhikkhu.	66	
PA_sn_22:66.3.2	Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.	66	
PA_sn_22:66.3.3	Rūpaṁ kho, bhikkhu, aniccaṁ; tatra te chando pahātabbo.	66	
PA_sn_22:66.3.4	Vedanā aniccā …	66	
PA_sn_22:66.3.5	saññā …	66	
PA_sn_22:66.3.6	saṅkhārā …	66	
PA_sn_22:66.3.7	viññāṇaṁ aniccaṁ; tatra kho te chando pahātabbo.	66	
PA_sn_22:66.3.8	Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…	66	
PA_sn_22:66.3.9	aññataro ca pana so bhikkhu arahataṁ ahosīti.	66	
PA_sn_22:66.3.10	Catutthaṁ.	66	
PA_sn_22:67.0.1	Saṁyutta Nikāya 22.67	67	
PA_sn_22:67.0.2	7. Arahantavagga	67	
PA_sn_22:67.0.3	Dukkhasutta	67	
PA_sn_22:67.1.1	Sāvatthinidānaṁ.	67	
PA_sn_22:67.1.2	Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:	67	
PA_sn_22:67.1.3	“sādhu me, bhante, bhagavā saṅkhittena dhammaṁ desetu …pe… ātāpī pahitatto vihareyyan”ti.	67	
PA_sn_22:67.1.4	“Yaṁ kho, bhikkhu, dukkhaṁ; tatra te chando pahātabbo”ti.	67	
PA_sn_22:67.1.5	“Aññātaṁ, bhagavā, aññātaṁ, sugatā”ti.	67	
PA_sn_22:67.2.1	“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?	67	
PA_sn_22:67.2.2	“Rūpaṁ kho, bhante, dukkhaṁ; tatra me chando pahātabbo.	67	
PA_sn_22:67.2.3	Vedanā …	67	
PA_sn_22:67.2.4	saññā …	67	
PA_sn_22:67.2.5	saṅkhārā …	67	
PA_sn_22:67.2.6	viññāṇaṁ dukkhaṁ; tatra me chando pahātabbo.	67	
PA_sn_22:67.2.7	Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	67	
PA_sn_22:67.3.1	“Sādhu sādhu, bhikkhu.	67	
PA_sn_22:67.3.2	Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.	67	
PA_sn_22:67.3.3	Rūpaṁ kho, bhikkhu, dukkhaṁ; tatra te chando pahātabbo.	67	
PA_sn_22:67.3.4	Vedanā …	67	
PA_sn_22:67.3.5	saññā …	67	
PA_sn_22:67.3.6	saṅkhārā …	67	
PA_sn_22:67.3.7	viññāṇaṁ dukkhaṁ; tatra te chando pahātabbo.	67	
PA_sn_22:67.3.8	Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…	67	
PA_sn_22:67.3.9	aññataro ca pana so bhikkhu arahataṁ ahosīti.	67	
PA_sn_22:67.3.10	Pañcamaṁ.	67	
PA_sn_22:68.0.1	Saṁyutta Nikāya 22.68	68	
PA_sn_22:68.0.2	7. Arahantavagga	68	
PA_sn_22:68.0.3	Anattasutta	68	
PA_sn_22:68.1.1	Sāvatthinidānaṁ.	68	
PA_sn_22:68.1.2	Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:	68	
PA_sn_22:68.1.3	“sādhu me, bhante, bhagavā saṅkhittena dhammaṁ desetu …pe… ātāpī pahitatto vihareyyan”ti.	68	
PA_sn_22:68.1.4	“Yo kho, bhikkhu, anattā; tatra te chando pahātabbo”ti.	68	
PA_sn_22:68.1.5	“Aññātaṁ, bhagavā, aññātaṁ, sugatā”ti.	68	
PA_sn_22:68.2.1	“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?	68	
PA_sn_22:68.2.2	“Rūpaṁ kho, bhante, anattā; tatra me chando pahātabbo.	68	
PA_sn_22:68.2.3	Vedanā …	68	
PA_sn_22:68.2.4	saññā …	68	
PA_sn_22:68.2.5	saṅkhārā …	68	
PA_sn_22:68.2.6	viññāṇaṁ anattā; tatra me chando pahātabbo.	68	
PA_sn_22:68.2.7	Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	68	
PA_sn_22:68.3.1	“Sādhu sādhu, bhikkhu.	68	
PA_sn_22:68.3.2	Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.	68	
PA_sn_22:68.3.3	Rūpaṁ kho, bhikkhu, anattā; tatra te chando pahātabbo.	68	
PA_sn_22:68.3.4	Vedanā …	68	
PA_sn_22:68.3.5	saññā …	68	
PA_sn_22:68.3.6	saṅkhārā …	68	
PA_sn_22:68.3.7	viññāṇaṁ anattā; tatra te chando pahātabbo.	68	
PA_sn_22:68.3.8	Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…	68	
PA_sn_22:68.3.9	aññataro ca pana so bhikkhu arahataṁ ahosīti.	68	
PA_sn_22:68.3.10	Chaṭṭhaṁ.	68	
PA_sn_22:69.0.1	Saṁyutta Nikāya 22.69	69	
PA_sn_22:69.0.2	7. Arahantavagga	69	
PA_sn_22:69.0.3	Anattaniyasutta	69	
PA_sn_22:69.1.1	Sāvatthinidānaṁ.	69	
PA_sn_22:69.1.2	Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:	69	
PA_sn_22:69.1.3	“sādhu me, bhante, bhagavā saṅkhittena dhammaṁ desetu …pe… vihareyyan”ti.	69	
PA_sn_22:69.1.4	“Yaṁ kho, bhikkhu, anattaniyaṁ; tatra te chando pahātabbo”ti.	69	
PA_sn_22:69.1.5	“Aññātaṁ, bhagavā, aññātaṁ, sugatā”ti.	69	
PA_sn_22:69.2.1	“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?	69	
PA_sn_22:69.2.2	“Rūpaṁ kho, bhante, anattaniyaṁ; tatra me chando pahātabbo.	69	
PA_sn_22:69.2.3	Vedanā …	69	
PA_sn_22:69.2.4	saññā …	69	
PA_sn_22:69.2.5	saṅkhārā …	69	
PA_sn_22:69.2.6	viññāṇaṁ anattaniyaṁ; tatra me chando pahātabbo.	69	
PA_sn_22:69.2.7	Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	69	
PA_sn_22:69.3.1	“Sādhu sādhu, bhikkhu.	69	
PA_sn_22:69.3.2	Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.	69	
PA_sn_22:69.3.3	Rūpaṁ kho, bhikkhu, anattaniyaṁ; tatra te chando pahātabbo.	69	
PA_sn_22:69.3.4	Vedanā …	69	
PA_sn_22:69.3.5	saññā …	69	
PA_sn_22:69.3.6	saṅkhārā …	69	
PA_sn_22:69.3.7	viññāṇaṁ anattaniyaṁ; tatra te chando pahātabbo.	69	
PA_sn_22:69.3.8	Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…	69	
PA_sn_22:69.3.9	aññataro ca pana so bhikkhu arahataṁ ahosīti.	69	
PA_sn_22:69.3.10	Sattamaṁ.	69	
PA_sn_22:70.0.1	Saṁyutta Nikāya 22.70	70	
PA_sn_22:70.0.2	7. Arahantavagga	70	
PA_sn_22:70.0.3	Rajanīyasaṇṭhitasutta	70	
PA_sn_22:70.1.1	Sāvatthinidānaṁ.	70	
PA_sn_22:70.1.2	Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:	70	
PA_sn_22:70.1.3	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā …pe… vihareyyan”ti.	70	
PA_sn_22:70.1.4	“Yaṁ kho, bhikkhu, rajanīyasaṇṭhitaṁ; tatra te chando pahātabbo”ti.	70	
PA_sn_22:70.1.5	“Aññātaṁ, bhagavā, aññātaṁ, sugatā”ti.	70	
PA_sn_22:70.2.1	“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?	70	
PA_sn_22:70.2.2	“Rūpaṁ kho, bhante, rajanīyasaṇṭhitaṁ; tatra me chando pahātabbo.	70	
PA_sn_22:70.2.3	Vedanā …	70	
PA_sn_22:70.2.4	saññā …	70	
PA_sn_22:70.2.5	saṅkhārā …	70	
PA_sn_22:70.2.6	viññāṇaṁ rajanīyasaṇṭhitaṁ; tatra me chando pahātabbo.	70	
PA_sn_22:70.2.7	Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	70	
PA_sn_22:70.3.1	“Sādhu sādhu, bhikkhu.	70	
PA_sn_22:70.3.2	Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.	70	
PA_sn_22:70.3.3	Rūpaṁ kho, bhikkhu, rajanīyasaṇṭhitaṁ; tatra te chando pahātabbo.	70	
PA_sn_22:70.3.4	Vedanā …	70	
PA_sn_22:70.3.5	saññā …	70	
PA_sn_22:70.3.6	saṅkhārā …	70	
PA_sn_22:70.3.7	viññāṇaṁ rajanīyasaṇṭhitaṁ; tatra te chando pahātabbo.	70	
PA_sn_22:70.3.8	Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…	70	
PA_sn_22:70.3.9	aññataro ca pana so bhikkhu arahataṁ ahosīti.	70	
PA_sn_22:70.3.10	Aṭṭhamaṁ.	70	
PA_sn_22:71.0.1	Saṁyutta Nikāya 22.71	71	
PA_sn_22:71.0.2	7. Arahantavagga	71	
PA_sn_22:71.0.3	Rādhasutta	71	
PA_sn_22:71.1.1	Sāvatthinidānaṁ.	71	
PA_sn_22:71.1.2	Atha kho āyasmā rādho yena bhagavā tenupasaṅkami; upasaṅkamitvā bhagavantaṁ etadavoca:	71	
PA_sn_22:71.1.3	“kathaṁ nu kho, bhante, jānato, kathaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti?	71	
PA_sn_22:71.1.4_0	“Yaṁ kiñci, rādha, rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ	71	
PA_sn_22:71.1.4_1	vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ: ‘netaṁ mama,	71	
PA_sn_22:71.1.4_2	nesohamasmi, na meso attā’ti evametaṁ yathābhūtaṁ sammappaññāya passati.	71	
PA_sn_22:71.1.5	Yā kāci vedanā …	71	
PA_sn_22:71.1.6	yā kāci saññā …	71	
PA_sn_22:71.1.7	ye keci saṅkhārā …	71	
PA_sn_22:71.1.8	yaṁ kiñci viññāṇaṁ atītānāgatapaccuppannaṁ …pe… yaṁ dūre santike vā, sabbaṁ viññāṇaṁ: ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya passati.	71	
PA_sn_22:71.1.9	Evaṁ kho, rādha, jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti …pe…	71	
PA_sn_22:71.1.10	aññataro ca panāyasmā rādho arahataṁ ahosīti.	71	
PA_sn_22:71.1.11	Navamaṁ.	71	
PA_sn_22:72.0.1	Saṁyutta Nikāya 22.72	72	
PA_sn_22:72.0.2	7. Arahantavagga	72	
PA_sn_22:72.0.3	Surādhasutta	72	
PA_sn_22:72.1.1	Sāvatthinidānaṁ.	72	
PA_sn_22:72.1.2	Atha kho āyasmā surādho bhagavantaṁ etadavoca:	72	
PA_sn_22:72.1.3_0	“kathaṁ nu kho, bhante, jānato kathaṁ passato imasmiñca saviññāṇake kāye bahiddhā	72	
PA_sn_22:72.1.3_1	ca sabbanimittesu ahaṅkāramamaṅkāramānāpagataṁ mānasaṁ hoti, vidhā samatikkantaṁ	72	
PA_sn_22:72.1.3_2	santaṁ suvimuttan”ti?	72	
PA_sn_22:72.1.4_0	“Yaṁ kiñci, surādha, rūpaṁ atītānāgatapaccuppannaṁ …pe… yaṁ dūre santike vā, sabbaṁ	72	
PA_sn_22:72.1.4_1	rūpaṁ: ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya	72	
PA_sn_22:72.1.4_2	disvā anupādāvimutto hoti.	72	
PA_sn_22:72.1.5	Yā kāci vedanā …	72	
PA_sn_22:72.1.6	yā kāci saññā …	72	
PA_sn_22:72.1.7	ye keci saṅkhārā …	72	
PA_sn_22:72.1.8	yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbā vedanā …pe…	72	
PA_sn_22:72.1.9	sabbā saññā …	72	
PA_sn_22:72.1.10	sabbe saṅkhārā …	72	
PA_sn_22:72.1.11	sabbaṁ viññāṇaṁ: ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya disvā anupādāvimutto hoti.	72	
PA_sn_22:72.1.12_0	Evaṁ kho, surādha, jānato evaṁ passato imasmiñca saviññāṇake kāye, bahiddhā ca sabbanimittesu	72	
PA_sn_22:72.1.12_1	ahaṅkāramamaṅkāramānāpagataṁ mānasaṁ hoti vidhā samatikkantaṁ santaṁ suvimuttan”ti …pe…	72	
PA_sn_22:72.1.13	aññataro ca panāyasmā surādho arahataṁ ahosīti.	72	
PA_sn_22:72.1.14	Dasamaṁ.	72	
PA_sn_22:72.1.15	Arahantavaggo dutiyo.	72	
PA_sn_22:72.2.0	Tassuddānaṁ	72	
PA_sn_22:72.2.1	Upādiyamaññamānā,	72	
PA_sn_22:72.2.2	Athābhinandamāno ca;	72	
PA_sn_22:72.2.3	Aniccaṁ dukkhaṁ anattā ca,	72	
PA_sn_22:72.2.4	Anattaniyaṁ rajanīyasaṇṭhitaṁ;	72	
PA_sn_22:72.2.5	Rādhasurādhena te dasāti.	72	
PA_sn_22:73.0.1	Saṁyutta Nikāya 22.73	73	
PA_sn_22:73.0.2	8. Khajjanīyavagga	73	
PA_sn_22:73.0.3	Assādasutta	73	
PA_sn_22:73.1.1	Sāvatthinidānaṁ.	73	
PA_sn_22:73.1.2	“Assutavā, bhikkhave, puthujjano rūpassa assādañca ādīnavañca nissaraṇañca yathābhūtaṁ nappajānāti.	73	
PA_sn_22:73.1.3	Vedanāya …	73	
PA_sn_22:73.1.4	saññāya …	73	
PA_sn_22:73.1.5	saṅkhārānaṁ …	73	
PA_sn_22:73.1.6	viññāṇassa assādañca ādīnavañca nissaraṇañca yathābhūtaṁ nappajānāti.	73	
PA_sn_22:73.1.7	Sutavā ca kho, bhikkhave, ariyasāvako rūpassa assādañca ādīnavañca nissaraṇañca yathābhūtaṁ pajānāti.	73	
PA_sn_22:73.1.8	Vedanāya …	73	
PA_sn_22:73.1.9	saññāya …	73	
PA_sn_22:73.1.10	saṅkhārānaṁ …	73	
PA_sn_22:73.1.11	viññāṇassa assādañca ādīnavañca nissaraṇañca yathābhūtaṁ pajānātī”ti.	73	
PA_sn_22:73.1.12	Paṭhamaṁ.	73	
PA_sn_22:74.0.1	Saṁyutta Nikāya 22.74	74	
PA_sn_22:74.0.2	8. Khajjanīyavagga	74	
PA_sn_22:74.0.3	Samudayasutta	74	
PA_sn_22:74.1.1	Sāvatthinidānaṁ.	74	
PA_sn_22:74.1.2	“Assutavā, bhikkhave, puthujjano rūpassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	74	
PA_sn_22:74.1.3	Vedanāya …	74	
PA_sn_22:74.1.4	saññāya …	74	
PA_sn_22:74.1.5	saṅkhārānaṁ …	74	
PA_sn_22:74.1.6	viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	74	
PA_sn_22:74.1.7	Sutavā ca kho, bhikkhave, ariyasāvako rūpassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.	74	
PA_sn_22:74.1.8	Vedanāya …	74	
PA_sn_22:74.1.9	saññāya …	74	
PA_sn_22:74.1.10	saṅkhārānaṁ …	74	
PA_sn_22:74.1.11	viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ pajānātī”ti.	74	
PA_sn_22:74.1.12	Dutiyaṁ.	74	
PA_sn_22:75.0.1	Saṁyutta Nikāya 22.75	75	
PA_sn_22:75.0.2	8. Khajjanīyavagga	75	
PA_sn_22:75.0.3	Dutiyasamudayasutta	75	
PA_sn_22:75.1.1	Sāvatthinidānaṁ.	75	
PA_sn_22:75.1.2	“Sutavā, bhikkhave, ariyasāvako rūpassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.	75	
PA_sn_22:75.1.3	Vedanāya …	75	
PA_sn_22:75.1.4	saññāya …	75	
PA_sn_22:75.1.5	saṅkhārānaṁ …	75	
PA_sn_22:75.1.6	viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ pajānātī”ti.	75	
PA_sn_22:75.1.7	Tatiyaṁ.	75	
PA_sn_22:76.0.1	Saṁyutta Nikāya 22.76	76	
PA_sn_22:76.0.2	8. Khajjanīyavagga	76	
PA_sn_22:76.0.3	Arahantasutta	76	
PA_sn_22:76.1.1	Sāvatthinidānaṁ.	76	
PA_sn_22:76.1.2	“Rūpaṁ, bhikkhave, aniccaṁ.	76	
PA_sn_22:76.1.3	Yadaniccaṁ taṁ dukkhaṁ;	76	
PA_sn_22:76.1.4	yaṁ dukkhaṁ tadanattā;	76	
PA_sn_22:76.1.5	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	76	
PA_sn_22:76.1.6	Vedanā …	76	
PA_sn_22:76.1.7	saññā …	76	
PA_sn_22:76.1.8	saṅkhārā …	76	
PA_sn_22:76.1.9	viññāṇaṁ aniccaṁ.	76	
PA_sn_22:76.1.10	Yadaniccaṁ taṁ dukkhaṁ;	76	
PA_sn_22:76.1.11	yaṁ dukkhaṁ tadanattā;	76	
PA_sn_22:76.1.12	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	76	
PA_sn_22:76.2.1	Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi … saññāyapi … saṅkhāresupi … viññāṇasmimpi nibbindati.	76	
PA_sn_22:76.2.2	Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.	76	
PA_sn_22:76.2.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	76	
PA_sn_22:76.2.4	Yāvatā, bhikkhave, sattāvāsā, yāvatā bhavaggaṁ, ete aggā, ete seṭṭhā lokasmiṁ yadidaṁ arahanto”ti.	76	
PA_sn_22:76.3.1	Idamavoca bhagavā.	76	
PA_sn_22:76.3.2	Idaṁ vatvāna sugato athāparaṁ etadavoca satthā:	76	
PA_sn_22:76.4.1	“Sukhino vata arahanto,	76	
PA_sn_22:76.4.2	taṇhā tesaṁ na vijjati;	76	
PA_sn_22:76.4.3	Asmimāno samucchinno,	76	
PA_sn_22:76.4.4	mohajālaṁ padālitaṁ.	76	
PA_sn_22:76.5.1	Anejaṁ te anuppattā,	76	
PA_sn_22:76.5.2	cittaṁ tesaṁ anāvilaṁ;	76	
PA_sn_22:76.5.3	Loke anupalittā te,	76	
PA_sn_22:76.5.4	brahmabhūtā anāsavā.	76	
PA_sn_22:76.6.1	Pañcakkhandhe pariññāya,	76	
PA_sn_22:76.6.2	satta saddhammagocarā;	76	
PA_sn_22:76.6.3	Pasaṁsiyā sappurisā,	76	
PA_sn_22:76.6.4	puttā buddhassa orasā.	76	
PA_sn_22:76.7.1	Sattaratanasampannā,	76	
PA_sn_22:76.7.2	Tīsu sikkhāsu sikkhitā;	76	
PA_sn_22:76.7.3	Anuvicaranti mahāvīrā,	76	
PA_sn_22:76.7.4	Pahīnabhayabheravā.	76	
PA_sn_22:76.8.1	Dasahaṅgehi sampannā,	76	
PA_sn_22:76.8.2	mahānāgā samāhitā;	76	
PA_sn_22:76.8.3	Ete kho seṭṭhā lokasmiṁ,	76	
PA_sn_22:76.8.4	taṇhā tesaṁ na vijjati.	76	
PA_sn_22:76.9.1	Asekhañāṇamuppannaṁ,	76	
PA_sn_22:76.9.2	antimoyaṁ samussayo;	76	
PA_sn_22:76.9.3	Yo sāro brahmacariyassa,	76	
PA_sn_22:76.9.4	tasmiṁ aparapaccayā.	76	
PA_sn_22:76.10.1	Vidhāsu na vikampanti,	76	
PA_sn_22:76.10.2	vippamuttā punabbhavā;	76	
PA_sn_22:76.10.3	Dantabhūmimanuppattā,	76	
PA_sn_22:76.10.4	te loke vijitāvino.	76	
PA_sn_22:76.11.1	Uddhaṁ tiriyaṁ apācīnaṁ,	76	
PA_sn_22:76.11.2	nandī tesaṁ na vijjati;	76	
PA_sn_22:76.11.3	Nadanti te sīhanādaṁ,	76	
PA_sn_22:76.11.4	buddhā loke anuttarā”ti.	76	
PA_sn_22:76.11.5	Catutthaṁ.	76	
PA_sn_22:77.0.1	Saṁyutta Nikāya 22.77	77	
PA_sn_22:77.0.2	8. Khajjanīyavagga	77	
PA_sn_22:77.0.3	Dutiyaarahantasutta	77	
PA_sn_22:77.1.1	Sāvatthinidānaṁ.	77	
PA_sn_22:77.1.2	“Rūpaṁ, bhikkhave, aniccaṁ.	77	
PA_sn_22:77.1.3	Yadaniccaṁ taṁ dukkhaṁ;	77	
PA_sn_22:77.1.4	yaṁ dukkhaṁ tadanattā;	77	
PA_sn_22:77.1.5	yadanattā taṁ ‘netaṁ mama, nesohamasmi, na meso attā’ti …pe… evametaṁ yathābhūtaṁ sammappaññāya daṭṭhabbaṁ.	77	
PA_sn_22:77.2.1	Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi … saññāyapi … saṅkhāresupi … viññāṇasmimpi nibbindati.	77	
PA_sn_22:77.2.2	Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.	77	
PA_sn_22:77.2.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	77	
PA_sn_22:77.2.4	Yāvatā, bhikkhave, sattāvāsā, yāvatā bhavaggaṁ, ete aggā, ete seṭṭhā lokasmiṁ yadidaṁ arahanto”ti.	77	
PA_sn_22:77.2.5	Pañcamaṁ.	77	
PA_sn_22:78.0.1	Saṁyutta Nikāya 22.78	78	
PA_sn_22:78.0.2	8. Khajjanīyavagga	78	
PA_sn_22:78.0.3	Sīhasutta	78	
PA_sn_22:78.1.1	Sāvatthinidānaṁ.	78	
PA_sn_22:78.1.2_0	“Sīho, bhikkhave, migarājā sāyanhasamayaṁ āsayā nikkhamati; āsayā nikkhamitvā vijambhati;	78	
PA_sn_22:78.1.2_1	vijambhitvā samantā catuddisā anuviloketi; samantā catuddisā anuviloketvā tikkhattuṁ	78	
PA_sn_22:78.1.2_2	sīhanādaṁ nadati; tikkhattuṁ sīhanādaṁ naditvā gocarāya pakkamati.	78	
PA_sn_22:78.1.3_0	Ye hi keci, bhikkhave, tiracchānagatā pāṇā sīhassa migarañño nadato saddaṁ suṇanti;	78	
PA_sn_22:78.1.3_1	yebhuyyena bhayaṁ saṁvegaṁ santāsaṁ āpajjanti; bilaṁ bilāsayā pavisanti; dakaṁ dakāsayā	78	
PA_sn_22:78.1.3_2	pavisanti; vanaṁ vanāsayā pavisanti; ākāsaṁ pakkhino bhajanti.	78	
PA_sn_22:78.1.4_0	Yepi te, bhikkhave, rañño nāgā gāmanigamarājadhānīsu, daḷhehi varattehi baddhā, tepi	78	
PA_sn_22:78.1.4_1	tāni bandhanāni sañchinditvā sampadāletvā bhītā muttakarīsaṁ cajamānā, yena vā tena vā palāyanti.	78	
PA_sn_22:78.1.5	Evaṁ mahiddhiko kho, bhikkhave, sīho migarājā tiracchānagatānaṁ pāṇānaṁ, evaṁ mahesakkho, evaṁ mahānubhāvo.	78	
PA_sn_22:78.2.1_0	Evameva kho, bhikkhave, yadā tathāgato loke uppajjati arahaṁ sammāsambuddho vijjācaraṇasampanno	78	
PA_sn_22:78.2.1_1	sugato lokavidū anuttaro purisadammasārathi satthā devamanussānaṁ buddho bhagavā. So dhammaṁ deseti:	78	
PA_sn_22:78.2.2	‘iti rūpaṁ, iti rūpassa samudayo, iti rūpassa atthaṅgamo;	78	
PA_sn_22:78.2.3	iti vedanā …	78	
PA_sn_22:78.2.4	iti saññā …	78	
PA_sn_22:78.2.5	iti saṅkhārā …	78	
PA_sn_22:78.2.6	iti viññāṇaṁ, iti viññāṇassa samudayo, iti viññāṇassa atthaṅgamo’ti.	78	
PA_sn_22:78.2.7	Yepi te, bhikkhave, devā dīghāyukā vaṇṇavanto sukhabahulā uccesu vimānesu ciraṭṭhitikā tepi tathāgatassa dhammadesanaṁ sutvā yebhuyyena bhayaṁ saṁvegaṁ santāsaṁ āpajjanti:	78	
PA_sn_22:78.2.8	‘aniccāva kira, bho, mayaṁ samānā niccamhāti amaññimha.	78	
PA_sn_22:78.2.9	Addhuvāva kira, bho, mayaṁ samānā dhuvamhāti amaññimha.	78	
PA_sn_22:78.2.10	Asassatāva kira, bho, mayaṁ samānā sassatamhāti amaññimha.	78	
PA_sn_22:78.2.11	Mayampi kira, bho, aniccā addhuvā asassatā sakkāyapariyāpannā’ti.	78	
PA_sn_22:78.2.12	Evaṁ mahiddhiko kho, bhikkhave, tathāgato sadevakassa lokassa, evaṁ mahesakkho, evaṁ mahānubhāvo”ti.	78	
PA_sn_22:78.2.13	Idamavoca bhagavā …pe…	78	
PA_sn_22:78.2.14	etadavoca satthā:	78	
PA_sn_22:78.3.1	“Yadā buddho abhiññāya,	78	
PA_sn_22:78.3.2	dhammacakkaṁ pavattayi;	78	
PA_sn_22:78.3.3	Sadevakassa lokassa,	78	
PA_sn_22:78.3.4	satthā appaṭipuggalo.	78	
PA_sn_22:78.4.1	Sakkāyañca nirodhañca,	78	
PA_sn_22:78.4.2	sakkāyassa ca sambhavaṁ;	78	
PA_sn_22:78.4.3	Ariyañcaṭṭhaṅgikaṁ maggaṁ,	78	
PA_sn_22:78.4.4	dukkhūpasamagāminaṁ.	78	
PA_sn_22:78.5.1	Yepi dīghāyukā devā,	78	
PA_sn_22:78.5.2	vaṇṇavanto yasassino;	78	
PA_sn_22:78.5.3	Bhītā santāsamāpāduṁ,	78	
PA_sn_22:78.5.4	sīhassevitare migā.	78	
PA_sn_22:78.6.1	Avītivattā sakkāyaṁ,	78	
PA_sn_22:78.6.2	aniccā kira bho mayaṁ;	78	
PA_sn_22:78.6.3	Sutvā arahato vākyaṁ,	78	
PA_sn_22:78.6.4	vippamuttassa tādino”ti.	78	
PA_sn_22:78.6.5	Chaṭṭhaṁ.	78	
PA_sn_22:79.0.1	Saṁyutta Nikāya 22.79	79	
PA_sn_22:79.0.2	8. Khajjanīyavagga	79	
PA_sn_22:79.0.3	Khajjanīyasutta	79	
PA_sn_22:79.1.1	Sāvatthinidānaṁ.	79	
PA_sn_22:79.1.2	“Ye hi keci, bhikkhave, samaṇā vā brāhmaṇā vā anekavihitaṁ pubbenivāsaṁ anussaramānā anussaranti sabbete pañcupādānakkhandhe anussaranti etesaṁ vā aññataraṁ.	79	
PA_sn_22:79.1.3	Katame pañca?	79	
PA_sn_22:79.1.4	‘Evaṁrūpo ahosiṁ atītamaddhānan’ti—	79	
PA_sn_22:79.1.5	iti vā hi, bhikkhave, anussaramāno rūpaṁyeva anussarati.	79	
PA_sn_22:79.1.6	‘Evaṁvedano ahosiṁ atītamaddhānan’ti—	79	
PA_sn_22:79.1.7	iti vā hi, bhikkhave, anussaramāno vedanaṁyeva anussarati.	79	
PA_sn_22:79.1.8	‘Evaṁsañño ahosiṁ atītamaddhānan’ti …	79	
PA_sn_22:79.1.9	‘evaṁsaṅkhāro ahosiṁ atītamaddhānan’ti …	79	
PA_sn_22:79.1.10	‘evaṁviññāṇo ahosiṁ atītamaddhānan’ti—	79	
PA_sn_22:79.1.11	iti vā hi, bhikkhave, anussaramāno viññāṇameva anussarati.	79	
PA_sn_22:79.2.1	Kiñca, bhikkhave, rūpaṁ vadetha?	79	
PA_sn_22:79.2.2	Ruppatīti kho, bhikkhave, tasmā ‘rūpan’ti vuccati.	79	
PA_sn_22:79.2.3	Kena ruppati?	79	
PA_sn_22:79.2.4	Sītenapi ruppati, uṇhenapi ruppati, jighacchāyapi ruppati, pipāsāyapi ruppati, ḍaṁsamakasavātātapasarīsapasamphassenapi ruppati.	79	
PA_sn_22:79.2.5	Ruppatīti kho, bhikkhave, tasmā ‘rūpan’ti vuccati.	79	
PA_sn_22:79.3.1	Kiñca, bhikkhave, vedanaṁ vadetha?	79	
PA_sn_22:79.3.2	Vedayatīti kho, bhikkhave, tasmā ‘vedanā’ti vuccati.	79	
PA_sn_22:79.3.3	Kiñca vedayati?	79	
PA_sn_22:79.3.4	Sukhampi vedayati, dukkhampi vedayati, adukkhamasukhampi vedayati.	79	
PA_sn_22:79.3.5	Vedayatīti kho, bhikkhave, tasmā ‘vedanā’ti vuccati.	79	
PA_sn_22:79.4.1	Kiñca, bhikkhave, saññaṁ vadetha?	79	
PA_sn_22:79.4.2	Sañjānātīti kho, bhikkhave, tasmā ‘saññā’ti vuccati.	79	
PA_sn_22:79.4.3	Kiñca sañjānāti?	79	
PA_sn_22:79.4.4	Nīlampi sañjānāti, pītakampi sañjānāti, lohitakampi sañjānāti, odātampi sañjānāti.	79	
PA_sn_22:79.4.5	Sañjānātīti kho, bhikkhave, tasmā ‘saññā’ti vuccati.	79	
PA_sn_22:79.5.1	Kiñca, bhikkhave, saṅkhāre vadetha?	79	
PA_sn_22:79.5.2	Saṅkhatamabhisaṅkharontīti kho, bhikkhave, tasmā ‘saṅkhārā’ti vuccati.	79	
PA_sn_22:79.5.3	Kiñca saṅkhatamabhisaṅkharonti?	79	
PA_sn_22:79.5.4_0	Rūpaṁ rūpattāya saṅkhatamabhisaṅkharonti, vedanaṁ vedanattāya saṅkhatamabhisaṅkharonti,	79	
PA_sn_22:79.5.4_1	saññaṁ saññattāya saṅkhatamabhisaṅkharonti, saṅkhāre saṅkhārattāya saṅkhatamabhisaṅkharonti,	79	
PA_sn_22:79.5.4_2	viññāṇaṁ viññāṇattāya saṅkhatamabhisaṅkharonti.	79	
PA_sn_22:79.5.5	Saṅkhatamabhisaṅkharontīti kho, bhikkhave, tasmā ‘saṅkhārā’ti vuccati.	79	
PA_sn_22:79.6.1	Kiñca, bhikkhave, viññāṇaṁ vadetha?	79	
PA_sn_22:79.6.2	Vijānātīti kho, bhikkhave, tasmā ‘viññāṇan’ti vuccati.	79	
PA_sn_22:79.6.3	Kiñca vijānāti?	79	
PA_sn_22:79.6.4	Ambilampi vijānāti, tittakampi vijānāti, kaṭukampi vijānāti, madhurampi vijānāti, khārikampi vijānāti, akhārikampi vijānāti, loṇikampi vijānāti, aloṇikampi vijānāti.	79	
PA_sn_22:79.6.5	Vijānātīti kho, bhikkhave, tasmā ‘viññāṇan’ti vuccati.	79	
PA_sn_22:79.7.1	Tatra, bhikkhave, sutavā ariyasāvako iti paṭisañcikkhati:	79	
PA_sn_22:79.7.2	‘ahaṁ kho etarahi rūpena khajjāmi.	79	
PA_sn_22:79.7.3	Atītampāhaṁ addhānaṁ evameva rūpena khajjiṁ, seyyathāpi etarahi paccuppannena rūpena khajjāmi.	79	
PA_sn_22:79.7.4	Ahañceva kho pana anāgataṁ rūpaṁ abhinandeyyaṁ, anāgatampāhaṁ addhānaṁ evameva rūpena khajjeyyaṁ, seyyathāpi etarahi paccuppannena rūpena khajjāmī’ti.	79	
PA_sn_22:79.7.5	So iti paṭisaṅkhāya atītasmiṁ rūpasmiṁ anapekkho hoti;	79	
PA_sn_22:79.7.6	anāgataṁ rūpaṁ nābhinandati;	79	
PA_sn_22:79.7.7	paccuppannassa rūpassa nibbidāya virāgāya nirodhāya paṭipanno hoti.	79	
PA_sn_22:79.8.1	‘Ahaṁ kho etarahi vedanāya khajjāmi.	79	
PA_sn_22:79.8.2	Atītampāhaṁ addhānaṁ evameva vedanāya khajjiṁ, seyyathāpi etarahi paccuppannāya vedanāya khajjāmi.	79	
PA_sn_22:79.8.3	Ahañceva kho pana anāgataṁ vedanaṁ abhinandeyyaṁ;	79	
PA_sn_22:79.8.4	anāgatampāhaṁ addhānaṁ evameva vedanāya khajjeyyaṁ, seyyathāpi etarahi paccuppannāya vedanāya khajjāmī’ti.	79	
PA_sn_22:79.8.5	So iti paṭisaṅkhāya atītāya vedanāya anapekkho hoti;	79	
PA_sn_22:79.8.6	anāgataṁ vedanaṁ nābhinandati;	79	
PA_sn_22:79.8.7	paccuppannāya vedanāya nibbidāya virāgāya nirodhāya paṭipanno hoti.	79	
PA_sn_22:79.9.1	‘Ahaṁ kho etarahi saññāya khajjāmi …pe…	79	
PA_sn_22:79.9.2	ahaṁ kho etarahi saṅkhārehi khajjāmi.	79	
PA_sn_22:79.9.3	Atītampāhaṁ addhānaṁ evameva saṅkhārehi khajjiṁ, seyyathāpi etarahi paccuppannehi saṅkhārehi khajjāmīti.	79	
PA_sn_22:79.9.4	Ahañceva kho pana anāgate saṅkhāre abhinandeyyaṁ;	79	
PA_sn_22:79.9.5	anāgatampāhaṁ addhānaṁ evameva saṅkhārehi khajjeyyaṁ, seyyathāpi etarahi paccuppannehi saṅkhārehi khajjāmī’ti.	79	
PA_sn_22:79.9.6	So iti paṭisaṅkhāya atītesu saṅkhāresu anapekkho hoti;	79	
PA_sn_22:79.9.7	anāgate saṅkhāre nābhinandati;	79	
PA_sn_22:79.9.8	paccuppannānaṁ saṅkhārānaṁ nibbidāya virāgāya nirodhāya paṭipanno hoti.	79	
PA_sn_22:79.10.1	‘Ahaṁ kho etarahi viññāṇena khajjāmi.	79	
PA_sn_22:79.10.2	Atītampi addhānaṁ evameva viññāṇena khajjiṁ, seyyathāpi etarahi paccuppannena viññāṇena khajjāmi.	79	
PA_sn_22:79.10.3	Ahañceva kho pana anāgataṁ viññāṇaṁ abhinandeyyaṁ;	79	
PA_sn_22:79.10.4	anāgatampāhaṁ addhānaṁ evameva viññāṇena khajjeyyaṁ, seyyathāpi etarahi paccuppannena viññāṇena khajjāmī’ti.	79	
PA_sn_22:79.10.5	So iti paṭisaṅkhāya atītasmiṁ viññāṇasmiṁ anapekkho hoti;	79	
PA_sn_22:79.10.6	anāgataṁ viññāṇaṁ nābhinandati;	79	
PA_sn_22:79.10.7	paccuppannassa viññāṇassa nibbidāya virāgāya nirodhāya paṭipanno hoti.	79	
PA_sn_22:79.11.1	Taṁ kiṁ maññatha, bhikkhave,	79	
PA_sn_22:79.11.2	rūpaṁ niccaṁ vā aniccaṁ vā”ti?	79	
PA_sn_22:79.11.3	“Aniccaṁ, bhante”.	79	
PA_sn_22:79.11.4	“Yaṁ panāniccaṁ dukkhaṁ vā taṁ sukhaṁ vā”ti?	79	
PA_sn_22:79.11.5	“Dukkhaṁ, bhante”.	79	
PA_sn_22:79.11.6	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	79	
PA_sn_22:79.11.7	‘etaṁ mama, esohamasmi, eso me attā’”ti?	79	
PA_sn_22:79.11.8	“No hetaṁ, bhante”.	79	
PA_sn_22:79.11.9	“Vedanā …	79	
PA_sn_22:79.11.10	saññā …	79	
PA_sn_22:79.11.11	saṅkhārā …	79	
PA_sn_22:79.11.12	viññāṇaṁ niccaṁ vā aniccaṁ vā”ti?	79	
PA_sn_22:79.11.13	“Aniccaṁ, bhante”.	79	
PA_sn_22:79.11.14	“Yaṁ panāniccaṁ dukkhaṁ vā taṁ sukhaṁ vā”ti?	79	
PA_sn_22:79.11.15	“Dukkhaṁ, bhante”.	79	
PA_sn_22:79.11.16	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	79	
PA_sn_22:79.11.17	‘etaṁ mama, esohamasmi, eso me attā’”ti?	79	
PA_sn_22:79.11.18	“No hetaṁ, bhante”.	79	
PA_sn_22:79.11.19_0	“Tasmātiha, bhikkhave, yaṁ kiñci rūpaṁ atītānāgatapaccuppannaṁ ajjhattaṁ vā bahiddhā	79	
PA_sn_22:79.11.19_1	vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ:	79	
PA_sn_22:79.11.19_2	‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	79	
PA_sn_22:79.11.20	Yā kāci vedanā …	79	
PA_sn_22:79.11.21	yā kāci saññā …	79	
PA_sn_22:79.11.22	ye keci saṅkhārā …	79	
PA_sn_22:79.11.23	yaṁ kiñci viññāṇaṁ atītānāgatapaccuppannaṁ …pe… yaṁ dūre santike vā, sabbaṁ viññāṇaṁ: ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	79	
PA_sn_22:79.12.1	Ayaṁ vuccati, bhikkhave, ariyasāvako apacināti, no ācināti;	79	
PA_sn_22:79.12.2	pajahati, na upādiyati;	79	
PA_sn_22:79.12.3	visineti, na ussineti;	79	
PA_sn_22:79.12.4	vidhūpeti, na sandhūpeti.	79	
PA_sn_22:79.12.5	Kiñca apacināti, no ācināti?	79	
PA_sn_22:79.12.6	Rūpaṁ apacināti, no ācināti;	79	
PA_sn_22:79.12.7	vedanaṁ …	79	
PA_sn_22:79.12.8	saññaṁ …	79	
PA_sn_22:79.12.9	saṅkhāre …	79	
PA_sn_22:79.12.10	viññāṇaṁ apacināti, no ācināti.	79	
PA_sn_22:79.12.11	Kiñca pajahati, na upādiyati?	79	
PA_sn_22:79.12.12	Rūpaṁ pajahati, na upādiyati;	79	
PA_sn_22:79.12.13	vedanaṁ …	79	
PA_sn_22:79.12.14	saññaṁ …	79	
PA_sn_22:79.12.15	saṅkhāre …	79	
PA_sn_22:79.12.16	viññāṇaṁ pajahati, na upādiyati.	79	
PA_sn_22:79.12.17	Kiñca visineti, na ussineti?	79	
PA_sn_22:79.12.18	Rūpaṁ visineti, na ussineti;	79	
PA_sn_22:79.12.19	vedanaṁ …	79	
PA_sn_22:79.12.20	saññaṁ …	79	
PA_sn_22:79.12.21	saṅkhāre …	79	
PA_sn_22:79.12.22	viññāṇaṁ visineti, na ussineti.	79	
PA_sn_22:79.12.23	Kiñca vidhūpeti, na sandhūpeti?	79	
PA_sn_22:79.12.24	Rūpaṁ vidhūpeti, na sandhūpeti;	79	
PA_sn_22:79.12.25	vedanaṁ …	79	
PA_sn_22:79.12.26	saññaṁ …	79	
PA_sn_22:79.12.27	saṅkhāre …	79	
PA_sn_22:79.12.28	viññāṇaṁ vidhūpeti, na sandhūpeti.	79	
PA_sn_22:79.13.1	Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi … saññāyapi … saṅkhāresupi … viññāṇasmimpi nibbindati.	79	
PA_sn_22:79.13.2	Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.	79	
PA_sn_22:79.13.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	79	
PA_sn_22:79.14.1_0	Ayaṁ vuccati, bhikkhave, bhikkhu nevācināti na apacināti, apacinitvā ṭhito; neva	79	
PA_sn_22:79.14.1_1	pajahati na upādiyati, pajahitvā ṭhito; neva visineti na ussineti, visinetvā ṭhito;	79	
PA_sn_22:79.14.1_2	neva vidhūpeti na sandhūpeti vidhūpetvā ṭhito	79	
PA_sn_22:79.14.2	Kiñca nevācināti na apacināti, apacinitvā ṭhito?	79	
PA_sn_22:79.14.3	Rūpaṁ nevācināti na apacināti, apacinitvā ṭhito;	79	
PA_sn_22:79.14.4	vedanaṁ …	79	
PA_sn_22:79.14.5	saññaṁ …	79	
PA_sn_22:79.14.6	saṅkhāre …	79	
PA_sn_22:79.14.7	viññāṇaṁ nevācināti na apacināti, apacinitvā ṭhito.	79	
PA_sn_22:79.14.8	Kiñca neva pajahati na upādiyati, pajahitvā ṭhito?	79	
PA_sn_22:79.14.9	Rūpaṁ neva pajahati na upādiyati, pajahitvā ṭhito;	79	
PA_sn_22:79.14.10	vedanaṁ …	79	
PA_sn_22:79.14.11	saññaṁ …	79	
PA_sn_22:79.14.12	saṅkhāre …	79	
PA_sn_22:79.14.13	viññāṇaṁ neva pajahati na upādiyati, pajahitvā ṭhito.	79	
PA_sn_22:79.14.14	Kiñca neva visineti na ussineti, visinetvā ṭhito?	79	
PA_sn_22:79.14.15	Rūpaṁ neva visineti na ussineti, visinetvā ṭhito;	79	
PA_sn_22:79.14.16	vedanaṁ …	79	
PA_sn_22:79.14.17	saññaṁ …	79	
PA_sn_22:79.14.18	saṅkhāre …	79	
PA_sn_22:79.14.19	viññāṇaṁ neva visineti na ussineti, visinetvā ṭhito.	79	
PA_sn_22:79.14.20	Kiñca neva vidhūpeti na sandhūpeti, vidhūpetvā ṭhito?	79	
PA_sn_22:79.14.21	Rūpaṁ neva vidhūpeti na sandhūpeti, vidhūpetvā ṭhito;	79	
PA_sn_22:79.14.22	vedanaṁ …	79	
PA_sn_22:79.14.23	saññaṁ …	79	
PA_sn_22:79.14.24	saṅkhāre …	79	
PA_sn_22:79.14.25	viññāṇaṁ neva vidhūpeti na sandhūpeti, vidhūpetvā ṭhito.	79	
PA_sn_22:79.14.26	Evaṁvimuttacittaṁ kho, bhikkhave, bhikkhuṁ saindā devā sabrahmakā sapajāpatikā ārakāva namassanti:	79	
PA_sn_22:79.15.1	‘Namo te purisājañña,	79	
PA_sn_22:79.15.2	namo te purisuttama;	79	
PA_sn_22:79.15.3	Yassa te nābhijānāma,	79	
PA_sn_22:79.15.4	yampi nissāya jhāyasī’”ti.	79	
PA_sn_22:79.15.5	Sattamaṁ.	79	
PA_sn_22:80.0.1	Saṁyutta Nikāya 22.80	80	
PA_sn_22:80.0.2	8. Khajjanīyavagga	80	
PA_sn_22:80.0.3	Piṇḍolyasutta	80	
PA_sn_22:80.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	80	
PA_sn_22:80.1.2	Atha kho bhagavā kismiñcideva pakaraṇe bhikkhusaṅghaṁ paṇāmetvā pubbaṇhasamayaṁ nivāsetvā pattacīvaramādāya kapilavatthuṁ piṇḍāya pāvisi.	80	
PA_sn_22:80.1.3	Kapilavatthusmiṁ piṇḍāya caritvā pacchābhattaṁ piṇḍapātapaṭikkanto yena mahāvanaṁ tenupasaṅkami divāvihārāya.	80	
PA_sn_22:80.1.4	Mahāvanaṁ ajjhogāhetvā beluvalaṭṭhikāya mūle divāvihāraṁ nisīdi.	80	
PA_sn_22:80.2.1	Atha kho bhagavato rahogatassa paṭisallīnassa evaṁ cetaso parivitakko udapādi:	80	
PA_sn_22:80.2.2	“mayā kho bhikkhusaṅgho pabāḷho.	80	
PA_sn_22:80.2.3	Santettha bhikkhū navā acirapabbajitā adhunāgatā imaṁ dhammavinayaṁ.	80	
PA_sn_22:80.2.4	Tesaṁ mamaṁ apassantānaṁ siyā aññathattaṁ siyā vipariṇāmo.	80	
PA_sn_22:80.2.5	Seyyathāpi nāma vacchassa taruṇassa mātaraṁ apassantassa siyā aññathattaṁ siyā vipariṇāmo;	80	
PA_sn_22:80.2.6	evameva santettha bhikkhū navā acirapabbajitā adhunāgatā imaṁ dhammavinayaṁ tesaṁ mamaṁ apassantānaṁ siyā aññathattaṁ siyā vipariṇāmo.	80	
PA_sn_22:80.2.7	Seyyathāpi nāma bījānaṁ taruṇānaṁ udakaṁ alabhantānaṁ siyā aññathattaṁ siyā vipariṇāmo;	80	
PA_sn_22:80.2.8	evameva santettha …pe…	80	
PA_sn_22:80.2.9	tesaṁ mamaṁ alabhantānaṁ dassanāya siyā aññathattaṁ siyā vipariṇāmo.	80	
PA_sn_22:80.2.10	Yannūnāhaṁ yatheva mayā pubbe bhikkhusaṅgho anuggahito, evameva etarahi anuggaṇheyyaṁ bhikkhusaṅghan”ti.	80	
PA_sn_22:80.3.1_0	Atha kho brahmā sahampati bhagavato cetasā cetoparivitakkamaññāya—seyyathāpi nāma	80	
PA_sn_22:80.3.1_1	balavā puriso samiñjitaṁ vā bāhaṁ pasāreyya pasāritaṁ vā bāhaṁ samiñjeyya; evameva—brahmaloke	80	
PA_sn_22:80.3.1_2	antarahito bhagavato purato pāturahosi.	80	
PA_sn_22:80.3.2	Atha kho brahmā sahampati ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:	80	
PA_sn_22:80.3.3	“evametaṁ, bhagavā, evametaṁ, sugata.	80	
PA_sn_22:80.3.4	Bhagavatā, bhante, bhikkhusaṅgho pabāḷho.	80	
PA_sn_22:80.3.5	Santettha bhikkhū navā acirapabbajitā adhunāgatā imaṁ dhammavinayaṁ.	80	
PA_sn_22:80.3.6	Tesaṁ bhagavantaṁ apassantānaṁ siyā aññathattaṁ siyā vipariṇāmo.	80	
PA_sn_22:80.3.7	Seyyathāpi nāma vacchassa taruṇassa mātaraṁ apassantassa siyā aññathattaṁ siyā vipariṇāmo;	80	
PA_sn_22:80.3.8	evameva santettha bhikkhū navā acirapabbajitā adhunāgatā imaṁ dhammavinayaṁ tesaṁ bhagavantaṁ apassantānaṁ siyā aññathattaṁ siyā vipariṇāmo.	80	
PA_sn_22:80.3.9	Seyyathāpi nāma bījānaṁ taruṇānaṁ udakaṁ alabhantānaṁ siyā aññathattaṁ siyā vipariṇāmo;	80	
PA_sn_22:80.3.10	evameva santettha bhikkhū navā acirapabbajitā adhunāgatā imaṁ dhammavinayaṁ, tesaṁ bhagavantaṁ alabhantānaṁ dassanāya siyā aññathattaṁ siyā vipariṇāmo.	80	
PA_sn_22:80.3.11	Abhinandatu, bhante, bhagavā bhikkhusaṅghaṁ;	80	
PA_sn_22:80.3.12	abhivadatu, bhante, bhagavā bhikkhusaṅghaṁ.	80	
PA_sn_22:80.3.13	Yatheva bhagavatā pubbe bhikkhusaṅgho anuggahito, evameva etarahi anuggaṇhātu bhikkhusaṅghan”ti.	80	
PA_sn_22:80.4.1	Adhivāsesi bhagavā tuṇhībhāvena.	80	
PA_sn_22:80.4.2	Atha kho brahmā sahampati bhagavato adhivāsanaṁ viditvā bhagavantaṁ abhivādetvā padakkhiṇaṁ katvā tatthevantaradhāyi.	80	
PA_sn_22:80.5.1	Atha kho bhagavā sāyanhasamayaṁ paṭisallānā vuṭṭhito yena nigrodhārāmo tenupasaṅkami; upasaṅkamitvā paññatte āsane nisīdi.	80	
PA_sn_22:80.5.2	Nisajja kho bhagavā tathārūpaṁ iddhābhisaṅkhāraṁ abhisaṅkhāsi yathā te bhikkhū ekadvīhikāya sārajjamānarūpā yenāhaṁ tenupasaṅkameyyuṁ.	80	
PA_sn_22:80.5.3_0	Tepi bhikkhū ekadvīhikāya sārajjamānarūpā yena bhagavā tenupasaṅkamiṁsu; upasaṅkamitvā	80	
PA_sn_22:80.5.3_1	bhagavantaṁ abhivādetvā ekamantaṁ nisīdiṁsu. Ekamantaṁ nisinne kho te bhikkhū bhagavā etadavoca:	80	
PA_sn_22:80.6.1	“Antamidaṁ, bhikkhave, jīvikānaṁ yadidaṁ piṇḍolyaṁ.	80	
PA_sn_22:80.6.2	Abhisāpoyaṁ, bhikkhave, lokasmiṁ piṇḍolo vicarasi pattapāṇīti.	80	
PA_sn_22:80.6.3	Tañca kho etaṁ, bhikkhave, kulaputtā upenti atthavasikā, atthavasaṁ paṭicca;	80	
PA_sn_22:80.6.4	neva rājābhinītā, na corābhinītā, na iṇaṭṭā, na bhayaṭṭā, na ājīvikāpakatā;	80	
PA_sn_22:80.6.5	api ca kho otiṇṇāmha jātiyā jarāya maraṇena sokehi paridevehi dukkhehi domanassehi upāyāsehi dukkhotiṇṇā dukkhaparetā	80	
PA_sn_22:80.6.6	appeva nāma imassa kevalassa dukkhakkhandhassa antakiriyā paññāyethāti.	80	
PA_sn_22:80.7.1	Evaṁ pabbajito cāyaṁ, bhikkhave, kulaputto.	80	
PA_sn_22:80.7.2	So ca hoti abhijjhālu kāmesu tibbasārāgo byāpannacitto paduṭṭhamanasaṅkappo muṭṭhassati asampajāno asamāhito vibbhantacitto pākatindriyo.	80	
PA_sn_22:80.7.3	Seyyathāpi, bhikkhave, chavālātaṁ ubhatopadittaṁ majjhe gūthagataṁ, neva gāme kaṭṭhatthaṁ pharati, nāraññe kaṭṭhatthaṁ pharati.	80	
PA_sn_22:80.7.4	Tathūpamāhaṁ, bhikkhave, imaṁ puggalaṁ vadāmi gihibhogā ca parihīno, sāmaññatthañca na paripūreti.	80	
PA_sn_22:80.8.1	Tayome, bhikkhave, akusalavitakkā—	80	
PA_sn_22:80.8.2	kāmavitakko, byāpādavitakko, vihiṁsāvitakko.	80	
PA_sn_22:80.8.3	Ime ca bhikkhave, tayo akusalavitakkā kva aparisesā nirujjhanti?	80	
PA_sn_22:80.8.4	Catūsu vā satipaṭṭhānesu suppatiṭṭhitacittassa viharato animittaṁ vā samādhiṁ bhāvayato.	80	
PA_sn_22:80.8.5	Yāvañcidaṁ, bhikkhave, alameva animitto samādhi bhāvetuṁ.	80	
PA_sn_22:80.8.6	Animitto, bhikkhave, samādhi bhāvito bahulīkato mahapphalo hoti mahānisaṁso.	80	
PA_sn_22:80.9.1	Dvemā, bhikkhave, diṭṭhiyo—	80	
PA_sn_22:80.9.2	bhavadiṭṭhi ca vibhavadiṭṭhi ca.	80	
PA_sn_22:80.9.3	Tatra kho, bhikkhave, sutavā ariyasāvako iti paṭisañcikkhati:	80	
PA_sn_22:80.9.4	‘atthi nu kho taṁ kiñci lokasmiṁ yamahaṁ upādiyamāno na vajjavā assan’ti?	80	
PA_sn_22:80.9.5	So evaṁ pajānāti:	80	
PA_sn_22:80.9.6	‘natthi nu kho taṁ kiñci lokasmiṁ yamahaṁ upādiyamāno na vajjavā assaṁ.	80	
PA_sn_22:80.9.7	Ahañhi rūpaññeva upādiyamāno upādiyeyyaṁ vedanaññeva …	80	
PA_sn_22:80.9.8	saññaññeva …	80	
PA_sn_22:80.9.9	saṅkhāreyeva viññāṇaññeva upādiyamāno upādiyeyyaṁ.	80	
PA_sn_22:80.9.10	Tassa me assa upādānapaccayā bhavo;	80	
PA_sn_22:80.9.11	bhavapaccayā jāti;	80	
PA_sn_22:80.9.12	jātipaccayā jarāmaraṇaṁ sokaparidevadukkhadomanassupāyāsā sambhaveyyuṁ.	80	
PA_sn_22:80.9.13	Evametassa kevalassa dukkhakkhandhassa samudayo assā’ti.	80	
PA_sn_22:80.10.1	Taṁ kiṁ maññatha, bhikkhave,	80	
PA_sn_22:80.10.2	rūpaṁ niccaṁ vā aniccaṁ vā”ti?	80	
PA_sn_22:80.10.3	“Aniccaṁ, bhante”.	80	
PA_sn_22:80.10.4	“Yaṁ panāniccaṁ dukkhaṁ vā taṁ sukhaṁ vā”ti?	80	
PA_sn_22:80.10.5	“Dukkhaṁ, bhante”.	80	
PA_sn_22:80.10.6	“Yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ:	80	
PA_sn_22:80.10.7	‘etaṁ mama, esohamasmi, eso me attā’”ti?	80	
PA_sn_22:80.10.8	“No hetaṁ, bhante”.	80	
PA_sn_22:80.10.9	“Vedanā …	80	
PA_sn_22:80.10.10	saññā …	80	
PA_sn_22:80.10.11	saṅkhārā …	80	
PA_sn_22:80.10.12	viññāṇaṁ …pe…	80	
PA_sn_22:80.10.13	tasmātiha, bhikkhave,	80	
PA_sn_22:80.10.14	evaṁ passaṁ …	80	
PA_sn_22:80.10.15	nāparaṁ itthattāyāti pajānātī”ti.	80	
PA_sn_22:80.10.16	Aṭṭhamaṁ.	80	
PA_sn_22:81.0.1	Saṁyutta Nikāya 22.81	81	
PA_sn_22:81.0.2	8. Khajjanīyavagga	81	
PA_sn_22:81.0.3	Pālileyyasutta	81	
PA_sn_22:81.1.1	Ekaṁ samayaṁ bhagavā kosambiyaṁ viharati ghositārāme.	81	
PA_sn_22:81.1.2	Atha kho bhagavā pubbaṇhasamayaṁ nivāsetvā pattacīvaramādāya kosambiṁ piṇḍāya pāvisi.	81	
PA_sn_22:81.1.3_0	Kosambiyaṁ piṇḍāya caritvā pacchābhattaṁ piṇḍapātapaṭikkanto sāmaṁ senāsanaṁ saṁsāmetvā	81	
PA_sn_22:81.1.3_1	pattacīvaramādāya anāmantetvā upaṭṭhāke anapaloketvā bhikkhusaṅghaṁ eko adutiyo cārikaṁ pakkāmi.	81	
PA_sn_22:81.2.1	Atha kho aññataro bhikkhu acirapakkantassa bhagavato yenāyasmā ānando tenupasaṅkami; upasaṅkamitvā āyasmantaṁ ānandaṁ etadavoca:	81	
PA_sn_22:81.2.2	“esāvuso ānanda, bhagavā sāmaṁ senāsanaṁ saṁsāmetvā pattacīvaramādāya anāmantetvā upaṭṭhāke anapaloketvā bhikkhusaṅghaṁ eko adutiyo cārikaṁ pakkanto”ti.	81	
PA_sn_22:81.2.3_0	“Yasmiṁ, āvuso, samaye bhagavā sāmaṁ senāsanaṁ saṁsāmetvā pattacīvaramādāya anāmantetvā	81	
PA_sn_22:81.2.3_1	upaṭṭhāke anapaloketvā bhikkhusaṅghaṁ eko adutiyo cārikaṁ pakkamati, ekova bhagavā	81	
PA_sn_22:81.2.3_2	tasmiṁ samaye viharitukāmo hoti;	81	
PA_sn_22:81.2.4	na bhagavā tasmiṁ samaye kenaci anubandhitabbo hotī”ti.	81	
PA_sn_22:81.3.1	Atha kho bhagavā anupubbena cārikaṁ caramāno yena pālileyyakaṁ tadavasari.	81	
PA_sn_22:81.3.2	Tatra sudaṁ bhagavā pālileyyake viharati bhaddasālamūle.	81	
PA_sn_22:81.3.3	Atha kho sambahulā bhikkhū yenāyasmā ānando tenupasaṅkamiṁsu; upasaṅkamitvā āyasmatā ānandena saddhiṁ sammodiṁsu.	81	
PA_sn_22:81.3.4	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te bhikkhū āyasmantaṁ ānandaṁ etadavocuṁ:	81	
PA_sn_22:81.3.5	“cirassutā kho no, āvuso ānanda, bhagavato sammukhā dhammī kathā;	81	
PA_sn_22:81.3.6	icchāma mayaṁ, āvuso ānanda, bhagavato sammukhā dhammiṁ kathaṁ sotun”ti.	81	
PA_sn_22:81.4.1	Atha kho āyasmā ānando tehi bhikkhūhi saddhiṁ yena pālileyyakaṁ bhaddasālamūlaṁ yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	81	
PA_sn_22:81.4.2	Ekamantaṁ nisinne kho te bhikkhū bhagavā dhammiyā kathāya sandassesi samādapesi samuttejesi sampahaṁsesi.	81	
PA_sn_22:81.4.3	Tena kho pana samayena aññatarassa bhikkhuno evaṁ cetaso parivitakko udapādi:	81	
PA_sn_22:81.4.4	“kathaṁ nu kho jānato kathaṁ passato anantarā āsavānaṁ khayo hotī”ti?	81	
PA_sn_22:81.4.5	Atha kho bhagavā tassa bhikkhuno cetasā cetoparivitakkamaññāya bhikkhū āmantesi:	81	
PA_sn_22:81.4.6	“vicayaso desito, bhikkhave, mayā dhammo;	81	
PA_sn_22:81.4.7	vicayaso desitā cattāro satipaṭṭhānā;	81	
PA_sn_22:81.4.8	vicayaso desitā cattāro sammappadhānā;	81	
PA_sn_22:81.4.9	vicayaso desitā cattāro iddhipādā;	81	
PA_sn_22:81.4.10	vicayaso desitāni pañcindriyāni;	81	
PA_sn_22:81.4.11	vicayaso desitāni pañca balāni;	81	
PA_sn_22:81.4.12	vicayaso desitā sattabojjhaṅgā;	81	
PA_sn_22:81.4.13	vicayaso desito ariyo aṭṭhaṅgiko maggo.	81	
PA_sn_22:81.4.14	Evaṁ vicayaso desito, bhikkhave, mayā dhammo.	81	
PA_sn_22:81.4.15	Evaṁ vicayaso desite kho, bhikkhave, mayā dhamme atha ca panidhekaccassa bhikkhuno evaṁ cetaso parivitakko udapādi:	81	
PA_sn_22:81.4.16	‘kathaṁ nu kho jānato kathaṁ passato anantarā āsavānaṁ khayo hotī’ti?	81	
PA_sn_22:81.5.1	Kathañca, bhikkhave, jānato kathaṁ passato anantarā āsavānaṁ khayo hoti?	81	
PA_sn_22:81.5.2	Idha bhikkhave, assutavā puthujjano ariyānaṁ adassāvī ariyadhammassa akovido ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto	81	
PA_sn_22:81.5.3	rūpaṁ attato samanupassati.	81	
PA_sn_22:81.5.4	Yā kho pana sā, bhikkhave, samanupassanā saṅkhāro so.	81	
PA_sn_22:81.5.5	So pana saṅkhāro kiṁnidāno kiṁsamudayo kiṁjātiko kiṁpabhavo?	81	
PA_sn_22:81.5.6	Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;	81	
PA_sn_22:81.5.7	tatojo so saṅkhāro.	81	
PA_sn_22:81.5.8	Iti kho, bhikkhave, sopi saṅkhāro anicco saṅkhato paṭiccasamuppanno.	81	
PA_sn_22:81.5.9	Sāpi taṇhā aniccā saṅkhatā paṭiccasamuppannā.	81	
PA_sn_22:81.5.10	Sāpi vedanā, sopi phasso anicco saṅkhato paṭiccasamuppanno.	81	
PA_sn_22:81.5.11	Sāpi avijjā aniccā saṅkhatā paṭiccasamuppannā.	81	
PA_sn_22:81.5.12	Evampi kho, bhikkhave, jānato evaṁ passato anantarā āsavānaṁ khayo hoti.	81	
PA_sn_22:81.6.1	Na heva kho rūpaṁ attato samanupassati;	81	
PA_sn_22:81.6.2	api ca kho rūpavantaṁ attānaṁ samanupassati.	81	
PA_sn_22:81.6.3	Yā kho pana sā, bhikkhave, samanupassanā saṅkhāro so.	81	
PA_sn_22:81.6.4	So pana saṅkhāro kiṁnidāno kiṁsamudayo kiṁjātiko kiṁpabhavo?	81	
PA_sn_22:81.6.5	Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;	81	
PA_sn_22:81.6.6	tatojo so saṅkhāro.	81	
PA_sn_22:81.6.7	Iti kho, bhikkhave, sopi saṅkhāro anicco saṅkhato paṭiccasamuppanno.	81	
PA_sn_22:81.6.8	Sāpi taṇhā …	81	
PA_sn_22:81.6.9	sāpi vedanā …	81	
PA_sn_22:81.6.10	sopi phasso …	81	
PA_sn_22:81.6.11	sāpi avijjā aniccā saṅkhatā paṭiccasamuppannā.	81	
PA_sn_22:81.6.12	Evampi kho, bhikkhave, jānato evaṁ passato anantarā āsavānaṁ khayo hoti.	81	
PA_sn_22:81.7.1	Na heva kho rūpaṁ attato samanupassati, na rūpavantaṁ attānaṁ samanupassati;	81	
PA_sn_22:81.7.2	api ca kho attani rūpaṁ samanupassati.	81	
PA_sn_22:81.7.3	Yā kho pana sā, bhikkhave, samanupassanā saṅkhāro so.	81	
PA_sn_22:81.7.4	So pana saṅkhāro kiṁnidāno kiṁsamudayo kiṁjātiko kiṁpabhavo?	81	
PA_sn_22:81.7.5	Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;	81	
PA_sn_22:81.7.6	tatojo so saṅkhāro.	81	
PA_sn_22:81.7.7	Iti kho, bhikkhave, sopi saṅkhāro anicco saṅkhato paṭiccasamuppanno.	81	
PA_sn_22:81.7.8	Sāpi taṇhā …	81	
PA_sn_22:81.7.9	sāpi vedanā …	81	
PA_sn_22:81.7.10	sopi phasso …	81	
PA_sn_22:81.7.11	sāpi avijjā aniccā saṅkhatā paṭiccasamuppannā.	81	
PA_sn_22:81.7.12	Evampi kho, bhikkhave, jānato evaṁ passato anantarā āsavānaṁ khayo hoti.	81	
PA_sn_22:81.8.1	Na heva kho rūpaṁ attato samanupassati, na rūpavantaṁ attānaṁ samanupassati, na attani rūpaṁ samanupassati;	81	
PA_sn_22:81.8.2	api ca kho rūpasmiṁ attānaṁ samanupassati.	81	
PA_sn_22:81.8.3	Yā kho pana sā, bhikkhave, samanupassanā saṅkhāro so.	81	
PA_sn_22:81.8.4	So pana saṅkhāro kiṁnidāno kiṁsamudayo kiṁjātiko kiṁpabhavo?	81	
PA_sn_22:81.8.5	Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;	81	
PA_sn_22:81.8.6	tatojo so saṅkhāro.	81	
PA_sn_22:81.8.7	Iti kho, bhikkhave, sopi saṅkhāro anicco saṅkhato paṭiccasamuppanno.	81	
PA_sn_22:81.8.8	Sāpi taṇhā …	81	
PA_sn_22:81.8.9	sāpi vedanā …	81	
PA_sn_22:81.8.10	sopi phasso …	81	
PA_sn_22:81.8.11	sāpi avijjā aniccā saṅkhatā paṭiccasamuppannā.	81	
PA_sn_22:81.8.12	Evampi kho, bhikkhave, jānato …pe… āsavānaṁ khayo hoti.	81	
PA_sn_22:81.9.1	Na heva kho rūpaṁ attato samanupassati, na rūpavantaṁ attānaṁ, na attani rūpaṁ, na rūpasmiṁ attānaṁ samanupassati;	81	
PA_sn_22:81.9.2	api ca kho vedanaṁ attato samanupassati, api ca kho vedanāvantaṁ attānaṁ samanupassati, api ca kho attani vedanaṁ samanupassati, api ca kho vedanāya attānaṁ samanupassati;	81	
PA_sn_22:81.9.3	api ca kho saññaṁ …	81	
PA_sn_22:81.9.4	api ca kho saṅkhāre attato samanupassati, api ca kho saṅkhāravantaṁ attānaṁ samanupassati, api ca kho attani saṅkhāre samanupassati, api ca kho saṅkhāresu attānaṁ samanupassati;	81	
PA_sn_22:81.9.5	api ca kho viññāṇaṁ attato samanupassati, api ca kho viññāṇavantaṁ attānaṁ, api ca kho attani viññāṇaṁ, api ca kho viññāṇasmiṁ attānaṁ samanupassati.	81	
PA_sn_22:81.9.6	Yā kho pana sā, bhikkhave, samanupassanā saṅkhāro so.	81	
PA_sn_22:81.9.7	So pana saṅkhāro kiṁnidāno …pe… kiṁpabhavo?	81	
PA_sn_22:81.9.8	Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;	81	
PA_sn_22:81.9.9	tatojo so saṅkhāro.	81	
PA_sn_22:81.9.10	Iti kho, bhikkhave, sopi saṅkhāro anicco saṅkhato paṭiccasamuppanno.	81	
PA_sn_22:81.9.11	Sāpi taṇhā …	81	
PA_sn_22:81.9.12	sāpi vedanā …	81	
PA_sn_22:81.9.13	sopi phasso …	81	
PA_sn_22:81.9.14	sāpi avijjā aniccā saṅkhatā paṭiccasamuppannā.	81	
PA_sn_22:81.9.15	Evaṁ kho, bhikkhave, jānato evaṁ passato anantarā āsavānaṁ khayo hoti.	81	
PA_sn_22:81.10.1	Na heva kho rūpaṁ attato samanupassati,	81	
PA_sn_22:81.10.2	na vedanaṁ attato samanupassati,	81	
PA_sn_22:81.10.3	na saññaṁ …	81	
PA_sn_22:81.10.4	na saṅkhāre …	81	
PA_sn_22:81.10.5	na viññāṇaṁ attato samanupassati;	81	
PA_sn_22:81.10.6	api ca kho evaṁdiṭṭhi hoti:	81	
PA_sn_22:81.10.7	‘so attā so loko, so pecca bhavissāmi nicco dhuvo sassato avipariṇāmadhammo’ti.	81	
PA_sn_22:81.10.8	Yā kho pana sā, bhikkhave, sassatadiṭṭhi saṅkhāro so.	81	
PA_sn_22:81.10.9	So pana saṅkhāro kiṁnidāno …pe…	81	
PA_sn_22:81.10.10	evampi kho, bhikkhave, jānato evaṁ passato anantarā āsavānaṁ khayo hoti.	81	
PA_sn_22:81.11.1	Na heva kho rūpaṁ attato samanupassati,	81	
PA_sn_22:81.11.2	na vedanaṁ …	81	
PA_sn_22:81.11.3	na saññaṁ …	81	
PA_sn_22:81.11.4	na saṅkhāre …	81	
PA_sn_22:81.11.5	na viññāṇaṁ attato samanupassati;	81	
PA_sn_22:81.11.6	nāpi evaṁdiṭṭhi hoti:	81	
PA_sn_22:81.11.7	‘so attā so loko, so pecca bhavissāmi nicco dhuvo sassato avipariṇāmadhammo’ti.	81	
PA_sn_22:81.11.8	Api ca kho evaṁdiṭṭhi hoti:	81	
PA_sn_22:81.11.9	‘no cassaṁ no ca me siyā nābhavissaṁ na me bhavissatī’ti.	81	
PA_sn_22:81.11.10	Yā kho pana sā, bhikkhave, ucchedadiṭṭhi saṅkhāro so.	81	
PA_sn_22:81.11.11	So pana saṅkhāro kiṁnidāno kiṁsamudayo kiṁjātiko kiṁpabhavo?	81	
PA_sn_22:81.11.12	Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;	81	
PA_sn_22:81.11.13	tatojo so saṅkhāro.	81	
PA_sn_22:81.11.14	Iti kho, bhikkhave, sopi saṅkhāro anicco …pe…	81	
PA_sn_22:81.11.15	evampi kho, bhikkhave, jānato evaṁ passato anantarā āsavānaṁ khayo hoti.	81	
PA_sn_22:81.12.1	Na heva kho rūpaṁ attato samanupassati, na vedanaṁ …	81	
PA_sn_22:81.12.2	na saññaṁ …	81	
PA_sn_22:81.12.3	na saṅkhāre …	81	
PA_sn_22:81.12.4	na viññāṇaṁ attato samanupassati …pe…	81	
PA_sn_22:81.12.5	na viññāṇasmiṁ attato samanupassati, nāpi evaṁdiṭṭhi hoti:	81	
PA_sn_22:81.12.6	‘so attā so loko, so pecca bhavissāmi nicco dhuvo sassato avipariṇāmadhammo’ti;	81	
PA_sn_22:81.12.7	nāpi evaṁdiṭṭhi hoti:	81	
PA_sn_22:81.12.8	‘no cassaṁ no ca me siyā nābhavissaṁ na me bhavissatī’ti;	81	
PA_sn_22:81.12.9	api ca kho kaṅkhī hoti vicikicchī aniṭṭhaṅgato saddhamme.	81	
PA_sn_22:81.12.10	Yā kho pana sā, bhikkhave, kaṅkhitā vicikicchitā aniṭṭhaṅgatatā saddhamme saṅkhāro so.	81	
PA_sn_22:81.12.11	So pana saṅkhāro kiṁnidāno kiṁsamudayo kiṁjātiko kiṁpabhavo?	81	
PA_sn_22:81.12.12	Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;	81	
PA_sn_22:81.12.13	tatojo so saṅkhāro.	81	
PA_sn_22:81.12.14	Iti kho, bhikkhave, sopi saṅkhāro anicco saṅkhato paṭiccasamuppanno.	81	
PA_sn_22:81.12.15	Sāpi taṇhā aniccā saṅkhatā paṭiccasamuppannā.	81	
PA_sn_22:81.12.16	Sāpi vedanā aniccā saṅkhatā paṭiccasamuppannā.	81	
PA_sn_22:81.12.17	Sopi phasso anicco saṅkhato paṭiccasamuppanno.	81	
PA_sn_22:81.12.18	Sāpi avijjā aniccā saṅkhatā paṭiccasamuppannā.	81	
PA_sn_22:81.12.19	Evaṁ kho, bhikkhave, jānato evaṁ passato anantarā āsavānaṁ khayo hotī”ti.	81	
PA_sn_22:81.12.20	Navamaṁ.	81	
PA_sn_22:82.0.1	Saṁyutta Nikāya 22.82	82	
PA_sn_22:82.0.2	8. Khajjanīyavagga	82	
PA_sn_22:82.0.3	Puṇṇamasutta	82	
PA_sn_22:82.1.1	Ekaṁ samayaṁ bhagavā sāvatthiyaṁ viharati pubbārāme migāramātupāsāde mahatā bhikkhusaṅghena saddhiṁ.	82	
PA_sn_22:82.1.2	Tena kho pana samayena bhagavā tadahuposathe pannarase puṇṇāya puṇṇamāya rattiyā bhikkhusaṅghaparivuto ajjhokāse nisinno hoti.	82	
PA_sn_22:82.2.1	Atha kho aññataro bhikkhu uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:	82	
PA_sn_22:82.2.2	“puccheyyāhaṁ, bhante, bhagavantaṁ kiñcideva desaṁ, sace me bhagavā okāsaṁ karoti pañhassa veyyākaraṇāyā”ti?	82	
PA_sn_22:82.2.3	“Tena hi tvaṁ, bhikkhu, sake āsane nisīditvā puccha yadākaṅkhasī”ti.	82	
PA_sn_22:82.2.4	“Evaṁ, bhante”ti kho so bhikkhu bhagavato paṭissutvā sake āsane nisīditvā bhagavantaṁ etadavoca:	82	
PA_sn_22:82.2.5	“ime nu kho, bhante, pañcupādānakkhandhā, seyyathidaṁ—	82	
PA_sn_22:82.2.6	rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandho”ti.	82	
PA_sn_22:82.3.1	“Ime kho, bhikkhu, pañcupādānakkhandhā;	82	
PA_sn_22:82.3.2	Seyyathidaṁ—rūpupādānakkhandho …pe… viññāṇupādānakkhandho”ti.	82	
PA_sn_22:82.3.3	“Sādhu, bhante”ti kho so bhikkhu bhagavato bhāsitaṁ abhinanditvā anumoditvā bhagavantaṁ uttariṁ pañhaṁ apucchi:	82	
PA_sn_22:82.4.1	“Ime kho pana, bhante, pañcupādānakkhandhā kiṁmūlakā”ti?	82	
PA_sn_22:82.4.2	“Ime kho, bhikkhu, pañcupādānakkhandhā chandamūlakā”ti …pe…	82	
PA_sn_22:82.4.3	taññeva nu kho, bhante, upādānaṁ te pañcupādānakkhandhā udāhu aññatra pañcahi upādānakkhandhehi upādānan”ti?	82	
PA_sn_22:82.4.4	“Na kho, bhikkhu, taññeva upādānaṁ te pañcupādānakkhandhā nāpi aññatra pañcahi upādānakkhandhehi upādānaṁ, api ca yo tattha chandarāgo taṁ tattha upādānan”ti.	82	
PA_sn_22:82.4.5	“Sādhu, bhante”ti kho so bhikkhu …pe… uttariṁ pañhaṁ apucchi:	82	
PA_sn_22:82.5.1	“Siyā pana, bhante, pañcupādānakkhandhesu chandarāgavemattatā”ti?	82	
PA_sn_22:82.5.2	“Siyā, bhikkhū”ti bhagavā avoca:	82	
PA_sn_22:82.5.3	“idha, bhikkhu, ekaccassa evaṁ hoti:	82	
PA_sn_22:82.5.4	‘evaṁrūpo siyaṁ anāgatamaddhānaṁ, evaṁvedano siyaṁ anāgatamaddhānaṁ, evaṁsañño siyaṁ anāgatamaddhānaṁ, evaṁsaṅkhāro siyaṁ anāgatamaddhānaṁ, evaṁviññāṇo siyaṁ anāgatamaddhānan’ti.	82	
PA_sn_22:82.5.5	Evaṁ kho, bhikkhu, siyā pañcupādānakkhandhesu chandarāgavemattatā”ti?	82	
PA_sn_22:82.5.6	“Sādhu, bhante”ti kho so bhikkhu …pe… uttariṁ pañhaṁ apucchi:	82	
PA_sn_22:82.6.1	“Kittāvatā nu kho, bhante, khandhānaṁ khandhādhivacanan”ti?	82	
PA_sn_22:82.6.2	“Yaṁ kiñci, bhikkhu, rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, ayaṁ vuccati rūpakkhandho.	82	
PA_sn_22:82.6.3	Yā kāci vedanā …	82	
PA_sn_22:82.6.4	yā kāci saññā …	82	
PA_sn_22:82.6.5	ye keci saṅkhārā …	82	
PA_sn_22:82.6.6	yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, ayaṁ vuccati viññāṇakkhandho.	82	
PA_sn_22:82.6.7	Ettāvatā kho, bhikkhu, khandhānaṁ khandhādhivacanan”ti.	82	
PA_sn_22:82.6.8	“Sādhu, bhante”ti kho so bhikkhu …pe… apucchi:	82	
PA_sn_22:82.7.1	“Ko nu kho, bhante, hetu ko paccayo rūpakkhandhassa paññāpanāya;	82	
PA_sn_22:82.7.2	ko hetu ko paccayo vedanākkhandhassa paññāpanāya;	82	
PA_sn_22:82.7.3	ko hetu ko paccayo saññākkhandhassa paññāpanāya;	82	
PA_sn_22:82.7.4	ko hetu ko paccayo saṅkhārakkhandhassa paññāpanāya;	82	
PA_sn_22:82.7.5	ko hetu ko paccayo viññāṇakkhandhassa paññāpanāyā”ti?	82	
PA_sn_22:82.7.6	“Cattāro kho, bhikkhu, mahābhūtā hetu, cattāro mahābhūtā paccayo rūpakkhandhassa paññāpanāya.	82	
PA_sn_22:82.7.7	Phasso hetu phasso paccayo vedanākkhandhassa paññāpanāya.	82	
PA_sn_22:82.7.8	Phasso hetu phasso paccayo saññākkhandhassa paññāpanāya.	82	
PA_sn_22:82.7.9	Phasso hetu, phasso paccayo saṅkhārakkhandhassa paññāpanāya.	82	
PA_sn_22:82.7.10	Nāmarūpaṁ hetu, nāmarūpaṁ paccayo viññāṇakkhandhassa paññāpanāyā”ti.	82	
PA_sn_22:82.7.11	“Sādhu, bhante”ti kho so bhikkhu …pe… apucchi:	82	
PA_sn_22:82.8.1	“Kathaṁ nu kho, bhante, sakkāyadiṭṭhi hotī”ti?	82	
PA_sn_22:82.8.2	“Idha, bhikkhu, assutavā puthujjano ariyānaṁ adassāvī ariyadhammassa akovido ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto	82	
PA_sn_22:82.8.3	rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ;	82	
PA_sn_22:82.8.4	vedanaṁ …	82	
PA_sn_22:82.8.5	saññaṁ …	82	
PA_sn_22:82.8.6	saṅkhāre …	82	
PA_sn_22:82.8.7	viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.	82	
PA_sn_22:82.8.8	Evaṁ kho, bhikkhu, sakkāyadiṭṭhi hotī”ti.	82	
PA_sn_22:82.8.9	“Sādhu, bhante”ti kho so bhikkhu …pe… apucchi:	82	
PA_sn_22:82.9.1	“Kathaṁ pana, bhante, sakkāyadiṭṭhi na hotī”ti?	82	
PA_sn_22:82.9.2	“Idha, bhikkhu, sutavā ariyasāvako ariyānaṁ dassāvī ariyadhammassa kovido ariyadhamme suvinīto, sappurisānaṁ dassāvī sappurisadhammassa kovido sappurisadhamme suvinīto	82	
PA_sn_22:82.9.3	na rūpaṁ attato samanupassati, na rūpavantaṁ vā attānaṁ; na attani vā rūpaṁ, na rūpasmiṁ vā attānaṁ;	82	
PA_sn_22:82.9.4	na vedanaṁ …	82	
PA_sn_22:82.9.5	na saññaṁ …	82	
PA_sn_22:82.9.6	na saṅkhāre …	82	
PA_sn_22:82.9.7	na viññāṇaṁ attato samanupassati, na viññāṇavantaṁ vā attānaṁ; na attani vā viññāṇaṁ, na viññāṇasmiṁ vā attānaṁ.	82	
PA_sn_22:82.9.8	Evaṁ kho, bhikkhu, sakkāyadiṭṭhi na hotī”ti.	82	
PA_sn_22:82.9.9	“Sādhu, bhante”ti kho so bhikkhu …pe… apucchi:	82	
PA_sn_22:82.10.1	“Ko nu kho, bhante, rūpassa assādo, ko ādīnavo, kiṁ nissaraṇaṁ;	82	
PA_sn_22:82.10.2	ko vedanāya …	82	
PA_sn_22:82.10.3	ko saññāya …	82	
PA_sn_22:82.10.4	ko saṅkhārānaṁ …	82	
PA_sn_22:82.10.5	ko viññāṇassa assādo, ko ādīnavo, kiṁ nissaraṇan”ti?	82	
PA_sn_22:82.10.6	“Yaṁ kho, bhikkhu, rūpaṁ paṭicca uppajjati sukhaṁ somanassaṁ—ayaṁ rūpassa assādo.	82	
PA_sn_22:82.10.7	Yaṁ rūpaṁ aniccaṁ dukkhaṁ vipariṇāmadhammaṁ—ayaṁ rūpassa ādīnavo.	82	
PA_sn_22:82.10.8	Yo rūpasmiṁ chandarāgavinayo chandarāgappahānaṁ—idaṁ rūpassa nissaraṇaṁ.	82	
PA_sn_22:82.10.9	Yaṁ vedanaṁ paṭicca …	82	
PA_sn_22:82.10.10	yaṁ saññaṁ paṭicca …	82	
PA_sn_22:82.10.11	ye saṅkhāre paṭicca …	82	
PA_sn_22:82.10.12	yaṁ viññāṇaṁ paṭicca uppajjati sukhaṁ somanassaṁ—ayaṁ viññāṇassa assādo.	82	
PA_sn_22:82.10.13	Yaṁ viññāṇaṁ aniccaṁ dukkhaṁ vipariṇāmadhammaṁ—ayaṁ viññāṇassa ādīnavo.	82	
PA_sn_22:82.10.14	Yo viññāṇasmiṁ chandarāgavinayo chandarāgappahānaṁ—idaṁ viññāṇassa nissaraṇan”ti.	82	
PA_sn_22:82.10.15	“Sādhu, bhante”ti kho so bhikkhu bhagavato bhāsitaṁ abhinanditvā anumoditvā bhagavantaṁ uttariṁ pañhaṁ apucchi:	82	
PA_sn_22:82.11.1	“Kathaṁ nu kho, bhante, jānato, kathaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti?	82	
PA_sn_22:82.11.2_0	“Yaṁ kiñci, bhikkhu, rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ	82	
PA_sn_22:82.11.2_1	vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ: ‘netaṁ mama,	82	
PA_sn_22:82.11.2_2	nesohamasmi, na meso attā’ti evametaṁ yathābhūtaṁ sammappaññāya passati.	82	
PA_sn_22:82.11.3	Yā kāci vedanā …	82	
PA_sn_22:82.11.4	yā kāci saññā …	82	
PA_sn_22:82.11.5	ye keci saṅkhārā …	82	
PA_sn_22:82.11.6_0	yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ	82	
PA_sn_22:82.11.6_1	vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ: ‘netaṁ mama, nesohamasmi,	82	
PA_sn_22:82.11.6_2	na meso attā’ti evametaṁ yathābhūtaṁ sammappaññāya passati.	82	
PA_sn_22:82.11.7	Evaṁ kho, bhikkhu, jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti.	82	
PA_sn_22:82.12.1	Tena kho pana samayena aññatarassa bhikkhuno evaṁ cetaso parivitakko udapādi:	82	
PA_sn_22:82.12.2	“iti kira bho rūpaṁ anattā, vedanā … saññā … saṅkhārā … viññāṇaṁ anattā;	82	
PA_sn_22:82.12.3	anattakatāni kammāni kathamattānaṁ phusissantī”ti.	82	
PA_sn_22:82.12.4	Atha kho bhagavā tassa bhikkhuno cetasā ceto parivitakkamaññāya bhikkhū āmantesi:	82	
PA_sn_22:82.13.1	“Ṭhānaṁ kho panetaṁ, bhikkhave, vijjati yaṁ idhekacco moghapuriso avidvā avijjāgato taṇhādhipateyyena cetasā satthusāsanaṁ atidhāvitabbaṁ maññeyya.	82	
PA_sn_22:82.13.2	‘Iti kira, bho, rūpaṁ anattā, vedanā … saññā … saṅkhārā … viññāṇaṁ anattā.	82	
PA_sn_22:82.13.3	Anattakatāni kammāni kathamattānaṁ phusissantī’ti?	82	
PA_sn_22:82.13.4	Paṭipucchāvinītā kho me tumhe, bhikkhave, tatra tatra tesu tesu dhammesu.	82	
PA_sn_22:82.14.1	Taṁ kiṁ maññatha, bhikkhave,	82	
PA_sn_22:82.14.2	rūpaṁ niccaṁ vā aniccaṁ vā”ti?	82	
PA_sn_22:82.14.3	“Aniccaṁ, bhante”.	82	
PA_sn_22:82.14.4	“Vedanā …	82	
PA_sn_22:82.14.5	saññā …	82	
PA_sn_22:82.14.6	saṅkhārā …	82	
PA_sn_22:82.14.7	viññāṇaṁ niccaṁ vā aniccaṁ vā”ti?	82	
PA_sn_22:82.14.8	“Aniccaṁ, bhante”.	82	
PA_sn_22:82.14.9	“Yaṁ panāniccaṁ dukkhaṁ vā taṁ sukhaṁ vā”ti?	82	
PA_sn_22:82.14.10	“Dukkhaṁ, bhante”.	82	
PA_sn_22:82.14.11	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	82	
PA_sn_22:82.14.12	‘etaṁ mama, esohamasmi, eso me attā’”ti?	82	
PA_sn_22:82.14.13	“No hetaṁ, bhante”.	82	
PA_sn_22:82.14.14	Tasmātiha …pe…	82	
PA_sn_22:82.14.15	evaṁ passaṁ …pe…	82	
PA_sn_22:82.14.16	nāparaṁ itthattāyāti pajānātī”ti.	82	
PA_sn_22:82.15.1	“Dve khandhā taññeva siyaṁ,	82	
PA_sn_22:82.15.2	adhivacanañca hetunā;	82	
PA_sn_22:82.15.3	Sakkāyena duve vuttā,	82	
PA_sn_22:82.15.4	assādaviññāṇakena ca;	82	
PA_sn_22:82.15.5	Ete dasavidhā vuttā,	82	
PA_sn_22:82.15.6	hoti bhikkhu pucchāyā”ti.	82	
PA_sn_22:82.15.7	Dasamaṁ.	82	
PA_sn_22:82.15.8	Khajjanīyavaggo tatiyo.	82	
PA_sn_22:82.16.0	Tassuddānaṁ	82	
PA_sn_22:82.16.1	Assādo dve samudayā,	82	
PA_sn_22:82.16.2	arahantehi apare dve;	82	
PA_sn_22:82.16.3	Sīho khajjanī piṇḍolyaṁ,	82	
PA_sn_22:82.16.4	pālileyyena puṇṇamāti.	82	
PA_sn_22:83.0.1	Saṁyutta Nikāya 22.83	83	
PA_sn_22:83.0.2	9. Theravagga	83	
PA_sn_22:83.0.3	Ānandasutta	83	
PA_sn_22:83.1.1	Sāvatthinidānaṁ.	83	
PA_sn_22:83.1.2	Tatra kho āyasmā ānando bhikkhū āmantesi:	83	
PA_sn_22:83.1.3	“āvuso bhikkhave”ti.	83	
PA_sn_22:83.1.4	“Āvuso”ti kho te bhikkhū āyasmato ānandassa paccassosuṁ.	83	
PA_sn_22:83.1.5	Āyasmā ānando etadavoca:	83	
PA_sn_22:83.2.1	“Puṇṇo nāma, āvuso, āyasmā mantāṇiputto amhākaṁ navakānaṁ sataṁ bahūpakāro hoti.	83	
PA_sn_22:83.2.2	So amhe iminā ovādena ovadati:	83	
PA_sn_22:83.2.3	‘upādāya, āvuso ānanda, asmīti hoti, no anupādāya.	83	
PA_sn_22:83.2.4	Kiñca upādāya asmīti hoti, no anupādāya?	83	
PA_sn_22:83.2.5	Rūpaṁ upādāya asmīti hoti, no anupādāya.	83	
PA_sn_22:83.2.6	Vedanaṁ …	83	
PA_sn_22:83.2.7	saññaṁ …	83	
PA_sn_22:83.2.8	saṅkhāre …	83	
PA_sn_22:83.2.9	viññāṇaṁ upādāya asmīti hoti, no anupādāya.	83	
PA_sn_22:83.3.1_0	Seyyathāpi, āvuso ānanda, itthī vā puriso vā daharo yuvā maṇḍanakajātiko ādāse vā	83	
PA_sn_22:83.3.1_1	parisuddhe pariyodāte acche vā udakapatte sakaṁ mukhanimittaṁ paccavekkhamāno upādāya	83	
PA_sn_22:83.3.1_2	passeyya, no anupādāya;	83	
PA_sn_22:83.3.2	evameva kho, āvuso ānanda, rūpaṁ upādāya asmīti hoti, no anupādāya.	83	
PA_sn_22:83.3.3	Vedanaṁ …	83	
PA_sn_22:83.3.4	saññaṁ …	83	
PA_sn_22:83.3.5	saṅkhāre …	83	
PA_sn_22:83.3.6	viññāṇaṁ upādāya asmīti hoti, no anupādāya.	83	
PA_sn_22:83.4.1	Taṁ kiṁ maññasi, āvuso ānanda,	83	
PA_sn_22:83.4.2	rūpaṁ niccaṁ vā aniccaṁ vā’ti?	83	
PA_sn_22:83.4.3	‘Aniccaṁ, āvuso’.	83	
PA_sn_22:83.4.4	‘Vedanā …	83	
PA_sn_22:83.4.5	saññā …	83	
PA_sn_22:83.4.6	saṅkhārā …	83	
PA_sn_22:83.4.7	viññāṇaṁ niccaṁ vā aniccaṁ vā’ti?	83	
PA_sn_22:83.4.8	‘Aniccaṁ, āvuso’ …pe….	83	
PA_sn_22:83.4.9	Tasmātiha …pe…	83	
PA_sn_22:83.4.10	evaṁ passaṁ …pe…	83	
PA_sn_22:83.4.11	nāparaṁ itthattāyāti pajānātīti.	83	
PA_sn_22:83.4.12	Puṇṇo nāma, āvuso, āyasmā mantāṇiputto amhākaṁ navakānaṁ sataṁ bahūpakāro hoti.	83	
PA_sn_22:83.4.13	So amhe iminā ovādena ovadati.	83	
PA_sn_22:83.4.14	Idañca pana me āyasmato puṇṇassa mantāṇiputtassa dhammadesanaṁ sutvā dhammo abhisamito”ti.	83	
PA_sn_22:83.4.15	Paṭhamaṁ.	83	
PA_sn_22:84.0.1	Saṁyutta Nikāya 22.84	84	
PA_sn_22:84.0.2	9. Theravagga	84	
PA_sn_22:84.0.3	Tissasutta	84	
PA_sn_22:84.1.1	Sāvatthinidānaṁ.	84	
PA_sn_22:84.1.2	Tena kho pana samayena āyasmā tisso bhagavato pitucchāputto sambahulānaṁ bhikkhūnaṁ evamāroceti:	84	
PA_sn_22:84.1.3_0	“api me, āvuso, madhurakajāto viya kāyo; disāpi me na pakkhāyanti; dhammāpi maṁ na	84	
PA_sn_22:84.1.3_1	paṭibhanti; thinamiddhañca me cittaṁ pariyādāya tiṭṭhati; anabhirato ca brahmacariyaṁ	84	
PA_sn_22:84.1.3_2	carāmi; hoti ca me dhammesu vicikicchā”ti.	84	
PA_sn_22:84.2.1	Atha kho sambahulā bhikkhū yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ:	84	
PA_sn_22:84.2.2	“āyasmā, bhante, tisso bhagavato pitucchāputto sambahulānaṁ bhikkhūnaṁ evamāroceti:	84	
PA_sn_22:84.2.3_0	‘api me, āvuso, madhurakajāto viya kāyo; disāpi me na pakkhāyanti; dhammāpi maṁ na	84	
PA_sn_22:84.2.3_1	paṭibhanti; thinamiddhañca me cittaṁ pariyādāya tiṭṭhati; anabhirato ca brahmacariyaṁ	84	
PA_sn_22:84.2.3_2	carāmi; hoti ca me dhammesu vicikicchā’”ti.	84	
PA_sn_22:84.3.1	Atha kho bhagavā aññataraṁ bhikkhuṁ āmantesi:	84	
PA_sn_22:84.3.2	“ehi tvaṁ, bhikkhu, mama vacanena tissaṁ bhikkhuṁ āmantehī”ti.	84	
PA_sn_22:84.3.3	“Evaṁ, bhante”ti kho so bhikkhu bhagavato paṭissutvā yenāyasmā tisso tenupasaṅkami; upasaṅkamitvā āyasmantaṁ tissaṁ etadavoca:	84	
PA_sn_22:84.3.4	“satthā taṁ, āvuso tissa, āmantetī”ti.	84	
PA_sn_22:84.3.5_0	“Evamāvuso”ti kho āyasmā tisso tassa bhikkhuno paṭissutvā yena bhagavā tenupasaṅkami;	84	
PA_sn_22:84.3.5_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ	84	
PA_sn_22:84.3.5_2	tissaṁ bhagavā etadavoca:	84	
PA_sn_22:84.3.6	“saccaṁ kira tvaṁ, tissa, sambahulānaṁ bhikkhūnaṁ evamārocesi:	84	
PA_sn_22:84.3.7	‘api me, āvuso, madhurakajāto viya kāyo …pe… hoti ca me dhammesu vicikicchā’”ti?	84	
PA_sn_22:84.3.8	“Evaṁ, bhante”.	84	
PA_sn_22:84.3.9	“Taṁ kiṁ maññasi, tissa,	84	
PA_sn_22:84.3.10_0	rūpe avigatarāgassa avigatacchandassa avigatapemassa avigatapipāsassa avigatapariḷāhassa	84	
PA_sn_22:84.3.10_1	avigatataṇhassa, tassa rūpassa vipariṇāmaññathābhāvā uppajjanti sokaparidevadukkhadomanassupāyāsā”ti?	84	
PA_sn_22:84.3.11	“Evaṁ, bhante”.	84	
PA_sn_22:84.4.1	“Sādhu sādhu, tissa.	84	
PA_sn_22:84.4.2	Evañhetaṁ, tissa, hoti.	84	
PA_sn_22:84.4.3	Yathā taṁ rūpe avigatarāgassa …	84	
PA_sn_22:84.4.4	vedanāya …	84	
PA_sn_22:84.4.5	saññāya …	84	
PA_sn_22:84.4.6	saṅkhāresu avigatarāgassa …pe…	84	
PA_sn_22:84.4.7	tesaṁ saṅkhārānaṁ vipariṇāmaññathābhāvā uppajjanti sokaparidevadukkhadomanassupāyāsā”ti?	84	
PA_sn_22:84.4.8	“Evaṁ, bhante”.	84	
PA_sn_22:84.5.1	“Sādhu sādhu, tissa.	84	
PA_sn_22:84.5.2	Evañhetaṁ, tissa, hoti.	84	
PA_sn_22:84.5.3_0	Yathā taṁ saṅkhāresu anigatarāgassa, viññāṇe avigatarāgassa avigatacchandassa avigatapemassa	84	
PA_sn_22:84.5.3_1	avigatapipāsassa avigatapariḷāhassa avigatataṇhassa, tassa viññāṇassa vipariṇāmaññathābhāvā	84	
PA_sn_22:84.5.3_2	uppajjanti sokaparidevadukkhadomanassupāyāsā”ti?	84	
PA_sn_22:84.5.4	“Evaṁ, bhante”.	84	
PA_sn_22:84.6.1	“Sādhu sādhu, tissa.	84	
PA_sn_22:84.6.2	Evañhetaṁ, tissa, hoti.	84	
PA_sn_22:84.6.3	Yathā taṁ viññāṇe avigatarāgassa.	84	
PA_sn_22:84.6.4	Taṁ kiṁ maññasi, tissa,	84	
PA_sn_22:84.6.5_0	rūpe vigatarāgassa vigatacchandassa vigatapemassa vigatapipāsassa vigatapariḷāhassa	84	
PA_sn_22:84.6.5_1	vigatataṇhassa, tassa rūpassa vipariṇāmaññathābhāvā uppajjanti sokaparidevadukkhadomanassupāyāsā”ti?	84	
PA_sn_22:84.6.6	“No hetaṁ, bhante”.	84	
PA_sn_22:84.7.1	“Sādhu sādhu, tissa.	84	
PA_sn_22:84.7.2	Evañhetaṁ, tissa, hoti.	84	
PA_sn_22:84.7.3	Yathā taṁ rūpe vigatarāgassa …	84	
PA_sn_22:84.7.4	vedanāya …	84	
PA_sn_22:84.7.5	saññāya …	84	
PA_sn_22:84.7.6	saṅkhāresu vigatarāgassa …	84	
PA_sn_22:84.7.7_0	viññāṇe vigatarāgassa vigatacchandassa vigatapemassa vigatapipāsassa vigatapariḷāhassa	84	
PA_sn_22:84.7.7_1	vigatataṇhassa tassa viññāṇassa vipariṇāmaññathābhāvā uppajjanti sokaparidevadukkhadomanassupāyāsā”ti?	84	
PA_sn_22:84.7.8	“No hetaṁ, bhante”.	84	
PA_sn_22:84.8.1	“Sādhu sādhu, tissa.	84	
PA_sn_22:84.8.2	Evañhetaṁ, tissa, hoti.	84	
PA_sn_22:84.8.3	Yathā taṁ viññāṇe vigatarāgassa.	84	
PA_sn_22:84.8.4	Taṁ kiṁ maññasi, tissa,	84	
PA_sn_22:84.8.5	rūpaṁ niccaṁ vā aniccaṁ vā”ti?	84	
PA_sn_22:84.8.6	“Aniccaṁ, bhante”.	84	
PA_sn_22:84.8.7	“Vedanā …	84	
PA_sn_22:84.8.8	saññā …	84	
PA_sn_22:84.8.9	saṅkhārā …	84	
PA_sn_22:84.8.10	viññāṇaṁ niccaṁ vā aniccaṁ vā”ti?	84	
PA_sn_22:84.8.11	“Aniccaṁ, bhante”.	84	
PA_sn_22:84.8.12	“Tasmātiha …pe…	84	
PA_sn_22:84.8.13	evaṁ passaṁ …pe…	84	
PA_sn_22:84.8.14	nāparaṁ itthattāyāti pajānāti.	84	
PA_sn_22:84.9.1	Seyyathāpi, tissa, dve purisā—	84	
PA_sn_22:84.9.2	eko puriso amaggakusalo, eko puriso maggakusalo.	84	
PA_sn_22:84.9.3	Tamenaṁ so amaggakusalo puriso amuṁ maggakusalaṁ purisaṁ maggaṁ puccheyya.	84	
PA_sn_22:84.9.4	So evaṁ vadeyya:	84	
PA_sn_22:84.9.5	‘ehi, bho purisa, ayaṁ maggo.	84	
PA_sn_22:84.9.6	Tena muhuttaṁ gaccha.	84	
PA_sn_22:84.9.7	Tena muhuttaṁ gantvā dakkhissasi dvedhāpathaṁ, tattha vāmaṁ muñcitvā dakkhiṇaṁ gaṇhāhi.	84	
PA_sn_22:84.9.8	Tena muhuttaṁ gaccha.	84	
PA_sn_22:84.9.9	Tena muhuttaṁ gantvā dakkhissasi tibbaṁ vanasaṇḍaṁ.	84	
PA_sn_22:84.9.10	Tena muhuttaṁ gaccha.	84	
PA_sn_22:84.9.11	Tena muhuttaṁ gantvā dakkhissasi mahantaṁ ninnaṁ pallalaṁ.	84	
PA_sn_22:84.9.12	Tena muhuttaṁ gaccha.	84	
PA_sn_22:84.9.13	Tena muhuttaṁ gantvā dakkhissasi sobbhaṁ papātaṁ.	84	
PA_sn_22:84.9.14	Tena muhuttaṁ gaccha.	84	
PA_sn_22:84.9.15	Tena muhuttaṁ gantvā dakkhissasi samaṁ bhūmibhāgaṁ ramaṇīyan’ti.	84	
PA_sn_22:84.10.1	Upamā kho myāyaṁ, tissa, katā atthassa viññāpanāya.	84	
PA_sn_22:84.10.2	Ayaṁ cevettha attho:	84	
PA_sn_22:84.10.3	‘puriso amaggakusalo’ti kho, tissa, puthujjanassetaṁ adhivacanaṁ.	84	
PA_sn_22:84.10.4	‘Puriso maggakusalo’ti kho, tissa, tathāgatassetaṁ adhivacanaṁ arahato sammāsambuddhassa.	84	
PA_sn_22:84.10.5	‘Dvedhāpatho’ti kho, tissa, vicikicchāyetaṁ adhivacanaṁ.	84	
PA_sn_22:84.10.6	‘Vāmo maggo’ti kho, tissa, aṭṭhaṅgikassetaṁ micchāmaggassa adhivacanaṁ, seyyathidaṁ—	84	
PA_sn_22:84.10.7	micchādiṭṭhiyā …pe… micchāsamādhissa.	84	
PA_sn_22:84.10.8	‘Dakkhiṇo maggo’ti kho, tissa, ariyassetaṁ aṭṭhaṅgikassa maggassa adhivacanaṁ, seyyathidaṁ—	84	
PA_sn_22:84.10.9	sammādiṭṭhiyā …pe… sammāsamādhissa.	84	
PA_sn_22:84.10.10	‘Tibbo vanasaṇḍo’ti kho, tissa, avijjāyetaṁ adhivacanaṁ.	84	
PA_sn_22:84.10.11	‘Mahantaṁ ninnaṁ pallalan’ti kho, tissa, kāmānametaṁ adhivacanaṁ.	84	
PA_sn_22:84.10.12	‘Sobbho papāto’ti kho, tissa, kodhūpāyāsassetaṁ adhivacanaṁ.	84	
PA_sn_22:84.10.13	‘Samo bhūmibhāgo ramaṇīyo’ti kho, tissa, nibbānassetaṁ adhivacanaṁ.	84	
PA_sn_22:84.10.14	Abhirama, tissa, abhirama, tissa.	84	
PA_sn_22:84.10.15	Ahamovādena ahamanuggahena ahamanusāsaniyā”ti.	84	
PA_sn_22:84.11.1	Idamavoca bhagavā.	84	
PA_sn_22:84.11.2	Attamano āyasmā tisso bhagavato bhāsitaṁ abhinandīti.	84	
PA_sn_22:84.11.3	Dutiyaṁ.	84	
PA_sn_22:85.0.1	Saṁyutta Nikāya 22.85	85	
PA_sn_22:85.0.2	9. Theravagga	85	
PA_sn_22:85.0.3	Yamakasutta	85	
PA_sn_22:85.1.1	Ekaṁ samayaṁ āyasmā sāriputto sāvatthiyaṁ viharati jetavane anāthapiṇḍikassa ārāme.	85	
PA_sn_22:85.1.2	Tena kho pana samayena yamakassa nāma bhikkhuno evarūpaṁ pāpakaṁ diṭṭhigataṁ uppannaṁ hoti:	85	
PA_sn_22:85.1.3	“tathāhaṁ bhagavatā dhammaṁ desitaṁ ājānāmi, yathā khīṇāsavo bhikkhu kāyassa bhedā ucchijjati vinassati, na hoti paraṁ maraṇā”ti.	85	
PA_sn_22:85.2.1	Assosuṁ kho sambahulā bhikkhū yamakassa kira nāma bhikkhuno evarūpaṁ pāpakaṁ diṭṭhigataṁ uppannaṁ hoti:	85	
PA_sn_22:85.2.2	“tathāhaṁ bhagavatā dhammaṁ desitaṁ ājānāmi, yathā khīṇāsavo bhikkhu kāyassa bhedā ucchijjati vinassati, na hoti paraṁ maraṇā”ti.	85	
PA_sn_22:85.2.3	Atha kho te bhikkhū yenāyasmā yamako tenupasaṅkamiṁsu; upasaṅkamitvā āyasmatā yamakena saddhiṁ sammodiṁsu.	85	
PA_sn_22:85.2.4	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te bhikkhū āyasmantaṁ yamakaṁ etadavocuṁ:	85	
PA_sn_22:85.3.1	“Saccaṁ kira te, āvuso yamaka, evarūpaṁ pāpakaṁ diṭṭhigataṁ uppannaṁ:	85	
PA_sn_22:85.3.2	‘tathāhaṁ bhagavatā dhammaṁ desitaṁ ājānāmi, yathā khīṇāsavo bhikkhu kāyassa bhedā ucchijjati vinassati, na hoti paraṁ maraṇā’”ti?	85	
PA_sn_22:85.3.3	“Evaṁ khvāhaṁ, āvuso, bhagavatā dhammaṁ desitaṁ ājānāmi:	85	
PA_sn_22:85.3.4	‘khīṇāsavo bhikkhu kāyassa bhedā ucchijjati vinassati, na hoti paraṁ maraṇā’”ti.	85	
PA_sn_22:85.4.1	“Mā, āvuso yamaka, evaṁ avaca, mā bhagavantaṁ abbhācikkhi. Na hi sādhu bhagavato abbhācikkhanaṁ. Na hi bhagavā evaṁ vadeyya:	85	
PA_sn_22:85.4.2	‘khīṇāsavo bhikkhu kāyassa bhedā ucchijjati vinassati, na hoti paraṁ maraṇā’”ti.	85	
PA_sn_22:85.4.3	Evampi kho āyasmā yamako tehi bhikkhūhi vuccamāno tatheva taṁ pāpakaṁ diṭṭhigataṁ thāmasā parāmāsā abhinivissa voharati:	85	
PA_sn_22:85.4.4	“tathāhaṁ bhagavatā dhammaṁ desitaṁ ājānāmi, yathā khīṇāsavo bhikkhu kāyassa bhedā ucchijjati vinassati, na hoti paraṁ maraṇā”ti.	85	
PA_sn_22:85.5.1_0	Yato kho te bhikkhū nāsakkhiṁsu āyasmantaṁ yamakaṁ etasmā pāpakā diṭṭhigatā vivecetuṁ,	85	
PA_sn_22:85.5.1_1	atha kho te bhikkhū uṭṭhāyāsanā yenāyasmā sāriputto tenupasaṅkamiṁsu; upasaṅkamitvā	85	
PA_sn_22:85.5.1_2	āyasmantaṁ sāriputtaṁ etadavocuṁ:	85	
PA_sn_22:85.5.2	“yamakassa nāma, āvuso sāriputta, bhikkhuno evarūpaṁ pāpakaṁ diṭṭhigataṁ uppannaṁ:	85	
PA_sn_22:85.5.3	‘tathāhaṁ bhagavatā dhammaṁ desitaṁ ājānāmi yathā khīṇāsavo bhikkhu kāyassa bhedā ucchijjati vinassati, na hoti paraṁ maraṇā’ti.	85	
PA_sn_22:85.5.4	Sādhāyasmā sāriputto yena yamako bhikkhu tenupasaṅkamatu anukampaṁ upādāyā”ti.	85	
PA_sn_22:85.5.5	Adhivāsesi kho āyasmā sāriputto tuṇhībhāvena.	85	
PA_sn_22:85.5.6_0	Atha kho āyasmā sāriputto sāyanhasamayaṁ paṭisallānā vuṭṭhito yenāyasmā yamako tenupasaṅkami;	85	
PA_sn_22:85.5.6_1	upasaṅkamitvā āyasmatā yamakena saddhiṁ sammodi …pe… ekamantaṁ nisinno kho āyasmā	85	
PA_sn_22:85.5.6_2	sāriputto āyasmantaṁ yamakaṁ etadavoca:	85	
PA_sn_22:85.6.1	“Saccaṁ kira te, āvuso yamaka, evarūpaṁ pāpakaṁ diṭṭhigataṁ uppannaṁ:	85	
PA_sn_22:85.6.2	‘tathāhaṁ bhagavatā dhammaṁ desitaṁ ājānāmi, yathā khīṇāsavo bhikkhu kāyassa bhedā ucchijjati vinassati, na hoti paraṁ maraṇā’”ti?	85	
PA_sn_22:85.6.3	“Evaṁ khvāhaṁ, āvuso, bhagavatā dhammaṁ desitaṁ ājānāmi, yathā khīṇāsavo bhikkhu kāyassa bhedā ucchijjati vinassati, na hoti paraṁ maraṇā”ti.	85	
PA_sn_22:85.7.1	“Taṁ kiṁ maññasi, āvuso yamaka,	85	
PA_sn_22:85.7.2	rūpaṁ niccaṁ vā aniccaṁ vā”ti?	85	
PA_sn_22:85.7.3	“Aniccaṁ, āvuso”.	85	
PA_sn_22:85.7.4	“Vedanā niccā …	85	
PA_sn_22:85.7.5	saññā …	85	
PA_sn_22:85.7.6	saṅkhārā …	85	
PA_sn_22:85.7.7	viññāṇaṁ niccaṁ vā aniccaṁ vā”ti?	85	
PA_sn_22:85.7.8	“Aniccaṁ, āvuso”.	85	
PA_sn_22:85.7.9	“Tasmātiha …pe…	85	
PA_sn_22:85.7.10	evaṁ passaṁ …pe…	85	
PA_sn_22:85.7.11	nāparaṁ itthattāyāti pajānāti.	85	
PA_sn_22:85.8.1	Taṁ kiṁ maññasi, āvuso yamaka,	85	
PA_sn_22:85.8.2	rūpaṁ tathāgatoti samanupassasī”ti?	85	
PA_sn_22:85.8.3	“No hetaṁ, āvuso” …	85	
PA_sn_22:85.8.4	“vedanaṁ tathāgatoti samanupassasī”ti?	85	
PA_sn_22:85.8.5	“No hetaṁ, āvuso” …	85	
PA_sn_22:85.8.6	“saññaṁ …	85	
PA_sn_22:85.8.7	saṅkhāre …	85	
PA_sn_22:85.8.8	viññāṇaṁ tathāgatoti samanupassasī”ti?	85	
PA_sn_22:85.8.9	“No hetaṁ, āvuso”.	85	
PA_sn_22:85.9.1	“Taṁ kiṁ maññasi, āvuso yamaka,	85	
PA_sn_22:85.9.2	rūpasmiṁ tathāgatoti samanupassasī”ti?	85	
PA_sn_22:85.9.3	“No hetaṁ, āvuso”.	85	
PA_sn_22:85.9.4	“Aññatra rūpā tathāgatoti samanupassasī”ti?	85	
PA_sn_22:85.9.5	“No hetaṁ, āvuso”.	85	
PA_sn_22:85.9.6	“Vedanāya …	85	
PA_sn_22:85.9.7	aññatra vedanāya …pe…	85	
PA_sn_22:85.9.8	saññāya …	85	
PA_sn_22:85.9.9	aññatra saññāya …	85	
PA_sn_22:85.9.10	saṅkhāresu …	85	
PA_sn_22:85.9.11	aññatra saṅkhārehi …	85	
PA_sn_22:85.9.12	viññāṇasmiṁ tathāgatoti samanupassasī”ti?	85	
PA_sn_22:85.9.13	“No hetaṁ, āvuso”.	85	
PA_sn_22:85.9.14	“Aññatra viññāṇā tathāgatoti samanupassasī”ti?	85	
PA_sn_22:85.9.15	“No hetaṁ, āvuso”.	85	
PA_sn_22:85.10.1	“Taṁ kiṁ maññasi, āvuso yamaka,	85	
PA_sn_22:85.10.2	rūpaṁ … vedanaṁ … saññaṁ … saṅkhāre … viññāṇaṁ tathāgatoti samanupassasī”ti?	85	
PA_sn_22:85.10.3	“No hetaṁ, āvuso”.	85	
PA_sn_22:85.11.1	“Taṁ kiṁ maññasi, āvuso yamaka,	85	
PA_sn_22:85.11.2	ayaṁ so arūpī … avedano … asaññī … asaṅkhāro … aviññāṇo tathāgatoti samanupassasī”ti?	85	
PA_sn_22:85.11.3	“No hetaṁ, āvuso”.	85	
PA_sn_22:85.11.4	“Ettha ca te, āvuso yamaka, diṭṭheva dhamme saccato thetato tathāgate anupalabbhiyamāne, kallaṁ nu te taṁ veyyākaraṇaṁ:	85	
PA_sn_22:85.11.5	‘tathāhaṁ bhagavatā dhammaṁ desitaṁ ājānāmi, yathā khīṇāsavo bhikkhu kāyassa bhedā ucchijjati vinassati, na hoti paraṁ maraṇā’”ti?	85	
PA_sn_22:85.12.1	“Ahu kho me taṁ, āvuso sāriputta, pubbe aviddasuno pāpakaṁ diṭṭhigataṁ;	85	
PA_sn_22:85.12.2	idañca panāyasmato sāriputtassa dhammadesanaṁ sutvā tañceva pāpakaṁ diṭṭhigataṁ pahīnaṁ, dhammo ca me abhisamito”ti.	85	
PA_sn_22:85.13.1	“Sace taṁ, āvuso yamaka, evaṁ puccheyyuṁ:	85	
PA_sn_22:85.13.2	‘yo so, āvuso yamaka, bhikkhu arahaṁ khīṇāsavo so kāyassa bhedā paraṁ maraṇā kiṁ hotī’ti?	85	
PA_sn_22:85.13.3	Evaṁ puṭṭho tvaṁ, āvuso yamaka, kinti byākareyyāsī”ti?	85	
PA_sn_22:85.13.4	“Sace maṁ, āvuso, evaṁ puccheyyuṁ:	85	
PA_sn_22:85.13.5	‘yo so, āvuso yamaka, bhikkhu arahaṁ khīṇāsavo so kāyassa bhedā paraṁ maraṇā kiṁ hotī’ti?	85	
PA_sn_22:85.13.6	Evaṁ puṭṭhohaṁ, āvuso, evaṁ byākareyyaṁ:	85	
PA_sn_22:85.13.7	‘rūpaṁ kho, āvuso, aniccaṁ.	85	
PA_sn_22:85.13.8	Yadaniccaṁ taṁ dukkhaṁ;	85	
PA_sn_22:85.13.9	yaṁ dukkhaṁ taṁ niruddhaṁ tadatthaṅgataṁ.	85	
PA_sn_22:85.13.10	Vedanā …	85	
PA_sn_22:85.13.11	saññā …	85	
PA_sn_22:85.13.12	saṅkhārā …	85	
PA_sn_22:85.13.13	viññāṇaṁ aniccaṁ.	85	
PA_sn_22:85.13.14	Yadaniccaṁ taṁ dukkhaṁ;	85	
PA_sn_22:85.13.15	yaṁ dukkhaṁ taṁ niruddhaṁ tadatthaṅgatan’ti.	85	
PA_sn_22:85.13.16	Evaṁ puṭṭhohaṁ, āvuso, evaṁ byākareyyan”ti.	85	
PA_sn_22:85.14.1	“Sādhu sādhu, āvuso yamaka.	85	
PA_sn_22:85.14.2	Tena hāvuso yamaka, upamaṁ te karissāmi etasseva atthassa bhiyyoso mattāya ñāṇāya.	85	
PA_sn_22:85.14.3	Seyyathāpi, āvuso yamaka, gahapati vā gahapatiputto vā aḍḍho mahaddhano mahābhogo;	85	
PA_sn_22:85.14.4	so ca ārakkhasampanno.	85	
PA_sn_22:85.14.5	Tassa kocideva puriso uppajjeyya anatthakāmo ahitakāmo ayogakkhemakāmo jīvitā voropetukāmo.	85	
PA_sn_22:85.14.6	Tassa evamassa:	85	
PA_sn_22:85.14.7	‘ayaṁ kho gahapati vā gahapatiputto vā aḍḍho mahaddhano mahābhogo;	85	
PA_sn_22:85.14.8	so ca ārakkhasampanno;	85	
PA_sn_22:85.14.9	nāyaṁ sukaro pasayha jīvitā voropetuṁ.	85	
PA_sn_22:85.14.10	Yannūnāhaṁ anupakhajja jīvitā voropeyyan’ti.	85	
PA_sn_22:85.14.11	So taṁ gahapatiṁ vā gahapatiputtaṁ vā upasaṅkamitvā evaṁ vadeyya:	85	
PA_sn_22:85.14.12	‘upaṭṭhaheyyaṁ taṁ, bhante’ti.	85	
PA_sn_22:85.14.13	Tamenaṁ so gahapati vā gahapatiputto vā upaṭṭhāpeyya.	85	
PA_sn_22:85.14.14	So upaṭṭhaheyya pubbuṭṭhāyī pacchānipātī kiṅkārapaṭissāvī manāpacārī piyavādī.	85	
PA_sn_22:85.14.15	Tassa so gahapati vā gahapatiputto vā mittatopi naṁ saddaheyya;	85	
PA_sn_22:85.14.16	suhajjatopi naṁ saddaheyya;	85	
PA_sn_22:85.14.17	tasmiñca vissāsaṁ āpajjeyya.	85	
PA_sn_22:85.14.18	Yadā kho, āvuso, tassa purisassa evamassa:	85	
PA_sn_22:85.14.19	‘saṁvissattho kho myāyaṁ gahapati vā gahapatiputto vā’ti, atha naṁ rahogataṁ viditvā tiṇhena satthena jīvitā voropeyya.	85	
PA_sn_22:85.15.1	Taṁ kiṁ maññasi, āvuso yamaka,	85	
PA_sn_22:85.15.2	yadā hi so puriso amuṁ gahapatiṁ vā gahapatiputtaṁ vā upasaṅkamitvā evaṁ āha:	85	
PA_sn_22:85.15.3	‘upaṭṭhaheyyaṁ taṁ, bhante’ti, tadāpi so vadhakova.	85	
PA_sn_22:85.15.4	Vadhakañca pana santaṁ na aññāsi:	85	
PA_sn_22:85.15.5	‘vadhako me’ti.	85	
PA_sn_22:85.15.6	Yadāpi so upaṭṭhahati pubbuṭṭhāyī pacchānipātī kiṅkārapaṭissāvī manāpacārī piyavādī, tadāpi so vadhakova.	85	
PA_sn_22:85.15.7	Vadhakañca pana santaṁ na aññāsi:	85	
PA_sn_22:85.15.8	‘vadhako me’ti.	85	
PA_sn_22:85.15.9	Yadāpi naṁ rahogataṁ viditvā tiṇhena satthena jīvitā voropeti, tadāpi so vadhakova.	85	
PA_sn_22:85.15.10	Vadhakañca pana santaṁ na aññāsi:	85	
PA_sn_22:85.15.11	‘vadhako me’”ti.	85	
PA_sn_22:85.15.12	“Evamāvuso”ti.	85	
PA_sn_22:85.15.13	“Evameva kho, āvuso, assutavā puthujjano ariyānaṁ adassāvī ariyadhammassa akovido ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto	85	
PA_sn_22:85.15.14	rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.	85	
PA_sn_22:85.15.15	Vedanaṁ …	85	
PA_sn_22:85.15.16	saññaṁ …	85	
PA_sn_22:85.15.17	saṅkhāre …	85	
PA_sn_22:85.15.18	viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.	85	
PA_sn_22:85.16.1	So aniccaṁ rūpaṁ ‘aniccaṁ rūpan’ti yathābhūtaṁ nappajānāti.	85	
PA_sn_22:85.16.2	Aniccaṁ vedanaṁ ‘aniccā vedanā’ti yathābhūtaṁ nappajānāti.	85	
PA_sn_22:85.16.3	Aniccaṁ saññaṁ ‘aniccā saññā’ti yathābhūtaṁ nappajānāti.	85	
PA_sn_22:85.16.4	Anicce saṅkhāre ‘aniccā saṅkhārā’ti yathābhūtaṁ nappajānāti.	85	
PA_sn_22:85.16.5	Aniccaṁ viññāṇaṁ ‘aniccaṁ viññāṇan’ti yathābhūtaṁ nappajānāti.	85	
PA_sn_22:85.17.1	Dukkhaṁ rūpaṁ ‘dukkhaṁ rūpan’ti yathābhūtaṁ nappajānāti.	85	
PA_sn_22:85.17.2	Dukkhaṁ vedanaṁ …	85	
PA_sn_22:85.17.3	dukkhaṁ saññaṁ …	85	
PA_sn_22:85.17.4	dukkhe saṅkhāre …	85	
PA_sn_22:85.17.5	dukkhaṁ viññāṇaṁ ‘dukkhaṁ viññāṇan’ti yathābhūtaṁ nappajānāti.	85	
PA_sn_22:85.18.1	Anattaṁ rūpaṁ ‘anattā rūpan’ti yathābhūtaṁ nappajānāti.	85	
PA_sn_22:85.18.2	Anattaṁ vedanaṁ …	85	
PA_sn_22:85.18.3	anattaṁ saññaṁ …	85	
PA_sn_22:85.18.4	anatte saṅkhāre …	85	
PA_sn_22:85.18.5	anattaṁ viññāṇaṁ ‘anattaṁ viññāṇan’ti yathābhūtaṁ nappajānāti.	85	
PA_sn_22:85.19.1	Saṅkhataṁ rūpaṁ ‘saṅkhataṁ rūpan’ti yathābhūtaṁ nappajānāti.	85	
PA_sn_22:85.19.2	Saṅkhataṁ vedanaṁ …	85	
PA_sn_22:85.19.3	saṅkhataṁ saññaṁ …	85	
PA_sn_22:85.19.4	saṅkhate saṅkhāre …	85	
PA_sn_22:85.19.5	saṅkhataṁ viññāṇaṁ ‘saṅkhataṁ viññāṇan’ti yathābhūtaṁ nappajānāti.	85	
PA_sn_22:85.20.1	Vadhakaṁ rūpaṁ ‘vadhakaṁ rūpan’ti yathābhūtaṁ nappajānāti.	85	
PA_sn_22:85.20.2	Vadhakaṁ vedanaṁ ‘vadhakā vedanā’ti …	85	
PA_sn_22:85.20.3	vadhakaṁ saññaṁ ‘vadhakā saññā’ti …	85	
PA_sn_22:85.20.4	vadhake saṅkhāre ‘vadhakā saṅkhārā’ti yathābhūtaṁ nappajānāti.	85	
PA_sn_22:85.20.5	Vadhakaṁ viññāṇaṁ ‘vadhakaṁ viññāṇan’ti yathābhūtaṁ nappajānāti.	85	
PA_sn_22:85.21.1	So rūpaṁ upeti upādiyati adhiṭṭhāti ‘attā me’ti.	85	
PA_sn_22:85.21.2	Vedanaṁ …	85	
PA_sn_22:85.21.3	saññaṁ …	85	
PA_sn_22:85.21.4	saṅkhāre …	85	
PA_sn_22:85.21.5	viññāṇaṁ upeti upādiyati adhiṭṭhāti ‘attā me’ti.	85	
PA_sn_22:85.21.6	Tassime pañcupādānakkhandhā upetā upādinnā dīgharattaṁ ahitāya dukkhāya saṁvattanti.	85	
PA_sn_22:85.22.1	Sutavā ca kho, āvuso, ariyasāvako ariyānaṁ dassāvī …pe… sappurisadhamme suvinīto	85	
PA_sn_22:85.22.2	na rūpaṁ attato samanupassati, na rūpavantaṁ attānaṁ; na attani rūpaṁ, na rūpasmiṁ attānaṁ.	85	
PA_sn_22:85.22.3	Na vedanaṁ …	85	
PA_sn_22:85.22.4	na saññaṁ …	85	
PA_sn_22:85.22.5	na saṅkhāre …	85	
PA_sn_22:85.22.6	na viññāṇaṁ attato samanupassati, na viññāṇavantaṁ attānaṁ;	85	
PA_sn_22:85.22.7	na attani viññāṇaṁ, na viññāṇasmiṁ attānaṁ.	85	
PA_sn_22:85.23.1	So aniccaṁ rūpaṁ ‘aniccaṁ rūpan’ti yathābhūtaṁ pajānāti.	85	
PA_sn_22:85.23.2	Aniccaṁ vedanaṁ …	85	
PA_sn_22:85.23.3	aniccaṁ saññaṁ …	85	
PA_sn_22:85.23.4	anicce saṅkhāre …	85	
PA_sn_22:85.23.5	aniccaṁ viññāṇaṁ ‘aniccaṁ viññāṇan’ti yathābhūtaṁ pajānāti.	85	
PA_sn_22:85.24.1	Dukkhaṁ rūpaṁ ‘dukkhaṁ rūpan’ti yathābhūtaṁ pajānāti.	85	
PA_sn_22:85.24.2	Dukkhaṁ vedanaṁ …	85	
PA_sn_22:85.24.3	dukkhaṁ saññaṁ …	85	
PA_sn_22:85.24.4	dukkhe saṅkhāre …	85	
PA_sn_22:85.24.5	dukkhaṁ viññāṇaṁ ‘dukkhaṁ viññāṇan’ti yathābhūtaṁ pajānāti.	85	
PA_sn_22:85.25.1	Anattaṁ rūpaṁ ‘anattā rūpan’ti yathābhūtaṁ pajānāti.	85	
PA_sn_22:85.25.2	Anattaṁ vedanaṁ …	85	
PA_sn_22:85.25.3	anattaṁ saññaṁ …	85	
PA_sn_22:85.25.4	anatte saṅkhāre …	85	
PA_sn_22:85.25.5	anattaṁ viññāṇaṁ ‘anattā viññāṇan’ti yathābhūtaṁ pajānāti.	85	
PA_sn_22:85.26.1	Saṅkhataṁ rūpaṁ ‘saṅkhataṁ rūpan’ti yathābhūtaṁ pajānāti.	85	
PA_sn_22:85.26.2	Saṅkhataṁ vedanaṁ …	85	
PA_sn_22:85.26.3	saṅkhataṁ saññaṁ …	85	
PA_sn_22:85.26.4	saṅkhate saṅkhāre …	85	
PA_sn_22:85.26.5	saṅkhataṁ viññāṇaṁ ‘saṅkhataṁ viññāṇan’ti yathābhūtaṁ pajānāti.	85	
PA_sn_22:85.27.1	Vadhakaṁ rūpaṁ ‘vadhakaṁ rūpan’ti yathābhūtaṁ pajānāti.	85	
PA_sn_22:85.27.2	Vadhakaṁ vedanaṁ …	85	
PA_sn_22:85.27.3	vadhakaṁ saññaṁ …	85	
PA_sn_22:85.27.4	vadhake saṅkhāre ‘vadhakā saṅkhārā’ti yathābhūtaṁ pajānāti.	85	
PA_sn_22:85.27.5	Vadhakaṁ viññāṇaṁ ‘vadhakaṁ viññāṇan’ti yathābhūtaṁ pajānāti.	85	
PA_sn_22:85.28.1	So rūpaṁ na upeti, na upādiyati, nādhiṭṭhāti: ‘attā me’ti.	85	
PA_sn_22:85.28.2	Vedanaṁ …	85	
PA_sn_22:85.28.3	saññaṁ …	85	
PA_sn_22:85.28.4	saṅkhāre …	85	
PA_sn_22:85.28.5	viññāṇaṁ na upeti, na upādiyati, nādhiṭṭhāti: ‘attā me’ti.	85	
PA_sn_22:85.28.6	Tassime pañcupādānakkhandhā anupetā anupādinnā dīgharattaṁ hitāya sukhāya saṁvattantī”ti.	85	
PA_sn_22:85.28.7	“Evametaṁ, āvuso sāriputta, hoti yesaṁ āyasmantānaṁ tādisā sabrahmacārino anukampakā atthakāmā ovādakā anusāsakā.	85	
PA_sn_22:85.28.8	Idañca pana me āyasmato sāriputtassa dhammadesanaṁ sutvā anupādāya āsavehi cittaṁ vimuttan”ti.	85	
PA_sn_22:85.28.9	Tatiyaṁ.	85	
PA_sn_22:86.0.1	Saṁyutta Nikāya 22.86	86	
PA_sn_22:86.0.2	9. Theravagga	86	
PA_sn_22:86.0.3	Anurādhasutta	86	
PA_sn_22:86.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	86	
PA_sn_22:86.1.2	Tena kho pana samayena āyasmā anurādho bhagavato avidūre araññakuṭikāyaṁ viharati.	86	
PA_sn_22:86.1.3	Atha kho sambahulā aññatitthiyā paribbājakā yenāyasmā anurādho tenupasaṅkamiṁsu; upasaṅkamitvā āyasmatā anurādhena saddhiṁ sammodiṁsu.	86	
PA_sn_22:86.1.4	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te aññatitthiyā paribbājakā āyasmantaṁ anurādhaṁ etadavocuṁ:	86	
PA_sn_22:86.1.5	“yo so, āvuso anurādha, tathāgato uttamapuriso paramapuriso paramapattipatto, taṁ tathāgato imesu catūsu ṭhānesu paññāpayamāno paññāpeti:	86	
PA_sn_22:86.1.6	‘hoti tathāgato paraṁ maraṇā’ti vā, ‘na hoti tathāgato paraṁ maraṇā’ti vā, ‘hoti ca na ca hoti tathāgato paraṁ maraṇā’ti vā, ‘neva hoti na na hoti tathāgato paraṁ maraṇā’ti vā”ti?	86	
PA_sn_22:86.2.1	Evaṁ vutte, āyasmā anurādho te aññatitthiye paribbājake etadavoca:	86	
PA_sn_22:86.2.2	“yo so āvuso tathāgato uttamapuriso paramapuriso paramapattipatto taṁ tathāgato aññatra imehi catūhi ṭhānehi paññāpayamāno paññāpeti:	86	
PA_sn_22:86.2.3	‘hoti tathāgato paraṁ maraṇā’ti vā, ‘na hoti tathāgato paraṁ maraṇā’ti vā, ‘hoti ca na ca hoti tathāgato paraṁ maraṇā’ti vā, ‘neva hoti na na hoti tathāgato paraṁ maraṇā’ti vā”ti.	86	
PA_sn_22:86.2.4	Evaṁ vutte, aññatitthiyā paribbājakā āyasmantaṁ anurādhaṁ etadavocuṁ:	86	
PA_sn_22:86.2.5	“so cāyaṁ bhikkhu navo bhavissati acirapabbajito, thero vā pana bālo abyatto”ti.	86	
PA_sn_22:86.2.6	Atha kho aññatitthiyā paribbājakā āyasmantaṁ anurādhaṁ navavādena ca bālavādena ca apasādetvā uṭṭhāyāsanā pakkamiṁsu.	86	
PA_sn_22:86.3.1	Atha kho āyasmato anurādhassa acirapakkantesu tesu aññatitthiyesu paribbājakesu etadahosi:	86	
PA_sn_22:86.3.2	“sace kho maṁ te aññatitthiyā paribbājakā uttariṁ pañhaṁ puccheyyuṁ.	86	
PA_sn_22:86.3.3_0	Kathaṁ byākaramāno nu khvāhaṁ tesaṁ aññatitthiyānaṁ paribbājakānaṁ vuttavādī ceva	86	
PA_sn_22:86.3.3_1	bhagavato assaṁ, na ca bhagavantaṁ abhūtena abbhācikkheyyaṁ, dhammassa cānudhammaṁ	86	
PA_sn_22:86.3.3_2	byākareyyaṁ, na ca koci sahadhammiko vādānuvādo gārayhaṁ ṭhānaṁ āgaccheyyā”ti?	86	
PA_sn_22:86.4.1	Atha kho āyasmā anurādho yena bhagavā tenupasaṅkami; upasaṅkamitvā …pe… ekamantaṁ nisinno kho āyasmā anurādho bhagavantaṁ etadavoca:	86	
PA_sn_22:86.4.2	“idhāhaṁ, bhante, bhagavato avidūre araññakuṭikāyaṁ viharāmi.	86	
PA_sn_22:86.4.3	Atha kho, bhante, sambahulā aññatitthiyā paribbājakā yenāhaṁ tenupasaṅkamiṁsu …pe… maṁ etadavocuṁ:	86	
PA_sn_22:86.4.4	‘yo so, āvuso anurādha, tathāgato uttamapuriso paramapuriso paramapattipatto taṁ tathāgato imesu catūsu ṭhānesu paññāpayamāno paññāpeti—	86	
PA_sn_22:86.4.5	hoti tathāgato paraṁ maraṇāti vā, na hoti …	86	
PA_sn_22:86.4.6	hoti ca na ca hoti, neva hoti na na hoti tathāgato paraṁ maraṇāti vā’”ti?	86	
PA_sn_22:86.5.1	Evaṁ vuttāhaṁ, bhante, te aññatitthiye paribbājake etadavocaṁ:	86	
PA_sn_22:86.5.2	“yo so, āvuso, tathāgato uttamapuriso paramapuriso paramapattipatto, taṁ tathāgato aññatra imehi catūhi ṭhānehi paññāpayamāno paññāpeti:	86	
PA_sn_22:86.5.3	‘hoti tathāgato paraṁ maraṇā’ti vā …pe…	86	
PA_sn_22:86.5.4	‘neva hoti na na hoti tathāgato paraṁ maraṇā’ti vāti.	86	
PA_sn_22:86.5.5	Evaṁ vutte, bhante, te aññatitthiyā paribbājakā maṁ etadavocuṁ:	86	
PA_sn_22:86.5.6	‘so cāyaṁ bhikkhu na vo bhavissati acirapabbajito thero vā pana bālo abyatto’ti.	86	
PA_sn_22:86.5.7	Atha kho maṁ, bhante, te aññatitthiyā paribbājakā navavādena ca bālavādena ca apasādetvā uṭṭhāyāsanā pakkamiṁsu.	86	
PA_sn_22:86.6.1	Tassa mayhaṁ, bhante, acirapakkantesu tesu aññatitthiyesu paribbājakesu etadahosi:	86	
PA_sn_22:86.6.2	‘sace kho maṁ te aññatitthiyā paribbājakā uttariṁ pañhaṁ puccheyyuṁ.	86	
PA_sn_22:86.6.3_0	Kathaṁ byākaramāno nu khvāhaṁ tesaṁ aññatitthiyānaṁ paribbājakānaṁ vuttavādī ceva	86	
PA_sn_22:86.6.3_1	bhagavato assaṁ, na ca bhagavantaṁ abhūtena abbhācikkheyyaṁ, dhammassa cānudhammaṁ	86	
PA_sn_22:86.6.3_2	byākareyyaṁ, na ca koci sahadhammiko vādānuvādo gārayhaṁ ṭhānaṁ āgaccheyyā’”ti?	86	
PA_sn_22:86.7.1	“Taṁ kiṁ maññasi, anurādha,	86	
PA_sn_22:86.7.2	rūpaṁ niccaṁ vā aniccaṁ vā”ti?	86	
PA_sn_22:86.7.3	“Aniccaṁ, bhante”.	86	
PA_sn_22:86.7.4	“Yaṁ panāniccaṁ dukkhaṁ vā taṁ sukhaṁ vā”ti?	86	
PA_sn_22:86.7.5	“Dukkhaṁ, bhante”.	86	
PA_sn_22:86.7.6	“Yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ:	86	
PA_sn_22:86.7.7	‘etaṁ mama, esohamasmi, eso me attā’”ti?	86	
PA_sn_22:86.7.8	“No hetaṁ, bhante”.	86	
PA_sn_22:86.7.9	“Vedanā …	86	
PA_sn_22:86.7.10	saññā …	86	
PA_sn_22:86.7.11	saṅkhārā …	86	
PA_sn_22:86.7.12	viññāṇaṁ niccaṁ vā aniccaṁ vā”ti?	86	
PA_sn_22:86.7.13	“Aniccaṁ, bhante” …pe…	86	
PA_sn_22:86.7.14	tasmātiha …pe…	86	
PA_sn_22:86.7.15	evaṁ passaṁ …pe…	86	
PA_sn_22:86.7.16	nāparaṁ itthattāyāti pajānāti”.	86	
PA_sn_22:86.8.1	“Taṁ kiṁ maññasi, anurādha,	86	
PA_sn_22:86.8.2	rūpaṁ tathāgatoti samanupassasī”ti?	86	
PA_sn_22:86.8.3	“No hetaṁ, bhante”.	86	
PA_sn_22:86.8.4	“Vedanaṁ …	86	
PA_sn_22:86.8.5	saññaṁ …	86	
PA_sn_22:86.8.6	saṅkhāre …	86	
PA_sn_22:86.8.7	viññāṇaṁ tathāgatoti samanupassasī”ti?	86	
PA_sn_22:86.8.8	“No hetaṁ, bhante”.	86	
PA_sn_22:86.9.1	“Taṁ kiṁ maññasi, anurādha,	86	
PA_sn_22:86.9.2	rūpasmiṁ tathāgatoti samanupassasī”ti?	86	
PA_sn_22:86.9.3	“No hetaṁ, bhante”.	86	
PA_sn_22:86.9.4	“Aññatra rūpā tathāgatoti samanupassasī”ti?	86	
PA_sn_22:86.9.5	“No hetaṁ, bhante”.	86	
PA_sn_22:86.9.6	“Vedanāya …pe…	86	
PA_sn_22:86.9.7	aññatra vedanāya …pe…	86	
PA_sn_22:86.9.8	saññāya …	86	
PA_sn_22:86.9.9	aññatra saññāya …	86	
PA_sn_22:86.9.10	saṅkhāresu …	86	
PA_sn_22:86.9.11	aññatra saṅkhārehi …	86	
PA_sn_22:86.9.12	viññāṇasmiṁ …	86	
PA_sn_22:86.9.13	aññatra viññāṇā tathāgatoti samanupassasī”ti?	86	
PA_sn_22:86.9.14	“No hetaṁ, bhante”.	86	
PA_sn_22:86.10.1	“Taṁ kiṁ maññasi, anurādha,	86	
PA_sn_22:86.10.2	rūpaṁ … vedanā … saññā … saṅkhārā … viññāṇaṁ tathāgatoti samanupassasī”ti?	86	
PA_sn_22:86.10.3	“No hetaṁ, bhante”.	86	
PA_sn_22:86.11.1	“Taṁ kiṁ maññasi, anurādha,	86	
PA_sn_22:86.11.2	ayaṁ so arūpī … avedano … asaññī … asaṅkhāro … aviññāṇo tathāgatoti samanupassasī”ti?	86	
PA_sn_22:86.11.3	“No hetaṁ, bhante”.	86	
PA_sn_22:86.12.1	“Ettha ca te, anurādha, diṭṭheva dhamme saccato thetato tathāgate anupalabbhiyamāne kallaṁ nu te taṁ veyyākaraṇaṁ:	86	
PA_sn_22:86.12.2	‘yo so, āvuso, tathāgato uttamapuriso paramapuriso paramapattipatto taṁ tathāgato aññatra imehi catūhi ṭhānehi paññāpayamāno paññāpeti—	86	
PA_sn_22:86.12.3	hoti tathāgato paraṁ maraṇāti vā … na hoti … hoti ca na ca hoti … neva hoti na na hoti tathāgato paraṁ maraṇāti vā’”ti?	86	
PA_sn_22:86.12.4	“No hetaṁ, bhante”.	86	
PA_sn_22:86.13.1	“Sādhu sādhu, anurādha.	86	
PA_sn_22:86.13.2	Pubbe cāhaṁ, anurādha, etarahi ca dukkhañceva paññapemi, dukkhassa ca nirodhan”ti.	86	
PA_sn_22:86.13.3	Catutthaṁ.	86	
PA_sn_22:87.0.1	Saṁyutta Nikāya 22.87	87	
PA_sn_22:87.0.2	9. Theravagga	87	
PA_sn_22:87.0.3	Vakkalisutta	87	
PA_sn_22:87.1.1	Ekaṁ samayaṁ bhagavā rājagahe viharati veḷuvane kalandakanivāpe.	87	
PA_sn_22:87.1.2	Tena kho pana samayena āyasmā vakkali kumbhakāranivesane viharati ābādhiko dukkhito bāḷhagilāno.	87	
PA_sn_22:87.1.3	Atha kho āyasmā vakkali upaṭṭhāke āmantesi:	87	
PA_sn_22:87.1.4	“etha tumhe, āvuso, yena bhagavā tenupasaṅkamatha; upasaṅkamitvā mama vacanena bhagavato pāde sirasā vandatha:	87	
PA_sn_22:87.1.5	‘vakkali, bhante, bhikkhu ābādhiko dukkhito bāḷhagilāno, so bhagavato pāde sirasā vandatī’ti.	87	
PA_sn_22:87.1.6	Evañca vadetha:	87	
PA_sn_22:87.1.7	‘sādhu kira, bhante, bhagavā yena vakkali bhikkhu tenupasaṅkamatu anukampaṁ upādāyā’”ti.	87	
PA_sn_22:87.1.8_0	“Evamāvuso”ti kho te bhikkhū āyasmato vakkalissa paṭissutvā yena bhagavā tenupasaṅkamiṁsu;	87	
PA_sn_22:87.1.8_1	upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho	87	
PA_sn_22:87.1.8_2	te bhikkhū bhagavantaṁ etadavocuṁ:	87	
PA_sn_22:87.1.9	“vakkali, bhante, bhikkhu ābādhiko dukkhito bāḷhagilāno, so bhagavato pāde sirasā vandati;	87	
PA_sn_22:87.1.10	evañca pana vadeti:	87	
PA_sn_22:87.1.11	‘sādhu kira, bhante, bhagavā yena vakkali bhikkhu tenupasaṅkamatu anukampaṁ upādāyā’”ti.	87	
PA_sn_22:87.1.12	Adhivāsesi bhagavā tuṇhībhāvena.	87	
PA_sn_22:87.2.1	Atha kho bhagavā nivāsetvā pattacīvaramādāya yenāyasmā vakkali tenupasaṅkami.	87	
PA_sn_22:87.2.2	Addasā kho āyasmā vakkali bhagavantaṁ dūratova āgacchantaṁ. Disvāna mañcake samadhosi.	87	
PA_sn_22:87.2.3	Atha kho bhagavā āyasmantaṁ vakkaliṁ etadavoca:	87	
PA_sn_22:87.2.4	“alaṁ, vakkali, mā tvaṁ mañcake samadhosi.	87	
PA_sn_22:87.2.5	Santimāni āsanāni paññattāni; tatthāhaṁ nisīdissāmī”ti.	87	
PA_sn_22:87.2.6	Nisīdi bhagavā paññatte āsane. Nisajja kho bhagavā āyasmantaṁ vakkaliṁ etadavoca:	87	
PA_sn_22:87.2.7	“kacci te, vakkali, khamanīyaṁ, kacci yāpanīyaṁ, kacci dukkhā vedanā paṭikkamanti, no abhikkamanti; paṭikkamosānaṁ paññāyati, no abhikkamo”ti?	87	
PA_sn_22:87.2.8	“Na me, bhante, khamanīyaṁ, na yāpanīyaṁ; bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo”ti.	87	
PA_sn_22:87.2.9	“Kacci te, vakkali, na kiñci kukkuccaṁ, na koci vippaṭisāro”ti?	87	
PA_sn_22:87.2.10	“Taggha me, bhante, anappakaṁ kukkuccaṁ, anappako vippaṭisāro”ti.	87	
PA_sn_22:87.2.11	“Kacci pana taṁ, vakkali, attā sīlato na upavadatī”ti?	87	
PA_sn_22:87.2.12	“Na kho maṁ, bhante, attā sīlato upavadatī”ti.	87	
PA_sn_22:87.2.13	“No ce kira taṁ, vakkali, attā sīlato upavadati; atha kiñca te kukkuccaṁ ko ca vippaṭisāro”ti?	87	
PA_sn_22:87.2.14	“Cirapaṭikāhaṁ, bhante, bhagavantaṁ dassanāya upasaṅkamitukāmo, natthi ca me kāyasmiṁ tāvatikā balamattā, yāvatāhaṁ bhagavantaṁ dassanāya upasaṅkameyyan”ti.	87	
PA_sn_22:87.3.1	“Alaṁ, vakkali, kiṁ te iminā pūtikāyena diṭṭhena?	87	
PA_sn_22:87.3.2	Yo kho, vakkali, dhammaṁ passati so maṁ passati;	87	
PA_sn_22:87.3.3	yo maṁ passati so dhammaṁ passati.	87	
PA_sn_22:87.3.4	Dhammañhi, vakkali, passanto maṁ passati;	87	
PA_sn_22:87.3.5	maṁ passanto dhammaṁ passati.	87	
PA_sn_22:87.4.1	Taṁ kiṁ maññasi, vakkali,	87	
PA_sn_22:87.4.2	rūpaṁ niccaṁ vā aniccaṁ vā”ti?	87	
PA_sn_22:87.4.3	“Aniccaṁ, bhante”.	87	
PA_sn_22:87.4.4	“Yaṁ panāniccaṁ dukkhaṁ vā taṁ sukhaṁ vā”ti?	87	
PA_sn_22:87.4.5	“Dukkhaṁ, bhante”.	87	
PA_sn_22:87.4.6	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	87	
PA_sn_22:87.4.7	‘etaṁ mama, esohamasmi, eso me attā’”ti?	87	
PA_sn_22:87.4.8	“No hetaṁ, bhante”.	87	
PA_sn_22:87.4.9	“Vedanā …	87	
PA_sn_22:87.4.10	saññā …	87	
PA_sn_22:87.4.11	saṅkhārā …	87	
PA_sn_22:87.4.12	viññāṇaṁ niccaṁ vā aniccaṁ vā”ti?	87	
PA_sn_22:87.4.13	“Aniccaṁ, bhante” …pe…	87	
PA_sn_22:87.4.14	eso me attāti?	87	
PA_sn_22:87.4.15	“No hetaṁ, bhante”.	87	
PA_sn_22:87.4.16	“Tasmātiha …pe…	87	
PA_sn_22:87.4.17	evaṁ passaṁ …pe…	87	
PA_sn_22:87.4.18	nāparaṁ itthattāyāti pajānātī”ti.	87	
PA_sn_22:87.5.1	Atha kho bhagavā āyasmantaṁ vakkaliṁ iminā ovādena ovaditvā uṭṭhāyāsanā yena gijjhakūṭo pabbato tena pakkāmi.	87	
PA_sn_22:87.5.2	Atha kho āyasmā vakkali acirapakkantassa bhagavato upaṭṭhāke āmantesi:	87	
PA_sn_22:87.5.3	“etha maṁ, āvuso, mañcakaṁ āropetvā yena isigilipassaṁ kāḷasilā tenupasaṅkamatha.	87	
PA_sn_22:87.5.4	Kathañhi nāma mādiso antaraghare kālaṁ kattabbaṁ maññeyyā”ti?	87	
PA_sn_22:87.5.5	“Evamāvuso”ti kho te bhikkhū āyasmato vakkalissa paṭissutvā āyasmantaṁ vakkaliṁ mañcakaṁ āropetvā yena isigilipassaṁ kāḷasilā tenupasaṅkamiṁsu.	87	
PA_sn_22:87.5.6	Atha kho bhagavā tañca rattiṁ tañca divāvasesaṁ gijjhakūṭe pabbate vihāsi.	87	
PA_sn_22:87.5.7	Atha kho dve devatāyo abhikkantāya rattiyā abhikkantavaṇṇā kevalakappaṁ gijjhakūṭaṁ obhāsetvā yena bhagavā tenupasaṅkamiṁsu …pe… ekamantaṁ aṭṭhaṁsu.	87	
PA_sn_22:87.5.8	Ekamantaṁ ṭhitā kho ekā devatā bhagavantaṁ etadavoca:	87	
PA_sn_22:87.5.9	“vakkali, bhante, bhikkhu vimokkhāya cetetī”ti.	87	
PA_sn_22:87.5.10	Aparā devatā bhagavantaṁ etadavoca:	87	
PA_sn_22:87.5.11	“so hi nūna, bhante, suvimutto vimuccissatī”ti.	87	
PA_sn_22:87.5.12	Idamavocuṁ tā devatāyo.	87	
PA_sn_22:87.5.13	Idaṁ vatvā bhagavantaṁ abhivādetvā padakkhiṇaṁ katvā tatthevantaradhāyiṁsu.	87	
PA_sn_22:87.6.1	Atha kho bhagavā tassā rattiyā accayena bhikkhū āmantesi:	87	
PA_sn_22:87.6.2	“etha tumhe, bhikkhave, yena vakkali bhikkhu tenupasaṅkamatha; upasaṅkamitvā vakkaliṁ bhikkhuṁ evaṁ vadetha:	87	
PA_sn_22:87.7.1	‘Suṇāvuso tvaṁ, vakkali, bhagavato vacanaṁ dvinnañca devatānaṁ.	87	
PA_sn_22:87.7.2_0	Imaṁ, āvuso, rattiṁ dve devatāyo abhikkantāya rattiyā abhikkantavaṇṇā kevalakappaṁ	87	
PA_sn_22:87.7.2_1	gijjhakūṭaṁ obhāsetvā yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ aṭṭhaṁsu.	87	
PA_sn_22:87.7.3	Ekamantaṁ ṭhitā kho, āvuso, ekā devatā bhagavantaṁ etadavoca—	87	
PA_sn_22:87.7.4	vakkali, bhante, bhikkhu vimokkhāya cetetīti.	87	
PA_sn_22:87.7.5	Aparā devatā bhagavantaṁ etadavoca—	87	
PA_sn_22:87.7.6	so hi nūna, bhante, suvimutto vimuccissatīti.	87	
PA_sn_22:87.7.7	Bhagavā ca taṁ, āvuso vakkali, evamāha—	87	
PA_sn_22:87.7.8	mā bhāyi, vakkali;	87	
PA_sn_22:87.7.9	mā bhāyi, vakkali.	87	
PA_sn_22:87.7.10	Apāpakaṁ te maraṇaṁ bhavissati, apāpikā kālakiriyā’”ti.	87	
PA_sn_22:87.7.11	“Evaṁ, bhante”ti kho te bhikkhū bhagavato paṭissutvā yenāyasmā vakkali tenupasaṅkamiṁsu; upasaṅkamitvā āyasmantaṁ vakkaliṁ etadavocuṁ:	87	
PA_sn_22:87.7.12	“suṇāvuso vakkali, bhagavato vacanaṁ dvinnañca devatānan”ti.	87	
PA_sn_22:87.8.1	Atha kho āyasmā vakkali upaṭṭhāke āmantesi:	87	
PA_sn_22:87.8.2	“etha maṁ, āvuso, mañcakā oropetha.	87	
PA_sn_22:87.8.3	Kathañhi nāma mādiso ucce āsane nisīditvā tassa bhagavato sāsanaṁ sotabbaṁ maññeyyā”ti.	87	
PA_sn_22:87.8.4	“Evamāvuso”ti kho te bhikkhū āyasmato vakkalissa paṭissutvā āyasmantaṁ vakkaliṁ mañcakā oropesuṁ.	87	
PA_sn_22:87.8.5	“Imaṁ, āvuso, rattiṁ dve devatāyo abhikkantāya rattiyā …pe… ekamantaṁ aṭṭhaṁsu.	87	
PA_sn_22:87.8.6	Ekamantaṁ ṭhitā kho, āvuso, ekā devatā bhagavantaṁ etadavoca:	87	
PA_sn_22:87.8.7	‘vakkali, bhante, bhikkhu vimokkhāya cetetī’ti.	87	
PA_sn_22:87.8.8	Aparā devatā bhagavantaṁ etadavoca:	87	
PA_sn_22:87.8.9	‘so hi nūna, bhante, suvimutto vimuccissatī’ti.	87	
PA_sn_22:87.8.10	Bhagavā ca taṁ, āvuso vakkali, evamāha:	87	
PA_sn_22:87.8.11	‘mā bhāyi, vakkali;	87	
PA_sn_22:87.8.12	mā bhāyi, vakkali.	87	
PA_sn_22:87.8.13	Apāpakaṁ te maraṇaṁ bhavissati, apāpikā kālakiriyā’”ti.	87	
PA_sn_22:87.8.14	“Tena hāvuso, mama vacanena bhagavato pāde sirasā vandatha:	87	
PA_sn_22:87.8.15	‘vakkali, bhante, bhikkhu ābādhiko dukkhito bāḷhagilāno.	87	
PA_sn_22:87.8.16	So bhagavato pāde sirasā vandatī’ti.	87	
PA_sn_22:87.8.17	Evañca vadetha:	87	
PA_sn_22:87.8.18	‘rūpaṁ aniccaṁ.	87	
PA_sn_22:87.8.19	Tāhaṁ, bhante, na kaṅkhāmi.	87	
PA_sn_22:87.8.20	Yadaniccaṁ taṁ dukkhanti na vicikicchāmi.	87	
PA_sn_22:87.8.21	Yadaniccaṁ dukkhaṁ vipariṇāmadhammaṁ, natthi me tattha chando vā rāgo vā pemaṁ vāti na vicikicchāmi.	87	
PA_sn_22:87.8.22	Vedanā aniccā.	87	
PA_sn_22:87.8.23	Tāhaṁ, bhante, na kaṅkhāmi.	87	
PA_sn_22:87.8.24	Yadaniccaṁ taṁ dukkhanti na vicikicchāmi.	87	
PA_sn_22:87.8.25	Yadaniccaṁ dukkhaṁ vipariṇāmadhammaṁ, natthi me tattha chando vā rāgo vā pemaṁ vāti na vicikicchāmi.	87	
PA_sn_22:87.8.26	Saññā …	87	
PA_sn_22:87.8.27	saṅkhārā aniccā.	87	
PA_sn_22:87.8.28	Tāhaṁ, bhante, na kaṅkhāmi.	87	
PA_sn_22:87.8.29	Yadaniccaṁ taṁ dukkhanti na vicikicchāmi.	87	
PA_sn_22:87.8.30	Yadaniccaṁ dukkhaṁ vipariṇāmadhammaṁ, natthi me tattha chando vā rāgo vā pemaṁ vāti na vicikicchāmi.	87	
PA_sn_22:87.8.31	Viññāṇaṁ aniccaṁ.	87	
PA_sn_22:87.8.32	Tāhaṁ, bhante, na kaṅkhāmi.	87	
PA_sn_22:87.8.33	Yadaniccaṁ taṁ dukkhanti na vicikicchāmi.	87	
PA_sn_22:87.8.34	Yadaniccaṁ dukkhaṁ vipariṇāmadhammaṁ, natthi me tattha chando vā rāgo vā pemaṁ vāti na vicikicchāmī’”ti.	87	
PA_sn_22:87.8.35	“Evamāvuso”ti kho te bhikkhū āyasmato vakkalissa paṭissutvā pakkamiṁsu.	87	
PA_sn_22:87.8.36	Atha kho āyasmā vakkali acirapakkantesu tesu bhikkhūsu satthaṁ āharesi.	87	
PA_sn_22:87.9.1	Atha kho te bhikkhū yena bhagavā tenupasaṅkamiṁsu; upasaṅkamitvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ:	87	
PA_sn_22:87.9.2	“vakkali, bhante, bhikkhu ābādhiko dukkhito bāḷhagilāno;	87	
PA_sn_22:87.9.3	so bhagavato pāde sirasā vandati;	87	
PA_sn_22:87.9.4	evañca vadeti:	87	
PA_sn_22:87.9.5	‘rūpaṁ aniccaṁ.	87	
PA_sn_22:87.9.6	Tāhaṁ, bhante, na kaṅkhāmi.	87	
PA_sn_22:87.9.7	Yadaniccaṁ taṁ dukkhanti na vicikicchāmi.	87	
PA_sn_22:87.9.8	Yadaniccaṁ dukkhaṁ vipariṇāmadhammaṁ, natthi me tattha chando vā rāgo vā pemaṁ vāti na vicikicchāmi.	87	
PA_sn_22:87.9.9	Vedanā …	87	
PA_sn_22:87.9.10	saññā …	87	
PA_sn_22:87.9.11	saṅkhārā …	87	
PA_sn_22:87.9.12	viññāṇaṁ aniccaṁ.	87	
PA_sn_22:87.9.13	Tāhaṁ, bhante, na kaṅkhāmi.	87	
PA_sn_22:87.9.14	Yadaniccaṁ taṁ dukkhanti na vicikicchāmi.	87	
PA_sn_22:87.9.15	Yadaniccaṁ dukkhaṁ vipariṇāmadhammaṁ, natthi me tattha chando vā rāgo vā pemaṁ vāti na vicikicchāmī’”ti.	87	
PA_sn_22:87.10.1	Atha kho bhagavā bhikkhū āmantesi:	87	
PA_sn_22:87.10.2	“āyāma, bhikkhave, yena isigilipassaṁ kāḷasilā tenupasaṅkamissāma;	87	
PA_sn_22:87.10.3	yattha vakkalinā kulaputtena satthamāharitan”ti.	87	
PA_sn_22:87.10.4	“Evaṁ, bhante”ti kho te bhikkhū bhagavato paccassosuṁ.	87	
PA_sn_22:87.10.5	Atha kho bhagavā sambahulehi bhikkhūhi saddhiṁ yena isigilipassaṁ kāḷasilā tenupasaṅkami.	87	
PA_sn_22:87.10.6	Addasā kho bhagavā āyasmantaṁ vakkaliṁ dūratova mañcake vivattakkhandhaṁ semānaṁ.	87	
PA_sn_22:87.11.1_0	Tena kho pana samayena dhūmāyitattaṁ timirāyitattaṁ gacchateva purimaṁ disaṁ, gacchati	87	
PA_sn_22:87.11.1_1	pacchimaṁ disaṁ, gacchati uttaraṁ disaṁ, gacchati dakkhiṇaṁ disaṁ, gacchati uddhaṁ	87	
PA_sn_22:87.11.1_2	disaṁ, gacchati adho disaṁ, gacchati anudisaṁ.	87	
PA_sn_22:87.11.2	Atha kho bhagavā bhikkhū āmantesi:	87	
PA_sn_22:87.11.3	“passatha no tumhe, bhikkhave, etaṁ dhūmāyitattaṁ timirāyitattaṁ gacchateva purimaṁ disaṁ …pe… gacchati anudisan”ti.	87	
PA_sn_22:87.11.4	“Evaṁ, bhante”.	87	
PA_sn_22:87.11.5	“Eso kho, bhikkhave, māro pāpimā vakkalissa kulaputtassa viññāṇaṁ samanvesati:	87	
PA_sn_22:87.11.6	‘kattha vakkalissa kulaputtassa viññāṇaṁ patiṭṭhitan’ti?	87	
PA_sn_22:87.11.7	Appatiṭṭhitena ca, bhikkhave, viññāṇena vakkali kulaputto parinibbuto”ti.	87	
PA_sn_22:87.11.8	Pañcamaṁ.	87	
PA_sn_22:88.0.1	Saṁyutta Nikāya 22.88	88	
PA_sn_22:88.0.2	9. Theravagga	88	
PA_sn_22:88.0.3	Assajisutta	88	
PA_sn_22:88.1.1	Ekaṁ samayaṁ bhagavā rājagahe viharati veḷuvane kalandakanivāpe.	88	
PA_sn_22:88.1.2	Tena kho pana samayena āyasmā assaji kassapakārāme viharati ābādhiko dukkhito bāḷhagilāno.	88	
PA_sn_22:88.1.3	Atha kho āyasmā assaji upaṭṭhāke āmantesi:	88	
PA_sn_22:88.1.4	“etha tumhe, āvuso, yena bhagavā tenupasaṅkamatha; upasaṅkamitvā mama vacanena bhagavato pāde sirasā vandatha:	88	
PA_sn_22:88.1.5	‘assaji, bhante, bhikkhu ābādhiko dukkhito bāḷhagilāno.	88	
PA_sn_22:88.1.6	So bhagavato pāde sirasā vandatī’ti.	88	
PA_sn_22:88.1.7	Evañca vadetha:	88	
PA_sn_22:88.1.8	‘sādhu kira, bhante, bhagavā yena assaji bhikkhu tenupasaṅkamatu anukampaṁ upādāyā’”ti.	88	
PA_sn_22:88.1.9_0	“Evamāvuso”ti kho te bhikkhū āyasmato assajissa paṭissutvā yena bhagavā tenupasaṅkamiṁsu;	88	
PA_sn_22:88.1.9_1	upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho	88	
PA_sn_22:88.1.9_2	te bhikkhū bhagavantaṁ etadavocuṁ:	88	
PA_sn_22:88.1.10	“assaji, bhante, bhikkhu ābādhiko …pe…	88	
PA_sn_22:88.1.11	sādhu kira, bhante, bhagavā yena assaji bhikkhu tenupasaṅkamatu anukampaṁ upādāyā”ti.	88	
PA_sn_22:88.1.12	Adhivāsesi bhagavā tuṇhībhāvena.	88	
PA_sn_22:88.2.1	Atha kho bhagavā sāyanhasamayaṁ paṭisallānā vuṭṭhito yenāyasmā assaji tenupasaṅkami.	88	
PA_sn_22:88.2.2	Addasā kho āyasmā assaji bhagavantaṁ dūratova āgacchantaṁ.	88	
PA_sn_22:88.2.3	Disvāna mañcake samadhosi.	88	
PA_sn_22:88.2.4	Atha kho bhagavā āyasmantaṁ assajiṁ etadavoca:	88	
PA_sn_22:88.2.5	“alaṁ, assaji, mā tvaṁ mañcake samadhosi.	88	
PA_sn_22:88.2.6	Santimāni āsanāni paññattāni, tatthāhaṁ nisīdissāmī”ti.	88	
PA_sn_22:88.2.7	Nisīdi bhagavā paññatte āsane. Nisajja kho bhagavā āyasmantaṁ assajiṁ etadavoca:	88	
PA_sn_22:88.2.8	“kacci te, assaji, khamanīyaṁ, kacci yāpanīyaṁ …pe… paṭikkamosānaṁ paññāyati no abhikkamo”ti?	88	
PA_sn_22:88.3.1	“Na me, bhante, khamanīyaṁ …pe… abhikkamosānaṁ paññāyati no paṭikkamo”ti.	88	
PA_sn_22:88.3.2	“Kacci te, assaji, na kiñci kukkuccaṁ na koci vippaṭisāro”ti?	88	
PA_sn_22:88.3.3	“Taggha me, bhante, anappakaṁ kukkuccaṁ anappako vippaṭisāro”ti.	88	
PA_sn_22:88.3.4	“Kacci pana taṁ, assaji, attā sīlato na upavadatī”ti?	88	
PA_sn_22:88.3.5	“Na kho maṁ, bhante, attā sīlato upavadatī”ti.	88	
PA_sn_22:88.3.6	“No ce kira taṁ, assaji, attā sīlato upavadati, atha kiñca te kukkuccaṁ ko ca vippaṭisāro”ti?	88	
PA_sn_22:88.3.7	“Pubbe khvāhaṁ, bhante, gelaññe passambhetvā passambhetvā kāyasaṅkhāre viharāmi, sohaṁ samādhiṁ nappaṭilabhāmi.	88	
PA_sn_22:88.3.8	Tassa mayhaṁ, bhante, taṁ samādhiṁ appaṭilabhato evaṁ hoti:	88	
PA_sn_22:88.3.9	‘no cassāhaṁ parihāyāmī’”ti.	88	
PA_sn_22:88.3.10	“Ye te, assaji, samaṇabrāhmaṇā samādhisārakā samādhisāmaññā tesaṁ taṁ samādhiṁ appaṭilabhataṁ evaṁ hoti:	88	
PA_sn_22:88.3.11	‘no cassu mayaṁ parihāyāmā’ti.	88	
PA_sn_22:88.4.1	Taṁ kiṁ maññasi, assaji,	88	
PA_sn_22:88.4.2	rūpaṁ niccaṁ vā aniccaṁ vā”ti?	88	
PA_sn_22:88.4.3	“Aniccaṁ, bhante” …pe…	88	
PA_sn_22:88.4.4	viññāṇaṁ …pe…	88	
PA_sn_22:88.4.5	“tasmātiha …pe…	88	
PA_sn_22:88.4.6	evaṁ passaṁ …pe…	88	
PA_sn_22:88.4.7	nāparaṁ itthattāyāti pajānātīti.	88	
PA_sn_22:88.4.8	So sukhañce vedanaṁ vedayati, sā ‘aniccā’ti pajānāti. ‘Anajjhositā’ti pajānāti. ‘Anabhinanditā’ti pajānāti.	88	
PA_sn_22:88.4.9	Dukkhañce vedanaṁ vedayati, sā ‘aniccā’ti pajānāti. ‘Anajjhositā’ti pajānāti. ‘Anabhinanditā’ti pajānāti.	88	
PA_sn_22:88.4.10	Adukkhamasukhañce vedanaṁ vedayati, sā ‘aniccā’ti pajānāti …pe… ‘anabhinanditā’ti pajānāti.	88	
PA_sn_22:88.4.11	So sukhañce vedanaṁ vedayati, visaṁyutto naṁ vedayati;	88	
PA_sn_22:88.4.12	dukkhañce vedanaṁ vedayati, visaṁyutto naṁ vedayati;	88	
PA_sn_22:88.4.13	adukkhamasukhañce vedanaṁ vedayati, visaṁyutto naṁ vedayati.	88	
PA_sn_22:88.4.14	So kāyapariyantikañce vedanaṁ vedayamāno ‘kāyapariyantikaṁ vedanaṁ vedayāmī’ti pajānāti. Jīvitapariyantikañce vedanaṁ vedayamāno ‘jīvitapariyantikaṁ vedanaṁ vedayāmī’ti pajānāti.	88	
PA_sn_22:88.4.15	‘Kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissantī’ti pajānāti.	88	
PA_sn_22:88.5.1	Seyyathāpi, assaji, telañca paṭicca, vaṭṭiñca paṭicca, telappadīpo jhāyeyya;	88	
PA_sn_22:88.5.2	tasseva telassa ca vaṭṭiyā ca pariyādānā anāhāro nibbāyeyya.	88	
PA_sn_22:88.5.3_0	Evameva kho, assaji, bhikkhu kāyapariyantikaṁ vedanaṁ vedayamāno ‘kāyapariyantikaṁ	88	
PA_sn_22:88.5.3_1	vedanaṁ vedayāmī’ti pajānāti. Jīvitapariyantikaṁ vedanaṁ vedayamāno ‘jīvitapariyantikaṁ	88	
PA_sn_22:88.5.3_2	vedanaṁ vedayāmī’ti pajānāti.	88	
PA_sn_22:88.5.4	‘Kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissantī’ti pajānātī”ti.	88	
PA_sn_22:88.5.5	Chaṭṭhaṁ.	88	
PA_sn_22:89.0.1	Saṁyutta Nikāya 22.89	89	
PA_sn_22:89.0.2	9. Theravagga	89	
PA_sn_22:89.0.3	Khemakasutta	89	
PA_sn_22:89.1.1	Ekaṁ samayaṁ sambahulā therā bhikkhū kosambiyaṁ viharanti ghositārāme.	89	
PA_sn_22:89.1.2	Tena kho pana samayena āyasmā khemako badarikārāme viharati ābādhiko dukkhito bāḷhagilāno.	89	
PA_sn_22:89.1.3	Atha kho therā bhikkhū sāyanhasamayaṁ paṭisallānā vuṭṭhitā āyasmantaṁ dāsakaṁ āmantesuṁ:	89	
PA_sn_22:89.1.4	“ehi tvaṁ, āvuso dāsaka, yena khemako bhikkhu tenupasaṅkama; upasaṅkamitvā khemakaṁ bhikkhuṁ evaṁ vadehi:	89	
PA_sn_22:89.1.5	‘therā taṁ, āvuso khemaka, evamāhaṁsu—	89	
PA_sn_22:89.1.6	kacci te, āvuso, khamanīyaṁ, kacci yāpanīyaṁ, kacci dukkhā vedanā paṭikkamanti no abhikkamanti, paṭikkamosānaṁ paññāyati no abhikkamo’”ti?	89	
PA_sn_22:89.1.7	“Evamāvuso”ti kho āyasmā dāsako therānaṁ bhikkhūnaṁ paṭissutvā yenāyasmā khemako tenupasaṅkami; upasaṅkamitvā āyasmantaṁ khemakaṁ etadavoca:	89	
PA_sn_22:89.1.8	“therā taṁ, āvuso khemaka, evamāhaṁsu:	89	
PA_sn_22:89.1.9	‘kacci te, āvuso, khamanīyaṁ …pe… no abhikkamo’”ti?	89	
PA_sn_22:89.1.10	“Na me, āvuso, khamanīyaṁ na yāpanīyaṁ …pe… abhikkamosānaṁ paññāyati no paṭikkamo”ti.	89	
PA_sn_22:89.2.1	Atha kho āyasmā dāsako yena therā bhikkhū tenupasaṅkami; upasaṅkamitvā there bhikkhū etadavoca:	89	
PA_sn_22:89.2.2	“khemako, āvuso, bhikkhu evamāha:	89	
PA_sn_22:89.2.3	‘na me, āvuso, khamanīyaṁ …pe… abhikkamosānaṁ paññāyati no paṭikkamo’”ti.	89	
PA_sn_22:89.2.4	“Ehi tvaṁ, āvuso dāsaka, yena khemako bhikkhu tenupasaṅkama; upasaṅkamitvā khemakaṁ bhikkhuṁ evaṁ vadehi:	89	
PA_sn_22:89.2.5	‘therā taṁ, āvuso khemaka, evamāhaṁsu—	89	
PA_sn_22:89.2.6	pañcime, āvuso, upādānakkhandhā vuttā bhagavatā, seyyathidaṁ—	89	
PA_sn_22:89.2.7	rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandho.	89	
PA_sn_22:89.2.8	Imesu āyasmā khemako pañcasu upādānakkhandhesu kiñci attaṁ vā attaniyaṁ vā samanupassatī’”ti?	89	
PA_sn_22:89.3.1	“Evamāvuso”ti kho āyasmā dāsako therānaṁ bhikkhūnaṁ paṭissutvā yenāyasmā khemako tenupasaṅkami; upasaṅkamitvā …pe…	89	
PA_sn_22:89.3.2	therā taṁ, āvuso khemaka, evamāhaṁsu:	89	
PA_sn_22:89.3.3	“pañcime, āvuso, upādānakkhandhā vuttā bhagavatā, seyyathidaṁ—	89	
PA_sn_22:89.3.4	rūpupādānakkhandho …pe… viññāṇupādānakkhandho.	89	
PA_sn_22:89.3.5	Imesu āyasmā khemako pañcasu upādānakkhandhesu kiñci attaṁ vā attaniyaṁ vā samanupassatī”ti?	89	
PA_sn_22:89.3.6	“Pañcime, āvuso, upādānakkhandhā vuttā bhagavatā, seyyathidaṁ—	89	
PA_sn_22:89.3.7	rūpupādānakkhandho …pe… viññāṇupādānakkhandho.	89	
PA_sn_22:89.3.8	Imesu khvāhaṁ, āvuso, pañcasu upādānakkhandhesu na kiñci attaṁ vā attaniyaṁ vā samanupassāmī”ti.	89	
PA_sn_22:89.4.1	Atha kho āyasmā dāsako yena therā bhikkhū tenupasaṅkami; upasaṅkamitvā there bhikkhū etadavoca:	89	
PA_sn_22:89.4.2	“khemako, āvuso, bhikkhu evamāha:	89	
PA_sn_22:89.4.3	‘pañcime, āvuso, upādānakkhandhā vuttā bhagavatā, seyyathidaṁ—	89	
PA_sn_22:89.4.4	rūpupādānakkhandho …pe… viññāṇupādānakkhandho.	89	
PA_sn_22:89.4.5	Imesu khvāhaṁ, āvuso, pañcasu upādānakkhandhesu na kiñci attaṁ vā attaniyaṁ vā samanupassāmī’”ti.	89	
PA_sn_22:89.4.6	“Ehi tvaṁ, āvuso dāsaka, yena khemako bhikkhu tenupasaṅkama; upasaṅkamitvā khemakaṁ bhikkhuṁ evaṁ vadehi:	89	
PA_sn_22:89.4.7	‘therā taṁ, āvuso khemaka, evamāhaṁsu—	89	
PA_sn_22:89.4.8	pañcime, āvuso, upādānakkhandhā vuttā bhagavatā, seyyathidaṁ—	89	
PA_sn_22:89.4.9	rūpupādānakkhandho …pe… viññāṇupādānakkhandho.	89	
PA_sn_22:89.4.10	No ce kirāyasmā khemako imesu pañcasu upādānakkhandhesu kiñci attaṁ vā attaniyaṁ vā samanupassati.	89	
PA_sn_22:89.4.11	Tenahāyasmā khemako arahaṁ khīṇāsavo’”ti.	89	
PA_sn_22:89.5.1	“Evamāvuso”ti kho āyasmā dāsako therānaṁ bhikkhūnaṁ paṭissutvā yenāyasmā khemako …pe…	89	
PA_sn_22:89.5.2	therā taṁ, āvuso khemaka, evamāhaṁsu:	89	
PA_sn_22:89.5.3	“pañcime, āvuso, upādānakkhandhā vuttā bhagavatā, seyyathidaṁ—	89	
PA_sn_22:89.5.4	rūpupādānakkhandho …pe… viññāṇupādānakkhandho;	89	
PA_sn_22:89.5.5	no ce kirāyasmā khemako imesu pañcasu upādānakkhandhesu kiñci attaṁ vā attaniyaṁ vā samanupassati, tenahāyasmā khemako arahaṁ khīṇāsavo”ti.	89	
PA_sn_22:89.5.6	“Pañcime, āvuso, upādānakkhandhā vuttā bhagavatā, seyyathidaṁ—	89	
PA_sn_22:89.5.7	rūpupādānakkhandho …pe… viññāṇupādānakkhandho.	89	
PA_sn_22:89.5.8	Imesu khvāhaṁ, āvuso, pañcasu upādānakkhandhesu na kiñci attaṁ vā attaniyaṁ vā samanupassāmi, na camhi arahaṁ khīṇāsavo;	89	
PA_sn_22:89.5.9	api ca me, āvuso, pañcasu upādānakkhandhesu ‘asmī’ti adhigataṁ, ‘ayamahamasmī’ti na ca samanupassāmī”ti.	89	
PA_sn_22:89.6.1	Atha kho āyasmā dāsako yena therā bhikkhū …pe…	89	
PA_sn_22:89.6.2	there bhikkhū etadavoca:	89	
PA_sn_22:89.6.3	“khemako, āvuso, bhikkhu evamāha—	89	
PA_sn_22:89.6.4	pañcime, āvuso, upādānakkhandhā vuttā bhagavatā, seyyathidaṁ—	89	
PA_sn_22:89.6.5	rūpupādānakkhandho …pe… viññāṇupādānakkhandho.	89	
PA_sn_22:89.6.6	Imesu khvāhaṁ, āvuso, pañcasu upādānakkhandhesu na kiñci attaṁ vā attaniyaṁ vā samanupassāmi, na camhi arahaṁ khīṇāsavo;	89	
PA_sn_22:89.6.7	api ca me, āvuso, pañcasu upādānakkhandhesu ‘asmī’ti adhigataṁ, ‘ayamahamasmī’ti na ca samanupassāmī”ti.	89	
PA_sn_22:89.7.1	“Ehi tvaṁ, āvuso dāsaka, yena khemako bhikkhu tenupasaṅkama; upasaṅkamitvā khemakaṁ bhikkhuṁ evaṁ vadehi:	89	
PA_sn_22:89.7.2	‘therā taṁ, āvuso khemaka, evamāhaṁsu—	89	
PA_sn_22:89.7.3	yametaṁ, āvuso khemaka, asmīti vadesi, kimetaṁ asmīti vadesi?	89	
PA_sn_22:89.7.4	Rūpaṁ asmīti vadesi, aññatra rūpā asmīti vadesi,	89	
PA_sn_22:89.7.5	vedanaṁ …	89	
PA_sn_22:89.7.6	saññaṁ …	89	
PA_sn_22:89.7.7	saṅkhāre …	89	
PA_sn_22:89.7.8	viññāṇaṁ asmīti vadesi, aññatra viññāṇā asmīti vadesi.	89	
PA_sn_22:89.7.9	Yametaṁ, āvuso khemaka, asmīti vadesi. Kimetaṁ asmīti vadesī’”ti?	89	
PA_sn_22:89.8.1	“Evamāvuso”ti kho āyasmā dāsako therānaṁ bhikkhūnaṁ paṭissutvā yenāyasmā khemako tenupasaṅkami; upasaṅkamitvā āyasmantaṁ khemakaṁ etadavoca—	89	
PA_sn_22:89.8.2	therā taṁ, āvuso khemaka, evamāhaṁsu:	89	
PA_sn_22:89.8.3	“yametaṁ, āvuso khemaka, ‘asmī’ti vadesi, kimetaṁ ‘asmī’ti vadesi?	89	
PA_sn_22:89.8.4	Rūpaṁ ‘asmī’ti vadesi aññatra rūpā ‘asmī’ti vadesi?	89	
PA_sn_22:89.8.5	Vedanaṁ …	89	
PA_sn_22:89.8.6	saññaṁ …	89	
PA_sn_22:89.8.7	saṅkhāre …	89	
PA_sn_22:89.8.8	viññāṇaṁ ‘asmī’ti vadesi aññatra viññāṇā ‘asmī’ti vadesi?	89	
PA_sn_22:89.8.9	Yametaṁ, āvuso khemaka, ‘asmī’ti vadesi, kimetaṁ ‘asmī’ti vadesī”ti?	89	
PA_sn_22:89.8.10	“Alaṁ, āvuso dāsaka, kiṁ imāya sandhāvanikāya.	89	
PA_sn_22:89.8.11	Āharāvuso, daṇḍaṁ;	89	
PA_sn_22:89.8.12	ahameva yena therā bhikkhū tenupasaṅkamissāmī”ti.	89	
PA_sn_22:89.9.1	Atha kho āyasmā khemako daṇḍamolubbha yena therā bhikkhū tenupasaṅkami; upasaṅkamitvā therehi bhikkhūhi saddhiṁ sammodi.	89	
PA_sn_22:89.9.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinnaṁ kho āyasmantaṁ khemakaṁ therā bhikkhū etadavocuṁ:	89	
PA_sn_22:89.9.3	“yametaṁ, āvuso khemaka, ‘asmī’ti vadesi, kimetaṁ ‘asmī’ti vadesi?	89	
PA_sn_22:89.9.4	Rūpaṁ ‘asmī’ti vadesi, aññatra rūpā ‘asmī’ti vadesi?	89	
PA_sn_22:89.9.5	Vedanaṁ …	89	
PA_sn_22:89.9.6	saññaṁ …	89	
PA_sn_22:89.9.7	saṅkhāre …	89	
PA_sn_22:89.9.8	viññāṇaṁ ‘asmī’ti vadesi, aññatra viññāṇā ‘asmī’ti vadesi?	89	
PA_sn_22:89.9.9	Yametaṁ, āvuso khemaka, ‘asmī’ti vadesi, kimetaṁ ‘asmī’ti vadesī”ti?	89	
PA_sn_22:89.9.10	“Na khvāhaṁ, āvuso, rūpaṁ ‘asmī’ti vadāmi; napi aññatra rūpā ‘asmī’ti vadāmi.	89	
PA_sn_22:89.9.11	Na vedanaṁ …	89	
PA_sn_22:89.9.12	na saññaṁ …	89	
PA_sn_22:89.9.13	na saṅkhāre …	89	
PA_sn_22:89.9.14	na viññāṇaṁ ‘asmī’ti vadāmi; napi aññatra viññāṇā ‘asmī’ti vadāmi.	89	
PA_sn_22:89.9.15	Api ca me, āvuso, pañcasu upādānakkhandhesu ‘asmī’ti adhigataṁ ‘ayamahamasmī’ti na ca samanupassāmi.	89	
PA_sn_22:89.10.1	Seyyathāpi, āvuso, uppalassa vā padumassa vā puṇḍarīkassa vā gandho.	89	
PA_sn_22:89.10.2	Yo nu kho evaṁ vadeyya: ‘pattassa gandho’ti vā ‘vaṇṇassa gandho’ti vā ‘kiñjakkhassa gandho’ti vā sammā nu kho so vadamāno vadeyyā”ti?	89	
PA_sn_22:89.10.3	“No hetaṁ, āvuso”.	89	
PA_sn_22:89.10.4	“Yathā kathaṁ, panāvuso, sammā byākaramāno byākareyyā”ti?	89	
PA_sn_22:89.10.5	“‘Pupphassa gandho’ti kho, āvuso, sammā byākaramāno byākareyyā”ti.	89	
PA_sn_22:89.10.6	“Evameva khvāhaṁ, āvuso, na rūpaṁ ‘asmī’ti vadāmi, napi aññatra rūpā ‘asmī’ti vadāmi.	89	
PA_sn_22:89.10.7	Na vedanaṁ …	89	
PA_sn_22:89.10.8	na saññaṁ …	89	
PA_sn_22:89.10.9	na saṅkhāre …	89	
PA_sn_22:89.10.10	na viññāṇaṁ ‘asmī’ti vadāmi, napi aññatra viññāṇā ‘asmī’ti vadāmi.	89	
PA_sn_22:89.10.11	Api ca me, āvuso, pañcasu upādānakkhandhesu ‘asmī’ti adhigataṁ ‘ayamahamasmī’ti na ca samanupassāmi.	89	
PA_sn_22:89.11.1_0	Kiñcāpi, āvuso, ariyasāvakassa pañcorambhāgiyāni saṁyojanāni pahīnāni bhavanti, atha	89	
PA_sn_22:89.11.1_1	khvassa hoti: ‘yo ca pañcasu upādānakkhandhesu anusahagato asmīti māno, asmīti chando,	89	
PA_sn_22:89.11.1_2	asmīti anusayo asamūhato.	89	
PA_sn_22:89.11.2	So aparena samayena pañcasu upādānakkhandhesu udayabbayānupassī viharati—	89	
PA_sn_22:89.11.3	iti rūpaṁ, iti rūpassa samudayo, iti rūpassa atthaṅgamo;	89	
PA_sn_22:89.11.4	iti vedanā …	89	
PA_sn_22:89.11.5	iti saññā …	89	
PA_sn_22:89.11.6	iti saṅkhārā …	89	
PA_sn_22:89.11.7	iti viññāṇaṁ, iti viññāṇassa samudayo, iti viññāṇassa atthaṅgamo’ti.	89	
PA_sn_22:89.11.8_0	Tassimesu pañcasu upādānakkhandhesu udayabbayānupassino viharato yopissa hoti pañcasu	89	
PA_sn_22:89.11.8_1	upādānakkhandhesu anusahagato ‘asmī’ti, māno ‘asmī’ti, chando ‘asmī’ti anusayo asamūhato,	89	
PA_sn_22:89.11.8_2	sopi samugghātaṁ gacchati.	89	
PA_sn_22:89.12.1	Seyyathāpi, āvuso, vatthaṁ saṅkiliṭṭhaṁ malaggahitaṁ. Tamenaṁ sāmikā rajakassa anupadajjuṁ.	89	
PA_sn_22:89.12.2	Tamenaṁ rajako ūse vā khāre vā gomaye vā sammadditvā acche udake vikkhāleti.	89	
PA_sn_22:89.12.3	Kiñcāpi taṁ hoti vatthaṁ parisuddhaṁ pariyodātaṁ, atha khvassa hoti yeva anusahagato ūsagandho vā khāragandho vā gomayagandho vā asamūhato.	89	
PA_sn_22:89.12.4	Tamenaṁ rajako sāmikānaṁ deti. Tamenaṁ sāmikā gandhaparibhāvite karaṇḍake nikkhipanti.	89	
PA_sn_22:89.12.5	Yopissa hoti anusahagato ūsagandho vā khāragandho vā gomayagandho vā asamūhato, sopi samugghātaṁ gacchati.	89	
PA_sn_22:89.12.6_0	Evameva kho, āvuso, kiñcāpi ariyasāvakassa pañcorambhāgiyāni saṁyojanāni pahīnāni	89	
PA_sn_22:89.12.6_1	bhavanti, atha khvassa hoti yeva pañcasu upādānakkhandhesu anusahagato ‘asmī’ti,	89	
PA_sn_22:89.12.6_2	māno ‘asmī’ti, chando ‘asmī’ti anusayo asamūhato.	89	
PA_sn_22:89.12.7	So aparena samayena pañcasu upādānakkhandhesu udayabbayānupassī viharati.	89	
PA_sn_22:89.12.8	‘Iti rūpaṁ, iti rūpassa samudayo, iti rūpassa atthaṅgamo;	89	
PA_sn_22:89.12.9	iti vedanā …	89	
PA_sn_22:89.12.10	iti saññā …	89	
PA_sn_22:89.12.11	iti saṅkhārā …	89	
PA_sn_22:89.12.12	iti viññāṇaṁ, iti viññāṇassa samudayo, iti viññāṇassa atthaṅgamo’ti.	89	
PA_sn_22:89.12.13_0	Tassa imesu pañcasu upādānakkhandhesu udayabbayānupassino viharato yopissa hoti pañcasu	89	
PA_sn_22:89.12.13_1	upādānakkhandhesu anusahagato ‘asmī’ti, māno ‘asmī’ti, chando ‘asmī’ti anusayo asamūhato,	89	
PA_sn_22:89.12.13_2	sopi samugghātaṁ gacchatī”ti.	89	
PA_sn_22:89.13.1	Evaṁ vutte, therā bhikkhū āyasmantaṁ khemakaṁ etadavocuṁ:	89	
PA_sn_22:89.13.2_0	“na kho mayaṁ āyasmantaṁ khemakaṁ vihesāpekhā pucchimha, api cāyasmā khemako pahosi	89	
PA_sn_22:89.13.2_1	tassa bhagavato sāsanaṁ vitthārena ācikkhituṁ desetuṁ paññāpetuṁ paṭṭhapetuṁ vivarituṁ	89	
PA_sn_22:89.13.2_2	vibhajituṁ uttānīkātuṁ.	89	
PA_sn_22:89.13.3	Tayidaṁ āyasmatā khemakena tassa bhagavato sāsanaṁ vitthārena ācikkhitaṁ desitaṁ paññāpitaṁ paṭṭhapitaṁ vivaritaṁ vibhajitaṁ uttānīkatan”ti.	89	
PA_sn_22:89.14.1	Idamavoca āyasmā khemako.	89	
PA_sn_22:89.14.2	Attamanā therā bhikkhū āyasmato khemakassa bhāsitaṁ abhinanduṁ.	89	
PA_sn_22:89.14.3	Imasmiñca pana veyyākaraṇasmiṁ bhaññamāne saṭṭhimattānaṁ therānaṁ bhikkhūnaṁ anupādāya āsavehi cittāni vimucciṁsu, āyasmato khemakassa cāti.	89	
PA_sn_22:89.14.4	Sattamaṁ.	89	
PA_sn_22:90.0.1	Saṁyutta Nikāya 22.90	90	
PA_sn_22:90.0.2	9. Theravagga	90	
PA_sn_22:90.0.3	Channasutta	90	
PA_sn_22:90.1.1	Ekaṁ samayaṁ sambahulā therā bhikkhū bārāṇasiyaṁ viharanti isipatane migadāye.	90	
PA_sn_22:90.1.2	Atha kho āyasmā channo sāyanhasamayaṁ paṭisallānā vuṭṭhito avāpuraṇaṁ ādāya vihārena vihāraṁ upasaṅkamitvā there bhikkhū etadavoca:	90	
PA_sn_22:90.1.3	“ovadantu maṁ āyasmanto therā, anusāsantu maṁ āyasmanto therā, karontu me āyasmanto therā dhammiṁ kathaṁ, yathāhaṁ dhammaṁ passeyyan”ti.	90	
PA_sn_22:90.2.1	Evaṁ vutte, therā bhikkhū āyasmantaṁ channaṁ etadavocuṁ:	90	
PA_sn_22:90.2.2	“rūpaṁ kho, āvuso channa, aniccaṁ;	90	
PA_sn_22:90.2.3	vedanā aniccā;	90	
PA_sn_22:90.2.4	saññā aniccā;	90	
PA_sn_22:90.2.5	saṅkhārā aniccā;	90	
PA_sn_22:90.2.6	viññāṇaṁ aniccaṁ.	90	
PA_sn_22:90.2.7	Rūpaṁ anattā;	90	
PA_sn_22:90.2.8	vedanā …	90	
PA_sn_22:90.2.9	saññā …	90	
PA_sn_22:90.2.10	saṅkhārā …	90	
PA_sn_22:90.2.11	viññāṇaṁ anattā.	90	
PA_sn_22:90.2.12	Sabbe saṅkhārā aniccā;	90	
PA_sn_22:90.2.13	sabbe dhammā anattā”ti.	90	
PA_sn_22:90.3.1	Atha kho āyasmato channassa etadahosi:	90	
PA_sn_22:90.3.2	“mayhampi kho etaṁ evaṁ hoti:	90	
PA_sn_22:90.3.3	‘rūpaṁ aniccaṁ, vedanā …	90	
PA_sn_22:90.3.4	saññā …	90	
PA_sn_22:90.3.5	saṅkhārā …	90	
PA_sn_22:90.3.6	viññāṇaṁ aniccaṁ;	90	
PA_sn_22:90.3.7	rūpaṁ anattā, vedanā …	90	
PA_sn_22:90.3.8	saññā …	90	
PA_sn_22:90.3.9	saṅkhārā …	90	
PA_sn_22:90.3.10	viññāṇaṁ anattā.	90	
PA_sn_22:90.3.11	Sabbe saṅkhārā aniccā, sabbe dhammā anattā’ti.	90	
PA_sn_22:90.3.12	Atha ca pana me sabbasaṅkhārasamathe sabbūpadhipaṭinissagge taṇhākkhaye virāge nirodhe nibbāne cittaṁ na pakkhandati nappasīdati na santiṭṭhati nādhimuccati.	90	
PA_sn_22:90.3.13	Paritassanā upādānaṁ uppajjati;	90	
PA_sn_22:90.3.14	paccudāvattati mānasaṁ:	90	
PA_sn_22:90.3.15	‘atha ko carahi me attā’ti?	90	
PA_sn_22:90.3.16	Na kho panevaṁ dhammaṁ passato hoti.	90	
PA_sn_22:90.3.17	Ko nu kho me tathā dhammaṁ deseyya yathāhaṁ dhammaṁ passeyyan”ti.	90	
PA_sn_22:90.4.1	Atha kho āyasmato channassa etadahosi:	90	
PA_sn_22:90.4.2_0	“ayaṁ kho āyasmā ānando kosambiyaṁ viharati ghositārāme satthu ceva saṁvaṇṇito sambhāvito	90	
PA_sn_22:90.4.2_1	ca viññūnaṁ sabrahmacārīnaṁ, pahoti ca me āyasmā ānando tathā dhammaṁ desetuṁ yathāhaṁ dhammaṁ passeyyaṁ;	90	
PA_sn_22:90.4.3	atthi ca me āyasmante ānande tāvatikā vissaṭṭhi.	90	
PA_sn_22:90.4.4	Yannūnāhaṁ yenāyasmā ānando tenupasaṅkameyyan”ti.	90	
PA_sn_22:90.4.5_0	Atha kho āyasmā channo senāsanaṁ saṁsāmetvā pattacīvaramādāya yena kosambī ghositārāmo	90	
PA_sn_22:90.4.5_1	yenāyasmā ānando tenupasaṅkami; upasaṅkamitvā āyasmatā ānandena saddhiṁ sammodi …pe…	90	
PA_sn_22:90.4.5_2	ekamantaṁ nisinno kho āyasmā channo āyasmantaṁ ānandaṁ etadavoca:	90	
PA_sn_22:90.5.1	“Ekamidāhaṁ, āvuso ānanda, samayaṁ bārāṇasiyaṁ viharāmi isipatane migadāye.	90	
PA_sn_22:90.5.2	Atha khvāhaṁ, āvuso, sāyanhasamayaṁ paṭisallānā vuṭṭhito avāpuraṇaṁ ādāya vihārena vihāraṁ upasaṅkamiṁ;	90	
PA_sn_22:90.5.3	upasaṅkamitvā there bhikkhū etadavocaṁ:	90	
PA_sn_22:90.5.4	‘ovadantu maṁ āyasmanto therā, anusāsantu maṁ āyasmanto therā, karontu me āyasmanto therā dhammiṁ kathaṁ yathāhaṁ dhammaṁ passeyyan’ti.	90	
PA_sn_22:90.5.5	Evaṁ vutte, maṁ, āvuso, therā bhikkhū etadavocuṁ:	90	
PA_sn_22:90.5.6	‘rūpaṁ kho, āvuso channa, aniccaṁ;	90	
PA_sn_22:90.5.7	vedanā …	90	
PA_sn_22:90.5.8	saññā …	90	
PA_sn_22:90.5.9	saṅkhārā …	90	
PA_sn_22:90.5.10	viññāṇaṁ aniccaṁ;	90	
PA_sn_22:90.5.11	rūpaṁ anattā …pe…	90	
PA_sn_22:90.5.12	viññāṇaṁ anattā.	90	
PA_sn_22:90.5.13	Sabbe saṅkhārā aniccā, sabbe dhammā anattā’ti.	90	
PA_sn_22:90.6.1	Tassa mayhaṁ, āvuso, etadahosi:	90	
PA_sn_22:90.6.2	‘mayhampi kho etaṁ evaṁ hoti—	90	
PA_sn_22:90.6.3	rūpaṁ aniccaṁ …pe…	90	
PA_sn_22:90.6.4	viññāṇaṁ aniccaṁ, rūpaṁ anattā, vedanā …	90	
PA_sn_22:90.6.5	saññā …	90	
PA_sn_22:90.6.6	saṅkhārā …	90	
PA_sn_22:90.6.7	viññāṇaṁ anattā.	90	
PA_sn_22:90.6.8	Sabbe saṅkhārā aniccā, sabbe dhammā anattā’ti.	90	
PA_sn_22:90.6.9	Atha ca pana me sabbasaṅkhārasamathe sabbūpadhipaṭinissagge taṇhākkhaye virāge nirodhe nibbāne cittaṁ na pakkhandati nappasīdati na santiṭṭhati nādhimuccati.	90	
PA_sn_22:90.6.10	Paritassanā upādānaṁ uppajjati;	90	
PA_sn_22:90.6.11	paccudāvattati mānasaṁ:	90	
PA_sn_22:90.6.12	‘atha ko carahi me attā’ti?	90	
PA_sn_22:90.6.13	Na kho panevaṁ dhammaṁ passato hoti.	90	
PA_sn_22:90.6.14	Ko nu kho me tathā dhammaṁ deseyya yathāhaṁ dhammaṁ passeyyanti.	90	
PA_sn_22:90.7.1	Tassa mayhaṁ, āvuso, etadahosi:	90	
PA_sn_22:90.7.2_0	‘ayaṁ kho āyasmā ānando kosambiyaṁ viharati ghositārāme satthu ceva saṁvaṇṇito sambhāvito	90	
PA_sn_22:90.7.2_1	ca viññūnaṁ sabrahmacārīnaṁ, pahoti ca me āyasmā ānando tathā dhammaṁ desetuṁ yathāhaṁ dhammaṁ passeyyaṁ.	90	
PA_sn_22:90.7.3	Atthi ca me āyasmante ānande tāvatikā vissaṭṭhi.	90	
PA_sn_22:90.7.4	Yannūnāhaṁ yenāyasmā ānando tenupasaṅkameyyan’ti.	90	
PA_sn_22:90.7.5	Ovadatu maṁ, āyasmā ānando;	90	
PA_sn_22:90.7.6	anusāsatu maṁ, āyasmā ānando;	90	
PA_sn_22:90.7.7	karotu me, āyasmā ānando dhammiṁ kathaṁ yathāhaṁ dhammaṁ passeyyan”ti.	90	
PA_sn_22:90.8.1	“Ettakenapi mayaṁ āyasmato channassa attamanā api nāma taṁ āyasmā channo āvi akāsi khīlaṁ chindi.	90	
PA_sn_22:90.8.2	Odahāvuso channa, sotaṁ;	90	
PA_sn_22:90.8.3	bhabbosi dhammaṁ viññātun”ti.	90	
PA_sn_22:90.8.4	Atha kho āyasmato channassa tāvatakeneva uḷāraṁ pītipāmojjaṁ uppajji:	90	
PA_sn_22:90.8.5	“bhabbo kirasmi dhammaṁ viññātun”ti.	90	
PA_sn_22:90.9.1	“Sammukhā metaṁ, āvuso channa, bhagavato sutaṁ, sammukhā paṭiggahitaṁ kaccānagottaṁ bhikkhuṁ ovadantassa—	90	
PA_sn_22:90.9.2	dvayanissito khvāyaṁ, kaccāna, loko yebhuyyena atthitañceva natthitañca.	90	
PA_sn_22:90.9.3	Lokasamudayaṁ kho, kaccāna, yathābhūtaṁ sammappaññāya passato yā loke natthitā, sā na hoti.	90	
PA_sn_22:90.9.4	Lokanirodhaṁ kho, kaccāna, yathābhūtaṁ sammappaññāya passato yā loke atthitā, sā na hoti.	90	
PA_sn_22:90.9.5	Upayupādānābhinivesavinibandho khvāyaṁ, kaccāna, loko yebhuyyena	90	
PA_sn_22:90.9.6	taṁ cāyaṁ upayupādānaṁ cetaso adhiṭṭhānābhinivesānusayaṁ na upeti na upādiyati nādhiṭṭhāti ‘attā me’ti.	90	
PA_sn_22:90.9.7	Dukkhameva uppajjamānaṁ uppajjati, dukkhaṁ nirujjhamānaṁ nirujjhatīti na kaṅkhati na vicikicchati.	90	
PA_sn_22:90.9.8	Aparappaccayā ñāṇamevassa ettha hoti.	90	
PA_sn_22:90.9.9	Ettāvatā kho, kaccāna, sammādiṭṭhi hoti.	90	
PA_sn_22:90.9.10	Sabbamatthīti kho, kaccāna, ayameko anto.	90	
PA_sn_22:90.9.11	Sabbaṁ natthīti ayaṁ dutiyo anto.	90	
PA_sn_22:90.9.12	Ete te, kaccāna, ubho ante anupagamma majjhena tathāgato dhammaṁ deseti—	90	
PA_sn_22:90.9.13	avijjāpaccayā saṅkhārā;	90	
PA_sn_22:90.9.14	saṅkhārapaccayā viññāṇaṁ …pe…	90	
PA_sn_22:90.9.15	evametassa kevalassa dukkhakkhandhassa samudayo hoti.	90	
PA_sn_22:90.9.16	Avijjāya tveva asesavirāganirodhā saṅkhāranirodho …pe…	90	
PA_sn_22:90.9.17	evametassa kevalassa dukkhakkhandhassa nirodho hotī”ti.	90	
PA_sn_22:90.10.1	“Evametaṁ, āvuso ānanda, hoti yesaṁ āyasmantānaṁ tādisā sabrahmacārayo anukampakā atthakāmā ovādakā anusāsakā.	90	
PA_sn_22:90.10.2	Idañca pana me āyasmato ānandassa dhammadesanaṁ sutvā dhammo abhisamito”ti.	90	
PA_sn_22:90.10.3	Aṭṭhamaṁ.	90	
PA_sn_22:91.0.1	Saṁyutta Nikāya 22.91	91	
PA_sn_22:91.0.2	9. Theravagga	91	
PA_sn_22:91.0.3	Rāhulasutta	91	
PA_sn_22:91.1.1	Sāvatthinidānaṁ.	91	
PA_sn_22:91.1.2	Atha kho āyasmā rāhulo yena bhagavā tenupasaṅkami; upasaṅkamitvā …pe… ekamantaṁ nisinno kho āyasmā rāhulo bhagavantaṁ etadavoca:	91	
PA_sn_22:91.1.3	“kathaṁ nu kho, bhante, jānato kathaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti?	91	
PA_sn_22:91.2.1_0	“Yaṁ kiñci, rāhula, rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ	91	
PA_sn_22:91.2.1_1	vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ ‘netaṁ mama,	91	
PA_sn_22:91.2.1_2	nesohamasmi, na meso attā’ti evametaṁ yathābhūtaṁ sammappaññāya passati.	91	
PA_sn_22:91.2.2	Yā kāci vedanā …	91	
PA_sn_22:91.2.3	yā kāci saññā …	91	
PA_sn_22:91.2.4	ye keci saṅkhārā …	91	
PA_sn_22:91.2.5	yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā …pe…	91	
PA_sn_22:91.2.6	sabbaṁ viññāṇaṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya passati.	91	
PA_sn_22:91.2.7	Evaṁ kho, rāhula, jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti.	91	
PA_sn_22:91.2.8	Navamaṁ.	91	
PA_sn_22:92.0.1	Saṁyutta Nikāya 22.92	92	
PA_sn_22:92.0.2	9. Theravagga	92	
PA_sn_22:92.0.3	Dutiyarāhulasutta	92	
PA_sn_22:92.1.1	Sāvatthinidānaṁ.	92	
PA_sn_22:92.1.2	Ekamantaṁ nisinno kho āyasmā rāhulo bhagavantaṁ etadavoca:	92	
PA_sn_22:92.1.3_0	“kathaṁ nu kho, bhante, jānato kathaṁ passato imasmiñca saviññāṇake kāye bahiddhā	92	
PA_sn_22:92.1.3_1	ca sabbanimittesu ahaṅkāramamaṅkāramānāpagataṁ mānasaṁ hoti vidhāsamatikkantaṁ santaṁ suvimuttan”ti?	92	
PA_sn_22:92.2.1_0	“Yaṁ kiñci, rāhula, rūpaṁ atītānāgatapaccuppannaṁ ajjhattaṁ vā bahiddhā vā …pe… yaṁ	92	
PA_sn_22:92.2.1_1	dūre santike vā, sabbaṁ rūpaṁ ‘netaṁ mama, nesohamasmi, na meso attā’ti evametaṁ	92	
PA_sn_22:92.2.1_2	yathābhūtaṁ sammappaññāya disvā anupādā vimutto hoti.	92	
PA_sn_22:92.2.2	Yā kāci vedanā …	92	
PA_sn_22:92.2.3	yā kāci saññā …	92	
PA_sn_22:92.2.4	ye keci saṅkhārā …	92	
PA_sn_22:92.2.5_0	yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ	92	
PA_sn_22:92.2.5_1	vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ ‘netaṁ mama, nesohamasmi,	92	
PA_sn_22:92.2.5_2	na meso attā’ti evametaṁ yathābhūtaṁ sammappaññāya disvā anupādā vimutto hoti.	92	
PA_sn_22:92.2.6	Evaṁ kho, rāhula, jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānāpagataṁ mānasaṁ hoti vidhāsamatikkantaṁ santaṁ suvimuttan”ti.	92	
PA_sn_22:92.2.7	Dasamaṁ.	92	
PA_sn_22:92.2.8	Theravaggo catuttho.	92	
PA_sn_22:92.3.0	Tassuddānaṁ	92	
PA_sn_22:92.3.1	Ānando tisso yamako,	92	
PA_sn_22:92.3.2	anurādho ca vakkali;	92	
PA_sn_22:92.3.3	Assaji khemako channo,	92	
PA_sn_22:92.3.4	rāhulā apare duve.	92	
PA_sn_22:93.0.1	Saṁyutta Nikāya 22.93	93	
PA_sn_22:93.0.2	10. Pupphavagga	93	
PA_sn_22:93.0.3	Nadīsutta	93	
PA_sn_22:93.1.1	Sāvatthinidānaṁ.	93	
PA_sn_22:93.1.2_0	“Seyyathāpi, bhikkhave, nadī pabbateyyā ohārinī dūraṅgamā sīghasotā. Tassā ubhosu	93	
PA_sn_22:93.1.2_1	tīresu kāsā cepi jātā assu, te naṁ ajjholambeyyuṁ; kusā cepi jātā assu, te naṁ ajjholambeyyuṁ;	93	
PA_sn_22:93.1.2_2	pabbajā cepi jātā assu, te naṁ ajjholambeyyuṁ; bīraṇā cepi jātā assu, te naṁ ajjholambeyyuṁ;	93	
PA_sn_22:93.1.2_3	rukkhā cepi jātā assu, te naṁ ajjholambeyyuṁ. Tassā puriso sotena vuyhamāno kāse	93	
PA_sn_22:93.1.2_4	cepi gaṇheyya, te palujjeyyuṁ. So tatonidānaṁ anayabyasanaṁ āpajjeyya. Kuse cepi	93	
PA_sn_22:93.1.2_5	gaṇheyya, pabbaje cepi gaṇheyya, bīraṇe cepi gaṇheyya, rukkhe cepi gaṇheyya, te palujjeyyuṁ.	93	
PA_sn_22:93.1.2_6	So tatonidānaṁ anayabyasanaṁ āpajjeyya.	93	
PA_sn_22:93.1.3	Evameva kho, bhikkhave, assutavā puthujjano ariyānaṁ adassāvī ariyadhammassa akovido ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto	93	
PA_sn_22:93.1.4	rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.	93	
PA_sn_22:93.1.5	Tassa taṁ rūpaṁ palujjati.	93	
PA_sn_22:93.1.6	So tatonidānaṁ anayabyasanaṁ āpajjati.	93	
PA_sn_22:93.1.7	Vedanaṁ …	93	
PA_sn_22:93.1.8	saññaṁ …	93	
PA_sn_22:93.1.9	saṅkhāre …	93	
PA_sn_22:93.1.10	viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.	93	
PA_sn_22:93.1.11	Tassa taṁ viññāṇaṁ palujjati.	93	
PA_sn_22:93.1.12	So tatonidānaṁ anayabyasanaṁ āpajjati.	93	
PA_sn_22:93.1.13	Taṁ kiṁ maññatha, bhikkhave,	93	
PA_sn_22:93.1.14	rūpaṁ niccaṁ vā aniccaṁ vā”ti?	93	
PA_sn_22:93.1.15	“Aniccaṁ, bhante”.	93	
PA_sn_22:93.1.16	…pe…	93	
PA_sn_22:93.1.17	“Vedanā …	93	
PA_sn_22:93.1.18	saññā …	93	
PA_sn_22:93.1.19	saṅkhārā …	93	
PA_sn_22:93.1.20	viññāṇaṁ niccaṁ vā aniccaṁ vā”ti?	93	
PA_sn_22:93.1.21	“Aniccaṁ, bhante”.	93	
PA_sn_22:93.1.22	“Tasmātiha …pe…	93	
PA_sn_22:93.1.23	evaṁ passaṁ …pe…	93	
PA_sn_22:93.1.24	nāparaṁ itthattāyāti pajānātī”ti.	93	
PA_sn_22:93.1.25	Paṭhamaṁ.	93	
PA_sn_22:94.0.1	Saṁyutta Nikāya 22.94	94	
PA_sn_22:94.0.2	10. Pupphavagga	94	
PA_sn_22:94.0.3	Pupphasutta	94	
PA_sn_22:94.1.1	Sāvatthinidānaṁ.	94	
PA_sn_22:94.1.2	“Nāhaṁ, bhikkhave, lokena vivadāmi, lokova mayā vivadati.	94	
PA_sn_22:94.1.3	Na, bhikkhave, dhammavādī kenaci lokasmiṁ vivadati.	94	
PA_sn_22:94.1.4	Yaṁ, bhikkhave, natthisammataṁ loke paṇḍitānaṁ, ahampi taṁ ‘natthī’ti vadāmi.	94	
PA_sn_22:94.1.5	Yaṁ, bhikkhave, atthisammataṁ loke paṇḍitānaṁ, ahampi taṁ ‘atthī’ti vadāmi.	94	
PA_sn_22:94.2.1	Kiñca, bhikkhave, natthisammataṁ loke paṇḍitānaṁ, yamahaṁ ‘natthī’ti vadāmi?	94	
PA_sn_22:94.2.2	Rūpaṁ, bhikkhave, niccaṁ dhuvaṁ sassataṁ avipariṇāmadhammaṁ natthisammataṁ loke paṇḍitānaṁ; ahampi taṁ ‘natthī’ti vadāmi.	94	
PA_sn_22:94.2.3	Vedanā …	94	
PA_sn_22:94.2.4	saññā …	94	
PA_sn_22:94.2.5	saṅkhārā …	94	
PA_sn_22:94.2.6	viññāṇaṁ niccaṁ dhuvaṁ sassataṁ avipariṇāmadhammaṁ natthisammataṁ loke paṇḍitānaṁ; ahampi taṁ ‘natthī’ti vadāmi.	94	
PA_sn_22:94.2.7	Idaṁ kho, bhikkhave, natthisammataṁ loke paṇḍitānaṁ; ahampi taṁ ‘natthī’ti vadāmi.	94	
PA_sn_22:94.3.1	Kiñca, bhikkhave, atthisammataṁ loke paṇḍitānaṁ, yamahaṁ ‘atthī’ti vadāmi?	94	
PA_sn_22:94.3.2	Rūpaṁ, bhikkhave, aniccaṁ dukkhaṁ vipariṇāmadhammaṁ atthisammataṁ loke paṇḍitānaṁ; ahampi taṁ ‘atthī’ti vadāmi.	94	
PA_sn_22:94.3.3	Vedanā aniccā …pe…	94	
PA_sn_22:94.3.4	viññāṇaṁ aniccaṁ dukkhaṁ vipariṇāmadhammaṁ atthisammataṁ loke paṇḍitānaṁ; ahampi taṁ ‘atthī’ti vadāmi.	94	
PA_sn_22:94.3.5	Idaṁ kho, bhikkhave, atthisammataṁ loke paṇḍitānaṁ; ahampi taṁ ‘atthī’ti vadāmi.	94	
PA_sn_22:94.4.1	Atthi, bhikkhave, loke lokadhammo, taṁ tathāgato abhisambujjhati abhisameti;	94	
PA_sn_22:94.4.2	abhisambujjhitvā abhisametvā taṁ ācikkhati deseti paññapeti paṭṭhapeti vivarati vibhajati uttānīkaroti.	94	
PA_sn_22:94.5.1	Kiñca, bhikkhave, loke lokadhammo, taṁ tathāgato abhisambujjhati abhisameti, abhisambujjhitvā abhisametvā ācikkhati deseti paññapeti paṭṭhapeti vivarati vibhajati uttānīkaroti?	94	
PA_sn_22:94.5.2	Rūpaṁ, bhikkhave, loke lokadhammo taṁ tathāgato abhisambujjhati abhisameti.	94	
PA_sn_22:94.5.3	Abhisambujjhitvā abhisametvā ācikkhati deseti paññapeti paṭṭhapeti vivarati vibhajati uttānīkaroti.	94	
PA_sn_22:94.6.1_0	Yo, bhikkhave, tathāgatena evaṁ ācikkhiyamāne desiyamāne paññapiyamāne paṭṭhapiyamāne	94	
PA_sn_22:94.6.1_1	vivariyamāne vibhajiyamāne uttānīkariyamāne na jānāti na passati tamahaṁ, bhikkhave,	94	
PA_sn_22:94.6.1_2	bālaṁ puthujjanaṁ andhaṁ acakkhukaṁ ajānantaṁ apassantaṁ kinti karomi.	94	
PA_sn_22:94.6.2	Vedanā, bhikkhave, loke lokadhammo …pe…	94	
PA_sn_22:94.6.3	saññā, bhikkhave …	94	
PA_sn_22:94.6.4	saṅkhārā, bhikkhave …	94	
PA_sn_22:94.6.5	viññāṇaṁ, bhikkhave, loke lokadhammo taṁ tathāgato abhisambujjhati abhisameti.	94	
PA_sn_22:94.6.6	Abhisambujjhitvā abhisametvā ācikkhati deseti paññapeti paṭṭhapeti vivarati vibhajati uttānīkaroti.	94	
PA_sn_22:94.7.1_0	Yo, bhikkhave, tathāgatena evaṁ ācikkhiyamāne desiyamāne paññapiyamāne paṭṭhapiyamāne	94	
PA_sn_22:94.7.1_1	vivariyamāne vibhajiyamāne uttānīkariyamāne na jānāti na passati tamahaṁ, bhikkhave,	94	
PA_sn_22:94.7.1_2	bālaṁ puthujjanaṁ andhaṁ acakkhukaṁ ajānantaṁ apassantaṁ kinti karomi.	94	
PA_sn_22:94.8.1	Seyyathāpi, bhikkhave, uppalaṁ vā padumaṁ vā puṇḍarīkaṁ vā udake jātaṁ udake saṁvaḍḍhaṁ udakā accuggamma ṭhāti anupalittaṁ udakena;	94	
PA_sn_22:94.8.2	evameva kho, bhikkhave, tathāgato loke jāto loke saṁvaḍḍho lokaṁ abhibhuyya viharati anupalitto lokenā”ti.	94	
PA_sn_22:94.8.3	Dutiyaṁ.	94	
PA_sn_22:95.0.1	Saṁyutta Nikāya 22.95	95	
PA_sn_22:95.0.2	10. Pupphavagga	95	
PA_sn_22:95.0.3	Pheṇapiṇḍūpamasutta	95	
PA_sn_22:95.1.1	Ekaṁ samayaṁ bhagavā ayujjhāyaṁ viharati gaṅgāya nadiyā tīre.	95	
PA_sn_22:95.1.2	Tatra kho bhagavā bhikkhū āmantesi:	95	
PA_sn_22:95.2.1_0	“Seyyathāpi, bhikkhave, ayaṁ gaṅgā nadī mahantaṁ pheṇapiṇḍaṁ āvaheyya. Tamenaṁ cakkhumā	95	
PA_sn_22:95.2.1_1	puriso passeyya nijjhāyeyya yoniso upaparikkheyya. Tassa taṁ passato nijjhāyato yoniso	95	
PA_sn_22:95.2.1_2	upaparikkhato rittakaññeva khāyeyya, tucchakaññeva khāyeyya, asārakaññeva khāyeyya.	95	
PA_sn_22:95.2.1_3	Kiñhi siyā, bhikkhave, pheṇapiṇḍe sāro?	95	
PA_sn_22:95.2.2_0	Evameva kho, bhikkhave, yaṁ kiñci rūpaṁ atītānāgatapaccuppannaṁ …pe… yaṁ dūre santike	95	
PA_sn_22:95.2.2_1	vā taṁ bhikkhu passati nijjhāyati yoniso upaparikkhati. Tassa taṁ passato nijjhāyato	95	
PA_sn_22:95.2.2_2	yoniso upaparikkhato rittakaññeva khāyati, tucchakaññeva khāyati, asārakaññeva khāyati.	95	
PA_sn_22:95.2.2_3	Kiñhi siyā, bhikkhave, rūpe sāro?	95	
PA_sn_22:95.3.1_0	Seyyathāpi, bhikkhave, saradasamaye thullaphusitake deve vassante udake udakapubbuḷaṁ	95	
PA_sn_22:95.3.1_1	uppajjati ceva nirujjhati ca. Tamenaṁ cakkhumā puriso passeyya nijjhāyeyya yoniso	95	
PA_sn_22:95.3.1_2	upaparikkheyya. Tassa taṁ passato nijjhāyato yoniso upaparikkhato rittakaññeva khāyeyya,	95	
PA_sn_22:95.3.1_3	tucchakaññeva khāyeyya, asārakaññeva khāyeyya. Kiñhi siyā, bhikkhave, udakapubbuḷe sāro?	95	
PA_sn_22:95.3.2_0	Evameva kho, bhikkhave, yā kāci vedanā atītānāgatapaccuppannā …pe… yā dūre santike	95	
PA_sn_22:95.3.2_1	vā taṁ bhikkhu passati nijjhāyati yoniso upaparikkhati. Tassa taṁ passato nijjhāyato	95	
PA_sn_22:95.3.2_2	yoniso upaparikkhato rittakaññeva khāyati, tucchakaññeva khāyati, asārakaññeva khāyati.	95	
PA_sn_22:95.3.2_3	Kiñhi siyā, bhikkhave, vedanāya sāro?	95	
PA_sn_22:95.4.1_0	Seyyathāpi, bhikkhave, gimhānaṁ pacchime māse ṭhite majjhanhike kāle marīcikā phandati.	95	
PA_sn_22:95.4.1_1	Tamenaṁ cakkhumā puriso passeyya nijjhāyeyya yoniso upaparikkheyya. Tassa taṁ passato	95	
PA_sn_22:95.4.1_2	nijjhāyato yoniso upaparikkhato rittakaññeva khāyeyya, tucchakaññeva khāyeyya …pe…	95	
PA_sn_22:95.4.1_3	kiñhi siyā, bhikkhave, marīcikāya sāro?	95	
PA_sn_22:95.4.2	Evameva kho, bhikkhave, yā kāci saññā …pe….	95	
PA_sn_22:95.5.1_0	Seyyathāpi, bhikkhave, puriso sāratthiko sāragavesī sārapariyesanaṁ caramāno tiṇhaṁ	95	
PA_sn_22:95.5.1_1	kuṭhāriṁ ādāya vanaṁ paviseyya. So tattha passeyya mahantaṁ kadalikkhandhaṁ ujuṁ	95	
PA_sn_22:95.5.1_2	navaṁ akukkukajātaṁ. Tamenaṁ mūle chindeyya; mūle chetvā agge chindeyya, agge chetvā	95	
PA_sn_22:95.5.1_3	pattavaṭṭiṁ vinibbhujeyya. So tassa pattavaṭṭiṁ vinibbhujanto pheggumpi nādhigaccheyya,	95	
PA_sn_22:95.5.1_4	kuto sāraṁ. Tamenaṁ cakkhumā puriso passeyya nijjhāyeyya yoniso upaparikkheyya. Tassa	95	
PA_sn_22:95.5.1_5	taṁ passato nijjhāyato yoniso upaparikkhato rittakaññeva khāyeyya, tucchakaññeva	95	
PA_sn_22:95.5.1_6	khāyeyya, asārakaññeva khāyeyya. Kiñhi siyā, bhikkhave, kadalikkhandhe sāro?	95	
PA_sn_22:95.5.2_0	Evameva kho, bhikkhave, ye keci saṅkhārā atītānāgatapaccuppannā …pe… ye dūre santike	95	
PA_sn_22:95.5.2_1	vā taṁ bhikkhu passati nijjhāyati yoniso upaparikkhati. Tassa taṁ passato nijjhāyato	95	
PA_sn_22:95.5.2_2	yoniso upaparikkhato rittakaññeva khāyati, tucchakaññeva khāyati, asārakaññeva khāyati.	95	
PA_sn_22:95.5.2_3	Kiñhi siyā, bhikkhave, saṅkhāresu sāro?	95	
PA_sn_22:95.6.1_0	Seyyathāpi, bhikkhave, māyākāro vā māyākārantevāsī vā catumahāpathe māyaṁ vidaṁseyya.	95	
PA_sn_22:95.6.1_1	Tamenaṁ cakkhumā puriso passeyya nijjhāyeyya yoniso upaparikkheyya. Tassa taṁ passato	95	
PA_sn_22:95.6.1_2	nijjhāyato yoniso upaparikkhato rittakaññeva khāyeyya, tucchakaññeva khāyeyya, asārakaññeva	95	
PA_sn_22:95.6.1_3	khāyeyya. Kiñhi siyā, bhikkhave, māyāya sāro?	95	
PA_sn_22:95.6.2_0	Evameva kho, bhikkhave, yaṁ kiñci viññāṇaṁ atītānāgatapaccuppannaṁ …pe… yaṁ dūre	95	
PA_sn_22:95.6.2_1	santike vā, taṁ bhikkhu passati nijjhāyati yoniso upaparikkhati. Tassa taṁ passato	95	
PA_sn_22:95.6.2_2	nijjhāyato yoniso upaparikkhato rittakaññeva khāyati, tucchakaññeva khāyati, asārakaññeva	95	
PA_sn_22:95.6.2_3	khāyati. Kiñhi siyā, bhikkhave, viññāṇe sāro?	95	
PA_sn_22:95.7.1	Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi … saññāyapi … saṅkhāresupi … viññāṇasmimpi nibbindati.	95	
PA_sn_22:95.7.2	Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti …pe…	95	
PA_sn_22:95.7.3	nāparaṁ itthattāyāti pajānāti”.	95	
PA_sn_22:95.8.1	Idamavoca bhagavā.	95	
PA_sn_22:95.8.2	Idaṁ vatvāna sugato athāparaṁ etadavoca satthā:	95	
PA_sn_22:95.9.1	“Pheṇapiṇḍūpamaṁ rūpaṁ,	95	
PA_sn_22:95.9.2	vedanā bubbuḷūpamā;	95	
PA_sn_22:95.9.3	Marīcikūpamā saññā,	95	
PA_sn_22:95.9.4	saṅkhārā kadalūpamā;	95	
PA_sn_22:95.9.5	Māyūpamañca viññāṇaṁ,	95	
PA_sn_22:95.9.6	desitādiccabandhunā.	95	
PA_sn_22:95.10.1	Yathā yathā nijjhāyati,	95	
PA_sn_22:95.10.2	yoniso upaparikkhati;	95	
PA_sn_22:95.10.3	Rittakaṁ tucchakaṁ hoti,	95	
PA_sn_22:95.10.4	yo naṁ passati yoniso.	95	
PA_sn_22:95.11.1	Imañca kāyaṁ ārabbha,	95	
PA_sn_22:95.11.2	bhūripaññena desitaṁ;	95	
PA_sn_22:95.11.3	Pahānaṁ tiṇṇaṁ dhammānaṁ,	95	
PA_sn_22:95.11.4	rūpaṁ passatha chaḍḍitaṁ.	95	
PA_sn_22:95.12.1	Āyu usmā ca viññāṇaṁ,	95	
PA_sn_22:95.12.2	yadā kāyaṁ jahantimaṁ;	95	
PA_sn_22:95.12.3	Apaviddho tadā seti,	95	
PA_sn_22:95.12.4	parabhattaṁ acetanaṁ.	95	
PA_sn_22:95.13.1	Etādisāyaṁ santāno,	95	
PA_sn_22:95.13.2	māyāyaṁ bālalāpinī;	95	
PA_sn_22:95.13.3	Vadhako esa akkhāto,	95	
PA_sn_22:95.13.4	sāro ettha na vijjati.	95	
PA_sn_22:95.14.1	Evaṁ khandhe avekkheyya,	95	
PA_sn_22:95.14.2	bhikkhu āraddhavīriyo;	95	
PA_sn_22:95.14.3	Divā vā yadi vā rattiṁ,	95	
PA_sn_22:95.14.4	sampajāno paṭissato.	95	
PA_sn_22:95.15.1	Jaheyya sabbasaṁyogaṁ,	95	
PA_sn_22:95.15.2	kareyya saraṇattano;	95	
PA_sn_22:95.15.3	Careyyādittasīsova,	95	
PA_sn_22:95.15.4	patthayaṁ accutaṁ padan”ti.	95	
PA_sn_22:95.15.5	Tatiyaṁ.	95	
PA_sn_22:96.0.1	Saṁyutta Nikāya 22.96	96	
PA_sn_22:96.0.2	10. Pupphavagga	96	
PA_sn_22:96.0.3	Gomayapiṇḍasutta	96	
PA_sn_22:96.1.1	Sāvatthinidānaṁ.	96	
PA_sn_22:96.1.2	Ekamantaṁ nisinno kho so bhikkhu bhagavantaṁ etadavoca:	96	
PA_sn_22:96.1.3	“atthi nu kho, bhante, kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati?	96	
PA_sn_22:96.1.4	Atthi nu kho, bhante, kāci vedanā yā vedanā niccā dhuvā sassatā avipariṇāmadhammā sassatisamaṁ tatheva ṭhassati?	96	
PA_sn_22:96.1.5	Atthi nu kho, bhante, kāci saññā yā saññā …pe…	96	
PA_sn_22:96.1.6	atthi nu kho, bhante, keci saṅkhārā ye saṅkhārā niccā dhuvā sassatā avipariṇāmadhammā sassatisamaṁ tatheva ṭhassanti?	96	
PA_sn_22:96.1.7	Atthi nu kho, bhante, kiñci viññāṇaṁ, yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti?	96	
PA_sn_22:96.1.8	“Natthi kho, bhikkhu, kiñci rūpaṁ, yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.	96	
PA_sn_22:96.1.9	Natthi kho, bhikkhu, kāci vedanā …	96	
PA_sn_22:96.1.10	kāci saññā …	96	
PA_sn_22:96.1.11	keci saṅkhārā …	96	
PA_sn_22:96.1.12	kiñci viññāṇaṁ, yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti.	96	
PA_sn_22:96.2.1	Atha kho bhagavā parittaṁ gomayapiṇḍaṁ pāṇinā gahetvā taṁ bhikkhuṁ etadavoca:	96	
PA_sn_22:96.2.2	“ettakopi kho, bhikkhu, attabhāvapaṭilābho natthi nicco dhuvo sassato avipariṇāmadhammo sassatisamaṁ tatheva ṭhassati.	96	
PA_sn_22:96.2.3	Ettako cepi, bhikkhu, attabhāvapaṭilābho abhavissa nicco dhuvo sassato avipariṇāmadhammo, nayidaṁ brahmacariyavāso paññāyetha sammā dukkhakkhayāya.	96	
PA_sn_22:96.2.4	Yasmā ca kho, bhikkhu, ettakopi attabhāvapaṭilābho natthi nicco dhuvo sassato avipariṇāmadhammo, tasmā brahmacariyavāso paññāyati sammā dukkhakkhayāya.	96	
PA_sn_22:96.3.1	Bhūtapubbāhaṁ, bhikkhu, rājā ahosiṁ khattiyo muddhāvasitto.	96	
PA_sn_22:96.3.2	Tassa mayhaṁ, bhikkhu, rañño sato khattiyassa muddhāvasittassa caturāsītinagarasahassāni ahesuṁ kusāvatīrājadhānippamukhāni.	96	
PA_sn_22:96.3.3	Tassa mayhaṁ, bhikkhu, rañño sato khattiyassa muddhāvasittassa caturāsītipāsādasahassāni ahesuṁ dhammapāsādappamukhāni.	96	
PA_sn_22:96.3.4	Tassa mayhaṁ, bhikkhu, rañño sato khattiyassa muddhāvasittassa caturāsītikūṭāgārasahassāni ahesuṁ mahābyūhakūṭāgārappamukhāni.	96	
PA_sn_22:96.3.5_0	Tassa mayhaṁ, bhikkhu, rañño sato khattiyassa muddhāvasittassa caturāsītipallaṅkasahassāni	96	
PA_sn_22:96.3.5_1	ahesuṁ dantamayāni sāramayāni sovaṇṇamayāni goṇakatthatāni paṭikatthatāni paṭalikatthatāni	96	
PA_sn_22:96.3.5_2	kadalimigapavarapaccattharaṇāni sauttaracchadāni ubhatolohitakūpadhānāni.	96	
PA_sn_22:96.3.6	Tassa mayhaṁ, bhikkhu, rañño sato khattiyassa muddhāvasittassa caturāsītināgasahassāni ahesuṁ sovaṇṇālaṅkārāni sovaṇṇaddhajāni hemajālapaṭicchannāni uposathanāgarājappamukhāni.	96	
PA_sn_22:96.3.7	Tassa mayhaṁ, bhikkhu, rañño sato khattiyassa muddhāvasittassa caturāsītiassasahassāni ahesuṁ sovaṇṇālaṅkārāni sovaṇṇaddhajāni hemajālapaṭicchannāni valāhakaassarājappamukhāni.	96	
PA_sn_22:96.3.8	Tassa mayhaṁ, bhikkhu, rañño sato khattiyassa muddhāvasittassa caturāsītirathasahassāni ahesuṁ sovaṇṇālaṅkārāni sovaṇṇaddhajāni hemajālapaṭicchannāni vejayantarathappamukhāni.	96	
PA_sn_22:96.3.9	Tassa mayhaṁ, bhikkhu, rañño sato khattiyassa muddhāvasittassa caturāsītimaṇisahassāni ahesuṁ maṇiratanappamukhāni.	96	
PA_sn_22:96.3.10	Tassa mayhaṁ, bhikkhu …pe… caturāsītiitthisahassāni ahesuṁ subhaddādevippamukhāni.	96	
PA_sn_22:96.3.11	Tassa mayhaṁ, bhikkhu …pe… caturāsītikhattiyasahassāni ahesuṁ anuyantāni pariṇāyakaratanappamukhāni.	96	
PA_sn_22:96.3.12	Tassa mayhaṁ, bhikkhu …pe… caturāsītidhenusahassāni ahesuṁ dukūlasandānāni kaṁsūpadhāraṇāni.	96	
PA_sn_22:96.3.13	Tassa mayhaṁ, bhikkhu …pe… caturāsītivatthakoṭisahassāni ahesuṁ khomasukhumāni koseyyasukhumāni kambalasukhumāni kappāsikasukhumāni.	96	
PA_sn_22:96.3.14	Tassa mayhaṁ, bhikkhu …pe… caturāsītithālipākasahassāni ahesuṁ; sāyaṁ pātaṁ bhattābhihāro abhihariyittha.	96	
PA_sn_22:96.4.1	Tesaṁ kho pana, bhikkhu, caturāsītiyā nagarasahassānaṁ ekaññeva taṁ nagaraṁ hoti yamahaṁ tena samayena ajjhāvasāmi—kusāvatī rājadhānī.	96	
PA_sn_22:96.4.2	Tesaṁ kho pana, bhikkhu, caturāsītiyā pāsādasahassānaṁ ekoyeva so pāsādo hoti yamahaṁ tena samayena ajjhāvasāmi—dhammo pāsādo.	96	
PA_sn_22:96.4.3	Tesaṁ kho pana, bhikkhu, caturāsītiyā kūṭāgārasahassānaṁ ekaññeva taṁ kūṭāgāraṁ hoti yamahaṁ tena samayena ajjhāvasāmi—mahābyūhaṁ kūṭāgāraṁ.	96	
PA_sn_22:96.4.4	Tesaṁ kho pana, bhikkhu, caturāsītiyā pallaṅkasahassānaṁ ekoyeva so pallaṅko hoti yamahaṁ tena samayena paribhuñjāmi—dantamayo vā sāramayo vā sovaṇṇamayo vā rūpiyamayo vā.	96	
PA_sn_22:96.4.5	Tesaṁ kho pana, bhikkhu, caturāsītiyā nāgasahassānaṁ ekoyeva so nāgo hoti yamahaṁ tena samayena abhiruhāmi—uposatho nāgarājā.	96	
PA_sn_22:96.4.6	Tesaṁ kho pana, bhikkhu, caturāsītiyā assasahassānaṁ ekoyeva so asso hoti yamahaṁ tena samayena abhiruhāmi—valāhako assarājā.	96	
PA_sn_22:96.4.7	Tesaṁ kho pana, bhikkhu, caturāsītiyā rathasahassānaṁ ekoyeva so ratho hoti yamahaṁ tena samayena abhiruhāmi—vejayanto ratho.	96	
PA_sn_22:96.4.8	Tesaṁ kho pana, bhikkhu, caturāsītiyā itthisahassānaṁ ekāyeva sā itthī hoti yā maṁ tena samayena paccupaṭṭhāti—khattiyānī vā velāmikā vā.	96	
PA_sn_22:96.4.9_0	Tesaṁ kho pana, bhikkhu, caturāsītiyā vatthakoṭisahassānaṁ ekaññeva taṁ vatthayugaṁ	96	
PA_sn_22:96.4.9_1	hoti yamahaṁ tena samayena paridahāmi—khomasukhumaṁ vā koseyyasukhumaṁ vā kambalasukhumaṁ	96	
PA_sn_22:96.4.9_2	vā kappāsikasukhumaṁ vā.	96	
PA_sn_22:96.4.10	Tesaṁ kho pana, bhikkhu, caturāsītiyā thālipākasahassānaṁ ekoyeva so thālipāko hoti yato nāḷikodanaparamaṁ bhuñjāmi tadupiyañca sūpeyyaṁ.	96	
PA_sn_22:96.4.11	Iti kho, bhikkhu, sabbe te saṅkhārā atītā niruddhā vipariṇatā.	96	
PA_sn_22:96.4.12	Evaṁ aniccā kho, bhikkhu, saṅkhārā.	96	
PA_sn_22:96.4.13	Evaṁ addhuvā kho, bhikkhu, saṅkhārā.	96	
PA_sn_22:96.4.14	Evaṁ anassāsikā kho, bhikkhu, saṅkhārā.	96	
PA_sn_22:96.4.15	Yāvañcidaṁ, bhikkhu, alameva sabbasaṅkhāresu nibbindituṁ, alaṁ virajjituṁ, alaṁ vimuccitun”ti.	96	
PA_sn_22:96.4.16	Catutthaṁ.	96	
PA_sn_22:97.0.1	Saṁyutta Nikāya 22.97	97	
PA_sn_22:97.0.2	10. Pupphavagga	97	
PA_sn_22:97.0.3	Nakhasikhāsutta	97	
PA_sn_22:97.1.1	Sāvatthinidānaṁ.	97	
PA_sn_22:97.1.2	Ekamantaṁ nisinno kho so bhikkhu bhagavantaṁ etadavoca:	97	
PA_sn_22:97.1.3	“atthi nu kho, bhante, kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati?	97	
PA_sn_22:97.1.4	Atthi nu kho, bhante, kāci vedanā yā vedanā niccā dhuvā sassatā avipariṇāmadhammā sassatisamaṁ tatheva ṭhassati?	97	
PA_sn_22:97.1.5	Atthi nu kho, bhante, kāci saññā …pe…	97	
PA_sn_22:97.1.6	keci saṅkhārā, ye saṅkhārā niccā dhuvā sassatā avipariṇāmadhammā sassatisamaṁ tatheva ṭhassanti?	97	
PA_sn_22:97.1.7	Atthi nu kho, bhante, kiñci viññāṇaṁ, yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti?	97	
PA_sn_22:97.1.8	“Natthi kho, bhikkhu, kiñci rūpaṁ, yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.	97	
PA_sn_22:97.1.9	Natthi kho, bhikkhu, kāci vedanā …	97	
PA_sn_22:97.1.10	kāci saññā …	97	
PA_sn_22:97.1.11	keci saṅkhārā …pe…	97	
PA_sn_22:97.1.12	kiñci viññāṇaṁ, yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti.	97	
PA_sn_22:97.2.1	Atha kho bhagavā parittaṁ nakhasikhāyaṁ paṁsuṁ āropetvā taṁ bhikkhuṁ etadavoca:	97	
PA_sn_22:97.2.2	“ettakampi kho, bhikkhu, rūpaṁ natthi niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.	97	
PA_sn_22:97.2.3	Ettakañcepi, bhikkhu, rūpaṁ abhavissa niccaṁ dhuvaṁ sassataṁ avipariṇāmadhammaṁ, nayidaṁ brahmacariyavāso paññāyetha sammā dukkhakkhayāya.	97	
PA_sn_22:97.2.4	Yasmā ca kho, bhikkhu, ettakampi rūpaṁ natthi niccaṁ dhuvaṁ sassataṁ avipariṇāmadhammaṁ, tasmā brahmacariyavāso paññāyati sammā dukkhakkhayāya”.	97	
PA_sn_22:97.3.1	Ettakāpi kho, bhikkhu, vedanā natthi niccā dhuvā sassatā avipariṇāmadhammā sassatisamaṁ tatheva ṭhassati.	97	
PA_sn_22:97.3.2	Ettakā cepi, bhikkhu, vedanā abhavissa niccā dhuvā sassatā avipariṇāmadhammā, na yidaṁ brahmacariyavāso paññāyetha sammā dukkhakkhayāya.	97	
PA_sn_22:97.3.3	Yasmā ca kho, bhikkhu, ettakāpi vedanā natthi niccā dhuvā sassatā avipariṇāmadhammā, tasmā brahmacariyavāso paññāyati sammā dukkhakkhayāya.	97	
PA_sn_22:97.4.1	Ettakāpi kho, bhikkhu, saññā natthi …pe…	97	
PA_sn_22:97.4.2	ettakāpi kho, bhikkhu, saṅkhārā natthi niccā dhuvā sassatā avipariṇāmadhammā sassatisamaṁ tatheva ṭhassanti.	97	
PA_sn_22:97.4.3	Ettakā cepi, bhikkhu, saṅkhārā abhavissaṁsu niccā dhuvā sassatā avipariṇāmadhammā, na yidaṁ brahmacariyavāso paññāyetha sammā dukkhakkhayāya.	97	
PA_sn_22:97.4.4	Yasmā ca kho, bhikkhu, ettakāpi saṅkhārā natthi niccā dhuvā sassatā avipariṇāmadhammā, tasmā brahmacariyavāso paññāyati sammā dukkhakkhayāya.	97	
PA_sn_22:97.5.1	Ettakampi kho, bhikkhu, viññāṇaṁ natthi niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.	97	
PA_sn_22:97.5.2	Ettakampi kho, bhikkhu, viññāṇaṁ abhavissa niccaṁ dhuvaṁ sassataṁ avipariṇāmadhammaṁ, na yidaṁ brahmacariyavāso paññāyetha sammā dukkhakkhayāya.	97	
PA_sn_22:97.5.3	Yasmā ca kho, bhikkhu, ettakampi viññāṇaṁ natthi niccaṁ dhuvaṁ sassataṁ avipariṇāmadhammaṁ, tasmā brahmacariyavāso paññāyati sammā dukkhakkhayāya.	97	
PA_sn_22:97.6.1	Taṁ kiṁ maññasi, bhikkhu,	97	
PA_sn_22:97.6.2	rūpaṁ niccaṁ vā aniccaṁ vā”ti?	97	
PA_sn_22:97.6.3	“Aniccaṁ, bhante”.	97	
PA_sn_22:97.6.4	“Vedanā …	97	
PA_sn_22:97.6.5	saññā …	97	
PA_sn_22:97.6.6	saṅkhārā …	97	
PA_sn_22:97.6.7	viññāṇaṁ niccaṁ vā aniccaṁ vā”ti?	97	
PA_sn_22:97.6.8	“Aniccaṁ, bhante” …pe…	97	
PA_sn_22:97.6.9	“tasmātiha …pe…	97	
PA_sn_22:97.6.10	evaṁ passaṁ …pe…	97	
PA_sn_22:97.6.11	nāparaṁ itthattāyāti pajānātī”ti.	97	
PA_sn_22:97.6.12	Pañcamaṁ.	97	
PA_sn_22:98.0.1	Saṁyutta Nikāya 22.98	98	
PA_sn_22:98.0.2	10. Pupphavagga	98	
PA_sn_22:98.0.3	Suddhikasutta	98	
PA_sn_22:98.1.1	Sāvatthinidānaṁ.	98	
PA_sn_22:98.1.2	Ekamantaṁ nisinno kho so bhikkhu bhagavantaṁ etadavoca:	98	
PA_sn_22:98.1.3	“atthi nu kho, bhante, kiñci rūpaṁ, yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati?	98	
PA_sn_22:98.1.4	Atthi nu kho, bhante, kāci vedanā …pe…	98	
PA_sn_22:98.1.5	kāci saññā …	98	
PA_sn_22:98.1.6	keci saṅkhārā …	98	
PA_sn_22:98.1.7	kiñci viññāṇaṁ, yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti?	98	
PA_sn_22:98.1.8	“Natthi kho, bhikkhu, kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.	98	
PA_sn_22:98.1.9	Natthi kho, bhikkhu, kāci vedanā …	98	
PA_sn_22:98.1.10	kāci saññā …	98	
PA_sn_22:98.1.11	keci saṅkhārā …	98	
PA_sn_22:98.1.12	kiñci viññāṇaṁ, yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti.	98	
PA_sn_22:98.1.13	Chaṭṭhaṁ.	98	
PA_sn_22:99.0.1	Saṁyutta Nikāya 22.99	99	
PA_sn_22:99.0.2	10. Pupphavagga	99	
PA_sn_22:99.0.3	Gaddulabaddhasutta	99	
PA_sn_22:99.1.1	Sāvatthinidānaṁ.	99	
PA_sn_22:99.1.2	“Anamataggoyaṁ, bhikkhave, saṁsāro.	99	
PA_sn_22:99.1.3	Pubbā koṭi na paññāyati avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ.	99	
PA_sn_22:99.1.4	Hoti so, bhikkhave, samayo yaṁ mahāsamuddo ussussati visussati na bhavati;	99	
PA_sn_22:99.1.5	na tvevāhaṁ, bhikkhave, avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ dukkhassa antakiriyaṁ vadāmi.	99	
PA_sn_22:99.1.6	Hoti so, bhikkhave, samayo yaṁ sineru pabbatarājā ḍayhati vinassati na bhavati;	99	
PA_sn_22:99.1.7	na tvevāhaṁ, bhikkhave, avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ dukkhassa antakiriyaṁ vadāmi.	99	
PA_sn_22:99.1.8	Hoti so, bhikkhave, samayo yaṁ mahāpathavī ḍayhati vinassati na bhavati;	99	
PA_sn_22:99.1.9	na tvevāhaṁ, bhikkhave, avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ dukkhassa antakiriyaṁ vadāmi.	99	
PA_sn_22:99.2.1	Seyyathāpi, bhikkhave, sā gaddulabaddho daḷhe khīle vā thambhe vā upanibaddho tameva khīlaṁ vā thambhaṁ vā anuparidhāvati anuparivattati;	99	
PA_sn_22:99.2.2	evameva kho, bhikkhave, assutavā puthujjano ariyānaṁ adassāvī …pe…	99	
PA_sn_22:99.2.3	sappurisadhamme avinīto rūpaṁ attato samanupassati …pe…	99	
PA_sn_22:99.2.4	vedanaṁ attato samanupassati …	99	
PA_sn_22:99.2.5	saññaṁ attato samanupassati …	99	
PA_sn_22:99.2.6	saṅkhāre attato samanupassati …	99	
PA_sn_22:99.2.7	viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.	99	
PA_sn_22:99.2.8	So rūpaññeva anuparidhāvati anuparivattati, vedanaññeva …pe… saññaññeva … saṅkhāreyeva … viññāṇaññeva anuparidhāvati anuparivattati.	99	
PA_sn_22:99.2.9_0	So rūpaṁ anuparidhāvaṁ anuparivattaṁ, vedanaṁ …pe… saññaṁ … saṅkhāre … viññāṇaṁ anuparidhāvaṁ	99	
PA_sn_22:99.2.9_1	anuparivattaṁ, na parimuccati rūpamhā, na parimuccati vedanāya, na parimuccati saññāya,	99	
PA_sn_22:99.2.9_2	na parimuccati saṅkhārehi, na parimuccati viññāṇamhā, na parimuccati jātiyā jarāmaraṇena	99	
PA_sn_22:99.2.9_3	sokehi paridevehi dukkhehi domanassehi upāyāsehi.	99	
PA_sn_22:99.2.10	‘Na parimuccati dukkhasmā’ti vadāmi.	99	
PA_sn_22:99.3.1	Sutavā ca kho, bhikkhave, ariyasāvako ariyānaṁ dassāvī …pe… sappurisadhamme suvinīto,	99	
PA_sn_22:99.3.2	na rūpaṁ attato samanupassati …pe…	99	
PA_sn_22:99.3.3	na vedanaṁ …	99	
PA_sn_22:99.3.4	na saññaṁ …	99	
PA_sn_22:99.3.5	na saṅkhāre …	99	
PA_sn_22:99.3.6	na viññāṇaṁ attato samanupassati, na viññāṇavantaṁ vā attānaṁ; na attani vā viññāṇaṁ, na viññāṇasmiṁ vā attānaṁ.	99	
PA_sn_22:99.3.7	So rūpaṁ nānuparidhāvati nānuparivattati, vedanaṁ … saññaṁ … saṅkhāre … viññāṇaṁ nānuparidhāvati nānuparivattati.	99	
PA_sn_22:99.3.8_0	So rūpaṁ ananuparidhāvaṁ ananuparivattaṁ, vedanaṁ … saññaṁ … saṅkhāre … viññāṇaṁ	99	
PA_sn_22:99.3.8_1	ananuparidhāvaṁ ananuparivattaṁ; parimuccati rūpamhā, parimuccati vedanāya, parimuccati	99	
PA_sn_22:99.3.8_2	saññāya, parimuccati saṅkhārehi, parimuccati viññāṇamhā, parimuccati jātiyā jarāmaraṇena	99	
PA_sn_22:99.3.8_3	sokehi paridevehi dukkhehi domanassehi upāyāsehi.	99	
PA_sn_22:99.3.9	‘Parimuccati dukkhasmā’ti vadāmī”ti.	99	
PA_sn_22:99.3.10	Sattamaṁ.	99	
PA_sn_22:100.0.1	Saṁyutta Nikāya 22.100	100	
PA_sn_22:100.0.2	10. Pupphavagga	100	
PA_sn_22:100.0.3	Dutiyagaddulabaddhasutta	100	
PA_sn_22:100.1.1	Sāvatthinidānaṁ.	100	
PA_sn_22:100.1.2	“Anamataggoyaṁ, bhikkhave, saṁsāro.	100	
PA_sn_22:100.1.3	Pubbā koṭi na paññāyati avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ.	100	
PA_sn_22:100.1.4_0	Seyyathāpi, bhikkhave, sā gaddulabaddho daḷhe khīle vā thambhe vā upanibaddho. So	100	
PA_sn_22:100.1.4_1	gacchati cepi tameva khīlaṁ vā thambhaṁ vā upagacchati; tiṭṭhati cepi tameva khīlaṁ	100	
PA_sn_22:100.1.4_2	vā thambhaṁ vā upatiṭṭhati; nisīdati cepi tameva khīlaṁ vā thambhaṁ vā upanisīdati;	100	
PA_sn_22:100.1.4_3	nipajjati cepi tameva khīlaṁ vā thambhaṁ vā upanipajjati.	100	
PA_sn_22:100.1.5	Evameva kho, bhikkhave, assutavā puthujjano rūpaṁ ‘etaṁ mama, esohamasmi, eso me attā’ti samanupassati.	100	
PA_sn_22:100.1.6	Vedanaṁ …	100	
PA_sn_22:100.1.7	saññaṁ …	100	
PA_sn_22:100.1.8	saṅkhāre …	100	
PA_sn_22:100.1.9	viññāṇaṁ ‘etaṁ mama, esohamasmi, eso me attā’ti samanupassati.	100	
PA_sn_22:100.1.10	So gacchati cepi ime pañcupādānakkhandhe upagacchati;	100	
PA_sn_22:100.1.11	tiṭṭhati cepi ime pañcupādānakkhandhe upatiṭṭhati;	100	
PA_sn_22:100.1.12	nisīdati cepi ime pañcupādānakkhandhe upanisīdati;	100	
PA_sn_22:100.1.13	nipajjati cepi ime pañcupādānakkhandhe upanipajjati.	100	
PA_sn_22:100.1.14	Tasmātiha, bhikkhave, abhikkhaṇaṁ sakaṁ cittaṁ paccavekkhitabbaṁ:	100	
PA_sn_22:100.1.15	‘dīgharattamidaṁ cittaṁ saṅkiliṭṭhaṁ rāgena dosena mohenā’ti.	100	
PA_sn_22:100.1.16	Cittasaṅkilesā, bhikkhave, sattā saṅkilissanti;	100	
PA_sn_22:100.1.17	cittavodānā sattā visujjhanti.	100	
PA_sn_22:100.2.1	Diṭṭhaṁ vo, bhikkhave, caraṇaṁ nāma cittan”ti?	100	
PA_sn_22:100.2.2	“Evaṁ, bhante”.	100	
PA_sn_22:100.2.3	“Tampi kho, bhikkhave, caraṇaṁ nāma cittaṁ citteneva cittitaṁ. Tenapi kho, bhikkhave, caraṇena cittena cittaññeva cittataraṁ.	100	
PA_sn_22:100.2.4	Tasmātiha, bhikkhave, abhikkhaṇaṁ sakaṁ cittaṁ paccavekkhitabbaṁ:	100	
PA_sn_22:100.2.5	‘dīgharattamidaṁ cittaṁ saṅkiliṭṭhaṁ rāgena dosena mohenā’ti.	100	
PA_sn_22:100.2.6	Cittasaṅkilesā, bhikkhave, sattā saṅkilissanti;	100	
PA_sn_22:100.2.7	cittavodānā sattā visujjhanti.	100	
PA_sn_22:100.3.1	Nāhaṁ, bhikkhave, aññaṁ ekanikāyampi samanupassāmi evaṁ cittaṁ yathayidaṁ, bhikkhave, tiracchānagatā pāṇā.	100	
PA_sn_22:100.3.2	tepi kho, bhikkhave, tiracchānagatā pāṇā citteneva cittitā, tehipi kho, bhikkhave, tiracchānagatehi pāṇehi cittaññeva cittataraṁ.	100	
PA_sn_22:100.3.3	Tasmātiha, bhikkhave, abhikkhaṇaṁ sakaṁ cittaṁ paccavekkhitabbaṁ:	100	
PA_sn_22:100.3.4	‘dīgharattamidaṁ cittaṁ saṅkiliṭṭhaṁ rāgena dosena mohenā’ti.	100	
PA_sn_22:100.3.5	Cittasaṅkilesā, bhikkhave, sattā saṅkilissanti;	100	
PA_sn_22:100.3.6	cittavodānā sattā visujjhanti.	100	
PA_sn_22:100.4.1_0	Seyyathāpi, bhikkhave, rajako vā cittakārako vā rajanāya vā lākhāya vā haliddiyā	100	
PA_sn_22:100.4.1_1	vā nīliyā vā mañjiṭṭhāya vā suparimaṭṭhe phalake vā bhittiyā vā dussapaṭṭe vā itthirūpaṁ	100	
PA_sn_22:100.4.1_2	vā purisarūpaṁ vā abhinimmineyya sabbaṅgapaccaṅgiṁ;	100	
PA_sn_22:100.4.2	evameva kho, bhikkhave, assutavā puthujjano rūpaññeva abhinibbattento abhinibbatteti, vedanaññeva …pe… saññaññeva … saṅkhāreyeva … viññāṇaññeva abhinibbattento abhinibbatteti.	100	
PA_sn_22:100.4.3	Taṁ kiṁ maññatha, bhikkhave,	100	
PA_sn_22:100.4.4	rūpaṁ niccaṁ vā aniccaṁ vā”ti?	100	
PA_sn_22:100.4.5	“Aniccaṁ, bhante”.	100	
PA_sn_22:100.4.6	“Vedanā …	100	
PA_sn_22:100.4.7	saññā …	100	
PA_sn_22:100.4.8	saṅkhārā …	100	
PA_sn_22:100.4.9	viññāṇaṁ …pe…	100	
PA_sn_22:100.4.10	“tasmātiha, bhikkhave …pe…	100	
PA_sn_22:100.4.11	evaṁ passaṁ …pe…	100	
PA_sn_22:100.4.12	nāparaṁ itthattāyāti pajānātī”ti.	100	
PA_sn_22:100.4.13	Aṭṭhamaṁ.	100	
PA_sn_22:101.0.1	Saṁyutta Nikāya 22.101	101	
PA_sn_22:101.0.2	10. Pupphavagga	101	
PA_sn_22:101.0.3	Vāsijaṭasutta	101	
PA_sn_22:101.1.1	Sāvatthinidānaṁ.	101	
PA_sn_22:101.1.2	“Jānato ahaṁ, bhikkhave, passato āsavānaṁ khayaṁ vadāmi, no ajānato no apassato.	101	
PA_sn_22:101.1.3	Kiñca, bhikkhave, jānato kiṁ passato āsavānaṁ khayo hoti?	101	
PA_sn_22:101.1.4	‘Iti rūpaṁ, iti rūpassa samudayo, iti rūpassa atthaṅgamo;	101	
PA_sn_22:101.1.5	iti vedanā …	101	
PA_sn_22:101.1.6	iti saññā …	101	
PA_sn_22:101.1.7	iti saṅkhārā …	101	
PA_sn_22:101.1.8	iti viññāṇaṁ, iti viññāṇassa samudayo, iti viññāṇassa atthaṅgamo’ti—	101	
PA_sn_22:101.1.9	evaṁ kho, bhikkhave, jānato evaṁ passato āsavānaṁ khayo hoti.	101	
PA_sn_22:101.2.1	Bhāvanānuyogaṁ ananuyuttassa, bhikkhave, bhikkhuno viharato kiñcāpi evaṁ icchā uppajjeyya:	101	
PA_sn_22:101.2.2	‘aho vata me anupādāya āsavehi cittaṁ vimucceyyā’ti, atha khvassa neva anupādāya āsavehi cittaṁ vimuccati.	101	
PA_sn_22:101.2.3	Taṁ kissa hetu?	101	
PA_sn_22:101.2.4	‘Abhāvitattā’ tissa vacanīyaṁ.	101	
PA_sn_22:101.2.5	Kissa abhāvitattā?	101	
PA_sn_22:101.2.6_0	Abhāvitattā catunnaṁ satipaṭṭhānānaṁ, abhāvitattā catunnaṁ sammappadhānānaṁ, abhāvitattā	101	
PA_sn_22:101.2.6_1	catunnaṁ iddhipādānaṁ, abhāvitattā pañcannaṁ indriyānaṁ, abhāvitattā pañcannaṁ balānaṁ,	101	
PA_sn_22:101.2.6_2	abhāvitattā sattannaṁ bojjhaṅgānaṁ, abhāvitattā ariyassa aṭṭhaṅgikassa maggassa.	101	
PA_sn_22:101.3.1	Seyyathāpi, bhikkhave, kukkuṭiyā aṇḍāni aṭṭha vā dasa vā dvādasa vā.	101	
PA_sn_22:101.3.2	Tānassu kukkuṭiyā na sammā adhisayitāni, na sammā pariseditāni, na sammā paribhāvitāni.	101	
PA_sn_22:101.3.3	Kiñcāpi tassā kukkuṭiyā evaṁ icchā uppajjeyya:	101	
PA_sn_22:101.3.4	‘aho vata me kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjeyyun’ti,	101	
PA_sn_22:101.3.5	atha kho abhabbāva te kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjituṁ.	101	
PA_sn_22:101.3.6	Taṁ kissa hetu?	101	
PA_sn_22:101.3.7	Tathā hi pana, bhikkhave, kukkuṭiyā aṇḍāni aṭṭha vā dasa vā dvādasa vā;	101	
PA_sn_22:101.3.8	tāni kukkuṭiyā na sammā adhisayitāni, na sammā pariseditāni, na sammā paribhāvitāni.	101	
PA_sn_22:101.3.9	Evameva kho, bhikkhave, bhāvanānuyogaṁ ananuyuttassa bhikkhuno viharato kiñcāpi evaṁ icchā uppajjeyya:	101	
PA_sn_22:101.3.10	‘aho vata me anupādāya āsavehi cittaṁ vimucceyyā’ti, atha khvassa neva anupādāya āsavehi cittaṁ vimuccati.	101	
PA_sn_22:101.3.11	Taṁ kissa hetu?	101	
PA_sn_22:101.3.12	‘Abhāvitattā’tissa vacanīyaṁ.	101	
PA_sn_22:101.3.13	Kissa abhāvitattā?	101	
PA_sn_22:101.3.14	Abhāvitattā catunnaṁ satipaṭṭhānānaṁ …pe… aṭṭhaṅgikassa maggassa.	101	
PA_sn_22:101.4.1	Bhāvanānuyogaṁ anuyuttassa, bhikkhave, bhikkhuno viharato kiñcāpi na evaṁ icchā uppajjeyya:	101	
PA_sn_22:101.4.2	‘aho vata me anupādāya āsavehi cittaṁ vimucceyyā’ti, atha khvassa anupādāya āsavehi cittaṁ vimuccati.	101	
PA_sn_22:101.4.3	Taṁ kissa hetu?	101	
PA_sn_22:101.4.4	‘Bhāvitattā’tissa vacanīyaṁ.	101	
PA_sn_22:101.4.5	Kissa bhāvitattā?	101	
PA_sn_22:101.4.6_0	Bhāvitattā catunnaṁ satipaṭṭhānānaṁ, bhāvitattā catunnaṁ sammappadhānānaṁ, bhāvitattā	101	
PA_sn_22:101.4.6_1	catunnaṁ iddhipādānaṁ, bhāvitattā pañcannaṁ indriyānaṁ, bhāvitattā pañcannaṁ balānaṁ,	101	
PA_sn_22:101.4.6_2	bhāvitattā sattannaṁ bojjhaṅgānaṁ, bhāvitattā ariyassa aṭṭhaṅgikassa maggassa.	101	
PA_sn_22:101.5.1	Seyyathāpi, bhikkhave, kukkuṭiyā aṇḍāni aṭṭha vā dasa vā dvādasa vā.	101	
PA_sn_22:101.5.2	Tānassu kukkuṭiyā sammā adhisayitāni, sammā pariseditāni, sammā paribhāvitāni.	101	
PA_sn_22:101.5.3	Kiñcāpi tassā kukkuṭiyā na evaṁ icchā uppajjeyya:	101	
PA_sn_22:101.5.4	‘aho vata me kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjeyyun’ti,	101	
PA_sn_22:101.5.5	atha kho bhabbāva te kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjituṁ.	101	
PA_sn_22:101.5.6	Taṁ kissa hetu?	101	
PA_sn_22:101.5.7	Tathā hi pana, bhikkhave, kukkuṭiyā aṇḍāni aṭṭha vā dasa vā dvādasa vā;	101	
PA_sn_22:101.5.8	tānassu kukkuṭiyā sammā adhisayitāni, sammā pariseditāni, sammā paribhāvitāni.	101	
PA_sn_22:101.5.9	Evameva kho, bhikkhave, bhāvanānuyogaṁ anuyuttassa bhikkhuno viharato kiñcāpi na evaṁ icchā uppajjeyya:	101	
PA_sn_22:101.5.10	‘aho vata me anupādāya āsavehi cittaṁ vimucceyyā’ti, atha khvassa anupādāya āsavehi cittaṁ vimuccati.	101	
PA_sn_22:101.5.11	Taṁ kissa hetu?	101	
PA_sn_22:101.5.12	‘Bhāvitattā’tissa vacanīyaṁ.	101	
PA_sn_22:101.5.13	Kissa bhāvitattā?	101	
PA_sn_22:101.5.14	Bhāvitattā catunnaṁ satipaṭṭhānānaṁ …pe… bhāvitattā ariyassa aṭṭhaṅgikassa maggassa.	101	
PA_sn_22:101.6.1	Seyyathāpi, bhikkhave, palagaṇḍassa vā palagaṇḍantevāsissa vā vāsijaṭe dissanteva aṅgulipadāni dissati aṅguṭṭhapadaṁ.	101	
PA_sn_22:101.6.2	No ca khvassa evaṁ ñāṇaṁ hoti:	101	
PA_sn_22:101.6.3	‘ettakaṁ vata me ajja vāsijaṭassa khīṇaṁ, ettakaṁ hiyyo, ettakaṁ pare’ti.	101	
PA_sn_22:101.6.4	Atha khvassa khīṇe khīṇantveva ñāṇaṁ hoti.	101	
PA_sn_22:101.6.5	Evameva kho, bhikkhave, bhāvanānuyogaṁ anuyuttassa bhikkhuno viharato kiñcāpi na evaṁ ñāṇaṁ hoti:	101	
PA_sn_22:101.6.6	‘ettakaṁ vata me ajja āsavānaṁ khīṇaṁ, ettakaṁ hiyyo, ettakaṁ pare’ti, atha khvassa khīṇe khīṇantveva ñāṇaṁ hoti.	101	
PA_sn_22:101.6.7_0	Seyyathāpi, bhikkhave, sāmuddikāya nāvāya vettabandhanabaddhāya vassamāsāni udake	101	
PA_sn_22:101.6.7_1	pariyādāya hemantikena thalaṁ ukkhittāya vātātapaparetāni vettabandhanāni. Tāni pāvusakena	101	
PA_sn_22:101.6.7_2	meghena abhippavuṭṭhāni appakasireneva paṭippassambhanti pūtikāni bhavanti;	101	
PA_sn_22:101.6.8	evameva kho, bhikkhave, bhāvanānuyogaṁ anuyuttassa bhikkhuno viharato appakasireneva saṁyojanāni paṭippassambhanti pūtikāni bhavantī”ti.	101	
PA_sn_22:101.6.9	Navamaṁ.	101	
PA_sn_22:102.0.1	Saṁyutta Nikāya 22.102	102	
PA_sn_22:102.0.2	10. Pupphavagga	102	
PA_sn_22:102.0.3	Aniccasaññāsutta	102	
PA_sn_22:102.1.1	Sāvatthinidānaṁ.	102	
PA_sn_22:102.1.2_0	“Aniccasaññā, bhikkhave, bhāvitā bahulīkatā sabbaṁ kāmarāgaṁ pariyādiyati, sabbaṁ	102	
PA_sn_22:102.1.2_1	rūparāgaṁ pariyādiyati, sabbaṁ bhavarāgaṁ pariyādiyati, sabbaṁ avijjaṁ pariyādiyati,	102	
PA_sn_22:102.1.2_2	sabbaṁ asmimānaṁ samūhanati.	102	
PA_sn_22:102.2.1	Seyyathāpi, bhikkhave, saradasamaye kassako mahānaṅgalena kasanto sabbāni mūlasantānakāni sampadālento kasati;	102	
PA_sn_22:102.2.2_0	evameva kho, bhikkhave, aniccasaññā bhāvitā bahulīkatā sabbaṁ kāmarāgaṁ pariyādiyati,	102	
PA_sn_22:102.2.2_1	sabbaṁ rūparāgaṁ pariyādiyati, sabbaṁ bhavarāgaṁ pariyādiyati, sabbaṁ avijjaṁ pariyādiyati,	102	
PA_sn_22:102.2.2_2	sabbaṁ asmimānaṁ samūhanati.	102	
PA_sn_22:102.3.1	Seyyathāpi, bhikkhave, pabbajalāyako pabbajaṁ lāyitvā agge gahetvā odhunāti niddhunāti nicchoṭeti;	102	
PA_sn_22:102.3.2	evameva kho, bhikkhave, aniccasaññā bhāvitā bahulīkatā sabbaṁ kāmarāgaṁ pariyādiyati …pe… sabbaṁ asmimānaṁ samūhanati.	102	
PA_sn_22:102.4.1	Seyyathāpi, bhikkhave, ambapiṇḍiyā vaṇṭacchinnāya yāni tattha ambāni vaṇṭapaṭibandhāni sabbāni tāni tadanvayāni bhavanti;	102	
PA_sn_22:102.4.2	evameva kho, bhikkhave, aniccasaññā bhāvitā …pe… sabbaṁ asmimānaṁ samūhanati.	102	
PA_sn_22:102.5.1	Seyyathāpi, bhikkhave, kūṭāgārassa yā kāci gopānasiyo sabbā tā kūṭaṅgamā kūṭaninnā kūṭasamosaraṇā, kūṭaṁ tāsaṁ aggamakkhāyati;	102	
PA_sn_22:102.5.2	evameva kho, bhikkhave, aniccasaññā bhāvitā …pe… sabbaṁ asmimānaṁ samūhanati.	102	
PA_sn_22:102.6.1	Seyyathāpi, bhikkhave, ye keci mūlagandhā kāḷānusārigandho tesaṁ aggamakkhāyati;	102	
PA_sn_22:102.6.2	evameva kho, bhikkhave, aniccasaññā …pe… sabbaṁ asmimānaṁ samūhanati.	102	
PA_sn_22:102.7.1	Seyyathāpi, bhikkhave, ye keci sāragandhā, lohitacandanaṁ tesaṁ aggamakkhāyati;	102	
PA_sn_22:102.7.2	evameva kho, bhikkhave, aniccasaññā …pe… sabbaṁ asmimānaṁ samūhanati.	102	
PA_sn_22:102.8.1	Seyyathāpi, bhikkhave, ye keci pupphagandhā, vassikaṁ tesaṁ aggamakkhāyati;	102	
PA_sn_22:102.8.2	evameva kho, bhikkhave, aniccasaññā …pe… sabbaṁ asmimānaṁ samūhanati.	102	
PA_sn_22:102.9.1	Seyyathāpi, bhikkhave, ye keci kuṭṭarājāno, sabbete rañño cakkavattissa anuyantā bhavanti, rājā tesaṁ cakkavatti aggamakkhāyati;	102	
PA_sn_22:102.9.2	evameva kho, bhikkhave, aniccasaññā …pe… sabbaṁ asmimānaṁ samūhanati.	102	
PA_sn_22:102.10.1	Seyyathāpi, bhikkhave, yā kāci tārakarūpānaṁ pabhā, sabbā tā candimappabhāya kalaṁ nāgghanti soḷasiṁ, candappabhā tāsaṁ aggamakkhāyati;	102	
PA_sn_22:102.10.2	evameva kho, bhikkhave, aniccasaññā …pe… sabbaṁ asmimānaṁ samūhanati.	102	
PA_sn_22:102.11.1	Seyyathāpi, bhikkhave, saradasamaye viddhe vigatavalāhake deve ādicco nataṁ abbhussakkamāno, sabbaṁ ākāsagataṁ tamagataṁ abhivihacca bhāsate ca tapate ca virocate ca;	102	
PA_sn_22:102.11.2_0	evameva kho, bhikkhave, aniccasaññā bhāvitā bahulīkatā sabbaṁ kāmarāgaṁ pariyādiyati,	102	
PA_sn_22:102.11.2_1	sabbaṁ rūparāgaṁ pariyādiyati, sabbaṁ bhavarāgaṁ pariyādiyati, sabbaṁ avijjaṁ pariyādiyati,	102	
PA_sn_22:102.11.2_2	sabbaṁ asmimānaṁ samūhanati.	102	
PA_sn_22:102.12.1	Kathaṁ bhāvitā ca, bhikkhave, aniccasaññā kathaṁ bahulīkatā sabbaṁ kāmarāgaṁ pariyādiyati …pe… sabbaṁ asmimānaṁ samūhanati?	102	
PA_sn_22:102.12.2	‘Iti rūpaṁ, iti rūpassa samudayo, iti rūpassa atthaṅgamo;	102	
PA_sn_22:102.12.3	iti vedanā …	102	
PA_sn_22:102.12.4	iti saññā …	102	
PA_sn_22:102.12.5	iti saṅkhārā …	102	
PA_sn_22:102.12.6	iti viññāṇaṁ, iti viññāṇassa samudayo, iti viññāṇassa atthaṅgamo’ti—	102	
PA_sn_22:102.12.7_0	evaṁ bhāvitā kho, bhikkhave, aniccasaññā evaṁ bahulīkatā sabbaṁ kāmarāgaṁ pariyādiyati,	102	
PA_sn_22:102.12.7_1	sabbaṁ rūparāgaṁ pariyādiyati, sabbaṁ bhavarāgaṁ pariyādiyati, sabbaṁ avijjaṁ pariyādiyati,	102	
PA_sn_22:102.12.7_2	sabbaṁ asmimānaṁ samūhanatī”ti.	102	
PA_sn_22:102.12.8	Dasamaṁ.	102	
PA_sn_22:102.12.9	Pupphavaggo pañcamo.	102	
PA_sn_22:102.13.0	Tassuddānaṁ	102	
PA_sn_22:102.13.1	Nadī pupphañca pheṇañca,	102	
PA_sn_22:102.13.2	gomayañca nakhāsikhaṁ;	102	
PA_sn_22:102.13.3	Suddhikaṁ dve ca gaddulā,	102	
PA_sn_22:102.13.4	vāsījaṭaṁ aniccatāti.	102	
PA_sn_22:102.13.5	Majjhimapaṇṇāsako samatto.	102	
PA_sn_22:102.14.0	Tassa majjhimapaṇṇāsakassa vagguddānaṁ	102	
PA_sn_22:102.14.1	Upayo arahanto ca,	102	
PA_sn_22:102.14.2	khajjanī therasavhayaṁ;	102	
PA_sn_22:102.14.3	Pupphavaggena paṇṇāsa,	102	
PA_sn_22:102.14.4	dutiyo tena vuccatīti.	102	
PA_sn_22:103.0.1	Saṁyutta Nikāya 22.103	103	
PA_sn_22:103.0.2	11. Antavagga	103	
PA_sn_22:103.0.3	Antasutta	103	
PA_sn_22:103.1.1	Sāvatthinidānaṁ.	103	
PA_sn_22:103.1.2	“Cattārome, bhikkhave, antā.	103	
PA_sn_22:103.1.3	Katame cattāro?	103	
PA_sn_22:103.1.4	Sakkāyanto, sakkāyasamudayanto, sakkāyanirodhanto, sakkāyanirodhagāminippaṭipadanto.	103	
PA_sn_22:103.1.5	Katamo ca, bhikkhave, sakkāyanto?	103	
PA_sn_22:103.1.6	Pañcupādānakkhandhātissa vacanīyaṁ.	103	
PA_sn_22:103.1.7	Katame pañca?	103	
PA_sn_22:103.1.8	Seyyathidaṁ—rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandho—	103	
PA_sn_22:103.1.9	ayaṁ vuccati, bhikkhave, sakkāyanto.	103	
PA_sn_22:103.2.1	Katamo ca, bhikkhave, sakkāyasamudayanto?	103	
PA_sn_22:103.2.2	Yāyaṁ taṇhā ponobhavikā nandirāgasahagatā tatratatrābhinandinī, seyyathidaṁ—	103	
PA_sn_22:103.2.3	kāmataṇhā, bhavataṇhā, vibhavataṇhā.	103	
PA_sn_22:103.2.4	Ayaṁ vuccati, bhikkhave, sakkāyasamudayanto.	103	
PA_sn_22:103.3.1	Katamo ca, bhikkhave, sakkāyanirodhanto?	103	
PA_sn_22:103.3.2	Yo tassāyeva taṇhāya asesavirāganirodho cāgo paṭinissaggo mutti anālayo—	103	
PA_sn_22:103.3.3	ayaṁ vuccati, bhikkhave, sakkāyanirodhanto.	103	
PA_sn_22:103.4.1	Katamo ca, bhikkhave, sakkāyanirodhagāminippaṭipadanto?	103	
PA_sn_22:103.4.2	Ayameva ariyo aṭṭhaṅgiko maggo.	103	
PA_sn_22:103.4.3	Seyyathidaṁ—sammādiṭṭhi …pe… sammāsamādhi.	103	
PA_sn_22:103.4.4	Ayaṁ vuccati, bhikkhave, sakkāyanirodhagāminippaṭipadanto.	103	
PA_sn_22:103.4.5	Ime kho, bhikkhave, cattāro antā”ti.	103	
PA_sn_22:103.4.6	Paṭhamaṁ.	103	
PA_sn_22:104.0.1	Saṁyutta Nikāya 22.104	104	
PA_sn_22:104.0.2	11. Antavagga	104	
PA_sn_22:104.0.3	Dukkhasutta	104	
PA_sn_22:104.1.1	Sāvatthinidānaṁ.	104	
PA_sn_22:104.1.2	“Dukkhañca vo, bhikkhave, desessāmi dukkhasamudayañca dukkhanirodhañca dukkhanirodhagāminiñca paṭipadaṁ.	104	
PA_sn_22:104.1.3	Taṁ suṇātha.	104	
PA_sn_22:104.1.4	Katamañca, bhikkhave, dukkhaṁ?	104	
PA_sn_22:104.1.5	Pañcupādānakkhandhātissa vacanīyaṁ.	104	
PA_sn_22:104.1.6	Katame pañca?	104	
PA_sn_22:104.1.7	Seyyathidaṁ—rūpupādānakkhandho …pe… viññāṇupādānakkhandho.	104	
PA_sn_22:104.1.8	Idaṁ vuccati, bhikkhave, dukkhaṁ.	104	
PA_sn_22:104.1.9	Katamo ca, bhikkhave, dukkhasamudayo?	104	
PA_sn_22:104.1.10	Yāyaṁ taṇhā ponobhavikā …pe… vibhavataṇhā—	104	
PA_sn_22:104.1.11	ayaṁ vuccati, bhikkhave, dukkhasamudayo.	104	
PA_sn_22:104.1.12	Katamo ca, bhikkhave, dukkhanirodho?	104	
PA_sn_22:104.1.13	Yo tassāyeva taṇhāya asesavirāganirodho cāgo paṭinissaggo mutti anālayo—	104	
PA_sn_22:104.1.14	ayaṁ vuccati, bhikkhave, dukkhanirodho.	104	
PA_sn_22:104.1.15	Katamā ca, bhikkhave, dukkhanirodhagāminī paṭipadā?	104	
PA_sn_22:104.1.16	Ayameva ariyo aṭṭhaṅgiko maggo.	104	
PA_sn_22:104.1.17	Seyyathidaṁ—sammādiṭṭhi …pe… sammāsamādhi.	104	
PA_sn_22:104.1.18	Ayaṁ vuccati, bhikkhave, dukkhanirodhagāminī paṭipadā”ti.	104	
PA_sn_22:104.1.19	Dutiyaṁ.	104	
PA_sn_22:105.0.1	Saṁyutta Nikāya 22.105	105	
PA_sn_22:105.0.2	11. Antavagga	105	
PA_sn_22:105.0.3	Sakkāyasutta	105	
PA_sn_22:105.1.1	Sāvatthinidānaṁ.	105	
PA_sn_22:105.1.2	“Sakkāyañca vo, bhikkhave, desessāmi sakkāyasamudayañca sakkāyanirodhañca sakkāyanirodhagāminiñca paṭipadaṁ.	105	
PA_sn_22:105.1.3	Taṁ suṇātha.	105	
PA_sn_22:105.1.4	Katamo ca, bhikkhave, sakkāyo?	105	
PA_sn_22:105.1.5	Pañcupādānakkhandhātissa vacanīyaṁ.	105	
PA_sn_22:105.1.6	Katame pañca?	105	
PA_sn_22:105.1.7	Seyyathidaṁ—rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandho.	105	
PA_sn_22:105.1.8	Ayaṁ vuccati, bhikkhave, sakkāyo.	105	
PA_sn_22:105.1.9	Katamo ca, bhikkhave, sakkāyasamudayo?	105	
PA_sn_22:105.1.10	Yāyaṁ taṇhā ponobhavikā …pe…	105	
PA_sn_22:105.1.11	ayaṁ vuccati, bhikkhave, sakkāyasamudayo.	105	
PA_sn_22:105.1.12	Katamo ca, bhikkhave, sakkāyanirodho?	105	
PA_sn_22:105.1.13	Yo tassāyeva taṇhāya …pe…	105	
PA_sn_22:105.1.14	ayaṁ vuccati, bhikkhave, sakkāyanirodho.	105	
PA_sn_22:105.1.15	Katamā ca, bhikkhave, sakkāyanirodhagāminī paṭipadā?	105	
PA_sn_22:105.1.16	Ayameva ariyo aṭṭhaṅgiko maggo.	105	
PA_sn_22:105.1.17	Seyyathidaṁ—sammādiṭṭhi …pe… sammāsamādhi.	105	
PA_sn_22:105.1.18	Ayaṁ vuccati, bhikkhave, sakkāyanirodhagāminī paṭipadā”ti.	105	
PA_sn_22:105.1.19	Tatiyaṁ.	105	
PA_sn_22:106.0.1	Saṁyutta Nikāya 22.106	106	
PA_sn_22:106.0.2	11. Antavagga	106	
PA_sn_22:106.0.3	Pariññeyyasutta	106	
PA_sn_22:106.1.1	Sāvatthinidānaṁ.	106	
PA_sn_22:106.1.2	“Pariññeyye ca, bhikkhave, dhamme desessāmi pariññañca pariññātāviñca puggalaṁ.	106	
PA_sn_22:106.1.3	Taṁ suṇātha.	106	
PA_sn_22:106.1.4	Katame ca, bhikkhave, pariññeyyā dhammā?	106	
PA_sn_22:106.1.5	Rūpaṁ, bhikkhave, pariññeyyo dhammo.	106	
PA_sn_22:106.1.6	Vedanā …pe…	106	
PA_sn_22:106.1.7	saññā …	106	
PA_sn_22:106.1.8	saṅkhārā …	106	
PA_sn_22:106.1.9	viññāṇaṁ pariññeyyo dhammo.	106	
PA_sn_22:106.1.10	Ime vuccanti, bhikkhave, pariññeyyā dhammā.	106	
PA_sn_22:106.1.11	Katamā ca, bhikkhave, pariññā?	106	
PA_sn_22:106.1.12	Rāgakkhayo, dosakkhayo, mohakkhayo—	106	
PA_sn_22:106.1.13	ayaṁ vuccati, bhikkhave, pariññā.	106	
PA_sn_22:106.1.14	Katamo ca, bhikkhave, pariññātāvī puggalo?	106	
PA_sn_22:106.1.15	Arahātissa vacanīyaṁ.	106	
PA_sn_22:106.1.16	Yvāyaṁ āyasmā evaṁnāmo evaṅgotto—	106	
PA_sn_22:106.1.17	ayaṁ vuccati, bhikkhave, pariññātāvī puggalo”ti.	106	
PA_sn_22:106.1.18	Catutthaṁ.	106	
PA_sn_22:107.0.1	Saṁyutta Nikāya 22.107	107	
PA_sn_22:107.0.2	11. Antavagga	107	
PA_sn_22:107.0.3	Samaṇasutta	107	
PA_sn_22:107.1.1	Sāvatthinidānaṁ.	107	
PA_sn_22:107.1.2	“Pañcime, bhikkhave, upādānakkhandhā.	107	
PA_sn_22:107.1.3	Katame pañca?	107	
PA_sn_22:107.1.4	Seyyathidaṁ—rūpupādānakkhandho …pe… viññāṇupādānakkhandho.	107	
PA_sn_22:107.1.5	Ye hi keci, bhikkhave, samaṇā vā brāhmaṇā vā imesaṁ pañcannaṁ upādānakkhandhānaṁ assādañca ādīnavañca nissaraṇañca yathābhūtaṁ nappajānanti …pe…	107	
PA_sn_22:107.1.6	pajānanti, sayaṁ abhiññā sacchikatvā upasampajja viharantī”ti.	107	
PA_sn_22:107.1.7	Pañcamaṁ.	107	
PA_sn_22:108.0.1	Saṁyutta Nikāya 22.108	108	
PA_sn_22:108.0.2	11. Antavagga	108	
PA_sn_22:108.0.3	Dutiyasamaṇasutta	108	
PA_sn_22:108.1.1	Sāvatthinidānaṁ.	108	
PA_sn_22:108.1.2	“Pañcime, bhikkhave, upādānakkhandhā.	108	
PA_sn_22:108.1.3	Katame pañca?	108	
PA_sn_22:108.1.4	Seyyathidaṁ—rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandho.	108	
PA_sn_22:108.1.5	Ye hi keci, bhikkhave, samaṇā vā brāhmaṇā vā imesaṁ pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānanti …pe…	108	
PA_sn_22:108.1.6	pajānanti, sayaṁ abhiññā sacchikatvā upasampajja viharantī”ti.	108	
PA_sn_22:108.1.7	Chaṭṭhaṁ.	108	
PA_sn_22:109.0.1	Saṁyutta Nikāya 22.109	109	
PA_sn_22:109.0.2	11. Antavagga	109	
PA_sn_22:109.0.3	Sotāpannasutta	109	
PA_sn_22:109.1.1	Sāvatthinidānaṁ.	109	
PA_sn_22:109.1.2	“Pañcime, bhikkhave, upādānakkhandhā.	109	
PA_sn_22:109.1.3	Katame pañca?	109	
PA_sn_22:109.1.4	Seyyathidaṁ—rūpupādānakkhandho …pe… viññāṇupādānakkhandho.	109	
PA_sn_22:109.1.5	Yato kho, bhikkhave, ariyasāvako imesaṁ pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti.	109	
PA_sn_22:109.1.6	Ayaṁ vuccati, bhikkhave, ariyasāvako sotāpanno avinipātadhammo niyato sambodhiparāyano”ti.	109	
PA_sn_22:109.1.7	Sattamaṁ.	109	
PA_sn_22:110.0.1	Saṁyutta Nikāya 22.110	110	
PA_sn_22:110.0.2	11. Antavagga	110	
PA_sn_22:110.0.3	Arahantasutta	110	
PA_sn_22:110.1.1	Sāvatthinidānaṁ.	110	
PA_sn_22:110.1.2	“Pañcime, bhikkhave, upādānakkhandhā.	110	
PA_sn_22:110.1.3	Katame pañca?	110	
PA_sn_22:110.1.4	Seyyathidaṁ—rūpupādānakkhandho …pe… viññāṇupādānakkhandho.	110	
PA_sn_22:110.1.5	Yato kho, bhikkhave, bhikkhu imesaṁ pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādāvimutto hoti.	110	
PA_sn_22:110.1.6	Ayaṁ vuccati, bhikkhave, bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto”ti.	110	
PA_sn_22:110.1.7	Aṭṭhamaṁ.	110	
PA_sn_22:111.0.1	Saṁyutta Nikāya 22.111	111	
PA_sn_22:111.0.2	11. Antavagga	111	
PA_sn_22:111.0.3	Chandappahānasutta	111	
PA_sn_22:111.1.1	Sāvatthinidānaṁ.	111	
PA_sn_22:111.1.2	“Rūpe, bhikkhave, yo chando yo rāgo yā nandī yā taṇhā, taṁ pajahatha.	111	
PA_sn_22:111.1.3	Evaṁ taṁ rūpaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.	111	
PA_sn_22:111.1.4	Vedanāya …pe…	111	
PA_sn_22:111.1.5	saññāya …	111	
PA_sn_22:111.1.6	saṅkhāresu …	111	
PA_sn_22:111.1.7	viññāṇe yo chando yo rāgo yā nandī yā taṇhā, taṁ pajahatha.	111	
PA_sn_22:111.1.8	Evaṁ taṁ viññāṇaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ āyatiṁ anuppādadhamman”ti.	111	
PA_sn_22:111.1.9	Navamaṁ.	111	
PA_sn_22:112.0.1	Saṁyutta Nikāya 22.112	112	
PA_sn_22:112.0.2	11. Antavagga	112	
PA_sn_22:112.0.3	Dutiyachandappahānasutta	112	
PA_sn_22:112.1.1	Sāvatthinidānaṁ.	112	
PA_sn_22:112.1.2	“Rūpe, bhikkhave, yo chando yo rāgo yā nandī yā taṇhā ye upayupādānā cetaso adhiṭṭhānābhinivesānusayā, te pajahatha.	112	
PA_sn_22:112.1.3	Evaṁ taṁ rūpaṁ pahīnaṁ bhavissati ucchinnamūlaṁ …pe…	112	
PA_sn_22:112.1.4	vedanāya …	112	
PA_sn_22:112.1.5	saññāya …	112	
PA_sn_22:112.1.6	saṅkhāresu yo chando …pe…	112	
PA_sn_22:112.1.7	evaṁ te saṅkhārā pahīnā bhavissanti ucchinnamūlā tālāvatthukatā anabhāvaṅkatā āyatiṁ anuppādadhammā.	112	
PA_sn_22:112.1.8	Viññāṇe yo chando yo rāgo yā nandī yā taṇhā ye upayupādānā cetaso adhiṭṭhānābhinivesānusayā, te pajahatha.	112	
PA_sn_22:112.1.9	Evaṁ taṁ viññāṇaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ āyatiṁ anuppādadhamman”ti.	112	
PA_sn_22:112.1.10	Dasamaṁ.	112	
PA_sn_22:112.1.11	Antavaggo paṭhamo.	112	
PA_sn_22:112.2.0	Tassuddānaṁ	112	
PA_sn_22:112.2.1	Anto dukkhañca sakkāyo,	112	
PA_sn_22:112.2.2	pariññeyyā samaṇā duve;	112	
PA_sn_22:112.2.3	Sotāpanno arahā ca,	112	
PA_sn_22:112.2.4	duve ca chandappahānāti.	112	
PA_sn_22:113.0.1	Saṁyutta Nikāya 22.113	113	
PA_sn_22:113.0.2	12. Dhammakathikavagga	113	
PA_sn_22:113.0.3	Avijjāsutta	113	
PA_sn_22:113.1.1	Sāvatthinidānaṁ.	113	
PA_sn_22:113.1.2	Atha kho aññataro bhikkhu yena bhagavā tenupasaṅkami …pe…	113	
PA_sn_22:113.1.3	ekamantaṁ nisinno kho so bhikkhu bhagavantaṁ etadavoca:	113	
PA_sn_22:113.1.4	“‘avijjā, avijjā’ti, bhante, vuccati.	113	
PA_sn_22:113.1.5	Katamā nu kho, bhante, avijjā;	113	
PA_sn_22:113.1.6	kittāvatā ca avijjāgato hotī”ti?	113	
PA_sn_22:113.1.7	“Idha, bhikkhu, assutavā puthujjano rūpaṁ nappajānāti, rūpasamudayaṁ nappajānāti, rūpanirodhaṁ nappajānāti, rūpanirodhagāminiṁ paṭipadaṁ nappajānāti;	113	
PA_sn_22:113.1.8	vedanaṁ nappajānāti …	113	
PA_sn_22:113.1.9	saññaṁ …	113	
PA_sn_22:113.1.10	saṅkhāre nappajānāti …pe…	113	
PA_sn_22:113.1.11	viññāṇanirodhagāminiṁ paṭipadaṁ nappajānāti.	113	
PA_sn_22:113.1.12	Ayaṁ vuccati, bhikkhu, avijjā;	113	
PA_sn_22:113.1.13	ettāvatā ca avijjāgato hotī”ti.	113	
PA_sn_22:113.1.14	Paṭhamaṁ.	113	
PA_sn_22:114.0.1	Saṁyutta Nikāya 22.114	114	
PA_sn_22:114.0.2	12. Dhammakathikavagga	114	
PA_sn_22:114.0.3	Vijjāsutta	114	
PA_sn_22:114.1.1	Sāvatthinidānaṁ.	114	
PA_sn_22:114.1.2	Ekamantaṁ nisinno kho so bhikkhu bhagavantaṁ etadavoca:	114	
PA_sn_22:114.1.3	“‘vijjā, vijjā’ti, bhante, vuccati.	114	
PA_sn_22:114.1.4	Katamā nu kho, bhante, vijjā;	114	
PA_sn_22:114.1.5	kittāvatā ca vijjāgato hotī”ti?	114	
PA_sn_22:114.1.6	“Idha, bhikkhu, sutavā ariyasāvako rūpaṁ pajānāti, rūpasamudayaṁ … rūpanirodhaṁ … rūpanirodhagāminiṁ paṭipadaṁ pajānāti.	114	
PA_sn_22:114.1.7	Vedanaṁ …	114	
PA_sn_22:114.1.8	saññaṁ …	114	
PA_sn_22:114.1.9	saṅkhāre pajānāti …pe…	114	
PA_sn_22:114.1.10	viññāṇanirodhagāminiṁ paṭipadaṁ pajānāti.	114	
PA_sn_22:114.1.11	Ayaṁ vuccati, bhikkhu, vijjā;	114	
PA_sn_22:114.1.12	ettāvatā ca vijjāgato hotī”ti.	114	
PA_sn_22:114.1.13	Dutiyaṁ.	114	
PA_sn_22:115.0.1	Saṁyutta Nikāya 22.115	115	
PA_sn_22:115.0.2	12. Dhammakathikavagga	115	
PA_sn_22:115.0.3	Dhammakathikasutta	115	
PA_sn_22:115.1.1	Sāvatthinidānaṁ.	115	
PA_sn_22:115.1.2	Ekamantaṁ nisinno kho so bhikkhu bhagavantaṁ etadavoca:	115	
PA_sn_22:115.1.3	“‘dhammakathiko, dhammakathiko’ti, bhante, vuccati;	115	
PA_sn_22:115.1.4	kittāvatā nu kho, bhante, dhammakathiko hotī”ti?	115	
PA_sn_22:115.1.5	“Rūpassa ce, bhikkhu, nibbidāya virāgāya nirodhāya dhammaṁ deseti ‘dhammakathiko bhikkhū’ti alaṁvacanāya.	115	
PA_sn_22:115.1.6	Rūpassa ce, bhikkhu, nibbidāya virāgāya nirodhāya paṭipanno hoti, ‘dhammānudhammappaṭipanno bhikkhū’ti alaṁvacanāya.	115	
PA_sn_22:115.1.7	Rūpassa ce, bhikkhu, nibbidā virāgā nirodhā anupādāvimutto hoti, ‘diṭṭhadhammanibbānappatto bhikkhū’ti alaṁvacanāya.	115	
PA_sn_22:115.1.8	Vedanāya ce, bhikkhu …pe…	115	
PA_sn_22:115.1.9	saññāya ce, bhikkhu …	115	
PA_sn_22:115.1.10	saṅkhārānañce, bhikkhu …	115	
PA_sn_22:115.1.11	viññāṇassa ce, bhikkhu, nibbidāya virāgāya nirodhāya dhammaṁ deseti, ‘dhammakathiko bhikkhū’ti alaṁvacanāya.	115	
PA_sn_22:115.1.12	Viññāṇassa ce, bhikkhu, nibbidāya virāgāya nirodhāya paṭipanno hoti, ‘dhammānudhammappaṭipanno bhikkhū’ti alaṁvacanāya.	115	
PA_sn_22:115.1.13	Viññāṇassa ce, bhikkhu, nibbidā virāgā nirodhā anupādāvimutto hoti, ‘diṭṭhadhammanibbānappatto bhikkhū’ti alaṁvacanāyā”ti.	115	
PA_sn_22:115.1.14	Tatiyaṁ.	115	
PA_sn_22:116.0.1	Saṁyutta Nikāya 22.116	116	
PA_sn_22:116.0.2	12. Dhammakathikavagga	116	
PA_sn_22:116.0.3	Dutiyadhammakathikasutta	116	
PA_sn_22:116.1.1	Sāvatthinidānaṁ.	116	
PA_sn_22:116.1.2	Ekamantaṁ nisinno kho so bhikkhu bhagavantaṁ etadavoca:	116	
PA_sn_22:116.1.3	“‘dhammakathiko, dhammakathiko’ti, bhante, vuccati;	116	
PA_sn_22:116.1.4	kittāvatā nu kho, bhante, dhammakathiko hoti;	116	
PA_sn_22:116.1.5	kittāvatā dhammānudhammappaṭipanno hoti, kittāvatā diṭṭhadhammanibbānappatto hotī”ti?	116	
PA_sn_22:116.1.6	“Rūpassa ce, bhikkhu, nibbidāya virāgāya nirodhāya dhammaṁ deseti, ‘dhammakathiko bhikkhū’ti alaṁvacanāya.	116	
PA_sn_22:116.1.7	Rūpassa ce, bhikkhu, nibbidāya virāgāya nirodhāya paṭipanno hoti, ‘dhammānudhammappaṭipanno bhikkhū’ti alaṁvacanāya.	116	
PA_sn_22:116.1.8	Rūpassa ce, bhikkhu, nibbidā virāgā nirodhā anupādāvimutto hoti, ‘diṭṭhadhammanibbānappatto bhikkhū’ti alaṁvacanāya.	116	
PA_sn_22:116.1.9	Vedanāya ce, bhikkhu …pe…	116	
PA_sn_22:116.1.10	saññāya ce, bhikkhu …	116	
PA_sn_22:116.1.11	saṅkhārānañce, bhikkhu …	116	
PA_sn_22:116.1.12	viññāṇassa ce, bhikkhu, nibbidāya virāgāya nirodhāya dhammaṁ deseti, ‘dhammakathiko bhikkhū’ti alaṁvacanāya.	116	
PA_sn_22:116.1.13	Viññāṇassa ce, bhikkhu, nibbidāya virāgāya nirodhāya paṭipanno hoti, ‘dhammānudhammappaṭipanno bhikkhū’ti alaṁvacanāya.	116	
PA_sn_22:116.1.14	Viññāṇassa ce, bhikkhu, nibbidā virāgā nirodhā anupādāvimutto hoti, ‘diṭṭhadhammanibbānappatto bhikkhū’ti alaṁvacanāyā”ti.	116	
PA_sn_22:116.1.15	Catutthaṁ.	116	
PA_sn_22:117.0.1	Saṁyutta Nikāya 22.117	117	
PA_sn_22:117.0.2	12. Dhammakathikavagga	117	
PA_sn_22:117.0.3	Bandhanasutta	117	
PA_sn_22:117.1.1	Sāvatthinidānaṁ.	117	
PA_sn_22:117.1.2	“Idha, bhikkhave, assutavā puthujjano ariyānaṁ adassāvī …pe… sappurisadhamme avinīto	117	
PA_sn_22:117.1.3	rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.	117	
PA_sn_22:117.1.4_0	Ayaṁ vuccati, bhikkhave, assutavā puthujjano rūpabandhanabaddho santarabāhirabandhanabaddho	117	
PA_sn_22:117.1.4_1	atīradassī apāradassī, baddho jīyati baddho mīyati baddho asmā lokā paraṁ lokaṁ gacchati.	117	
PA_sn_22:117.1.5	Vedanaṁ attato samanupassati …pe… vedanāya vā attānaṁ.	117	
PA_sn_22:117.1.6_0	Ayaṁ vuccati, bhikkhave, assutavā puthujjano vedanābandhanabaddho santarabāhirabandhanabaddho	117	
PA_sn_22:117.1.6_1	atīradassī apāradassī, baddho jīyati baddho mīyati baddho asmā lokā paraṁ lokaṁ gacchati.	117	
PA_sn_22:117.1.7	Saññaṁ …	117	
PA_sn_22:117.1.8	saṅkhāre …	117	
PA_sn_22:117.1.9	viññāṇaṁ attato samanupassati …pe…	117	
PA_sn_22:117.1.10_0	ayaṁ vuccati, bhikkhave, assutavā puthujjano viññāṇabandhanabaddho santarabāhirabandhanabaddho	117	
PA_sn_22:117.1.10_1	atīradassī apāradassī, baddho jīyati baddho mīyati baddho asmā lokā paraṁ lokaṁ gacchati.	117	
PA_sn_22:117.2.1	Sutavā ca kho, bhikkhave, ariyasāvako ariyānaṁ dassāvī …pe… sappurisadhamme suvinīto	117	
PA_sn_22:117.2.2	na rūpaṁ attato samanupassati, na rūpavantaṁ vā attānaṁ; na attani vā rūpaṁ, na rūpasmiṁ vā attānaṁ.	117	
PA_sn_22:117.2.3	Ayaṁ vuccati, bhikkhave, sutavā ariyasāvako na rūpabandhanabaddho, na santarabāhirabandhanabaddho, tīradassī, pāradassī; ‘parimutto so dukkhasmā’ti vadāmi.	117	
PA_sn_22:117.2.4	Na vedanaṁ attato …pe…	117	
PA_sn_22:117.2.5	na saññaṁ attato …pe…	117	
PA_sn_22:117.2.6	na saṅkhāre attato …pe…	117	
PA_sn_22:117.2.7	na viññāṇaṁ attato samanupassati …pe…	117	
PA_sn_22:117.2.8	ayaṁ vuccati, bhikkhave, sutavā ariyasāvako na viññāṇabandhanabaddho, na santarabāhirabandhanabaddho, tīradassī, pāradassī, ‘parimutto so dukkhasmā’ti vadāmī”ti.	117	
PA_sn_22:117.2.9	Pañcamaṁ.	117	
PA_sn_22:118.0.1	Saṁyutta Nikāya 22.118	118	
PA_sn_22:118.0.2	12. Dhammakathikavagga	118	
PA_sn_22:118.0.3	Paripucchitasutta	118	
PA_sn_22:118.1.1	Sāvatthinidānaṁ.	118	
PA_sn_22:118.1.2	“Taṁ kiṁ maññatha, bhikkhave,	118	
PA_sn_22:118.1.3	rūpaṁ ‘etaṁ mama, esohamasmi, eso me attā’ti samanupassathā”ti?	118	
PA_sn_22:118.1.4	“No hetaṁ, bhante”.	118	
PA_sn_22:118.1.5	“Sādhu, bhikkhave.	118	
PA_sn_22:118.1.6	Rūpaṁ, bhikkhave, ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	118	
PA_sn_22:118.1.7	Vedanaṁ …	118	
PA_sn_22:118.1.8	saññaṁ …	118	
PA_sn_22:118.1.9	saṅkhāre …	118	
PA_sn_22:118.1.10	viññāṇaṁ ‘etaṁ mama, esohamasmi, eso me attā’ti samanupassathā”ti?	118	
PA_sn_22:118.1.11	“No hetaṁ, bhante”.	118	
PA_sn_22:118.1.12	“Sādhu, bhikkhave.	118	
PA_sn_22:118.1.13	Viññāṇaṁ, bhikkhave, ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ …pe…	118	
PA_sn_22:118.1.14	evaṁ passaṁ …pe…	118	
PA_sn_22:118.1.15	nāparaṁ itthattāyāti pajānātī”ti.	118	
PA_sn_22:118.1.16	Chaṭṭhaṁ.	118	
PA_sn_22:119.0.1	Saṁyutta Nikāya 22.119	119	
PA_sn_22:119.0.2	12. Dhammakathikavagga	119	
PA_sn_22:119.0.3	Dutiyaparipucchitasutta	119	
PA_sn_22:119.1.1	Sāvatthinidānaṁ.	119	
PA_sn_22:119.1.2	“Taṁ kiṁ maññatha, bhikkhave,	119	
PA_sn_22:119.1.3	rūpaṁ ‘netaṁ mama, nesohamasmi, na meso attā’ti samanupassathā”ti?	119	
PA_sn_22:119.1.4	“Evaṁ, bhante”.	119	
PA_sn_22:119.1.5	“Sādhu, bhikkhave.	119	
PA_sn_22:119.1.6	Rūpaṁ, bhikkhave, ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	119	
PA_sn_22:119.1.7	Vedanaṁ …	119	
PA_sn_22:119.1.8	saññaṁ …	119	
PA_sn_22:119.1.9	saṅkhāre …	119	
PA_sn_22:119.1.10	viññāṇaṁ ‘netaṁ mama, nesohamasmi, na meso attā’ti samanupassathā”ti?	119	
PA_sn_22:119.1.11	“Evaṁ, bhante”.	119	
PA_sn_22:119.1.12	“Sādhu, bhikkhave.	119	
PA_sn_22:119.1.13	Viññāṇaṁ, bhikkhave, ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ …	119	
PA_sn_22:119.1.14	evaṁ …pe…	119	
PA_sn_22:119.1.15	nāparaṁ itthattāyāti pajānātī”ti.	119	
PA_sn_22:119.1.16	Sattamaṁ.	119	
PA_sn_22:120.0.1	Saṁyutta Nikāya 22.120	120	
PA_sn_22:120.0.2	12. Dhammakathikavagga	120	
PA_sn_22:120.0.3	Saṁyojaniyasutta	120	
PA_sn_22:120.1.1	Sāvatthinidānaṁ.	120	
PA_sn_22:120.1.2	“Saṁyojaniye ca, bhikkhave, dhamme desessāmi saṁyojanañca.	120	
PA_sn_22:120.1.3	Taṁ suṇātha.	120	
PA_sn_22:120.1.4	Katame ca, bhikkhave, saṁyojaniyā dhammā, katamaṁ saṁyojanaṁ?	120	
PA_sn_22:120.1.5	Rūpaṁ, bhikkhave, saṁyojaniyo dhammo;	120	
PA_sn_22:120.1.6	yo tattha chandarāgo, taṁ tattha saṁyojanaṁ.	120	
PA_sn_22:120.1.7	Vedanā …pe…	120	
PA_sn_22:120.1.8	saññā …	120	
PA_sn_22:120.1.9	saṅkhārā …	120	
PA_sn_22:120.1.10	viññāṇaṁ saṁyojaniyo dhammo;	120	
PA_sn_22:120.1.11	yo tattha chandarāgo, taṁ tattha saṁyojanaṁ.	120	
PA_sn_22:120.1.12	Ime vuccanti, bhikkhave, saṁyojaniyā dhammā, idaṁ saṁyojanan”ti.	120	
PA_sn_22:120.1.13	Aṭṭhamaṁ.	120	
PA_sn_22:121.0.1	Saṁyutta Nikāya 22.121	121	
PA_sn_22:121.0.2	12. Dhammakathikavagga	121	
PA_sn_22:121.0.3	Upādāniyasutta	121	
PA_sn_22:121.1.1	Sāvatthinidānaṁ.	121	
PA_sn_22:121.1.2	“Upādāniye ca, bhikkhave, dhamme desessāmi upādānañca.	121	
PA_sn_22:121.1.3	Taṁ suṇātha.	121	
PA_sn_22:121.1.4	Katame ca, bhikkhave, upādāniyā dhammā, katamaṁ upādānaṁ?	121	
PA_sn_22:121.1.5	Rūpaṁ, bhikkhave, upādāniyo dhammo,	121	
PA_sn_22:121.1.6	yo tattha chandarāgo, taṁ tattha upādānaṁ.	121	
PA_sn_22:121.1.7	Vedanā …pe…	121	
PA_sn_22:121.1.8	saññā …	121	
PA_sn_22:121.1.9	saṅkhārā …	121	
PA_sn_22:121.1.10	viññāṇaṁ upādāniyo dhammo;	121	
PA_sn_22:121.1.11	yo tattha chandarāgo, taṁ tattha upādānaṁ.	121	
PA_sn_22:121.1.12	Ime vuccanti, bhikkhave, upādāniyā dhammā, idaṁ upādānan”ti.	121	
PA_sn_22:121.1.13	Navamaṁ.	121	
PA_sn_22:122.0.1	Saṁyutta Nikāya 22.122	122	
PA_sn_22:122.0.2	12. Dhammakathikavagga	122	
PA_sn_22:122.0.3	Sīlavantasutta	122	
PA_sn_22:122.1.1	Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye.	122	
PA_sn_22:122.1.2	Atha kho āyasmā mahākoṭṭhiko sāyanhasamayaṁ paṭisallānā vuṭṭhito yenāyasmā sāriputto tenupasaṅkami …pe… etadavoca:	122	
PA_sn_22:122.1.3	“sīlavatāvuso, sāriputta, bhikkhunā katame dhammā yoniso manasikātabbā”ti?	122	
PA_sn_22:122.1.4	“Sīlavatāvuso, koṭṭhika, bhikkhunā pañcupādānakkhandhā aniccato dukkhato rogato gaṇḍato sallato aghato ābādhato parato palokato suññato anattato yoniso manasi kātabbā.	122	
PA_sn_22:122.1.5	Katame pañca?	122	
PA_sn_22:122.1.6	Seyyathidaṁ—rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandho.	122	
PA_sn_22:122.1.7	Sīlavatāvuso, koṭṭhika, bhikkhunā ime pañcupādānakkhandhā aniccato dukkhato rogato gaṇḍato sallato aghato ābādhato parato palokato suññato anattato yoniso manasi kātabbā.	122	
PA_sn_22:122.1.8	Ṭhānaṁ kho panetaṁ, āvuso, vijjati yaṁ sīlavā bhikkhu ime pañcupādānakkhandhe aniccato …pe… anattato yoniso manasi karonto sotāpattiphalaṁ sacchikareyyā”ti.	122	
PA_sn_22:122.2.1	“Sotāpannena panāvuso sāriputta, bhikkhunā katame dhammā yoniso manasi kātabbā”ti?	122	
PA_sn_22:122.2.2	“Sotāpannenapi kho, āvuso koṭṭhika, bhikkhunā ime pañcupādānakkhandhā aniccato …pe… anattato yoniso manasi kātabbā.	122	
PA_sn_22:122.2.3	Ṭhānaṁ kho panetaṁ, āvuso, vijjati yaṁ sotāpanno bhikkhu ime pañcupādānakkhandhe aniccato …pe… anattato yoniso manasi karonto sakadāgāmiphalaṁ sacchikareyyā”ti.	122	
PA_sn_22:122.3.1	“Sakadāgāminā panāvuso sāriputta, bhikkhunā katame dhammā yoniso manasi kātabbā”ti?	122	
PA_sn_22:122.3.2	“Sakadāgāmināpi kho, āvuso koṭṭhika, bhikkhunā ime pañcupādānakkhandhā aniccato …pe… anattato yoniso manasi kātabbā.	122	
PA_sn_22:122.3.3	Ṭhānaṁ kho panetaṁ, āvuso, vijjati yaṁ sakadāgāmī bhikkhu ime pañcupādānakkhandhe aniccato …pe… anattato yoniso manasi karonto anāgāmiphalaṁ sacchikareyyā”ti.	122	
PA_sn_22:122.4.1	“Anāgāminā panāvuso sāriputta, bhikkhunā katame dhammā yoniso manasi kātabbā”ti?	122	
PA_sn_22:122.4.2	“Anāgāmināpi kho, āvuso koṭṭhika, bhikkhunā ime pañcupādānakkhandhā aniccato …pe… anattato yoniso manasi kātabbā.	122	
PA_sn_22:122.4.3	Ṭhānaṁ kho panetaṁ, āvuso, vijjati yaṁ anāgāmī bhikkhu ime pañcupādānakkhandhe aniccato …pe… anattato yoniso manasi karonto arahattaṁ sacchikareyyā”ti.	122	
PA_sn_22:122.5.1	“Arahatā panāvuso sāriputta, katame dhammā yoniso manasi kātabbā”ti?	122	
PA_sn_22:122.5.2	“Arahatāpi kho, āvuso koṭṭhika, ime pañcupādānakkhandhe aniccato dukkhato rogato gaṇḍato sallato aghato ābādhato parato palokato suññato anattato yoniso manasi kātabbā.	122	
PA_sn_22:122.5.3	Natthi, khvāvuso, arahato uttari karaṇīyaṁ katassa vā paticayo;	122	
PA_sn_22:122.5.4	api ca ime dhammā bhāvitā bahulīkatā diṭṭhadhammasukhavihārāya ceva saṁvattanti satisampajaññāya cā”ti.	122	
PA_sn_22:122.5.5	Dasamaṁ.	122	
PA_sn_22:123.0.1	Saṁyutta Nikāya 22.123	123	
PA_sn_22:123.0.2	12. Dhammakathikavagga	123	
PA_sn_22:123.0.3	Sutavantasutta	123	
PA_sn_22:123.1.1	Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye.	123	
PA_sn_22:123.1.2	Atha kho āyasmā mahākoṭṭhiko sāyanhasamayaṁ paṭisallānā vuṭṭhito yenāyasmā sāriputto tenupasaṅkami; upasaṅkamitvā …pe… etadavoca:	123	
PA_sn_22:123.2.1	“Sutavatāvuso sāriputta, bhikkhunā katame dhammā yoniso manasi kātabbā”ti?	123	
PA_sn_22:123.2.2	“Sutavatāvuso koṭṭhika, bhikkhunā pañcupādānakkhandhā aniccato …pe… anattato yoniso manasi kātabbā.	123	
PA_sn_22:123.2.3	Katame pañca?	123	
PA_sn_22:123.2.4	Seyyathidaṁ—rūpupādānakkhandho …pe… viññāṇupādānakkhandho.	123	
PA_sn_22:123.2.5	Sutavatāvuso koṭṭhika, bhikkhunā ime pañcupādānakkhandhā aniccato …pe… anattato yoniso manasi kātabbā.	123	
PA_sn_22:123.2.6	Ṭhānaṁ kho panetaṁ, āvuso, vijjati—yaṁ sutavā bhikkhu ime pañcupādānakkhandhe aniccato …pe… anattato yoniso manasi karonto sotāpattiphalaṁ sacchikareyyā”ti.	123	
PA_sn_22:123.3.1	“Sotāpannena panāvuso sāriputta, bhikkhunā katame dhammā yoniso manasi kātabbā”ti?	123	
PA_sn_22:123.3.2	“Sotāpannenapi kho āvuso koṭṭhika, bhikkhunā ime pañcupādānakkhandhā aniccato …pe… anattato yoniso manasi kātabbā.	123	
PA_sn_22:123.3.3	Ṭhānaṁ kho panetaṁ, āvuso, vijjati—yaṁ sotāpanno bhikkhu ime pañcupādānakkhandhe aniccato …pe… anattato yoniso manasi karonto sakadāgāmiphalaṁ …pe…	123	
PA_sn_22:123.3.4	anāgāmiphalaṁ …pe…	123	
PA_sn_22:123.3.5	arahattaphalaṁ sacchikareyyā”ti.	123	
PA_sn_22:123.4.1	“Arahatā panāvuso sāriputta, katame dhammā yoniso manasi kātabbā”ti?	123	
PA_sn_22:123.4.2	“Arahatāpi khvāvuso koṭṭhika, ime pañcupādānakkhandhā aniccato dukkhato rogato gaṇḍato sallato aghato ābādhato parato palokato suññato anattato yoniso manasi kātabbā.	123	
PA_sn_22:123.4.3	Natthi, khvāvuso, arahato uttari karaṇīyaṁ, katassa vā paticayo;	123	
PA_sn_22:123.4.4	api ca kho ime dhammā bhāvitā bahulīkatā diṭṭhadhammasukhavihārāya ceva saṁvattanti satisampajaññāya cā”ti.	123	
PA_sn_22:123.4.5	Ekādasamaṁ.	123	
PA_sn_22:124.0.1	Saṁyutta Nikāya 22.124	124	
PA_sn_22:124.0.2	12. Dhammakathikavagga	124	
PA_sn_22:124.0.3	Kappasutta	124	
PA_sn_22:124.1.1	Sāvatthinidānaṁ.	124	
PA_sn_22:124.1.2	Atha kho āyasmā kappo yena bhagavā tenupasaṅkami …pe… ekamantaṁ nisinno kho āyasmā kappo bhagavantaṁ etadavoca:	124	
PA_sn_22:124.1.3	“kathaṁ nu kho, bhante, jānato kathaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti?	124	
PA_sn_22:124.2.1_0	“Yaṁ kiñci, kappa, rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ	124	
PA_sn_22:124.2.1_1	vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ ‘netaṁ mama,	124	
PA_sn_22:124.2.1_2	nesohamasmi, na meso attā’ti evametaṁ yathābhūtaṁ sammappaññāya passati.	124	
PA_sn_22:124.2.2	Yā kāci vedanā …pe…	124	
PA_sn_22:124.2.3	yā kāci saññā …	124	
PA_sn_22:124.2.4	ye keci saṅkhārā …	124	
PA_sn_22:124.2.5_0	yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ	124	
PA_sn_22:124.2.5_1	vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ ‘netaṁ mama, nesohamasmi,	124	
PA_sn_22:124.2.5_2	na meso attā’ti evametaṁ yathābhūtaṁ sammappaññāya passati.	124	
PA_sn_22:124.2.6	Evaṁ kho, kappa, jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti.	124	
PA_sn_22:124.2.7	Dvādasamaṁ.	124	
PA_sn_22:125.0.1	Saṁyutta Nikāya 22.125	125	
PA_sn_22:125.0.2	12. Dhammakathikavagga	125	
PA_sn_22:125.0.3	Dutiyakappasutta	125	
PA_sn_22:125.1.1	Sāvatthinidānaṁ.	125	
PA_sn_22:125.1.2	Ekamantaṁ nisinno kho āyasmā kappo bhagavantaṁ etadavoca:	125	
PA_sn_22:125.1.3_0	“kathaṁ nu kho, bhante, jānato kathaṁ passato imasmiñca saviññāṇake kāye bahiddhā	125	
PA_sn_22:125.1.3_1	ca sabbanimittesu ahaṅkāramamaṅkāramānāpagataṁ mānasaṁ hoti vidhā samatikkantaṁ santaṁ suvimuttan”ti?	125	
PA_sn_22:125.2.1	“Yaṁ kiñci, kappa, rūpaṁ atītānāgatapaccuppannaṁ …pe… sabbaṁ rūpaṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya disvā anupādāvimutto hoti.	125	
PA_sn_22:125.2.2	Yā kāci vedanā …	125	
PA_sn_22:125.2.3	yā kāci saññā …	125	
PA_sn_22:125.2.4	ye keci saṅkhārā …	125	
PA_sn_22:125.2.5_0	yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ	125	
PA_sn_22:125.2.5_1	vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ ‘netaṁ mama, nesohamasmi,	125	
PA_sn_22:125.2.5_2	na meso attā’ti evametaṁ yathābhūtaṁ sammappaññāya disvā anupādāvimutto hoti.	125	
PA_sn_22:125.2.6	Evaṁ kho, kappa, jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānāpagataṁ mānasaṁ hoti vidhā samatikkantaṁ santaṁ suvimuttan”ti.	125	
PA_sn_22:125.2.7	Terasamaṁ.	125	
PA_sn_22:125.2.8	Dhammakathikavaggo dutiyo.	125	
PA_sn_22:125.3.0	Tassuddānaṁ	125	
PA_sn_22:125.3.1	Avijjā vijjā dve kathikā,	125	
PA_sn_22:125.3.2	Bandhanā paripucchitā duve;	125	
PA_sn_22:125.3.3	Saṁyojanaṁ upādānaṁ,	125	
PA_sn_22:125.3.4	Sīlaṁ sutavā dve ca kappenāti.	125	
PA_sn_22:126.0.1	Saṁyutta Nikāya 22.126	126	
PA_sn_22:126.0.2	13. Avijjāvagga	126	
PA_sn_22:126.0.3	Samudayadhammasutta	126	
PA_sn_22:126.1.1	Sāvatthinidānaṁ.	126	
PA_sn_22:126.1.2	Atha kho aññataro bhikkhu yena bhagavā tenupasaṅkami; upasaṅkamitvā …pe… ekamantaṁ nisinno kho so bhikkhu bhagavantaṁ etadavoca:	126	
PA_sn_22:126.1.3	“‘avijjā, avijjā’ti, bhante, vuccati.	126	
PA_sn_22:126.1.4	Katamā nu kho, bhante, avijjā;	126	
PA_sn_22:126.1.5	kittāvatā ca avijjāgato hotī”ti?	126	
PA_sn_22:126.2.1	“Idha, bhikkhu, assutavā puthujjano samudayadhammaṁ rūpaṁ ‘samudayadhammaṁ rūpan’ti yathābhūtaṁ nappajānāti;	126	
PA_sn_22:126.2.2	vayadhammaṁ rūpaṁ ‘vayadhammaṁ rūpan’ti yathābhūtaṁ nappajānāti;	126	
PA_sn_22:126.2.3	samudayavayadhammaṁ rūpaṁ ‘samudayavayadhammaṁ rūpan’ti yathābhūtaṁ nappajānāti.	126	
PA_sn_22:126.2.4	Samudayadhammaṁ vedanaṁ ‘samudayadhammā vedanā’ti yathābhūtaṁ nappajānāti;	126	
PA_sn_22:126.2.5	vayadhammaṁ vedanaṁ ‘vayadhammā vedanā’ti yathābhūtaṁ nappajānāti;	126	
PA_sn_22:126.2.6	samudayavayadhammaṁ vedanaṁ ‘samudayavayadhammā vedanā’ti yathābhūtaṁ nappajānāti.	126	
PA_sn_22:126.2.7	Samudayadhammaṁ saññaṁ …pe…	126	
PA_sn_22:126.2.8	samudayadhamme saṅkhāre ‘samudayadhammā saṅkhārā’ti yathābhūtaṁ nappajānāti;	126	
PA_sn_22:126.2.9	vayadhamme saṅkhāre ‘vayadhammā saṅkhārā’ti yathābhūtaṁ nappajānāti;	126	
PA_sn_22:126.2.10	samudayavayadhamme saṅkhāre ‘samudayavayadhammā saṅkhārā’ti yathābhūtaṁ nappajānāti.	126	
PA_sn_22:126.2.11	Samudayadhammaṁ viññāṇaṁ ‘samudayadhammaṁ viññāṇan’ti yathābhūtaṁ nappajānāti;	126	
PA_sn_22:126.2.12	vayadhammaṁ viññāṇaṁ ‘vayadhammaṁ viññāṇan’ti yathābhūtaṁ nappajānāti;	126	
PA_sn_22:126.2.13	samudayavayadhammaṁ viññāṇaṁ ‘samudayavayadhammaṁ viññāṇan’ti yathābhūtaṁ nappajānāti.	126	
PA_sn_22:126.2.14	Ayaṁ vuccati, bhikkhu, avijjā;	126	
PA_sn_22:126.2.15	ettāvatā ca avijjāgato hotī”ti.	126	
PA_sn_22:126.3.1	Evaṁ vutte, so bhikkhu bhagavantaṁ etadavoca:	126	
PA_sn_22:126.3.2	“‘vijjā, vijjā’ti, bhante, vuccati.	126	
PA_sn_22:126.3.3	Katamā nu kho, bhante, vijjā;	126	
PA_sn_22:126.3.4	kittāvatā ca vijjāgato hotī”ti?	126	
PA_sn_22:126.4.1	“Idha, bhikkhu, sutavā ariyasāvako samudayadhammaṁ rūpaṁ ‘samudayadhammaṁ rūpan’ti yathābhūtaṁ pajānāti;	126	
PA_sn_22:126.4.2	vayadhammaṁ rūpaṁ ‘vayadhammaṁ rūpan’ti yathābhūtaṁ pajānāti;	126	
PA_sn_22:126.4.3	samudayavayadhammaṁ rūpaṁ ‘samudayavayadhammaṁ rūpan’ti yathābhūtaṁ pajānāti.	126	
PA_sn_22:126.4.4	Samudayadhammaṁ vedanaṁ ‘samudayadhammā vedanā’ti yathābhūtaṁ pajānāti;	126	
PA_sn_22:126.4.5	vayadhammaṁ vedanaṁ ‘vayadhammā vedanā’ti yathābhūtaṁ pajānāti;	126	
PA_sn_22:126.4.6	samudayavayadhammaṁ vedanaṁ ‘samudayavayadhammā vedanā’ti yathābhūtaṁ pajānāti.	126	
PA_sn_22:126.4.7	Samudayadhammaṁ saññaṁ …	126	
PA_sn_22:126.4.8	samudayadhamme saṅkhāre ‘samudayadhammā saṅkhārā’ti yathābhūtaṁ pajānāti;	126	
PA_sn_22:126.4.9	vayadhamme saṅkhāre ‘vayadhammā saṅkhārā’ti yathābhūtaṁ pajānāti;	126	
PA_sn_22:126.4.10	samudayavayadhamme saṅkhāre ‘samudayavayadhammā saṅkhārā’ti yathābhūtaṁ pajānāti.	126	
PA_sn_22:126.4.11	Samudayadhammaṁ viññāṇaṁ ‘samudayadhammaṁ viññāṇan’ti yathābhūtaṁ pajānāti;	126	
PA_sn_22:126.4.12	vayadhammaṁ viññāṇaṁ ‘vayadhammaṁ viññāṇan’ti yathābhūtaṁ pajānāti;	126	
PA_sn_22:126.4.13	samudayavayadhammaṁ viññāṇaṁ ‘samudayavayadhammaṁ viññāṇan’ti yathābhūtaṁ pajānāti.	126	
PA_sn_22:126.4.14	Ayaṁ vuccati, bhikkhu, vijjā;	126	
PA_sn_22:126.4.15	ettāvatā ca vijjāgato hotī”ti.	126	
PA_sn_22:126.4.16	Paṭhamaṁ.	126	
PA_sn_22:127.0.1	Saṁyutta Nikāya 22.127	127	
PA_sn_22:127.0.2	13. Avijjāvagga	127	
PA_sn_22:127.0.3	Dutiyasamudayadhammasutta	127	
PA_sn_22:127.1.1	Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye.	127	
PA_sn_22:127.1.2	Atha kho āyasmā mahākoṭṭhiko sāyanhasamayaṁ paṭisallānā vuṭṭhito …pe… ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:	127	
PA_sn_22:127.1.3	“‘avijjā, avijjā’ti, āvuso sāriputta, vuccati.	127	
PA_sn_22:127.1.4	Katamā nu kho, āvuso, avijjā;	127	
PA_sn_22:127.1.5	kittāvatā ca avijjāgato hotī”ti?	127	
PA_sn_22:127.2.1	“Idhāvuso assutavā puthujjano samudayadhammaṁ rūpaṁ ‘samudayadhammaṁ rūpan’ti yathābhūtaṁ nappajānāti; vayadhammaṁ rūpaṁ …pe… ‘samudayavayadhammaṁ rūpan’ti yathābhūtaṁ nappajānāti.	127	
PA_sn_22:127.2.2	Samudayadhammaṁ vedanaṁ …pe… vayadhammaṁ vedanaṁ …pe… ‘samudayavayadhammā vedanā’ti yathābhūtaṁ nappajānāti.	127	
PA_sn_22:127.2.3	Samudayadhammaṁ saññaṁ …pe…	127	
PA_sn_22:127.2.4	samudayadhamme saṅkhāre …pe… vayadhamme saṅkhāre …pe… samudayavayadhamme saṅkhāre ‘samudayavayadhammā saṅkhārā’ti yathābhūtaṁ nappajānāti.	127	
PA_sn_22:127.2.5	Samudayadhammaṁ viññāṇaṁ …pe… samudayavayadhammaṁ viññāṇaṁ ‘samudayavayadhammaṁ viññāṇan’ti yathābhūtaṁ nappajānāti.	127	
PA_sn_22:127.2.6	Ayaṁ vuccati, āvuso, avijjā;	127	
PA_sn_22:127.2.7	ettāvatā ca avijjāgato hotī”ti.	127	
PA_sn_22:127.2.8	Dutiyaṁ.	127	
PA_sn_22:128.0.1	Saṁyutta Nikāya 22.128	128	
PA_sn_22:128.0.2	13. Avijjāvagga	128	
PA_sn_22:128.0.3	Tatiyasamudayadhammasutta	128	
PA_sn_22:128.1.1	Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye …pe…	128	
PA_sn_22:128.1.2	ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:	128	
PA_sn_22:128.1.3	“‘vijjā, vijjā’ti, āvuso sāriputta, vuccati.	128	
PA_sn_22:128.1.4	Katamā nu kho, āvuso, vijjā;	128	
PA_sn_22:128.1.5	kittāvatā ca vijjāgato hotī”ti?	128	
PA_sn_22:128.2.1_0	“Idhāvuso, sutavā ariyasāvako samudayadhammaṁ rūpaṁ ‘samudayadhammaṁ rūpan’ti yathābhūtaṁ	128	
PA_sn_22:128.2.1_1	pajānāti; vayadhammaṁ rūpaṁ …pe… samudayavayadhammaṁ rūpaṁ ‘samudayavayadhammaṁ rūpan’ti	128	
PA_sn_22:128.2.1_2	yathābhūtaṁ pajānāti;	128	
PA_sn_22:128.2.2	samudayadhammaṁ vedanaṁ …pe… samudayavayadhammā vedanā …	128	
PA_sn_22:128.2.3	samudayadhammaṁ saññaṁ …pe…	128	
PA_sn_22:128.2.4	samudayadhamme saṅkhāre … vayadhamme saṅkhāre … samudayavayadhamme saṅkhāre ‘samudayavayadhammā saṅkhārā’ti yathābhūtaṁ pajānāti.	128	
PA_sn_22:128.2.5	Samudayadhammaṁ viññāṇaṁ … vayadhammaṁ viññāṇaṁ … samudayavayadhammaṁ viññāṇaṁ ‘samudayavayadhammaṁ viññāṇan’ti yathābhūtaṁ pajānāti.	128	
PA_sn_22:128.2.6	Ayaṁ vuccatāvuso, vijjā;	128	
PA_sn_22:128.2.7	ettāvatā ca vijjāgato hotī”ti.	128	
PA_sn_22:128.2.8	Tatiyaṁ.	128	
PA_sn_22:129.0.1	Saṁyutta Nikāya 22.129	129	
PA_sn_22:129.0.2	13. Avijjāvagga	129	
PA_sn_22:129.0.3	Assādasutta	129	
PA_sn_22:129.1.1	Bārāṇasiyaṁ viharanti isipatane migadāye …pe…	129	
PA_sn_22:129.1.2	ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:	129	
PA_sn_22:129.1.3	“‘avijjā, avijjā’ti, āvuso sāriputta, vuccati.	129	
PA_sn_22:129.1.4	Katamā nu kho, āvuso, avijjā;	129	
PA_sn_22:129.1.5	kittāvatā ca avijjāgato hotī”ti?	129	
PA_sn_22:129.2.1	“Idhāvuso assutavā puthujjano rūpassa assādañca ādīnavañca nissaraṇañca yathābhūtaṁ nappajānāti.	129	
PA_sn_22:129.2.2	Vedanāya …pe…	129	
PA_sn_22:129.2.3	saññāya …	129	
PA_sn_22:129.2.4	saṅkhārānaṁ …	129	
PA_sn_22:129.2.5	viññāṇassa assādañca ādīnavañca nissaraṇañca yathābhūtaṁ nappajānāti.	129	
PA_sn_22:129.2.6	Ayaṁ vuccatāvuso, avijjā;	129	
PA_sn_22:129.2.7	ettāvatā ca avijjāgato hotī”ti.	129	
PA_sn_22:129.2.8	Catutthaṁ.	129	
PA_sn_22:130.0.1	Saṁyutta Nikāya 22.130	130	
PA_sn_22:130.0.2	13. Avijjāvagga	130	
PA_sn_22:130.0.3	Dutiyaassādasutta	130	
PA_sn_22:130.1.1	Bārāṇasiyaṁ viharanti isipatane migadāye …pe…	130	
PA_sn_22:130.1.2	“‘vijja, vijjā’ti, āvuso sāriputta, vuccati.	130	
PA_sn_22:130.1.3	Katamā nu kho, āvuso, vijjā;	130	
PA_sn_22:130.1.4	kittāvatā ca vijjāgato hotī”ti?	130	
PA_sn_22:130.2.1	“Idhāvuso, sutavā ariyasāvako rūpassa assādañca ādīnavañca nissaraṇañca yathābhūtaṁ pajānāti.	130	
PA_sn_22:130.2.2	Vedanāya …pe…	130	
PA_sn_22:130.2.3	saññāya …	130	
PA_sn_22:130.2.4	saṅkhārānaṁ …	130	
PA_sn_22:130.2.5	viññāṇassa assādañca ādīnavañca nissaraṇañca yathābhūtaṁ pajānāti.	130	
PA_sn_22:130.2.6	Ayaṁ vuccatāvuso, vijjā;	130	
PA_sn_22:130.2.7	ettāvatā ca vijjāgato hotī”ti.	130	
PA_sn_22:130.2.8	Pañcamaṁ.	130	
PA_sn_22:131.0.1	Saṁyutta Nikāya 22.131	131	
PA_sn_22:131.0.2	13. Avijjāvagga	131	
PA_sn_22:131.0.3	Samudayasutta	131	
PA_sn_22:131.1.1	Bārāṇasiyaṁ viharanti isipatane migadāye …pe…	131	
PA_sn_22:131.1.2	“‘avijjā, avijjā’ti, āvuso sāriputta, vuccati.	131	
PA_sn_22:131.1.3	Katamā nu kho, āvuso, avijjā;	131	
PA_sn_22:131.1.4	kittāvatā ca avijjāgato hotī”ti?	131	
PA_sn_22:131.2.1	“Idhāvuso, assutavā puthujjano rūpassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	131	
PA_sn_22:131.2.2	Vedanāya …pe…	131	
PA_sn_22:131.2.3	saññāya …	131	
PA_sn_22:131.2.4	saṅkhārānaṁ …	131	
PA_sn_22:131.2.5	viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	131	
PA_sn_22:131.2.6	Ayaṁ vuccatāvuso, avijjā;	131	
PA_sn_22:131.2.7	ettāvatā ca avijjāgato hotī”ti.	131	
PA_sn_22:131.2.8	Chaṭṭhaṁ.	131	
PA_sn_22:132.0.1	Saṁyutta Nikāya 22.132	132	
PA_sn_22:132.0.2	13. Avijjāvagga	132	
PA_sn_22:132.0.3	Dutiyasamudayasutta	132	
PA_sn_22:132.1.1	Bārāṇasiyaṁ viharanti isipatane migadāye …pe…	132	
PA_sn_22:132.1.2	ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:	132	
PA_sn_22:132.1.3	“‘vijjā, vijjā’ti, āvuso sāriputta, vuccati.	132	
PA_sn_22:132.1.4	Katamā nu kho, āvuso, vijjā;	132	
PA_sn_22:132.1.5	kittāvatā ca vijjāgato hotī”ti?	132	
PA_sn_22:132.2.1	“Idhāvuso, sutavā ariyasāvako rūpassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.	132	
PA_sn_22:132.2.2	Vedanāya …pe…	132	
PA_sn_22:132.2.3	saññāya …	132	
PA_sn_22:132.2.4	saṅkhārānaṁ …	132	
PA_sn_22:132.2.5	viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.	132	
PA_sn_22:132.2.6	Ayaṁ vuccatāvuso, vijjā;	132	
PA_sn_22:132.2.7	ettāvatā ca vijjāgato hotī”ti.	132	
PA_sn_22:132.2.8	Sattamaṁ.	132	
PA_sn_22:133.0.1	Saṁyutta Nikāya 22.133	133	
PA_sn_22:133.0.2	13. Avijjāvagga	133	
PA_sn_22:133.0.3	Koṭṭhikasutta	133	
PA_sn_22:133.1.1	Bārāṇasiyaṁ viharanti isipatane migadāye.	133	
PA_sn_22:133.1.2	Atha kho āyasmā sāriputto sāyanhasamayaṁ …pe…	133	
PA_sn_22:133.1.3	ekamantaṁ nisinno kho āyasmā sāriputto āyasmantaṁ mahākoṭṭhikaṁ etadavoca:	133	
PA_sn_22:133.1.4	“‘avijjā, avijjā’ti, āvuso koṭṭhika, vuccati.	133	
PA_sn_22:133.1.5	Katamā nu kho, āvuso, avijjā;	133	
PA_sn_22:133.1.6	kittāvatā ca avijjāgato hotī”ti?	133	
PA_sn_22:133.2.1	“Idhāvuso, assutavā puthujjano rūpassa assādañca ādīnavañca nissaraṇañca yathābhūtaṁ nappajānāti.	133	
PA_sn_22:133.2.2	Vedanāya …pe…	133	
PA_sn_22:133.2.3	saññāya …	133	
PA_sn_22:133.2.4	saṅkhārānaṁ …	133	
PA_sn_22:133.2.5	viññāṇassa assādañca ādīnavañca nissaraṇañca yathābhūtaṁ nappajānāti.	133	
PA_sn_22:133.2.6	Ayaṁ vuccatāvuso, avijjā;	133	
PA_sn_22:133.2.7	ettāvatā ca avijjāgato hotī”ti.	133	
PA_sn_22:133.3.1	Evaṁ vutte, āyasmā sāriputto āyasmantaṁ mahākoṭṭhikaṁ etadavoca:	133	
PA_sn_22:133.3.2	“‘vijjā, vijjā’ti, āvuso koṭṭhika, vuccati.	133	
PA_sn_22:133.3.3	Katamā nu kho, āvuso, vijjā;	133	
PA_sn_22:133.3.4	kittāvatā ca vijjāgato hotī”ti?	133	
PA_sn_22:133.4.1	“Idhāvuso, sutavā ariyasāvako rūpassa assādañca ādīnavañca nissaraṇañca yathābhūtaṁ pajānāti.	133	
PA_sn_22:133.4.2	Vedanāya …pe…	133	
PA_sn_22:133.4.3	saññāya …	133	
PA_sn_22:133.4.4	saṅkhārānaṁ …	133	
PA_sn_22:133.4.5	viññāṇassa assādañca ādīnavañca nissaraṇañca yathābhūtaṁ pajānāti.	133	
PA_sn_22:133.4.6	Ayaṁ vuccatāvuso, vijjā;	133	
PA_sn_22:133.4.7	ettāvatā ca vijjāgato hotī”ti.	133	
PA_sn_22:133.4.8	Aṭṭhamaṁ.	133	
PA_sn_22:134.0.1	Saṁyutta Nikāya 22.134	134	
PA_sn_22:134.0.2	13. Avijjāvagga	134	
PA_sn_22:134.0.3	Dutiyakoṭṭhikasutta	134	
PA_sn_22:134.1.1	Bārāṇasiyaṁ viharanti isipatane migadāye …pe…	134	
PA_sn_22:134.1.2	“‘avijjā, avijjā’ti, āvuso koṭṭhika, vuccati.	134	
PA_sn_22:134.1.3	Katamā nu kho, āvuso, avijjā;	134	
PA_sn_22:134.1.4	kittāvatā ca avijjāgato hotī”ti?	134	
PA_sn_22:134.2.1	“Idhāvuso, assutavā puthujjano rūpassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	134	
PA_sn_22:134.2.2	Vedanāya …pe…	134	
PA_sn_22:134.2.3	saññāya …	134	
PA_sn_22:134.2.4	saṅkhārānaṁ …	134	
PA_sn_22:134.2.5	viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	134	
PA_sn_22:134.2.6	Ayaṁ vuccatāvuso, avijjā;	134	
PA_sn_22:134.2.7	ettāvatā ca avijjāgato hotī”ti.	134	
PA_sn_22:134.3.1	Evaṁ vutte, āyasmā sāriputto āyasmantaṁ mahākoṭṭhikaṁ etadavoca:	134	
PA_sn_22:134.3.2	“‘vijjā, vijjā’ti, āvuso koṭṭhika, vuccati.	134	
PA_sn_22:134.3.3	Katamā nu kho, āvuso, vijjā;	134	
PA_sn_22:134.3.4	kittāvatā ca vijjāgato hotī”ti?	134	
PA_sn_22:134.4.1	“Idhāvuso, sutavā ariyasāvako rūpassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.	134	
PA_sn_22:134.4.2	Vedanāya …pe…	134	
PA_sn_22:134.4.3	saññāya …	134	
PA_sn_22:134.4.4	saṅkhārānaṁ …	134	
PA_sn_22:134.4.5	viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.	134	
PA_sn_22:134.4.6	Ayaṁ vuccatāvuso, vijjā;	134	
PA_sn_22:134.4.7	ettāvatā ca vijjāgato hotī”ti.	134	
PA_sn_22:134.4.8	Navamaṁ.	134	
PA_sn_22:135.0.1	Saṁyutta Nikāya 22.135	135	
PA_sn_22:135.0.2	13. Avijjāvagga	135	
PA_sn_22:135.0.3	Tatiyakoṭṭhikasutta	135	
PA_sn_22:135.1.1	Taññeva nidānaṁ.	135	
PA_sn_22:135.1.2	Ekamantaṁ nisinno kho āyasmā sāriputto āyasmantaṁ mahākoṭṭhikaṁ etadavoca:	135	
PA_sn_22:135.1.3	“‘avijjā, avijjā’ti, āvuso koṭṭhika, vuccati.	135	
PA_sn_22:135.1.4	Katamā nu kho, āvuso, avijjā;	135	
PA_sn_22:135.1.5	kittāvatā ca avijjāgato hotī”ti?	135	
PA_sn_22:135.2.1	“Idhāvuso, assutavā puthujjano rūpaṁ nappajānāti, rūpasamudayaṁ nappajānāti, rūpanirodhaṁ nappajānāti, rūpanirodhagāminiṁ paṭipadaṁ nappajānāti.	135	
PA_sn_22:135.2.2	Vedanaṁ nappajānāti …pe…	135	
PA_sn_22:135.2.3	saññaṁ …	135	
PA_sn_22:135.2.4	saṅkhāre …	135	
PA_sn_22:135.2.5	viññāṇaṁ nappajānāti, viññāṇasamudayaṁ nappajānāti, viññāṇanirodhaṁ nappajānāti, viññāṇanirodhagāminiṁ paṭipadaṁ nappajānāti.	135	
PA_sn_22:135.2.6	Ayaṁ vuccatāvuso, avijjā;	135	
PA_sn_22:135.2.7	ettāvatā ca avijjāgato hotī”ti.	135	
PA_sn_22:135.3.1	Evaṁ vutte, āyasmā sāriputto āyasmantaṁ mahākoṭṭhikaṁ etadavoca:	135	
PA_sn_22:135.3.2	“‘vijjā, vijjā’ti, āvuso koṭṭhika, vuccati.	135	
PA_sn_22:135.3.3	Katamā nu kho, āvuso, vijjā;	135	
PA_sn_22:135.3.4	kittāvatā ca vijjāgato hotī”ti?	135	
PA_sn_22:135.4.1	“Idhāvuso, sutavā ariyasāvako rūpaṁ pajānāti, rūpasamudayaṁ pajānāti, rūpanirodhaṁ pajānāti, rūpanirodhagāminiṁ paṭipadaṁ pajānāti.	135	
PA_sn_22:135.4.2	Vedanaṁ …	135	
PA_sn_22:135.4.3	saññaṁ …	135	
PA_sn_22:135.4.4	saṅkhāre …	135	
PA_sn_22:135.4.5	viññāṇaṁ pajānāti, viññāṇasamudayaṁ pajānāti, viññāṇanirodhaṁ pajānāti, viññāṇanirodhagāminiṁ paṭipadaṁ pajānāti.	135	
PA_sn_22:135.4.6	Ayaṁ vuccatāvuso, vijjā;	135	
PA_sn_22:135.4.7	ettāvatā ca vijjāgato hotī”ti.	135	
PA_sn_22:135.4.8	Dasamaṁ.	135	
PA_sn_22:135.4.9	Avijjāvaggo tatiyo.	135	
PA_sn_22:135.5.0	Tassuddānaṁ	135	
PA_sn_22:135.5.1	Samudayadhamme tīṇi,	135	
PA_sn_22:135.5.2	assādo apare duve;	135	
PA_sn_22:135.5.3	Samudaye ca dve vuttā,	135	
PA_sn_22:135.5.4	koṭṭhike apare tayoti.	135	
PA_sn_22:136.0.1	Saṁyutta Nikāya 22.136	136	
PA_sn_22:136.0.2	14. Kukkuḷavagga	136	
PA_sn_22:136.0.3	Kukkuḷasutta	136	
PA_sn_22:136.1.1	Sāvatthinidānaṁ.	136	
PA_sn_22:136.1.2	“Rūpaṁ, bhikkhave, kukkuḷaṁ, vedanā kukkuḷā, saññā kukkuḷā, saṅkhārā kukkuḷā, viññāṇaṁ kukkuḷaṁ.	136	
PA_sn_22:136.1.3	Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati.	136	
PA_sn_22:136.1.4	Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.	136	
PA_sn_22:136.1.5	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	136	
PA_sn_22:136.1.6	Paṭhamaṁ.	136	
PA_sn_22:137.0.1	Saṁyutta Nikāya 22.137	137	
PA_sn_22:137.0.2	14. Kukkuḷavagga	137	
PA_sn_22:137.0.3	Aniccasutta	137	
PA_sn_22:137.1.1	Sāvatthinidānaṁ.	137	
PA_sn_22:137.1.2	“Yaṁ, bhikkhave, aniccaṁ; tatra vo chando pahātabbo.	137	
PA_sn_22:137.1.3	Kiñca, bhikkhave, aniccaṁ?	137	
PA_sn_22:137.1.4	Rūpaṁ, bhikkhave, aniccaṁ; tatra vo chando pahātabbo.	137	
PA_sn_22:137.1.5	Vedanā aniccā …pe…	137	
PA_sn_22:137.1.6	saññā …	137	
PA_sn_22:137.1.7	saṅkhārā …	137	
PA_sn_22:137.1.8	viññāṇaṁ aniccaṁ; tatra vo chando pahātabbo.	137	
PA_sn_22:137.1.9	Yaṁ, bhikkhave, aniccaṁ; tatra vo chando pahātabbo”ti.	137	
PA_sn_22:137.1.10	Dutiyaṁ.	137	
PA_sn_22:138.0.1	Saṁyutta Nikāya 22.138	138	
PA_sn_22:138.0.2	14. Kukkuḷavagga	138	
PA_sn_22:138.0.3	Dutiyaaniccasutta	138	
PA_sn_22:138.1.1	Sāvatthinidānaṁ.	138	
PA_sn_22:138.1.2	“Yaṁ, bhikkhave, aniccaṁ; tatra vo rāgo pahātabbo.	138	
PA_sn_22:138.1.3	Kiñca, bhikkhave, aniccaṁ?	138	
PA_sn_22:138.1.4	Rūpaṁ, bhikkhave, aniccaṁ; tatra vo rāgo pahātabbo.	138	
PA_sn_22:138.1.5	Vedanā aniccā …	138	
PA_sn_22:138.1.6	saññā …	138	
PA_sn_22:138.1.7	saṅkhārā …	138	
PA_sn_22:138.1.8	viññāṇaṁ aniccaṁ; tatra vo rāgo pahātabbo.	138	
PA_sn_22:138.1.9	Yaṁ, bhikkhave, aniccaṁ; tatra vo rāgo pahātabbo”ti.	138	
PA_sn_22:138.1.10	Tatiyaṁ.	138	
PA_sn_22:139.0.1	Saṁyutta Nikāya 22.139	139	
PA_sn_22:139.0.2	14. Kukkuḷavagga	139	
PA_sn_22:139.0.3	Tatiyaaniccasutta	139	
PA_sn_22:139.1.1	Sāvatthinidānaṁ.	139	
PA_sn_22:139.1.2	“Yaṁ, bhikkhave, aniccaṁ; tatra vo chandarāgo pahātabbo.	139	
PA_sn_22:139.1.3	Kiñca, bhikkhave, aniccaṁ?	139	
PA_sn_22:139.1.4	Rūpaṁ, bhikkhave, aniccaṁ, tatra vo chandarāgo pahātabbo.	139	
PA_sn_22:139.1.5	Vedanā aniccā …	139	
PA_sn_22:139.1.6	saññā …	139	
PA_sn_22:139.1.7	saṅkhārā …	139	
PA_sn_22:139.1.8	viññāṇaṁ aniccaṁ; tatra vo chandarāgo pahātabbo.	139	
PA_sn_22:139.1.9	Yaṁ, bhikkhave, aniccaṁ; tatra vo chandarāgo pahātabbo”ti.	139	
PA_sn_22:139.1.10	Catutthaṁ.	139	
PA_sn_22:140.0.1	Saṁyutta Nikāya 22.140	140	
PA_sn_22:140.0.2	14. Kukkuḷavagga	140	
PA_sn_22:140.0.3	Dukkhasutta	140	
PA_sn_22:140.1.1	Sāvatthinidānaṁ.	140	
PA_sn_22:140.1.2	“Yaṁ, bhikkhave, dukkhaṁ; tatra vo chando pahātabbo …pe…	140	
PA_sn_22:140.1.3	yaṁ, bhikkhave, dukkhaṁ; tatra vo chando pahātabbo”ti.	140	
PA_sn_22:140.1.4	Pañcamaṁ.	140	
PA_sn_22:141.0.1	Saṁyutta Nikāya 22.141	141	
PA_sn_22:141.0.2	14. Kukkuḷavagga	141	
PA_sn_22:141.0.3	Dutiyadukkhasutta	141	
PA_sn_22:141.1.1	Sāvatthinidānaṁ.	141	
PA_sn_22:141.1.2	“Yaṁ, bhikkhave, dukkhaṁ; tatra vo rāgo pahātabbo …pe…	141	
PA_sn_22:141.1.3	yaṁ, bhikkhave, dukkhaṁ; tatra vo rāgo pahātabbo”ti.	141	
PA_sn_22:141.1.4	Chaṭṭhaṁ.	141	
PA_sn_22:142.0.1	Saṁyutta Nikāya 22.142	142	
PA_sn_22:142.0.2	14. Kukkuḷavagga	142	
PA_sn_22:142.0.3	Tatiyadukkhasutta	142	
PA_sn_22:142.1.1	Sāvatthinidānaṁ.	142	
PA_sn_22:142.1.2	“Yaṁ, bhikkhave, dukkhaṁ; tatra vo chandarāgo pahātabbo …pe…	142	
PA_sn_22:142.1.3	yaṁ, bhikkhave, dukkhaṁ; tatra vo chandarāgo pahātabbo”ti.	142	
PA_sn_22:142.1.4	Sattamaṁ.	142	
PA_sn_22:143.0.1	Saṁyutta Nikāya 22.143	143	
PA_sn_22:143.0.2	14. Kukkuḷavagga	143	
PA_sn_22:143.0.3	Anattasutta	143	
PA_sn_22:143.1.1	Sāvatthinidānaṁ.	143	
PA_sn_22:143.1.2	“Yo, bhikkhave, anattā; tatra vo chando pahātabbo.	143	
PA_sn_22:143.1.3	Ko ca, bhikkhave, anattā?	143	
PA_sn_22:143.1.4	Rūpaṁ, bhikkhave, anattā; tatra vo chando pahātabbo.	143	
PA_sn_22:143.1.5	Vedanā anattā …	143	
PA_sn_22:143.1.6	saññā …	143	
PA_sn_22:143.1.7	saṅkhārā …	143	
PA_sn_22:143.1.8	viññāṇaṁ anattā; tatra vo chando pahātabbo.	143	
PA_sn_22:143.1.9	Yo, bhikkhave, anattā; tatra vo chando pahātabbo”ti.	143	
PA_sn_22:143.1.10	Aṭṭhamaṁ.	143	
PA_sn_22:144.0.1	Saṁyutta Nikāya 22.144	144	
PA_sn_22:144.0.2	14. Kukkuḷavagga	144	
PA_sn_22:144.0.3	Dutiyaanattasutta	144	
PA_sn_22:144.1.1	Sāvatthinidānaṁ.	144	
PA_sn_22:144.1.2	“Yo, bhikkhave, anattā; tatra vo rāgo pahātabbo.	144	
PA_sn_22:144.1.3	Ko ca, bhikkhave, anattā?	144	
PA_sn_22:144.1.4	Rūpaṁ, bhikkhave, anattā; tatra vo rāgo pahātabbo.	144	
PA_sn_22:144.1.5	Vedanā anattā …	144	
PA_sn_22:144.1.6	saññā …	144	
PA_sn_22:144.1.7	saṅkhārā …	144	
PA_sn_22:144.1.8	viññāṇaṁ anattā; tatra vo rāgo pahātabbo.	144	
PA_sn_22:144.1.9	Yo, bhikkhave, anattā; tatra vo rāgo pahātabbo”ti.	144	
PA_sn_22:144.1.10	Navamaṁ.	144	
PA_sn_22:145.0.1	Saṁyutta Nikāya 22.145	145	
PA_sn_22:145.0.2	14. Kukkuḷavagga	145	
PA_sn_22:145.0.3	Tatiyaanattasutta	145	
PA_sn_22:145.1.1	Sāvatthinidānaṁ.	145	
PA_sn_22:145.1.2	“Yo, bhikkhave, anattā; tatra vo chandarāgo pahātabbo.	145	
PA_sn_22:145.1.3	Ko ca, bhikkhave, anattā?	145	
PA_sn_22:145.1.4	Rūpaṁ, bhikkhave, anattā; tatra vo chandarāgo pahātabbo.	145	
PA_sn_22:145.1.5	Vedanā anattā …	145	
PA_sn_22:145.1.6	saññā …	145	
PA_sn_22:145.1.7	saṅkhārā …	145	
PA_sn_22:145.1.8	viññāṇaṁ anattā; tatra vo chandarāgo pahātabbo.	145	
PA_sn_22:145.1.9	Yo, bhikkhave, anattā; tatra vo chandarāgo pahātabbo”ti.	145	
PA_sn_22:145.1.10	Dasamaṁ.	145	
PA_sn_22:146.0.1	Saṁyutta Nikāya 22.146	146	
PA_sn_22:146.0.2	14. Kukkuḷavagga	146	
PA_sn_22:146.0.3	Nibbidābahulasutta	146	
PA_sn_22:146.1.1	Sāvatthinidānaṁ.	146	
PA_sn_22:146.1.2	“Saddhāpabbajitassa, bhikkhave, kulaputtassa ayamanudhammo hoti—	146	
PA_sn_22:146.1.3	yaṁ rūpe nibbidābahulo vihareyya. Vedanāya …pe… saññāya … saṅkhāresu … viññāṇe nibbidābahulo vihareyya.	146	
PA_sn_22:146.1.4	Yo rūpe nibbidābahulo viharanto, vedanāya … saññāya … saṅkhāresu … viññāṇe nibbidābahulo viharanto rūpaṁ parijānāti, vedanaṁ … saññaṁ … saṅkhāre … viññāṇaṁ parijānāti;	146	
PA_sn_22:146.1.5_0	so rūpaṁ parijānaṁ vedanaṁ parijānaṁ saññaṁ parijānaṁ saṅkhāre parijānaṁ viññāṇaṁ	146	
PA_sn_22:146.1.5_1	parijānaṁ parimuccati rūpamhā, parimuccati vedanāya, parimuccati saññāya, parimuccati	146	
PA_sn_22:146.1.5_2	saṅkhārehi, parimuccati viññāṇamhā, parimuccati jātiyā jarāya maraṇena sokehi paridevehi	146	
PA_sn_22:146.1.5_3	dukkhehi domanassehi upāyāsehi; ‘parimuccati dukkhasmā’ti vadāmī”ti.	146	
PA_sn_22:146.1.6	Ekādasamaṁ.	146	
PA_sn_22:147.0.1	Saṁyutta Nikāya 22.147	147	
PA_sn_22:147.0.2	14. Kukkuḷavagga	147	
PA_sn_22:147.0.3	Aniccānupassīsutta	147	
PA_sn_22:147.1.1	Sāvatthinidānaṁ.	147	
PA_sn_22:147.1.2	“Saddhāpabbajitassa, bhikkhave, kulaputtassa ayamanudhammo hoti—	147	
PA_sn_22:147.1.3	yaṁ rūpe aniccānupassī vihareyya.	147	
PA_sn_22:147.1.4	Vedanāya …	147	
PA_sn_22:147.1.5	saññāya …	147	
PA_sn_22:147.1.6	saṅkhāresu …	147	
PA_sn_22:147.1.7	viññāṇe aniccānupassī vihareyya …pe…	147	
PA_sn_22:147.1.8	‘parimuccati dukkhasmā’ti vadāmī”ti.	147	
PA_sn_22:147.1.9	Dvādasamaṁ.	147	
PA_sn_22:148.0.1	Saṁyutta Nikāya 22.148	148	
PA_sn_22:148.0.2	14. Kukkuḷavagga	148	
PA_sn_22:148.0.3	Dukkhānupassīsutta	148	
PA_sn_22:148.1.1	Sāvatthinidānaṁ.	148	
PA_sn_22:148.1.2	“Saddhāpabbajitassa, bhikkhave, kulaputtassa ayamanudhammo hoti—	148	
PA_sn_22:148.1.3	yaṁ rūpe dukkhānupassī vihareyya.	148	
PA_sn_22:148.1.4	Vedanāya …	148	
PA_sn_22:148.1.5	saññāya …	148	
PA_sn_22:148.1.6	saṅkhāresu …	148	
PA_sn_22:148.1.7	viññāṇe dukkhānupassī vihareyya …pe…	148	
PA_sn_22:148.1.8	‘parimuccati dukkhasmā’ti vadāmī”ti.	148	
PA_sn_22:148.1.9	Terasamaṁ.	148	
PA_sn_22:149.0.1	Saṁyutta Nikāya 22.149	149	
PA_sn_22:149.0.2	14. Kukkuḷavagga	149	
PA_sn_22:149.0.3	Anattānupassīsutta	149	
PA_sn_22:149.1.1	Sāvatthinidānaṁ.	149	
PA_sn_22:149.1.2	“Saddhāpabbajitassa, bhikkhave, kulaputtassa ayamanudhammo hoti—	149	
PA_sn_22:149.1.3	yaṁ rūpe anattānupassī vihareyya.	149	
PA_sn_22:149.1.4	Vedanāya …	149	
PA_sn_22:149.1.5	saññāya …	149	
PA_sn_22:149.1.6	saṅkhāresu …	149	
PA_sn_22:149.1.7	viññāṇe anattānupassī vihareyya.	149	
PA_sn_22:149.1.8	Anattānupassī viharanto, vedanāya …	149	
PA_sn_22:149.1.9	saññāya …	149	
PA_sn_22:149.1.10	saṅkhāresu …	149	
PA_sn_22:149.1.11	viññāṇe anattānupassī viharanto rūpaṁ parijānāti, vedanaṁ …pe…	149	
PA_sn_22:149.1.12	saññaṁ …	149	
PA_sn_22:149.1.13	saṅkhāre …	149	
PA_sn_22:149.1.14	viññāṇaṁ parijānāti.	149	
PA_sn_22:149.1.15_0	So rūpaṁ parijānaṁ vedanaṁ parijānaṁ saññaṁ parijānaṁ saṅkhāre parijānaṁ viññāṇaṁ	149	
PA_sn_22:149.1.15_1	parijānaṁ parimuccati rūpamhā, parimuccati vedanāya, parimuccati saññāya, parimuccati	149	
PA_sn_22:149.1.15_2	saṅkhārehi, parimuccati viññāṇamhā, parimuccati jātiyā jarāya maraṇena sokehi paridevehi	149	
PA_sn_22:149.1.15_3	dukkhehi domanassehi upāyāsehi;	149	
PA_sn_22:149.1.16	‘parimuccati dukkhasmā’ti vadāmī”ti.	149	
PA_sn_22:149.1.17	Cuddasamaṁ.	149	
PA_sn_22:149.1.18	Kukkuḷavaggo catuttho.	149	
PA_sn_22:149.2.0	Tassuddānaṁ	149	
PA_sn_22:149.2.1	Kukkuḷā tayo aniccena,	149	
PA_sn_22:149.2.2	dukkhena apare tayo;	149	
PA_sn_22:149.2.3	Anattena tayo vuttā,	149	
PA_sn_22:149.2.4	kulaputtena dve dukāti.	149	
PA_sn_22:150.0.1	Saṁyutta Nikāya 22.150	150	
PA_sn_22:150.0.2	15. Diṭṭhivagga	150	
PA_sn_22:150.0.3	Ajjhattasutta	150	
PA_sn_22:150.1.1	Sāvatthinidānaṁ.	150	
PA_sn_22:150.1.2	“Kismiṁ nu kho, bhikkhave, sati, kiṁ upādāya uppajjati ajjhattaṁ sukhadukkhan”ti?	150	
PA_sn_22:150.1.3	Bhagavaṁmūlakā no, bhante, dhammā …pe…	150	
PA_sn_22:150.1.4	“rūpe kho, bhikkhave, sati rūpaṁ upādāya uppajjati ajjhattaṁ sukhadukkhaṁ.	150	
PA_sn_22:150.1.5	Vedanāya sati …pe…	150	
PA_sn_22:150.1.6	saññāya sati …	150	
PA_sn_22:150.1.7	saṅkhāresu sati …	150	
PA_sn_22:150.1.8	viññāṇe sati viññāṇaṁ upādāya uppajjati ajjhattaṁ sukhadukkhaṁ.	150	
PA_sn_22:150.1.9	Taṁ kiṁ maññatha, bhikkhave,	150	
PA_sn_22:150.1.10	rūpaṁ niccaṁ vā aniccaṁ vā”ti?	150	
PA_sn_22:150.1.11	“Aniccaṁ, bhante”.	150	
PA_sn_22:150.1.12	“Yaṁ panāniccaṁ dukkhaṁ vā taṁ sukhaṁ vā”ti?	150	
PA_sn_22:150.1.13	“Dukkhaṁ, bhante”.	150	
PA_sn_22:150.1.14	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya uppajjeyya ajjhattaṁ sukhadukkhan”ti?	150	
PA_sn_22:150.1.15	“No hetaṁ, bhante”.	150	
PA_sn_22:150.1.16	“Vedanā …pe…	150	
PA_sn_22:150.1.17	saññā …	150	
PA_sn_22:150.1.18	saṅkhārā …	150	
PA_sn_22:150.1.19	viññāṇaṁ niccaṁ vā aniccaṁ vā”ti?	150	
PA_sn_22:150.1.20	“Aniccaṁ, bhante”.	150	
PA_sn_22:150.1.21	“Yaṁ panāniccaṁ dukkhaṁ vā taṁ sukhaṁ vā”ti?	150	
PA_sn_22:150.1.22	“Dukkhaṁ, bhante”.	150	
PA_sn_22:150.1.23	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya uppajjeyya ajjhattaṁ sukhadukkhan”ti?	150	
PA_sn_22:150.1.24	“No hetaṁ, bhante”.	150	
PA_sn_22:150.1.25	“Evaṁ passaṁ …pe…	150	
PA_sn_22:150.1.26	nāparaṁ itthattāyāti pajānātī”ti.	150	
PA_sn_22:150.1.27	Paṭhamaṁ.	150	
PA_sn_22:151.0.1	Saṁyutta Nikāya 22.151	151	
PA_sn_22:151.0.2	15. Diṭṭhivagga	151	
PA_sn_22:151.0.3	Etaṁmamasutta	151	
PA_sn_22:151.1.1	Sāvatthinidānaṁ.	151	
PA_sn_22:151.1.2	“Kismiṁ nu kho, bhikkhave, sati, kiṁ upādāya, kiṁ abhinivissa:	151	
PA_sn_22:151.1.3	‘etaṁ mama, esohamasmi, eso me attā’ti samanupassatī”ti?	151	
PA_sn_22:151.1.4	Bhagavaṁmūlakā no, bhante, dhammā …pe…	151	
PA_sn_22:151.1.5	“rūpe kho, bhikkhave, sati, rūpaṁ upādāya, rūpaṁ abhinivissa …pe…	151	
PA_sn_22:151.1.6	viññāṇe sati, viññāṇaṁ upādāya, viññāṇaṁ abhinivissa:	151	
PA_sn_22:151.1.7	‘etaṁ mama, esohamasmi, eso me attā’ti samanupassati.	151	
PA_sn_22:151.1.8	Taṁ kiṁ maññatha, bhikkhave,	151	
PA_sn_22:151.1.9	rūpaṁ niccaṁ vā aniccaṁ vā”ti?	151	
PA_sn_22:151.1.10	“Aniccaṁ, bhante” …pe…	151	
PA_sn_22:151.1.11	vipariṇāmadhammaṁ, api nu taṁ anupādāya etaṁ mama, esohamasmi, eso me attāti samanupasseyyāti?	151	
PA_sn_22:151.1.12	“No hetaṁ, bhante”.	151	
PA_sn_22:151.1.13	“Vedanā …	151	
PA_sn_22:151.1.14	saññā …	151	
PA_sn_22:151.1.15	saṅkhārā …	151	
PA_sn_22:151.1.16	viññāṇaṁ niccaṁ vā aniccaṁ vā”ti?	151	
PA_sn_22:151.1.17	“Aniccaṁ, bhante” …pe…	151	
PA_sn_22:151.1.18	vipariṇāmadhammaṁ, api nu taṁ anupādāya etaṁ mama, esohamasmi, eso me attāti samanupasseyyāti?	151	
PA_sn_22:151.1.19	“No hetaṁ, bhante”.	151	
PA_sn_22:151.1.20	“Evaṁ passaṁ …pe…	151	
PA_sn_22:151.1.21	nāparaṁ itthattāyāti pajānātī”ti.	151	
PA_sn_22:151.1.22	Dutiyaṁ.	151	
PA_sn_22:152.0.1	Saṁyutta Nikāya 22.152	152	
PA_sn_22:152.0.2	15. Diṭṭhivagga	152	
PA_sn_22:152.0.3	Soattāsutta	152	
PA_sn_22:152.1.1	Sāvatthinidānaṁ.	152	
PA_sn_22:152.1.2	“Kismiṁ nu kho, bhikkhave, sati, kiṁ upādāya, kiṁ abhinivissa evaṁ diṭṭhi uppajjati:	152	
PA_sn_22:152.1.3	‘so attā, so loko, so pecca bhavissāmi nicco dhuvo sassato avipariṇāmadhammo’”ti?	152	
PA_sn_22:152.1.4	Bhagavaṁmūlakā no, bhante, dhammā …pe….	152	
PA_sn_22:152.1.5	“Rūpe kho, bhikkhave, sati, rūpaṁ upādāya, rūpaṁ abhinivissa evaṁ diṭṭhi uppajjati:	152	
PA_sn_22:152.1.6	‘so attā, so loko, so pecca bhavissāmi nicco dhuvo sassato avipariṇāmadhammo’ti.	152	
PA_sn_22:152.1.7	Vedanāya …pe…	152	
PA_sn_22:152.1.8	saññāya …	152	
PA_sn_22:152.1.9	saṅkhāresu …pe…	152	
PA_sn_22:152.1.10	viññāṇe sati, viññāṇaṁ upādāya, viññāṇaṁ abhinivissa evaṁ diṭṭhi uppajjati:	152	
PA_sn_22:152.1.11	‘so attā, so loko, so pecca bhavissāmi nicco dhuvo sassato avipariṇāmadhammo’ti.	152	
PA_sn_22:152.2.1	Taṁ kiṁ maññatha, bhikkhave,	152	
PA_sn_22:152.2.2	rūpaṁ niccaṁ vā aniccaṁ vā”ti?	152	
PA_sn_22:152.2.3	“Aniccaṁ, bhante”.	152	
PA_sn_22:152.2.4	“Yaṁ panāniccaṁ dukkhaṁ vā taṁ sukhaṁ vā”ti?	152	
PA_sn_22:152.2.5	“Dukkhaṁ, bhante”.	152	
PA_sn_22:152.2.6	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya evaṁ diṭṭhi uppajjeyya:	152	
PA_sn_22:152.2.7	‘so attā, so loko, so pecca bhavissāmi nicco dhuvo sassato avipariṇāmadhammo’”ti?	152	
PA_sn_22:152.2.8	“No hetaṁ, bhante”.	152	
PA_sn_22:152.2.9	“Vedanā …	152	
PA_sn_22:152.2.10	saññā …	152	
PA_sn_22:152.2.11	saṅkhārā …	152	
PA_sn_22:152.2.12	viññāṇaṁ niccaṁ vā aniccaṁ vā”ti?	152	
PA_sn_22:152.2.13	“Aniccaṁ, bhante”.	152	
PA_sn_22:152.2.14	“Yaṁ panāniccaṁ dukkhaṁ vā taṁ sukhaṁ vā”ti?	152	
PA_sn_22:152.2.15	“Dukkhaṁ, bhante”.	152	
PA_sn_22:152.2.16	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya evaṁ diṭṭhi uppajjeyya:	152	
PA_sn_22:152.2.17	‘so attā so loko, so pecca bhavissāmi nicco dhuvo sassato avipariṇāmadhammo’”ti?	152	
PA_sn_22:152.2.18	“No hetaṁ, bhante”.	152	
PA_sn_22:152.2.19	“Evaṁ passaṁ …pe…	152	
PA_sn_22:152.2.20	nāparaṁ itthattāyāti pajānātī”ti.	152	
PA_sn_22:152.2.21	Tatiyaṁ.	152	
PA_sn_22:153.0.1	Saṁyutta Nikāya 22.153	153	
PA_sn_22:153.0.2	15. Diṭṭhivagga	153	
PA_sn_22:153.0.3	Nocamesiyāsutta	153	
PA_sn_22:153.1.1	Sāvatthinidānaṁ.	153	
PA_sn_22:153.1.2	“Kismiṁ nu kho, bhikkhave, sati, kiṁ upādāya, kiṁ abhinivissa evaṁ diṭṭhi uppajjati:	153	
PA_sn_22:153.1.3	‘no cassaṁ, no ca me siyā, nābhavissa, na me bhavissatī’”ti?	153	
PA_sn_22:153.1.4	Bhagavaṁmūlakā no, bhante, dhammā …pe…	153	
PA_sn_22:153.1.5	“rūpe kho, bhikkhave, sati, rūpaṁ upādāya, rūpaṁ abhinivissa evaṁ diṭṭhi uppajjati:	153	
PA_sn_22:153.1.6	‘no cassaṁ, no ca me siyā, nābhavissa, na me bhavissatī’ti.	153	
PA_sn_22:153.1.7	Vedanāya sati …	153	
PA_sn_22:153.1.8	saññāya sati …	153	
PA_sn_22:153.1.9	saṅkhāresu sati …	153	
PA_sn_22:153.1.10	viññāṇe sati, viññāṇaṁ upādāya, viññāṇaṁ abhinivissa, evaṁ diṭṭhi uppajjati:	153	
PA_sn_22:153.1.11	‘no cassaṁ, no ca me siyā, nābhavissa, na me bhavissatī’ti.	153	
PA_sn_22:153.1.12	Taṁ kiṁ maññatha, bhikkhave,	153	
PA_sn_22:153.1.13	rūpaṁ niccaṁ vā aniccaṁ vā”ti?	153	
PA_sn_22:153.1.14	“Aniccaṁ, bhante”.	153	
PA_sn_22:153.1.15	“Yaṁ panāniccaṁ dukkhaṁ vā taṁ sukhaṁ vā”ti?	153	
PA_sn_22:153.1.16	“Dukkhaṁ, bhante”.	153	
PA_sn_22:153.1.17	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya evaṁ diṭṭhi uppajjeyya:	153	
PA_sn_22:153.1.18	‘no cassaṁ, no ca me siyā, nābhavissa, na me bhavissatī’”ti?	153	
PA_sn_22:153.1.19	“No hetaṁ, bhante”.	153	
PA_sn_22:153.1.20	“Vedanā …	153	
PA_sn_22:153.1.21	saññā …	153	
PA_sn_22:153.1.22	saṅkhārā …	153	
PA_sn_22:153.1.23	viññāṇaṁ niccaṁ vā aniccaṁ vā”ti?	153	
PA_sn_22:153.1.24	“Aniccaṁ, bhante”.	153	
PA_sn_22:153.1.25	“Yaṁ panāniccaṁ dukkhaṁ vā taṁ sukhaṁ vā”ti?	153	
PA_sn_22:153.1.26	“Dukkhaṁ, bhante”.	153	
PA_sn_22:153.1.27	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya evaṁ diṭṭhi uppajjeyya:	153	
PA_sn_22:153.1.28	‘no cassaṁ, no ca me siyā, nābhavissa, na me bhavissatī’”ti?	153	
PA_sn_22:153.1.29	“No hetaṁ, bhante”.	153	
PA_sn_22:153.1.30	“Evaṁ passaṁ …pe…	153	
PA_sn_22:153.1.31	nāparaṁ itthattāyāti pajānātī”ti.	153	
PA_sn_22:153.1.32	Catutthaṁ.	153	
PA_sn_22:154.0.1	Saṁyutta Nikāya 22.154	154	
PA_sn_22:154.0.2	15. Diṭṭhivagga	154	
PA_sn_22:154.0.3	Micchādiṭṭhisutta	154	
PA_sn_22:154.1.1	Sāvatthinidānaṁ.	154	
PA_sn_22:154.1.2	“Kismiṁ nu kho, bhikkhave, sati, kiṁ upādāya, kiṁ abhinivissa micchādiṭṭhi uppajjatī”ti?	154	
PA_sn_22:154.1.3	Bhagavaṁmūlakā no, bhante, dhammā …pe…	154	
PA_sn_22:154.1.4	“rūpe kho, bhikkhave, sati, rūpaṁ upādāya, rūpaṁ abhinivissa micchādiṭṭhi uppajjati.	154	
PA_sn_22:154.1.5	Vedanāya sati …	154	
PA_sn_22:154.1.6	saññāya sati …	154	
PA_sn_22:154.1.7	saṅkhāresu sati …	154	
PA_sn_22:154.1.8	viññāṇe sati, viññāṇaṁ upādāya, viññāṇaṁ abhinivissa micchādiṭṭhi uppajjati.	154	
PA_sn_22:154.1.9	Taṁ kiṁ maññatha, bhikkhave,	154	
PA_sn_22:154.1.10	rūpaṁ niccaṁ vā aniccaṁ vā”ti?	154	
PA_sn_22:154.1.11	“Aniccaṁ, bhante”.	154	
PA_sn_22:154.1.12	“Yaṁ panāniccaṁ …pe…	154	
PA_sn_22:154.1.13	api nu taṁ anupādāya micchādiṭṭhi uppajjeyyā”ti?	154	
PA_sn_22:154.1.14	“No hetaṁ, bhante”.	154	
PA_sn_22:154.1.15	“Vedanā …	154	
PA_sn_22:154.1.16	saññā …	154	
PA_sn_22:154.1.17	saṅkhārā …	154	
PA_sn_22:154.1.18	viññāṇaṁ niccaṁ vā aniccaṁ vā”ti?	154	
PA_sn_22:154.1.19	“Aniccaṁ, bhante”.	154	
PA_sn_22:154.1.20	“Yaṁ panāniccaṁ dukkhaṁ vā taṁ sukhaṁ vā”ti?	154	
PA_sn_22:154.1.21	“Dukkhaṁ, bhante”.	154	
PA_sn_22:154.1.22	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya micchādiṭṭhi uppajjeyyā”ti?	154	
PA_sn_22:154.1.23	“No hetaṁ, bhante”.	154	
PA_sn_22:154.1.24	“Evaṁ passaṁ …pe…	154	
PA_sn_22:154.1.25	nāparaṁ itthattāyāti pajānātī”ti.	154	
PA_sn_22:154.1.26	Pañcamaṁ.	154	
PA_sn_22:155.0.1	Saṁyutta Nikāya 22.155	155	
PA_sn_22:155.0.2	15. Diṭṭhivagga	155	
PA_sn_22:155.0.3	Sakkāyadiṭṭhisutta	155	
PA_sn_22:155.1.1	Sāvatthinidānaṁ.	155	
PA_sn_22:155.1.2	“Kismiṁ nu kho, bhikkhave, sati, kiṁ upādāya, kiṁ abhinivissa sakkāyadiṭṭhi uppajjatī”ti?	155	
PA_sn_22:155.1.3	Bhagavaṁmūlakā no, bhante, dhammā …pe…	155	
PA_sn_22:155.1.4	“rūpe kho, bhikkhave, sati, rūpaṁ upādāya, rūpaṁ abhinivissa sakkāyadiṭṭhi uppajjati.	155	
PA_sn_22:155.1.5	Vedanāya sati …	155	
PA_sn_22:155.1.6	saññāya sati …	155	
PA_sn_22:155.1.7	saṅkhāresu sati …	155	
PA_sn_22:155.1.8	viññāṇe sati, viññāṇaṁ upādāya, viññāṇaṁ abhinivissa sakkāyadiṭṭhi uppajjati.	155	
PA_sn_22:155.1.9	Taṁ kiṁ maññatha, bhikkhave,	155	
PA_sn_22:155.1.10	rūpaṁ niccaṁ vā aniccaṁ vā”ti?	155	
PA_sn_22:155.1.11	“Aniccaṁ, bhante”.	155	
PA_sn_22:155.1.12	“Yaṁ panāniccaṁ …pe…	155	
PA_sn_22:155.1.13	api nu taṁ anupādāya sakkāyadiṭṭhi uppajjeyyā”ti?	155	
PA_sn_22:155.1.14	“No hetaṁ, bhante”.	155	
PA_sn_22:155.1.15	“Vedanā …	155	
PA_sn_22:155.1.16	saññā …	155	
PA_sn_22:155.1.17	saṅkhārā …	155	
PA_sn_22:155.1.18	viññāṇaṁ niccaṁ vā aniccaṁ vā”ti?	155	
PA_sn_22:155.1.19	“Aniccaṁ, bhante”.	155	
PA_sn_22:155.1.20	“Yaṁ panāniccaṁ …pe…	155	
PA_sn_22:155.1.21	api nu taṁ anupādāya sakkāyadiṭṭhi uppajjeyyā”ti?	155	
PA_sn_22:155.1.22	“No hetaṁ, bhante”.	155	
PA_sn_22:155.1.23	“Evaṁ passaṁ …pe…	155	
PA_sn_22:155.1.24	nāparaṁ itthattāyāti pajānātī”ti.	155	
PA_sn_22:155.1.25	Chaṭṭhaṁ.	155	
PA_sn_22:156.0.1	Saṁyutta Nikāya 22.156	156	
PA_sn_22:156.0.2	15. Diṭṭhivagga	156	
PA_sn_22:156.0.3	Attānudiṭṭhisutta	156	
PA_sn_22:156.1.1	Sāvatthinidānaṁ.	156	
PA_sn_22:156.1.2	“Kismiṁ nu kho, bhikkhave, sati, kiṁ upādāya, kiṁ abhinivissa attānudiṭṭhi uppajjatī”ti?	156	
PA_sn_22:156.1.3	Bhagavaṁmūlakā no, bhante, dhammā …pe…	156	
PA_sn_22:156.1.4	“rūpe kho, bhikkhave, sati, rūpaṁ upādāya, rūpaṁ abhinivissa attānudiṭṭhi uppajjati.	156	
PA_sn_22:156.1.5	Vedanāya sati …	156	
PA_sn_22:156.1.6	saññāya sati …	156	
PA_sn_22:156.1.7	saṅkhāresu sati …	156	
PA_sn_22:156.1.8	viññāṇe sati, viññāṇaṁ upādāya, viññāṇaṁ abhinivissa attānudiṭṭhi uppajjati.	156	
PA_sn_22:156.1.9	Taṁ kiṁ maññatha, bhikkhave,	156	
PA_sn_22:156.1.10	rūpaṁ niccaṁ vā aniccaṁ vā”ti?	156	
PA_sn_22:156.1.11	“Aniccaṁ, bhante”.	156	
PA_sn_22:156.1.12	“Yaṁ panāniccaṁ …pe…	156	
PA_sn_22:156.1.13	api nu taṁ anupādāya attānudiṭṭhi uppajjeyyā”ti?	156	
PA_sn_22:156.1.14	“No hetaṁ, bhante”.	156	
PA_sn_22:156.1.15	“Vedanā …	156	
PA_sn_22:156.1.16	saññā …	156	
PA_sn_22:156.1.17	saṅkhārā …	156	
PA_sn_22:156.1.18	viññāṇaṁ niccaṁ vā aniccaṁ vā”ti?	156	
PA_sn_22:156.1.19	“Aniccaṁ, bhante”.	156	
PA_sn_22:156.1.20	“Yaṁ panāniccaṁ …pe…	156	
PA_sn_22:156.1.21	api nu taṁ anupādāya attānudiṭṭhi uppajjeyyā”ti?	156	
PA_sn_22:156.1.22	“No hetaṁ, bhante”.	156	
PA_sn_22:156.1.23	“Evaṁ passaṁ …pe…	156	
PA_sn_22:156.1.24	nāparaṁ itthattāyāti pajānātī”ti.	156	
PA_sn_22:156.1.25	Sattamaṁ.	156	
PA_sn_22:157.0.1	Saṁyutta Nikāya 22.157	157	
PA_sn_22:157.0.2	15. Diṭṭhivagga	157	
PA_sn_22:157.0.3	Abhinivesasutta	157	
PA_sn_22:157.1.1	Sāvatthinidānaṁ.	157	
PA_sn_22:157.1.2	“Kismiṁ nu kho, bhikkhave, sati, kiṁ upādāya, kiṁ abhinivissa uppajjanti saṁyojanābhinivesavinibandhā”ti?	157	
PA_sn_22:157.1.3	Bhagavaṁmūlakā no, bhante, dhammā …pe…	157	
PA_sn_22:157.1.4	“rūpe kho, bhikkhave, sati, rūpaṁ upādāya, rūpaṁ abhinivissa uppajjanti saṁyojanābhinivesavinibandhā.	157	
PA_sn_22:157.1.5	Vedanāya sati …	157	
PA_sn_22:157.1.6	saññāya sati …	157	
PA_sn_22:157.1.7	saṅkhāresu sati …	157	
PA_sn_22:157.1.8	viññāṇe sati, viññāṇaṁ upādāya, viññāṇaṁ abhinivissa uppajjanti saṁyojanābhinivesavinibandhā.	157	
PA_sn_22:157.1.9	Taṁ kiṁ maññatha, bhikkhave,	157	
PA_sn_22:157.1.10	rūpaṁ niccaṁ vā aniccaṁ vā”ti?	157	
PA_sn_22:157.1.11	“Aniccaṁ, bhante”.	157	
PA_sn_22:157.1.12	“Yaṁ panāniccaṁ …pe…	157	
PA_sn_22:157.1.13	api nu taṁ anupādāya uppajjeyyuṁ saṁyojanābhinivesavinibandhā”ti?	157	
PA_sn_22:157.1.14	“No hetaṁ, bhante” …pe…	157	
PA_sn_22:157.1.15	“evaṁ passaṁ …pe…	157	
PA_sn_22:157.1.16	nāparaṁ itthattāyāti pajānātī”ti.	157	
PA_sn_22:157.1.17	Aṭṭhamaṁ.	157	
PA_sn_22:158.0.1	Saṁyutta Nikāya 22.158	158	
PA_sn_22:158.0.2	15. Diṭṭhivagga	158	
PA_sn_22:158.0.3	Dutiyaabhinivesasutta	158	
PA_sn_22:158.1.1	Sāvatthinidānaṁ.	158	
PA_sn_22:158.1.2	“Kismiṁ nu kho, bhikkhave, sati, kiṁ upādāya, kiṁ abhinivissa uppajjanti saṁyojanābhinivesavinibandhājjhosānā”ti?	158	
PA_sn_22:158.1.3	Bhagavaṁmūlakā no, bhante, dhammā …pe…	158	
PA_sn_22:158.1.4	“rūpe kho, bhikkhave, sati, rūpaṁ upādāya, rūpaṁ abhinivissa uppajjanti saṁyojanābhinivesavinibandhājjhosānā.	158	
PA_sn_22:158.1.5	Vedanāya sati …	158	
PA_sn_22:158.1.6	saññāya sati …	158	
PA_sn_22:158.1.7	saṅkhāresu sati …	158	
PA_sn_22:158.1.8	viññāṇe sati, viññāṇaṁ upādāya, viññāṇaṁ abhinivissa uppajjanti saṁyojanābhinivesavinibandhājjhosānā.	158	
PA_sn_22:158.1.9	Taṁ kiṁ maññatha, bhikkhave,	158	
PA_sn_22:158.1.10	rūpaṁ niccaṁ vā aniccaṁ vā”ti?	158	
PA_sn_22:158.1.11	“Aniccaṁ, bhante”.	158	
PA_sn_22:158.1.12	“Yaṁ panāniccaṁ …pe…	158	
PA_sn_22:158.1.13	api nu taṁ anupādāya uppajjeyyuṁ saṁyojanābhinivesavinibandhājjhosānā”ti?	158	
PA_sn_22:158.1.14	“No hetaṁ, bhante”.	158	
PA_sn_22:158.1.15	“Evaṁ passaṁ …pe…	158	
PA_sn_22:158.1.16	nāparaṁ itthattāyāti pajānātī”ti.	158	
PA_sn_22:158.1.17	Navamaṁ.	158	
PA_sn_22:159.0.1	Saṁyutta Nikāya 22.159	159	
PA_sn_22:159.0.2	15. Diṭṭhivagga	159	
PA_sn_22:159.0.3	Ānandasutta	159	
PA_sn_22:159.1.1	Sāvatthinidānaṁ.	159	
PA_sn_22:159.1.2	Atha kho āyasmā ānando yena bhagavā tenupasaṅkami; upasaṅkamitvā …pe… bhagavantaṁ etadavoca:	159	
PA_sn_22:159.1.3	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	159	
PA_sn_22:159.2.1	“Taṁ kiṁ maññasi, ānanda,	159	
PA_sn_22:159.2.2	rūpaṁ niccaṁ vā aniccaṁ vā”ti?	159	
PA_sn_22:159.2.3	“Aniccaṁ, bhante”.	159	
PA_sn_22:159.2.4	“Yaṁ panāniccaṁ dukkhaṁ vā taṁ sukhaṁ vā”ti?	159	
PA_sn_22:159.2.5	“Dukkhaṁ, bhante”.	159	
PA_sn_22:159.2.6	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	159	
PA_sn_22:159.2.7	‘etaṁ mama, esohamasmi, eso me attā’”ti?	159	
PA_sn_22:159.2.8	“No hetaṁ, bhante”.	159	
PA_sn_22:159.2.9	“Vedanā …	159	
PA_sn_22:159.2.10	saññā …	159	
PA_sn_22:159.2.11	saṅkhārā …	159	
PA_sn_22:159.2.12	viññāṇaṁ niccaṁ vā aniccaṁ vā”ti?	159	
PA_sn_22:159.2.13	“Aniccaṁ, bhante”.	159	
PA_sn_22:159.2.14	“Yaṁ panāniccaṁ dukkhaṁ vā taṁ sukhaṁ vā”ti?	159	
PA_sn_22:159.2.15	“Dukkhaṁ, bhante”.	159	
PA_sn_22:159.2.16	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	159	
PA_sn_22:159.2.17	‘etaṁ mama, esohamasmi, eso me attā’”ti?	159	
PA_sn_22:159.2.18	“No hetaṁ, bhante”.	159	
PA_sn_22:159.2.19	“Evaṁ passaṁ …pe…	159	
PA_sn_22:159.2.20	nāparaṁ itthattāyāti pajānātī”ti.	159	
PA_sn_22:159.2.21	Dasamaṁ.	159	
PA_sn_22:159.2.22	Diṭṭhivaggo pañcamo.	159	
PA_sn_22:159.3.0	Tassuddānaṁ	159	
PA_sn_22:159.3.1	Ajjhattikaṁ etaṁmama,	159	
PA_sn_22:159.3.2	Soattā nocamesiyā;	159	
PA_sn_22:159.3.3	Micchāsakkāyattānu dve,	159	
PA_sn_22:159.3.4	Abhinivesā ānandenāti.	159	
PA_sn_22:159.3.5	Uparipaṇṇāsako samatto.	159	
PA_sn_22:159.4.0	Tassa uparipaṇṇāsakassa vagguddānaṁ	159	
PA_sn_22:159.4.1	Anto dhammakathikā vijjā,	159	
PA_sn_22:159.4.2	kukkuḷaṁ diṭṭhipañcamaṁ;	159	
PA_sn_22:159.4.3	Tatiyo paṇṇāsako vutto,	159	
PA_sn_22:159.4.4	nipātoti pavuccatīti.	159	
PA_sn_22:159.4.5	Khandhasaṁyuttaṁ samattaṁ.	159	
