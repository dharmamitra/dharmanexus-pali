segmentnr	original	folio	analyzed
PA_atk-s02_03a:0	Namo tassa bhagavato arahato sammāsambuddhassa	0	
PA_atk-s02_03a:1	Majjhimanikāye	0	
PA_atk-s02_03a:2	Uparipaṇṇāsa-aṭṭhakathā	0	
PA_atk-s02_03a:3	1. Devadahavaggo	0	
PA_atk-s02_03a:4	1. Devadahasuttavaṇṇanā	0	
PA_atk-s02_03a:5_0	1. Evaṃ me sutanti devadahasuttaṃ. Tattha devadahaṃ nāmāti devā vuccanti rājāno,	5	
PA_atk-s02_03a:5_1	tattha ca sakyarājūnaṃ maṅgalapokkharaṇī ahosi pāsādikā ārakkhasampannā, sā devānaṃ	5	
PA_atk-s02_03a:5_2	dahattā “devadaha”nti paññāyittha. Tadupādāya sopi nigamo devadahantveva saṅkhaṃ	5	
PA_atk-s02_03a:5_3	gato. Bhagavā taṃ nigamaṃ nissāya lumbinivane viharati. Sabbaṃ taṃ pubbekatahetūti	5	
PA_atk-s02_03a:5_4	pubbe katakammapaccayā. Iminā kammavedanañca kiriyavedanañca paṭikkhipitvā ekaṃ vipākavedanameva	5	
PA_atk-s02_03a:5_5	sampaṭicchantīti dasseti. Evaṃ vādino, bhikkhave, nigaṇṭhāti iminā pubbe aniyametvā	5	
PA_atk-s02_03a:5_6	vuttaṃ niyametvā dasseti.	5	
PA_atk-s02_03a:6_0	Ahuvamheva mayanti idaṃ bhagavā tesaṃ ajānanabhāvaṃ jānantova kevalaṃ kalisāsanaṃ	6	
PA_atk-s02_03a:6_1	āropetukāmo pucchati. Ye hi “mayaṃ ahuvamhā”tipi na jānanti, te kathaṃ kammassa katabhāvaṃ	6	
PA_atk-s02_03a:6_2	vā akatabhāvaṃ vā jānissanti. Uttaripucchāyapi eseva nayo.	6	
PA_atk-s02_03a:7	2. Evaṃ santeti cūḷadukkhakkhandhe mahānigaṇṭhassa vacane sacce santeti attho, idha pana ettakassa ṭhānassa tumhākaṃ ajānanabhāve santeti attho. Na kallanti na yuttaṃ.	0	
PA_atk-s02_03a:8_0	3. Gāḷhūpalepanenāti bahalūpalepanena, punappunaṃ visarañjitena, na pana khaliyā	8	
PA_atk-s02_03a:8_1	littena viya. Esaniyāti esanisalākāya antamaso nantakavaṭṭiyāpi. Eseyyāti gambhīraṃ	8	
PA_atk-s02_03a:8_2	vā uttānaṃ vāti vīmaṃseyya. Agadaṅgāranti jhāmaharītakassa vā āmalakassa vā cuṇṇaṃ.	8	
PA_atk-s02_03a:8_3	Odaheyyāti pakkhipeyya. Arogotiādi māgaṇḍiyasutte vuttameva.	8	
PA_atk-s02_03a:9_0	Evameva khoti ettha idaṃ opammasaṃsandanaṃ, sallena viddhassa hi viddhakāle vedanāya	9	
PA_atk-s02_03a:9_1	pākaṭakālo viya imesaṃ “mayaṃ pubbe ahuvamhā vā no vā, pāpakammaṃ akaramhā vā no	9	
PA_atk-s02_03a:9_2	vā, evarūpaṃ vā pāpaṃ karamhā”ti jānanakālo siyā. Vaṇamukhassa parikantanādīsu catūsu	9	
PA_atk-s02_03a:9_3	kālesu vedanāya pākaṭakālo viya “ettakaṃ vā no dukkhaṃ nijjiṇṇaṃ, ettake vā nijjiṇṇe	9	
PA_atk-s02_03a:9_4	sabbameva dukkhaṃ nijjiṇṇaṃ bhavissati, suddhante patiṭṭhitā nāma bhavissāmā”ti jānanakālo	9	
PA_atk-s02_03a:9_5	siyā. Aparabhāge phāsubhāvajānanakālo viya diṭṭheva dhamme akusalānaṃ dhammānaṃ pahānāya	9	
PA_atk-s02_03a:9_6	kusalānaṃ dhammānaṃ upasampadāya jānanakālo siyā. Evamettha ekāya upamāya tayo atthā,	9	
PA_atk-s02_03a:9_7	catūhi upamāhi eko attho paridīpito.	9	
PA_atk-s02_03a:10_0	4. Ime pana tato ekampi na jānanti, virajjhitvā gate salle aviddhova “viddhosi mayā”ti	10	
PA_atk-s02_03a:10_1	paccatthikassa vacanappamāṇeneva “viddhosmī”ti saññaṃ uppādetvā dukkhappattapuriso	10	
PA_atk-s02_03a:10_2	viya kevalaṃ mahānigaṇṭhassa vacanappamāṇena sabbametaṃ saddahantā evaṃ sallopamāya	10	
PA_atk-s02_03a:10_3	bhagavatā niggahitā paccāharituṃ asakkontā yathā nāma dubbalo sunakho migaṃ uṭṭhāpetvā	10	
PA_atk-s02_03a:10_4	sāmikassa abhimukhaṃ karitvā attanā osakkati, evaṃ mahānigaṇṭhassa matthake vādaṃ	10	
PA_atk-s02_03a:10_5	pakkhipantā nigaṇṭho, āvusotiādīmāhaṃsu.	10	
PA_atk-s02_03a:11_0	5. Atha ne bhagavā sācariyake niggaṇhanto pañca kho imetiādimāha. Tatrāyasmantānanti	11	
PA_atk-s02_03a:11_1	tesu pañcasu dhammesu āyasmantānaṃ. Kā atītaṃse satthari saddhāti atītaṃsavādimhi	11	
PA_atk-s02_03a:11_2	satthari kā saddhā. Yā atītavādaṃ saddahantānaṃ tumhākaṃ mahānigaṇṭhassa saddhā,	11	
PA_atk-s02_03a:11_3	sā katamā? Kiṃ bhūtatthā abhūtatthā, bhūtavipākā abhūtavipākāti pucchati. Sesapadesupi	11	
PA_atk-s02_03a:11_4	eseva nayo. Sahadhammikanti sahetukaṃ sakāraṇaṃ. Vādapaṭihāranti paccāgamanakavādaṃ.	11	
PA_atk-s02_03a:11_5	Ettāvatā tesaṃ “apanetha saddhaṃ, sabbadubbalā esā”ti saddhāchedakavādaṃ nāma dasseti.	11	
PA_atk-s02_03a:12	6. Avijjā aññāṇāti avijjāya aññāṇena. Sammohāti sammohena. Vipaccethāti viparītato saddahatha, vipallāsaggāhaṃ vā gaṇhathāti attho.	1	
PA_atk-s02_03a:13_0	7. Diṭṭhadhammavedanīyanti imasmiṃyeva attabhāve vipākadāyakaṃ. Upakkamenāti payogena.	13	
PA_atk-s02_03a:13_1	Padhānenāti vīriyena. Samparāyavedanīyanti dutiye vā tatiye vā attabhāve vipākadāyakaṃ.	13	
PA_atk-s02_03a:13_2	Sukhavedanīyanti iṭṭhārammaṇavipākadāyakaṃ kusalakammaṃ. Viparītaṃ dukkhavedanīyaṃ.	13	
PA_atk-s02_03a:13_3	Paripakkavedanīyanti paripakke nipphanne attabhāve vedanīyaṃ, diṭṭhadhammavedanīyassevetaṃ	13	
PA_atk-s02_03a:13_4	adhivacanaṃ. Aparipakkavedanīyanti aparipakke attabhāve vedanīyaṃ, samparāyavedanīyassevetaṃ	13	
PA_atk-s02_03a:13_5	adhivacanaṃ. Evaṃ santepi ayamettha viseso – yaṃ paṭhamavaye kataṃ paṭhamavaye vā	13	
PA_atk-s02_03a:13_6	majjhimavaye vā pacchimavaye vā vipākaṃ deti, majjhimavaye kataṃ majjhimavaye vā	13	
PA_atk-s02_03a:13_7	pacchimavaye vā vipākaṃ deti, pacchimavaye kataṃ tattheva vipākaṃ deti, taṃ diṭṭhadhammavedanīyaṃ	13	
PA_atk-s02_03a:13_8	nāma. Yaṃ pana sattadivasabbhantare vipākaṃ deti, taṃ paripakkavedanīyaṃ nāma. Taṃ	13	
PA_atk-s02_03a:13_9	kusalampi hoti akusalampi.	13	
PA_atk-s02_03a:14_0	Tatrimāni vatthūni – puṇṇo nāma kira duggatamanusso rājagahe sumanaseṭṭhiṃ nissāya	14	
PA_atk-s02_03a:14_1	vasati. Tamenaṃ ekadivasaṃ nagaramhi nakkhatte saṅghuṭṭhe seṭṭhi āha – “sace ajja	14	
PA_atk-s02_03a:14_2	kasissasi, dve ca goṇe naṅgalañca labhissasi. Kiṃ nakkhattaṃ kīḷissasi, kasissasī”ti.	14	
PA_atk-s02_03a:14_3	Kiṃ me nakkhattena, kasissāmīti? Tena hi ye goṇe icchasi, te gahetvā kasāhīti. So	14	
PA_atk-s02_03a:14_4	kasituṃ gato. Taṃ divasaṃ sāriputtatthero nirodhā vuṭṭhāya “kassa saṅgahaṃ karomī”ti?	14	
PA_atk-s02_03a:14_5	Āvajjanto puṇṇaṃ disvā pattacīvaraṃ ādāya tassa kasanaṭṭhānaṃ gato. Puṇṇo kasiṃ ṭhapetvā	14	
PA_atk-s02_03a:14_6	therassa dantakaṭṭhaṃ datvā mukhodakaṃ adāsi. Thero sarīraṃ paṭijaggitvā kammantassa	14	
PA_atk-s02_03a:14_7	avidūre nisīdi bhattābhihāraṃ olokento. Athassa bhariyaṃ bhattaṃ āharantiṃ disvā	14	
PA_atk-s02_03a:14_8	antarāmaggeyeva attānaṃ dassesi.	14	
PA_atk-s02_03a:15_0	Sā sāmikassa āhaṭabhattaṃ therassa patte pakkhipitvā puna gantvā aññaṃ bhattaṃ sampādetvā	15	
PA_atk-s02_03a:15_1	divā agamāsi. Puṇṇo ekavāraṃ kasitvā nisīdi. Sāpi bhattaṃ gahetvā āgacchantī āha	15	
PA_atk-s02_03a:15_2	– “sāmi pātova te bhattaṃ āhariyittha, antarāmagge pana sāriputtattheraṃ disvā taṃ	15	
PA_atk-s02_03a:15_3	tassa datvā aññaṃ pacitvā āharantiyā me ussūro jāto, mā kujjhi sāmī”ti. Bhaddakaṃ	15	
PA_atk-s02_03a:15_4	te bhadde kataṃ, mayā therassa pātova dantakaṭṭhañca mukhodakañca dinnaṃ, amhākaṃyevānena	15	
PA_atk-s02_03a:15_5	piṇḍapātopi paribhutto, ajja therena katasamaṇadhammassa mayaṃ bhāgino jātāti cittaṃ	15	
PA_atk-s02_03a:15_6	pasādesi. Ekavāraṃ kasitaṭṭhānaṃ suvaṇṇameva ahosi. So bhuñjitvā kasitaṭṭhānaṃ olokento	15	
PA_atk-s02_03a:15_7	vijjotamānaṃ disvā uṭṭhāya yaṭṭhiyā paharitvā rattasuvaṇṇabhāvaṃ jānitvā “rañño akathetvā	15	
PA_atk-s02_03a:15_8	paribhuñjituṃ na sakkā”ti gantvā rañño ārocesi. Rājā taṃ sabbaṃ sakaṭehi āharāpetvā	15	
PA_atk-s02_03a:15_9	rājaṅgaṇe rāsiṃ kāretvā “kassimasmiṃ nagare ettakaṃ suvaṇṇaṃ atthī”ti pucchi. Kassaci	15	
PA_atk-s02_03a:15_10	natthīti ca vutte seṭṭhiṭṭhānamassa adāsi. So puṇṇaseṭṭhi nāma jāto.	151	
PA_atk-s02_03a:16_0	Aparampi vatthu – tasmiṃyeva rājagahe kāḷaveḷiyo nāma duggato atthi. Tassa bhariyā	16	
PA_atk-s02_03a:16_1	paṇṇambilayāguṃ paci. Mahākassapatthero nirodhā vuṭṭhāya “kassa saṅgahaṃ karomī”ti	16	
PA_atk-s02_03a:16_2	āvajjanto taṃ disvā gantvā gehadvāre aṭṭhāsi. Sā pattaṃ gahetvā sabbaṃ tattha pakkhipitvā	16	
PA_atk-s02_03a:16_3	therassa adāsi, thero vihāraṃ gantvā satthu upanāmesi. Satthā attano yāpanamattaṃ	16	
PA_atk-s02_03a:16_4	gaṇhi, sesaṃ pañcannaṃ bhikkhusatānaṃ pahosi. Kāḷavaḷiyopi taṃ ṭhānaṃ patto cūḷakaṃ	16	
PA_atk-s02_03a:16_5	labhi. Mahākassapo satthāraṃ kāḷavaḷiyassa vipākaṃ pucchi. Satthā “ito sattame divase	16	
PA_atk-s02_03a:16_6	seṭṭhicchattaṃ labhissatī”ti āha. Kāḷavaḷiyo taṃ kathaṃ sutvā gantvā bhariyāya ārocesi.	16	
PA_atk-s02_03a:17_0	Tadā ca rājā nagaraṃ anusañcaranto bahinagare jīvasūle nisinnaṃ purisaṃ addasa. Puriso	17	
PA_atk-s02_03a:17_1	rājānaṃ disvā uccāsaddaṃ akāsi “tumhākaṃ me bhuñjanabhattaṃ pahiṇatha devā”ti. Rājā	17	
PA_atk-s02_03a:17_2	“pesessāmī”ti vatvā sāyamāsabhatte upanīte saritvā “imaṃ harituṃ samatthaṃ jānāthā”ti	17	
PA_atk-s02_03a:17_3	āha, nagare sahassabhaṇḍikaṃ cāresuṃ. Tatiyavāre kāḷavaḷiyassa bhariyā aggahesi.	17	
PA_atk-s02_03a:17_4	Atha naṃ rañño dassesuṃ, sā purisavesaṃ gahetvā pañcāvudhasannaddhā bhattapātiṃ gahetvā	17	
PA_atk-s02_03a:17_5	nagarā nikkhami. Bahinagare tāle adhivattho dīghatālo nāma yakkho taṃ rukkhamūlena	17	
PA_atk-s02_03a:17_6	gacchantiṃ disvā “tiṭṭha tiṭṭha bhakkhosi me”ti āha. Nāhaṃ tava bhakkho, rājadūto	17	
PA_atk-s02_03a:17_7	ahanti. Kattha gacchasīti. Jīvasūle nisinnassa purisassa santikanti. Mamapi ekaṃ	17	
PA_atk-s02_03a:17_8	sāsanaṃ harituṃ sakkhissasīti. Āma sakkhissāmīti. “Dīghatālassa bhariyā sumanadevarājadhītā	17	
PA_atk-s02_03a:17_9	kāḷī puttaṃ vijātā”ti āroceyyāsi. Imasmiṃ tālamūle satta nidhikumbhiyo atthi, tā	17	
PA_atk-s02_03a:17_10	tvaṃ gaṇheyyāsīti. Sā “dīghatālassa bhariyā sumanadevarājadhītā kāḷī puttaṃ vijātā”ti ugghosentī agamāsi.	171	
PA_atk-s02_03a:18_0	Sumanadevo yakkhasamāgame nisinno sutvā “eko manusso amhākaṃ piyapavattiṃ āharati,	18	
PA_atk-s02_03a:18_1	pakkosatha na”nti sāsanaṃ sutvā pasanno “imassa rukkhassa parimaṇḍalacchāyāya pharaṇaṭṭhāne	18	
PA_atk-s02_03a:18_2	nidhikumbhiyo tuyhaṃ dammī”ti āha. Jīvasūle nisinnapuriso bhattaṃ bhuñjitvā mukhapuñchanakāle	18	
PA_atk-s02_03a:18_3	itthiphassoti ñatvā cūḷāya ḍaṃsi, sā asinā attano cūḷaṃ chinditvā rañño santikaṃyeva	18	
PA_atk-s02_03a:18_4	gatā. Rājā bhattabhojitabhāvo kathaṃ jānitabboti? Cūḷasaññāyāti vatvā rañño ācikkhitvā	18	
PA_atk-s02_03a:18_5	taṃ dhanaṃ āharāpesi. Rājā aññassa ettakaṃ dhanaṃ nāma atthīti. Natthi devāti. Rājā	18	
PA_atk-s02_03a:18_6	tassā patiṃ tasmiṃ nagare dhanaseṭṭhiṃ akāsi. Mallikāyapi deviyā vatthu kathetabbaṃ.	18	
PA_atk-s02_03a:18_7	Imāni tāva kusalakamme vatthūni.	18	
PA_atk-s02_03a:19_0	Nandamāṇavako pana uppalavaṇṇāya theriyā vippaṭipajji, tassa mañcato uṭṭhāya nikkhamitvā	19	
PA_atk-s02_03a:19_1	gacchantassa mahāpathavī bhijjitvā okāsamadāsi, tattheva mahānarakaṃ paviṭṭho. Nandopi	19	
PA_atk-s02_03a:19_2	goghātako paṇṇāsa vassāni goghātakakammaṃ katvā ekadivasaṃ bhojanakāle maṃsaṃ alabhanto	19	
PA_atk-s02_03a:19_3	ekassa jīvamānakagoṇassa jivhaṃ chinditvā aṅgāresu pacāpetvā khādituṃ āraddho. Athassa	19	
PA_atk-s02_03a:19_4	jivhā mūle chijjitvā bhattapātiyaṃyeva patitā, so viravanto kālaṃ katvā niraye nibbatti.	19	
PA_atk-s02_03a:19_5	Nandopi yakkho aññena yakkhena saddhiṃ ākāsena gacchanto sāriputtattheraṃ navoropitehi	19	
PA_atk-s02_03a:19_6	kesehi rattibhāge abbhokāse nisinnaṃ disvā sīse paharitukāmo itarassa yakkhassa ārocetvā	19	
PA_atk-s02_03a:19_7	tena vāriyamānopi pahāraṃ datvā ḍayhāmi ḍayhāmīti viravanto tasmiṃyeva ṭhāne bhūmiṃ	19	
PA_atk-s02_03a:19_8	pavisitvā mahāniraye nibbattoti imāni akusalakamme vatthūni.	19	
PA_atk-s02_03a:20_0	Yaṃ pana antamaso maraṇasantikepi kataṃ kammaṃ bhavantare vipākaṃ deti, taṃ sabbaṃ	20	
PA_atk-s02_03a:20_1	samparāyavedanīyaṃ nāma. Tattha yo aparihīnassa jhānassa vipāko nibbattissati, so	20	
PA_atk-s02_03a:20_2	idha nibbattitavipākoti vutto. Tassa mūlabhūtaṃ kammaṃ neva diṭṭhadhammavedanīyaṃ	20	
PA_atk-s02_03a:20_3	na samparāyavedanīyanti, na vicāritaṃ, kiñcāpi na vicāritaṃ, samparāyavedanīyameva	20	
PA_atk-s02_03a:20_4	panetanti veditabbaṃ. Yo paṭhamamaggādīnaṃ bhavantare phalasamāpattivipāko, so idha	20	
PA_atk-s02_03a:20_5	nibbattitaguṇotveva vutto. Kiñcāpi evaṃ vutto, maggakammaṃ pana paripakkavedanīyanti	20	
PA_atk-s02_03a:20_6	veditabbaṃ. Maggacetanāyeva hi sabbalahuṃ phaladāyikā anantaraphalattāti.	20	
PA_atk-s02_03a:21_0	8. Bahuvedanīyanti saññābhavūpagaṃ. Appavedanīyanti asaññābhavūpagaṃ. Savedanīyanti	21	
PA_atk-s02_03a:21_1	savipākaṃ kammaṃ. Avedanīyanti avipākaṃ kammaṃ. Evaṃ santeti imesaṃ diṭṭhadhammavedanīyādīnaṃ	21	
PA_atk-s02_03a:21_2	kammānaṃ upakkamena samparāyavedanīyādi bhāvakāraṇassa alābhe sati. Aphaloti nipphalo	21	
PA_atk-s02_03a:21_3	niratthakoti. Ettāvatā aniyyānikasāsane payogassa aphalataṃ dassetvā padhānacchedakavādo	21	
PA_atk-s02_03a:21_4	nāma dassitoti veditabbo. Sahadhammikā vādānuvādāti parehi vuttakāraṇena sakāraṇā	21	
PA_atk-s02_03a:21_5	hutvā nigaṇṭhānaṃ vādā ca anuvādā ca. Gārayhaṃ ṭhānaṃ āgacchantīti viññūhi garahitabbaṃ	21	
PA_atk-s02_03a:21_6	kāraṇaṃ āgacchanti. “Vādānuppattā gārayhaṭṭhānā”tipi pāṭho. Tassattho – parehi vuttena	21	
PA_atk-s02_03a:21_7	kāraṇena sakāraṇā nigaṇṭhānaṃ vādaṃ anuppattā taṃ vādaṃ sosentā milāpentā dukkaṭakammakārinotiādayo	21	
PA_atk-s02_03a:21_8	dasa gārayhaṭṭhānā āgacchanti.	21	
PA_atk-s02_03a:22	9. Saṅgatibhāvahetūti niyatibhāvakāraṇā. Pāpasaṅgatikāti pāpaniyatino. Abhijātihetūti chaḷabhijātihetu.	2	
PA_atk-s02_03a:23_0	10. Evaṃ nigaṇṭhānaṃ upakkamassa aphalataṃ dassetvā idāni niyyānikasāsane upakkamassa	23	
PA_atk-s02_03a:23_1	vīriyassa ca saphalataṃ dassetuṃ kathañca, bhikkhavetiādimāha. Tattha anaddhabhūtanti	23	
PA_atk-s02_03a:23_2	anadhibhūtaṃ. Dukkhena anadhibhūto nāma manussattabhāvo vuccati, na taṃ addhabhāveti	23	
PA_atk-s02_03a:23_3	nābhibhavatīti attho. Tampi nānappakārāya dukkarakārikāya payojento dukkhena addhabhāveti	23	
PA_atk-s02_03a:23_4	nāma. Ye pana sāsane pabbajitvā āraññakā vā honti rukkhamūlikādayo vā, te dukkhena	23	
PA_atk-s02_03a:23_5	na addhabhāventi nāma. Niyyānikasāsanasmiñhi vīriyaṃ sammāvāyāmo nāma hoti.	23	
PA_atk-s02_03a:24_0	Thero panāha – yo issarakule nibbatto sattavassiko hutvā alaṅkatappaṭiyatto pituaṅke	24	
PA_atk-s02_03a:24_1	nisinno ghare bhattakiccaṃ katvā nisinnena bhikkhusaṅghena anumodanāya kariyamānāya	24	
PA_atk-s02_03a:24_2	tisso sampattiyo dassetvā saccesu pakāsitesu arahattaṃ pāpuṇāti, mātāpitūhi vā “pabbajissasi	24	
PA_atk-s02_03a:24_3	tātā”ti vutto “āma pabbajissāmī”ti vatvā nhāpetvā alaṅkaritvā vihāraṃ nīto tacapañcakaṃ	24	
PA_atk-s02_03a:24_4	uggaṇhitvā nisinno kesesu ohāriyamānesu khuraggeyeva arahattaṃ pāpuṇāti, navapabbajito	24	
PA_atk-s02_03a:24_5	vā pana manosilātelamakkhitena sīsena punadivase mātāpitūhi pesitaṃ kājabhattaṃ bhuñjitvā	24	
PA_atk-s02_03a:24_6	vihāre nisinnova arahattaṃ pāpuṇāti, ayaṃ na dukkhena attānaṃ addhabhāveti nāma.	24	
PA_atk-s02_03a:24_7	Ayaṃ pana ukkaṭṭhasakkāro. Yo dāsikucchiyaṃ nibbatto antamaso rajatamuddikampi piḷandhitvā	24	
PA_atk-s02_03a:24_8	gorakapiyaṅgumattenāpi sarīraṃ vilimpetvā “pabbājetha na”nti nīto khuragge vā punadivase	24	
PA_atk-s02_03a:24_9	vā arahattaṃ pāpuṇāti, ayampi na anaddhabhūtaṃ attānaṃ dukkhena addhabhāveti nāma.	24	
PA_atk-s02_03a:25_0	Dhammikaṃ sukhaṃ nāma saṅghato vā gaṇato vā uppannaṃ catupaccayasukhaṃ. Anadhimucchitoti	25	
PA_atk-s02_03a:25_1	taṇhāmucchanāya amucchito. Dhammikañhi sukhaṃ na pariccajāmīti na tattha gedho kātabbo.	25	
PA_atk-s02_03a:25_2	Saṅghato hi uppannaṃ salākabhattaṃ vā vassāvāsikaṃ vā “idamatthaṃ eta”nti paricchinditvā	25	
PA_atk-s02_03a:25_3	saṅghamajjhe bhikkhūnaṃ antare paribhuñjanto pattantare padumaṃ viya sīlasamādhivipassanāmaggaphalehi	25	
PA_atk-s02_03a:25_4	vaḍḍhati. Imassāti paccuppannānaṃ pañcannaṃ khandhānaṃ mūlabhūtassa. Dukkhanidānassāti	25	
PA_atk-s02_03a:25_5	taṇhāya. Sā hi pañcakkhandhadukkhassa nidānaṃ. Saṅkhāraṃ padahatoti sampayogavīriyaṃ	25	
PA_atk-s02_03a:25_6	karontassa. Virāgo hotīti maggena virāgo hoti. Idaṃ vuttaṃ hoti “saṅkhārapadhānena	25	
PA_atk-s02_03a:25_7	me imassa dukkhanidānassa virāgo hotī”ti evaṃ pajānātīti iminā sukhāpaṭipadā khippābhiññā	25	
PA_atk-s02_03a:25_8	kathitā. Dutiyavārena tassa sampayogavīriyassa majjhattatākāro kathito. So yassa	25	
PA_atk-s02_03a:25_9	hi khvāssāti ettha ayaṃ saṅkhepattho – so puggalo yassa dukkhanidānassa saṅkhārapadhānena	25	
PA_atk-s02_03a:25_10	virāgo hoti, saṅkhāraṃ tattha padahati, maggapadhānena padahati. Yassa pana dukkhanidānassa	251	
PA_atk-s02_03a:25_11	ajjhupekkhato upekkhaṃ bhāventassa virāgo hoti, upekkhaṃ tattha bhāveti, maggabhāvanāya	251	
PA_atk-s02_03a:25_12	bhāveti. Tassāti tassa puggalassa.	251	
PA_atk-s02_03a:26_0	11. Paṭibaddhacittoti chandarāgena baddhacitto. Tibbacchandoti bahalacchando. Tibbāpekkhoti	26	
PA_atk-s02_03a:26_1	bahalapatthano. Santiṭṭhantinti ekato tiṭṭhantiṃ. Sañjagghantinti mahāhasitaṃ hasamānaṃ.	26	
PA_atk-s02_03a:26_2	Saṃhasantinti sitaṃ kurumānaṃ.	26	
PA_atk-s02_03a:27_0	Evameva kho, bhikkhaveti ettha idaṃ opammavibhāvanaṃ – eko hi puriso ekissā itthiyā	27	
PA_atk-s02_03a:27_1	sāratto ghāsacchādanamālālaṅkārādīni datvā ghare vāseti. Sā taṃ aticaritvā aññaṃ	27	
PA_atk-s02_03a:27_2	sevati. So “nūna ahaṃ assā anurūpaṃ sakkāraṃ na karomī”ti sakkāraṃ vaḍḍhesi. Sā bhiyyosomattāya	27	
PA_atk-s02_03a:27_3	aticaratiyeva. So – “ayaṃ sakkariyamānāpi aticarateva, ghare me vasamānā anatthampi	27	
PA_atk-s02_03a:27_4	kareyya, nīharāmi na”nti parisamajjhe alaṃvacanīyaṃ katvā “mā puna gehaṃ pāvisī”ti	27	
PA_atk-s02_03a:27_5	vissajjesi. Sā kenaci upāyena tena saddhiṃ santhavaṃ kātuṃ asakkontī naṭanaccakādīhi	27	
PA_atk-s02_03a:27_6	saddhiṃ vicarati. Tassa purisassa taṃ disvā neva uppajjati domanassaṃ, somanassaṃ pana uppajjati.	27	
PA_atk-s02_03a:28_0	Tattha purisassa itthiyā sārattakālo viya imassa bhikkhuno attabhāve ālayo. Ghāsacchādanādīni	28	
PA_atk-s02_03a:28_1	datvā ghare vasāpanakālo viya attabhāvassa paṭijagganakālo. Tassā aticaraṇakālo viya	28	
PA_atk-s02_03a:28_2	jaggiyamānasseva attabhāvassa pittapakopādīnaṃ vasena sābādhatā. “Attano anurūpaṃ	28	
PA_atk-s02_03a:28_3	sakkāraṃ alabhantī aticaratī”ti sallakkhetvā sakkāravaḍḍhanaṃ viya “bhesajjaṃ alabhanto	28	
PA_atk-s02_03a:28_4	evaṃ hotī”ti sallakkhetvā bhesajjakaraṇakālo. Sakkāre vaḍḍhitepi puna aticaraṇaṃ	28	
PA_atk-s02_03a:28_5	viya pittādīsu ekassa bhesajje kariyamāne sesānaṃ pakopavasena puna sābādhatā. Parisamajjhe	28	
PA_atk-s02_03a:28_6	alaṃvacanīyaṃ katvā gehā nikkaḍḍhanaṃ viya “idāni te nāhaṃ dāso na kammakaro, anamatagge	28	
PA_atk-s02_03a:28_7	saṃsāre taṃyeva upaṭṭhahanto vicariṃ, ko me tayā attho, chijja vā bhijja vā”ti tasmiṃ	28	
PA_atk-s02_03a:28_8	anapekkhataṃ āpajjitvā vīriyaṃ thiraṃ katvā maggena kilesasamugghātanaṃ. Naṭanaccakādīhi	28	
PA_atk-s02_03a:28_9	naccamānaṃ vicarantiṃ disvā yathā tassa purisassa domanassaṃ na uppajjati, somanassameva	28	
PA_atk-s02_03a:28_10	uppajjati, evameva imassa bhikkhuno arahattaṃ pattassa pittapakopādīnaṃ vasena ābādhikaṃ	281	
PA_atk-s02_03a:28_11	attabhāvaṃ disvā domanassaṃ na uppajjati, “muccissāmi vata khandhaparihāradukkhato”ti	281	
PA_atk-s02_03a:28_12	somanassameva uppajjatīti. Ayaṃ pana upamā “paṭibaddhacittassa domanassaṃ uppajjati,	281	
PA_atk-s02_03a:28_13	appaṭibaddhacittassa natthetanti ñatvā itthiyā chandarāgaṃ pajahati, evamayaṃ bhikkhu	281	
PA_atk-s02_03a:28_14	saṅkhāraṃ vā padahantassa upekkhaṃ vā bhāventassa dukkhanidānaṃ pahīyati, no aññathāti	281	
PA_atk-s02_03a:28_15	ñatvā tadubhayaṃ sampādento dukkhanidānaṃ pajahatī”ti etamatthaṃ vibhāvetuṃ āgatāti veditabbā.	281	
PA_atk-s02_03a:29_0	12. Yathā sukhaṃ kho me viharatoti yena sukhena viharituṃ icchāmi tena, me viharato.	29	
PA_atk-s02_03a:29_1	Padahatoti pesentassa. Ettha ca yassa sukhā paṭipadā asappāyā, sukhumacīvarāni dhārentassa	29	
PA_atk-s02_03a:29_2	pāsādike senāsane vasantassa cittaṃ vikkhipati, dukkhā paṭipadā sappāyā, chinnabhinnāni	29	
PA_atk-s02_03a:29_3	thūlacīvarāni dhārentassa susānarukkhamūlādīsu vasantassa cittaṃ ekaggaṃ hoti, taṃ sandhāyetaṃ vuttaṃ.	29	
PA_atk-s02_03a:30_0	Evameva khoti ettha idaṃ opammasaṃsandanaṃ, usukāro viya hi jātijarāmaraṇabhīto yogī	30	
PA_atk-s02_03a:30_1	daṭṭhabbo, vaṅkakuṭilajimhatejanaṃ viya vaṅkakuṭilajimhacittaṃ, dve alātā viya kāyikacetasikavīriyaṃ,	30	
PA_atk-s02_03a:30_2	tejanaṃ ujuṃ karontassa kañjikatelaṃ viya saddhā, namanadaṇḍako viya lokuttaramaggo,	30	
PA_atk-s02_03a:30_3	ussukārassa vaṅkakuṭilajimhatejanaṃ kañjikatelena sinehetvā alātesu tāpetvā namanadaṇḍakena	30	
PA_atk-s02_03a:30_4	ujukaraṇaṃ viya imassa bhikkhuno vaṅkakuṭilajimhacittaṃ saddhāya sinehetvā kāyikacetasikavīriyena	30	
PA_atk-s02_03a:30_5	tāpetvā lokuttaramaggena ujukaraṇaṃ, usukārasseva evaṃ ujukatena tejanena sapattaṃ	30	
PA_atk-s02_03a:30_6	vijjhitvā sampattianubhavanaṃ viya imassa yogino tathā ujukatena cittena kilesagaṇaṃ	30	
PA_atk-s02_03a:30_7	vijjhitvā pāsādike senāsane nirodhavaratalagatassa phalasamāpattisukhānubhavanaṃ	30	
PA_atk-s02_03a:30_8	daṭṭhabbaṃ. Idha tathāgato sukhāpaṭipadākhippābhiññabhikkhuno, dukkhāpaṭipadādandhābhiññabhikkhuno	30	
PA_atk-s02_03a:30_9	ca paṭipattiyo kathitā, itaresaṃ dvinnaṃ na kathitā, tā kathetuṃ imaṃ desanaṃ ārabhi.	30	
PA_atk-s02_03a:30_10	Imāsu vā dvīsu kathitāsu itarāpi kathitāva honti, āgamanīyapaṭipadā pana na kathitā,	301	
PA_atk-s02_03a:30_11	taṃ kathetuṃ imaṃ desanaṃ ārabhi. Sahāgamanīyāpi vā paṭipadā kathitāva, adassitaṃ	301	
PA_atk-s02_03a:30_12	pana ekaṃ buddhuppādaṃ dassetvā ekassa kulaputtassa nikkhamanadesanaṃ arahattena	301	
PA_atk-s02_03a:30_13	vinivaṭṭessāmīti dassetuṃ imaṃ desanaṃ ārabhi. Sesaṃ sabbattha uttānamevāti.	301	
PA_atk-s02_03a:31	Papañcasūdaniyā majjhimanikāyaṭṭhakathāya	3	
PA_atk-s02_03a:32	Devadahasuttavaṇṇanā niṭṭhitā.	3	
PA_atk-s02_03a:33	2. Pañcattayasuttavaṇṇanā	3	
PA_atk-s02_03a:34_0	21. Evaṃ me sutanti pañcattayasuttaṃ. Tattha eketi ekacce. Samaṇabrāhmaṇāti paribbajupagatabhāvena	34	
PA_atk-s02_03a:34_1	samaṇā jātiyā brāhmaṇā, lokena vā samaṇāti ca brāhmaṇāti ca evaṃ sammatā. Aparantaṃ	34	
PA_atk-s02_03a:34_2	kappetvā vikappetvā gaṇhantīti aparantakappikā. Aparantakappo vā etesaṃ atthītipi	34	
PA_atk-s02_03a:34_3	aparantakappikā. Ettha ca antoti “sakkāyo kho, āvuso, eko anto”tiādīsu viya idha	34	
PA_atk-s02_03a:34_4	koṭṭhāso adhippeto. Kappoti taṇhādiṭṭhiyo. Vuttampi cetaṃ “kappoti uddānato dve kappā	34	
PA_atk-s02_03a:34_5	taṇhākappo ca diṭṭhikappo cā”ti. Tasmā taṇhādiṭṭhivasena anāgataṃ khandhakoṭṭhāsaṃ	34	
PA_atk-s02_03a:34_6	kappetvā ṭhitāti aparantakappikāti evamettha attho daṭṭhabbo. Tesaṃ evaṃ aparantaṃ	34	
PA_atk-s02_03a:34_7	kappetvā ṭhitānaṃ punappunaṃ uppajjanavasena aparantameva anugatā diṭṭhīti aparantānudiṭṭhino.	34	
PA_atk-s02_03a:34_8	Te evaṃdiṭṭhino taṃ aparantaṃ ārabbha āgamma paṭicca aññampi janaṃ diṭṭhigatikaṃ	34	
PA_atk-s02_03a:34_9	karontā anekavihitāni adhivuttipadāni abhivadanti. Anekavihitānīti anekavidhāni.	34	
PA_atk-s02_03a:34_10	Adhivuttipadānīti adhivacanapadāni. Atha vā bhūtamatthaṃ adhibhavitvā yathāsabhāvato	341	
PA_atk-s02_03a:34_11	aggahetvā vattanato adhivuttiyoti diṭṭhiyo vuccanti, adhivuttīnaṃ padāni adhivuttipadāni,	341	
PA_atk-s02_03a:34_12	diṭṭhidīpakāni vacanānīti attho.	341	
PA_atk-s02_03a:35_0	Saññīti saññāsamaṅgī. Arogoti nicco. Ittheketi itthaṃ eke, evameketi attho. Iminā	35	
PA_atk-s02_03a:35_1	soḷasa saññīvādā kathitā, asaññīti iminā aṭṭha asaññīvādā, nevasaññīnāsaññīti iminā	35	
PA_atk-s02_03a:35_2	aṭṭha nevasaññīnāsaññīvādā, sato vā pana sattassāti iminā satta ucchedavādā. Tattha	35	
PA_atk-s02_03a:35_3	satoti vijjamānassa. Ucchedanti upacchedaṃ. Vināsanti adassanaṃ. Vibhavanti bhavavigamaṃ.	35	
PA_atk-s02_03a:35_4	Sabbānetāni aññamaññavevacanāneva. Diṭṭhadhammanibbānaṃ vāti iminā pañca diṭṭhadhammanibbānavādā	35	
PA_atk-s02_03a:35_5	kathitā. Tattha diṭṭhadhammoti paccakkhadhammo vuccati, tattha tattha paṭiladdhaattabhāvassetaṃ	35	
PA_atk-s02_03a:35_6	adhivacanaṃ. Diṭṭhadhamme nibbānaṃ diṭṭhadhammanibbānaṃ, imasmiṃyeva attabhāve dukkhavūpasamanti	35	
PA_atk-s02_03a:35_7	attho. Santaṃ vāti saññītiādivasena tīhākārehi santaṃ. Tīṇi hontīti saññī attātiādīni	35	
PA_atk-s02_03a:35_8	santaattavasena ekaṃ, itarāni dveti evaṃ tīṇi.	35	
PA_atk-s02_03a:36_0	22. Rūpiṃ vāti karajarūpena vā kasiṇarūpena vā rūpiṃ. Tattha lābhī kasiṇarūpaṃ attāti	36	
PA_atk-s02_03a:36_1	gaṇhāti, takkī ubhopi rūpāni gaṇhātiyeva. Arūpinti arūpasamāpattinimittaṃ vā, ṭhapetvā	36	
PA_atk-s02_03a:36_2	saññākkhandhaṃ sesaarūpadhamme vā attāti paññapentā lābhinopi takkikāpi evaṃ paññapenti.	36	
PA_atk-s02_03a:36_3	Tatiyadiṭṭhi pana missakagāhavasena pavattā, catutthā takkagāheneva. Dutiyacatukke	36	
PA_atk-s02_03a:36_4	paṭhamadiṭṭhi samāpannakavārena kathitā, dutiyadiṭṭhi asamāpannakavārena, tatiyadiṭṭhi	36	
PA_atk-s02_03a:36_5	suppamattena vā sarāvamattena vā kasiṇaparikammavasena, catutthadiṭṭhi vipulakasiṇavasena	36	
PA_atk-s02_03a:36_6	kathitāti veditabbā.	36	
PA_atk-s02_03a:37_0	Etaṃ vā panekesaṃ upātivattatanti saññītipadena saṅkhepato vuttaṃ saññāsattakaṃ atikkantānanti	37	
PA_atk-s02_03a:37_1	attho. Apare aṭṭhakanti vadanti. Tadubhayaṃ parato āvibhavissati. Ayaṃ panettha saṅkhepattho	37	
PA_atk-s02_03a:37_2	– keci hi etā satta vā aṭṭha vā saññā samatikkamituṃ sakkonti, keci pana na sakkonti.	37	
PA_atk-s02_03a:37_3	Tattha ye sakkonti, teva gahitā. Tesaṃ pana ekesaṃ upātivattataṃ atikkamituṃ sakkontānaṃ	37	
PA_atk-s02_03a:37_4	yathāpi nāma gaṅgaṃ uttiṇṇesu manussesu eko dīghavāpiṃ gantvā tiṭṭheyya, eko tato	37	
PA_atk-s02_03a:37_5	paraṃ mahāgāmaṃ; evameva eke viññāṇañcāyatanaṃ appamāṇaṃ āneñjanti vatvā tiṭṭhanti,	37	
PA_atk-s02_03a:37_6	eke ākiñcaññāyatanaṃ. Tattha viññāṇañcāyatanaṃ tāva dassetuṃ viññāṇakasiṇameketi	37	
PA_atk-s02_03a:37_7	vuttaṃ. Parato “ākiñcaññāyatanameke”ti vakkhati. Tayidanti taṃ idaṃ diṭṭhigatañca	37	
PA_atk-s02_03a:37_8	diṭṭhipaccayañca diṭṭhārammaṇañca. Tathāgato abhijānātīti. Iminā paccayena idaṃ nāma	37	
PA_atk-s02_03a:37_9	dassanaṃ gahitanti abhivisiṭṭhena ñāṇena jānāti.	37	
PA_atk-s02_03a:38_0	Idāni tadeva vitthārento ye kho te bhontotiādimāha. Yā vā pana etāsaṃ saññānanti	38	
PA_atk-s02_03a:38_1	yā vā pana etāsaṃ “yadi rūpasaññāna”nti evaṃ vuttasaññānaṃ. Parisuddhāti nirupakkilesā.	38	
PA_atk-s02_03a:38_2	Paramāti uttamā. Aggāti seṭṭhā. Anuttariyā akkhāyatīti asadisā kathīyati. Yadi rūpasaññānanti	38	
PA_atk-s02_03a:38_3	iminā catasso rūpāvacarasaññā kathitā. Yadi arūpasaññānanti iminā ākāsānañcāyatanaviññāṇañcāyatanasaññā.	38	
PA_atk-s02_03a:38_4	Itarehi pana dvīhi padehi samāpannakavāro ca asamāpannakavāro ca kathitoti evametā	38	
PA_atk-s02_03a:38_5	koṭṭhāsato aṭṭha, atthato pana satta saññā honti. Samāpannakavāro hi purimāhi chahisaṅgahitoyeva.	38	
PA_atk-s02_03a:38_6	Tayidaṃ saṅkhatanti taṃ idaṃ sabbampi saññāgataṃ saddhiṃ diṭṭhigatena saṅkhataṃ paccayehi	38	
PA_atk-s02_03a:38_7	samāgantvā kataṃ. Oḷārikanti saṅkhatattāva oḷārikaṃ. Atthi kho pana saṅkhārānaṃ nirodhoti	38	
PA_atk-s02_03a:38_8	etesaṃ pana saṅkhatanti vuttānaṃ saṅkhārānaṃ nirodhasaṅkhātaṃ nibbānaṃ nāma atthi.	38	
PA_atk-s02_03a:38_9	Atthetanti iti viditvāti taṃ kho pana nibbānaṃ “atthi eta”nti evaṃ jānitvā. Tassa	38	
PA_atk-s02_03a:38_10	nissaraṇadassāvīti tassa saṅkhatassa nissaraṇadassī nibbānadassī. Tathāgato tadupātivattoti	381	
PA_atk-s02_03a:38_11	taṃ saṅkhataṃ atikkanto samatikkantoti attho.	381	
PA_atk-s02_03a:39_0	23. Tatrāti tesu aṭṭhasu asaññīvādesu. Rūpiṃ vātiādīni saññīvāde vuttanayeneva veditabbāni.	39	
PA_atk-s02_03a:39_1	Ayañca yasmā asaññīvādo, tasmā idha dutiyacatukkaṃ na vuttaṃ. Paṭikkosantīti paṭibāhanti	39	
PA_atk-s02_03a:39_2	paṭisedhenti. Saññā rogotiādīsu ābādhaṭṭhena rogo, sadosaṭṭhena gaṇḍo, anupaviṭṭhaṭṭhena	39	
PA_atk-s02_03a:39_3	sallaṃ. Āgatiṃ vā gatiṃ vātiādīsu paṭisandhivasena āgatiṃ, cutivasena gatiṃ, cavanavasena	39	
PA_atk-s02_03a:39_4	cutiṃ, upapajjanavasena upapattiṃ, punappunaṃ uppajjitvā aparāparaṃ vaḍḍhanavasena	39	
PA_atk-s02_03a:39_5	vuḍḍhiṃ virūḷhiṃ vepullaṃ. Kāmañca catuvokārabhave rūpaṃ vināpi viññāṇassa pavatti	39	
PA_atk-s02_03a:39_6	atthi, sese pana tayo khandhe vinā natthi. Ayaṃ pana pañho pañcavokārabhavavasena	39	
PA_atk-s02_03a:39_7	kathito. Pañcavokāre hi ettake khandhe vinā viññāṇassa pavatti nāma natthi. Vitaṇḍavādī	39	
PA_atk-s02_03a:39_8	panettha “aññatra rūpātiādivacanato arūpabhavepi rūpaṃ, asaññābhave ca viññāṇaṃ atthi,	39	
PA_atk-s02_03a:39_9	tathā nirodhasamāpannassā”ti vadati. So vattabbo – byañjanacchāyāya ce atthaṃ paṭibāhasi,	39	
PA_atk-s02_03a:39_10	āgatiṃ vātiādivacanato taṃ viññāṇaṃ pakkhidvipadacatuppadā viya uppatitvāpi gacchati,	391	
PA_atk-s02_03a:39_11	padasāpi gacchati, govisāṇavalliādīni viya ca vaḍḍhatīti āpajjati. Ye ca bhagavatā	391	
PA_atk-s02_03a:39_12	anekasatesu suttesu tayo bhavā vuttā, te arūpabhavassa abhāvā dveva āpajjanti. Tasmā	391	
PA_atk-s02_03a:39_13	mā evaṃ avaca, yathā vuttamatthaṃ dhārehīti.	391	
PA_atk-s02_03a:40_0	24. Tatrāti aṭṭhasu nevasaññīnāsaññīvādesu bhummaṃ. Idhāpi rūpiṃ vātiādīni vuttanayeneva	40	
PA_atk-s02_03a:40_1	veditabbāni. Asaññā sammohoti nissaññabhāvo nāmesa sammohaṭṭhānaṃ. Yo hi kiñci na	40	
PA_atk-s02_03a:40_2	jānāti, taṃ asaññī esoti vadanti. Diṭṭhasutamutaviññātabbasaṅkhāramattenāti diṭṭhaviññātabbamattena	40	
PA_atk-s02_03a:40_3	sutaviññātabbamattena mutaviññātabbamattena. Ettha ca vijānātīti viññātabbaṃ, diṭṭhasutamutaviññātabbamattena	40	
PA_atk-s02_03a:40_4	pañcadvārikasaññāpavattimattenāti ayañhi ettha attho. Saṅkhāramattenāti oḷārikasaṅkhārapavattimattenāti	40	
PA_atk-s02_03a:40_5	attho. Etassa āyatanassāti etassa nevasaññānāsaññāyatanassa. Upasampadanti paṭilābhaṃ.	40	
PA_atk-s02_03a:40_6	Byasanaṃ hetanti vināso hesa, vuṭṭhānaṃ hetanti attho. Pañcadvārikasaññāpavattañhi	40	
PA_atk-s02_03a:40_7	oḷārikasaṅkhārapavattaṃ vā appavattaṃ katvā taṃ samāpajjitabbaṃ. Tassa pana pavattena	40	
PA_atk-s02_03a:40_8	tato vuṭṭhānaṃ hotīti dasseti. Saṅkhārasamāpattipattabbamakkhāyatīti oḷārikasaṅkhārapavattiyā	40	
PA_atk-s02_03a:40_9	pattabbanti na akkhāyati. Saṅkhārāvasesasamāpattipattabbanti saṅkhārānaṃyeva avasesā	40	
PA_atk-s02_03a:40_10	bhāvanāvasena sabbasukhumabhāvaṃ pattā saṅkhārā, tesaṃ pavattiyā etaṃ pattabbanti	401	
PA_atk-s02_03a:40_11	attho. Evarūpesu hi saṅkhāresu pavattesu etaṃ pattabbaṃ nāma hoti. Tayidanti taṃ	401	
PA_atk-s02_03a:40_12	idaṃ etaṃ sukhumampi samānaṃ saṅkhataṃ saṅkhatattā ca oḷārikaṃ.	401	
PA_atk-s02_03a:41_0	25. Tatrāti sattasu ucchedavādesu bhummaṃ. Uddhaṃ saranti uddhaṃ vuccati anāgatasaṃsāravādo,	41	
PA_atk-s02_03a:41_1	anāgataṃ saṃsāravādaṃ sarantīti attho. Āsattiṃyeva abhivadanti lagganakaṃyeva vadanti.	41	
PA_atk-s02_03a:41_2	“Āsatta”ntipi pāṭho, taṇhaṃyeva vadantīti attho. Iti pecca bhavissāmāti evaṃ pecca	41	
PA_atk-s02_03a:41_3	bhavissāma. Khattiyā bhavissāma, brāhmaṇā bhavissāmāti evamettha nayo netabbo. Vāṇijūpamā	41	
PA_atk-s02_03a:41_4	maññeti vāṇijūpamā viya vāṇijapaṭibhāgā vāṇijasadisā mayhaṃ upaṭṭhahanti. Sakkāyabhayāti	41	
PA_atk-s02_03a:41_5	sakkāyassa bhayā. Te hi yatheva “cattāro kho, mahārāja, abhayassa bhāyanti. Katame	41	
PA_atk-s02_03a:41_6	cattāro? Gaṇḍuppādo kho, mahārāja, bhayā pathaviṃ na khādati ‘mā pathavī khiyī’ti,	41	
PA_atk-s02_03a:41_7	konto kho, mahārāja, ekapādena tiṭṭhati ‘mā pathavī osīdī’ti, kikī kho, mahārāja,	41	
PA_atk-s02_03a:41_8	uttānā seti ‘mā ambhā undriyī’ti, brāhmaṇadhammiko kho, mahārāja, brahmacariyaṃ na	41	
PA_atk-s02_03a:41_9	carati ‘mā loko ucchijjī’ti ime cattāro abhayassa bhāyanti, evaṃ sakkāyassa bhāyanti”.	41	
PA_atk-s02_03a:41_10	Sakkāyaparijegucchāti tameva tebhūmakasaṅkhātaṃ sakkāyaṃ parijigucchamānā. Sā gaddulabaddhoti	411	
PA_atk-s02_03a:41_11	daṇḍake rajjuṃ pavesetvā baddhasunakho. Evamevimeti ettha daḷhatthambho viya khīlo	411	
PA_atk-s02_03a:41_12	viya ca tebhūmakadhammasaṅkhāto sakkāyo daṭṭhabbo, sā viya diṭṭhigatiko, daṇḍako	411	
PA_atk-s02_03a:41_13	viya diṭṭhi, rajju viya taṇhā, gaddulena bandhitvā thambhe vā khīle vā upanibaddhasunakhassa	411	
PA_atk-s02_03a:41_14	attano dhammatāya chinditvā gantuṃ asamatthassa anuparidhāvanaṃ viya diṭṭhigatikassa	411	
PA_atk-s02_03a:41_15	diṭṭhidaṇḍake pavesitāya taṇhārajjuyā bandhitvā sakkāye upanibaddhassa anuparidhāvanaṃ veditabbaṃ.	411	
PA_atk-s02_03a:42_0	26. Imāneva pañcāyatanānīti imāneva pañca kāraṇāni. Iti mātikaṃ ṭhapentenapi pañceva	42	
PA_atk-s02_03a:42_1	ṭhapitāni, nigamentenapi pañceva nigamitāni, bhājentena pana cattāri bhājitāni. Diṭṭhadhammanibbānaṃ	42	
PA_atk-s02_03a:42_2	kuhiṃ paviṭṭhanti. Ekattanānattavasena dvīsu padesu paviṭṭhanti veditabbaṃ.	42	
PA_atk-s02_03a:43_0	27. Evañca catucattālīsa aparantakappike dassetvā idāni aṭṭhārasa pubbantakappike	43	
PA_atk-s02_03a:43_1	dassetuṃ santi, bhikkhavetiādimāha. Tattha atītakoṭṭhāsasaṅkhātaṃ pubbantaṃ kappetvā	43	
PA_atk-s02_03a:43_2	vikappetvā gaṇhantīti pubbantakappikā. Pubbantakappo vā etesaṃ atthīti pubbantakappikā.	43	
PA_atk-s02_03a:43_3	Evaṃ sesampi pubbe vuttappakāraṃ vuttanayeneva veditabbaṃ. Sassato attā ca loko cāti	43	
PA_atk-s02_03a:43_4	rūpādīsu aññataraṃ attāti ca lokoti ca gahetvā sassato amaro nicco dhuvoti abhivadanti.	43	
PA_atk-s02_03a:43_5	Yathāha “rūpaṃ attā ceva loko ca sassato cāti attānañca lokañca paññapentī”ti vitthāro.	43	
PA_atk-s02_03a:43_6	Asassatādīsupi eseva nayo. Ettha ca paṭhamavādena cattāro sassatavādā vuttā, dutiyavādena satta ucchedavādā.	43	
PA_atk-s02_03a:44_0	Nanu cete heṭṭhā āgatā, idha kasmā puna gahitāti. Heṭṭhā tattha tattha mato tattha	44	
PA_atk-s02_03a:44_1	tattheva ucchijjatīti dassanatthaṃ āgatā. Idha pana pubbenivāsalābhī diṭṭhigatiko	44	
PA_atk-s02_03a:44_2	atītaṃ passati, na anāgataṃ, tassa evaṃ hoti “pubbantato āgato attā idheva ucchijjati,	44	
PA_atk-s02_03a:44_3	ito paraṃ na gacchatī”ti imassatthassa dassanatthaṃ gahitā. Tatiyavādena cattāro	44	
PA_atk-s02_03a:44_4	ekaccasassatavādā vuttā, catutthavādena cattāro amarāvikkhepikā vuttā. Antavāti sapariyanto	44	
PA_atk-s02_03a:44_5	paricchinno parivaṭumo. Avaḍḍhitakasiṇassa taṃ kasiṇaṃ attāti ca lokoti ca gahetvā	44	
PA_atk-s02_03a:44_6	evaṃ hoti. Dutiyavādo vaḍḍhitakasiṇassa vasena vutto, tatiyavādo tiriyaṃ vaḍḍhetvā	44	
PA_atk-s02_03a:44_7	uddhamadho avaḍḍhitakasiṇassa, catutthavādo takkivasena vutto. Anantaracatukkaṃ heṭṭhā vuttanayameva.	44	
PA_atk-s02_03a:45_0	Ekantasukhīti nirantarasukhī. Ayaṃ diṭṭhi lābhījātissaratakkīnaṃ vasena uppajjati.	45	
PA_atk-s02_03a:45_1	Lābhino hi pubbenivāsañāṇena khattiyādikule ekantasukhameva attano jātiṃ anussarantassa	45	
PA_atk-s02_03a:45_2	evaṃ diṭṭhi uppajjati. Tathā jātissarassa paccuppannaṃ sukhamanubhavato atītāsu sattasu	45	
PA_atk-s02_03a:45_3	jātīsu tādisameva attabhāvaṃ anussarantassa. Takkissa pana idha sukhasamaṅgino “atītepāhaṃ	45	
PA_atk-s02_03a:45_4	evameva ahosi”nti takkeneva uppajjati.	45	
PA_atk-s02_03a:46_0	Ekantadukkhīti ayaṃ diṭṭhi lābhino nuppajjati. So hi ekanteneva idha jhānasukhena	46	
PA_atk-s02_03a:46_1	sukhī hoti. Idha dukkhena phuṭṭhassa pana jātissarassa takkisseva ca sā uppajjati.	46	
PA_atk-s02_03a:46_2	Tatiyā idha vokiṇṇasukhadukkhānaṃ sabbesampi tesaṃ uppajjati, tathā catutthā diṭṭhi.	46	
PA_atk-s02_03a:46_3	Lābhino hi idāni catutthajjhānavasena adukkhamasukhassa, pubbe catutthajjhānikameva	46	
PA_atk-s02_03a:46_4	brahmalokaṃ anussarantassa. Jātissarassāpi paccuppanne majjhattassa, anussarantassāpi	46	
PA_atk-s02_03a:46_5	majjhattabhūtaṭṭhānameva anussarantassa, takkinopi paccuppanne majjhattassa, atītepi	46	
PA_atk-s02_03a:46_6	evaṃ bhavissatīti takkeneva gaṇhantassa esā diṭṭhi uppajjati. Ettāvatā cattāro sassatavādā,	46	
PA_atk-s02_03a:46_7	cattāro ekaccasassatikā, cattāro antānantikā, cattāro amarāvikkhepikā, dve adhicca-samuppannikāti	46	
PA_atk-s02_03a:46_8	aṭṭhārasapi pubbantakappikā kathitā honti.	46	
PA_atk-s02_03a:47_0	28. Idāni diṭṭhuddhāraṃ uddharanto tatra, bhikkhavetiādimāha. Tattha paccattaṃyeva	47	
PA_atk-s02_03a:47_1	ñāṇanti paccakkhañāṇaṃ. Parisuddhanti nirupakkilesaṃ. Pariyodātanti pabhassaraṃ.	47	
PA_atk-s02_03a:47_2	Sabbapadehi vipassanāñāṇaṃyeva kathitaṃ. Saddhādayo hi pañca dhammā bāhirasamayasmimpi	47	
PA_atk-s02_03a:47_3	honti, vipassanāñāṇaṃ sāsanasmiṃyeva. Tattha ñāṇabhāgamattameva pariyodapentīti mayamidaṃ	47	
PA_atk-s02_03a:47_4	jānāmāti evaṃ tattha ñāṇakoṭṭhāsaṃ otārentiyeva. Upādānamakkhāyatīti na taṃ ñāṇaṃ,	47	
PA_atk-s02_03a:47_5	micchādassanaṃ nāmetaṃ, tasmā tadapi tesaṃ bhavantānaṃ diṭṭhupādānaṃ akkhāyatīti	47	
PA_atk-s02_03a:47_6	attho. Athāpi taṃ jānanamattalakkhaṇattā ñāṇabhāgamattameva, tathāpi tassa dassanassa	47	
PA_atk-s02_03a:47_7	anupātivattanato upādānapaccayato ca upādānameva. Tadupātivattoti taṃ diṭṭhiṃ atikkanto.	47	
PA_atk-s02_03a:47_8	Ettāvatā cattāro sassatavādā, cattāro ekaccasassatikā, cattāro antānantikā, cattāro	47	
PA_atk-s02_03a:47_9	amarāvikkhepikā, dve adhiccasamuppannikā, soḷasa saññīvādā, aṭṭha asaññīvādā, aṭṭha	47	
PA_atk-s02_03a:47_10	nevasaññīnāsaññīvādā, satta ucchedavādā, pañca diṭṭhadhammanibbānavādāti brahmajāle	471	
PA_atk-s02_03a:47_11	āgatā dvāsaṭṭhipi diṭṭhiyo kathitā honti. Brahmajāle pana kathite idaṃ suttaṃ akathitameva	471	
PA_atk-s02_03a:47_12	hoti. Kasmā? Idha tato atirekāya sakkāyadiṭṭhiyā āgatattā. Imasmiṃ pana kathite brahmajālaṃ kathitameva hoti.	471	
PA_atk-s02_03a:48_0	30. Idāni imā dvāsaṭṭhi diṭṭhiyo uppajjamānā sakkāyadiṭṭhipamukheneva uppajjantīti	48	
PA_atk-s02_03a:48_1	dassetuṃ idha, bhikkhave, ekaccotiādimāha. Tattha paṭinissaggāti pariccāgena. Kāmasaṃyojanānaṃ	48	
PA_atk-s02_03a:48_2	anadhiṭṭhānāti pañcakāmaguṇataṇhānaṃ nissaṭṭhattā. Pavivekaṃ pītinti sappītikajjhānadvayapītiṃ.	48	
PA_atk-s02_03a:48_3	Nirujjhatīti jhānanirodhena nirujjhati. Samāpattito pana vuṭṭhitassa niruddhā nāma	48	
PA_atk-s02_03a:48_4	hoti. Yatheva hi “adukkhamasukhāya vedanāya nirodhā uppajjati nirāmisaṃ sukhaṃ, nirāmisasukhassa	48	
PA_atk-s02_03a:48_5	nirodhā uppajjati adukkhamasukhā vedanā”ti ettha na ayamattho hoti – catutthajjhānanirodhā	48	
PA_atk-s02_03a:48_6	tatiyajjhānaṃ upasampajja viharatīti. Ayaṃ panettha attho – catutthajjhānā vuṭṭhāya	48	
PA_atk-s02_03a:48_7	tatiyaṃ jhānaṃ samāpajjati, tatiyajjhānā vuṭṭhāya catutthaṃ jhānaṃ samāpajjatīti,	48	
PA_atk-s02_03a:48_8	evaṃsampadamidaṃ veditabbaṃ. Uppajjati domanassanti hīnajjhānapariyādānakadomanassaṃ.	48	
PA_atk-s02_03a:48_9	Samāpattito vuṭṭhitacittassa pana kammanīyabhāvo kathito.	48	
PA_atk-s02_03a:49_0	Pavivekā pītīti sā eva jhānadvayapīti. Yaṃ chāyā jahatīti yaṃ ṭhānaṃ chāyā jahati.	49	
PA_atk-s02_03a:49_1	Kiṃ vuttaṃ hoti? Yasmiṃ ṭhāne chāyā atthi, tasmiṃ ātapo natthi. Yasmiṃ ātapo atthi,	49	
PA_atk-s02_03a:49_2	tasmiṃ chāyā natthīti.	49	
PA_atk-s02_03a:50	31. Nirāmisaṃ sukhanti tatiyajjhānasukhaṃ.	5	
PA_atk-s02_03a:51	32. Adukkhamasukhanti catutthajjhānavedanaṃ.	5	
PA_atk-s02_03a:52_0	33. Anupādānohamasmīti niggahaṇo ahamasmi. Nibbānasappāyanti nibbānassa sappāyaṃ	52	
PA_atk-s02_03a:52_1	upakārabhūtaṃ. Nanu ca maggadassanaṃ nāma sabbattha nikantiyā sukkhāpitāya uppajjati,	52	
PA_atk-s02_03a:52_2	kathametaṃ nibbānassa upakārapaṭipadā nāma jātanti, sabbattha anupādiyanavasena aggaṇhanavasena	52	
PA_atk-s02_03a:52_3	upakārapaṭipadā nāma jātaṃ. Abhivadatīti abhimānena upavadati. Pubbantānudiṭṭhinti	52	
PA_atk-s02_03a:52_4	aṭṭhārasavidhampi pubbantānudiṭṭhiṃ. Aparantānudiṭṭhinti catucattārīsavidhampi aparantānudiṭṭhiṃ.	52	
PA_atk-s02_03a:52_5	Upādānamakkhāyatīti ahamasmīti gahaṇassa sakkāyadiṭṭhipariyāpannattā diṭṭhupādānaṃ akkhāyati.	52	
PA_atk-s02_03a:53_0	Santivarapadanti vūpasantakilesattā santaṃ uttamapadaṃ. Channaṃ phassāyatanānanti	53	
PA_atk-s02_03a:53_1	bhagavatā “yattha cakkhu ca nirujjhati rūpasaññā ca nirujjhati so āyatano veditabbo”ti	53	
PA_atk-s02_03a:53_2	ettha dvinnaṃ āyatanānaṃ paṭikkhepena nibbānaṃ dassitaṃ.	53	
PA_atk-s02_03a:54	“Yattha āpo ca pathavī, tejo vāyo na gādhati;	5	
PA_atk-s02_03a:55	Ato sarā nivattanti, ettha vaṭṭaṃ na vattati;	5	
PA_atk-s02_03a:56	Ettha nāmañca rūpañca, asesaṃ uparujjhatī”ti. –	5	
PA_atk-s02_03a:57	Ettha pana saṅkhārapaṭikkhepena nibbānaṃ dassitaṃ.	5	
PA_atk-s02_03a:58	“Kattha āpo ca pathavī, tejo vāyo na gādhati;	5	
PA_atk-s02_03a:59	Kattha dīghañca rassañca, aṇuṃ thūlaṃ subhāsubhaṃ;	5	
PA_atk-s02_03a:60	Kattha nāmañca rūpañca, asesaṃ uparujjhatī”ti. ;	6	
PA_atk-s02_03a:61	Tatra veyyākaraṇaṃ bhavati –	6	
PA_atk-s02_03a:62	“Viññāṇaṃ anidassanaṃ, anantaṃ sabbato pabha”nti –	6	
PA_atk-s02_03a:63_0	Ettha saṅkhārapaṭikkhepena nibbānaṃ dassitaṃ. Imasmiṃ pana sutte chaāyatanapaṭikkhepena	63	
PA_atk-s02_03a:63_1	dassitaṃ. Aññattha ca anupādāvimokkhoti nibbānameva dassitaṃ, idha pana arahattaphalasamāpatti.	63	
PA_atk-s02_03a:63_2	Sesaṃ sabbattha uttānamevāti.	63	
PA_atk-s02_03a:64	Papañcasūdaniyā majjhimanikāyaṭṭhakathāya	6	
PA_atk-s02_03a:65	Pañcattayasuttavaṇṇanā niṭṭhitā.	6	
PA_atk-s02_03a:66	3. Kintisuttavaṇṇanā	6	
PA_atk-s02_03a:67_0	34. Evaṃ me sutanti kintisuttaṃ. Tattha pisinārāyanti evaṃnāmake maṇḍalapadese. Baliharaṇeti	67	
PA_atk-s02_03a:67_1	tasmiṃ vanasaṇḍe bhūtānaṃ baliṃ āharanti, tasmā so baliharaṇanti vutto. Cīvarahetūti	67	
PA_atk-s02_03a:67_2	cīvarakāraṇā, cīvaraṃ paccāsīsamānoti attho. Itibhavābhavahetūti evaṃ imaṃ desanāmayaṃ	67	
PA_atk-s02_03a:67_3	puññakiriyavatthuṃ nissāya tasmiṃ tasmiṃ bhave sukhaṃ vedissāmīti dhammaṃ desetīti	67	
PA_atk-s02_03a:67_4	kiṃ tumhākaṃ evaṃ hotīti attho.	67	
PA_atk-s02_03a:68_0	35. Cattāro satipaṭṭhānātiādayo sattatiṃsa bodhipakkhiyadhammā lokiyalokuttarāva	68	
PA_atk-s02_03a:68_1	kathitā. Tatthāti tesu sattatiṃsāya dhammesu. Siyaṃsūti bhaveyyuṃ. Abhidhammeti visiṭṭhe	68	
PA_atk-s02_03a:68_2	dhamme, imesu sattatiṃsabodhipakkhiyadhammesūti attho. Tatra ceti idampi bodhipakkhiyadhammesveva	68	
PA_atk-s02_03a:68_3	bhummaṃ. Atthato ceva nānaṃ byañjanato cāti ettha “kāyova satipaṭṭhānaṃ vedanāva	68	
PA_atk-s02_03a:68_4	satipaṭṭhāna”nti vutte atthato nānaṃ hoti, “satipaṭṭhānā”ti vutte pana byañjanato	68	
PA_atk-s02_03a:68_5	nānaṃ nāma hoti. Tadamināpīti taṃ tumhe imināpi kāraṇena jānāthāti atthañca byañjanañca	68	
PA_atk-s02_03a:68_6	samānetvā athassa ca aññathā gahitabhāvo byañjanassa ca micchā ropitabhāvo dassetabbo.	68	
PA_atk-s02_03a:68_7	Yo dhammo yo vinayoti ettha atthañca byañjanañca viññāpanakāraṇameva dhammo ca vinayo ca.	68	
PA_atk-s02_03a:69_0	37. Atthato hi kho sametīti satiyeva satipaṭṭhānanti gahitā. Byañjanato nānanti kevalaṃ	69	
PA_atk-s02_03a:69_1	byañjanameva satipaṭṭhānoti vā satipaṭṭhānāti vā micchā ropetha. Appamattakaṃ khoti	69	
PA_atk-s02_03a:69_2	suttantaṃ patvā byañjanaṃ appamattakaṃ nāma hoti. Parittamattaṃ dhanitaṃ katvā ropitepi	69	
PA_atk-s02_03a:69_3	hi nibbutiṃ pattuṃ sakkā hoti.	69	
PA_atk-s02_03a:70_0	Tatridaṃ vatthu – vijayārāmavihāravāsī kireko khīṇāsavatthero dvinnaṃ bhikkhūnaṃ	70	
PA_atk-s02_03a:70_1	suttaṃ āharitvā kammaṭṭhānaṃ kathento – “samuddho samuddhoti, bhikkhave, assutavā	70	
PA_atk-s02_03a:70_2	puthujjano bhāsatī”ti dhanitaṃ katvā āha. Eko bhikkhu “samuddho nāma, bhante”ti āha.	70	
PA_atk-s02_03a:70_3	Āvuso, samuddhoti vuttepi samuddoti vuttepi mayaṃ loṇasāgarameva jānāma, tumhe pana	70	
PA_atk-s02_03a:70_4	no atthagavesakā, byañjanagavesakā, gacchatha mahāvihāre paguṇabyañjanānaṃ bhikkhūnaṃ	70	
PA_atk-s02_03a:70_5	santike byañjanaṃ sodhāpethāti kammaṭṭhānaṃ akathetvāva uṭṭhāpesi. So aparabhāge	70	
PA_atk-s02_03a:70_6	mahāvihāre bheriṃ paharāpetvā bhikkhusaṅghassa catūsu maggesu pañhaṃ kathetvāva parinibbuto.	70	
PA_atk-s02_03a:70_7	Evaṃ suttantaṃ patvā byañjanaṃ appamattakaṃ nāma hoti.	70	
PA_atk-s02_03a:71_0	Vinayaṃ pana patvā no appamattakaṃ. Sāmaṇerapabbajjāpi hi ubhatosuddhito vaṭṭati,	71	
PA_atk-s02_03a:71_1	upasampadādikammānipi sithilādīnaṃ dhanitādikaraṇamatteneva kuppanti. Idha pana suttantabyañjanaṃ sandhāyetaṃ vuttaṃ.	71	
PA_atk-s02_03a:72	38. Atha catutthavāre vivādo kasmā? Saññāya vivādo. “Ahaṃ satimeva satipaṭṭhānaṃ vadāmi, ayaṃ ‘kāyo satipaṭṭhāna’nti vadatī”ti hi nesaṃ saññā hoti. Byañjanepi eseva nayo.	7	
PA_atk-s02_03a:73_0	39. Na codanāya taritabbanti na codanatthāya vegāyitabbaṃ. Ekacco hi puggalo “nalāṭe	73	
PA_atk-s02_03a:73_1	te sāsapamattā piḷakā”ti vutto “mayhaṃ nalāṭe sāsapamattaṃ piḷakaṃ passasi, attano	73	
PA_atk-s02_03a:73_2	nalāṭe tālapakkamattaṃ mahāgaṇḍaṃ na passasī”ti vadati. Tasmā puggalo upaparikkhitabbo.	73	
PA_atk-s02_03a:73_3	Adaḷhadiṭṭhīti anādānadiṭṭhī suṃsumāraṃ hadaye pakkhipanto viya daḷhaṃ na gaṇhāti.	73	
PA_atk-s02_03a:74_0	Upaghātoti caṇḍabhāvena vaṇaghaṭṭitassa viya dukkhuppatti. Suppaṭinissaggīti “kiṃ	74	
PA_atk-s02_03a:74_1	nāma ahaṃ āpanno, kadā āpanno”ti vā “tvaṃ āpanno, tava upajjhāyo āpanno”ti vā ekaṃ	74	
PA_atk-s02_03a:74_2	dve vāre vatvāpi “asukaṃ nāma asukadivase nāma, bhante, āpannattha, saṇikaṃ anussarathā”ti	74	
PA_atk-s02_03a:74_3	saritvā tāvadeva vissajjeti. Vihesāti bahuṃ atthañca kāraṇañca āharantassa kāyacittakilamatho.	74	
PA_atk-s02_03a:74_4	Sakkomīti evarūpo hi puggalo okāsaṃ kāretvā “āpattiṃ āpannattha, bhante”ti vutto	74	
PA_atk-s02_03a:74_5	“kadā kismiṃ vatthusmi”nti vatvā “asukadivase asukasmiṃ vatthusmi”nti vutte “na sarāmi,	74	
PA_atk-s02_03a:74_6	āvuso”ti vadati, tato “saṇikaṃ, bhante, sarathā”ti bahuṃ vatvā sārito saritvā vissajjeti.	74	
PA_atk-s02_03a:74_7	Tenāha “sakkomī”ti. Iminā nayena sabbattha attho veditabbo.	74	
PA_atk-s02_03a:75_0	Upekkhā nātimaññitabbāti upekkhā na atikkamitabbā, kattabbā janetabbāti attho. Yo	75	
PA_atk-s02_03a:75_1	hi evarūpaṃ puggalaṃ ṭhitakaṃyeva passāvaṃ karontaṃ disvāpi “nanu, āvuso, nisīditabba”nti	75	
PA_atk-s02_03a:75_2	vadati, so upekkhaṃ atimaññati nāma.	75	
PA_atk-s02_03a:76_0	40. Vacīsaṃhāroti vacanasañcāro. Imehi kathitaṃ amūsaṃ antaraṃ paveseyya, tumhe imehi	76	
PA_atk-s02_03a:76_1	idañcidañca vuttāti amūhi kathitaṃ imesaṃ antaraṃ paveseyyāti attho. Diṭṭhipaḷāsotiādīhi	76	
PA_atk-s02_03a:76_2	cittassa anārādhaniyabhāvo kathito. Taṃ jānamāno samāno garaheyyāti taṃ satthā jānamāno	76	
PA_atk-s02_03a:76_3	samāno nindeyya amheti. Etaṃ panāvuso, dhammanti etaṃ kalahabhaṇḍanadhammaṃ.	76	
PA_atk-s02_03a:77_0	Tañceti taṃ saññattikārakaṃ bhikkhuṃ. Evaṃ byākareyyāti mayā ete suddhante patiṭṭhāpitāti	77	
PA_atk-s02_03a:77_1	avatvā yena kāraṇena saññatti katā, tadeva dassento evaṃ byākareyya. Tāhaṃ dhammaṃ	77	
PA_atk-s02_03a:77_2	sutvāti ettha dhammoti sāraṇīyadhammo adhippeto. Na ceva attānantiādīsu “brahmalokappamāṇo	77	
PA_atk-s02_03a:77_3	hesa aggi uṭṭhāsi, ko etamaññatra mayā nibbāpetuṃ samattho”ti hi vadanto attānaṃ	77	
PA_atk-s02_03a:77_4	ukkaṃseti nāma. “Ettakā janā vicaranti, okāso laddhuṃ na sakkā, ekopi ettakamattaṃ	77	
PA_atk-s02_03a:77_5	nibbāpetuṃ samattho nāma natthī”ti vadamāno paraṃ vambheti nāma. Tadubhayampesa na	77	
PA_atk-s02_03a:77_6	karoti. Dhammo panettha sammāsambuddhassa byākaraṇaṃ, tesaṃ bhikkhūnaṃ saññattikaraṇaṃ	77	
PA_atk-s02_03a:77_7	anudhammo, tadeva byākaroti nāma. Na ca koci sahadhammikoti añño cassa koci sahetuko	77	
PA_atk-s02_03a:77_8	parehi vutto vādo vā anuvādo vā garahitabbabhāvaṃ āgacchanto nāma natthi. Sesaṃ sabbattha uttānamevāti.	77	
PA_atk-s02_03a:78	Papañcasūdaniyā majjhimanikāyaṭṭhakathāya	7	
PA_atk-s02_03a:79	Kintisuttavaṇṇanā niṭṭhitā.	7	
PA_atk-s02_03a:80	4. Sāmagāmasuttavaṇṇanā	8	
PA_atk-s02_03a:81_0	41. Evaṃ me sutanti sāmagāmasuttaṃ. Tattha sāmagāmeti sāmākānaṃ ussannattā evaṃladdhanāme	81	
PA_atk-s02_03a:81_1	gāme. Adhunā kālaṅkatoti sampati kālaṃ kato. Dvedhikajātāti dvejjhajātā dvebhāgajātā.	81	
PA_atk-s02_03a:81_2	Bhaṇḍanādīsu bhaṇḍanaṃ pubbabhāgakalaho, taṃ daṇḍādānādivasena paṇṇattivītikkamavasena	81	
PA_atk-s02_03a:81_3	ca vaddhitaṃ kalaho, “na tvaṃ imaṃ dhammavinayaṃ ājānāsī”tiādikaṃ viruddhavacanaṃ	81	
PA_atk-s02_03a:81_4	vivādo. Vitudantāti vitujjantā. Sahitaṃ meti mama vacanaṃ atthasaṃhitaṃ. Adhiciṇṇaṃ	81	
PA_atk-s02_03a:81_5	te viparāvattanti yaṃ tava adhiciṇṇaṃ cirakālasevanavasena paguṇaṃ, taṃ mama vādaṃ	81	
PA_atk-s02_03a:81_6	āgamma nivattaṃ. Āropito te vādoti tuyhaṃ upari mayā doso āropito. Cara vādappamokkhāyāti	81	
PA_atk-s02_03a:81_7	bhattapuṭaṃ ādāya taṃ taṃ upasaṅkamitvā vādappamokkhatthāya uttari pariyesamāno cara.	81	
PA_atk-s02_03a:81_8	Nibbeṭhehi vāti atha mayā āropitavādato attānaṃ mocehi. Sace pahosīti sace sakkosi.	81	
PA_atk-s02_03a:81_9	Vadhoyevāti maraṇameva.	81	
PA_atk-s02_03a:82_0	Nāṭaputtiyesūti nāṭaputtassa antevāsikesu. Nibbinnarūpāti ukkaṇṭhitasabhāvā, abhivādanādīni	82	
PA_atk-s02_03a:82_1	na karonti. Virattarūpāti vigatapemā. Paṭivānarūpāti tesaṃ nipaccakiriyato nivattasabhāvā.	82	
PA_atk-s02_03a:82_2	Yathā tanti yathā ca durakkhātādisabhāve dhammavinaye nibbinnavirattapaṭivānarūpehi	82	
PA_atk-s02_03a:82_3	bhavitabbaṃ, tatheva jātāti attho. Durakkhāteti dukkathite. Duppavediteti duviññāpite.	82	
PA_atk-s02_03a:82_4	Anupasamasaṃvattaniketi rāgādīnaṃ upasamaṃ kātuṃ asamattho. Bhinnathūpeti bhinnapatiṭṭhe.	82	
PA_atk-s02_03a:82_5	Ettha hi nāṭaputtova nesaṃ patiṭṭhena thūpo, so pana bhinno mato. Tena vuttaṃ “bhinnathūpe”ti.	82	
PA_atk-s02_03a:82_6	Appaṭisaraṇeti tasseva abhāvena paṭisaraṇavirahite.	82	
PA_atk-s02_03a:83_0	Nanu cāyaṃ nāṭaputto nāḷandavāsiko, so kasmā pāvāyaṃ kālaṃkatoti. So kira upālinā	83	
PA_atk-s02_03a:83_1	gahapatinā paṭividdhasaccena dasahi gāthāhi bhāsite buddhaguṇe sutvā uṇhaṃ lohitaṃ	83	
PA_atk-s02_03a:83_2	chaḍḍesi. Atha naṃ aphāsukaṃ gahetvā pāvaṃ agamaṃsu, so tattha kālamakāsi. Kālaṃ	83	
PA_atk-s02_03a:83_3	kurumāno ca “mama laddhi aniyyānikā sārarahitā, mayaṃ tāva naṭṭhā, avasesajano mā	83	
PA_atk-s02_03a:83_4	apāyapūrako ahosi. Sace panāhaṃ ‘mama sāsanaṃ aniyyānika’nti vakkhāmi, na saddahissanti.	83	
PA_atk-s02_03a:83_5	Yaṃnūnāhaṃ dvepi jane na ekanīhārena uggaṇhāpeyyaṃ, te mamaccayena aññamaññaṃ vivadissanti.	83	
PA_atk-s02_03a:83_6	Satthā taṃ vivādaṃ paṭicca ekaṃ dhammakathaṃ kathessati, tato te sāsanassa mahantabhāvaṃ jātissantī”ti.	83	
PA_atk-s02_03a:84_0	Atha naṃ eko antevāsiko upasaṅkamitvā āha “bhante, tumhe dubbalā, mayhaṃ imasmiṃ	84	
PA_atk-s02_03a:84_1	dhamme sāraṃ ācikkhatha ācariyappamāṇa”nti. Āvuso, tvaṃ mamaccayena sassatanti gaṇheyyāsīti.	84	
PA_atk-s02_03a:84_2	Aparopi taṃ upasaṅkami, taṃ ucchedaṃ gaṇhāpesi. Evaṃ dvepi jane ekaladdhike akatvā	84	
PA_atk-s02_03a:84_3	bahū nānānīhārena uggaṇhāpetvā kālamakāsi. Te tassa sarīrakiccaṃ katvā sannipatitvā	84	
PA_atk-s02_03a:84_4	aññamaññaṃ pucchiṃsu “kassāvuso, ācariyo sāramācikkhī”ti? Eko uṭṭhahitvā mayhanti	84	
PA_atk-s02_03a:84_5	āha. Kiṃ ācikkhīti? Sassatanti. Aparo taṃ paṭibāhitvā mayhaṃ sāraṃ ācikkhīti āha.	84	
PA_atk-s02_03a:84_6	Evaṃ sabbe “mayhaṃ sāraṃ ācikkhi, ahaṃ jeṭṭhako”ti aññamaññaṃ vivādaṃ vaḍḍhetvā akkose	84	
PA_atk-s02_03a:84_7	ceva paribhāse ca hatthapādapahārādīni ca pavattetvā ekamaggena dve agacchantā nānādisāsu	84	
PA_atk-s02_03a:84_8	pakkamiṃsu, ekacce gihī ahesuṃ.	84	
PA_atk-s02_03a:85_0	Bhagavato pana dharamānakālepi bhikkhusaṅghe vivādo na uppajji. Satthā hi tesaṃ vivādakāraṇe	85	
PA_atk-s02_03a:85_1	uppannamatteyeva sayaṃ vā gantvā te vā bhikkhū pakkosāpetvā khanti mettā paṭisaṅkhā	85	
PA_atk-s02_03a:85_2	avihiṃsā sāraṇīyadhammesu ekaṃ kāraṇaṃ kathetvā vivādaṃ vūpasameti. Evaṃ dharamānopi	85	
PA_atk-s02_03a:85_3	saṅghassa patiṭṭhāva ahosi. Parinibbāyamānopi avivādakāraṇaṃ katvāva parinibbāyi.	85	
PA_atk-s02_03a:85_4	Bhagavatā hi sutte desitā cattāro mahāpadesā yāvajjadivasā bhikkhūnaṃ patiṭṭhā ca	85	
PA_atk-s02_03a:85_5	avassayo ca. Tathā khandhake desitā cattāro mahāpadesā sutte vuttāni cattāri pañhabyākaraṇāni	85	
PA_atk-s02_03a:85_6	ca. Tenevāha – “yo vo mayā, ānanda, dhammo ca vinayo ca desito paññatto, so vo mamaccayena satthā”ti.	85	
PA_atk-s02_03a:86_0	42. Atha kho cundo samaṇuddesoti ayaṃ thero dhammasenāpatissa kaniṭṭhabhātiko. Taṃ	86	
PA_atk-s02_03a:86_1	bhikkhū anupasampannakāle cundo samaṇuddesoti samudācaritvā therakālepi tatheva samudācariṃsu.	86	
PA_atk-s02_03a:86_2	Tena vuttaṃ “cundo samaṇuddeso”ti. Upasaṅkamīti kasmā upasaṅkami? Nāṭaputte kira	86	
PA_atk-s02_03a:86_3	kālaṃkate jambudīpe manussā tattha tattha kathaṃ pavattayiṃsu – “nigaṇṭho nāṭaputto	86	
PA_atk-s02_03a:86_4	eko satthāti paññāyittha, tassa kālakiriyāya sāvakānaṃ evarūpo vivādo jāto, samaṇo	86	
PA_atk-s02_03a:86_5	pana gotamo jambudīpe cando viya sūriyo viya ca pākaṭoyeva, kīdiso nu kho samaṇe	86	
PA_atk-s02_03a:86_6	gotame parinibbute sāvakānaṃ vivādo bhavissatī”ti. Thero taṃ kathaṃ sutvā cintesi	86	
PA_atk-s02_03a:86_7	– “imaṃ kathaṃ gahetvā dasabalassa ārocessāmi, satthā ca etaṃ atthuppattiṃ katvā	86	
PA_atk-s02_03a:86_8	ekaṃ desanaṃ kathessatī”ti. So nikkhamitvā yena sāmagāmo, yenāyasmā ānando tenupasaṅkami.	86	
PA_atk-s02_03a:86_9	Ujumeva bhagavato santikaṃ agantvā yenassa upajjhāyo āyasmā ānando tenupasaṅkamīti	86	
PA_atk-s02_03a:86_10	attho. Evaṃ kirassa ahosi – “upajjhāyo me mahāpañño, so imaṃ sāsanaṃ satthu ārocessati,	861	
PA_atk-s02_03a:86_11	atha satthā tadanurūpaṃ dhammaṃ desessatī”ti. Kathāpābhatanti kathāmūlaṃ, mūlañhi	861	
PA_atk-s02_03a:86_12	pābhatanti vuccati. Yathāha –	861	
PA_atk-s02_03a:87	“Appakenapi medhāvī, pābhatena vicakkhaṇo;	8	
PA_atk-s02_03a:88	Samuṭṭhāpeti attānaṃ, aṇuṃ aggiṃva sandhama”nti. ;	8	
PA_atk-s02_03a:89_0	Dassanāyāti dassanatthāya. Kiṃ paniminā bhagavā na diṭṭhapubboti? No na diṭṭhapubbo,	89	
PA_atk-s02_03a:89_1	ayañhi āyasmā divā nava vāre rattiṃ nava vāreti ekāhaṃ aṭṭhārasa vāre upaṭṭhānameva	89	
PA_atk-s02_03a:89_2	gacchati. Divasassa pana satakkhattuṃ vā sahassakkhattuṃ vā gantukāmo samānopi na	89	
PA_atk-s02_03a:89_3	akāraṇā gacchati, ekaṃ pañhuddhāraṃ gahetvāva gacchati. So taṃdivasaṃ tena gantukāmo evamāha.	89	
PA_atk-s02_03a:90_0	Ahitāya dukkhāya devamanussānanti ekasmiṃ vihāre saṅghamajjhe uppanno vivādo kathaṃ	90	
PA_atk-s02_03a:90_1	devamanussānaṃ ahitāya dukkhāya saṃvattati? Kosambakakkhandhake viya hi dvīsu bhikkhūsu	90	
PA_atk-s02_03a:90_2	vivādaṃ āpannesu tasmiṃ vihāre tesaṃ antevāsikā vivadanti, tesaṃ ovādaṃ gaṇhanto	90	
PA_atk-s02_03a:90_3	bhikkhunisaṅgho vivadati, tato tesaṃ upaṭṭhākā vivadanti, atha manussānaṃ ārakkhadevatā	90	
PA_atk-s02_03a:90_4	dve koṭṭhāsā honti. Tattha dhammavādīnaṃ ārakkhadevatā dhammavādiniyo honti, adhammavādīnaṃ	90	
PA_atk-s02_03a:90_5	adhammavādiniyo honti. Tato tāsaṃ ārakkhadevatānaṃ mittā bhummadevatā bhijjanti.	90	
PA_atk-s02_03a:90_6	Evaṃ paramparāya yāva brahmalokā ṭhapetvā ariyasāvake sabbe devamanussā dve koṭṭhāsā	90	
PA_atk-s02_03a:90_7	honti. Dhammavādīhi pana adhammavādinova bahutarā honti, tato yaṃ bahūhi gahitaṃ,	90	
PA_atk-s02_03a:90_8	taṃ gaṇhanti. Dhammaṃ vissajjetvā bahutarāva adhammaṃ gaṇhanti. Te adhammaṃ pūretvā	90	
PA_atk-s02_03a:90_9	viharantā apāye nibbattanti. Evaṃ ekasmiṃ vihāre saṅghamajjhe uppanno vivādo bahūnaṃ	90	
PA_atk-s02_03a:90_10	ahitāya dukkhāya hoti.	901	
PA_atk-s02_03a:91_0	43. Abhiññā desitāti mahābodhimūle nisinnena paccakkhaṃ katvā paveditā. Patissayamānarūpā	91	
PA_atk-s02_03a:91_1	viharantīti upanissāya viharanti. Bhagavato accayenāti etarahi bhagavantaṃ jeṭṭhakaṃ	91	
PA_atk-s02_03a:91_2	katvā sagāravā viharanti, tumhākaṃ, bhante, uggatejatāya durāsadatāya vivādaṃ janetuṃ	91	
PA_atk-s02_03a:91_3	na sakkonti, bhagavato pana accayena vivādaṃ janeyyunti vadati. Yattha pana taṃ vivādaṃ	91	
PA_atk-s02_03a:91_4	janeyyuṃ, taṃ dassento ajjhājīve vā adhipātimokkhe vāti āha. Tattha ajjhājīveti ājīvahetu	91	
PA_atk-s02_03a:91_5	ājīvakāraṇā – “bhikkhu uttarimanussadhammaṃ ullapati āpatti pārājikassā”tiādinā nayena	91	
PA_atk-s02_03a:91_6	parivāre paññattāni cha sikkhāpadāni, tāni ṭhapetvā sesāni sabbasikkhāpadāni adhipātimokkhaṃ	91	
PA_atk-s02_03a:91_7	nāma. Appamattako so ānandāti ajjhājīvaṃ adhipātimokkhañca ārabbha uppannavivādo	91	
PA_atk-s02_03a:91_8	nāma yasmā parassa kathāyapi attano dhammatāyapi sallakkhetvā suppajaho hoti, tasmā	91	
PA_atk-s02_03a:91_9	“appamattako”ti vutto.	91	
PA_atk-s02_03a:92_0	Tatrāyaṃ nayo – idhekacco “na sakkā uttarimanussadhammaṃ anullapantena kiñci laddhu”ntiādīni	92	
PA_atk-s02_03a:92_1	cintetvā ājīvahetu uttarimanussadhammaṃ vā ullapati sañcarittaṃ vā āpajjati, yo te	92	
PA_atk-s02_03a:92_2	vihāre vasati, so bhikkhu arahātiādinā nayena sāmantajappanaṃ vā karoti, agilāno	92	
PA_atk-s02_03a:92_3	vā attano atthāya paṇītabhojanāni viññāpetvā bhuñjati, bhikkhunī vā pana tāni viññāpetvā	92	
PA_atk-s02_03a:92_4	pāṭidesanīyaṃ āpajjati, yo koci dukkaṭavatthukaṃ yaṃkiñci sūpodanaviññattimeva vā	92	
PA_atk-s02_03a:92_5	karoti, aññataraṃ vā pana paṇṇattivītikkamaṃ karonto viharati, tamenaṃ sabrahmacārī	92	
PA_atk-s02_03a:92_6	evaṃ sañjānanti – “kiṃ imassa iminā lābhena laddhena, yo sāsane pabbajitvā micchājīvena	92	
PA_atk-s02_03a:92_7	jīvikaṃ kappeti, paṇṇattivītikkamaṃ karotī”ti. Attano dhammatāyapissa evaṃ hoti –	92	
PA_atk-s02_03a:92_8	“kissa mayhaṃ iminā lābhena, yvāhaṃ evaṃ svākkhāte dhammavinaye pabbajitvā micchājīvena	92	
PA_atk-s02_03a:92_9	jīvikaṃ kappemi, paṇṇattivītikkamaṃ karomī”ti sallakkhetvā tato oramati. Evaṃ parassa	92	
PA_atk-s02_03a:92_10	kathāyapi attano dhammatāyapi sallakkhetvā suppajaho hoti. Tena bhagavā “appamattako”ti āha.	921	
PA_atk-s02_03a:93_0	Magge vā hi, ānanda, paṭipadāya vāti lokuttaramaggaṃ patvā vivādo nāma sabbaso vūpasammati,	93	
PA_atk-s02_03a:93_1	natthi adhigatamaggānaṃ vivādo. Pubbabhāgamaggaṃ pana pubbabhāgapaṭipadañca sandhāyetaṃ vuttaṃ.	93	
PA_atk-s02_03a:94_0	Tatrāyaṃ nayo – evaṃ bhikkhuṃ manussā lokuttaradhamme sambhāventi. So saddhivihārikādayo	94	
PA_atk-s02_03a:94_1	āgantvā vanditvā ṭhite pucchati “kiṃ āgatatthā”ti. Manasikātabbakammaṭṭhānaṃ pucchituṃ,	94	
PA_atk-s02_03a:94_2	bhanteti. Nisīdatha, khaṇeneva arahattaṃ pāpetuṃ samatthakammaṭṭhānakathaṃ ācikkhissāmīti	94	
PA_atk-s02_03a:94_3	vatvā vadati – “idha bhikkhu attano vasanaṭṭhānaṃ pavisitvā nisinno mūlakammaṭṭhānaṃ	94	
PA_atk-s02_03a:94_4	manasi karoti, tassa taṃ manasikaroto obhāso uppajjati. Ayaṃ paṭhamamaggo nāma. So	94	
PA_atk-s02_03a:94_5	dutiyaṃ obhāsañāṇaṃ nibbatteti, dutiyamaggo adhigato hoti, evaṃ tatiyañca catutthañca.	94	
PA_atk-s02_03a:94_6	Ettāvatā maggappatto ceva phalappatto ca hotī”ti. Atha te bhikkhū “akhīṇāsavo nāma	94	
PA_atk-s02_03a:94_7	evaṃ kammaṭṭhānaṃ kathetuṃ na sakkoti, addhāyaṃ khīṇāsavo”ti niṭṭhaṃ gacchanti.	94	
PA_atk-s02_03a:95_0	So aparena samayena kālaṃ karoti. Samantā bhikkhācāragāmehi manussā āgantvā pucchanti	95	
PA_atk-s02_03a:95_1	“kenaci, bhante, thero pañhaṃ pucchito”ti. Upāsakā pubbeva therena pañho kathito	95	
PA_atk-s02_03a:95_2	amhākanti. Te pupphamaṇḍapaṃ pupphakūṭāgāraṃ sajjetvā suvaṇṇena akkhipidhānamukhapidhānādiṃ	95	
PA_atk-s02_03a:95_3	karitvā gandhamālādīhi pūjetvā sattāhaṃ sādhukīḷikaṃ kīḷetvā jhāpetvā aṭṭhīni ādāya	95	
PA_atk-s02_03a:95_4	cetiyaṃ karonti. Aññe āgantukā vihāraṃ āgantvā pāde dhovitvā “mahātheraṃ passissāma,	95	
PA_atk-s02_03a:95_5	kahaṃ, āvuso, mahāthero”ti pucchanti. Parinibbuto, bhanteti. Dukkaraṃ, āvuso, therena	95	
PA_atk-s02_03a:95_6	kataṃ maggaphalāni nibbattentena, pañhaṃ pucchittha, āvusoti. Bhikkhūnaṃ kammaṭṭhānaṃ	95	
PA_atk-s02_03a:95_7	kathento iminā niyāmena kathesi, bhanteti. Na eso, āvuso, maggo, vipassanupakkileso	95	
PA_atk-s02_03a:95_8	nāmesa, na tumhe jānittha, puthujjano, āvuso, theroti. Te kalahaṃ karontā uṭṭhahitvā	95	
PA_atk-s02_03a:95_9	“sakalavihāre bhikkhū ca bhikkhācāragāmesu manussā ca na jānanti, tumheyeva jānātha.	95	
PA_atk-s02_03a:95_10	Kataramaggena tumhe āgatā, kiṃ vo vihāradvāre cetiyaṃ na diṭṭha”nti. Evaṃvādīnaṃ	951	
PA_atk-s02_03a:95_11	pana bhikkhūnaṃ sataṃ vā, hotu sahassaṃ vā, yāva taṃ laddhiṃ nappajahanti, saggopi maggopi vāritoyeva.	951	
PA_atk-s02_03a:96_0	Aparopi tādisova kammaṭṭhānaṃ kathento evaṃ katheti – citteneva tīsu uddhanesu tīṇi	96	
PA_atk-s02_03a:96_1	kapallāni āropetvā heṭṭhā aggiṃ katvā citteneva attano dvattiṃsākāraṃ uppāṭetvā kapallesu	96	
PA_atk-s02_03a:96_2	pakkhipitvā citteneva daṇḍakena parivattetvā parivattetvā bhajjitabbaṃ, yā jhāyamāne	96	
PA_atk-s02_03a:96_3	chārikā hoti, sā mukhavātena palāsetabbā. Ettakena dhūtapāpo nāmesa samaṇo hoti.	96	
PA_atk-s02_03a:96_4	Sesaṃ purimanayeneva vitthāretabbaṃ.	96	
PA_atk-s02_03a:97_0	Aparo evaṃ katheti – citteneva mahācāṭiṃ ṭhapetvā matthuṃ yojetvā citteneva attano	97	
PA_atk-s02_03a:97_1	dvattiṃsākāraṃ uppāṭetvā tattha pakkhipitvā matthuṃ otāretvā manthitabbaṃ. Mathiyamānaṃ	97	
PA_atk-s02_03a:97_2	vilīyati, vilīne upari pheṇo uggacchati. So pheṇo paribhuñjitabbo. Ettāvatā vo amataṃ	97	
PA_atk-s02_03a:97_3	paribhuttaṃ nāma bhavissati. Ito paraṃ “atha te bhikkhū”tiādi sabbaṃ purimanayeneva vitthāretabbaṃ.	97	
PA_atk-s02_03a:98_0	44. Idāni yo evaṃ vivādo uppajjeyya, tassa mūlaṃ dassento chayimānītiādimāha. Tattha	98	
PA_atk-s02_03a:98_1	agāravoti gāravavirahito. Appatissoti appatissayo anīcavutti. Ettha pana yo bhikkhu	98	
PA_atk-s02_03a:98_2	satthari dharamāne tīsu kālesu upaṭṭhānaṃ na yāti, satthari anupāhane caṅkamante	98	
PA_atk-s02_03a:98_3	saupāhano caṅkamati, nīce caṅkame caṅkamante ucce caṅkame caṅkamati, heṭṭhā vasante	98	
PA_atk-s02_03a:98_4	upari vasati, satthu dassanaṭṭhāne ubho aṃse pārupati, chattaṃ dhāreti, upāhanaṃ	98	
PA_atk-s02_03a:98_5	dhāreti, nhānatitthe uccāraṃ vā passāvaṃ vā karoti, parinibbute vā pana cetiyaṃ vandituṃ	98	
PA_atk-s02_03a:98_6	na gacchati, cetiyassa paññāyanaṭṭhāne satthudassanaṭṭhāne vuttaṃ sabbaṃ karoti,	98	
PA_atk-s02_03a:98_7	aññehi ca bhikkhūhi “kasmā evaṃ karosi, na idaṃ vaṭṭati, sammāsabuddhassa nāma lajjituṃ	98	
PA_atk-s02_03a:98_8	vaṭṭatī”ti vutte “tūṇhī hoti, kiṃ buddho buddhoti vadasī”ti bhaṇati, ayaṃ satthari agāravo nāma.	98	
PA_atk-s02_03a:99_0	Yo pana dhammassavane saṅghuṭṭhe sakkaccaṃ na gacchati, sakkaccaṃ dhammaṃ na suṇāti,	99	
PA_atk-s02_03a:99_1	niddāyati vā sallapento vā nisīdati, sakkaccaṃ na gaṇhāti na dhāreti, “kiṃ dhamme	99	
PA_atk-s02_03a:99_2	agāravaṃ karosī”ti vutte “tuṇhī hoti, dhammo dhammoti vadasi, kiṃ dhammo nāmā”ti	99	
PA_atk-s02_03a:99_3	vadati, ayaṃ dhamme agāravo nāma.	99	
PA_atk-s02_03a:100_0	Yo pana therena bhikkhunā anajjhiṭṭho dhammaṃ deseti, nisīdati pañhaṃ katheti, vuḍḍhe	100	
PA_atk-s02_03a:100_1	bhikkhū ghaṭṭento gacchati, tiṭṭhati nisīdati, dussapallatthikaṃ vā hatthapallatthikaṃ	100	
PA_atk-s02_03a:100_2	vā karoti, saṅghamajjhe ubho aṃse pārupati, chattupāhanaṃ dhāreti, “bhikkhusaṅghassa	100	
PA_atk-s02_03a:100_3	lajjituṃ vaṭṭatī”ti vuttepi “tuṇhī hoti, saṅgho saṅghoti vadasi, kiṃ saṅgho, migasaṅgho	100	
PA_atk-s02_03a:100_4	ajasaṅgho”tiādīni vadati, ayaṃ saṅghe agāravo nāma. Ekabhikkhusmimpi hi agārave kate	100	
PA_atk-s02_03a:100_5	saṅghe katoyeva hoti. Tisso sikkhā pana aparipūrayamānova sikkhāya na paripūrakārī nāma.	100	
PA_atk-s02_03a:101	Ajjhattaṃ vāti attani vā attano parisāya vā. Bāhiddhāti parasmiṃ vā parassa parisāya vā.	10	
PA_atk-s02_03a:102_0	46. Idāni ayaṃ cha ṭhānāni nissāya uppannavivādo vaḍḍhanto yāni adhikaraṇāni pāpuṇāti,	102	
PA_atk-s02_03a:102_1	tāni dassetuṃ cattārimānītiādimāha. Tattha vūpasamanatthāya pavattamānehi samathehi	102	
PA_atk-s02_03a:102_2	adhikātabbānīti adhikaraṇāni. Vivādova adhikaraṇaṃ vivādādhikaraṇaṃ. Itaresupi eseva nayo.	102	
PA_atk-s02_03a:103_0	Idāni imānipi cattāri adhikaraṇāni patvā upari vaḍḍhento so vivādo yehi samathehi	103	
PA_atk-s02_03a:103_1	vūpasammati, tesaṃ dassanatthaṃ satta kho panimetiādimāha. Tattha adhikaraṇāni samenti	103	
PA_atk-s02_03a:103_2	vūpasamentīti adhikaraṇasamathā. Uppannuppannānanti uppannānaṃ uppannānaṃ. Adhikaraṇānanti	103	
PA_atk-s02_03a:103_3	etesaṃ vivādādhikaraṇādīnaṃ catunnaṃ. Samathāya vūpasamāyāti samanatthañceva vūpasamanatthañca.	103	
PA_atk-s02_03a:103_4	Sammukhāvinayo dātabbo…pe… tiṇavatthārakoti ime satta samathā dātabbā.	103	
PA_atk-s02_03a:104_0	Tatrāyaṃ vinicchayakathā – adhikaraṇesu tāva dhammoti vā adhammoti vāti aṭṭhārasahi	104	
PA_atk-s02_03a:104_1	vatthūhi vivadantānaṃ bhikkhūnaṃ yo vivādo, idaṃ vivādādhikaraṇaṃ nāma. Sīlavipattiyā	104	
PA_atk-s02_03a:104_2	vā ācāradiṭṭhiājīvavipattiyā vā anuvadantānaṃ yo anuvādo upavadanā ceva codanā ca,	104	
PA_atk-s02_03a:104_3	idaṃ anuvādādhikaraṇaṃ nāma. Mātikāyaṃ āgatā pañca vibhaṅge dveti satta āpattikkhandhā	104	
PA_atk-s02_03a:104_4	āpattādhikaraṇaṃ nāma. Yaṃ saṅghassa apalokanādīnaṃ catunnaṃ kammānaṃ karaṇaṃ, idaṃ	104	
PA_atk-s02_03a:104_5	kiccādhikaraṇaṃ nāma.	104	
PA_atk-s02_03a:105_0	Tattha vivādādhikaraṇaṃ dvīhi samathehi sammati sammukhāvinayena ca yebhuyyasikāya	105	
PA_atk-s02_03a:105_1	ca. Sammukhāvinayeneva sammamānaṃ yasmiṃ vihāre uppannaṃ, tasmiṃyeva vā, aññattha	105	
PA_atk-s02_03a:105_2	vūpasametuṃ gacchantānaṃ antarāmagge vā, yattha gantvā saṅghassa niyyātitaṃ, tattha	105	
PA_atk-s02_03a:105_3	saṅghena vā gaṇena vā vūpasametuṃ asakkonte tattheva ubbāhikāya sammatapuggalehi	105	
PA_atk-s02_03a:105_4	vā vinicchitaṃ sammati. Evaṃ sammamāne pana tasmiṃ yā saṅghasammukhatā dhammasammukhatā,	105	
PA_atk-s02_03a:105_5	vinayasammukhatā, puggalasammukhatā, ayaṃ sammukhāvinayo nāma.	105	
PA_atk-s02_03a:106_0	Tattha ca kārakasaṅghassa sāmaggivasena sammukhībhāvo saṅghasammukhatā. Sametabbassa	106	
PA_atk-s02_03a:106_1	vatthuno bhūtatā dhammasammukhatā. Yathā taṃ sametabbaṃ, tatheva samanaṃ vinayasammukhatā.	106	
PA_atk-s02_03a:106_2	Yo ca vivadati, yena ca vivadati, tesaṃ ubhinnaṃ attapaccatthikānaṃ sammukhībhāvo	106	
PA_atk-s02_03a:106_3	puggalasammukhatā. Ubbāhikāya vūpasame panettha saṅghasammukhatā parihāyati. Evaṃ	106	
PA_atk-s02_03a:106_4	tāva sammukhāvinayeneva sammati.	106	
PA_atk-s02_03a:107_0	Sace panevampi na sammati, atha naṃ ubbāhikāya sammatā bhikkhū “na mayaṃ sakkoma	107	
PA_atk-s02_03a:107_1	vūpasametu”nti saṅghasseva niyyātenti. Tato saṅgho pañcaṅgasamannāgataṃ bhikkhuṃ	107	
PA_atk-s02_03a:107_2	salākaggāhakaṃ sammannitvā tena guḷhakavivaṭakasakaṇṇajappakesu tīsu salākaggāhesu	107	
PA_atk-s02_03a:107_3	aññataravasena salākaṃ gāhetvā sannipatitaparisāya dhammavādīnaṃ yebhuyyatāya yathā	107	
PA_atk-s02_03a:107_4	te dhammavādino vadanti, evaṃ vūpasantaṃ adhikaraṇaṃ sammukhāvinayena ca yebhuyyasikāya	107	
PA_atk-s02_03a:107_5	ca vūpasantaṃ hoti. Tattha sammukhāvinayo vuttanayo eva. Yaṃ pana yebhuyyasikāya	107	
PA_atk-s02_03a:107_6	kammassa karaṇaṃ, ayaṃ yebhuyyasikā nāma. Evaṃ vivādādhikaraṇaṃ dvīhi samathehi sammati.	107	
PA_atk-s02_03a:108_0	Anuvādādhikaraṇaṃ catūhi samathehi sammati sammukhāvinayena ca sativinayena ca amūḷhavinayena	108	
PA_atk-s02_03a:108_1	ca tassapāpiyasikāya ca. Sammukhāvinayeneva sammamānaṃ yo ca anuvadati, yañca anuvadati,	108	
PA_atk-s02_03a:108_2	tesaṃ vacanaṃ sutvā, sace kāci āpatti natthi, ubho khamāpetvā, sace atthi, ayaṃ nāmettha	108	
PA_atk-s02_03a:108_3	āpattīti evaṃ vinicchitaṃ vūpasammati. Tattha sammukhāvinayalakkhaṇaṃ vuttanayameva.	108	
PA_atk-s02_03a:109_0	Yadā pana khīṇāsavassa bhikkhuno amūlikāya sīlavipattiyā anuddhaṃsitassa sativinayaṃ	109	
PA_atk-s02_03a:109_1	yācamānassa saṅgho ñatticatutthena kammena sativinayaṃ deti, tadā sammukhāvinayena	109	
PA_atk-s02_03a:109_2	ca sativinayena ca vūpasantaṃ hoti. Dinne pana sativinaye puna tasmiṃ puggale kassaci anuvādo na ruhati.	109	
PA_atk-s02_03a:110_0	Yadā ummattako bhikkhu ummādavasena kate assāmaṇake ajjhācāre “saratāyasmā evarūpiṃ	110	
PA_atk-s02_03a:110_1	āpatti”nti bhikkhūhi vuccamāno – “ummattakena me, āvuso, etaṃ kataṃ, nāhaṃ taṃ sarāmī”ti	110	
PA_atk-s02_03a:110_2	bhaṇantopi bhikkhūhi codiyamānova puna acodanatthāya amūḷhavinayaṃ yācati, saṅgho	110	
PA_atk-s02_03a:110_3	cassa ñatticatutthena kammena amūḷhavinayaṃ deti, tadā sammukhāvinayena ca amūḷhavinayena	110	
PA_atk-s02_03a:110_4	ca vūpasantaṃ hoti. Dinne pana amūḷhavinaye puna tasmiṃ puggale kassaci tappaccayā anuvādo na ruhati.	110	
PA_atk-s02_03a:111_0	Yadā pana pārājikena vā pārājikasāmantena vā codiyamānassa aññenāññaṃ paṭicarato	111	
PA_atk-s02_03a:111_1	pāpussannatāya pāpiyassa puggalassa – “sacāyaṃ acchinnamūlo bhavissati, sammā vattitvā	111	
PA_atk-s02_03a:111_2	osāraṇaṃ labhissati, sace chinnamūlo, ayamevassa nāsanā bhavissatī”ti maññamāno saṅgho	111	
PA_atk-s02_03a:111_3	ñatticatutthena kammena tassapāpiyasikaṃ karoti, tadā sammukhāvinayena ca tassa pāpiyasikāya	111	
PA_atk-s02_03a:111_4	ca vūpasantaṃ hoti. Evaṃ anuvādādhikaraṇaṃ catūhi samathehi sammati.	111	
PA_atk-s02_03a:112_0	Āpattādhikaraṇaṃ tīhi samathehi sammati sammukhāvinayena ca paṭiññātakaraṇena ca	112	
PA_atk-s02_03a:112_1	tiṇavatthārakena ca. Tassa sammukhāvinayeneva vūpasamo natthi. Yadā pana ekassa vā	112	
PA_atk-s02_03a:112_2	bhikkhuno santike saṅghagaṇamajjhesu vā bhikkhu lahukaṃ āpattiṃ deseti, tadā āpattādhikaraṇaṃ	112	
PA_atk-s02_03a:112_3	sammukhāvinayena ca paṭiññātakaraṇena ca vūpasammati. Tattha sammukhāvinayo tāva	112	
PA_atk-s02_03a:112_4	yo ca deseti, yassa ca deseti, tesaṃ sammukhatā. Sesaṃ vuttanayameva. Puggalassa	112	
PA_atk-s02_03a:112_5	ca gaṇassa ca desanākāle saṅghasammukhatā parihāyati. Yaṃ panettha “ahaṃ, bhante,	112	
PA_atk-s02_03a:112_6	itthannāmaṃ āpattiṃ apanno”ti ca, āma “passāmī”ti ca paṭiññātāya “āyatiṃ saṃvareyyāsī”ti	112	
PA_atk-s02_03a:112_7	karaṇaṃ, taṃ paṭiññātakaraṇaṃ nāma. Saṅghādisese parivāsādiyācanā paṭiññā, parivāsādīnaṃ	112	
PA_atk-s02_03a:112_8	dānaṃ paṭiññātakaraṇaṃ nāma.	112	
PA_atk-s02_03a:113_0	Dvepakkhajātā pana bhaṇḍanakārakā bhikkhū bahuṃ assāmaṇakaṃ ajjhācāraṃ caritvā puna	113	
PA_atk-s02_03a:113_1	lajjidhamme uppanne “sace mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ	113	
PA_atk-s02_03a:113_2	kakkhaḷattāya saṃvatteyyā”ti aññamaññaṃ āpattiyā kārāpane dosaṃ disvā yadā tiṇavatthārakakammaṃ	113	
PA_atk-s02_03a:113_3	karonti, tadā āpattādhikaraṇaṃ sammukhāvinayena ca tiṇavatthārakena ca sammati. Tatra	113	
PA_atk-s02_03a:113_4	hi yattakā hatthapāsupagatā “na me taṃ khamatī”ti evaṃ diṭṭhāvikammaṃ akatvā “dukkaṭaṃ	113	
PA_atk-s02_03a:113_5	kammaṃ puna kātabbaṃ kamma”nti na ukkoṭenti, niddampi okkantā honti, sabbesampi ṭhapetvā	113	
PA_atk-s02_03a:113_6	thullavajjañca gihipaṭisaṃyuttañca sabbāpattiyo vuṭṭhahanti. Evaṃ āpattādhikaraṇaṃ	113	
PA_atk-s02_03a:113_7	tīhi samathehi sammati. Kiccādhikaraṇaṃ ekena samathena sammati sammukhāvinayeneva.	113	
PA_atk-s02_03a:114_0	Imāni cattāri adhikaraṇāni yathānurūpaṃ imehi sattahi samathehi sammanti. Tena vuttaṃ	114	
PA_atk-s02_03a:114_1	“uppannuppannānaṃ adhikaraṇānaṃ samathāya vūpasamāya sammukhāvinayo dātabbo…pe… tiṇavatthārako”ti.	114	
PA_atk-s02_03a:114_2	Ayamettha vinicchayanayo, vitthāro pana samathakkhandhake āgatoyeva. Vinicchayopissa	114	
PA_atk-s02_03a:114_3	samantapāsādikāya vutto.	114	
PA_atk-s02_03a:115_0	47. Yo panāyaṃ imasmiṃ sutte “idhānanda, bhikkhū vivadantī”tiādiko vitthāro vutto,	115	
PA_atk-s02_03a:115_1	so etena nayena saṅkhepatova vuttoti veditabbo. Tattha dhammotiādīsu suttantapariyāyena	115	
PA_atk-s02_03a:115_2	tāva dasa kusalakammapathā dhammo, akusalakammapathā adhammo. Tathā “cattāro satipaṭṭhānā”ti	115	
PA_atk-s02_03a:115_3	heṭṭhā āgatā sattatiṃsa bodhipakkhiyadhammā, tayo satipaṭṭhānā tayo sammappadhānā	115	
PA_atk-s02_03a:115_4	tayo iddhipādā cha indriyāni cha balāni aṭṭha bojjhaṅgā navaṅgiko maggo cāti, cattāro	115	
PA_atk-s02_03a:115_5	upādānā pañca nīvaraṇānītiādayo saṅkaliṭṭhadhammā cāti ayaṃ adhammo.	115	
PA_atk-s02_03a:116_0	Tattha yaṃkiñci ekaṃ adhammakoṭṭhāsaṃ gahetvā “imaṃ adhammaṃ dhammoti karissāma,	116	
PA_atk-s02_03a:116_1	evaṃ amhākaṃ ācariyakulaṃ niyyānikaṃ bhavissati, mayañca loke pākaṭā bhavissāmā”ti	116	
PA_atk-s02_03a:116_2	taṃ adhammaṃ “dhammo aya”nti kathentā dhammoti vivadanti. Tattheva dhammakoṭṭhāsesu	116	
PA_atk-s02_03a:116_3	ekaṃ gahetvā “adhammo aya”nti kathentā adhammoti vivadanti.	116	
PA_atk-s02_03a:117_0	Vinayapariyāyena pana bhūtena vatthunā codetvā sāretvā yathāpaṭiññāya kātabbakammaṃ	117	
PA_atk-s02_03a:117_1	dhammo nāma, abhūtena pana vatthunā acodetvā asāretvā apaṭiññāya katabbakammaṃ adhammo	117	
PA_atk-s02_03a:117_2	nāma. Tesupi adhammaṃ “dhammo aya”nti kathentā dhammoti vivadanti, “adhammo aya”nti	117	
PA_atk-s02_03a:117_3	kathentā adhammoti vivadanti.	117	
PA_atk-s02_03a:118_0	Suttantapariyāyena pana rāgavinayo dosavinayo mohavinayo saṃvaro pahānaṃ paṭisaṅkhāti	118	
PA_atk-s02_03a:118_1	ayaṃ vinayo nāma, rāgādīnaṃ avinayo asaṃvaro appahānaṃ appaṭisaṅkhāti ayaṃ avinayo	118	
PA_atk-s02_03a:118_2	nāma. Vinayapariyāyena vatthusampatti ñattisampatti anusāvanasampatti sīmasampati	118	
PA_atk-s02_03a:118_3	parisasampattīti ayaṃ vinayo nāma, vatthuvipatti…pe… parisavipattīti ayaṃ avinayo	118	
PA_atk-s02_03a:118_4	nāma. Tesupi yaṃkiñci avinayaṃ “vinayo aya”nti kathentā vinayoti vivadanti, vinayaṃ	118	
PA_atk-s02_03a:118_5	avinayoti kathentā avinayoti vivadanti.	118	
PA_atk-s02_03a:119_0	Dhammanetti samanumajjitabbāti dhammarajju anumajjitabbā ñāṇena ghaṃsitabbā upaparikkhitabbā.	119	
PA_atk-s02_03a:119_1	Sā panesā dhammanetti “iti kho vaccha ime dasa dhammā akusalā dasa dhammā kusalā”ti	119	
PA_atk-s02_03a:119_2	evaṃ mahāvacchagottasutte āgatāti vuttā. Sā eva vā hotu, yo vā idha dhammoti ca vinayo	119	
PA_atk-s02_03a:119_3	ca vutto. Yathā tattha sametīti yathā tāya dhammanettiyā sameti, “dhammo dhammova	119	
PA_atk-s02_03a:119_4	hoti, adhammo adhammova, vinayo vinayova hoti, avinayo avinayova”. Tathā tanti evaṃ	119	
PA_atk-s02_03a:119_5	taṃ adhikaraṇaṃ vūpasametabbaṃ. Ekaccānaṃ adhikaraṇānanti idha vivādādhikaraṇameva	119	
PA_atk-s02_03a:119_6	dassitaṃ, sammukhāvinayo pana na kismiñci adhikaraṇe na labbhati.	119	
PA_atk-s02_03a:120_0	48. Taṃ panetaṃ yasmā dvīhi samathehi sammati sammukhāvinayena ca yebhuyyasikāya	120	
PA_atk-s02_03a:120_1	ca, tasmā heṭṭhā mātikāya ṭhapitānukkamena idāni sativinayassa vāre pattepi taṃ avatvā	120	
PA_atk-s02_03a:120_2	vivādādhikaraṇayeva tāva dutiyasamathaṃ dassento kathañcānanda, yebhuyyasikātiādimāha.	120	
PA_atk-s02_03a:120_3	Tattha bahutarāti antamaso dvīhi tīhipi atirekatarā. Sesamettha heṭṭhā vuttanayeneva veditabbaṃ.	120	
PA_atk-s02_03a:121_0	49. Idāni heṭṭhā avitthāritaṃ sativinayaṃ ādiṃ katvā vitthāritāvasesasamathe paṭipāṭiyā	121	
PA_atk-s02_03a:121_1	vitthāretuṃ kathañcānanda, sativinayotiādimāha. Tattha pārājikasāmantena vāti dve	121	
PA_atk-s02_03a:121_2	sāmantāni khandhasāmantañca āpattisāmantañca. Tattha pārājikāpattikkhandho saṅghādisesāpattikkhandho	121	
PA_atk-s02_03a:121_3	thullaccaya-pācittiya-pāṭidesanīya-dukkaṭa-dubbhāsitāpattikkhandhoti evaṃ purimassa	121	
PA_atk-s02_03a:121_4	pacchimakhandhaṃ khandhasāmantaṃ nāma hoti. Paṭhamapārājikassa pana pubbabhāge dukkaṭaṃ,	121	
PA_atk-s02_03a:121_5	sesānaṃ thullaccayanti idaṃ āpattisāmantaṃ nāma. Tattha khandhasāmante pārājikasāmantaṃ	121	
PA_atk-s02_03a:121_6	garukāpatti nāma hoti. Saratāyasmāti saratu āyasmā. Ekaccānaṃ adhikaraṇānanti idha	121	
PA_atk-s02_03a:121_7	anuvādādhikaraṇameva dassitaṃ.	121	
PA_atk-s02_03a:122_0	50. Bhāsitaparikkantanti vācāya bhāsitaṃ kāyena ca parikkantaṃ, parakkamitvā katanti	122	
PA_atk-s02_03a:122_1	attho. Ekaccānanti idhāpi anuvādādhikaraṇameva adhippetaṃ. Paṭiññātakaraṇe “ekaccāna”nti	122	
PA_atk-s02_03a:122_2	āpattādhikaraṇaṃ dassitaṃ.	122	
PA_atk-s02_03a:123_0	52. Davāti sahasā. Ravāti aññaṃ bhaṇitukāmena aññaṃ vuttaṃ. Evaṃ kho, ānanda, tassapāpiyasikā	123	
PA_atk-s02_03a:123_1	hotīti tassapuggalassa pāpussannatā pāpiyasikā hoti. Iminā kammassa vatthu dassitaṃ.	123	
PA_atk-s02_03a:123_2	Evarūpassa hi puggalassa kammaṃ kāttabbaṃ. Kammena hi adhikaraṇassa vūpasamo hoti,	123	
PA_atk-s02_03a:123_3	na puggalassa pāpussannatāya. Idhāpi ca anuvādādhikaraṇameva adhikaraṇanti veditabbaṃ.	123	
PA_atk-s02_03a:124_0	53. Kathañcānanda, tiṇavatthārakoti ettha idaṃ kammaṃ tiṇavatthārakasadisattā tiṇavatthārakoti	124	
PA_atk-s02_03a:124_1	vuttaṃ. Yathā hi gūthaṃ vā muttaṃ vā ghaṭṭiyamānaṃ duggandhatāya bādhati, tiṇehi	124	
PA_atk-s02_03a:124_2	avattharitvā suppaṭicchāditassa panassa so gandho na bādhati, evameva yaṃ adhikaraṇaṃ	124	
PA_atk-s02_03a:124_3	mūlānumūlaṃ gantvā vūpasamiyamānaṃ kakkhaḷattāya vāḷattāya bhedāya saṃvattati, taṃ	124	
PA_atk-s02_03a:124_4	iminā kammena vūpasantaṃ gūthaṃ viya tiṇavatthārakena paṭicchannaṃ vūpasantaṃ hotīti	124	
PA_atk-s02_03a:124_5	idaṃ kammaṃ tiṇavatthārakasadisattā tiṇavatthārakoti vuttaṃ. Tassa idhānanda, bhikkhūnaṃ	124	
PA_atk-s02_03a:124_6	bhaṇḍanajātānantiādivacanena ākāramattameva dassitaṃ, khandhake āgatāyeva panettha	124	
PA_atk-s02_03a:124_7	kammavācā pamāṇaṃ. Ṭhapetvā thullavajjaṃ ṭhapetvā gihipaṭisaṃyuttanti. Ettha pana	124	
PA_atk-s02_03a:124_8	thullavajjanti thūllavajjaṃ pārājikañceva saṅghādisesañca. Gihipaṭisaṃyuttanti gihīnaṃ	124	
PA_atk-s02_03a:124_9	hīnena khuṃsanavambhanadhammikapaṭissavesu āpannā āpatti. Adhikaraṇānanti idha āpattādhikaraṇameva	124	
PA_atk-s02_03a:124_10	veditabbaṃ. Kiccādhikaraṇassa pana vasena idha na kiñci vuttaṃ. Kiñcāpi na vuttaṃ,	1241	
PA_atk-s02_03a:124_11	sammukhāvinayeneva panassa vūpasamo hotīti veditabbo.	1241	
PA_atk-s02_03a:125_0	54. Chayime, ānanda, dhammā sāraṇīyāti heṭṭhā kalahavasena suttaṃ āraddhaṃ, upari	125	
PA_atk-s02_03a:125_1	sāraṇīyadhammā āgatā. Iti yathānusandhināva desanā gatā hoti. Heṭṭhā kosambiyasutte	125	
PA_atk-s02_03a:125_2	pana sotāpattimaggasammādiṭṭhi kathitā, imasmiṃ sutte sotāpattiphalasammādiṭṭhi vuttāti	125	
PA_atk-s02_03a:125_3	veditabbā. Aṇunti appasāvajjaṃ. Thūlanti mahāsāvajjaṃ. Sesamettha uttānamevāti.	125	
PA_atk-s02_03a:126	Papañcasūdaniyā majjhimanikāyaṭṭhakathāya	12	
PA_atk-s02_03a:127	Sāmagāmasuttavaṇṇanā niṭṭhitā.	12	
PA_atk-s02_03a:128	5. Sunakkhattasuttavaṇṇanā	12	
PA_atk-s02_03a:129_0	55. Evaṃ me sutanti sunakkhattasuttaṃ. Tattha aññāti arahattaṃ. Byākatāti khīṇā jātītiādīhi	129	
PA_atk-s02_03a:129_1	catūhi padehi kathitā. Adhimānenāti appatte pattasaññino, anadhigate adhigatasaññino	129	
PA_atk-s02_03a:129_2	hutvā adhigataṃ amhehīti mānena byākariṃsu.	129	
PA_atk-s02_03a:130_0	56. Evañcettha sunakkhatta tathāgatassa hotīti sunakkhatta ettha etesaṃ bhikkhūnaṃ	130	
PA_atk-s02_03a:130_1	pañhabyākaraṇe – “idaṃ ṭhānaṃ etesaṃ avibhūtaṃ andhakāraṃ, tenime anadhigate adhigatasaññino,	130	
PA_atk-s02_03a:130_2	handa nesaṃ visodhetvā pākaṭaṃ katvā dhammaṃ desemī”ti, evañca tathāgatassa hoti.	130	
PA_atk-s02_03a:130_3	Atha ca panidhekacce…pe… tassapi hoti aññathattanti bhagavā paṭipannakānaṃ dhammaṃ	130	
PA_atk-s02_03a:130_4	deseti. Yattha pana icchācāre ṭhitā ekacce moghapurisā honti, tatra bhagavā passati	130	
PA_atk-s02_03a:130_5	– “ime imaṃ pañhaṃ uggahetvā ajānitvāva jānantā viya appatte pattasaññino hutvā gāmanigamādīsu	130	
PA_atk-s02_03a:130_6	visevamānā vicarissanti, taṃ nesaṃ bhavissati dīgharattaṃ ahitāya dukkhāyā”ti evamassāyaṃ	130	
PA_atk-s02_03a:130_7	icchācāre ṭhitānaṃ kāraṇā paṭipannakānampi atthāya “dhammaṃ desissāmī”ti uppannassa	130	
PA_atk-s02_03a:130_8	cittassa aññathābhāvo hoti. Taṃ sandhāyetaṃ vuttaṃ.	130	
PA_atk-s02_03a:131_0	58. Lokāmisādhimuttoti vaṭṭāmisa-kāmāmisa-lokāmisabhūtesu pañcasu kāmaguṇesu adhimutto	131	
PA_atk-s02_03a:131_1	tanninno taggaruko tappabbhāro. Tappatirūpīti kāmaguṇasabhāgā. Āneñjapaṭisaṃyuttāyāti	131	
PA_atk-s02_03a:131_2	āneñjasamāpattipaṭisaṃyuttāya. Saṃseyyāti katheyya. Āneñjasaṃyojanena hi kho visaṃyuttoti	131	
PA_atk-s02_03a:131_3	āneñjasamāpattisaṃyojanena visaṃsaṭṭho. Lokāmisādhimuttoti evarūpo hi lūkhacīvaradharo	131	
PA_atk-s02_03a:131_4	mattikāpattaṃ ādāya attano sadisehi katipayehi saddhiṃ paccantajanapadaṃ gacchati,	131	
PA_atk-s02_03a:131_5	gāmaṃ piṇḍāya paviṭṭhakāle manussā disvā “mahāpaṃsukulikā āgatā”ti yāgubhattādīni	131	
PA_atk-s02_03a:131_6	sampādetvā sakkaccaṃ dānaṃ denti, bhattakicce niṭṭhite anumodanaṃ sutvā – “svepi,	131	
PA_atk-s02_03a:131_7	bhante, idheva piṇḍāya pavisathā”ti vadanti. Alaṃ upāsakā, ajjāpi vo bahūnaṃ dinnanti.	131	
PA_atk-s02_03a:131_8	Tena hi, bhante, antovassaṃ idha vaseyyāthāti adhivāsetvā vihāramaggaṃ pucchitvā	131	
PA_atk-s02_03a:131_9	vihāraṃ gacchanti. Tattha senāsanaṃ gahetvā pattacīvaraṃ paṭisāmenti. Sāyaṃ eko āvāsiko	131	
PA_atk-s02_03a:131_10	te bhikkhū pucchati “kattha piṇḍāya caritthā”ti? Asukagāmeti. Bhikkhāsampannāti?	1311	
PA_atk-s02_03a:131_11	Āma evarūpā nāma manussānaṃ saddhā hoti. “Ajjeva nu kho ete edisā, niccampi edisā”ti?	1311	
PA_atk-s02_03a:131_12	Saddhā te manussā niccampi edisā, te nissāyeva ayaṃ vihāro vaḍḍhatīti. Tato te paṃsukulikā	1311	
PA_atk-s02_03a:131_13	punappunaṃ tesaṃ vaṇṇaṃ kathenti, divasāvasesaṃ kathetvā rattimpi kathenti. Ettāvatā	1311	
PA_atk-s02_03a:131_14	icchācāre ṭhitassa sīsaṃ nikkhantaṃ hoti udaraṃ phālitaṃ. Evaṃ lokāmisādhimutto veditabbo.	1311	
PA_atk-s02_03a:132_0	59. Idāni āneñjasamāpattilābhiṃ adhimānikaṃ dassento ṭhānaṃ kho panetantiādimāha.	132	
PA_atk-s02_03a:132_1	Āneñjādhimuttassāti kilesasiñcanavirahitāsu heṭṭhimāsu chasu samāpattīsu adhimuttassa	132	
PA_atk-s02_03a:132_2	tanninnassa taggaruno tappabbhārassa. Se pavutteti taṃ pavuttaṃ. Cha samāpattilābhino	132	
PA_atk-s02_03a:132_3	hi adhimānikassa pañcakāmaguṇāmisabandhanā patitapaṇḍupalāso viya upaṭṭhāti. Tenetaṃ vuttaṃ.	132	
PA_atk-s02_03a:133_0	60. Idāni ākiñcaññāyatanasamāpatti lābhino adhimānikassa nighaṃsaṃ dassetuṃ ṭhānaṃ	133	
PA_atk-s02_03a:133_1	kho panātiādimāha. Tattha dvedhā bhinnāti majjhe bhinnā. Appaṭisandhikāti khuddakā	133	
PA_atk-s02_03a:133_2	muṭṭhipāsāṇamattā jatunā vā silesena vā allīyāpetvā paṭisandhātuṃ sakkā. Mahantaṃ	133	
PA_atk-s02_03a:133_3	pana kuṭāgārappamāṇaṃ sandhāyetaṃ vuttaṃ. Se bhinneti taṃ bhinnaṃ. Upari samāpattilābhino	133	
PA_atk-s02_03a:133_4	hi heṭṭhāsamāpatti dvedhābhinnā selā viya hoti, taṃ samāpajjissāmīti cittaṃ na uppajjati. Tenetaṃ vuttaṃ.	133	
PA_atk-s02_03a:134_0	61. Idāni nevasaññānāsaññāyatanalābhino adhimānikassa ca nighaṃsaṃ dassento ṭhānaṃ	134	
PA_atk-s02_03a:134_1	kho panātiādimāha. Tattha se vanteti taṃ vantaṃ. Aṭṭhasamāpattilābhino hi heṭṭhāsamāpattiyo	134	
PA_atk-s02_03a:134_2	vantasadisā hutvā upaṭṭhahanti, puna samāpajjissāmīti cittaṃ na uppajjati. Tenetaṃ vuttaṃ.	134	
PA_atk-s02_03a:135_0	62. Idāni khīṇāsavassa nighaṃsaṃ dassento ṭhānaṃ kho panātiādimāha. Tattha se ucchinnamūleti	135	
PA_atk-s02_03a:135_1	so ucchinnamūlo. Upari samāpattilābhino hi heṭṭhāsamāpatti mūlacchinnatālo viya upaṭṭhāti,	135	
PA_atk-s02_03a:135_2	taṃ samāpajjissāmīti cittaṃ na uppajjati. Tenetaṃ vuttaṃ.	135	
PA_atk-s02_03a:136_0	63. Ṭhānaṃ kho panāti pāṭiyekko anusandhi. Heṭṭhā hi samāpattilābhino adhimānikassapi	136	
PA_atk-s02_03a:136_1	khīṇāsavassapi nighaṃso kathito, sukkhavipassakassa pana adhimānikassapi khīṇāsavassapi	136	
PA_atk-s02_03a:136_2	na kathito. Tesaṃ dvinnampi nighaṃsaṃ dassetuṃ imaṃ desanaṃ ārabhi. Taṃ pana paṭikkhittaṃ.	136	
PA_atk-s02_03a:136_3	Samāpattilābhino hi adhimānikassa nighaṃse kathite sukkhavipassakassapi adhimānikassa	136	
PA_atk-s02_03a:136_4	kathitova hoti, samāpattilābhino ca khīṇāsavassa kathite sukkhavipassakakhīṇāsavassa	136	
PA_atk-s02_03a:136_5	kathitova hoti. Etesaṃ pana dvinnaṃ bhikkhūnaṃ sappāyāsappāyaṃ kathetuṃ imaṃ desanaṃ ārabhi.	136	
PA_atk-s02_03a:137_0	Tattha siyā – puthujjanassa tāva ārammaṇaṃ asappāyaṃ hotu, khīṇāsavassa kathaṃ asappāyanti.	137	
PA_atk-s02_03a:137_1	Yadaggena puthujjanassa asappāyaṃ, tadaggena khīṇāsavassāpi asappāyameva. Visaṃ nāma	137	
PA_atk-s02_03a:137_2	jānitvā khāditampi ajānitvā khāditampi visameva. Na hi khīṇāsavenapi “ahaṃ khīṇāsavo”ti	137	
PA_atk-s02_03a:137_3	asaṃvutena bhavitabbaṃ. Khīṇāsavenapi yuttapayutteneva bhavituṃ vaṭṭati.	137	
PA_atk-s02_03a:138_0	64. Tattha samaṇenāti buddhasamaṇena. Chandarāgabyāpādenāti so avijjāsaṅkhāto visadoso	138	
PA_atk-s02_03a:138_1	chandarāgena ca byāpādena ca ruppati kuppati. Asappāyānīti avaḍḍhikarāni ārammaṇāni.	138	
PA_atk-s02_03a:138_2	Anuddhaṃseyyāti soseyya milāpeyya. Saupādisesanti sagahaṇasesaṃ, upāditabbaṃ gaṇhitabbaṃ	138	
PA_atk-s02_03a:138_3	idha upādīti vuttaṃ. Analañca te antarāyāyāti jīvitantarāyaṃ te kātuṃ asamatthaṃ.	138	
PA_atk-s02_03a:138_4	Rajosūkanti rajo ca vīhisukādi ca sūkaṃ. Asu ca visadosoti so ca visadoso. Tadubhayenāti	138	
PA_atk-s02_03a:138_5	yā sā asappāyakiriyā ca yo visadoso ca, tena ubhayena. Puthuttanti mahantabhāvaṃ.	138	
PA_atk-s02_03a:139_0	Evameva khoti ettha saupādānasalluddhāro viya appahīno avijjāvisadoso daṭṭhabbo,	139	
PA_atk-s02_03a:139_1	asappāyakiriyāya ṭhitabhāvo viya chasu dvāresu asaṃvutakālo, tadubhayena vaṇe puthuttaṃ	139	
PA_atk-s02_03a:139_2	gate maraṇaṃ viya sikkhaṃ paccakkhāya hīnāyāvattanaṃ, maraṇamattaṃ dukkhaṃ viya aññatarāya	139	
PA_atk-s02_03a:139_3	garukāya saṃkiliṭṭhāya āpattiyā āpajjanaṃ daṭṭhabbaṃ. Sukkapakkhepi imināva nayena	139	
PA_atk-s02_03a:139_4	opammasaṃsandanaṃ veditabbaṃ.	139	
PA_atk-s02_03a:140	65. Satiyāyetaṃ adhivacananti ettha sati paññāgatikā. Lokikāya paññāya lokikā hoti, lokuttarāya lokuttarā. Ariyāyetaṃ paññāyāti parisuddhāya vipassanāpaññāya.	14	
PA_atk-s02_03a:141_0	Idāni khīṇāsavassa balaṃ dassento so vatātiādimāha. Tattha saṃvutakārīti pihitakārī.	141	
PA_atk-s02_03a:141_1	Iti viditvā nirupadhīti evaṃ jānitvā kilesupadhipahānā nirupadhi hoti, nirupādānoti	141	
PA_atk-s02_03a:141_2	attho. Upadhisaṅkhaye vimuttoti upadhīnaṃ saṅkhayabhūte nibbāne ārammaṇato vimutto.	141	
PA_atk-s02_03a:141_3	Upadhisminti kāmupadhismiṃ. Kāyaṃ upasaṃharissatīti kāyaṃ allīyāpessati. Idaṃ vuttaṃ	141	
PA_atk-s02_03a:141_4	hoti – taṇhakkhaye nibbāne ārammaṇato vimutto khīṇāsavo pañca kāmaguṇe sevituṃ, kāyaṃ	141	
PA_atk-s02_03a:141_5	vā upasaṃharissati cittaṃ vā uppādessatīti netaṃ ṭhānaṃ vijjati. Sesaṃ sabbattha uttānatthamevāti.	141	
PA_atk-s02_03a:142	Papañcasūdaniyā majjhimanikāyaṭṭhakathāya	14	
PA_atk-s02_03a:143	Sunakkhattasuttavaṇṇanā niṭṭhitā.	14	
PA_atk-s02_03a:144	6. Āneñjasappāyasuttavaṇṇanā	14	
PA_atk-s02_03a:145_0	66. Evaṃ me sutanti āneñjasappāyasuttaṃ. Tattha aniccāti hutvā abhāvaṭṭhena aniccā.	145	
PA_atk-s02_03a:145_1	Kāmāti vatthukāmāpi kilesakāmāpi. Tucchāti niccasāradhuvasāraattasāravirahitattā	145	
PA_atk-s02_03a:145_2	rittā, na pana natthīti gahetabbā. Na hi tucchamuṭṭhīti vutte muṭṭhi nāma natthīti	145	
PA_atk-s02_03a:145_3	vuttaṃ hoti. Yassa pana abbhantare kiñci natthi, so vuccati tuccho. Musāti nāsanakā.	145	
PA_atk-s02_03a:145_4	Mosadhammāti nassanasabhāvā, khettaṃ viya vatthu viya hiraññasuvaṇṇaṃ viya ca na	145	
PA_atk-s02_03a:145_5	paññāyittha, katipāheneva supinake diṭṭhā viya nassanti na paññāyanti. Tena vuttaṃ	145	
PA_atk-s02_03a:145_6	“mosadhammā”ti, māyākatametanti yathā māyāya udakaṃ maṇīti katvā dassitaṃ, badaripaṇṇaṃ	145	
PA_atk-s02_03a:145_7	kahāpaṇoti katvā dassitaṃ, aññaṃ vā pana evarūpaṃ dassanūpacāre ṭhitasseva tathā	145	
PA_atk-s02_03a:145_8	paññāyati, upacārātikkamato paṭṭhāya pākatikameva paññāyati. Evaṃ kāmāpi ittarapaccupaṭṭhānaṭṭhena	145	
PA_atk-s02_03a:145_9	“māyākata”nti vuttā. Yathā ca māyākāro udakādīni maṇiādīnaṃ vasena dassento vañceti,	145	
PA_atk-s02_03a:145_10	evaṃ kāmāpi aniccādīni niccādisabhāvaṃ dassentā vañcentīti vañcanakaṭṭhenapi “māyākata”nti	1451	
PA_atk-s02_03a:145_11	vuttā. Bālalāpananti mayhaṃ putto, mayhaṃ dhītā, mayhaṃ hiraññaṃ mayhaṃ suvaṇṇanti	1451	
PA_atk-s02_03a:145_12	evaṃ bālānaṃ lāpanato bālalāpanaṃ. Diṭṭhadhammikā kāmāti mānusakā pañca kāmaguṇā.	1451	
PA_atk-s02_03a:145_13	Samparāyikāti te ṭhapetvā avasesā. Diṭṭhadhammikā. Kāmasaññāti mānusake kāme ārabbha	1451	
PA_atk-s02_03a:145_14	uppannasaññā. Ubhayametaṃ māradheyyanti ete kāmā ca kāmasaññā ca ubhayampi māradheyyaṃ.	1451	
PA_atk-s02_03a:145_15	Yehi ubhayametaṃ gahitaṃ, tesañhi upari māro vasaṃ vatteti. Taṃ sandhāya “ubhayametaṃ	1451	
PA_atk-s02_03a:145_16	māradheyya”nti vuttaṃ.	1451	
PA_atk-s02_03a:146_0	Mārassesa visayotiādīsupi yathā coḷassa visayo coḷavisayo, paṇḍassa visayo paṇḍavisayo,	146	
PA_atk-s02_03a:146_1	saṃvarānaṃ visayo saṃvaravisayoti pavattanaṭṭhānaṃ visayoti vuccati, evaṃ yehi ete	146	
PA_atk-s02_03a:146_2	kāmā gahitā, tesaṃ upari māro vasaṃ vatteti. Taṃ sandhāya mārassesa visayoti vuttaṃ.	146	
PA_atk-s02_03a:146_3	Pañca pana kāmaguṇe nivāpabījaṃ viya vippakiranto māro gacchati. Yehi pana te gahitā,	146	
PA_atk-s02_03a:146_4	tesaṃ upari māro vasaṃ vatteti. Taṃ sandhāya mārassesa nivāpoti vuttaṃ. Yathā ca	146	
PA_atk-s02_03a:146_5	yattha hatthiādayo vasaṃ vattenti, so hatthigocaro assagocaro ajagocaroti vuccati,	146	
PA_atk-s02_03a:146_6	evaṃ yehi ete kāmā gahitā, tesu māro vasaṃ vatteti. Taṃ sandhāya mārassesa gocaroti vuttaṃ.	146	
PA_atk-s02_03a:147_0	Etthāti etesu kāmesu. Mānasāti cittasambhūtā. Tattha siyā – duvidhe tāva kāme ārabbha	147	
PA_atk-s02_03a:147_1	abhijjhānalakkhaṇā abhijjhā, karaṇuttariyalakkhaṇo sārambho ca uppajjatu, byāpādo	147	
PA_atk-s02_03a:147_2	kathaṃ uppajjatīti? Mamāyite vatthusmiṃ acchinnepi socanti, acchijjantepi socanti,	147	
PA_atk-s02_03a:147_3	acchinnasaṅkinopi socanti, yo evarūpo cittassa āghātoti evaṃ uppajjati. Teva ariyasāvakassāti	147	
PA_atk-s02_03a:147_4	te ariyasāvakassa. Vakāro āgamasandhimattaṃ hoti. Idha manusikkhatoti imasmiṃ sāsane	147	
PA_atk-s02_03a:147_5	sikkhantassa te tayopi kilesā antarāyakarā honti. Abhibhuyya lokanti kāmalokaṃ abhibhavitvā.	147	
PA_atk-s02_03a:147_6	Adhiṭṭhāya manasāti jhānārammaṇacittena adhiṭṭhahitvā. Aparittanti kāmāvacaracittaṃ	147	
PA_atk-s02_03a:147_7	parittaṃ nāma, tassa paṭikkhepena mahaggataṃ aparittaṃ nāma. Pamāṇantipi kāmāvacarameva,	147	
PA_atk-s02_03a:147_8	rūpāvacaraṃ arūpāvacaraṃ appamāṇaṃ. Subhāvitanti pana etaṃ kāmāvacarādīnaṃ nāmaṃ	147	
PA_atk-s02_03a:147_9	na hoti, lokuttarassevetaṃ nāmaṃ. Tasmā etassa vasena aparittaṃ appamāṇaṃ subhāvitanti	147	
PA_atk-s02_03a:147_10	sabbaṃ lokuttarameva vaṭṭati.	1471	
PA_atk-s02_03a:148_0	Tabbahulavihārinoti kāmapaṭibāhanena tameva paṭipadaṃ bahulaṃ katvā viharantassa.	148	
PA_atk-s02_03a:148_1	Āyatane cittaṃ pasīdatīti kāraṇe cittaṃ pasīdati. Kiṃ panettha kāraṇaṃ? Arahattaṃ	148	
PA_atk-s02_03a:148_2	vā, arahattassa vipassanaṃ vā, catutthajjhānaṃ vā, catutthajjhānassa upacāraṃ vā.	148	
PA_atk-s02_03a:148_3	Sampasāde satīti ettha duvidho sampasādo adhimokkhasampasādo ca paṭilābhasampasādo	148	
PA_atk-s02_03a:148_4	ca. Arahattassa hi vipassanaṃ paṭṭhapetvā viharato mahābhūtādīsu upaṭṭhahantesu yenime	148	
PA_atk-s02_03a:148_5	nīhārena mahābhūtā upaṭṭhahanti, upādārūpā upaṭṭhahanti nāmarūpā upaṭṭhahanti, paccayā	148	
PA_atk-s02_03a:148_6	sabbathā upaṭṭhahanti, lakkhaṇārammaṇā vipassanā upaṭṭhahati, ajjeva arahattaṃ gaṇhissāmīti	148	
PA_atk-s02_03a:148_7	appaṭiladdheyeva āsā santiṭṭhati, adhimokkhaṃ paṭilabhati. Tatiyajjhānaṃ vā pādakaṃ	148	
PA_atk-s02_03a:148_8	katvā catutthajjhānatthāya kasiṇaparikammaṃ karontassa nīvaraṇavikkhambhanādīni samanupassato	148	
PA_atk-s02_03a:148_9	yenime nīhārena nīvaraṇā vikkhambhanti, kilesā sannisīdanti, sati santiṭṭhati, saṅkhāragataṃ	148	
PA_atk-s02_03a:148_10	vā vibhūtaṃ pākaṭaṃ hutvā dibbacakkhukassa paraloko viya upaṭṭhāti, cittuppādo lepapiṇḍe	1481	
PA_atk-s02_03a:148_11	laggamāno viya upacārena samādhiyati, ajjeva catutthajjhānaṃ nibbattessāmīti apaṭiladdheyeva	1481	
PA_atk-s02_03a:148_12	āsā santiṭṭhati, adhimokkhaṃ paṭilabhati. Ayaṃ adhimokkhasampasādo nāma. Tasmiṃ sampasāde	1481	
PA_atk-s02_03a:148_13	sati. Yo pana arahattaṃ vā paṭilabhati catutthajjhānaṃ vā, tassa cittaṃ vippasannaṃ	1481	
PA_atk-s02_03a:148_14	hotiyeva. Idha pana “āyatane cittaṃ pasīdatī”ti vacanato arahattavipassanāya ceva	1481	
PA_atk-s02_03a:148_15	catutthajjhānūpacārassa ca paṭilābho paṭilābhasampasādoti veditabbo. Vipassanā hi	1481	
PA_atk-s02_03a:148_16	paññāya adhimuccanassa kāraṇaṃ, upacāraṃ āneñjasamāpattiyā.	1481	
PA_atk-s02_03a:149_0	Etarahi vā āneñjaṃ samāpajjati. Paññāya vā adhimuccatīti ettha etarahi vā paññāya	149	
PA_atk-s02_03a:149_1	adhimuccati, āneñjaṃ vā samāpajjatīti evaṃ padaparivattanaṃ katvā attho veditabbo.	149	
PA_atk-s02_03a:149_2	Idañhi vuttaṃ hoti – tasmiṃ sampasāde sati etarahi vā paññāya adhimuccati, arahattaṃ	149	
PA_atk-s02_03a:149_3	sacchikarotīti attho. Taṃ anabhisambhuṇanto āneñjaṃ vā samāpajjati, atha vā paññāya	149	
PA_atk-s02_03a:149_4	vā adhimuccatīti arahattamaggaṃ bhāveti, taṃ anabhisambhuṇanto āneñjaṃ vā samāpajjati.	149	
PA_atk-s02_03a:149_5	Arahattamaggaṃ bhāvetuṃ asakkonto etarahi catusaccaṃ vā sacchikaroti. Taṃ anabhisambhuṇanto	149	
PA_atk-s02_03a:149_6	āneñjaṃ vā samāpajjatīti.	149	
PA_atk-s02_03a:150_0	Tatrāyaṃ nayo – idha bhikkhu tatiyajjhānaṃ pādakaṃ katvā catutthajjhānassa kasiṇaparikammaṃ	150	
PA_atk-s02_03a:150_1	karoti. Tassa nīvaraṇā vikkhambhanti, sati santiṭṭhati, upacārena cittaṃ samādhiyati.	150	
PA_atk-s02_03a:150_2	So rūpārūpaṃ parigaṇhāti, paccayaṃ pariggaṇhāti, lakkhaṇārammaṇikaṃ vipassanaṃ vavatthapeti,	150	
PA_atk-s02_03a:150_3	tassa evaṃ hoti – “upacārena me jhānaṃ visesabhāgiyaṃ bhaveyya, tiṭṭhatu visesabhāgiyatā,	150	
PA_atk-s02_03a:150_4	nibbedhabhāgiyaṃ naṃ karissāmī”ti vipassanaṃ vaḍḍhetvā arahattaṃ sacchikaroti. Ettakenassa	150	
PA_atk-s02_03a:150_5	kiccaṃ kataṃ nāma hoti. Arahattaṃ sacchikātuṃ asakkonto pana tato osakkitamānaso	150	
PA_atk-s02_03a:150_6	antarā na tiṭṭhati, catutthajjhānaṃ samāpajjatiyeva. Yathā kiṃ? Yathā puriso “vanamahiṃsaṃ	150	
PA_atk-s02_03a:150_7	ghātessāmī”ti sattiṃ gahetvā anubandhanto sace taṃ ghāteti, sakalagāmavāsino tosessati,	150	
PA_atk-s02_03a:150_8	asakkonto pana antarāmagge sasagodhādayo khuddakamige ghātetvā kājaṃ pūretvā etiyeva.	150	
PA_atk-s02_03a:151_0	Tattha purisassa sattiṃ gahetvā vanamahiṃsānubandhanaṃ viya imassa bhikkhuno tatiyajjhānaṃ	151	
PA_atk-s02_03a:151_1	pādakaṃ katvā catutthajjhānassa parikammakaraṇaṃ, vanamahiṃsaghātanaṃ viya – “nīvaraṇavikkhambhanādīni	151	
PA_atk-s02_03a:151_2	samanupassato visesabhāgiyaṃ bhaveyya, tiṭṭhatu visesabhāgiyatā, nibbedhabhāgiyaṃ	151	
PA_atk-s02_03a:151_3	naṃ karissāmī”ti vipassanaṃ vaḍḍhetvā arahattassa sacchikaraṇaṃ, mahiṃsaṃ ghātetuṃ	151	
PA_atk-s02_03a:151_4	asakkontassa antarāmagge sasagodhādayo khuddakamige ghātetvā kājaṃ pūretvā gamanaṃ	151	
PA_atk-s02_03a:151_5	viya arahattaṃ sacchikātuṃ asakkontassa, tato osakkitvā catutthajjhānasamāpajjanaṃ	151	
PA_atk-s02_03a:151_6	veditabbaṃ. Maggabhāvanā catusaccasacchikiriyāyojanāsupi eseva nayo.	151	
PA_atk-s02_03a:152_0	Idāni arahattaṃ sacchikātuṃ asakkontassa nibbattaṭṭhānaṃ dassento kāyassa bhedātiādimāha.	152	
PA_atk-s02_03a:152_1	Tattha yanti yena kāraṇena taṃ saṃvattanikaṃ viññāṇaṃ assa āneñjūpagaṃ, taṃ kāraṇaṃ	152	
PA_atk-s02_03a:152_2	vijjatīti attho. Ettha ca taṃsaṃvattanikanti tassa bhikkhuno saṃvattanikaṃ. Yena	152	
PA_atk-s02_03a:152_3	vipākaviññāṇena so bhikkhu saṃvattati nibbattati, taṃ viññāṇaṃ. Āneñjūpaganti kusalāneñjasabhāvūpagataṃ	152	
PA_atk-s02_03a:152_4	assa, tādisameva bhaveyyāti attho. Keci kusalaviññāṇaṃ vadanti. Yaṃ tassa bhikkhuno	152	
PA_atk-s02_03a:152_5	saṃvattanikaṃ upapattihetubhūtaṃ kusalaviññāṇaṃ āneñjūpagataṃ assa, vipākakālepi	152	
PA_atk-s02_03a:152_6	tannāmakameva assāti attho. So panāyamattho – “puññaṃ ce saṅkhāraṃ abhisaṅkharoti,	152	
PA_atk-s02_03a:152_7	puññūpagaṃ hoti viññāṇaṃ. Apuññaṃ ce saṅkhāraṃ abhisaṅkhāroti, apuññupagaṃ hoti viññāṇaṃ.	152	
PA_atk-s02_03a:152_8	Āneñjaṃ ce saṅkhāraṃ abhisaṅkharoti, āneñjūpagaṃ hoti viññāṇa”nti iminā nayena veditabbo.	152	
PA_atk-s02_03a:152_9	Āneñjasappāyāti āneñjassa catutthajjhānassa sappāyā. Na kevalañca sā āneñjasseva,	152	
PA_atk-s02_03a:152_10	upari arahattassāpi sappāyāva upakārabhūtāyevāti veditabbā. Iti imasmiṃ paṭhamakaāneñje	1521	
PA_atk-s02_03a:152_11	samādhivasena osakkanā kathitā.	1521	
PA_atk-s02_03a:153_0	67. Iti paṭisañcikkhatīti catutthajjhānaṃ patvā evaṃ paṭisañcikkhati. Ayañhi bhikkhu	153	
PA_atk-s02_03a:153_1	heṭṭhimena bhikkhunā paññavantataro tassa ca bhikkhuno attano cāti dvinnampi kammaṭṭhānaṃ	153	
PA_atk-s02_03a:153_2	ekato katvā sammasati. Tabbahulavihārinoti rūpapaṭibāhanena tameva paṭipadaṃ bahulaṃ	153	
PA_atk-s02_03a:153_3	katvā viharantassa. Āneñjaṃ samāpajjatīti ākāsānañcāyatānāneñjaṃ samāpajjati. Sesaṃ	153	
PA_atk-s02_03a:153_4	purimasadisameva. Yathā ca idha, evaṃ sabbattha visesamattameva pana vakkhāma. Iti	153	
PA_atk-s02_03a:153_5	imasmiṃ dutiyaāneñje vipassanāvasena osakkanā kathitā, “yaṃkiñci rūpa”nti evaṃ vipassanāmaggaṃ	153	
PA_atk-s02_03a:153_6	dassentena kathitāti attho.	153	
PA_atk-s02_03a:154_0	Iti paṭisañcikkhatīti ākāsānañcāyatanaṃ patvā evaṃ paṭisañcikkhati. Ayañhi heṭṭhā	154	
PA_atk-s02_03a:154_1	dvīhi bhikkhūhi paññavantataro tesañca bhikkhūnaṃ attano cāti tiṇṇampi kammaṭṭhānaṃ	154	
PA_atk-s02_03a:154_2	ekato katvā sammasati. Ubhayametaṃ aniccanti ettha aṭṭha ekekakoṭṭhāsā diṭṭhadhammikasamparāyikavasena	154	
PA_atk-s02_03a:154_3	pana saṅkhipitvā ubhayanti vuttaṃ. Nālaṃ abhinanditunti taṇhādiṭṭhivasena abhinandituṃ	154	
PA_atk-s02_03a:154_4	na yuttaṃ. Sesapadadvayepi eseva nayo. Tabbahulavihārinoti kāmapaṭibāhanena ca rūpapaṭibāhanena	154	
PA_atk-s02_03a:154_5	ca tameva paṭipadaṃ bahulaṃ katvā viharantassa. Āneñjaṃ samāpajjatīti viññāṇañcāyatanāneñjaṃ	154	
PA_atk-s02_03a:154_6	samāpajjati. Imasmiṃ tatiyaāneñje vipassanāvasena osakkanā kathitā.	154	
PA_atk-s02_03a:155_0	68. Iti paṭisañcikkhatīti viññāṇañcāyatanaṃ patvā evaṃ paṭisañcikkhati. Ayañhi heṭṭhā	155	
PA_atk-s02_03a:155_1	tīhi bhikkhūhi paññavantataro tesañca bhikkhūnaṃ attano cāti catunnampi kammaṭṭhānaṃ	155	
PA_atk-s02_03a:155_2	ekato katvā sammasati. Yatthetā aparisesā nirujjhantīti yaṃ ākiñcaññāyatanaṃ patvā	155	
PA_atk-s02_03a:155_3	etā heṭṭhā vuttā sabbasaññā nirujjhanti. Etaṃ santaṃ etaṃ paṇītanti etaṃ aṅgasantatāya	155	
PA_atk-s02_03a:155_4	ārammaṇasantatāya ca santaṃ, atappakaṭṭhena paṇītaṃ. Tabbahulavihārinoti tāsaṃ saññānaṃ	155	
PA_atk-s02_03a:155_5	paṭibāhanena tameva paṭipadaṃ bahulaṃ katvā viharantassa. Imasmiṃ paṭhamākiñcaññāyatane	155	
PA_atk-s02_03a:155_6	samādhivasena osakkanā kathitā.	155	
PA_atk-s02_03a:156_0	Iti paṭisañcikkhatīti viññāṇañcāyatanameva patvā evaṃ paṭisañcikkhati. Ayañhi heṭṭhā	156	
PA_atk-s02_03a:156_1	catūhi bhikkhūhi paññavantataro tesañca bhikkhūnaṃ attano cāti pañcannampi kammaṭṭhānaṃ	156	
PA_atk-s02_03a:156_2	ekato katvā sammasati. Attena vā attaniyena vāti ahaṃ mamāti gahetabbena suññaṃ tucchaṃ	156	
PA_atk-s02_03a:156_3	rittaṃ. Evamettha dvikoṭikā suññatā dassitā. Tabbahulavihārinoti heṭṭhā vuttapaṭipadañca	156	
PA_atk-s02_03a:156_4	imañca suññatapaṭipadaṃ bahulaṃ katvā viharantassa. Imasmiṃ dutiyākiñcaññāyatane	156	
PA_atk-s02_03a:156_5	vipassanāvasena osakkanā kathitā.	156	
PA_atk-s02_03a:157_0	70. Iti paṭisañcikkhatīti viññāṇañcāyatanameva patvā evaṃ paṭisañcikkhati. Ayañhi	157	
PA_atk-s02_03a:157_1	heṭṭhā pañcahi bhikkhūhi paññavantataro tesañca bhikkhūnaṃ attano cāti channampi	157	
PA_atk-s02_03a:157_2	kammaṭṭhānaṃ ekato katvā sammasati. Nāhaṃ kvacani kassaci kiñcanatasmiṃ, na ca mama	157	
PA_atk-s02_03a:157_3	kvacani kismiñci kiñcanaṃ natthīti ettha pana catukoṭikā suññatā kathitā. Kathaṃ?	157	
PA_atk-s02_03a:157_4	Ayañhi nāhaṃ kvacanīti kvaci attānaṃ na passati, kassaci kiñcanatasminti attano attānaṃ	157	
PA_atk-s02_03a:157_5	kassaci parassa kiñcanabhāve upanetabbaṃ na passati, attano bhātiṭṭhāne bhātaraṃ	157	
PA_atk-s02_03a:157_6	sahāyaṭṭhāne sahāyaṃ parikkhāraṭṭhāne vā parikkhāraṃ maññitvā upagantvā upanetabbaṃ	157	
PA_atk-s02_03a:157_7	na passatīti attho. Na ca mama kvacanīti ettha mama – saddaṃ tāva ṭhapetvā na ca	157	
PA_atk-s02_03a:157_8	kvacani parassa ca attānaṃ kvaci na passatīti ayamattho. Idāni mama – saddaṃ āharitvā	157	
PA_atk-s02_03a:157_9	mama kismiñci kiñcanaṃ natthīti so parassa attā mama kismiñci kiñcanabhāve atthīti	157	
PA_atk-s02_03a:157_10	na passati. Attano bhātiṭṭhāne bhātaraṃ sahāyaṭṭhāne sahāyaṃ parikkhāraṭṭhāne vā	1571	
PA_atk-s02_03a:157_11	parikkhāranti kismiñci ṭhāne parassa attānaṃ iminā kiñcanabhāvena upanetabbaṃ na	1571	
PA_atk-s02_03a:157_12	passatīti attho. Evamayaṃ yasmā neva katthaci attānaṃ passati, na taṃ parassa kiñcanabhāve	1571	
PA_atk-s02_03a:157_13	upanetabbaṃ passati, na parassa attānaṃ passati, na parassa attānaṃ attano kiñcanabhāve	1571	
PA_atk-s02_03a:157_14	upanetabbaṃ passati, tasmā ayaṃ suññatā catukoṭikāti veditabbā. Tabbahulavihārinoti	1571	
PA_atk-s02_03a:157_15	heṭṭhā vuttappaṭipadaṃ imaṃ catukoṭisuññatañca bahulaṃ katvā viharantassa. Imasmiṃ	1571	
PA_atk-s02_03a:157_16	tatiyākiñcaññāyatanepi vipassanāvaseneva osakkanā kathitā.	1571	
PA_atk-s02_03a:158_0	Iti paṭisañcikkhatīti ākiñcaññāyatanaṃ patvā evaṃ paṭisañcikkhati. Ayañhi heṭṭhā	158	
PA_atk-s02_03a:158_1	chahi bhikkhūhi paññavantataro tesañca bhikkhūnaṃ attano cāti sattannampi kammaṭṭhānaṃ	158	
PA_atk-s02_03a:158_2	ekato katvā sammasati. Yatthetā aparisesā nirujjhantīti yaṃ nevasaññānāsaññāyatanaṃ	158	
PA_atk-s02_03a:158_3	patvā ettha etā heṭṭhā vuttā sabbasaññā nirujjhanti. Tabbahulavihārinoti tāsaṃ saññānaṃ	158	
PA_atk-s02_03a:158_4	paṭibāhanena tameva paṭipadaṃ bahulaṃ katvā viharantassa. Imasmiṃ nevasaññānāsaññāyatane	158	
PA_atk-s02_03a:158_5	samādhivasena osakkanā kathitā.	158	
PA_atk-s02_03a:159_0	71. No cassa no ca me siyāti sace mayhaṃ pubbe pañcavidhaṃ kammavaṭṭaṃ na āyūhitaṃ	159	
PA_atk-s02_03a:159_1	assa, yaṃ me idaṃ etarahi evaṃ pañcavidhaṃ vipākavaṭṭaṃ etaṃ me na siyā nappavatteyyāti	159	
PA_atk-s02_03a:159_2	attho. Na bhavissatīti sace etarahi pañcavidhaṃ kammavaṭṭaṃ āyūhitaṃ na bhavissati.	159	
PA_atk-s02_03a:159_3	Na me bhavissatīti tasmiṃ asati anāgate me pañcavidhaṃ vipākavaṭṭaṃ na bhavissati.	159	
PA_atk-s02_03a:159_4	Yadatthi yaṃ bhūtaṃ taṃ pajahāmīti yaṃ atthi yaṃ bhūtaṃ etarahi khandhapañcakaṃ,	159	
PA_atk-s02_03a:159_5	taṃ pajahāmi. Evaṃ upekkhaṃ paṭilabhatīti so bhikkhu evaṃ vipassanupekkhaṃ labhatīti attho.	159	
PA_atk-s02_03a:160_0	Parinibbāyeyya nu kho so, bhante, bhikkhu na vā parinibbāyeyyāti kiṃ pucchāmīti pucchati,	160	
PA_atk-s02_03a:160_1	tatiyajjhānaṃ pādakaṃ katvā ṭhitassa arahattampi osakkanāpi paṭipadāpi paṭisandhipi	160	
PA_atk-s02_03a:160_2	kathitā, tathā catutthajjhānādīni pādakāni katvā ṭhitānaṃ, nevasaññānāsaññāyatanaṃ	160	
PA_atk-s02_03a:160_3	pādakaṃ katvā ṭhitassa na kiñci kathitaṃ, taṃ pucchāmīti pucchati. Apetthāti api	160	
PA_atk-s02_03a:160_4	ettha. So taṃ upekkhaṃ abhinandatīti so taṃ vipassanupekkhaṃ taṇhādiṭṭhiabhinandanāhi	160	
PA_atk-s02_03a:160_5	abhinandati. Sesapadadvayepi eseva nayo. Tannissitaṃ hoti viññāṇanti viññāṇaṃ vipassanānissitaṃ	160	
PA_atk-s02_03a:160_6	hoti. Tadupādānanti yaṃ nikantiviññāṇaṃ, taṃ tassa upādānaṃ nāma gahaṇaṃ nāma hoti.	160	
PA_atk-s02_03a:160_7	Saupādānoti sagahaṇo. Na parinibbāyatīti vipassanāya sālayo bhikkhu mama sāsane na	160	
PA_atk-s02_03a:160_8	parinibbāyati. Yo pana vihārapariveṇaupaṭṭhākādīsu sālayo, tasmiṃ vattabbameva natthīti	160	
PA_atk-s02_03a:160_9	dasseti. Kahaṃ panāti? Kattha pana? Upādiyamāno upādiyatīti paṭisandhiṃ gaṇhamāno	160	
PA_atk-s02_03a:160_10	gaṇhāti. Upādānaseṭṭhaṃ kira so, bhanteti, bhante, so kira bhikkhu gahetabbaṭṭhānaṃ	1601	
PA_atk-s02_03a:160_11	seṭṭhaṃ uttamaṃ bhavaṃ upādiyati, seṭṭhabhave paṭisandhiṃ gaṇhātīti attho. Iminā	1601	
PA_atk-s02_03a:160_12	tassa bhikkhuno paṭisandhi kathitā. Idānissa arahattaṃ kathetuṃ idhānandātiādimāha.	1601	
PA_atk-s02_03a:161_0	73. Nissāya nissāyāti taṃ taṃ samāpattiṃ nissāya. Oghassa nittharaṇā akkhātāti oghataraṇaṃ	161	
PA_atk-s02_03a:161_1	kathitaṃ, tatiyajjhānaṃ pādakaṃ katvā ṭhitabhikkhuno oghanittharaṇā kathitā…pe… nevasaññānāsaññāyatanaṃ	161	
PA_atk-s02_03a:161_2	pādakaṃ katvā ṭhitabhikkhuno oghanittharaṇā kathitāti vadati.	161	
PA_atk-s02_03a:162_0	Katamo pana, bhante, ariyo vimokkhoti idha kiṃ pucchati? Samāpattiṃ tāva padaṭṭhānaṃ	162	
PA_atk-s02_03a:162_1	katvā vipassanaṃ vaḍḍhetvā arahattaṃ gaṇhanto bhikkhu nāvaṃ vā uḷumpādīni vā nissāya	162	
PA_atk-s02_03a:162_2	mahoghaṃ taritvā pāraṃ gacchanto viya na kilamati. Sukkhavipassako pana pakiṇṇakasaṅkhāre	162	
PA_atk-s02_03a:162_3	sammasitvā arahattaṃ gaṇhanto bāhubalena sotaṃ chinditvā pāraṃ gacchanto viya kilamati.	162	
PA_atk-s02_03a:162_4	Iti imassa sukkhavipassakassa arahattaṃ pucchāmīti pucchati. Ariyasāvakoti sukkhavipassako	162	
PA_atk-s02_03a:162_5	ariyasāvako. Ayañhi heṭṭhā aṭṭhahi bhikkhūhi paññavantataro tesañca bhikkhūnaṃ attano	162	
PA_atk-s02_03a:162_6	cāti navannampi kammaṭṭhānaṃ ekato katvā sammasati. Esa sakkāyo yāvatā sakkāyoti	162	
PA_atk-s02_03a:162_7	yattako tebhūmakavaṭṭasaṅkhāto sakkāyo nāma atthi, sabbopi so esa sakkāyo, na ito	162	
PA_atk-s02_03a:162_8	paraṃ sakkāyo atthīti paṭisañcikkhati.	162	
PA_atk-s02_03a:163_0	Etaṃ amataṃ yadidaṃ anupādā cittassa vimokkhoti yo panesa cittassa anupādāvimokkho	163	
PA_atk-s02_03a:163_1	nāma, etaṃ amataṃ etaṃ santaṃ etaṃ paṇītanti paṭisañcikkhati. Aññattha ca “anupādā	163	
PA_atk-s02_03a:163_2	cittassa vimokkho”ti nibbānaṃ vuccati. Imasmiṃ pana sutte sukkhavipassakassa arahattaṃ	163	
PA_atk-s02_03a:163_3	kathitaṃ. Sesaṃ sabbattha uttānameva.	163	
PA_atk-s02_03a:164_0	Kevalaṃ pana imasmiṃ sutte sattasu ṭhānesu osakkanā kathitā, aṭṭhasu ṭhānesu paṭisandhi,	164	
PA_atk-s02_03a:164_1	navasu ṭhānesu arahattaṃ kathitanti veditabbaṃ. Kathaṃ? Tatiyaṃ jhānaṃ tāva pādakaṃ	164	
PA_atk-s02_03a:164_2	katvā ṭhitassa bhikkhuno osakkanā kathitā, paṭisandhi kathitā, arahattaṃ kathitaṃ,	164	
PA_atk-s02_03a:164_3	tathā catutthajjhānaṃ, tathā ākāsānañcāyatanaṃ. Viññāṇañcāyatanaṃ pana padaṭṭhānaṃ	164	
PA_atk-s02_03a:164_4	katvā ṭhitānaṃ tiṇṇaṃ bhikkhūnaṃ osakkanā kathitā, paṭisandhi kathitā, arahattaṃ	164	
PA_atk-s02_03a:164_5	kathitaṃ. Tathā ākiñcaññāyatanaṃ pādakaṃ katvā ṭhitassa bhikkhuno. Nevasaññānāsaññāyatanaṃ	164	
PA_atk-s02_03a:164_6	pādakaṃ katvā ṭhitassa pana osakkanā natthi, paṭisandhi pana arahattañca kathitaṃ.	164	
PA_atk-s02_03a:164_7	Sukkhavipassakassa arahattameva kathitanti. Evaṃ sattasu ṭhānesu osakkanā kathitā,	164	
PA_atk-s02_03a:164_8	aṭṭhasu ṭhānesu paṭisandhi, navasu ṭhānesu arahattaṃ kathitanti veditabbaṃ. Imañca	164	
PA_atk-s02_03a:164_9	pana sattasu ṭhānesu osakkanaṃ aṭṭhasu paṭisandhiṃ navasu arahattaṃ samodhānetvā	164	
PA_atk-s02_03a:164_10	kathentena imaṃ āneñjasappāyasuttaṃ sukathitaṃ nāma hotīti.	1641	
PA_atk-s02_03a:165	Papañcasūdaniyā majjhimanikāyaṭṭhakathāya	16	
PA_atk-s02_03a:166	Āneñjasappāyasuttavaṇṇanā niṭṭhitā.	16	
PA_atk-s02_03a:167	7. Gaṇakamoggallānasuttavaṇṇanā	16	
PA_atk-s02_03a:168_0	74. Evaṃ me sutanti gaṇakamoggallānasuttaṃ. Tattha yāva pacchimasopānakaḷevarāti	168	
PA_atk-s02_03a:168_1	yāva paṭhamasopānaphalakā ekadivaseneva sattabhūmiko pāsādo na sakkā kātuṃ, vatthuṃ	168	
PA_atk-s02_03a:168_2	sodhetvā thambhussāpanato paṭṭhāya pana yāva cittakammakaraṇā anupubbakiriyā cettha	168	
PA_atk-s02_03a:168_3	paññāyatīti dasseti. Yadidaṃ ajjheneti tayopi vedā na sakkā ekadivaseneva adhīyituṃ,	168	
PA_atk-s02_03a:168_4	etesaṃ ajjhenepi pana anupubbakiriyāva paññāyatīti dasseti. Issattheti āvudhavijjāyapi	168	
PA_atk-s02_03a:168_5	ekadivaseneva vālavedhi nāma na sakkā kātuṃ, ṭhānasampādanamuṭṭhikaraṇādīhi pana	168	
PA_atk-s02_03a:168_6	etthāpi anupubbakiriyā paññāyatīti dasseti. Saṅkhāneti gaṇanāya. Tattha anupubbakiriyaṃ	168	
PA_atk-s02_03a:168_7	attanāva dassento evaṃ gaṇāpemātiādimāha.	168	
PA_atk-s02_03a:169_0	75. Seyyathāpi brāhmaṇāti idha bhagavā yasmā bāhirasamaye yathā yathā sippaṃ uggaṇhanti,	169	
PA_atk-s02_03a:169_1	tathā tathā kerāṭikā honti, tasmā attano sāsanaṃ bāhirasamayena anupametvā bhadraassājānīyena	169	
PA_atk-s02_03a:169_2	upamento seyyathāpītiādimāha. Bhadro hi assājānīyo yasmiṃ kāraṇe damito hoti, taṃ	169	
PA_atk-s02_03a:169_3	jīvitahetupi nātikkamati. Evameva sāsane sammāpaṭipanno kulaputto sīlavelaṃ nātikkamati.	169	
PA_atk-s02_03a:169_4	Mukhādhāneti mukhaṭṭhapane.	169	
PA_atk-s02_03a:170_0	76. Satisampajaññāya cāti satisampajaññāhi samaṅgibhāvatthāya. Dve hi khīṇāsavā satatavihārī	170	
PA_atk-s02_03a:170_1	ca nosatatavihārī ca. Tattha satatavihārī yaṃkiñci kammaṃ katvāpi phalasamāpattiṃ	170	
PA_atk-s02_03a:170_2	samāpajjituṃ sakkoti, no satatavihārī pana appamattakepi kicce kiccappasuto hutvā	170	
PA_atk-s02_03a:170_3	phalasamāpattiṃ appetuṃ na sakkoti.	170	
PA_atk-s02_03a:171_0	Tatridaṃ vatthu – eko kira khīṇāsavatthero khīṇāsavasāmaṇeraṃ gahetvā araññavāsaṃ	171	
PA_atk-s02_03a:171_1	gato, tattha mahātherassa senāsanaṃ pattaṃ, sāmaṇerassa na pāpuṇāti, taṃ vitakkento	171	
PA_atk-s02_03a:171_2	thero ekadivasampi phalasamāpattiṃ appetuṃ nāsakkhi. Sāmaṇero pana temāsaṃ phalasamāpattiratiyā	171	
PA_atk-s02_03a:171_3	vītināmetvā “sappāyo, bhante, araññavāso jāto”ti theraṃ pucchi. Thero “na jāto, āvuso”ti	171	
PA_atk-s02_03a:171_4	āha. Iti yo evarūpo khīṇāsavo, so ime dhamme ādito paṭṭhāya āvajjitvāva samāpajjituṃ	171	
PA_atk-s02_03a:171_5	sakkhissatīti dassento “satisampajaññāya cā”ti āha.	171	
PA_atk-s02_03a:172	78. Yeme, bho gotamāti tathāgate kira kathayanteva brāhmaṇassa “ime puggalā na ārādhenti, ime ārādhentī”ti nayo udapādi, taṃ dassento evaṃ vattumāraddho.	17	
PA_atk-s02_03a:173	Paramajjadhammesūti ajjadhammā nāma chasatthāradhammā, tesu gotamavādova, paramo uttamoti attho. Sesaṃ sabbattha uttānamevāti.	17	
PA_atk-s02_03a:174	Papañcasūdaniyā majjhimanikāyaṭṭhakathāya	17	
PA_atk-s02_03a:175	Gaṇakamoggallānasuttavaṇṇanā niṭṭhitā.	17	
PA_atk-s02_03a:176	8. Gopakamoggallānasuttavaṇṇanā	17	
PA_atk-s02_03a:177_0	79. Evaṃ me sutanti gopakamoggallānasuttaṃ. Tattha aciraparinibbute bhagavatīti bhagavati	177	
PA_atk-s02_03a:177_1	aciraparinibbute, dhātubhājanīyaṃ katvā dhammasaṅgītiṃ kātuṃ rājagahaṃ āgatakāle.	177	
PA_atk-s02_03a:177_2	Rañño pajjotassa āsaṅkamānoti caṇḍapajjoto nāmesa rājā bimbisāramahārājassa sahāyo	177	
PA_atk-s02_03a:177_3	ahosi, jīvakaṃ pesetvā bhesajjakāritakālato paṭṭhāya pana daḷhamittova jāto, so “ajātasattunā	177	
PA_atk-s02_03a:177_4	devadattassa vacanaṃ gahetvā pitā ghātito”ti sutvā “mama piyamittaṃ ghātetvā esa	177	
PA_atk-s02_03a:177_5	rajjaṃ karissāmīti maññati, mayhaṃ sahāyassa sahāyānaṃ atthikabhāvaṃ jānāpessāmī”ti	177	
PA_atk-s02_03a:177_6	parisati vācaṃ abhāsi. Taṃ sutvā tassa āsaṅkā uppannā. Tena vuttaṃ “rañño pajjotassa	177	
PA_atk-s02_03a:177_7	āsaṅkamāno”ti. Kammantoti bahinagare nagarapaṭisaṅkhārāpanatthāya kammantaṭṭhānaṃ.	177	
PA_atk-s02_03a:178_0	Upasaṅkamīti mayaṃ dhammavinayasaṅgītiṃ kāressāmāti vicarāma, ayañca mahesakkho rājavallabho	178	
PA_atk-s02_03a:178_1	saṅgahe kate veḷuvanassa ārakkhaṃ kareyyāti maññamāno upasaṅkami. Tehi dhammehīti	178	
PA_atk-s02_03a:178_2	tehi sabbaññutaññāṇadhammehi. Sabbena sabbanti sabbākārena sabbaṃ. Sabbathā sabbanti	178	
PA_atk-s02_03a:178_3	sabbakoṭṭhāsehi sabbaṃ. Kiṃ pucchāmīti pucchati? Cha hi satthāro paṭhamataraṃ appaññātakulehi	178	
PA_atk-s02_03a:178_4	nikkhamitvā pabbajitā, te tathāgate dharamāneyeva kālaṃkatā, sāvakāpi nesaṃ appaññātakuleheva	178	
PA_atk-s02_03a:178_5	pabbajitā. Te tesaṃ accayena mahāvivādaṃ akaṃsu. Samaṇo pana gotamo mahākulā pabbajito,	178	
PA_atk-s02_03a:178_6	tassa accayena sāvakānaṃ mahāvivādo bhavissatīti ayaṃ kathā sakalajambudīpaṃ pattharamānā	178	
PA_atk-s02_03a:178_7	udapādi. Sammāsambuddhe ca dharante bhikkhūnaṃ vivādo nāhosi. Yopi ahosi, sopi tattheva	178	
PA_atk-s02_03a:178_8	vūpasamito. Parinibbutakāle panassa – “aṭṭhasaṭṭhiyojanasatasahassubbedhaṃ sineruṃ	178	
PA_atk-s02_03a:178_9	apavāhituṃ samatthassa vātassa purato purāṇapaṇṇaṃ kiṃ ṭhassati, dasa pāramiyo pūretvā	178	
PA_atk-s02_03a:178_10	sabbaññutaññāṇaṃ pattassa satthu alajjamāno maccurājā kassa lajjissatī”ti mahāsaṃvegaṃ	1781	
PA_atk-s02_03a:178_11	janetvā bhiyyosomattāya bhikkhū samaggā jātā ativiya upasantupasantā, kiṃ nu kho	1781	
PA_atk-s02_03a:178_12	etanti idaṃ pucchāmīti pucchati. Anusaññāyamānoti anusañjāyamāno, katākataṃ janantoti	1781	
PA_atk-s02_03a:178_13	attho. Anuvicaramāno vā.	1781	
PA_atk-s02_03a:179_0	80. Atthi nu khoti ayampi heṭṭhimapucchameva pucchati. Appaṭisaraṇeti appaṭisaraṇe	179	
PA_atk-s02_03a:179_1	dhammavinaye. Ko hetu sāmaggiyāti tumhākaṃ samaggabhāvassa ko hetu ko paccayo. Dhammappaṭisaraṇāti	179	
PA_atk-s02_03a:179_2	dhammo amhākaṃ paṭisaraṇaṃ, dhammo avassayoti dīpeti.	179	
PA_atk-s02_03a:180_0	81. Pavattatīti paguṇaṃ hutvā āgacchati. Āpatti hoti vītikkamoti ubhayametaṃ buddhassa	180	
PA_atk-s02_03a:180_1	āṇātikkamanameva. Yathādhammaṃ yathānusiṭṭhaṃ kāremāti yathā dhammo ca anusiṭṭhi	180	
PA_atk-s02_03a:180_2	ca ṭhitā, evaṃ kāremāti attho.	180	
PA_atk-s02_03a:181	Na kira no bhavanto kārenti dhammo no kāretīti padadvayepi no kāro nipātamattaṃ. Evaṃ sante na kira bhavanto kārenti, dhammova kāretīti ayamettha attho.	18	
PA_atk-s02_03a:182_0	83. Tagghāti ekaṃse nipāto. Kahaṃ pana bhavaṃ ānandoti kiṃ therassa veḷuvane vasanabhāvaṃ	182	
PA_atk-s02_03a:182_1	na jānātīti? Jānāti. Veḷuvanassa pana anena ārakkhā dinnā, tasmā attānaṃ ukkaṃsāpetukāmo	182	
PA_atk-s02_03a:182_2	pucchati. Kasmā pana tena tattha ārakkhā dinnā? So kira ekadivasaṃ mahākaccāyanattheraṃ	182	
PA_atk-s02_03a:182_3	gijjhakūṭā otarantaṃ disvā – “makkaṭo viya eso”ti āha. Bhagavā taṃ kathaṃ sutvā –	182	
PA_atk-s02_03a:182_4	“sace khamāpeti, iccetaṃ kusalaṃ. No ce khamāpeti, imasmiṃ veḷuvane gonaṅgalamakkaṭo	182	
PA_atk-s02_03a:182_5	bhavissatī”ti āha. So taṃ kathaṃ sutvā – “samaṇassa gotamassa kathāya dvedhābhāvo	182	
PA_atk-s02_03a:182_6	nāma natthi, pacchā me makkaṭabhūtakāle gocaraṭṭhānaṃ bhavissatī”ti veḷuvane nānāvidhe	182	
PA_atk-s02_03a:182_7	rukkhe ropetvā ārakkhaṃ adāsi. Aparabhāge kālaṃ katvā makkaṭo hutvā nibbatti. “Vassakārā”ti	182	
PA_atk-s02_03a:182_8	vutte āgantvā samīpe aṭṭhāsi. Tagghāti sabbavāresu ekaṃsavacaneyeva nipāto. Taggha,	182	
PA_atk-s02_03a:182_9	bho ānandāti evaṃ therena parisamajjhe attano ukkaṃsitabhāvaṃ ñatvā ahampi theraṃ	182	
PA_atk-s02_03a:182_10	ukkaṃsissāmīti evamāha.	1821	
PA_atk-s02_03a:183_0	84. Na ca kho, brāhmaṇāti thero kira cintesi “sammāsambuddhena vaṇṇitajjhānampi atthi,	183	
PA_atk-s02_03a:183_1	avaṇṇitajjhānampi atthi, ayaṃ pana brāhmaṇo sabbameva vaṇṇetīti pañhaṃ visaṃvādeti,	183	
PA_atk-s02_03a:183_2	na kho pana sakkā imassa mukhaṃ ulloketuṃ na piṇḍapātaṃ rakkhituṃ, pañhaṃ ujuṃ katvā	183	
PA_atk-s02_03a:183_3	kathessāmī”ti idaṃ vattuṃ āraddhaṃ. Antaraṃ karitvāti abbhantaraṃ karitvā. Evarūpaṃ	183	
PA_atk-s02_03a:183_4	kho, brāhmaṇa, so bhagavā jhānaṃ vaṇṇesīti idha sabbasaṅgāhakajjhānaṃ nāma kathitaṃ.	183	
PA_atk-s02_03a:184_0	Yaṃ no mayanti ayaṃ kira brāhmaṇo vassakārabrāhmaṇaṃ usūyati, tena pucchitapañhassa	184	
PA_atk-s02_03a:184_1	akathanaṃ paccāsīsamāno kathitabhāvaṃ ñatvā “vassakārena pucchitaṃ pañhaṃ punappunaṃ	184	
PA_atk-s02_03a:184_2	tassa nāmaṃ gaṇhanto vitthāretvā kathesi, mayā pucchitapañhaṃ pana yaṭṭhikoṭiyā uppīḷento	184	
PA_atk-s02_03a:184_3	viya ekadesameva kathesī”ti anattamano ahosi, tasmā evamāha. Sesaṃ sabbattha uttānamevāti.	184	
PA_atk-s02_03a:185	Papañcasūdaniyā majjhimanikāyaṭṭhakathāya	18	
PA_atk-s02_03a:186	Gopakamoggallānasuttavaṇṇanā niṭṭhitā.	18	
PA_atk-s02_03a:187	9. Mahāpuṇṇamasuttavaṇṇanā	18	
PA_atk-s02_03a:188_0	85. Evaṃ me sutanti mahāpuṇṇamasuttaṃ. Tattha tadahūti tasmiṃ ahu, tasmiṃ divaseti	188	
PA_atk-s02_03a:188_1	attho. Upavasanti etthāti uposatho. Upavasantīti sīlena vā anasanena vā upetā hutvā	188	
PA_atk-s02_03a:188_2	vasantīti attho. Ayaṃ panettha atthuddhāro – “āyāma, āvuso, kappina, uposathaṃ gamissāmā”tiādīsu	188	
PA_atk-s02_03a:188_3	hi pātimokkhuddeso uposatho. “Aṭṭhaṅgasamannāgato kho visākhe uposatho upavuttho”tiādīsu	188	
PA_atk-s02_03a:188_4	sīlaṃ. “Suddhassa ve sadā phaggu, suddhassuposatho sadā”tiādīsu upavāso. “Uposatho	188	
PA_atk-s02_03a:188_5	nāma nāgarājā”tiādīsu paññatti. “Na, bhikkhave, tadahuposathe sabhikkhukā āvāsā”tiādīsu	188	
PA_atk-s02_03a:188_6	upavasitabbadivaso. Idhāpi soyeva adhippeto. So panesa aṭṭhamīcātuddasīpannarasībhedena	188	
PA_atk-s02_03a:188_7	tividho. Tasmā sesadvayanivāraṇatthaṃ pannaraseti vuttaṃ. Tena vuttaṃ “upavasanti	188	
PA_atk-s02_03a:188_8	etthāti uposatho”ti. Māsapuṇṇatāya puṇṇā saṃpuṇṇāti puṇṇā. Mā-iti cando vuccati,	188	
PA_atk-s02_03a:188_9	so ettha puṇṇoti puṇṇamā. Evaṃ puṇṇāya puṇṇamāyāti imasmiṃ padadvaye attho veditabbo.	188	
PA_atk-s02_03a:189_0	Desanti kāraṇaṃ. Tena hi tvaṃ bhikkhu sake āsane nisīditvā pucchāti kasmā bhagavā	189	
PA_atk-s02_03a:189_1	ṭhitassa akathetvā nisīdāpesīti. Ayaṃ kira bhikkhu saṭṭhimattānaṃ padhāniyabhikkhūnaṃ	189	
PA_atk-s02_03a:189_2	saṅghatthero saṭṭhi bhikkhū gahetvā araññe vasati, te tassa santike kammaṭṭhānaṃ	189	
PA_atk-s02_03a:189_3	gahetvā ghaṭenti vāyamanti. Mahābhūtāni pariggaṇhanti upādārūpāni, nāmarūpapaccayalakkhaṇārammaṇikavipassanaṃ	189	
PA_atk-s02_03a:189_4	pariggaṇhanti. Atha ne ācariyupaṭṭhānaṃ āgantvā vanditvā nisinne thero mahābhūtapariggahādīni	189	
PA_atk-s02_03a:189_5	pucchati. Te sabbaṃ kathenti, maggaphalapañhaṃ pucchitā pana kathetuṃ na sakkonti.	189	
PA_atk-s02_03a:189_6	Atha thero cintesi – “mama santike etesaṃ ovādassa parihāni natthi, ime ca āraddhavīriyā	189	
PA_atk-s02_03a:189_7	viharanti. Kukkuṭassa pānīyapivanakālamattampi nesaṃ pamādakiriyā natthi. Evaṃ santepi	189	
PA_atk-s02_03a:189_8	maggaphalāni nibbattetuṃ na sakkonti. Ahaṃ imesaṃ ajjhāsayaṃ na jānāmi, buddhaveneyyā	189	
PA_atk-s02_03a:189_9	ete bhavissanti, gahetvā ne satthu santikaṃ gacchāmi, atha nesaṃ satthā cariyavasena	189	
PA_atk-s02_03a:189_10	dhammaṃ desessatī”ti, te bhikkhū gahetvā satthu santikaṃ āgato.	1891	
PA_atk-s02_03a:190	Satthāpi sāyanhasamaye ānandattherena upanītaṃ udakaṃ ādāya sarīraṃ utuṃ gaṇhāpetvā migāramātupāsādapariveṇe paññattavarabuddhāsane nisīdi, bhikkhusaṅghopi naṃ parivāretvā nisīdi.	19	
PA_atk-s02_03a:191_0	Tasmiṃ samaye sūriyo atthaṅgameti, cando uggacchati, majjhaṭṭhāne ca bhagavā nisinno.	191	
PA_atk-s02_03a:191_1	Candassa pabhā natthi, sūriyassa pabhā natthi, candimasūriyānaṃ pabhaṃ makkhetvā	191	
PA_atk-s02_03a:191_2	chabbaṇṇā yamakabuddharasmiyo vijjotamānā puñjā puñjā hutvā disāvidisāsu dhāvantīti	191	
PA_atk-s02_03a:191_3	sabbaṃ heṭṭhā vuttanayena vitthāretabbaṃ. Vaṇṇabhūmi nāmesā, dhammakathikassevettha	191	
PA_atk-s02_03a:191_4	thāmo pamāṇaṃ, yattakaṃ sakkoti, tattakaṃ kathetabbaṃ. Dukkathitanti na vattabbaṃ.	191	
PA_atk-s02_03a:191_5	Evaṃ sannisinnāya parisāya thero uṭṭhahitvā satthāraṃ pañhassa okāsaṃ kāresi. Tato	191	
PA_atk-s02_03a:191_6	bhagavā – “sace imasmiṃ ṭhitake pucchante ‘ācariyo no uṭṭhito’ti sesabhikkhū uṭṭhahissanti,	191	
PA_atk-s02_03a:191_7	evaṃ tathāgate agāravo kato bhavissati. Atha nisinnāva pucchissanti, ācariye agāravo	191	
PA_atk-s02_03a:191_8	kato bhavissati, ekaggā hutvā dhammadesanaṃ paṭicchituṃ na sakkuṇissanti. Ācariye	191	
PA_atk-s02_03a:191_9	pana nisinne tepi nisīdissanti. Tato ekaggā dhammadesanaṃ paṭicchituṃ sakkuṇissantī”ti	191	
PA_atk-s02_03a:191_10	iminā kāraṇena bhagavā ṭhitassa akathetvā nisīdāpetīti.	1911	
PA_atk-s02_03a:192_0	Ime nu kho, bhanteti vimatipucchā viya kathitā. Thero pana pañcakkhandhānaṃ udayabbayaṃ	192	
PA_atk-s02_03a:192_1	pariggaṇhitvā arahattaṃ patto mahākhīṇāsavo, natthi etassa vimati. Jānantenapi pana	192	
PA_atk-s02_03a:192_2	ajānantena viya hutvā pucchituṃ vaṭṭati. Sace hi jānanto viya pucchati, “jānāti aya”nti	192	
PA_atk-s02_03a:192_3	tassa tassa vissajjento ekadesameva katheti. Ajānantena viya pucchite pana kathento	192	
PA_atk-s02_03a:192_4	ito ca etto ca kāraṇaṃ āharitvā pākaṭaṃ katvā katheti. Koci pana ajānantopi jānanto	192	
PA_atk-s02_03a:192_5	viya pucchati. Thero evarūpaṃ vacanaṃ kiṃ karissati, jānantoyeva pana ajānanto viya	192	
PA_atk-s02_03a:192_6	pucchatīti veditabbo.	192	
PA_atk-s02_03a:193_0	Chandamūlakāti taṇhāmūlakā. Evaṃrūpo siyanti sace odāto hotukāmo, haritālavaṇṇo vā	193	
PA_atk-s02_03a:193_1	manosilāvaṇṇo vā siyanti pattheti. Sace kāḷo hotukāmo, nīluppalavaṇṇo vā añjanavaṇṇo	193	
PA_atk-s02_03a:193_2	vā atasīpupphavaṇṇo vā siyanti pattheti. Evaṃvedanoti kusalavedano vā sukhavedano	193	
PA_atk-s02_03a:193_3	vā siyanti pattheti. Saññādīsupi eseva nayo. Yasmā pana atīte patthanā nāma natthi,	193	
PA_atk-s02_03a:193_4	patthentenāpi ca na sakkā taṃ laddhuṃ, paccuppannepi na hoti, na hi odāto kāḷabhāvaṃ	193	
PA_atk-s02_03a:193_5	patthetvā paccuppanne kāḷo hoti, na kāḷo vā odāto, dīgho vā rasso, rasso vā dīgho,	193	
PA_atk-s02_03a:193_6	dānaṃ pana datvā sīlaṃ vā samādiyitvā “anāgate khattiyo vā homi brāhmaṇo vā”ti patthentassa	193	
PA_atk-s02_03a:193_7	patthanā samijjhati. Tasmā anāgatameva gahitaṃ.	193	
PA_atk-s02_03a:194	Khandhādhivacananti khandhānaṃ khandhapaṇṇatti kittakena hotīti pucchati.	19	
PA_atk-s02_03a:195_0	Mahābhūtā hetūti “tayo kusalahetū”tiādīsu hi hetuhetu vutto. Avijjā puññābhisaṅkhārādīnaṃ	195	
PA_atk-s02_03a:195_1	sādhāraṇattā sādhāraṇahetu. Kusalākusalaṃ attano attano vipākadāne uttamahetu. Idha	195	
PA_atk-s02_03a:195_2	paccayahetu adhippeto. Tattha pathavīdhātu mahābhūtaṃ itaresaṃ tiṇṇaṃ bhūtānaṃ upādārūpassa	195	
PA_atk-s02_03a:195_3	ca paññāpanāya dassanatthāya hetu ceva paccayo ca. Evaṃ sesesupi yojanā veditabbā.	195	
PA_atk-s02_03a:196_0	Phassoti “phuṭṭho, bhikkhave, vedeti, phuṭṭho sañjānāti, phuṭṭho cetetī”ti vacanato	196	
PA_atk-s02_03a:196_1	phasso tiṇṇaṃ khandhānaṃ paññāpanāya hetu ceva paccayo ca. Viññāṇakkhandhassāti ettha	196	
PA_atk-s02_03a:196_2	paṭisandhiviññāṇena tāva saddhiṃ gabbhaseyyakānaṃ uparimaparicchedena samatiṃsa rūpāni	196	
PA_atk-s02_03a:196_3	sampayuttā ca tayo khandhā uppajjanti, taṃ nāmarūpaṃ paṭisandhiviññāṇassa paññāpanāya	196	
PA_atk-s02_03a:196_4	hetu ceva paccayo ca. Cakkhudvāre cakkhupasādo ceva rūpārammaṇañca rūpaṃ, sampayuttā	196	
PA_atk-s02_03a:196_5	tayo khandhā nāmaṃ. Taṃ nāmarūpaṃ cakkhuviññāṇassa paññāpanāya hetu ceva paccayo	196	
PA_atk-s02_03a:196_6	ca. Eseva nayo sesaviññāṇesu.	196	
PA_atk-s02_03a:197	87. Kathaṃ pana, bhanteti idaṃ kittakena nu khoti vaṭṭaṃ pucchanto evamāha. Sakkāyadiṭṭhi na hotīti idaṃ vivaṭṭaṃ pucchanto evamāha.	19	
PA_atk-s02_03a:198_0	88. Ayaṃ rūpe assādoti iminā pariññāpaṭivedho ceva dukkhasaccañca kathitaṃ. Ayaṃ	198	
PA_atk-s02_03a:198_1	rūpe ādīnavoti iminā pahānapaṭivedho ceva samudayasaccañca. Idaṃ rūpe nissaraṇanti	198	
PA_atk-s02_03a:198_2	iminā sacchikiriyāpaṭivedho ceva nirodhasaccañca. Ye imesu tīsu ṭhānesu sammādiṭṭhiādayo	198	
PA_atk-s02_03a:198_3	dhammā, ayaṃ bhāvanāpaṭivedho maggasaccaṃ. Sesapadesupi eseva nayo.	198	
PA_atk-s02_03a:199_0	89. Bahiddhāti parassa saviññāṇake kāye. Sabbanimittesūti iminā pana anindriyabaddhampi	199	
PA_atk-s02_03a:199_1	saṅgaṇhāti. “Saviññāṇake kāye”ti vacanena vā attano ca parassa ca kāyo gahitova,	199	
PA_atk-s02_03a:199_2	bahiddhā ca sabbanimittaggahaṇena anindriyabaddhaṃ gaṇhāti.	199	
PA_atk-s02_03a:200_0	90. Anattakatānīti anattani ṭhatvā katāni. Kamattānaṃ phusissantīti katarasmiṃ attani	200	
PA_atk-s02_03a:200_1	ṭhatvā vipākaṃ dassentīti sassatadassanaṃ okkamanto evamāha. Taṇhādhipateyyenāti	200	
PA_atk-s02_03a:200_2	taṇhājeṭṭhakena. Tatra tatrāti tesu tesu dhammesu. Saṭṭhimattānanti ime bhikkhū pakatikammaṭṭhānaṃ	200	
PA_atk-s02_03a:200_3	jahitvā aññaṃ navakammaṭṭhānaṃ sammasantā pallaṅkaṃ abhinditvā tasmiṃyeva āsane arahattaṃ	200	
PA_atk-s02_03a:200_4	pāpuṇiṃsu. Sesaṃ sabbattha uttānamevāti.	200	
PA_atk-s02_03a:201	Papañcasūdaniyā majjhimanikāyaṭṭhakathāya	20	
PA_atk-s02_03a:202	Mahāpuṇṇamasuttavaṇṇanā niṭṭhitā.	20	
PA_atk-s02_03a:203	10. Cūḷapuṇṇamasuttavaṇṇanā	20	
PA_atk-s02_03a:204_0	91. Evaṃ me sutanti cūḷapuṇṇamasuttaṃ. Tattha tuṇhībhūtaṃ tuṇhībhūtanti yaṃ yaṃ disaṃ	204	
PA_atk-s02_03a:204_1	anuviloketi, tattha tattha tuṇhībhūtameva. Anuviloketvāti pañcapasādapaṭimaṇḍitāni	204	
PA_atk-s02_03a:204_2	akkhīni ummīletvā tato tato viloketvā antamaso hatthakukkuccapādakukkuccānampi abhāvaṃ	204	
PA_atk-s02_03a:204_3	disvā. Asappurisoti pāpapuriso. No hetaṃ, bhanteti yasmā andho andhaṃ viya so taṃ	204	
PA_atk-s02_03a:204_4	jānituṃ na sakkoti, tasmā evamāhaṃsu. Eteneva nayena ito paresupi vāresu attho veditabbo.	204	
PA_atk-s02_03a:204_5	Assaddhasamannāgatoti pāpadhammasamannāgato. Asappurisabhattīti asappurisasevano.	204	
PA_atk-s02_03a:204_6	Asappurisacintīti asappurisacintāya cintako. Asappurisamantīti asappurisamantanaṃ	204	
PA_atk-s02_03a:204_7	mantetā. Asappurisavācoti asappurisavācaṃ bhāsitā. Asappurisakammantoti asappurisakammānaṃ	204	
PA_atk-s02_03a:204_8	kattā. Asappurisadiṭṭhīti asappurisadiṭṭhiyā samannāgato. Asappurisadānanti asappurisehi	204	
PA_atk-s02_03a:204_9	dātabbaṃ dānaṃ. Tyāssa mittāti te assa mittā. Attabyābādhāyapi cetetīti pāṇaṃ hanissāmi,	204	
PA_atk-s02_03a:204_10	adinnaṃ ādiyissāmi, micchā carissāmi, dasa akusalakammapathe samādāya vattissāmīti	2041	
PA_atk-s02_03a:204_11	evaṃ attano dukkhatthāya cinteti. Parabyābādhāyāti yathā asuko asukaṃ pāṇaṃ hanti,	2041	
PA_atk-s02_03a:204_12	asukassa santakaṃ adinnaṃ ādiyati, dasa akusalakammapathe samādāya vattati, evaṃ	2041	
PA_atk-s02_03a:204_13	naṃ āṇāpessāmīti evaṃ parassa dukkhatthāya cinteti. Ubhayabyābādhāyāti ahaṃ asukañca	2041	
PA_atk-s02_03a:204_14	asukañca gahetvā dasa akusalakammapathe samādāya vattissāmīti evaṃ ubhayadukkhatthāya cintetīti.	2041	
PA_atk-s02_03a:205_0	Attabyābādhāyapi mantetītiādīsu ahaṃ dasa akusalakammapathe samādāya vattissāmīti	205	
PA_atk-s02_03a:205_1	mantento attabyābādhāya manteti nāma. Asukaṃ dasa akusalakammapathe samādapessāmīti	205	
PA_atk-s02_03a:205_2	mantento parabyābādhāya manteti nāma. Aññena saddhiṃ – “mayaṃ ubhopi ekato hutvā	205	
PA_atk-s02_03a:205_3	dasa akusalakammapathe samādāya vattissāmā”ti mantento ubhayabyābādhāya manteti nāma.	205	
PA_atk-s02_03a:206_0	Asakkaccaṃ dānaṃ detīti deyyadhammampi puggalampi na sakkaroti. Deyyadhammaṃ na sakkaroti	206	
PA_atk-s02_03a:206_1	nāma uttaṇḍulādidosasamannāgataṃ āhāraṃ deti, na pasannaṃ karoti. Puggalaṃ na sakkaroti	206	
PA_atk-s02_03a:206_2	nāma nisīdanaṭṭhānaṃ asammajjitvā yattha vā tattha vā nisīdāpetvā yaṃ vā taṃ vā ādhārakaṃ	206	
PA_atk-s02_03a:206_3	ṭhapetvā dānaṃ deti. Asahatthāti attano hatthena, na deti, dāsakammakārādīhi dāpeti.	206	
PA_atk-s02_03a:206_4	Acittikatvāti heṭṭhā vuttanayena deyyadhammepi puggalepi na cittīkāraṃ katvā deti.	206	
PA_atk-s02_03a:206_5	Apaviddhanti chaḍḍetukāmo hutvā vammike uragaṃ pakkhipanto viya deti. Anāgamanadiṭṭhikoti	206	
PA_atk-s02_03a:206_6	no phalapāṭikaṅkhī hutvā deti.	206	
PA_atk-s02_03a:207_0	Tattha upapajjatīti na dānaṃ datvā niraye upapajjati. Yaṃ pana tena pāpaladdhikāya	207	
PA_atk-s02_03a:207_1	micchādassanaṃ gahitaṃ, tāya micchādiṭṭhiyā niraye upapajjati. Sukkapakkho vuttapaṭipakkhanayena	207	
PA_atk-s02_03a:207_2	veditabbo. Devamahattatāti chakāmāvacaradevā. Manussamahattatāti tiṇṇaṃ kulānaṃ sampatti.	207	
PA_atk-s02_03a:207_3	Sesaṃ sabbattha uttānameva. Idaṃ pana suttaṃ suddhavaṭṭavaseneva kathitanti.	207	
PA_atk-s02_03a:208	Papañcasūdaniyā majjhimanikāyaṭṭhakathāya	20	
PA_atk-s02_03a:209	Cūḷapuṇṇamasuttavaṇṇanā niṭṭhitā.	20	
PA_atk-s02_03a:210	Paṭhamavaggavaṇṇanā niṭṭhitā.	21	
PA_atk-s02_03a:211	2. Anupadavaggo	21	
PA_atk-s02_03a:212	1. Anupadasuttavaṇṇanā	21	
PA_atk-s02_03a:213_0	93. Evaṃ me sutanti anupadasuttaṃ. Tattha etadavocāti etaṃ “paṇḍito”tiādinā nayena	213	
PA_atk-s02_03a:213_1	dhammasenāpatisāriputtattherassa guṇakathaṃ avoca. Kasmā? Avasesattheresu hi mahāmoggallānattherassa	213	
PA_atk-s02_03a:213_2	iddhimāti guṇo pākaṭo, mahākassapassa dhutavādoti, anuruddhattherassa dibbacakkhukoti,	213	
PA_atk-s02_03a:213_3	upālittherassa vinayadharoti, revatattherassa jhāyī jhānābhiratoti, ānandattherassa	213	
PA_atk-s02_03a:213_4	bahussutoti. Evaṃ tesaṃ tesaṃ therānaṃ te te guṇā pākaṭā, sāriputtattherassa pana	213	
PA_atk-s02_03a:213_5	apākaṭā. Kasmā? Paññavato hi guṇā na sakkā akathitā jānituṃ. Iti bhagavā “sāriputtassa	213	
PA_atk-s02_03a:213_6	guṇe kathessāmī”ti sabhāgaparisāya sannipātaṃ āgamesi. Visabhāgapuggalānañhi santike	213	
PA_atk-s02_03a:213_7	vaṇṇaṃ kathetuṃ na vaṭṭati, te vaṇṇe kathiyamāne avaṇṇameva kathenti. Imasmiṃ pana	213	
PA_atk-s02_03a:213_8	divase therassa sabhāgaparisā sannipati, tassā sannipatitabhāvaṃ disvā satthā vaṇṇaṃ	213	
PA_atk-s02_03a:213_9	kathento imaṃ desanaṃ ārabhi.	213	
PA_atk-s02_03a:214	Tattha paṇḍitoti dhātukusalatā āyatanakusalatā paṭiccasamuppādakusalatā ṭhānāṭṭhānakusalatāti imehi catūhi kāraṇehi paṇḍito. Mahāpaññotiādīsu mahāpaññādīhi samannāgatoti attho.	21	
PA_atk-s02_03a:215_0	Tatridaṃ mahāpaññādīnaṃ nānattaṃ – tattha katamā mahāpaññā? Mahante sīlakkhandhe	215	
PA_atk-s02_03a:215_1	pariggaṇhātīti mahāpaññā, mahante samādhikkhandhe, paññākkhandhe, vimuttikkhandhe,	215	
PA_atk-s02_03a:215_2	vimuttiñāṇadassanakkhandhe pariggaṇhātīti mahāpaññā, mahantāni ṭhānāṭṭhānāni, mahantā	215	
PA_atk-s02_03a:215_3	vihārasamāpattiyo, mahantāni ariyasaccāni, mahante satipaṭṭhāne, sammappadhāne, iddhipāde,	215	
PA_atk-s02_03a:215_4	mahantāni indriyāni, balāni, bojjhaṅgāni, mahante ariyamagge, mahantāni sāmaññaphalāni,	215	
PA_atk-s02_03a:215_5	mahantā abhiññāyo, mahantaṃ paramatthaṃ nibbānaṃ pariggaṇhātīti mahāpaññā.	215	
PA_atk-s02_03a:216_0	Katamā puthupaññā, puthu nānākhandhesu ñāṇaṃ pavattatīti puthupaññā. Puthu nānādhātūsu,	216	
PA_atk-s02_03a:216_1	puthu nānāāyatanesu, puthu nānāatthesu, puthu nānāpaṭiccasamuppādesu, puthu nānāsuññatamanupalabbhesu,	216	
PA_atk-s02_03a:216_2	puthu nānāatthesu, dhammesu, niruttīsu, paṭibhānesu, puthu nānāsīlakkhandhesu, puthu	216	
PA_atk-s02_03a:216_3	nānāsamādhi-paññā-vimutti-vimuttiñāṇadassanakkhandhesu, puthu nānāṭhānāṭṭhānesu,	216	
PA_atk-s02_03a:216_4	puthu nānāvihārasamāpattīsu, puthu nānāariyasaccesu, puthu nānāsatipaṭṭhānesu, sammappadhānesu,	216	
PA_atk-s02_03a:216_5	iddhipādesu, indriyesu, balesu, bojjhaṅgesu, puthu nānāariyamaggesu, sāmaññaphalesu,	216	
PA_atk-s02_03a:216_6	abhiññāsu, puthu nānājanasādhāraṇe dhamme samatikkamma paramatthe nibbāne ñāṇaṃ pavattatīti puthupaññā.	216	
PA_atk-s02_03a:217_0	Katamā hāsapaññā, idhekacco hāsabahulo vedabahulo tuṭṭhibahulo pāmojjabahulo sīlaṃ	217	
PA_atk-s02_03a:217_1	paripūreti, indriyasaṃvaraṃ paripūreti, bhojane mattaññutaṃ, jāgariyānuyogaṃ, sīlakkhandhaṃ,	217	
PA_atk-s02_03a:217_2	samādhikkhandhaṃ, paññākkhandhaṃ, vimuttikkhandhaṃ, vimuttiñāṇadassanakkhandhaṃ paripūretīti	217	
PA_atk-s02_03a:217_3	hāsapaññā. Hāsabahulo pāmojjabahulo ṭhānāṭṭhānaṃ paṭivijjhati, hāsabahulo vihārasamāpattiyo	217	
PA_atk-s02_03a:217_4	paripūretīti hāsapaññā, hāsabahulo ariyasaccāni paṭivijjhati. Satipaṭṭhāne, sammappadhāne,	217	
PA_atk-s02_03a:217_5	iddhipāde, indriyāni, balāni, bojjhaṅgāni, ariyamaggaṃ bhāvetīti hāsapaññā, hāsabahulo	217	
PA_atk-s02_03a:217_6	sāmaññaphalāni sacchikaroti, abhiññāyo paṭivijjhatīti hāsapaññā, hāsabahulo vedatuṭṭhipāmojjabahulo	217	
PA_atk-s02_03a:217_7	paramatthaṃ nibbānaṃ sacchikarotīti hāsapaññā.	217	
PA_atk-s02_03a:218_0	Katamā javanapaññā, yaṃkiñci rūpaṃ atītānāgatapaccuppannaṃ…pe… yaṃ dūre santike vā,	218	
PA_atk-s02_03a:218_1	sabbaṃ rūpaṃ aniccato khippaṃ javatīti javanapaññā. Dukkhato khippaṃ… anattato khippaṃ	218	
PA_atk-s02_03a:218_2	javatīti javanapaññā. Yā kāci vedanā…pe… yaṃkiñci viññāṇaṃ atītānāgatapaccuppannaṃ…pe…	218	
PA_atk-s02_03a:218_3	sabbaṃ viññāṇaṃ aniccato dukkhato anattato khippaṃ javatīti javanapaññā. Cakkhu…pe…	218	
PA_atk-s02_03a:218_4	jarāmaraṇaṃ atītānāgatapaccuppannaṃ aniccato dukkhato anattato khippaṃ javatīti javanapaññā.	218	
PA_atk-s02_03a:218_5	Rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti	218	
PA_atk-s02_03a:218_6	tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti	218	
PA_atk-s02_03a:218_7	javanapaññā. Vedanā, saññā, saṅkhārā, viññāṇaṃ, cakkhu…pe… jarāmaraṇaṃ atītānāgatapaccuppannaṃ	218	
PA_atk-s02_03a:218_8	aniccaṃ khayaṭṭhena…pe… vibhūtaṃ katvā jarāmaraṇanirodhe nibbāne khippaṃ javatīti	218	
PA_atk-s02_03a:218_9	javanapaññā. Rūpaṃ atītānāgatapaccuppannaṃ…pe… viññāṇaṃ. Cakkhu…pe… jarāmaraṇaṃ atītānāgatapaccuppannaṃ	218	
PA_atk-s02_03a:218_10	aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhammanti	2181	
PA_atk-s02_03a:218_11	tulayitvā tīrayitvā vibhāvayitvā vibhūtaṃ katvā jarāmaraṇanirodhe nibbāne khippaṃ	2181	
PA_atk-s02_03a:218_12	javatīti javanapaññā.	2181	
PA_atk-s02_03a:219_0	Katamā tikkhapaññā, khippaṃ kilese chindatīti tikkhapaññā. Uppannaṃ kāmavitakkaṃ	219	
PA_atk-s02_03a:219_1	nādhivāseti, uppannaṃ byāpādavitakkaṃ, uppannaṃ vihiṃsāvitakkaṃ, uppannuppanne pāpake	219	
PA_atk-s02_03a:219_2	akusale dhamme, uppannaṃ rāgaṃ, dosaṃ, mohaṃ, kodhaṃ, upanāhaṃ, makkhaṃ, paḷāsaṃ,	219	
PA_atk-s02_03a:219_3	issaṃ, macchariyaṃ, māyaṃ, sāṭheyyaṃ, thambhaṃ, sārambhaṃ, mānaṃ, atimānaṃ, madaṃ,	219	
PA_atk-s02_03a:219_4	pamādaṃ, sabbe kilese, sabbe duccarite, sabbe abhisaṅkhāre, sabbe bhavagāmikamme	219	
PA_atk-s02_03a:219_5	nādhivāseti pajahati vinodeti byantīkaroti anabhāvaṃ gametīti tikkhapaññā. Ekasmiṃ	219	
PA_atk-s02_03a:219_6	āsane cattāro ariyamaggā, cattāri sāmaññaphalāni, catasso paṭisambhidāyo, cha ca	219	
PA_atk-s02_03a:219_7	abhiññāyo adhigatā honti sacchikatā passitā paññāyāti tikkhapaññā.	219	
PA_atk-s02_03a:220_0	Katamā nibbedhikapaññā, idhekacco sabbasaṅkhāresu ubbegabahulo hoti uttāsabahulo	220	
PA_atk-s02_03a:220_1	ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,	220	
PA_atk-s02_03a:220_2	anibbiddhapubbaṃ appadālitapubbaṃ lobhakkhandhaṃ nibbijjhati padāletīti nibbedhikapaññā.	220	
PA_atk-s02_03a:220_3	Anibbiddhapubbaṃ appadālitapubbaṃ dosakkhandhaṃ, mohakkhandhaṃ, kodhaṃ, upanāhaṃ…pe…	220	
PA_atk-s02_03a:220_4	sabbe bhavagāmikamme nibbijjhati padāletīti nibbedhikapaññā.	220	
PA_atk-s02_03a:221_0	Anupadadhammavipassananti samāpattivasena vā jhānaṅgavasena vā anupaṭipāṭiyā dhammavipassanaṃ	221	
PA_atk-s02_03a:221_1	vipassati, evaṃ vipassanto addhamāsena arahattaṃ patto. Mahāmoggallānatthero pana	221	
PA_atk-s02_03a:221_2	sattahi divasehi. Evaṃ santepi sāriputtatthero mahāpaññavantataro. Mahāmoggallānatthero	221	
PA_atk-s02_03a:221_3	hi sāvakānaṃ sammasanacāraṃ yaṭṭhikoṭiyā uppīḷento viya ekadesameva sammasanto satta	221	
PA_atk-s02_03a:221_4	divase vāyamitvā arahattaṃ patto. Sāriputtatthero ṭhapetvā buddhānaṃ paccekabuddhānañca	221	
PA_atk-s02_03a:221_5	sammasanacāraṃ sāvakānaṃ sammasanacāraṃ nippadesaṃ sammasi. Evaṃ sammasanto addhamāsaṃ	221	
PA_atk-s02_03a:221_6	vāyami. Arahattañca kira patvā aññāsi – “ṭhapetvā buddhe ca paccekabuddhe ca añño	221	
PA_atk-s02_03a:221_7	sāvako nāma paññāya mayā pattabbaṃ pattuṃ samattho nāma na bhavissatī”ti. Yathā hi	221	
PA_atk-s02_03a:221_8	puriso veḷuyaṭṭhiṃ gaṇhissāmīti mahājaṭaṃ veḷuṃ disvā jaṭaṃ chindantassa papañco	221	
PA_atk-s02_03a:221_9	bhavissatīti antarena hatthaṃ pavesetvā sampattameva yaṭṭhiṃ mūle ca agge ca chinditvā	221	
PA_atk-s02_03a:221_10	ādāya pakkameyya, so kiñcāpi paṭhamataraṃ gacchati, yaṭṭhiṃ pana sāraṃ vā ujuṃ vā	2211	
PA_atk-s02_03a:221_11	na labhati. Aparo ca tathārūpameva veṇuṃ disvā “sace sampattaṃ yaṭṭhiṃ gaṇhissāmi,	2211	
PA_atk-s02_03a:221_12	sāraṃ vā ujuṃ vā na labhissāmī”ti kacchaṃ bandhitvā mahantena satthena veṇujaṭaṃ	2211	
PA_atk-s02_03a:221_13	chinditvā sārā ceva ujū ca yaṭṭhiyo uccinitvā ādāya pakkameyya. Ayaṃ kiñcāpi pacchā	2211	
PA_atk-s02_03a:221_14	gacchati, yaṭṭhiyo pana sārā ceva ujū ca labhati. Evaṃsampadamidaṃ veditabbaṃ imesaṃ	2211	
PA_atk-s02_03a:221_15	dvinnaṃ therānaṃ padhānaṃ.	2211	
PA_atk-s02_03a:222_0	Evaṃ pana addhamāsaṃ vāyamitvā dhammasenāpati sāriputtatthero sūkarakhataleṇadvāre	222	
PA_atk-s02_03a:222_1	bhāgineyyassa dīghanakhaparibbājakassa vedanāpariggahasuttante desiyamāne dasabalaṃ	222	
PA_atk-s02_03a:222_2	bījayamāno ṭhito desanānusārena ñāṇaṃ pesetvā pabbajitadivasato pannarasame divase	222	
PA_atk-s02_03a:222_3	sāvakapāramiñāṇassa matthakaṃ patvā sattasaṭṭhi ñāṇāni paṭivijjhitvā soḷasavidhaṃ paññaṃ anuppatto.	222	
PA_atk-s02_03a:223_0	Tatridaṃ, bhikkhave, sāriputtassa anupadadhammavipassanāyāti yā anupadadhammavipassanaṃ	223	
PA_atk-s02_03a:223_1	vipassatīti anupadadhammavipassanā vuttā, tatra anupadadhammavipassanāya sāriputtassa	223	
PA_atk-s02_03a:223_2	idaṃ hoti. Idāni vattabbaṃ taṃ taṃ vipassanākoṭṭhāsaṃ sandhāyetaṃ vuttaṃ.	223	
PA_atk-s02_03a:224_0	94. Paṭhame jhāneti ye paṭhame jhāne antosamāpattiyaṃ dhammā. Tyāssāti te assa. Anupadavavatthitā	224	
PA_atk-s02_03a:224_1	hontīti anupaṭipāṭiyā vavatthitā paricchinnā ñātā viditā honti. Kathaṃ? Thero hi	224	
PA_atk-s02_03a:224_2	te dhamme olokento abhiniropanalakkhaṇo vitakko vattatīti jānāti. Tathā anumajjanalakkhaṇo	224	
PA_atk-s02_03a:224_3	vicāro, pharaṇalakkhaṇā pīti, sātalakkhaṇaṃ sukhaṃ, avikkhepalakkhaṇā cittekaggatā,	224	
PA_atk-s02_03a:224_4	phusanalakkhaṇo phasso vedayitalakkhaṇā vedanā, sañjānanalakkhaṇā saññā, cetayitalakkhaṇā	224	
PA_atk-s02_03a:224_5	cetanā, vijānanalakkhaṇaṃ viññāṇaṃ, kattukamyatālakkhaṇo chando, adhimokkhalakkhaṇo	224	
PA_atk-s02_03a:224_6	adhimokkho, paggāhalakkhaṇaṃ vīriyaṃ upaṭṭhānalakkhaṇā sati, majjhattalakkhaṇā upekkhā,	224	
PA_atk-s02_03a:224_7	anunayamanasikāralakkhaṇo manasikāro vattatīti jānāti. Evaṃ jānaṃ abhiniropanaṭṭhena	224	
PA_atk-s02_03a:224_8	vitakkaṃ sabhāvato vavatthapeti…pe… anunayamanasikāraṇaṭṭhena manasikāraṃ sabhāvabhāvato	224	
PA_atk-s02_03a:224_9	vavatthapeti. Tena vuttaṃ “tyāssa dhammā anupadavavatthitā hontī”ti.	224	
PA_atk-s02_03a:225_0	Viditā uppajjantīti uppajjamānā viditā pākaṭāva hutvā uppajjanti. Viditā upaṭṭhahantīti	225	
PA_atk-s02_03a:225_1	tiṭṭhamānāpi viditā pākaṭāva hutvā tiṭṭhanti. Viditā abbhatthaṃ gacchantīti nirujjhamānāpi	225	
PA_atk-s02_03a:225_2	viditā pākaṭāva hutvā nirujjhanti. Ettha pana taṃñāṇatā ceva ñāṇabahutā ca mocetabbā.	225	
PA_atk-s02_03a:225_3	Yathā hi teneva aṅgulaggena taṃ aṅgulaggaṃ na sakkā phusituṃ, evameva teneva cittena	225	
PA_atk-s02_03a:225_4	tassa cittassa uppādo vā ṭhiti vā bhaṅgo vā na sakkā jānitunti. Evaṃ tāva taṃñāṇatā	225	
PA_atk-s02_03a:225_5	mocetabbā. Yadi pana dve cittāni ekato uppajjeyyuṃ, ekena cittena ekassa uppādo vā	225	
PA_atk-s02_03a:225_6	ṭhiti vā bhaṅgo vā sakkā bhaveyya jānituṃ. Dve pana phassā vā vedanā vā saññā vā	225	
PA_atk-s02_03a:225_7	cetanā vā cittāni vā ekato uppajjanakāni nāma natthi, ekekameva uppajjati. Evaṃ ñāṇabahutā	225	
PA_atk-s02_03a:225_8	mocetabbā. Evaṃ sante kathaṃ? Mahātherassa antosamāpattiyaṃ soḷasa dhammā viditā	225	
PA_atk-s02_03a:225_9	pākaṭā hontīti. Vatthārammaṇānaṃ pariggahitatāya. Therena hi vatthu ceva ārammaṇañca	225	
PA_atk-s02_03a:225_10	pariggahitaṃ, tenassa tesaṃ dhammānaṃ uppādaṃ āvajjantassa uppādo pākaṭo hoti, ṭhānaṃ	2251	
PA_atk-s02_03a:225_11	āvajjantassa ṭhānaṃ pākaṭaṃ hoti, bhedaṃ āvajjantassa bhedo pākaṭo hoti. Tena vuttaṃ	2251	
PA_atk-s02_03a:225_12	“viditā uppajjanti viditā upaṭṭhahanti viditā abbhatthaṃ gacchantī”ti. Ahutvā sambhontīti	2251	
PA_atk-s02_03a:225_13	iminā udayaṃ passati. Hutvā paṭiventīti iminā vayaṃ passati.	2251	
PA_atk-s02_03a:226_0	Anupāyoti rāgavasena anupagamano hutvā. Anapāyoti paṭighavasena anapagato. Anissitoti	226	
PA_atk-s02_03a:226_1	taṇhādiṭṭhinissayehi anissito. Appaṭibaddhoti chandarāgena abaddho. Vippamuttoti	226	
PA_atk-s02_03a:226_2	kāmarāgato vippamutto. Visaṃyuttoti catūhi yogehi sabbakilesehi vā visaṃyutto. Vimariyādīkatenāti	226	
PA_atk-s02_03a:226_3	nimmariyādīkatena. Cetasāti evaṃvidhena cittena viharati.	226	
PA_atk-s02_03a:227_0	Tattha dve mariyādā kilesamariyādā ca ārammaṇamariyādā ca. Sace hissa antosamāpattiyaṃ	227	
PA_atk-s02_03a:227_1	pavatte soḷasa dhamme ārabbha rāgādayo uppajjeyyuṃ, kilesamariyādā tena katā bhaveyya,	227	
PA_atk-s02_03a:227_2	tesu panassa ekopi na uppannoti kilesamariyādā natthi. Sace panassa antosamāpattiyaṃ	227	
PA_atk-s02_03a:227_3	pavatte soḷasa dhamme āvajjantassa ekacce āpāthaṃ nāgaccheyyuṃ. Evamassa ārammaṇamariyādā	227	
PA_atk-s02_03a:227_4	bhaveyyuṃ. Te panassa soḷasa dhamme āvajjantassa āpāthaṃ anāgatadhammo nāma natthīti	227	
PA_atk-s02_03a:227_5	ārammaṇamariyādāpi natthi.	227	
PA_atk-s02_03a:228_0	Aparāpi dve mariyādā vikkhambhanamariyādā ca samucchedamariyādā ca. Tāsu samucchedamariyādā	228	
PA_atk-s02_03a:228_1	upari āgamissati, imasmiṃ pana ṭhāne vikkhambhanamariyādā adhippetā. Tassa vikkhambhitapaccanīkattā	228	
PA_atk-s02_03a:228_2	natthīti vimariyādikatena cetasā viharati.	228	
PA_atk-s02_03a:229_0	Uttari nissaraṇanti ito uttari nissaraṇaṃ. Aññesu ca suttesu “uttari nissaraṇa”nti	229	
PA_atk-s02_03a:229_1	nibbānaṃ vuttaṃ, idha pana anantaro viseso adhippetoti veditabbo. Tabbahulīkārāti	229	
PA_atk-s02_03a:229_2	tassa pajānanassa bahulīkaraṇena. Atthitvevassa hotīti tassa therassa atthītiyeva	229	
PA_atk-s02_03a:229_3	daḷhataraṃ hoti. Iminā nayena sesavāresupi attho veditabbo.	229	
PA_atk-s02_03a:230	Dutiyavāre pana sampasādanaṭṭhena sampasādo. Sabhāvato vavatthapeti.	23	
PA_atk-s02_03a:231_0	Catutthavāre upekkhāti sukhaṭṭhāne vedanupekkhāva. Passaddhattā cetaso anābhogoti	231	
PA_atk-s02_03a:231_1	yo so “yadeva tattha sukha”nti cetaso ābhogo, etenetaṃ oḷārikamakkhāyatīti evaṃ passaddhattā	231	
PA_atk-s02_03a:231_2	cetaso anābhogo vutto, tassa abhāvāti attho. Satipārisuddhīti parisuddhāsatiyeva.	231	
PA_atk-s02_03a:231_3	Upekkhāpi pārisuddhiupekkhā.	231	
PA_atk-s02_03a:232_0	95. Sato vuṭṭhahatīti satiyā samannāgato ñāṇena sampajāno hutvā vuṭṭhāti. Te dhamme	232	
PA_atk-s02_03a:232_1	samanupassatīti yasmā nevasaññānāsaññāyatane buddhānaṃyeva anupadadhammavipassanā	232	
PA_atk-s02_03a:232_2	hoti, na sāvakānaṃ, tasmā ettha kalāpavipassanaṃ dassento evamāha.	232	
PA_atk-s02_03a:233_0	Paññāya cassa disvā āsavā parikkhīṇā hontīti maggapaññāya cattāri saccāni disvā cattāro	233	
PA_atk-s02_03a:233_1	āsavā khīṇā honti. Sāriputtattherassa samathavipassanaṃ yuganaddhaṃ āharitvā arahattaṃ	233	
PA_atk-s02_03a:233_2	pattavāropi atthi, nirodhasamāpattisamāpannavāropi. Arahattaṃ pattavāro idha gahito,	233	
PA_atk-s02_03a:233_3	nirodhaṃ pana ciṇṇavasitāya aparāparaṃ samāpajjissatīti vadanti.	233	
PA_atk-s02_03a:234_0	Tatthassa yasmiṃ kāle nirodhasamāpatti sīsaṃ hoti, nirodhassa vāro āgacchati, phalasamāpatti	234	
PA_atk-s02_03a:234_1	gūḷhā hoti. Yasmiṃ kāle phalasamāpatti sīsaṃ hoti, phalasamāpattiyā vāro āgacchati,	234	
PA_atk-s02_03a:234_2	nirodhasamāpatti gūḷhā hoti. Jambudīpavāsino therā pana vadanti “sāriputtatthero	234	
PA_atk-s02_03a:234_3	samathavipassanaṃ yuganaddhaṃ āharitvā anāgāmiphalaṃ sacchikatvā nirodhaṃ samāpajji,	234	
PA_atk-s02_03a:234_4	nirodhā vuṭṭhāya arahattaṃ patto”ti. Te dhammeti antosamāpattiyaṃ pavatte tisamuṭṭhānikarūpadhamme,	234	
PA_atk-s02_03a:234_5	heṭṭhā nevasaññānāsaññāyatanasamāpattiyaṃ pavattadhamme vā. Tepi hi imasmiṃ vāre	234	
PA_atk-s02_03a:234_6	vipassitabbadhammāva, tasmā te vā vipassatīti dassetuṃ idaṃ vuttanti veditabbaṃ.	234	
PA_atk-s02_03a:235_0	97. Vasippatoti ciṇṇavasitaṃ patto. Pāramippattoti nipphattiṃ patto. Orasotiādīsu	235	
PA_atk-s02_03a:235_1	thero bhagavato ure nibbattasaddaṃ sutvā jātoti oraso, mukhena pabhāvitaṃ saddaṃ	235	
PA_atk-s02_03a:235_2	sutvā jātoti mukhato jāto, dhammena pana jātattā nimmitattā dhammajo dhammanimmito,	235	
PA_atk-s02_03a:235_3	dhammadāyassa ādiyanato dhammadāyādo, āmisadāyassa anādiyanato no āmisadāyādoti veditabbo.	235	
PA_atk-s02_03a:235_4	Sesaṃ sabbattha uttānamevāti.	235	
PA_atk-s02_03a:236	Papañcasūdaniyā majjhimanikāyaṭṭhakathāya	23	
PA_atk-s02_03a:237	Anupadasuttavaṇṇanā niṭṭhitā.	23	
PA_atk-s02_03a:238	2. Chabbisodhanasuttavaṇṇanā	23	
PA_atk-s02_03a:239_0	98. Evaṃ me sutanti chabbisodhanasuttaṃ. Tattha khīṇā jātītiādīsu ekenāpi padena	239	
PA_atk-s02_03a:239_1	aññā byākatāva hoti, dvīhipi. Idha pana catūhi padehi aññabyākaraṇaṃ āgataṃ. Diṭṭhe	239	
PA_atk-s02_03a:239_2	diṭṭhavāditātiādīsu yāya cetanāya diṭṭhe diṭṭhaṃ meti vadati, sā diṭṭhe diṭṭhavāditā	239	
PA_atk-s02_03a:239_3	nāma. Sesapadesupi eseva nayo. Ayamanudhammoti ayaṃ sabhāvo. Abhinanditabbanti na	239	
PA_atk-s02_03a:239_4	kevalaṃ abhinanditabbaṃ, parinibbutassa panassa sabbopi khīṇāsavassa sakkāro kātabbo.	239	
PA_atk-s02_03a:239_5	Uttariṃ pañhoti sace panassa veyyākaraṇena asantuṭṭhā hotha, uttarimpi ayaṃ pañho	239	
PA_atk-s02_03a:239_6	pucchitabboti dasseti. Ito paresupi tīsu vāresu ayameva nayo.	239	
PA_atk-s02_03a:240_0	99. Abalanti dubbalaṃ. Virāgunanti vigacchanasabhāvaṃ. Anassāsikanti assāsavirahitaṃ.	240	
PA_atk-s02_03a:240_1	Upāyūpādānāti taṇhādiṭṭhīnametaṃ adhivacanaṃ. Taṇhādiṭṭhiyo hi tebhūmakadhamme upentīti	240	
PA_atk-s02_03a:240_2	upāyā, upādiyantīti upādānā. Cetaso adiṭṭhānābhinivesānusayātipi tāsaṃyeva nāmaṃ.	240	
PA_atk-s02_03a:240_3	Cittañhi taṇhādiṭṭhīhi sakkāyadhammesu tiṭṭhati adhitiṭṭhatīti taṇhādiṭṭhiyo cetaso	240	
PA_atk-s02_03a:240_4	adhiṭṭhānā, tāhi taṃ abhinivisatīti abhinivesā, tāhiyeva taṃ anusetīti anusayāti	240	
PA_atk-s02_03a:240_5	vuccanti. Khayā virāgātiādīsu khayena virāgenāti attho. Sabbāni cetāni aññamaññavevacanāneva.	240	
PA_atk-s02_03a:241_0	100. Pathavīdhātūti patiṭṭhānadhātu. Āpodhātūti ābandhanadhātu. Tejodhātūti paripācanadhātu.	241	
PA_atk-s02_03a:241_1	Vāyodhātūti vitthambhanadhātu. Ākāsadhātūti asamphuṭṭhadhātu. Viññāṇadhātūti vijānanadhātu.	241	
PA_atk-s02_03a:241_2	Na anattato upagacchinti ahaṃ attāti attakoṭṭhāsena na upagamiṃ. Na ca pathavīdhātunissitanti	241	
PA_atk-s02_03a:241_3	pathavīdhātunissitā sesadhātuyo ca upādārūpañca arūpakkhandhā ca. Tepi hi nissitavatthurūpānaṃ	241	
PA_atk-s02_03a:241_4	pathavīdhātunissitattā ekena pariyāyena pathavīdhātunissitāva. Tasmā “na ca pathavīdhātunissita”nti	241	
PA_atk-s02_03a:241_5	vadanto sesarūpārūpadhammepi attato na upagacchinti vadati. Ākāsadhātunissitapade	241	
PA_atk-s02_03a:241_6	pana avinibbhogavasena sabbampi bhūtupādārūpaṃ ākāsadhātunissitaṃ nāma, tathā taṃnissitarūpavatthukā	241	
PA_atk-s02_03a:241_7	arūpakkhandhā. Evaṃ idhāpi rūpārūpaṃ gahitameva hoti. Viññāṇadhātunissitapade pana	241	
PA_atk-s02_03a:241_8	sahajātā tayo khandhā cittasamuṭṭhānarūpañca viññāṇadhātunissitanti rūpārūpaṃ gahitameva hoti.	241	
PA_atk-s02_03a:242_0	101. Rūpe cakkhuviññāṇe cakkhuviññāṇaviññātabbesu dhammesūti ettha yaṃ atīte cakkhudvārassa	242	
PA_atk-s02_03a:242_1	āpāthaṃ āgantvā niruddhaṃ, yañca anāgate āpāthaṃ āgantvā nirujjhissati, yampi etarahi	242	
PA_atk-s02_03a:242_2	āgantvā niruddhaṃ, taṃ sabbaṃ rūpaṃ nāma. Yaṃ pana atītepi āpāthaṃ anāgantvā niruddhaṃ,	242	
PA_atk-s02_03a:242_3	anāgatepi anāgantvā nirujjhissati, etarahipi anāgantvā niruddhaṃ, taṃ cakkhuviññāṇaviññātabbadhammesu	242	
PA_atk-s02_03a:242_4	saṅgahitanti vutte tipiṭakacūḷābhayatthero āha – “imasmiṃ ṭhāne dvidhā karotha, upari	242	
PA_atk-s02_03a:242_5	chandovāre kinti karissatha, nayidaṃ labbhatī”ti. Tasmā tīsu kālesu āpāthaṃ āgataṃ	242	
PA_atk-s02_03a:242_6	vā anāgataṃ vā sabbampi taṃ rūpameva, cakkhuviññāṇasampayuttā pana tayo khandhā cakkhuviññāṇaviññātabbadhammāti	242	
PA_atk-s02_03a:242_7	veditabbā. Ayañhettha attho “cakkhuviññāṇena saddhiṃ viññātabbesu dhammesū”ti. Chandoti	242	
PA_atk-s02_03a:242_8	taṇhāchando. Rāgoti sveva rajjanavasena rāgo. Nandīti sveva abhinandanavasena nandī.	242	
PA_atk-s02_03a:242_9	Taṇhāti sveva taṇhāyanavasena taṇhā. Sesadvāresupi eseva nayo.	242	
PA_atk-s02_03a:243_0	102. Ahaṅkāramamaṅkāramānānusayāti ettha ahaṅkāro māno, mamaṅkāro taṇhā, sveva mānānusayo.	243	
PA_atk-s02_03a:243_1	Āsavānaṃ khayañāṇāyāti idaṃ pubbenivāsaṃ dibbacakkhuñca avatvā kasmā vuttaṃ? Bhikkhū	243	
PA_atk-s02_03a:243_2	lokiyadhammaṃ na pucchanti, lokuttarameva pucchanti, tasmā pucchitapañhaṃyeva kathento	243	
PA_atk-s02_03a:243_3	evamāha. Ekavissajjitasuttaṃ nāmetaṃ, chabbisodhanantipissa nāmaṃ. Ettha hi cattāro	243	
PA_atk-s02_03a:243_4	vohārā pañca khandhā cha dhātuyo cha ajjhattikabāhirāni āyatanāni attano saviññāṇakakāyo	243	
PA_atk-s02_03a:243_5	paresaṃ saviññāṇakakāyoti ime cha koṭṭhāsā visuddhā, tasmā “chabbisodhaniya”nti vuttaṃ.	243	
PA_atk-s02_03a:243_6	Parasamuddavāsittherā pana attano ca parassa ca viññāṇakakāyaṃ ekameva katvā catūhi	243	
PA_atk-s02_03a:243_7	āhārehi saddhinti cha koṭṭhāse vadanti.	243	
PA_atk-s02_03a:244_0	Ime pana cha koṭṭhāsā “kiṃ te adhigataṃ, kinti te adhigataṃ, kadā te adhigataṃ, kattha	244	
PA_atk-s02_03a:244_1	te adhigataṃ, katame te kilesā pahīnā, katamesaṃ tvaṃ dhammānaṃ lābhī”ti evaṃ vinayaniddesapariyāyena sodhetabbā.	244	
PA_atk-s02_03a:245_0	Ettha hi kiṃ te adhigatanti adhigamapucchā, jhānavimokkhādīsu sotāpattimaggādīsu	245	
PA_atk-s02_03a:245_1	vā kiṃ tayā adhigataṃ. Kinti te adhigatanti upāyapucchā. Ayañhi etthādhippāyo – kiṃ	245	
PA_atk-s02_03a:245_2	tayā aniccalakkhaṇaṃ dhuraṃ katvā adhigataṃ, dukkhānattalakkhaṇesu aññataraṃ vā,	245	
PA_atk-s02_03a:245_3	kiṃ vā samādhivasena abhinivisitvā, udāhu vipassanāvasena, tathā kiṃ rūpe abhinivisitvā,	245	
PA_atk-s02_03a:245_4	udāhu arūpe, kiṃ vā ajjhattaṃ abhinivisitvā, udāhu bahiddhāti. Kadā te adhigatanti	245	
PA_atk-s02_03a:245_5	kālapucchā, pubbaṇhamajjhanhikādīsu katarasmiṃ kāleti vuttaṃ hoti.	245	
PA_atk-s02_03a:246_0	Kattha te adhigatanti okāsapucchā, kismiṃ okāse, kiṃ rattiṭṭhāne divāṭṭhāne rukkhamūle	246	
PA_atk-s02_03a:246_1	maṇḍape katarasmiṃ vā vihāreti vuttaṃ hoti. Katame te kilesā pahīnāti pahīnakilese	246	
PA_atk-s02_03a:246_2	pucchati, kataramaggavajjhā tava kilesā pahīnāti vuttaṃ hoti.	246	
PA_atk-s02_03a:247	Katamesaṃ tvaṃ dhammānaṃ lābhīti paṭiladdhadhammapucchā, paṭhamamaggādīsu katamesaṃ tvaṃ dhammānaṃ lābhīti vuttaṃ hoti.	24	
PA_atk-s02_03a:248_0	Tasmā idāni cepi koci bhikkhu uttarimanussadhammādhigamaṃ byākareyya, na so ettāvatāva	248	
PA_atk-s02_03a:248_1	sakkātabbo. Imesu pana chasu ṭhānesu sodhanatthaṃ vattabbo “kiṃ te adhigataṃ, kiṃ	248	
PA_atk-s02_03a:248_2	jhānaṃ udāhu vimokkhādīsu aññatara”nti? Yo hi yena adhigato dhammo, so tassa pākaṭo	248	
PA_atk-s02_03a:248_3	hoti. Sace “idaṃ nāma me adhigata”nti vadati, tato “kinti te adhigata”nti pucchitabbo.	248	
PA_atk-s02_03a:248_4	Aniccalakkhaṇādīsu kiṃ dhuraṃ katvā, aṭṭhatiṃsāya vā ārammaṇesu rūpārūpaajjhattabahiddhādibhedesu	248	
PA_atk-s02_03a:248_5	vā dhammesu kena mukhena abhinivisitvāti? Yo hi yassābhiniveso, so tassa pākaṭo hoti.	248	
PA_atk-s02_03a:249_0	Sace pana “ayaṃ nāma me abhiniveso, evaṃ mayā adhigata”nti vadati, tato “kadā te	249	
PA_atk-s02_03a:249_1	adhigata”nti pucchitabbo, “kiṃ pubbaṇhe, udāhu majjhanhikādīsu aññatarasmiṃ kāle”ti?	249	
PA_atk-s02_03a:249_2	Sabbesañhi attanā adhigatakālo pākaṭo hoti. Sace “amukasmiṃ nāma me kāle adhigata”nti	249	
PA_atk-s02_03a:249_3	vadati, tato “kattha te adhigata”nti pucchitabbo, “kiṃ divāṭṭhāne, udāhu rattiṭṭhānādīsu	249	
PA_atk-s02_03a:249_4	aññatarasmiṃ okāse”ti? Sabbesañhi attanā adhigatokāso pākaṭo hoti. Sace “amukasmiṃ	249	
PA_atk-s02_03a:249_5	nāma me okāse adhigata”nti vadati, tato “katame te kilesā pahīnā”ti pucchitabbo,	249	
PA_atk-s02_03a:249_6	“kiṃ paṭhamamaggavajjhā, udāhu dutiyādimaggavajjhā”ti? Sabbesañhi attanā adhigatamaggena	249	
PA_atk-s02_03a:249_7	pahīnakilesā pākaṭā honti.	249	
PA_atk-s02_03a:250_0	Sace “ime nāma me kilesā pahīnā”ti vadati, tato “katamesaṃ tvaṃ dhammānaṃ lābhī”ti	250	
PA_atk-s02_03a:250_1	pucchitabbo, “kiṃ sotāpattimaggassa, udāhu sakadāgāmimaggādīsu aññatarassā”ti? Sabbesañhi	250	
PA_atk-s02_03a:250_2	attanā adhigatadhammo pākaṭo hoti. Sace “imesaṃ nāmāhaṃ dhammānaṃ lābhī”ti vadati,	250	
PA_atk-s02_03a:250_3	ettāvatāpissa vacanaṃ na saddhātabbaṃ. Bahussutā hi uggahaparipucchākusalā bhikkhū	250	
PA_atk-s02_03a:250_4	imāni cha ṭhānāni sodhetuṃ sakkonti. Imassa bhikkhuno āgamanapaṭipadā sodhetabbā,	250	
PA_atk-s02_03a:250_5	yadi āgamanapaṭipadā na sujjhati, “imāya paṭipadāya lokuttaradhammā nāma na labbhantī”ti apanetabbo.	250	
PA_atk-s02_03a:251_0	Yadi panassa āgamanapaṭipadā sujjhati, “dīgharattaṃ tīsu sikkhāsu appamatto jāgariyamanuyutto	251	
PA_atk-s02_03a:251_1	catūsu paccayesu alaggo ākāse pāṇisamena cetasā viharatī”ti paññāyati, tassa bhikkhuno	251	
PA_atk-s02_03a:251_2	byākaraṇaṃ paṭipadāya saddhiṃ saṃsandati sameti. “Seyyathāpi nāma gaṅgodakaṃ yamunodakena	251	
PA_atk-s02_03a:251_3	saddhiṃ saṃsandati sameti, evameva supaññattā tena bhagavatā sāvakānaṃ nibbānagāminī	251	
PA_atk-s02_03a:251_4	paṭipadā saṃsandati sameti nibbānañca paṭipadā cā”ti vuttasadisaṃ hoti.	251	
PA_atk-s02_03a:252_0	Apica kho ettakenāpi sakkāro na kātabbo. Kasmā? Ekaccassa hi puthujjanassāpi sato	252	
PA_atk-s02_03a:252_1	khīṇāsavapaṭipattisadisā paṭipadā hoti. Tasmā so bhikkhu tehi tehi upāyehi uttāsetabbo.	252	
PA_atk-s02_03a:252_2	Khīṇāsavassa nāma asaniyāpi matthake patamānāya bhayaṃ vā chambhitattaṃ vā lomahaṃso	252	
PA_atk-s02_03a:252_3	vā na hoti, puthujjanassa appamattakenāpi hoti.	252	
PA_atk-s02_03a:253_0	Tatrimāni vatthūni – dīghabhāṇakaabhayatthero kira ekaṃ piṇḍapātikaṃ pariggahetuṃ	253	
PA_atk-s02_03a:253_1	asakkonto daharassa saññaṃ adāsi. So taṃ nhāyamānaṃ kalyāṇīnadīmukhadvāre nimujjitvā	253	
PA_atk-s02_03a:253_2	pāde aggahesi. Piṇḍapātiko kumbhīloti saññāya mahāsaddamakāsi, tadā naṃ puthujjanoti	253	
PA_atk-s02_03a:253_3	sañjāniṃsu. Candamukhatissarājakāle pana mahāvihāre saṅghatthero khīṇāsavo dubbalacakkhuko	253	
PA_atk-s02_03a:253_4	vihāreyeva acchi. Rājā theraṃ pariggaṇhissāmīti bhikkhūsu bhikkhācāraṃ gatesu appasaddo	253	
PA_atk-s02_03a:253_5	upasaṅkamitvā sappo viya pāde aggahesi. Thero silāthambho viya niccalo hutvā ko etthāti	253	
PA_atk-s02_03a:253_6	āha? Ahaṃ, bhante, tissoti. Sugandhaṃ vāyasi no tissāti? Evaṃ khīṇāsavassa bhayaṃ nāma natthīti.	253	
PA_atk-s02_03a:254_0	Ekacco pana puthujjanopi atisūro hoti nibbhayo. So rañjanīyena ārammaṇena pariggaṇhitabbo.	254	
PA_atk-s02_03a:254_1	Vasabharājāpi hi ekaṃ theraṃ pariggaṇhamāno ghare nisīdāpetvā tassa santike badarasāḷavaṃ	254	
PA_atk-s02_03a:254_2	maddamāno nisīdi. Mahātherassa kheḷo cali, tato therassa puthujjanabhāvo āvibhūto.	254	
PA_atk-s02_03a:254_3	Khīṇāsavassa hi rasataṇhā nāma suppahīnā, dibbesupi rasesu nikanti nāma na hoti.	254	
PA_atk-s02_03a:254_4	Tasmā imehi upāyehi pariggahetvā sacassa bhayaṃ vā chambhitattaṃ vā lomahaṃso vā	254	
PA_atk-s02_03a:254_5	rasataṇhā vā uppajjati, na tvaṃ arahāti apanetabbo. Sace pana abhīrū acchambhī anutrāsī	254	
PA_atk-s02_03a:254_6	hutvā sīho viya nisīdati, dibbārammaṇepi nikantiṃ na janeti. Ayaṃ bhikkhu sampannaveyyākaraṇo	254	
PA_atk-s02_03a:254_7	samantā rājarājamahāmattādīhi pesitaṃ sakkāraṃ arahatīti.	254	
PA_atk-s02_03a:255	Papañcasūdaniyā majjhimanikāyaṭṭhakathāya	25	
PA_atk-s02_03a:256	Chabbisodhanasuttavaṇṇanā niṭṭhitā.	25	
PA_atk-s02_03a:257	3. Sappurisadhammasuttavaṇṇanā	25	
PA_atk-s02_03a:258_0	105. Evaṃ me sutanti sappurisadhammasuttaṃ. Tattha sappurisadhammanti sappurisānaṃ	258	
PA_atk-s02_03a:258_1	dhammaṃ. Asappurisadhammanti pāpapurisānaṃ dhammaṃ. Evaṃ mātikaṃ ṭhapetvāpi puna	258	
PA_atk-s02_03a:258_2	yathā nāma maggakusalo puriso vāmaṃ muñcitvā dakkhiṇaṃ gaṇhāti. Paṭhamaṃ muñcitabbaṃ	258	
PA_atk-s02_03a:258_3	katheti, evaṃ pahātabbaṃ dhammaṃ paṭhamaṃ desento katamo ca, bhikkhave, asappurisadhammotiādimāha.	258	
PA_atk-s02_03a:258_4	Tattha uccākulāti khattiyakulā vā brāhmaṇakulā vā. Etadeva hi kuladvayaṃ “uccākula”nti	258	
PA_atk-s02_03a:258_5	vuccati. So tattha pujjoti so bhikkhu tesu bhikkhūsu pūjāraho. Antaraṃ karitvāti abbhantaraṃ katvā.	258	
PA_atk-s02_03a:259_0	Mahākulāti khattiyakulā vā brāhmaṇakulā vā vessakulā vā. Idameva hi kulattayaṃ “mahākula”nti	259	
PA_atk-s02_03a:259_1	vuccati. Mahābhogakulāti mahantehi bhogehi samannāgatā kulā. Uḷārabhogakulāti uḷārehi	259	
PA_atk-s02_03a:259_2	paṇītehi bhogehi sampannakulā. Imasmiṃ padadvaye cattāripi kulāni labbhanti. Yattha	259	
PA_atk-s02_03a:259_3	katthaci kule jāto hi puññabalehi mahābhogopi uḷārabhogopi hotiyeva.	259	
PA_atk-s02_03a:260	106. Yasassīti parivārasampanno. Appaññātāti rattiṃ khittasarā viya saṅghamajjhādīsu na paññāyanti. Appesakkhāti appaparivārā.	26	
PA_atk-s02_03a:261_0	107. Āraññikoti samādinnaāraññikadhutaṅgo. Sesadhutaṅgesupi eseva nayo. Imasmiñca	261	
PA_atk-s02_03a:261_1	sutte pāḷiyaṃ naveva dhutaṅgāni āgatāni, vitthārena panetāni terasa honti. Tesu yaṃ	261	
PA_atk-s02_03a:261_2	vattabbaṃ, taṃ sabbaṃ sabbākārena visuddhimagge dhutaṅganiddese vuttameva.	261	
PA_atk-s02_03a:262	108. Atammayatāti tammayatā vuccati taṇhā, nittaṇhāti attho. Atammayataññeva antaraṃ karitvāti nittaṇhataṃyeva kāraṇaṃ katvā abbhantaraṃ vā katvā, citte uppādetvāti attho.	26	
PA_atk-s02_03a:263_0	Nirodhavāre yasmā anāgāmikhīṇāsavāva taṃ samāpattiṃ samāpajjanti, puthujjanassa sā	263	
PA_atk-s02_03a:263_1	natthi, tasmā asappurisavāro parihīno. Na kañci maññatīti kañci puggalaṃ tīhi maññanāhi	263	
PA_atk-s02_03a:263_2	na maññati. Na kuhiñci maññatīti kismiñci okāse na maññati. Na kenaci maññatīti kenaci	263	
PA_atk-s02_03a:263_3	vatthunāpi taṃ puggalaṃ na maññati. Sesaṃ sabbattha uttānamevāti.	263	
PA_atk-s02_03a:264	Papañcasūdaniyā majjhimanikāyaṭṭhakathāya	26	
PA_atk-s02_03a:265	Sappurisadhammasuttavaṇṇanā niṭṭhitā.	26	
PA_atk-s02_03a:266	4. Sevitabbāsevitabbasuttavaṇṇanā	26	
PA_atk-s02_03a:267_0	109. Evaṃ me sutanti sevitabbāsevitabbasuttaṃ. Tattha tañca aññamaññaṃ kāyasamācāranti	267	
PA_atk-s02_03a:267_1	aññaṃ sevitabbaṃ kāyasamācāraṃ, aññaṃ asevitabbaṃ vadāmi, sevitabbameva kenaci pariyāyena	267	
PA_atk-s02_03a:267_2	asevitabbanti, asevitabbaṃ vā sevitabbanti ca na vadāmīti attho. Vacīsamācārādīsu	267	
PA_atk-s02_03a:267_3	eseva nayo. Iti bhagavā sattahi padehi mātikaṃ ṭhapetvā vitthārato avibhajitvāva	267	
PA_atk-s02_03a:267_4	desanaṃ niṭṭhāpesi. Kasmā? Sāriputtattherassa okāsakaraṇatthaṃ.	267	
PA_atk-s02_03a:268	113. Manosamācāre micchādiṭṭhisammādiṭṭhiyo diṭṭhipaṭilābhavasena visuṃ aṅgaṃ hutvā ṭhitāti na gahitā.	26	
PA_atk-s02_03a:269	114. Cittuppāde akammapathappattā abhijjhādayo veditabbā.	26	
PA_atk-s02_03a:270	115. Saññāpaṭilābhavāre abhijjhāsahagatāya saññāyātiādīni kāmasaññādīnaṃ dassanatthaṃ vuttāni.	27	
PA_atk-s02_03a:271_0	117. Sabyābajjhanti sadukkhaṃ. Apariniṭṭhitabhāvāyāti bhavānaṃ apariniṭṭhitabhāvāya.	271	
PA_atk-s02_03a:271_1	Ettha ca sabyābajjhattabhāvā nāma cattāro honti. Puthujjanopi hi yo tenattabhāvena	271	
PA_atk-s02_03a:271_2	bhavaṃ pariniṭṭhāpetuṃ na sakkoti, tassa paṭisandhito paṭṭhāya akusalā dhammā vaḍḍhanti,	271	
PA_atk-s02_03a:271_3	kusalā dhammā ca parihāyanti, sadukkhameva attabhāvaṃ abhinibbatteti nāma. Tathā	271	
PA_atk-s02_03a:271_4	sotāpannasakadāgāmianāgāmino. Puthujjanādayo tāva hontu, anāgāmī kathaṃ sabyābajjhaṃ	271	
PA_atk-s02_03a:271_5	attabhāvaṃ abhinibbatteti, kathañcassa akusalā dhammā abhivaḍḍhanti, kusalā dhammā	271	
PA_atk-s02_03a:271_6	parihāyantīti. Anāgāmīpi hi suddhāvāse nibbatto uyyānavimānakapparukkhe oloketvā	271	
PA_atk-s02_03a:271_7	“aho sukhaṃ aho sukha”nti udānaṃ udāneti, anāgāmino bhavalobho bhavataṇhā appahīnāva	271	
PA_atk-s02_03a:271_8	honti, tassa appahīnataṇhatāya akusalā vaḍḍhanti nāma, kusalā parihāyanti nāma, sadukkhameva	271	
PA_atk-s02_03a:271_9	attabhāvaṃ abhinibbatteti, apariniṭṭhitabhavoyeva hotīti veditabbo.	271	
PA_atk-s02_03a:272_0	Abyābajjhanti adukkhaṃ. Ayampi catunnaṃ janānaṃ vasena veditabbo. Yo hi puthujjanopi	272	
PA_atk-s02_03a:272_1	tenattabhāvena bhavaṃ pariniṭṭhāpetuṃ sakkoti, puna paṭisandhiṃ na gaṇhāti, tassa	272	
PA_atk-s02_03a:272_2	paṭisandhiggahaṇato paṭṭhāya akusalā parihāyanti, kusalāyeva vaḍḍhanti, adukkhameva	272	
PA_atk-s02_03a:272_3	attabhāvaṃ nibbatteti, pariniṭṭhitabhavoyeva nāma hoti. Tathā sotāpannasakadāgāmianāgāmino.	272	
PA_atk-s02_03a:272_4	Sotāpannādayo tāva hontu, puthujjano kathaṃ abyābajjhaattabhāvaṃ nibbatteti, kathañcassa	272	
PA_atk-s02_03a:272_5	akusalaparihāniādīni hontīti. Puthujjanopi pacchimabhaviko tenattabhāvena bhavaṃ	272	
PA_atk-s02_03a:272_6	pariniṭṭhāpetuṃ samattho hoti. Tassa aṅgulimālassa viya ekenūnapāṇasahassaṃ ghātentassāpi	272	
PA_atk-s02_03a:272_7	attabhāvo abyābajjhoyeva nāma, bhavaṃ pariniṭṭhāpetiyeva nāma. Akusalameva hāyati,	272	
PA_atk-s02_03a:272_8	vipassanameva gabbhaṃ gaṇhāpeti nāma.	272	
PA_atk-s02_03a:273_0	119. Cakkhuviññeyyantiādīsu yasmā ekaccassa tasmiṃyeva rūpe rāgādayo uppajjanti,	273	
PA_atk-s02_03a:273_1	abhinandati assādeti, abhinandanto assādento anayabyasanaṃ pāpuṇāti, ekaccassa nuppajjanti,	273	
PA_atk-s02_03a:273_2	nibbindati virajjati, nibbindanto virajjanto nibbutiṃ pāpuṇāti, tasmā “tañca aññamañña”nti	273	
PA_atk-s02_03a:273_3	na vuttaṃ. Esa nayo sabbattha.	273	
PA_atk-s02_03a:274_0	Evaṃ vitthārena atthaṃ ājāneyyunti ettha ke bhagavato imassa bhāsitassa atthaṃ ājānanti,	274	
PA_atk-s02_03a:274_1	ke na ājānantīti? Ye tāva imassa suttassa pāḷiñca aṭṭhakathañca uggaṇhitvā takkarā	274	
PA_atk-s02_03a:274_2	na honti, yathāvuttaṃ anulomapaṭipadaṃ na paṭipajjanti, te na ājānanti nāma. Ye pana	274	
PA_atk-s02_03a:274_3	takkarā honti, yathāvuttaṃ anulomapaṭipadaṃ paṭipajjanti, te ājānanti nāma. Evaṃ	274	
PA_atk-s02_03a:274_4	santepi sapaṭisandhikānaṃ tāva dīgharattaṃ hitāya sukhāya hotu, appaṭisandhikānaṃ	274	
PA_atk-s02_03a:274_5	kathaṃ hotīti. Appaṭisandhikā anupādānā viya jātavedā parinibbāyanti, kappasatasahassānampi	274	
PA_atk-s02_03a:274_6	accayena tesaṃ puna dukkhaṃ nāma natthi. Iti ekaṃsena tesaṃyeva dīgharattaṃ hitāya	274	
PA_atk-s02_03a:274_7	sukhāya hoti. Sesaṃ sabbattha uttānamevāti.	274	
PA_atk-s02_03a:275	Papañcasūdaniyā majjhimanikāyaṭṭhakathāya	27	
PA_atk-s02_03a:276	Sevitabbāsevitabbasuttavaṇṇanā niṭṭhitā.	27	
PA_atk-s02_03a:277	5. Bahudhātukasuttavaṇṇanā	27	
PA_atk-s02_03a:278_0	124. Evaṃ me sutanti bahudhātukasuttaṃ. Tattha bhayānītiādīsu bhayanti cittutrāso.	278	
PA_atk-s02_03a:278_1	Upaddavoti anekaggatākāro. Upasaggoti upasaṭṭhākāro tattha tattha lagganākāro. Tesaṃ	278	
PA_atk-s02_03a:278_2	evaṃ nānattaṃ veditabbaṃ – pabbatādivisamanissitā corā janapadavāsīnaṃ pesenti “mayaṃ	278	
PA_atk-s02_03a:278_3	asukadivase nāma tumhākaṃ gāmaṃ paharissāmā”ti. Taṃ pavattiṃ sutakālato paṭṭhāya	278	
PA_atk-s02_03a:278_4	bhayaṃ santāsaṃ āpajjanti. Ayaṃ cittutrāso nāma. “Idha no corā kupitā anatthampi	278	
PA_atk-s02_03a:278_5	āvaheyyu”nti hatthasāraṃ gahetvā dvipadacatuppadehi saddhiṃ araññaṃ pavisitvā tattha	278	
PA_atk-s02_03a:278_6	tattha bhūmiyaṃ nipajjanti, ḍaṃsamakasādīhi khajjamānā gumbantarāni pavisanti, khāṇukaṇṭake	278	
PA_atk-s02_03a:278_7	maddanti. Tesaṃ evaṃ vicarantānaṃ vikkhittabhāvo anekaggatākāro nāma. Tato coresu	278	
PA_atk-s02_03a:278_8	yathāvutte divase anāgacchantesu “tucchakasāsanaṃ taṃ bhavissati, gāmaṃ pavisissāmā”ti	278	
PA_atk-s02_03a:278_9	saparikkhārā gāmaṃ pavisanti, atha tesaṃ paviṭṭhabhāvaṃ ñatvā gāmaṃ parivāretvā dvāre	278	
PA_atk-s02_03a:278_10	aggiṃ datvā manusse ghātetvā corā sabbaṃ vibhavaṃ vilumpetvā gacchanti. Tesu ghātitāvasesā	2781	
PA_atk-s02_03a:278_11	aggiṃ nibbāpetvā koṭṭhacchāyabhitticchāyādīsu tattha tattha laggitvā nisīdanti naṭṭhaṃ	2781	
PA_atk-s02_03a:278_12	anusocamānā. Ayaṃ upasaṭṭhākāro lagganākāro nāma.	2781	
PA_atk-s02_03a:279_0	Naḷāgārāti naḷehi paricchannā agārā, sesasambhārā panettha rukkhamayā honti. Tiṇāgārepi	279	
PA_atk-s02_03a:279_1	eseva nayo. Bālato uppajjantīti bālameva nissāya uppajjanti. Bālo hi apaṇḍitapuriso	279	
PA_atk-s02_03a:279_2	rajjaṃ vā uparajjaṃ vā aññaṃ vā pana mahantaṃ ṭhānaṃ patthento katipaye attanā sadise	279	
PA_atk-s02_03a:279_3	vidhavāputte mahādhutte gahetvā “etha ahaṃ tumhe issare karissāmī”ti pabbatagahanādīni	279	
PA_atk-s02_03a:279_4	nissāya antante gāme paharanto dāmarikabhāvaṃ jānāpetvā anupubbena nigamepi janapadepi	279	
PA_atk-s02_03a:279_5	paharati, manussā gehāni chaḍḍetvā khemantaṭṭhānaṃ patthayamānā pakkamanti, te nissāya	279	
PA_atk-s02_03a:279_6	vasantā bhikkhūpi bhikkhuniyopi attano attano vasanaṭṭhānāni pahāya pakkamanti. Gatagataṭṭhāne	279	
PA_atk-s02_03a:279_7	bhikkhāpi senāsanampi dullabhaṃ hoti. Evaṃ catunnaṃ parisānaṃ bhayaṃ āgatameva hoti.	279	
PA_atk-s02_03a:279_8	Pabbajitesupi dve bālā bhikkhū aññamaññaṃ vivādaṃ paṭṭhapetvā codanaṃ ārabhanti.	279	
PA_atk-s02_03a:279_9	Iti kosambivāsikānaṃ viya mahākalaho uppajjati, catunnaṃ parisānaṃ bhayaṃ āgatameva	279	
PA_atk-s02_03a:279_10	hotīti evaṃ yāni kānici bhayāni uppajjanti, sabbāni tāni bālato uppajjantīti veditabbāni.	2791	
PA_atk-s02_03a:280_0	Etadavocāti bhagavatā dhammadesanā matthakaṃ apāpetvāva niṭṭhāpitā. Yaṃnūnāhaṃ dasabalaṃ	280	
PA_atk-s02_03a:280_1	pucchitvā sabbaññutaññāṇenevassa desanāya pāripūriṃ kareyyanti cintetvā etaṃ “kittāvatā	280	
PA_atk-s02_03a:280_2	nu kho, bhante”tiādivacanaṃ avoca.	280	
PA_atk-s02_03a:281_0	125. Aṭṭhārasasu dhātūsu aḍḍhekādasadhātuyo rūpapariggaho, aḍḍhaṭṭhamakadhātuyo arūpapariggahoti	281	
PA_atk-s02_03a:281_1	rūpārūpapariggahova kathito. Sabbāpi khandhavasena pañcakkhandhā honti. Pañcapi khandhā	281	
PA_atk-s02_03a:281_2	dukkhasaccaṃ, tesaṃ samuṭṭhāpikā taṇhā samudayasaccaṃ, ubhinnaṃ appavatti nirodhasaccaṃ,	281	
PA_atk-s02_03a:281_3	nirodhapajānanā paṭipadā maggasaccaṃ. Iti catusaccakammaṭṭhānaṃ ekassa bhikkhuno	281	
PA_atk-s02_03a:281_4	niggamanaṃ matthakaṃ pāpetvā kathitaṃ hoti. Ayamettha saṅkhepo, vitthārato panetā	281	
PA_atk-s02_03a:281_5	dhātuyo visuddhimagge kathitāva. Jānāti passatīti saha vipassanāya maggo vutto.	281	
PA_atk-s02_03a:282_0	Pathavīdhātuādayo saviññāṇakakāyaṃ suññato nissattato dassetuṃ vuttā. Tāpi purimāhi	282	
PA_atk-s02_03a:282_1	aṭṭhārasahi dhātūhi pūretabbā. Pūrentena viññāṇadhātuto nīharitvā pūretabbā. Viññāṇadhātu	282	
PA_atk-s02_03a:282_2	hesā cakkhuviññāṇādivasena chabbidhā hoti. Tattha cakkhuviññāṇadhātuyā pariggahitāya	282	
PA_atk-s02_03a:282_3	tassā vatthu cakkhudhātu, ārammaṇaṃ rūpadhātūti dve dhātuyo pariggahitāva honti.	282	
PA_atk-s02_03a:282_4	Esa nayo sabbattha. Manoviññāṇadhātuyā pana pariggahitāya tassā purimapacchimavasena	282	
PA_atk-s02_03a:282_5	manodhātu, ārammaṇavasena dhammadhātūti dve dhātuyo pariggahitāva honti. Iti imāsu	282	
PA_atk-s02_03a:282_6	aṭṭhārasasu dhātūsu aḍḍhekādasadhātuyo rūpapariggahoti purimanayeneva idampi ekassa	282	
PA_atk-s02_03a:282_7	bhikkhuno niggamanaṃ matthakaṃ pāpetvā kathitaṃ hoti.	282	
PA_atk-s02_03a:283_0	Sukhadhātūtiādīsu sukhañca taṃ nissattasuññataṭṭhena dhātu cāti sukhadhātu. Esa nayo	283	
PA_atk-s02_03a:283_1	sabbattha. Ettha ca purimā catasso dhātuyo sappaṭipakkhavasena gahitā, pacchimā dve	283	
PA_atk-s02_03a:283_2	sarikkhakavasena. Avibhūtabhāvena hi upekkhādhātu avijjādhātuyā sarikkhā. Ettha ca	283	
PA_atk-s02_03a:283_3	sukhadukkhadhātūsu pariggahitāsu kāyaviññāṇadhātu pariggahitāva hoti, sesāsu pariggahitāsu	283	
PA_atk-s02_03a:283_4	manoviññāṇadhātu pariggahitāva hoti. Imāpi cha dhātuyo heṭṭhā aṭṭhārasahiyeva pūretabbā.	283	
PA_atk-s02_03a:283_5	Pūrentena upekkhādhātuto nīharitvā pūretabbā. Iti imāsu aṭṭhārasasu dhātūsu aḍḍhekādasadhātuyo	283	
PA_atk-s02_03a:283_6	rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.	283	
PA_atk-s02_03a:284_0	Kāmadhātuādīnaṃ dvedhāvitakke kāmavitakkādīsu vuttanayeneva attho veditabbo. Abhidhammepi	284	
PA_atk-s02_03a:284_1	“tattha katamā kāmadhātu, kāmapaṭisaṃyutto takko vitakko”tiādinā nayeneva etāsaṃ	284	
PA_atk-s02_03a:284_2	vitthāro āgatoyeva. Imāpi cha dhātuyo heṭṭhā aṭṭhārasahiyeva pūretabbā. Pūrentena	284	
PA_atk-s02_03a:284_3	kāmadhātuto nīharitvā pūretabbā. Iti imāsu aṭṭhārasasu dhātūsu aḍḍhekādasadhātuyo	284	
PA_atk-s02_03a:284_4	rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.	284	
PA_atk-s02_03a:285_0	Kāmadhātuādīsu pañca kāmāvacarakkhandhā kāmadhātu nāma, pañca rūpāvacarakkhandhā	285	
PA_atk-s02_03a:285_1	rūpadhātu nāma, cattāro arūpāvacarakkhandhā arūpadhātu nāma. Abhidhamme pana “tattha	285	
PA_atk-s02_03a:285_2	katamā kāmadhātu, heṭṭhato avīcinirayaṃ pariyantaṃ karitvā”tiādinā nayena etāsaṃ	285	
PA_atk-s02_03a:285_3	vitthāro āgatoyeva. Imāpi tisso dhātuyo heṭṭhā aṭṭhārasahiyeva pūretabbā. Pūrentena	285	
PA_atk-s02_03a:285_4	kāmadhātuto nīharitvā pūretabbā. Iti imāsu aṭṭhārasasu dhātūsu aḍḍhekādasadhātuyo	285	
PA_atk-s02_03a:285_5	rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.	285	
PA_atk-s02_03a:286_0	Saṅkhatāti paccayehi samāgantvā katā, pañcannaṃ khandhānametaṃ adhivacanaṃ. Na saṅkhatā	286	
PA_atk-s02_03a:286_1	asaṅkhatā. Nibbānassetaṃ adhivacanaṃ. Imāpi dve dhātuyo heṭṭhā aṭṭhārasahiyeva pūretabbā.	286	
PA_atk-s02_03a:286_2	Pūrentena saṅkhatadhātuto nīharitvā pūretabbā. Iti imāsu aṭṭhārasasu dhātūsu aḍḍhekādasadhātuyo	286	
PA_atk-s02_03a:286_3	rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.	286	
PA_atk-s02_03a:287	126. Ajjhattikabāhirānīti ajjhattikāni ca bāhirāni ca. Ettha hi cakkhuādīni ajjhattikāni cha, rūpādīni bāhirāni cha. Idhāpi jānāti passatīti saha vipassanāya maggo kathito.	28	
PA_atk-s02_03a:288	Imasmiṃ sati idantiādi mahātaṇhāsaṅkhaye vitthāritameva.	28	
PA_atk-s02_03a:289_0	127. Aṭṭhānanti hetupaṭikkhepo. Anavakāsoti paccayapaṭikkhepo. Ubhayenāpi kāraṇameva	289	
PA_atk-s02_03a:289_1	paṭikkhipati. Kāraṇañhi tadāyattavuttitāya attano phalassa ṭhānanti ca avakāsoti	289	
PA_atk-s02_03a:289_2	ca vuccati. Yanti yena kāraṇena. Diṭṭhisampannoti maggadiṭṭhiyā sampanno sotāpanno	289	
PA_atk-s02_03a:289_3	ariyasāvako. Kañci saṅkhāranti catubhūmakesu saṅkhatasaṅkhāresu kañci ekasaṅkhārampi.	289	
PA_atk-s02_03a:289_4	Niccato upagaccheyyāti niccoti gaṇheyya. Netaṃ ṭhānaṃ vijjatīti etaṃ kāraṇaṃ natthi	289	
PA_atk-s02_03a:289_5	na upalabbhati. Yaṃ puthujjanoti yena kāraṇena puthujjano. Ṭhānametaṃ vijjatīti etaṃ	289	
PA_atk-s02_03a:289_6	kāraṇaṃ atthi. Sassatadiṭṭhiyā hi so tebhūmakesu saṅkhatasaṅkhāresu kañci saṅkhāraṃ	289	
PA_atk-s02_03a:289_7	niccato gaṇheyyāti attho. Catutthabhūmakasaṅkhārā pana tejussadattā divasaṃ santatto	289	
PA_atk-s02_03a:289_8	ayoguḷo viya makkhikānaṃ diṭṭhiyā vā aññesaṃ vā akusalānaṃ ārammaṇaṃ na honti. Iminā	289	
PA_atk-s02_03a:289_9	nayena kañci saṅkhāraṃ sukhatotiādīsupi attho veditabbo.	289	
PA_atk-s02_03a:290_0	Sukhato upagaccheyyāti “ekantasukhī attā hoti arogo paraṃ maraṇā”ti evaṃ attadiṭṭhivasena	290	
PA_atk-s02_03a:290_1	sukhato gāhaṃ sandhāyetaṃ vuttaṃ. Diṭṭhivippayuttacittena pana ariyasāvako pariḷāhābhibhūto	290	
PA_atk-s02_03a:290_2	pariḷāhavūpasamatthaṃ mattahatthiṃ parittāsito viya, cokkhabrāhmaṇo viya ca gūthaṃ	290	
PA_atk-s02_03a:290_3	kañci saṅkhāraṃ sukhato upagacchati. Attavāre kasiṇādipaṇṇattisaṅgahatthaṃ saṅkhāranti	290	
PA_atk-s02_03a:290_4	avatvā kañci dhammanti vuttaṃ. Idhāpi ariyasāvakassa catubhūmakavasena veditabbo,	290	
PA_atk-s02_03a:290_5	puthujjanassa tebhūmakavasena. Sabbavāresu ariyasāvakassāpi tebhūmakavaseneva paricchedo	290	
PA_atk-s02_03a:290_6	vaṭṭati. Yaṃ yañhi puthujjano gaṇhāti, tato tato ariyasāvako gāhaṃ viniveṭheti. Puthujjano	290	
PA_atk-s02_03a:290_7	hi yaṃ yaṃ niccaṃ sukhaṃ attāti gaṇhāti, taṃ taṃ ariyasāvako aniccaṃ dukkhaṃ anattāti	290	
PA_atk-s02_03a:290_8	gaṇhanto taṃ gāhaṃ viniveṭheti.	290	
PA_atk-s02_03a:291_0	128. Mātarantiādīsu janikāva mātā, janako pitā, manussabhūtova khīṇāsavo arahāti	291	
PA_atk-s02_03a:291_1	adhippeto. Kiṃ pana ariyasāvako aññaṃ jīvitā voropeyyāti? Etampi aṭṭhānaṃ. Sacepi	291	
PA_atk-s02_03a:291_2	hi bhavantaragataṃ ariyasāvakaṃ attano ariyabhāvaṃ ajānantampi koci evaṃ vadeyya	291	
PA_atk-s02_03a:291_3	“imaṃ kunthakipillikaṃ jīvitā voropetvā sakalacakkavāḷagabbhe cakkavattirajjaṃ paṭipajjāhī”ti,	291	
PA_atk-s02_03a:291_4	neva so taṃ jīvitā voropeyya. Athāpi naṃ evaṃ vadeyya “sace imaṃ na ghātessasi, sīsaṃ	291	
PA_atk-s02_03a:291_5	te chindissāmā”ti. Sīsamevassa chindeyya, na ca so taṃ ghāteyya. Puthujjanabhāvassa	291	
PA_atk-s02_03a:291_6	pana mahāsāvajjabhāvadassanatthaṃ ariyasāvakassa ca baladīpanatthametaṃ vuttaṃ. Ayañhettha	291	
PA_atk-s02_03a:291_7	adhippāyo – sāvajjo puthujjanabhāvo, yatra hi nāma puthujjano mātughātādīnipi ānantariyāni	291	
PA_atk-s02_03a:291_8	karissati. Mahābalo ca ariyasāvako, yo etāni kammāni na karotīti.	291	
PA_atk-s02_03a:292_0	Duṭṭhacittoti vadhakacittena paduṭṭhacitto. Lohitaṃ uppādeyyāti jīvamānakasarīre	292	
PA_atk-s02_03a:292_1	khuddakamakkhikāya pivanamattampi lohitaṃ uppādeyya. Saṅghaṃ bhindeyyāti samānasaṃvāsakaṃ	292	
PA_atk-s02_03a:292_2	samānasīmāya ṭhitaṃ pañcahi kāraṇehi saṅghaṃ bhindeyya. Vuttañhetaṃ “pañcahupāli	292	
PA_atk-s02_03a:292_3	ākārehi saṅgho bhijjati. Kammena uddesena voharanto anussāvanena salākaggāhenā”ti.	292	
PA_atk-s02_03a:293_0	Tattha kammenāti apalokanādīsu catūsu kammesu aññatarena kammena. Uddesenāti pañcasu	293	
PA_atk-s02_03a:293_1	pātimokkhuddesesu aññatarena uddesena. Voharantoti kathayanto, tāhi tāhi uppattīhi	293	
PA_atk-s02_03a:293_2	adhammaṃ dhammotiādīni aṭṭhārasa bhedakaravatthūni dīpento. Anussāvanenāti nanu tumhe	293	
PA_atk-s02_03a:293_3	jānātha mayhaṃ uccākulā pabbajitabhāvaṃ bahussutabhāvañca, mādiso nāma uddhammaṃ	293	
PA_atk-s02_03a:293_4	ubbinayaṃ satthusāsanaṃ gāheyyāti cittampi uppādetuṃ tumhākaṃ yuttaṃ, kiṃ mayhaṃ	293	
PA_atk-s02_03a:293_5	avīci nīluppalavanaṃ viya sītalo, kiṃ ahaṃ apāyato na bhāyāmītiādinā nayena kaṇṇamūle	293	
PA_atk-s02_03a:293_6	vacībhedaṃ katvā anussāvanena. Salākaggāhenāti evaṃ anussāvetvā tesaṃ cittaṃ upatthambhetvā	293	
PA_atk-s02_03a:293_7	anivattidhamme katvā “gaṇhatha imaṃ salāka”nti salākaggāhena.	293	
PA_atk-s02_03a:294_0	Ettha ca kammameva uddeso vā pamāṇaṃ, vohārānussāvanasalākaggāhā pana pubbabhāgā.	294	
PA_atk-s02_03a:294_1	Aṭṭhārasavatthudīpanavasena hi voharantena tattha rucijananatthaṃ anussāvetvā salākāya	294	
PA_atk-s02_03a:294_2	gāhitāyapi abhinnova hoti saṅgho. Yadā pana evaṃ cattāro vā atirekā vā salākaṃ gāhetvā	294	
PA_atk-s02_03a:294_3	āveṇikaṃ kammaṃ vā uddesaṃ vā karonti, tadā saṅgho bhinno nāma hoti. Evaṃ diṭṭhisampanno	294	
PA_atk-s02_03a:294_4	puggalo saṅghaṃ bhindeyyāti netaṃ ṭhānaṃ vijjati. Ettāvatā mātughātādīni pañca ānantariyakammāni	294	
PA_atk-s02_03a:294_5	dassitāni honti, yāni puthujjano karoti, na ariyasāvako, tesaṃ āvibhāvatthaṃ –	294	
PA_atk-s02_03a:295	Kammato dvārato ceva, kappaṭṭhitiyato tathā;	29	
PA_atk-s02_03a:296	Pākasādhāraṇādīhi, viññātabbo vinicchayo.	29	
PA_atk-s02_03a:297_0	Tattha kammato tāva – ettha hi manussabhūtasseva manussabhūtaṃ mātaraṃ vā pitaraṃ	297	
PA_atk-s02_03a:297_1	vā api parivattaliṅgaṃ jīvitā voropentassa kammaṃ ānantariyaṃ hoti, tassa vipākaṃ	297	
PA_atk-s02_03a:297_2	paṭibāhissāmīti sakalacakkavāḷaṃ mahācetiyappamāṇehi kañcanathūpehi pūretvāpi sakalacakkavāḷaṃ	297	
PA_atk-s02_03a:297_3	pūretvā nisinnabhikkhusaṅghassa mahādānaṃ datvāpi buddhassa bhagavato saṅghāṭikaṇṇaṃ	297	
PA_atk-s02_03a:297_4	amuñcanto vicaritvāpi kāyassa bhedā nirayameva upapajjati. Yo pana sayaṃ manussabhūto	297	
PA_atk-s02_03a:297_5	tiracchānabhūtaṃ mātaraṃ vā pitaraṃ vā, sayaṃ vā tiracchānabhūto manussabhūtaṃ, tiracchānoyeva	297	
PA_atk-s02_03a:297_6	vā tiracchānabhūtaṃ jīvitā voropeti, tassa kammaṃ ānantariyaṃ na hoti, bhāriyaṃ pana	297	
PA_atk-s02_03a:297_7	hoti, ānantariyaṃ āhacceva tiṭṭhati. Manussajātikānaṃ pana vasena ayaṃ pañho kathito.	297	
PA_atk-s02_03a:298_0	Tattha eḷakacatukkaṃ saṅgāmacatukkaṃ coracatukkañca kathetabbaṃ. Eḷakaṃ māremīti	298	
PA_atk-s02_03a:298_1	abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā	298	
PA_atk-s02_03a:298_2	mārento ānantariyaṃ phusati. Eḷakābhisandhinā pana mātāpitāabhisandhinā vā eḷakaṃ	298	
PA_atk-s02_03a:298_3	mārento ānantariyaṃ na phusati. Mātāpitāabhisandhinā mātāpitaro mārento phusateva.	298	
PA_atk-s02_03a:298_4	Eseva nayo itarasmimpi catukkadvaye. Yathā ca mātāpitūsu, evaṃ arahantepi etāni catukkāni veditabbāni.	298	
PA_atk-s02_03a:299_0	Manussaarahantameva māretvā ānantariyaṃ phusati, na yakkhabhūtaṃ. Kammaṃ pana bhāriyaṃ,	299	
PA_atk-s02_03a:299_1	ānantariyasadisameva. Manussaarahantassa ca puthujjanakāleyeva satthappahāre vā vise	299	
PA_atk-s02_03a:299_2	vā dinnepi yadi so arahattaṃ patvā teneva marati, arahantaghāto hotiyeva. Yaṃ pana	299	
PA_atk-s02_03a:299_3	puthujjanakāle dinnaṃ dānaṃ arahattaṃ patvā paribhuñjati, puthujjanasseva dinnaṃ	299	
PA_atk-s02_03a:299_4	hoti. Sesaariyapuggale mārentassa ānantariyaṃ natthi. Kammaṃ pana bhāriyaṃ, ānantariyasadisameva.	299	
PA_atk-s02_03a:300_0	Lohituppāde tathāgatassa abhejjakāyatāya parūpakkamena cammacchedaṃ katvā lohitapaggharaṇaṃ	300	
PA_atk-s02_03a:300_1	nāma natthi. Sarīrassa pana antoyeva ekasmiṃyeva ṭhāne lohitaṃ samosarati. Devadattena	300	
PA_atk-s02_03a:300_2	paviddhasilato bhijjitvā gatā sakalikāpi tathāgatassa pādantaṃ pahari, pharasunā	300	
PA_atk-s02_03a:300_3	pahaṭo viya pādo antolohitoyeva ahosi. Tathā karontassa ānantariyaṃ hoti. Jīvako	300	
PA_atk-s02_03a:300_4	pana tathāgatassa ruciyā satthakena cammaṃ chinditvā tamhā ṭhānā duṭṭhalohitaṃ nīharitvā	300	
PA_atk-s02_03a:300_5	phāsumakāsi, tathā karontassa puññakammameva hoti.	300	
PA_atk-s02_03a:301_0	Atha ye ca parinibbute tathāgate cetiyaṃ bhindanti, bodhiṃ chindanti dhātumhi upakkamanti,	301	
PA_atk-s02_03a:301_1	tesaṃ kiṃ hotīti? Bhāriyaṃ kammaṃ hoti ānantariyasadisaṃ. Sadhātukaṃ pana thūpaṃ	301	
PA_atk-s02_03a:301_2	vā paṭimaṃ vā bādhamānaṃ bodhisākhaṃ chindituṃ vaṭṭati. Sacepi tattha nilīnā sakuṇā	301	
PA_atk-s02_03a:301_3	cetiye vaccaṃ pātenti, chindituṃ vaṭṭatiyeva. Paribhogacetiyato hi sarīracetiyaṃ	301	
PA_atk-s02_03a:301_4	mahantataraṃ. Cetiyavatthuṃ bhinditvā gacchantaṃ bodhimūlampi chinditvā harituṃ vaṭṭati.	301	
PA_atk-s02_03a:301_5	Yā pana bodhisākhā bodhigharaṃ bādhati, taṃ geharakkhaṇatthaṃ chindituṃ na labhati,	301	
PA_atk-s02_03a:301_6	bodhiatthañhi gehaṃ, na gehatthāya bodhi. Āsanagharepi eseva nayo. Yasmiṃ pana āsanaghare	301	
PA_atk-s02_03a:301_7	dhātu nihitā hoti, tassa rakkhaṇatthāya bodhisākhaṃ chindituṃ vaṭṭati. Bodhijagganatthaṃ	301	
PA_atk-s02_03a:301_8	ojoharaṇasākhaṃ vā pūtiṭṭhānaṃ vā chindituṃ vaṭṭatiyeva, bhagavato sarīrapaṭijaggane viya puññampi hoti.	301	
PA_atk-s02_03a:302_0	Saṅghabhede sīmaṭṭhakasaṅghe asannipatite visuṃ parisaṃ gahetvā katavohārānussāvana-salākaggāhassa	302	
PA_atk-s02_03a:302_1	kammaṃ vā karontassa, uddesaṃ vā uddisantassa bhedo ca hoti ānantariyakammañca. Samaggasaññāya	302	
PA_atk-s02_03a:302_2	pana vaṭṭatīti kammaṃ karontassa bhedova hoti, na ānantariyakammaṃ, tathā navato	302	
PA_atk-s02_03a:302_3	ūnaparisāyaṃ. Sabbantimena paricchedena navannaṃ janānaṃ yo saṅghaṃ bhindati, tassa	302	
PA_atk-s02_03a:302_4	ānantariyakammaṃ hoti. Anuvattakānaṃ adhammavādīnaṃ mahāsāvajjakammaṃ. Dhammavādino pana anavajjā.	302	
PA_atk-s02_03a:303_0	Tattha navannameva saṅghabhede idaṃ suttaṃ – “ekato upāli cattāro honti, ekato cattāro,	303	
PA_atk-s02_03a:303_1	navamo anussāveti, salākaṃ gāheti ‘ayaṃ dhammo ayaṃ vinayo idaṃ satthusāsanaṃ, idaṃ	303	
PA_atk-s02_03a:303_2	gaṇhatha, imaṃ rocethā’ti, evaṃ kho, upāli, saṅgharāji ceva hoti saṅghabhedo ca.	303	
PA_atk-s02_03a:303_3	Navannaṃ vā, upāli, atirekanavannaṃ vā saṅgharāji ceva hoti saṅghabhedo cā”ti. Etesu	303	
PA_atk-s02_03a:303_4	pana pañcasu saṅghabhedo vacīkammaṃ, sesāni kāyakammānīti. Evaṃ kammato viññātabbo vinicchayo.	303	
PA_atk-s02_03a:304_0	Dvāratoti sabbāneva cetāni kāyadvāratopi vacīdvāratopi samuṭṭhahanti. Purimāni panettha	304	
PA_atk-s02_03a:304_1	cattāri āṇattikavijjāmayapayogavasena vacīdvārato samuṭṭhahitvāpi kāyadvārameva pūrenti,	304	
PA_atk-s02_03a:304_2	saṅghabhedo hatthamuddāya bhedaṃ karontassa kāyadvārato samuṭṭhahitvāpi vacīdvārameva	304	
PA_atk-s02_03a:304_3	pūretīti. Evamettha dvāratopi viññātabbo vinicchayo.	304	
PA_atk-s02_03a:305_0	Kappaṭṭhitiyatoti saṅghabhedoyeva cettha kappaṭṭhitiyo. Saṇṭhahante hi kappe kappavemajjhe	305	
PA_atk-s02_03a:305_1	vā saṅghabhedaṃ katvā kappavināseyeva muccati. Sacepi hi sveva kappo vinassissatīti	305	
PA_atk-s02_03a:305_2	ajja saṅghabhedaṃ karoti, sveva muccati, ekadivasameva niraye paccati. Evaṃ karaṇaṃ	305	
PA_atk-s02_03a:305_3	pana natthi. Sesāni cattāri kammāni ānantariyāneva honti, na kappaṭṭhitiyānīti evamettha	305	
PA_atk-s02_03a:305_4	kappaṭṭhitiyatopi viññātabbo vinicchayo.	305	
PA_atk-s02_03a:306_0	Pākatoti yena ca pañcape’tāni kammāni katāni honti, tassa saṅghabhedoyeva paṭisandhivasena	306	
PA_atk-s02_03a:306_1	vipaccati, sesāni “ahosikammaṃ, nāhosi kammavipāko”ti evamādīsu saṅkhyaṃ gacchanti.	306	
PA_atk-s02_03a:306_2	Saṅghassa bhedābhāve lohituppādo, tadabhāve arahantaghāto, tadabhāve ca sace pitā	306	
PA_atk-s02_03a:306_3	sīlavā hoti, mātā dussīlā, no vā tathā sīlavatī, pitughāto paṭisandhivasena vipaccati.	306	
PA_atk-s02_03a:306_4	Sace mātāpitughāto, dvīsupi sīlena vā dussīlena vā samānesu mātughātova paṭisandhivasena	306	
PA_atk-s02_03a:306_5	vipaccati. Mātā hi dukkarakārinī bahūpakārā ca puttānanti evamettha pākatopi viññātabbo vinicchayo.	306	
PA_atk-s02_03a:307_0	Sādhāraṇādīhīti purimāni cattāri sabbesampi gahaṭṭhapabbajitānaṃ sādhāraṇāni. Saṅghabhedo	307	
PA_atk-s02_03a:307_1	pana “na kho, upāli bhikkhunī, saṅghaṃ bhindati, na sikkhamānā, na sāmaṇero, na sāmaṇerī,	307	
PA_atk-s02_03a:307_2	na upāsako, na upāsikā saṅghaṃ bhindati, bhikkhu kho, upāli, pakatatto samānasaṃvāsako	307	
PA_atk-s02_03a:307_3	samānasīmāyaṃ ṭhito saṅghaṃ bhindatī”ti vacanato vuttappakārassa bhikkhunova hoti,	307	
PA_atk-s02_03a:307_4	na aññassa, tasmā asādhāraṇo. Ādisaddena sabbepi te dukkhavedanāsahagatā dosamohasampayuttā	307	
PA_atk-s02_03a:307_5	cāti evamettha sādhāraṇādīhipi viññātabbo vinicchayo.	307	
PA_atk-s02_03a:308	Aññaṃ satthāranti “ayaṃ me satthā satthukiccaṃ kātuṃ asamattho”ti bhavantarepi aññaṃ titthakaraṃ “ayaṃ me satthā”ti evaṃ gaṇheyya, netaṃ ṭhānaṃ vijjatīti attho.	30	
PA_atk-s02_03a:309_0	129. Ekissā lokadhātuyāti dasasahassilokadhātuyā. Tīṇi hi khettāni jātikhettaṃ āṇākhettaṃ	309	
PA_atk-s02_03a:309_1	visayakhettaṃ. Tattha jātikhettaṃ nāma dasasahassī lokadhātu. Sā hi tathāgatassa	309	
PA_atk-s02_03a:309_2	mātukucchiokkamanakāle nikkhamanakāle sambodhikāle dhammacakkappavattane āyusaṅkhārossajjane	309	
PA_atk-s02_03a:309_3	parinibbāne ca kampati. Koṭisatasahassacakkavāḷaṃ pana āṇākhettaṃ nāma. Āṭānāṭiyamoraparittadhajaggaparittaratanaparittādīnañhi	309	
PA_atk-s02_03a:309_4	ettha āṇā vattati. Visayakhettassa pana parimāṇaṃ natthi. Buddhānañhi “yāvatakaṃ	309	
PA_atk-s02_03a:309_5	ñāṇaṃ tāvatakaṃ neyyaṃ, yāvatakaṃ neyyaṃ tāvatakaṃ ñāṇaṃ, ñāṇapariyantikaṃ neyyaṃ	309	
PA_atk-s02_03a:309_6	neyyapariyantikaṃ ñāṇa”nti vacanato avisayo nāma natthi.	309	
PA_atk-s02_03a:310_0	Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti	310	
PA_atk-s02_03a:310_1	suttaṃ natthi, na uppajjantīti pana atthi. Tīṇi piṭakāni vinayapiṭakaṃ suttantapiṭakaṃ	310	
PA_atk-s02_03a:310_2	abhidhammapiṭakaṃ, tisso saṅgītiyo mahākassapattherassa saṅgīti, yasattherassa saṅgīti,	310	
PA_atk-s02_03a:310_3	moggaliputtatissattherassa saṅgītīti. Imā tisso saṅgītiyo āruḷhe tepiṭake buddhavacane	310	
PA_atk-s02_03a:310_4	imaṃ cakkavāḷaṃ muñcitvā aññattha buddhā uppajjantīti suttaṃ natthi, na uppajjantīti pana atthi.	310	
PA_atk-s02_03a:311_0	Apubbaṃ acarimanti apure apacchā. Ekato na uppajjanti, pure vā pacchā vā uppajjantīti	311	
PA_atk-s02_03a:311_1	vuttaṃ hoti. Tattha hi bodhipallaṅke bodhiṃ appatvā na uṭṭhahissāmīti nisinnakālato	311	
PA_atk-s02_03a:311_2	paṭṭhāya yāva mātukucchismiṃ paṭisandhiggahaṇaṃ, tāva pubbeti na veditabbaṃ. Bodhisattassa	311	
PA_atk-s02_03a:311_3	hi paṭisandhiggahaṇena dasasahassacakkavāḷakampaneneva khettapariggaho kato, aññassa	311	
PA_atk-s02_03a:311_4	buddhassa uppatti nivāritāva hoti. Parinibbānakālato paṭṭhāya yāva sāsapamattā dhātu	311	
PA_atk-s02_03a:311_5	tiṭṭhati, tāva pacchāti na veditabbaṃ. Dhātūsu hi ṭhitāsu buddhā ṭhitāva honti. Tasmā	311	
PA_atk-s02_03a:311_6	etthantare aññassa buddhassa uppatti nivāritāva hoti. Dhātuparinibbāne pana jāte	311	
PA_atk-s02_03a:311_7	aññassa buddhassa uppatti na nivāritā.	311	
PA_atk-s02_03a:312_0	Tīṇi hi antaradhānāni nāma pariyattiantaradhānaṃ, paṭivedhaantaradhānaṃ, paṭipattiantaradhānanti.	312	
PA_atk-s02_03a:312_1	Tattha pariyattīti tīṇi piṭakāni. Paṭivedhoti saccapaṭivedho. Paṭipattīti paṭipadā.	312	
PA_atk-s02_03a:312_2	Tattha paṭivedho ca paṭipatti ca hotipi na hotipi. Ekasmiñhi kāle paṭivedhadharā	312	
PA_atk-s02_03a:312_3	bhikkhū bahū honti, eso bhikkhu puthujjanoti aṅguliṃ pasāretvā dassetabbo hoti. Imasmiṃyeva	312	
PA_atk-s02_03a:312_4	dīpe ekavāre puthujjanabhikkhu nāma nāhosi. Paṭipattipūrikāpi kadāci bahū honti kadāci	312	
PA_atk-s02_03a:312_5	appā. Iti paṭivedho ca paṭipatti ca hotipi na hotipi, sāsanaṭṭhitiyā pana pariyatti pamāṇaṃ.	312	
PA_atk-s02_03a:313_0	Paṇḍito hi tepiṭakaṃ sutvā dvepi pūreti. Yathā amhākaṃ bodhisatto āḷārassa santike	313	
PA_atk-s02_03a:313_1	pañcābhiññā satta ca samāpattiyo nibbattetvā nevasaññānāsaññāyatanasamāpattiyā parikammaṃ	313	
PA_atk-s02_03a:313_2	pucchi, so na jānāmīti āha. Tato udakassa santikaṃ gantvā adhigataṃ visesaṃ saṃsandetvā	313	
PA_atk-s02_03a:313_3	nevasaññānāsaññāyatanassa parikammaṃ pucchi, so ācikkhi, tassa vacanasamanantarameva	313	
PA_atk-s02_03a:313_4	mahāsatto taṃ sampādesi, evameva paññavā bhikkhu pariyattiṃ sutvā dvepi pūreti. Tasmā	313	
PA_atk-s02_03a:313_5	pariyattiyā ṭhitāya sāsanaṃ ṭhitaṃ hoti.	313	
PA_atk-s02_03a:314_0	Yadā pana sā antaradhāyati, tadā paṭhamaṃ abhidhammapiṭakaṃ nassati. Tattha paṭṭhānaṃ	314	
PA_atk-s02_03a:314_1	sabbapaṭhamaṃ antaradhāyati, anukkamena pacchā dhammasaṅgaho, tasmiṃ antarahite itaresu	314	
PA_atk-s02_03a:314_2	dvīsu piṭakesu ṭhitesu sāsanaṃ ṭhitameva hoti. Tattha suttantapiṭake antaradhāyamāne	314	
PA_atk-s02_03a:314_3	paṭhamaṃ aṅguttaranikāyo ekādasakato paṭṭhāya yāva ekakā antaradhāyati, tadanantaraṃ	314	
PA_atk-s02_03a:314_4	saṃyuttanikāyo cakkapeyyālato paṭṭhāya yāva oghataraṇā antaradhāyati, tadanantaraṃ	314	
PA_atk-s02_03a:314_5	majjhimanikāyo indriyabhāvanato paṭṭhāya yāva mūlapariyāyā antaradhāyati, tadanantaraṃ	314	
PA_atk-s02_03a:314_6	dīghanikāyo dasuttarato paṭṭhāya yāva brahmajālā antaradhāyati. Ekissāpi dvinnampi	314	
PA_atk-s02_03a:314_7	gāthānaṃ pucchā addhānaṃ gacchati, sāsanaṃ dhāretuṃ na sakkoti sabhiyapucchā viya	314	
PA_atk-s02_03a:314_8	āḷavakapucchā viya ca. Etā kira kassapabuddhakālikā antarā sāsanaṃ dhāretuṃ nāsakkhiṃsu.	314	
PA_atk-s02_03a:315_0	Dvīsu pana piṭakesu antarahitesupi vinayapiṭake ṭhite sāsanaṃ tiṭṭhati, parivārakhandhakesu	315	
PA_atk-s02_03a:315_1	antarahitesu ubhatovibhaṅge ṭhite ṭhitameva hoti. Ubhatovibhaṅge antarahite mātikāya	315	
PA_atk-s02_03a:315_2	ṭhitāyapi ṭhitameva hoti. Mātikāya antarahitāya pātimokkhapabbajjaupasampadāsu ṭhitāsu	315	
PA_atk-s02_03a:315_3	sāsanaṃ tiṭṭhati. Liṅgamaddhānaṃ gacchati, setavatthasamaṇavaṃso pana kassapabuddhakālato	315	
PA_atk-s02_03a:315_4	paṭṭhāya sāsanaṃ dhāretuṃ nāsakkhi. Pacchimakassa pana saccapaṭivedhato pacchimakassa	315	
PA_atk-s02_03a:315_5	sīlabhedato ca paṭṭhāya sāsanaṃ osakkitaṃ nāma hoti. Tato paṭṭhāya aññassa buddhassa	315	
PA_atk-s02_03a:315_6	uppatti na vāritāti.	315	
PA_atk-s02_03a:316_0	Tīṇi parinibbānāni nāma kilesaparinibbānaṃ khandhaparinibbānaṃ dhātuparinibbānanti.	316	
PA_atk-s02_03a:316_1	Tattha kilesaparinibbānaṃ bodhipallaṅke ahosi, khandhaparinibbānaṃ kusinārāyaṃ, dhātuparinibbānaṃ	316	
PA_atk-s02_03a:316_2	anāgate bhavissati. Sāsanassa kira osakkanakāle imasmiṃ tambapaṇṇidīpe dhātuyo sannipatitvā	316	
PA_atk-s02_03a:316_3	mahācetiyaṃ gamissanti, mahācetiyato nāgadīpe rājāyatanacetiyaṃ, tato mahābodhipallaṅkaṃ	316	
PA_atk-s02_03a:316_4	gamissanti, nāgabhavanatopi devalokatopi brahmalokatopi dhātuyo mahābodhipallaṅkameva	316	
PA_atk-s02_03a:316_5	gamissanti. Sāsapamattāpi dhātu antarā na nassissati. Sabbā dhātuyo mahābodhipallaṅke	316	
PA_atk-s02_03a:316_6	rāsibhūtā suvaṇṇakkhandho viya ekagghanā hutvā chabbaṇṇarasmiyo vissajjessanti, tā	316	
PA_atk-s02_03a:316_7	dasasahassilokadhātuṃ pharissanti.	316	
PA_atk-s02_03a:317_0	Tato dasasahassacakkavāḷe devatā yo sannipatitvā “ajja satthā parinibbāyati, ajja	317	
PA_atk-s02_03a:317_1	sāsanaṃ osakkati, pacchimadassanaṃ dāni idaṃ amhāka”nti dasabalassa parinibbutadivasato	317	
PA_atk-s02_03a:317_2	mahantataraṃ kāruññaṃ karissanti. Ṭhapetvā anāgāmikhīṇāsave avasesā sakabhāvena saṇṭhātuṃ	317	
PA_atk-s02_03a:317_3	na sakkhissanti. Dhātūsu tejodhātu uṭṭhahitvā yāva brahmalokā uggacchissati, sāsapamattāyapi	317	
PA_atk-s02_03a:317_4	dhātuyā sati ekajālāva bhavissati, dhātūsu pariyādānaṃ gatāsu pacchijjissati. Evaṃ	317	
PA_atk-s02_03a:317_5	mahantaṃ ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti. Yāva	317	
PA_atk-s02_03a:317_6	evaṃ na anantaradhāyati, tāva acarimaṃ nāma hoti. Evaṃ apubbaṃ acarimaṃ uppajjeyyunti	317	
PA_atk-s02_03a:317_7	netaṃ ṭhānaṃ vijjati.	317	
PA_atk-s02_03a:318_0	Kasmā pana apubbaṃ acarimaṃ na uppajjantīti. Anacchariyattā. Buddhā hi acchariyamanussā.	318	
PA_atk-s02_03a:318_1	Yathāha – “ekapuggalo, bhikkhave, loke uppajjamāno uppajjati acchariyamanusso, katamo	318	
PA_atk-s02_03a:318_2	ekapuggalo, tathāgato arahaṃ sammāsambuddho”ti.	318	
PA_atk-s02_03a:319_0	Yadi ca dve vā cattāro vā aṭṭha vā soḷasa vā ekato uppajjeyyuṃ, na acchariyā bhaveyyuṃ.	319	
PA_atk-s02_03a:319_1	Ekasmiñhi vihāre dvinnaṃ cetiyānampi lābhasakkāro uḷāro na hoti bhikkhūpi bahutāya	319	
PA_atk-s02_03a:319_2	na acchariyā jātā, evaṃ buddhāpi bhaveyyuṃ. Tasmā na uppajjanti.	319	
PA_atk-s02_03a:320_0	Desanāya ca visesābhāvato. Yañhi satipaṭṭhānādibhedaṃ dhammaṃ eko deseti, aññena	320	
PA_atk-s02_03a:320_1	uppajjitvāpi sova desetabbo siyā. Tato na acchariyo siyā, ekasmiṃ pana dhammaṃ desente	320	
PA_atk-s02_03a:320_2	desanāpi acchariyā hoti.	320	
PA_atk-s02_03a:321_0	Vivādābhāvato ca. Bahūsu ca buddhesu uppajjantesu bahūnaṃ ācariyānaṃ antevāsikā viya	321	
PA_atk-s02_03a:321_1	“amhākaṃ buddho pāsādiko, amhākaṃ buddho madhurassaro lābhī puññavā”ti vivadeyyuṃ,	321	
PA_atk-s02_03a:321_2	tasmāpi evaṃ na uppajjanti. Apicetaṃ kāraṇaṃ milindaraññā puṭṭhena nāgasenattherena	321	
PA_atk-s02_03a:321_3	vitthāritameva. Vuttañhi –	321	
PA_atk-s02_03a:322_0	“Tattha, bhante nāgasena, bhāsitampetaṃ bhagavatā ‘aṭṭhānametaṃ, bhikkhave, anavakāso,	322	
PA_atk-s02_03a:322_1	yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ,	322	
PA_atk-s02_03a:322_2	netaṃ ṭhānaṃ vijjatī’ti. Desentā ca, bhante nāgasena, sabbepi tathāgatā sattatiṃsa	322	
PA_atk-s02_03a:322_3	bodhipakkhiyadhamme desenti, kathayamānā ca cattāri ariyasaccāni kathenti, sikkhāpentā	322	
PA_atk-s02_03a:322_4	ca tīsu sikkhāsu sikkhāpenti, anusāsamānā ca appamādapaṭipattiyaṃ anusāsanti. Yadi,	322	
PA_atk-s02_03a:322_5	bhante nāgasena, sabbesampi tathāgatānaṃ ekā desanā ekā kathā ekā sikkhā ekā anusiṭṭhi,	322	
PA_atk-s02_03a:322_6	kena kāraṇena dve tathāgatā ekakkhaṇe nuppajjanti? Ekenapi tāva buddhuppādena ayaṃ	322	
PA_atk-s02_03a:322_7	loko obhāsajāto. Yadi dutiyo buddho bhaveyya, dvinnaṃ pabhāya ayaṃ loko bhiyyosomattāya	322	
PA_atk-s02_03a:322_8	obhāsajāto bhaveyya. Ovadamānā ca dve tathāgatā sukhaṃ ovadeyyuṃ, anusāsamānā ca	322	
PA_atk-s02_03a:322_9	sukhaṃ anusāseyyuṃ, tattha me kāraṇaṃ brūhi, yathāhaṃ nissaṃsayo bhaveyyanti.	322	
PA_atk-s02_03a:323_0	Ayaṃ mahārāja dasasahassī lokadhātu ekabuddhadhāraṇī, ekasseva tathāgatassa guṇaṃ	323	
PA_atk-s02_03a:323_1	dhāreti, yadi dutiyo buddho uppajjeyya, nāyaṃ dasasahassī lokadhātu dhāreyya, caleyya	323	
PA_atk-s02_03a:323_2	kampeyya nameyya onameyya vinameyya vikireyya vidhameyya viddhaṃseyya, na ṭhānamupagaccheyya.	323	
PA_atk-s02_03a:324_0	Yathā, mahārāja, nāvā ekapurisasandhāraṇī bhaveyya. Ekasmiṃ purise abhirūḷhe sā nāvā	324	
PA_atk-s02_03a:324_1	samupādikā bhaveyya. Atha dutiyo puriso āgaccheyya tādiso āyunā vaṇṇena vayena pamāṇena	324	
PA_atk-s02_03a:324_2	kisathūlena sabbaṅgapaccaṅgena, so taṃ nāvaṃ abhirūheyya. Apinu sā mahārāja, nāvā	324	
PA_atk-s02_03a:324_3	dvinnampi dhāreyyāti? Na hi, bhante, caleyya kampeyya nameyya onameyya vinameyya	324	
PA_atk-s02_03a:324_4	vikireyya vidhameyya viddhaṃseyya, na ṭhānamupagaccheyya, osīdeyya udaketi. Evameva	324	
PA_atk-s02_03a:324_5	kho, mahārāja, ayaṃ dasasahassī lokadhātu ekabuddhadhāraṇī, ekasseva tathāgatassa	324	
PA_atk-s02_03a:324_6	guṇaṃ dhāreti, yadi dutiyo buddho uppajjeyya, nāyaṃ dasasahassī lokadhātu dhāreyya,	324	
PA_atk-s02_03a:324_7	caleyya…pe… na ṭhānamupagaccheyya.	324	
PA_atk-s02_03a:325_0	Yathā vā pana mahārāja puriso yāvadatthaṃ bhojanaṃ bhuñjeyya chādentaṃ yāvakaṇṭhamabhipūrayitvā,	325	
PA_atk-s02_03a:325_1	so dhāto pīṇito paripuṇṇo nirantaro tandikato anonamitadaṇḍajāto punadeva tattakaṃ	325	
PA_atk-s02_03a:325_2	bhojanaṃ bhuñjeyya, apinu kho, mahārāja, puriso sukhito bhaveyyāti? Na hi, bhante,	325	
PA_atk-s02_03a:325_3	sakiṃ bhuttova mareyyāti. Evameva kho, mahārāja, ayaṃ dasasahassī lokadhātu ekabuddhadhāraṇī	325	
PA_atk-s02_03a:325_4	…pe… na ṭhānamupagaccheyyāti.	325	
PA_atk-s02_03a:326_0	Kiṃ nu kho, bhante nāgasena, atidhammabhārena pathavī calatīti? Idha, mahārāja, dve	326	
PA_atk-s02_03a:326_1	sakaṭā ratanaparipūritā bhaveyyuṃ yāva mukhasamā. Ekasmā sakaṭato ratanaṃ gahetvā	326	
PA_atk-s02_03a:326_2	ekasmiṃ sakaṭe ākireyyuṃ, apinu kho taṃ, mahārāja, sakaṭaṃ dvinnampi sakaṭānaṃ ratanaṃ	326	
PA_atk-s02_03a:326_3	dhāreyyāti? Na hi, bhante, nābhipi tassa phaleyya, arāpi tassa bhijjeyyuṃ, nemipi	326	
PA_atk-s02_03a:326_4	tassa opateyya, akkhopi tassa bhijjeyyāti. Kiṃ nu kho, mahārāja, atiratanabhārena	326	
PA_atk-s02_03a:326_5	sakaṭaṃ bhijjatīti? Āma, bhanteti. Evameva kho, mahārāja, atidhammabhārena pathavī calatīti.	326	
PA_atk-s02_03a:327_0	Apica mahārāja imaṃ kāraṇaṃ buddhabalaparidīpanāya osāritaṃ, aññampi tattha abhirūpaṃ	327	
PA_atk-s02_03a:327_1	kāraṇaṃ suṇohi, yena kāraṇena dve sammāsambuddhā ekakkhaṇe nuppajjanti. Yadi, mahārāja,	327	
PA_atk-s02_03a:327_2	dve sammāsambuddhā ekakkhaṇe uppajjeyyuṃ, tesaṃ parisāya vivādo uppajjeyya – “tumhākaṃ	327	
PA_atk-s02_03a:327_3	buddho amhākaṃ buddho”ti ubhatopakkhajātā bhaveyyuṃ. Yathā, mahārāja, dvinnaṃ balavāmaccānaṃ	327	
PA_atk-s02_03a:327_4	parisāya vivādo uppajjeyya ‘tumhākaṃ amacco amhākaṃ amacco’ti ubhatopakkhajātā honti,	327	
PA_atk-s02_03a:327_5	evameva kho, mahārāja, yadi, dve sammāsambuddhā ekakkhaṇe uppajjeyyuṃ, tesaṃ parisāya	327	
PA_atk-s02_03a:327_6	vivādo uppajjeyya ‘tumhākaṃ buddho amhākaṃ buddho’ti ubhatopakkhajātā bhaveyyuṃ.	327	
PA_atk-s02_03a:327_7	Idaṃ tāva, mahārāja, ekaṃ kāraṇaṃ, yena kāraṇena dve sammāsambuddhā ekakkhaṇe nuppajjanti.	327	
PA_atk-s02_03a:328_0	Aparampi, mahārāja, uttariṃ kāraṇaṃ suṇohi, yena kāraṇena dve sammāsambuddhā ekakkhaṇe	328	
PA_atk-s02_03a:328_1	nuppajjanti. Yadi, mahārāja, dve sammāsambuddhā ekakkhaṇe uppajjeyyuṃ, aggo buddhoti	328	
PA_atk-s02_03a:328_2	yaṃ vacanaṃ, taṃ micchā bhaveyya. Jeṭṭho buddhoti yaṃ vacanaṃ, taṃ micchā bhaveyya.	328	
PA_atk-s02_03a:328_3	Seṭṭho buddhoti, visiṭṭho buddhoti, uttamo buddhoti, pavaro buddhoti, asamo buddhoti,	328	
PA_atk-s02_03a:328_4	asamasamo buddhoti, appaṭisamo buddhoti, appaṭibhāgo buddhoti, appaṭipuggalo buddhoti	328	
PA_atk-s02_03a:328_5	yaṃ vacanaṃ, taṃ micchā bhaveyya. Idampi kho tvaṃ, mahārāja, kāraṇaṃ atthato sampaṭiccha,	328	
PA_atk-s02_03a:328_6	yena kāraṇena dve sammāsambuddhā ekakkhaṇe nuppajjanti.	328	
PA_atk-s02_03a:329_0	Apica kho mahārāja buddhānaṃ bhagavantānaṃ sabhāvapakati esā, yaṃ ekoyeva buddho	329	
PA_atk-s02_03a:329_1	loke uppajjati. Kasmā kāraṇā? Mahantatāya sabbaññubuddhaguṇānaṃ. Aññampi mahārāja	329	
PA_atk-s02_03a:329_2	yaṃ loke mahantaṃ, taṃ ekaṃyeva hoti. Pathavī, mahārāja, mahantī, sā ekāyeva. Sāgaro	329	
PA_atk-s02_03a:329_3	mahanto, so ekoyeva. Sineru girirājā mahanto, so ekoyeva. Ākāso mahanto, so ekoyeva.	329	
PA_atk-s02_03a:329_4	Sakko mahanto, so ekoyeva. Māro mahanto, so ekoyeva. Brahmā mahanto, so ekoyeva.	329	
PA_atk-s02_03a:329_5	Tathāgato arahaṃ sammāsambuddho mahanto, so ekoyeva lokasmiṃ. Yattha te uppajjanti,	329	
PA_atk-s02_03a:329_6	tattha aññassa okāso na hoti. Tasmā, mahārāja, tathāgato arahaṃ sammāsambuddho ekoyeva	329	
PA_atk-s02_03a:329_7	lokasmiṃ uppajjatīti. Sukathito, bhante nāgasena, pañho opammehi kāraṇehī”ti.	329	
PA_atk-s02_03a:330_0	Ekissā lokadhātuyāti ekasmiṃ cakkavāḷe. Heṭṭhā imināva padena dasacakkavāḷasahassāni	330	
PA_atk-s02_03a:330_1	gahitāni tānipi, ekacakkavāḷeneva paricchindituṃ vaṭṭanti. Buddhā hi uppajjamānā	330	
PA_atk-s02_03a:330_2	imasmiṃyeva cakkavāḷe uppajjanti, uppajjanaṭṭhāne pana vārite ito aññesu cakkavāḷesu	330	
PA_atk-s02_03a:330_3	nuppajjantīti vāritameva hoti.	330	
PA_atk-s02_03a:331_0	Apubbaṃ acarimanti ettha cakkaratanapātubhāvato pubbe pubbaṃ, tasseva antaradhānato	331	
PA_atk-s02_03a:331_1	pacchā carimaṃ. Tattha dvidhā cakkaratanassa antaradhānaṃ hoti, cakkavattino kālaṃkiriyato	331	
PA_atk-s02_03a:331_2	vā pabbajjāya vā. Antaradhāyamānañca pana taṃ kālaṃkiriyato vā pabbajjato vā sattame	331	
PA_atk-s02_03a:331_3	divase antaradhāyati, tato paraṃ cakkavattino pātubhāvo avārito.	331	
PA_atk-s02_03a:332_0	Kasmā pana ekacakkavāḷe dve cakkavattino nuppajjantīti. Vivādupacchedato acchariyabhāvato	332	
PA_atk-s02_03a:332_1	cakkaratanassa mahānubhāvato ca. Dvīsu hi uppajjantesu “amhākaṃ rājā mahanto amhākaṃ	332	
PA_atk-s02_03a:332_2	rājā mahanto”ti vivādo uppajjeyya. Ekasmiṃ dīpe cakkavattīti ca ekasmiṃ dīpe cakkavattīti	332	
PA_atk-s02_03a:332_3	ca anacchariyā bhaveyyuṃ. Yo cāyaṃ cakkaratanassa dvisahassadīpaparivāresu catūsu	332	
PA_atk-s02_03a:332_4	mahādīpesu issariyānuppadānasamattho mahānubhāvo, so parihāyetha. Iti vivādupacchedato	332	
PA_atk-s02_03a:332_5	acchariyabhāvato cakkaratanassa mahānubhāvato ca na ekacakkavāḷe dve uppajjanti.	332	
PA_atk-s02_03a:333	130. Yaṃ itthī assa arahaṃ sammāsambuddhoti ettha tiṭṭhatu tāva sabbaññuguṇe nibbattetvā lokuttāraṇasamattho buddhabhāvo, paṇidhānamattampi itthiyā na sampajjati.	33	
PA_atk-s02_03a:334	Manussattaṃ liṅgasampatti, hetu satthāradassanaṃ;	33	
PA_atk-s02_03a:335	Pabbajjā guṇasampatti, adhikāro ca chandatā;	33	
PA_atk-s02_03a:336	Aṭṭhadhammasamodhānā, abhinīhāro samijjhatīti. –	33	
PA_atk-s02_03a:337_0	Imāni hi paṇidhānasampattikāraṇāni. Iti paṇidhānampi sampādetuṃ asamatthāya itthiyā	337	
PA_atk-s02_03a:337_1	kuto buddhabhāvoti “aṭṭhānametaṃ anavakāso yaṃ itthī assa arahaṃ sammāsambuddho”ti	337	
PA_atk-s02_03a:337_2	vuttaṃ. Sabbākāraparipūro ca puññussayo sabbākāraparipūrameva attabhāvaṃ nibbattetīti	337	
PA_atk-s02_03a:337_3	purisova arahaṃ hoti sammāsambuddho.	337	
PA_atk-s02_03a:338_0	Yaṃ itthī rājā assa cakkavattītiādīsupi yasmā itthiyā kosohitavatthaguyhatādīnaṃ	338	
PA_atk-s02_03a:338_1	abhāvena lakkhaṇāni na paripūrenti, itthiratanābhāvena sattaratanasamaṅgitā na sampajjati,	338	
PA_atk-s02_03a:338_2	sabbamanussehi ca adhiko attabhāvo na hoti, tasmā “aṭṭhānametaṃ anavakāso yaṃ itthī	338	
PA_atk-s02_03a:338_3	rājā assa cakkavattī”ti vuttaṃ. Yasmā ca sakkattādīni tīṇi ṭhānāni uttamāni, itthiliṅgañca	338	
PA_atk-s02_03a:338_4	hīnaṃ, tasmā tassā sakkattādīnipi paṭisiddhāni.	338	
PA_atk-s02_03a:339_0	Nanu ca yathā itthiliṅgaṃ, evaṃ purisaliṅgampi brahmaloke natthi? Tasmā “yaṃ puriso	339	
PA_atk-s02_03a:339_1	brahmattaṃ kareyya, ṭhānametaṃ vijjatī”tipi na vattabbaṃ siyāti. No na vattabbaṃ.	339	
PA_atk-s02_03a:339_2	Kasmā? Idha purisassa tattha nibbattanato. Brahmattanti hi mahābrahmattaṃ adhippetaṃ.	339	
PA_atk-s02_03a:339_3	Itthī ca idha jhānaṃ bhāvetvā kālaṃ katvā brahmapārisajjānaṃ sahabyataṃ upapajjati,	339	
PA_atk-s02_03a:339_4	na mahābrahmānaṃ, puriso pana tattha na uppajjatīti na vattabbo. Samānepi cettha	339	
PA_atk-s02_03a:339_5	ubhayaliṅgābhāve purisasaṇṭhānāva brahmāno, na itthisaṇṭhānā, tasmā suvuttamevetaṃ.	339	
PA_atk-s02_03a:340_0	131. Kāyaduccaritassātiādīsu yathā nimbabījakosātakībījādīni madhuraphalaṃ na nibbattenti,	340	
PA_atk-s02_03a:340_1	asātaṃ amadhurameva nibbattenti, evaṃ kāyaduccaritādīni madhuravipākaṃ na nibbattenti,	340	
PA_atk-s02_03a:340_2	amadhurameva vipākaṃ nibbattenti. Yathā ca ucchubījasālibījādīni madhuraṃ sādurasameva	340	
PA_atk-s02_03a:340_3	phalaṃ nibbattenti, na asātaṃ kaṭukaṃ, evaṃ kāyasucaritādīni madhurameva vipākaṃ	340	
PA_atk-s02_03a:340_4	nibbattenti, na amadhuraṃ. Vuttampi cetaṃ –	340	
PA_atk-s02_03a:341	“Yādisaṃ vapate bījaṃ, tādisaṃ harate phalaṃ;	34	
PA_atk-s02_03a:342	Kalyāṇakārī kalyāṇaṃ, pāpakārī ca pāpaka”nti. ;	34	
PA_atk-s02_03a:343	Tasmā “aṭṭhānametaṃ anavakāso yaṃ kāyaduccaritassā”tiādi vuttaṃ.	34	
PA_atk-s02_03a:344_0	Kāyaduccaritasamaṅgītiādīsu samaṅgīti pañcavidhā samaṅgitā āyūhanasamaṅgitā cetanāsamaṅgitā	344	
PA_atk-s02_03a:344_1	kammasamaṅgitā vipākasamaṅgitā, upaṭṭhānasamaṅgitāti. Tattha kusalākusalakammāyūhanakkhaṇe	344	
PA_atk-s02_03a:344_2	āyūhanasamaṅgitāti vuccati. Tathā cetanāsamaṅgitā. Yāva pana arahattaṃ na pāpuṇanti,	344	
PA_atk-s02_03a:344_3	tāva sabbepi sattā pubbe upacitaṃ vipākārahaṃ kammaṃ sandhāya “kammasamaṅgino”ti	344	
PA_atk-s02_03a:344_4	vuccanti, esā kammasamaṅgitā. Vipākasamaṅgitā vipākakkhaṇeyeva veditabbā. Yāva pana	344	
PA_atk-s02_03a:344_5	sattā arahattaṃ na pāpuṇanti, tāva nesaṃ tato tato cavitvā niraye tāva uppajjamānānaṃ	344	
PA_atk-s02_03a:344_6	aggijālalohakumbhiādīhi upaṭṭhānākārehi nirayo, gabbhaseyyakattaṃ āpajjamānānaṃ mātukucchi,	344	
PA_atk-s02_03a:344_7	devesu uppajjamānānaṃ kapparukkhavimānādīhi upaṭṭhānākārehi devalokoti evaṃ uppattinimittaṃ	344	
PA_atk-s02_03a:344_8	upaṭṭhāti, iti nesaṃ iminā uppattinimittaupaṭṭhānena aparimuttatā upaṭṭhānasamaṅgitā	344	
PA_atk-s02_03a:344_9	nāma. Sā calati sesā niccalā. Niraye hi upaṭṭhitepi devaloko upaṭṭhāti, devaloke	344	
PA_atk-s02_03a:344_10	upaṭṭhitepi nirayo upaṭṭhāti, manussaloke upaṭṭhitepi tiracchānayoni upaṭṭhāti, tiracchānayoniyā	3441	
PA_atk-s02_03a:344_11	ca upaṭṭhitāyapi manussaloko upaṭṭhātiyeva.	3441	
PA_atk-s02_03a:345_0	Tatridaṃ vatthu – soṇagiripāde kira acelavihāre soṇatthero nāma eko dhammakathiko,	345	
PA_atk-s02_03a:345_1	tassa pitā sunakhajīviko ahosi. Thero taṃ paṭibāhantopi saṃvare ṭhapetuṃ asakkonto	345	
PA_atk-s02_03a:345_2	“mā nassi jarako”ti mahallakakāle akāmakaṃ pabbājesi. Tassa gilānaseyyāya nipannassa	345	
PA_atk-s02_03a:345_3	nirayo upaṭṭhāti, soṇagiripādato mahantā mahantā sunakhā āgantvā khāditukāmā viya	345	
PA_atk-s02_03a:345_4	samparivāresuṃ. So mahābhayabhīto – “vārehi, tāta soṇa, vārehi, tāta soṇā”ti āha.	345	
PA_atk-s02_03a:345_5	Kiṃ mahātherāti. Na passasi tātāti taṃ pavattiṃ ācikkhi. Soṇatthero – “kathañhi nāma	345	
PA_atk-s02_03a:345_6	mādisassa pitā niraye nibbattissati, patiṭṭhā’ssa bhavissāmī”ti sāmaṇerehi nānāpupphāni	345	
PA_atk-s02_03a:345_7	āharāpetvā cetiyaṅgaṇabodhiyaṅgaṇesu talasantharaṇapūjaṃ āsanapūjañca kāretvā pitaraṃ	345	
PA_atk-s02_03a:345_8	mañcena cetiyaṅgaṇaṃ āharitvā mañce nisīdāpetvā – “ayaṃ mahāthera-pūjā tumhākaṃ atthāya	345	
PA_atk-s02_03a:345_9	katā ‘ayaṃ me bhagavā duggatapaṇṇākāro’ti vatvā bhagavantaṃ vanditvā cittaṃ pasādehī”ti	345	
PA_atk-s02_03a:345_10	āha. So mahāthero pūjaṃ disvā tathā karonto cittaṃ pasādesi, tāvadevassa devaloko	3451	
PA_atk-s02_03a:345_11	upaṭṭhāsi, nandanavana-cittalatāvana-missakavana-phārusakavanavimānāni ceva nāṭakāni	3451	
PA_atk-s02_03a:345_12	ca parivāretvā ṭhitāni viya ahesuṃ. So “apetha apetha soṇā”ti āha. Kimidaṃ therāti?	3451	
PA_atk-s02_03a:345_13	Etā te, tāta, mātaro āgacchantīti. Thero “saggo upaṭṭhito mahātherassā”ti cintesi.	3451	
PA_atk-s02_03a:345_14	Evaṃ upaṭṭhānasamaṅgitā calatīti veditabbā. Etāsu samaṅgitāsu idha āyūhanacetanākammasamaṅgitāvasena	3451	
PA_atk-s02_03a:345_15	kāyaduccaritasamaṅgītiādi vuttaṃ.	3451	
PA_atk-s02_03a:346_0	132. Evaṃ vutte āyasmā ānandoti “evaṃ bhagavatā imasmiṃ sutte vutte thero ādito paṭṭhāya	346	
PA_atk-s02_03a:346_1	sabbasuttaṃ samannāharitvā evaṃ sassirikaṃ katvā desitasuttassa nāma bhagavatā nāmaṃ	346	
PA_atk-s02_03a:346_2	na gahitaṃ. Handassa nāmaṃ gaṇhāpessāmī”ti cintetvā bhagavantaṃ etadavoca.	346	
PA_atk-s02_03a:347	Tasmā tiha tvantiādīsu ayaṃ atthayojanā –	34	
PA_atk-s02_03a:348_0	Ānanda, yasmā imasmiṃ dhammapariyāye “aṭṭhārasa kho imā, ānanda, dhātuyo, cha imā,	348	
PA_atk-s02_03a:348_1	ānanda, dhātuyo”ti evaṃ bahudhātuyo vibhattā, tasmā tiha tvaṃ imaṃ dhammapariyāyaṃ	348	
PA_atk-s02_03a:348_2	bahudhātukotipi naṃ dhārehi. Yasmā panettha dhātuāyatanapaṭiccasamuppādaṭṭhānāṭṭhānavasena	348	
PA_atk-s02_03a:348_3	cattāro parivaṭṭā kathitā, tasmā catuparivaṭṭotipi naṃ dhārehi. Yasmā ca ādāsaṃ olokentassa	348	
PA_atk-s02_03a:348_4	mukhanimittaṃ viya imaṃ dhammapariyāyaṃ olokentassa ete dhātuādayo atthā pākaṭā honti,	348	
PA_atk-s02_03a:348_5	tasmā dhammādāsotipi naṃ dhārehi. Yasmā ca yathā nāma parasenamaddanā yodhā saṅgāmatūriyaṃ	348	
PA_atk-s02_03a:348_6	paggahetvā parasenaṃ pavisitvā sapatte madditvā attano jayaṃ gaṇhanti, evameva kilesasenamaddanā	348	
PA_atk-s02_03a:348_7	yogino idha vuttavasena vipassanaṃ paggahetvā kilese madditvā attano arahattajayaṃ	348	
PA_atk-s02_03a:348_8	gaṇhanti, tasmā amatadundubhītipi naṃ dhārehi. Yasmā ca yathā saṅgāmayodhā pañcāvudhaṃ	348	
PA_atk-s02_03a:348_9	gahetvā parasenaṃ viddhaṃsetvā jayaṃ gaṇhanti, evaṃ yoginopi idha vuttaṃ vipassanāvudhaṃ	348	
PA_atk-s02_03a:348_10	gahetvā kilesasenaṃ viddhaṃsetvā arahattajayaṃ gaṇhanti. Tasmā anuttaro saṅgāmavijayotipi naṃ dhārehīti.	3481	
PA_atk-s02_03a:349	Papañcasūdaniyā majjhimanikāyaṭṭhakathāya	34	
PA_atk-s02_03a:350	Bahudhātukasuttavaṇṇanā niṭṭhitā.	35	
PA_atk-s02_03a:351	6. Isigilisuttavaṇṇanā	35	
PA_atk-s02_03a:352_0	133. Evaṃ me sutanti isigilisuttaṃ. Tattha aññāva samaññā ahosīti isigilissa isigilīti	352	
PA_atk-s02_03a:352_1	samaññāya uppannakāle vebhāro na vebhāroti paññāyittha, aññāyevassa samaññā ahosi.	352	
PA_atk-s02_03a:352_2	Aññā paññattīti idaṃ purimapadasseva vevacanaṃ. Sesesupi eseva nayo.	352	
PA_atk-s02_03a:353_0	Tadā kira bhagavā sāyanhasamaye samāpattito vuṭṭhāya gandhakuṭito nikkhamitvā yasmiṃ	353	
PA_atk-s02_03a:353_1	ṭhāne nisinnānaṃ pañca pabbatā paññāyanti, tattha bhikkhusaṅghaparivuto nisīditvā	353	
PA_atk-s02_03a:353_2	ime pañca pabbate paṭipāṭiyā ācikkhi. Tattha na bhagavato pabbatehi attho atthi,	353	
PA_atk-s02_03a:353_3	iti imesu pana pabbatesu paṭipāṭiyā kathiyamānesu isigilissa isigilibhāvo kathetabbo	353	
PA_atk-s02_03a:353_4	hoti. Tasmiṃ kathiyamāne padumavatiyā puttānaṃ pañcasatānaṃ paccekabuddhānaṃ nāmāni	353	
PA_atk-s02_03a:353_5	ceva padumavatiyā ca patthanā kathetabbā bhavissatīti bhagavā imaṃ pañca pabbatapaṭipāṭiṃ ācikkhi.	353	
PA_atk-s02_03a:354_0	Pavisantā dissanti paviṭṭhā na dissantīti yathāphāsukaṭṭhāne piṇḍāya caritvā katabhattakiccā	354	
PA_atk-s02_03a:354_1	āgantvā cetiyagabbhe yamakamahādvāraṃ vivarantā viya taṃ pabbataṃ dvedhā katvā anto	354	
PA_atk-s02_03a:354_2	pavisitvā rattiṭṭhānadivāṭṭhānāni māpetvā tattha vasiṃsu, tasmā evamāha. Ime isīti	354	
PA_atk-s02_03a:354_3	ime paccekabuddhaisī.	354	
PA_atk-s02_03a:355_0	Kadā pana te tattha vasiṃsu? Atīte kira anuppanne tathāgate bārāṇasiṃ upanissāya	355	
PA_atk-s02_03a:355_1	ekasmiṃ gāmake ekā kuladhītā khettaṃ rakkhamānā ekassa paccekabuddhassa pañcahi lājāsatehi	355	
PA_atk-s02_03a:355_2	saddhiṃ ekaṃ padumapupphaṃ datvā pañca puttasatāni patthesi. Tasmiṃyeva ca khaṇe	355	
PA_atk-s02_03a:355_3	pañcasatā migaluddakā madhuramaṃsaṃ datvā “etissā puttā bhaveyyāmā”ti patthayiṃsu.	355	
PA_atk-s02_03a:355_4	Sā yāvatāyukaṃ ṭhatvā devaloke nibbattā, tato cutā jātassare padumagabbhe nibbatti.	355	
PA_atk-s02_03a:355_5	Tameko tāpaso disvā paṭijaggi, tassā vicarantiyāva pāduddhāre pāduddhāre bhūmito	355	
PA_atk-s02_03a:355_6	padumāni uṭṭhahanti. Eko vanacarako disvā bārāṇasirañño ārocesi. Rājā naṃ āharāpetvā	355	
PA_atk-s02_03a:355_7	aggamahesiṃ akāsi, tassā gabbho saṇṭhāsi. Mahāpadumakumāro mātukucchiyaṃ vasi, sesā	355	
PA_atk-s02_03a:355_8	gabbhamalaṃ nissā nibbattā. Vayappattā uyyāne padumassare kīḷantā ekekasmiṃ padume	355	
PA_atk-s02_03a:355_9	nisīditvā khayavayaṃ paṭṭhapetvā paccekabodhiñāṇaṃ nibbattayiṃsu. Ayaṃ tesaṃ byākaraṇagāthā ahosi –	355	
PA_atk-s02_03a:356	“Saroruhaṃ padumapalāsapattajaṃ, supupphitaṃ bhamaragaṇānuciṇṇaṃ;	35	
PA_atk-s02_03a:357	Aniccatāyupagataṃ viditvā, eko care khaggavisāṇakappo”ti.	35	
PA_atk-s02_03a:358	Tasmiṃ kāle te tattha vasiṃsu, tadā cassa pabbatassa isigilīti samaññā udapādi.	35	
PA_atk-s02_03a:359_0	135. Ye sattasārāti ariṭṭho upariṭṭho tagarasikhī yasassī sudassano piyadassī gandhāro	359	
PA_atk-s02_03a:359_1	piṇḍolo upāsabho nīto tatho sutavā bhāvitattoti terasannaṃ paccekabuddhānaṃ nāmāni	359	
PA_atk-s02_03a:359_2	vatvā idāni tesañca aññesañca gāthābandhena nāmāni ācikkhanto ye sattasārātiādimāha.	359	
PA_atk-s02_03a:359_3	Tattha sattasārāti sattānaṃ sārabhūtā. Anīghāti niddukkhā. Nirāsāti nittaṇhā.	359	
PA_atk-s02_03a:360_0	Dve jālinoti cūḷajāli mahājālīti dve jālināmakā. Santacittoti idampi ekassa nāmameva.	360	
PA_atk-s02_03a:360_1	Passi jahi upadhidukkhamūlanti ettha passi nāma so paccekabuddho, dukkhassa pana	360	
PA_atk-s02_03a:360_2	mūlaṃ upadhiṃ jahīti ayamassa thuti. Aparājitotipi ekassa nāmameva.	360	
PA_atk-s02_03a:361_0	Satthā pavattā sarabhaṅgo lomahaṃso uccaṅgamāyoti ime pañca janā. Asito anāsavo manomayoti	361	
PA_atk-s02_03a:361_1	imepi tayo janā. Mānacchido ca bandhumāti bandhumā nāma eko, mānassa pana chinnattā	361	
PA_atk-s02_03a:361_2	mānacchidoti vutto. Tadādhimuttotipi nāmameva.	361	
PA_atk-s02_03a:362	Ketumbharāgo ca mātaṅgo ariyoti ime tayo janā. Athaccutoti atha accuto. Accutagāmabyāmaṅkoti ime dve janā. Khemābhirato ca soratoti ime dveyeva.	36	
PA_atk-s02_03a:363_0	Sayho anomanikkamoti sayho nāma so buddho, anomavīriyattā pana anomanikkamoti vutto.	363	
PA_atk-s02_03a:363_1	Ānando nando upanando dvādasāti cattāro ānandā, cattāro nandā cattāro upanandāti	363	
PA_atk-s02_03a:363_2	evaṃ dvādasa. Bhāradvājo antimadehadhārīti bhāradvājo nāma so buddho. Antimadehadhārīti thuti.	363	
PA_atk-s02_03a:364_0	Taṇhacchidoti sikharissāyaṃ thuti. Vītarāgoti maṅgalassa thuti. Usabhacchidā jāliniṃ	364	
PA_atk-s02_03a:364_1	dukkhamūlanti usabho nāma so buddho dukkhamūlabhūtaṃ jāliniṃ acchidāti attho. Santaṃ	364	
PA_atk-s02_03a:364_2	padaṃ ajjhagamopanītoti upanīto nāma so buddho santaṃ padaṃ ajjhagamā. Vītarāgotipi	364	
PA_atk-s02_03a:364_3	ekassa nāmameva. Suvimuttacittoti ayaṃ kaṇhassa thuti.	364	
PA_atk-s02_03a:365_0	Ete ca aññe cāti ete pāḷiyaṃ āgatā ca pāḷiyaṃ anāgatā aññe ca etesaṃ ekanāmakāyeva.	365	
PA_atk-s02_03a:365_1	Imesu hi pañcasu paccekabuddhasatesu dvepi tayopi dasapi dvādasapi ānandādayo viya	365	
PA_atk-s02_03a:365_2	ekanāmakā ahesuṃ. Iti pāḷiyaṃ āgatanāmeheva sabbesaṃ nāmāni vuttāni hontīti ito paraṃ	365	
PA_atk-s02_03a:365_3	visuṃ visuṃ avatvā “ete ca aññe cā”ti āha. Sesaṃ sabbattha uttānamevāti.	365	
PA_atk-s02_03a:366	Papañcasūdaniyā majjhimanikāyaṭṭhakathāya	36	
PA_atk-s02_03a:367	Isigilisuttavaṇṇanā niṭṭhitā.	36	
PA_atk-s02_03a:368	7. Mahācattārīsakasuttavaṇṇanā	36	
PA_atk-s02_03a:369_0	136. Evaṃ me sutanti mahācattārīsakasuttaṃ. Tattha ariyanti niddosaṃ lokuttaraṃ,	369	
PA_atk-s02_03a:369_1	niddosañhi “ariya”nti vuccati. Sammāsamādhinti maggasamādhiṃ. Saupanisanti sapaccayaṃ.	369	
PA_atk-s02_03a:369_2	Saparikkhāranti saparivāraṃ.	369	
PA_atk-s02_03a:370_0	Parikkhatāti parivāritā. Sammādiṭṭhi pubbaṅgamā hotīti dvidhā sammādiṭṭhi pubbaṅgamā	370	
PA_atk-s02_03a:370_1	hoti purecārikā vipassanāsammādiṭṭhi ca maggasammādiṭṭhi ca. Vipassanāsammādiṭṭhi	370	
PA_atk-s02_03a:370_2	tebhūmakasaṅkhāre aniccādivasena parivīmaṃsati; maggasammādiṭṭhi pana parivīmaṃsanapariyosāne	370	
PA_atk-s02_03a:370_3	bhūmiladdhaṃ vaṭṭaṃ samugghāṭayamānā vūpasamayamānā sītudakaghaṭasahassaṃ matthake	370	
PA_atk-s02_03a:370_4	āsiñcamānā viya uppajjati. Yathā hi khettaṃ kurumāno kassako paṭhamaṃ araññe rukkhe	370	
PA_atk-s02_03a:370_5	chindati, pacchā aggiṃ deti, so aggi paṭhamaṃ chinne rukkhe anavasese jhāpeti, evameva	370	
PA_atk-s02_03a:370_6	vipassanāsammādiṭṭhi paṭhamaṃ aniccādivasena saṅkhāre vīmaṃsati, maggasammādiṭṭhi	370	
PA_atk-s02_03a:370_7	tāya vīmaṃsanatthaṃ saṅkhāre puna appavattivasena samugghāṭayamānā uppajjati, sā	370	
PA_atk-s02_03a:370_8	duvidhāpi idha adhippetā.	370	
PA_atk-s02_03a:371_0	Micchādiṭṭhīti pajānātīti micchādiṭṭhiṃ aniccaṃ dukkhaṃ anattāti lakkhaṇapaṭivedhena	371	
PA_atk-s02_03a:371_1	ārammaṇato pajānāti, sammādiṭṭhiṃ kiccato asammohato pajānāti. Sāssa hoti sammādiṭṭhīti	371	
PA_atk-s02_03a:371_2	sā evaṃ pajānanā assa sammādiṭṭhi nāma hoti.	371	
PA_atk-s02_03a:372	Dvāyaṃ vadāmīti dvayaṃ vadāmi, duvidhakoṭṭhāsaṃ vadāmīti attho. Puññabhāgiyāti puññakoṭṭhāsabhūtā. Upadhivepakkāti upadhisaṅkhātassa vipākassa dāyikā.	37	
PA_atk-s02_03a:373_0	Paññā paññindriyantiādīsu vibhajitvā vibhajitvā amatadvāraṃ paññapeti dassetīti paññā.	373	
PA_atk-s02_03a:373_1	Tasmiṃ atthe indattaṃ karotīti paññindriyaṃ. Avijjāya na kampatīti paññābalaṃ. Bojjhaṅgappattā	373	
PA_atk-s02_03a:373_2	hutvā catusaccadhamme vicinātīti dhammavicayasambojjhaṅgo. Maggasampattiyā pasaṭṭhā	373	
PA_atk-s02_03a:373_3	sobhanā diṭṭhīti sammādiṭṭhi. Ariyamaggassa aṅganti maggaṅgaṃ. Soti so bhikkhu. Pahānāyāti	373	
PA_atk-s02_03a:373_4	pajahanatthāya. Upasampadāyāti paṭilābhatthāya. Sammāvāyāmoti niyyāniko kusalavāyāmo.	373	
PA_atk-s02_03a:373_5	Satoti satiyā samannāgato hutvā. Anuparidhāvanti anuparivattantīti sahajātā ca purejātā	373	
PA_atk-s02_03a:373_6	ca hutvā parivārenti. Ettha hi sammāvāyāmo ca sammāsati ca lokuttarasammādiṭṭhiṃ	373	
PA_atk-s02_03a:373_7	sahajātā parivārenti rājānaṃ viya ekarathe ṭhitā asiggāhachattaggāhā. Vipassanāsammādiṭṭhi	373	
PA_atk-s02_03a:373_8	pana purejātā hutvā parivāreti rathassa purato pattikādayo viya. Dutiyapabbato paṭṭhāya	373	
PA_atk-s02_03a:373_9	pana sammāsaṅkappādīnaṃ tayopi sahajātaparivārāva hontīti veditabbā.	373	
PA_atk-s02_03a:374_0	137. Micchāsaṅkappoti pajānātīti micchāsaṅkappaṃ aniccaṃ dukkhaṃ anattāti lakkhaṇapaṭivedhena	374	
PA_atk-s02_03a:374_1	ārammaṇato pajānāti sammāsaṅkappaṃ kiccato asammohato pajānāti. Ito aparesu sammāvācādīsupi	374	
PA_atk-s02_03a:374_2	evameva yojanā veditabbā. Kāmasaṅkappādayo dvedhāvitakkasutte vuttāyeva.	374	
PA_atk-s02_03a:375_0	Takkotiādīsu takkanavasena takko. Sveva ca upasaggena padaṃ vaḍḍhetvā vitakkoti vutto,	375	
PA_atk-s02_03a:375_1	sveva saṅkappanavasena saṅkappo. Ekaggo hutvā ārammaṇe appetīti appanā. Upasaggena	375	
PA_atk-s02_03a:375_2	pana padaṃ vaḍḍhetvā byappanāti vuttaṃ. Cetaso abhiniropanāti cittassa abhiniropanā.	375	
PA_atk-s02_03a:375_3	Vitakkasmiñhi sati vitakko ārammaṇe cittaṃ abhiniropeti vitakke pana asati attanoyeva	375	
PA_atk-s02_03a:375_4	dhammatāya cittaṃ ārammaṇaṃ abhiruhati jātisampanno abhiññātapuriso viya rājagehaṃ.	375	
PA_atk-s02_03a:375_5	Anabhiññātassa hi paṭihārena vā dovārikena vā attho hoti, abhiññātaṃ jātisampannaṃ	375	
PA_atk-s02_03a:375_6	sabbe rājarājamahāmattā jānantīti attanova dhammatāya nikkhamati ceva pavisati ca,	375	
PA_atk-s02_03a:375_7	evaṃsampadamidaṃ veditabbaṃ. Vācaṃ saṅkharotīti vacīsaṅkhāro. Ettha ca lokiyavitakko	375	
PA_atk-s02_03a:375_8	vācaṃ saṅkharoti, na lokuttaro. Kiñcāpi na saṅkharoti, vacīsaṅkhārotveva ca panassa	375	
PA_atk-s02_03a:375_9	nāmaṃ hoti. Sammāsaṅkappaṃ anuparidhāvantīti lokuttarasammāsaṅkappaṃ parivārenti.	375	
PA_atk-s02_03a:375_10	Ettha ca tayopi nekkhammasaṅkappādayo pubbabhāge nānācittesu labbhanti, maggakkhaṇe	3751	
PA_atk-s02_03a:375_11	pana tiṇṇampi kāmasaṅkappādīnañca padacchedaṃ samugghātaṃ karonto maggaṅgaṃ pūrayamāno	3751	
PA_atk-s02_03a:375_12	ekova sammāsaṅkappo uppajjitvā nekkhammasaṅkappādivasena tīṇi nāmāni labhati. Parato	3751	
PA_atk-s02_03a:375_13	sammāvācādīsupi eseva nayo.	3751	
PA_atk-s02_03a:376_0	138. Musāvādā veramaṇītiādīsu viratipi cetanāpi vaṭṭati. Āratītiādīsu vacīduccaritehi	376	
PA_atk-s02_03a:376_1	ārakā ramatīti ārati. Vinā tehi ramatīti virati. Tato tato paṭinivattāva hutvā tehi	376	
PA_atk-s02_03a:376_2	vinā ramatīti paṭivirati. Upasaggavasena vā padaṃ vaḍḍhitaṃ, sabbamidaṃ oramanabhāvasseva	376	
PA_atk-s02_03a:376_3	adhivacanaṃ. Veraṃ maṇati vināsetīti veramaṇi. Idampi oramanasseva vevacanaṃ.	376	
PA_atk-s02_03a:377	139. Pāṇātipātā veramaṇītiādīsupi cetanā viratīti ubhayampi vaṭṭatiyeva.	37	
PA_atk-s02_03a:378_0	140. Kuhanātiādīsu tividhena kuhanavatthunā lokaṃ etāya kuhayanti vimhāpayantīti	378	
PA_atk-s02_03a:378_1	kuhanā. Lābhasakkāratthikā hutvā etāya lapantīti lapanā. Nimittaṃ sīlametesanti nemittikā,	378	
PA_atk-s02_03a:378_2	tesaṃ bhāvo nemittikatā. Nippeso sīlametesanti nippesikā, tesaṃ bhāvo nippesikatā.	378	
PA_atk-s02_03a:378_3	Lābhena lābhaṃ nijigīsanti magganti pariyesantīti lābhena lābhaṃ nijigīsanā, tesaṃ	378	
PA_atk-s02_03a:378_4	bhāvo lābhena lābhaṃ nijigīsanatā. Ayamettha saṅkhepo, vitthārena panetā kuhanādikā	378	
PA_atk-s02_03a:378_5	visuddhimagge sīlaniddeseyeva pāḷiñca aṭṭhakathañca āharitvā pakāsitā. Micchāājīvassa	378	
PA_atk-s02_03a:378_6	pahānāyāti ettha na kevalaṃ pāḷiyaṃ āgatova micchāājīvo, ājīvahetu pana pavattitā	378	
PA_atk-s02_03a:378_7	pāṇātipātādayo sattakammapathacetanāpi micchāājīvova. Tāsaṃyeva sattannaṃ cetanānaṃ	378	
PA_atk-s02_03a:378_8	padapacchedaṃ samugghātaṃ kurumānaṃ maggaṅgaṃ pūrayamānā uppannā virati sammāājīvo nāma.	378	
PA_atk-s02_03a:379_0	141. Sammādiṭṭhissāti maggasammādiṭṭhiyaṃ ṭhitassa puggalassa. Sammāsaṅkappo pahotīti	379	
PA_atk-s02_03a:379_1	maggasammāsaṅkappo pahoti, phalasammādiṭṭhissapi phalasammāsaṅkappo pahotīti evaṃ	379	
PA_atk-s02_03a:379_2	sabbapadesu attho veditabbo. Sammāñāṇassa sammāvimuttīti ettha pana maggasammāsamādhimhi	379	
PA_atk-s02_03a:379_3	ṭhitassa maggapaccavekkhaṇaṃ sammāñāṇaṃ pahoti, phalasammāsamādhimhi ṭhitassa phalapaccavekkhaṇaṃ	379	
PA_atk-s02_03a:379_4	sammāñāṇaṃ pahoti. Maggapaccavekkhaṇasammāñāṇe ca ṭhitassa maggasammāvimutti pahoti,	379	
PA_atk-s02_03a:379_5	phalapaccavekkhaṇasammāñāṇe ṭhitassa phalasammāvimutti pahotīti attho. Ettha ca ṭhapetvā	379	
PA_atk-s02_03a:379_6	aṭṭha phalaṅgāni sammāñāṇaṃ paccavekkhaṇaṃ katvā sammāvimuttiṃ phalaṃ kātuṃ vaṭṭatīti vuttaṃ.	379	
PA_atk-s02_03a:380_0	142. Sammādiṭṭhissa, bhikkhave, micchādiṭṭhi nijjiṇṇā hotītiādīsu avasesanikāyabhāṇakā	380	
PA_atk-s02_03a:380_1	phalaṃ kathitanti vadanti, majjhimabhāṇakā pana dasannaṃ nijjaravatthūnaṃ āgataṭṭhāne	380	
PA_atk-s02_03a:380_2	maggo kathitoti vadanti. Tattha dassanaṭṭhena sammādiṭṭhi veditabbā, viditakaraṇaṭṭhena	380	
PA_atk-s02_03a:380_3	sammāñāṇaṃ, tadadhimuttaṭṭhena sammāvimutti.	380	
PA_atk-s02_03a:381_0	Vīsati kusalapakkhāti sammādiṭṭhiādayo dasa, “sammādiṭṭhipaccayā ca aneke kusalā	381	
PA_atk-s02_03a:381_1	dhammā”tiādinā nayena vuttā dasāti evaṃ vīsati kusalapakkhā honti. Vīsati akusalapakkhāti	381	
PA_atk-s02_03a:381_2	“micchādiṭṭhi nijjiṇṇā hotī”tiādinā nayena vuttā micchādiṭṭhiādayo dasa, “ye ca micchādiṭṭhipaccayā	381	
PA_atk-s02_03a:381_3	aneke pāpakā”tiādinā vuttā dasa cāti evaṃ vīsati akusalapakkhā veditabbā. Mahācattārīsakoti	381	
PA_atk-s02_03a:381_4	mahāvipākadānena mahantānaṃ kusalapakkhikānañceva akusalapakkhikānañca cattārīsāya	381	
PA_atk-s02_03a:381_5	dhammānaṃ pakāsitattā mahācattārīsakoti.	381	
PA_atk-s02_03a:382_0	Imasmiñca pana sutte pañca sammādiṭṭhiyo kathitā vipassanāsammādiṭṭhi kammassakatāsammādiṭṭhi	382	
PA_atk-s02_03a:382_1	maggasammādiṭṭhi phalasammādiṭṭhi paccavekkhaṇāsammādiṭṭhīti. Tattha “micchādiṭṭhiṃ	382	
PA_atk-s02_03a:382_2	micchādiṭṭhīti pajānātī”tiādinā nayena vuttā vipassanāsammādiṭṭhi nāma. “Atthi dinna”ntiādinā	382	
PA_atk-s02_03a:382_3	nayena vuttā kammassakatāsammādiṭṭhi nāma. “Sammādiṭṭhissa, bhikkhave, sammāsaṅkappo	382	
PA_atk-s02_03a:382_4	pahotī”ti ettha pana maggasammādiṭṭhi phalasammādiṭṭhīti dvepi kathitā. “Sammāñāṇaṃ	382	
PA_atk-s02_03a:382_5	pahotī”ti. Ettha pana paccavekkhaṇāsammādiṭṭhi kathitāti veditabbā.	382	
PA_atk-s02_03a:383_0	143. Sammādiṭṭhiṃ ce bhavaṃ garahatīti micchādiṭṭhi nāmāyaṃ sobhanāti vadantopi sammādiṭṭhi	383	
PA_atk-s02_03a:383_1	nāmāyaṃ na sobhanāti vadantopi sammādiṭṭhiṃ garahati nāma. Okkalāti okkalajanapadavāsino.	383	
PA_atk-s02_03a:383_2	Vassabhaññāti vasso ca bhañño cāti dve janā. Ahetuvādāti natthi hetu natthi paccayo	383	
PA_atk-s02_03a:383_3	sattānaṃ visuddhiyāti evamādivādino. Akiriyavādāti karoto na karīyati pāpanti evaṃ	383	
PA_atk-s02_03a:383_4	kiriyapaṭikkhepavādino. Natthikavādāti natthi dinnantiādivādino. Te imesu tīsupi	383	
PA_atk-s02_03a:383_5	dassanesu okkantaniyāmā ahesuṃ. Kathaṃ panetesu niyāmo hotīti. Yo hi evarūpaṃ laddhiṃ	383	
PA_atk-s02_03a:383_6	gahetvā rattiṭṭhānadivāṭṭhāne nisinno sajjhāyati vīmaṃsati, tassa “natthi hetu natthi	383	
PA_atk-s02_03a:383_7	paccayo karoto na karīyati pāpaṃ, natthi dinnaṃ, kāyassa bhedā ucchijjatī”ti tasmiṃ	383	
PA_atk-s02_03a:383_8	ārammaṇe micchāsati santiṭṭhati, cittaṃ ekaggaṃ hoti, javanāni javanti. Paṭhamajavane	383	
PA_atk-s02_03a:383_9	satekiccho hoti, tathā dutiyādīsu. Sattame buddhānampi atekiccho anivattī ariṭṭhakaṇḍakasadiso hoti.	383	
PA_atk-s02_03a:384_0	Tattha koci ekaṃ dassanaṃ okkamati, koci dve, koci tīṇipi, niyatamicchādiṭṭhikova	384	
PA_atk-s02_03a:384_1	hoti, patto saggamaggāvaraṇañceva mokkhamaggāvaraṇañca. Abhabbo tassa attabhāvassa	384	
PA_atk-s02_03a:384_2	anantaraṃ saggampi gantuṃ, pageva mokkhaṃ, vaṭṭakhāṇu nāmesa satto pathavīgopako,	384	
PA_atk-s02_03a:384_3	yebhuyyena evarūpassa bhavato vuṭṭhānaṃ natthi. Vassabhaññāpi edisā ahesuṃ. Nindābyārosaupārambhabhayāti	384	
PA_atk-s02_03a:384_4	attano nindābhayena ghaṭṭanabhayena upavādabhayena cāti attho. Sesaṃ sabbattha uttānamevāti.	384	
PA_atk-s02_03a:385	Papañcasūdaniyā majjhimanikāyaṭṭhakathāya	38	
PA_atk-s02_03a:386	Mahācattārīsakasuttavaṇṇanā niṭṭhitā.	38	
PA_atk-s02_03a:387	8. Ānāpānassatisuttavaṇṇanā	38	
PA_atk-s02_03a:388_0	144. Evaṃ me sutanti ānāpānassatisuttaṃ. Tattha aññehi cāti ṭhapetvā pāḷiyaṃ āgate	388	
PA_atk-s02_03a:388_1	dasa there aññehipi abhiññātehi bahūhi sāvakehi saddhiṃ. Tadā kira mahā bhikkhusaṅgho	388	
PA_atk-s02_03a:388_2	ahosi aparicchinnagaṇano.	388	
PA_atk-s02_03a:389_0	Ovadanti anusāsantīti āmisasaṅgahena dhammasaṅgahena cāti dvīhi saṅgahehi saṅgaṇhitvā	389	
PA_atk-s02_03a:389_1	kammaṭṭhānovādānusāsanīhi ovadanti ca anusāsanti ca. Te cāti cakāro āgamasandhimattaṃ.	389	
PA_atk-s02_03a:389_2	Uḷāraṃ pubbenāparaṃ visesaṃ jānantīti sīlaparipūraṇādito pubbavisesato uḷārataraṃ	389	
PA_atk-s02_03a:389_3	aparaṃ kasiṇaparikammādivisesaṃ jānantīti attho.	389	
PA_atk-s02_03a:390_0	145. Āraddhoti tuṭṭho. Appattassa pattiyāti appattassa arahattassa pāpuṇanatthaṃ.	390	
PA_atk-s02_03a:390_1	Sesapadadvayepi ayameva attho. Komudiṃ cātumāsininti pacchimakattikacātumāsapuṇṇamaṃ.	390	
PA_atk-s02_03a:390_2	Sā hi kumudānaṃ atthitāya komudī, catunnaṃ vassikānaṃ māsānaṃ pariyosānattā cātumāsinīti	390	
PA_atk-s02_03a:390_3	vuccati. Āgamessāmīti udikkhissāmi, ajja apavāretvā yāva sā āgacchati, tāva katthaci	390	
PA_atk-s02_03a:390_4	agantvā idheva vasissāmīti attho. Iti bhikkhūnaṃ pavāraṇasaṅgahaṃ anujānanto evamāha.	390	
PA_atk-s02_03a:391_0	Pavāraṇasaṅgaho nāma ñattidutiyena kammena diyyati kassa panesa diyyati, kassa na	391	
PA_atk-s02_03a:391_1	diyyatīti. Akārakassa tāva bālaputhujjanassa na diyyati, tathā āraddhavipassakassa	391	
PA_atk-s02_03a:391_2	ceva ariyasāvakassa ca. Yassa pana samatho vā taruṇo hoti vipassanā vā, tassa diyyati.	391	
PA_atk-s02_03a:391_3	Bhagavāpi tadā bhikkhūnaṃ cittācāraṃ parivīmaṃsanto samathavipassanānaṃ taruṇabhāvaṃ	391	
PA_atk-s02_03a:391_4	ñatvā – “mayi ajja pavārente disāsu vassaṃvuṭṭhā bhikkhū idha osarissanti. Tato ime	391	
PA_atk-s02_03a:391_5	bhikkhū vuḍḍhatarehi bhikkhūhi senāsane gahite visesaṃ nibbattetuṃ na sakkhissanti.	391	
PA_atk-s02_03a:391_6	Sacepi cārikaṃ pakkamissāmi, imesaṃ vasanaṭṭhānaṃ dullabhameva bhavissati. Mayi pana	391	
PA_atk-s02_03a:391_7	apavārente bhikkhūpi imaṃ sāvatthiṃ na osarissanti, ahampi cārikaṃ na pakkamissāmi,	391	
PA_atk-s02_03a:391_8	evaṃ imesaṃ bhikkhūnaṃ vasanaṭṭhānaṃ apalibuddhaṃ bhavissati. Te attano attano vasanaṭṭhāne	391	
PA_atk-s02_03a:391_9	phāsu viharantā samathavipassanā thāmajātā katvā visesaṃ nibbattetuṃ sakkhissantī”ti	391	
PA_atk-s02_03a:391_10	so taṃdivasaṃ apavāretvā kattikapuṇṇamāyaṃ pavāressāmīti bhikkhūnaṃ pavāraṇasaṅgahaṃ	3911	
PA_atk-s02_03a:391_11	anujāni. Pavāraṇasaṅgahasmiñhi laddhe yassa nissayapaṭipannassa ācariyupajjhāyā pakkamanti,	3911	
PA_atk-s02_03a:391_12	sopi “sace patirūpo nissayadāyako āgamissati, tassa santike nissayaṃ gaṇhissāmī”ti	3911	
PA_atk-s02_03a:391_13	yāva gimhānaṃ pacchimamāsā vasituṃ labhati. Sacepi saṭṭhivassā bhikkhū āgacchanti,	3911	
PA_atk-s02_03a:391_14	tassa senāsanaṃ gahetuṃ na labhanti. Ayañca pana pavāraṇasaṅgaho ekassa dinnopi sabbesaṃ dinnoyeva hoti.	3911	
PA_atk-s02_03a:392_0	Sāvatthiṃ osarantīti bhagavatā pavāraṇasaṅgaho dinnoti sutasutaṭṭhāneyeva yathāsabhāvena	392	
PA_atk-s02_03a:392_1	ekaṃ māsaṃ vasitvā kattikapuṇṇamāya uposathaṃ katvā osarante sandhāya idaṃ vuttaṃ.	392	
PA_atk-s02_03a:392_2	Pubbenāparanti idha taruṇasamathavipassanāsu kammaṃ katvā samathavipassanā thāmajātā	392	
PA_atk-s02_03a:392_3	akaṃsu, ayaṃ pubbe viseso nāma. Tato samāhitena cittena saṅkhāre sammasitvā keci	392	
PA_atk-s02_03a:392_4	sotāpattiphalaṃ…pe… keci arahattaṃ sacchikariṃsu. Ayaṃ aparo uḷāro viseso nāma.	392	
PA_atk-s02_03a:393_0	146. Alanti yuttaṃ. Yojanagaṇanānīti ekaṃ yojanaṃ yojanameva, dasapi yojanāni yojanāneva,	393	
PA_atk-s02_03a:393_1	tato uddhaṃ yojanagaṇanānīti vuccanti. Idha pana yojanasatampi yojanasahassampi adhippetaṃ.	393	
PA_atk-s02_03a:393_2	Puṭosenāpīti puṭosaṃ vuccati pātheyyaṃ. taṃ pātheyyaṃ gahetvāpi upasaṅkamituṃ yuttamevāti	393	
PA_atk-s02_03a:393_3	attho. “Puṭaṃsenā”tipi pāṭho, tassattho – puṭo aṃse assāti puṭaṃso, tena puṭaṃsena,	393	
PA_atk-s02_03a:393_4	aṃse pātheyyapuṭaṃ vahantenāpīti vuttaṃ hoti.	393	
PA_atk-s02_03a:394_0	147. Idāni evarūpehi caraṇehi samannāgatā ettha bhikkhū atthīti dassetuṃ santi, bhikkhavetiādimāha.	394	
PA_atk-s02_03a:394_1	Tattha catunnaṃ satipaṭṭhānānantiādīni tesaṃ bhikkhūnaṃ abhiniviṭṭhakammaṭṭhānadassanatthaṃ	394	
PA_atk-s02_03a:394_2	vuttāni. Tattha sattatiṃsa bodhipakkhiyadhammā lokiyalokuttarā kathitā. Tatra hi	394	
PA_atk-s02_03a:394_3	ye bhikkhū tasmiṃ khaṇe maggaṃ bhāventi, tesaṃ lokuttarā honti. Āraddhavipassakānaṃ	394	
PA_atk-s02_03a:394_4	lokiyā. Aniccasaññābhāvanānuyoganti ettha saññāsīsena vipassanā kathitā. Yasmā panettha	394	
PA_atk-s02_03a:394_5	ānāpānakammaṭṭhānavasena abhiniviṭṭhāva bahū bhikkhū, tasmā sesakammaṭṭhānāni saṅkhepena	394	
PA_atk-s02_03a:394_6	kathetvā ānāpānakammaṭṭhānaṃ vitthārena kathento ānāpānassati, bhikkhavetiādimāha.	394	
PA_atk-s02_03a:394_7	Idaṃ pana ānāpānakammaṭṭhānaṃ sabbākārena visuddhimagge vitthāritaṃ, tasmā tattha	394	
PA_atk-s02_03a:394_8	vuttanayenevassa pāḷittho ca bhāvanānayo ca veditabbo.	394	
PA_atk-s02_03a:395_0	149. Kāyaññataranti pathavīkāyādīsu catūsu kāyesu aññataraṃ vadāmi, vāyo kāyaṃ vadāmīti	395	
PA_atk-s02_03a:395_1	attho. Atha vā rūpāyatanaṃ…pe… kabaḷīkāro āhāroti pañcavīsati rūpakoṭṭhāsā rūpakāyo	395	
PA_atk-s02_03a:395_2	nāma. Tesu ānāpānaṃ phoṭṭhabbāyatane saṅgahitattā kāyaññataraṃ hoti, tasmāpi evamāha.	395	
PA_atk-s02_03a:395_3	Tasmātihāti yasmā catūsu kāyesu aññataraṃ vāyokāyaṃ, pañcavīsatirūpakoṭṭhāse vā rūpakāye	395	
PA_atk-s02_03a:395_4	aññataraṃ ānāpānaṃ anupassati, tasmā kāye kāyānupassīti attho. Evaṃ sabbattha attho	395	
PA_atk-s02_03a:395_5	veditabbo. Vedanāññataranti tīsu vedanāsu aññataraṃ, sukhavedanaṃ sandhāyetaṃ vuttaṃ.	395	
PA_atk-s02_03a:395_6	Sādhukaṃ manasikāranti pītipaṭisaṃveditādivasena uppannaṃ sundaramanasikāraṃ. Kiṃ	395	
PA_atk-s02_03a:395_7	pana manasikāro sukhavedanā hotīti. Na hoti, desanāsīsaṃ panetaṃ. Yatheva hi “aniccasaññābhāvanānuyogamanuyuttā”ti	395	
PA_atk-s02_03a:395_8	ettha saññānāmena paññā vuttā, evamidhāpi manasikāranāmena vedanā vuttāti veditabbā.	395	
PA_atk-s02_03a:395_9	Etasmiṃ catukke paṭhamapade pītisīsena vedanā vuttā, dutiyapade sukhanti sarūpeneva	395	
PA_atk-s02_03a:395_10	vuttā. Cittasaṅkhārapadadvaye “saññā ca vedanā ca cetasikā, ete dhammā cittapaṭibaddhā	3951	
PA_atk-s02_03a:395_11	cittasaṅkhārā”ti vacanato “vitakkavicāre ṭhapetvā sabbepi cittasampayuttakā dhammā	3951	
PA_atk-s02_03a:395_12	cittasaṅkhāre saṅgahitā”ti vacanato cittasaṅkhāranāmena vedanā vuttā. Taṃ sabbaṃ	3951	
PA_atk-s02_03a:395_13	manasikāranāmena saṅgahetvā idha “sādhukaṃ manasikāra”nti āha.	3951	
PA_atk-s02_03a:396_0	Evaṃ santepi yasmā esā vedanā ārammaṇaṃ na hoti, tasmā vedanānupassanā na yujjatīti.	396	
PA_atk-s02_03a:396_1	No na yujjati, satipaṭṭhānavaṇṇanāyampi hi “taṃtaṃsukhādīnaṃ vatthuṃ ārammaṇaṃ katvā	396	
PA_atk-s02_03a:396_2	vedanāva vedayati, taṃ pana vedanāpavattiṃ upādāya ‘ahaṃ vedayāmī’ti vohāramattaṃ	396	
PA_atk-s02_03a:396_3	hotī”ti vuttaṃ. Apica pītipaṭisaṃvedītiādīnaṃ atthavaṇṇanāyametassa parihāro vuttoyeva.	396	
PA_atk-s02_03a:396_4	Vuttañhetaṃ visuddhimagge –	396	
PA_atk-s02_03a:397_0	“Dvīhākārehi pīti paṭisaṃviditā hoti ārammaṇato ca asammohato ca. Kathaṃ ārammaṇato	397	
PA_atk-s02_03a:397_1	pīti paṭisaṃviditā hoti? Sappītike dve jhāne samāpajjati, tassa samāpattikkhaṇe jhānapaṭilābhena	397	
PA_atk-s02_03a:397_2	ārammaṇato pīti paṭisaṃviditā hoti ārammaṇassa paṭisaṃviditattā. Kathaṃ asammohato	397	
PA_atk-s02_03a:397_3	(pīti paṭisaṃviditā hoti)? Sappītike dve jhāne samāpajjitvā vuṭṭhāya jhānasampayuttaṃ	397	
PA_atk-s02_03a:397_4	pītiṃ khayato vayato sammasati, tassa vipassanākkhaṇe lakkhaṇapaṭivedhā asammohato	397	
PA_atk-s02_03a:397_5	pīti paṭisaṃviditā hoti. Vuttampi cetaṃ paṭisambhidāyaṃ ‘dīghaṃ assāsavasena cittassa	397	
PA_atk-s02_03a:397_6	ekaggataṃ avikkhepaṃ pajānato sati upaṭṭhitā hoti, tāya satiyā, tena ñāṇena sā pīti	397	
PA_atk-s02_03a:397_7	paṭisaṃviditā hotī’ti. Eteneva nayena avasesapadānipi atthato veditabbānī”ti.	397	
PA_atk-s02_03a:398_0	Iti yatheva jhānapaṭilābhena ārammaṇato pītisukhacittasaṅkhārā paṭisaṃviditā honti,	398	
PA_atk-s02_03a:398_1	evaṃ imināpi jhānasampayuttena vedanāsaṅkhātamanasikārapaṭilābhena ārammaṇato vedanā	398	
PA_atk-s02_03a:398_2	paṭisaṃviditā hoti. Tasmā suvuttametaṃ hoti “vedanāsu vedanānupassī tasmiṃ samaye	398	
PA_atk-s02_03a:398_3	bhikkhu viharatī”ti.	398	
PA_atk-s02_03a:399_0	Nāhaṃ, bhikkhave, muṭṭhassatissa asampajānassāti ettha ayamadhippāyo – yasmā cittapaṭisaṃvedī	399	
PA_atk-s02_03a:399_1	assasissāmītiādinā nayena pavatto bhikkhu kiñcāpi assāsapassāsanimittaṃ ārammaṇaṃ	399	
PA_atk-s02_03a:399_2	karoti, tassa pana cittassa ārammaṇe satiñca sampajaññañca upaṭṭhapetvā pavattanato	399	
PA_atk-s02_03a:399_3	citte cittānupassīyeva nāmesa hoti. Na hi muṭṭhassatissa asampajānassa ānāpānassatibhāvanā	399	
PA_atk-s02_03a:399_4	atthi. Tasmā ārammaṇato cittapaṭisaṃviditādivasena citte cittānupassī tasmiṃ samaye	399	
PA_atk-s02_03a:399_5	bhikkhu viharatīti. So yaṃ taṃ abhijjhādomanassānaṃ pahānaṃ, taṃ paññāya disvā sādhukaṃ	399	
PA_atk-s02_03a:399_6	ajjhupekkhitā hotīti ettha abhijjhāya kāmacchandanīvaraṇaṃ, domanassavasena byāpādanīvaraṇaṃ	399	
PA_atk-s02_03a:399_7	dassitaṃ. Idañhi catukkaṃ vipassanāvaseneva vuttaṃ, dhammānupassanā ca nīvaraṇapabbādivasena	399	
PA_atk-s02_03a:399_8	chabbidhā hoti, tassā nīvaraṇapabbaṃ ādi, tassapi idaṃ nīvaraṇadvayaṃ ādi, iti dhammānupassanāya	399	
PA_atk-s02_03a:399_9	ādiṃ dassetuṃ “abhijjhādomanassāna”nti āha. Pahānanti aniccānupassanāya niccasaññaṃ	399	
PA_atk-s02_03a:399_10	pajahatīti evaṃ pahānakarañāṇaṃ adhippetaṃ. Taṃ paññāya disvāti taṃ aniccavirāganirodhapaṭinissaggāñāṇasaṅkhātaṃ	3991	
PA_atk-s02_03a:399_11	pahānañāṇaṃ aparāya vipassanāpaññāya, tampi aparāyāti evaṃ vipassanāparamparaṃ dasseti.	3991	
PA_atk-s02_03a:399_12	Ajjhupekkhitā hotīti yañca samathapaṭipannaṃ ajjhupekkhati, yañca ekato upaṭṭhānaṃ	3991	
PA_atk-s02_03a:399_13	ajjhupekkhatīti dvidhā ajjhupekkhati nāma. Tattha sahajātānampi ajjhupekkhanā hoti	3991	
PA_atk-s02_03a:399_14	ārammaṇassapi ajjhupekkhanā, idha ārammaṇaajjhupekkhanā adhippetā. Tasmātiha, bhikkhaveti	3991	
PA_atk-s02_03a:399_15	yasmā aniccānupassī assasissāmītiādinā nayena pavatto na kevalaṃ nīvaraṇādidhamme,	3991	
PA_atk-s02_03a:399_16	abhijjhādomanassasīsena pana vuttānaṃ dhammānaṃ pahānañāṇampi paññāya disvā ajjhupekkhitā	3991	
PA_atk-s02_03a:399_17	hoti, tasmā “dhammesu dhammānupassī tasmiṃ samaye bhikkhu viharatī”ti veditabbo.	3991	
PA_atk-s02_03a:400_0	150. Pavicinatīti aniccādivasena pavicinati. Itaraṃ padadvayaṃ etasseva vevacanaṃ.	400	
PA_atk-s02_03a:400_1	Nirāmisāti nikkilesā. Passambhatīti kāyikacetasikadarathapaṭippassaddhiyā kāyopi	400	
PA_atk-s02_03a:400_2	cittampi passambhati. Samādhiyatīti sammā ṭhapiyati, appanāpattaṃ viya hoti. Ajjhupekkhitā	400	
PA_atk-s02_03a:400_3	hotīti sahajātaajjhupekkhanāya ajjhupekkhitā hoti.	400	
PA_atk-s02_03a:401_0	Evaṃ cuddasavidhena kāyapariggāhakassa bhikkhuno tasmiṃ kāye sati satisambojjhaṅgo,	401	
PA_atk-s02_03a:401_1	satiyā sampayuttaṃ ñāṇaṃ dhammavicayasambojjhaṅgo, taṃsampayuttameva kāyikacetasikavīriyaṃ	401	
PA_atk-s02_03a:401_2	vīriyasambojjhaṅgo, pīti, passaddhi, cittekaggatā samādhisambojjhaṅgo, imesaṃ channaṃ	401	
PA_atk-s02_03a:401_3	sambojjhaṅgānaṃ anosakkanaanativattanasaṅkhāto majjhattākāro upekkhāsambojjhaṅgo.	401	
PA_atk-s02_03a:401_4	Yatheva hi samappavattesu assesu sārathino “ayaṃ olīyatī”ti tudanaṃ vā, “ayaṃ atidhāvatī”ti	401	
PA_atk-s02_03a:401_5	ākaḍḍhanaṃ vā natthi, kevalaṃ evaṃ passamānassa ṭhitākārova hoti, evameva imesaṃ	401	
PA_atk-s02_03a:401_6	channaṃ sambojjhaṅgānaṃ anosakkanaanativattanasaṅkhāto majjhattākāro upekkhāsambojjhaṅgo	401	
PA_atk-s02_03a:401_7	nāma hoti. Ettāvatā kiṃ kathitaṃ? Ekacittakkhaṇikā nānārasalakkhaṇā vipassanāsambojjhaṅgā nāma kathitā.	401	
PA_atk-s02_03a:402_0	152. Vivekanissitantiādīni vuttatthāneva. Ettha pana ānāpānapariggāhikā sati lokiyā	402	
PA_atk-s02_03a:402_1	hoti, lokiyā ānāpānā lokiyasatipaṭṭhānaṃ paripūrenti, lokiyā satipaṭṭhānā lokuttarabojjhaṅge	402	
PA_atk-s02_03a:402_2	paripūrenti, lokuttarā bojjhaṅgā vijjāvimuttiphalanibbānaṃ paripūrenti. Iti lokiyassa	402	
PA_atk-s02_03a:402_3	āgataṭṭhāne lokiyaṃ kathitaṃ, lokuttarassa āgataṭṭhāne lokuttaraṃ kathitanti. Thero	402	
PA_atk-s02_03a:402_4	panāha “aññattha evaṃ hoti, imasmiṃ pana sutte lokuttaraṃ upari āgataṃ, lokiyā ānāpānā	402	
PA_atk-s02_03a:402_5	lokiyasatipaṭṭhāne paripūrenti, lokiyā satipaṭṭhānā lokiye bojjhaṅge paripūrenti,	402	
PA_atk-s02_03a:402_6	lokiyā bojjhaṅgā lokuttaraṃ vijjāvimuttiphalanibbānaṃ paripūrenti, vijjāvimuttipadena	402	
PA_atk-s02_03a:402_7	hi idha vijjāvimuttiphalanibbānaṃ adhippeta”nti.	402	
PA_atk-s02_03a:403	Papañcasūdaniyā majjhimanikāyaṭṭhakathāya	40	
PA_atk-s02_03a:404	Ānāpānassatisuttavaṇṇanā niṭṭhitā.	40	
PA_atk-s02_03a:405	9. Kāyagatāsatisuttavaṇṇanā	40	
PA_atk-s02_03a:406_0	153-4. Evaṃ me sutanti kāyagatāsatisuttaṃ. Tattha gehasitāti pañcakāmaguṇanissitā.	406	
PA_atk-s02_03a:406_1	Sarasaṅkappāti dhāvanasaṅkappā. Sarantīti hi sarā, dhāvantīti attho. Ajjhattamevāti	406	
PA_atk-s02_03a:406_2	gocarajjhattasmiṃyeva. Kāyagatāsatinti kāyapariggāhikampi kāyārammaṇampi satiṃ. Kāyapariggāhikanti	406	
PA_atk-s02_03a:406_3	vutte samatho kathito hoti, kāyārammaṇanti vutte vipassanā. Ubhayena samathavipassanā kathitā honti.	406	
PA_atk-s02_03a:407	Puna caparaṃ…pe… evampi, bhikkhave, bhikkhu kāyagatāsatiṃ bhāvetīti satipaṭṭhāne cuddasavidhena kāyānupassanā kathitā.	40	
PA_atk-s02_03a:408_0	156. Antogadhāvāssāti tassa bhikkhuno bhāvanāya abbhantaragatāva honti. Vijjābhāgiyāti	408	
PA_atk-s02_03a:408_1	ettha sampayogavasena vijjaṃ bhajantīti vijjābhāgiyā. Vijjābhāge vijjākoṭṭhāse vattantītipi	408	
PA_atk-s02_03a:408_2	vijjābhāgiyā. Tattha vipassanāñāṇaṃ, manomayiddhi, cha abhiññāti aṭṭha vijjā. Purimena	408	
PA_atk-s02_03a:408_3	atthena tāhi sampayuttadhammāpi vijjābhāgiyā. Pacchimena atthena tāsu yā kāci ekā	408	
PA_atk-s02_03a:408_4	vijjā vijjā, sesā vijjābhāgiyāti evaṃ vijjāpi vijjāya sampayuttā dhammāpi vijjābhāgiyāteva	408	
PA_atk-s02_03a:408_5	veditabbā. Cetasā phuṭoti ettha duvidhaṃ pharaṇaṃ āpopharaṇañca, dibbacakkhupharaṇañca,	408	
PA_atk-s02_03a:408_6	tattha āpokasiṇaṃ samāpajjitvā āpena pharaṇaṃ āpopharaṇaṃ nāma. Evaṃ phuṭepi mahāsamudde	408	
PA_atk-s02_03a:408_7	sabbā samuddaṅgamā kunnadiyo antogadhāva honti, ālokaṃ pana vaḍḍhetvā dibbacakkhunā	408	
PA_atk-s02_03a:408_8	sakalasamuddassa dassanaṃ dibbacakkhupharaṇaṃ nāma. Evaṃ pharaṇepi mahāsamudde sabbā	408	
PA_atk-s02_03a:408_9	samuddaṅgamā kunnadiyo antogadhāva honti.	408	
PA_atk-s02_03a:409	Otāranti vivaraṃ chiddaṃ. Ārammaṇanti kilesuppattipaccayaṃ. Labhetha otāranti labheyya pavesanaṃ, vinivijjhitvā yāva pariyosānā gaccheyyāti attho. Nikkhepananti nikkhipanaṭṭhānaṃ.	40	
PA_atk-s02_03a:410	157. Evaṃ abhāvitakāyagatāsatiṃ puggalaṃ allamattikapuñjādīhi upametvā idāni bhāvitakāyagatāsatiṃ sāraphalakādīhi upametuṃ seyyathāpītiādimāha. Tattha aggaḷaphalakanti kavāṭaṃ.	41	
PA_atk-s02_03a:411_0	158. Kākapeyyoti mukhavaṭṭiyaṃ nisīditvā kākena gīvaṃ anāmetvāva pātabbo. Abhiññāsacchikaraṇīyassāti	411	
PA_atk-s02_03a:411_1	abhiññāya sacchikātabbassa. Sakkhibhabbataṃ pāpuṇātīti paccakkhabhāvaṃ pāpuṇāti.	411	
PA_atk-s02_03a:411_2	Sati sati āyataneti satisati kāraṇe. Kiṃ panettha kāraṇanti? Abhiññāva kāraṇaṃ. Āḷibandhāti mariyādabaddhā.	411	
PA_atk-s02_03a:412_0	Yānīkatāyāti yuttayānaṃ viya katāya. Vatthukatāyāti patiṭṭhākatāya. Anuṭṭhitāyāti	412	
PA_atk-s02_03a:412_1	anuppavattitāya. Paricitāyāti paricayakatāya. Susamāraddhāyāti suṭṭhu samāraddhāya	412	
PA_atk-s02_03a:412_2	susampaggahitāya. Sesaṃ sabbattha uttānamevāti.	412	
PA_atk-s02_03a:413	Papañcasūdaniyā majjhimanikāyaṭṭhakathāya	41	
PA_atk-s02_03a:414	Kāyagatāsatisuttavaṇṇanā niṭṭhitā.	41	
PA_atk-s02_03a:415	10. Saṅkhārupapattisuttavaṇṇanā	41	
PA_atk-s02_03a:416	160. Evaṃ me sutanti saṅkhārupapattisuttaṃ. Tattha saṅkhārupapattinti saṅkhārānaṃyeva upapattiṃ, na sattassa, na posassa, puññābhisaṅkhārena vā bhavūpagakkhandhānaṃ upapattiṃ.	41	
PA_atk-s02_03a:417_0	161. Saddhāya samannāgatoti saddhādayo pañca dhammā lokikā vaṭṭanti. Dahatīti ṭhapeti.	417	
PA_atk-s02_03a:417_1	Adhiṭṭhātīti patiṭṭhāpeti. Saṅkhārā ca vihārā cāti saha patthanāya saddhādayova pañca	417	
PA_atk-s02_03a:417_2	dhammā. Tatrupapattiyāti tasmiṃ ṭhāne nibbattanatthāya. Ayaṃ maggo ayaṃ paṭipadāti	417	
PA_atk-s02_03a:417_3	saha patthanāya pañca dhammāva. Yassa hi pañca dhammā atthi, na patthanā, tassa gati	417	
PA_atk-s02_03a:417_4	anibaddhā. Yassa patthanā atthi, na pañca dhammā, tassapi anibaddhā. Yesaṃ ubhayaṃ	417	
PA_atk-s02_03a:417_5	atthi, tesaṃ gati nibaddhā. Yathā hi ākāse khittadaṇḍo aggena vā majjhena vā mūlena	417	
PA_atk-s02_03a:417_6	vā nipatissatīti niyamo natthi, evaṃ sattānaṃ paṭisandhiggahaṇaṃ aniyataṃ. Tasmā	417	
PA_atk-s02_03a:417_7	kusalaṃ kammaṃ katvā ekasmiṃ ṭhāne patthanaṃ kātuṃ vaṭṭati.	417	
PA_atk-s02_03a:418	165. Āmaṇḍanti āmalakaṃ. Yathā taṃ parisuddhacakkhussa purisassa sabbasova pākaṭaṃ hoti, evaṃ tassa brahmuno saddhiṃ tattha nibbattasattehi sahassī lokadhātu. Esa nayo sabbattha.	41	
PA_atk-s02_03a:419	167. Subhoti sundaro. Jātimāti ākarasampanno. Suparikammakatoti dhovanādīhi suṭṭhukataparikammo. Paṇḍukambale nikkhittoti rattakambale ṭhapito.	41	
PA_atk-s02_03a:420_0	168. Satasahassoti lokadhātusatasahassamhi ālokapharaṇabrahmā. Nikkhanti nikkhena	420	
PA_atk-s02_03a:420_1	kataṃ piḷandhanaṃ, nikkhaṃ nāma pañcasuvaṇṇaṃ, ūnakanikkhena kataṃ pasādhanañhi ghaṭṭanamajjanakkhamaṃ	420	
PA_atk-s02_03a:420_2	na hoti, atirekena kataṃ ghaṭṭanamajjanaṃ khamati, vaṇṇavantaṃ pana na hoti, pharusadhātukaṃ	420	
PA_atk-s02_03a:420_3	khāyati. Nikkhena kataṃ ghaṭṭanamajjanañceva khamati, vaṇṇavantañca hoti. Jambonadanti	420	
PA_atk-s02_03a:420_4	jambunadiyaṃ nibbattaṃ. Mahājamburukkhassa hi ekekā sākhā paṇṇāsa paṇṇāsa yojanāni	420	
PA_atk-s02_03a:420_5	vaḍḍhitā, tāsu mahantā nadiyo sandanti, tāsaṃ nadīnaṃ ubhayatīresu jambupakkānaṃ	420	
PA_atk-s02_03a:420_6	patitaṭṭhāne suvaṇṇaṅkurā uṭṭhahanti, te nadījalena vuyhamānā anupubbena mahāsamuddaṃ	420	
PA_atk-s02_03a:420_7	pavisanti. Taṃ sandhāya jambonadanti vuttaṃ. Dakkhakammāraputtaukkāmukhasukusalasampahaṭṭhanti	420	
PA_atk-s02_03a:420_8	dakkhena sukusalena kammāraputtena ukkāmukhe pacitvā sampahaṭṭhaṃ. Ukkāmukheti uddhane.	420	
PA_atk-s02_03a:420_9	Sampahaṭṭhanti dhotaghaṭṭitamajjitaṃ. Vatthopame ca dhātuvibhaṅge ca piṇḍasodhanaṃ	420	
PA_atk-s02_03a:420_10	vuttaṃ. Imasmiṃ sutte katabhaṇḍasodhanaṃ vuttaṃ.	4201	
PA_atk-s02_03a:421_0	Yaṃ pana sabbavāresu pharitvā adhimuccitvāti vuttaṃ, tattha pañcavidhaṃ pharaṇaṃ	421	
PA_atk-s02_03a:421_1	cetopharaṇaṃ kasiṇapharaṇaṃ dibbacakkhupharaṇaṃ ālokapharaṇaṃ sarīrapharaṇanti. Tattha	421	
PA_atk-s02_03a:421_2	cetopharaṇaṃ nāma lokadhātusahasse sattānaṃ cittajānanaṃ. Kasiṇapharaṇaṃ nāma lokadhātusahasse	421	
PA_atk-s02_03a:421_3	kasiṇapattharaṇaṃ. Dibbacakkhupharaṇaṃ nāma ālokaṃ vaḍḍhetvā dibbena cakkhunā sahassalokadhātudassanaṃ.	421	
PA_atk-s02_03a:421_4	Ālokapharaṇampi etadeva. Sarīrapharaṇaṃ nāma lokadhātusahasse sarīrapabhāya pattharaṇaṃ.	421	
PA_atk-s02_03a:421_5	Sabbattha imāni pañca pharaṇāni avināsentena kathetabbanti.	421	
PA_atk-s02_03a:422_0	Tipiṭakacūḷābhayatthero panāha – “maṇiopamme kasiṇapharaṇaṃ viya nikkhopamme sarīrapharaṇaṃ	422	
PA_atk-s02_03a:422_1	viya dissatī”ti. Tassa vādaṃ viya aṭṭhakathā nāma natthīti paṭikkhitvā sarīrapharaṇaṃ	422	
PA_atk-s02_03a:422_2	na sabbakālikaṃ, cattārimāni pharaṇāni avināsetvāva kathetabbanti vuttaṃ. Adhimuccatīti	422	
PA_atk-s02_03a:422_3	padaṃ pharaṇapadasseva vevacanaṃ, atha vā pharatīti pattharati. Adhimuccatīti jānāti.	422	
PA_atk-s02_03a:423	169. Ābhātiādīsu ābhādayo nāma pāṭiyekkā devā natthi, tayo parittābhādayo devā ābhā nāma, parittāsubhādayo ca. Subhakiṇhādayo ca subhā nāma. Vehapphalādivārā pākaṭāyeva.	42	
PA_atk-s02_03a:424_0	Ime tāva pañca dhamme bhāvetvā kāmāvacaresu nibbattatu. Brahmaloke nibbattaṃ pana	424	
PA_atk-s02_03a:424_1	āsavakkhayañca kathaṃ pāpuṇātīti? Ime pañca dhammā sīlaṃ, so imasmiṃ sīle patiṭṭhāya	424	
PA_atk-s02_03a:424_2	kasiṇaparikammaṃ katvā tā tā samāpattiyo bhāvetvā rūpībrahmaloke nibbattati, arūpajjhānāni	424	
PA_atk-s02_03a:424_3	nibbattetvā arūpībrahmaloke, samāpattipadaṭṭhānaṃ vipassanaṃ vaḍḍhetvā anāgāmiphalaṃ	424	
PA_atk-s02_03a:424_4	sacchikatvā pañcasu suddhāvāsesu nibbattati. Uparimaggaṃ bhāvetvā āsavakkhayaṃ pāpuṇātīti.	424	
PA_atk-s02_03a:425	Papañcasūdaniyā majjhimanikāyaṭṭhakathāya	42	
PA_atk-s02_03a:426	Saṅkhārupapattisuttavaṇṇanā niṭṭhitā.	42	
PA_atk-s02_03a:427	Dutiyavaggavaṇṇanā niṭṭhitā.	42	
PA_atk-s02_03a:428	3. Suññatavaggo	42	
PA_atk-s02_03a:429	1. Cūḷasuññatasuttavaṇṇanā	42	
PA_atk-s02_03a:430_0	176. Evaṃ me sutanti cūḷasuññatasuttaṃ. Tattha ekamidanti thero kira bhagavato vattaṃ	430	
PA_atk-s02_03a:430_1	katvā attano divāṭṭhānaṃ gantvā kālaparicchedaṃ katvā nibbānārammaṇaṃ suññatāphalasamāpattiṃ	430	
PA_atk-s02_03a:430_2	appetvā nisinno yathāparicchedena vuṭṭhāsi. Athassa saṅkhārā suññato upaṭṭhahiṃsu.	430	
PA_atk-s02_03a:430_3	So suññatākathaṃ sotukāmo jāto. Athassa etadahosi – “na kho pana sakkā dhurena dhuraṃ	430	
PA_atk-s02_03a:430_4	paharantena viya gantvā ‘suññatākathaṃ me, bhante, kathethā’ti bhagavantaṃ vattuṃ,	430	
PA_atk-s02_03a:430_5	handāhaṃ yaṃ me bhagavā nagarakaṃ upanissāya viharanto ekaṃ kathaṃ kathesi, taṃ sāremi,	430	
PA_atk-s02_03a:430_6	evaṃ me bhagavā suññatākathaṃ kathessatī”ti dasabalaṃ sārento ekamidantiādimāha.	430	
PA_atk-s02_03a:431_0	Tattha idanti nipātamattameva. Kaccimetaṃ, bhanteti thero ekapade ṭhatvā saṭṭhipadasahassāni	431	
PA_atk-s02_03a:431_1	uggahetvā dhāretuṃ samattho, kiṃ so “suññatāvihārenā”ti ekaṃ padaṃ dhāretuṃ na sakkhissati,	431	
PA_atk-s02_03a:431_2	sotukāmena pana jānantena viya pucchituṃ na vaṭṭati, pākaṭaṃ katvā vitthāriyamānaṃ	431	
PA_atk-s02_03a:431_3	suññatākathaṃ sotukāmo ajānanto viya evamāha. Eko ajānantopi jānanto viya hoti, thero	431	
PA_atk-s02_03a:431_4	evarūpaṃ kohaññaṃ kiṃ karissati, attano jānanaṭṭhānepi bhagavato apacitiṃ dassetvā	431	
PA_atk-s02_03a:431_5	“kaccimeta”ntiādimāha.	431	
PA_atk-s02_03a:432_0	Pubbepīti paṭhamabodhiyaṃ nagarakaṃ upanissāya viharaṇakālepi. Etarahipīti idānipi.	432	
PA_atk-s02_03a:432_1	Evaṃ pana vatvā cintesi – “ānando suññatākathaṃ sotukāmo, eko pana sotuṃ sakkoti,	432	
PA_atk-s02_03a:432_2	na uggahetuṃ, eko sotumpi uggahetumpi sakkoti, na kathetuṃ, ānando pana sotumpi sakkoti	432	
PA_atk-s02_03a:432_3	uggahetumpi kathetumpi, (kathemissa) suññatākatha”nti. Iti taṃ kathento seyyathāpītiādimāha.	432	
PA_atk-s02_03a:432_4	Tattha suñño hatthigavāssavaḷavenāti tattha kaṭṭharūpapotthakarūpacittarūpavasena	432	
PA_atk-s02_03a:432_5	katā hatthiādayo atthi, vessavaṇamandhātādīnaṃ ṭhitaṭṭhāne cittakammavasena katampi,	432	
PA_atk-s02_03a:432_6	ratanaparikkhatānaṃ vātapānadvārabandhamañcapīṭhādīnaṃ vasena saṇṭhitampi, jiṇṇapaṭisaṅkharaṇatthaṃ	432	
PA_atk-s02_03a:432_7	ṭhapitampi jātarūparajataṃ atthi, kaṭṭharūpādivasena katā dhammasavanapañhapucchanādivasena	432	
PA_atk-s02_03a:432_8	āgacchantā ca itthipurisāpi atthi, tasmā na so tehi suñño. Indriyabaddhānaṃ saviññāṇakānaṃ	432	
PA_atk-s02_03a:432_9	hatthiādīnaṃ, icchiticchitakkhaṇe paribhuñjitabbassa jātarūparajatassa, nibaddhavāsaṃ	432	
PA_atk-s02_03a:432_10	vasantānaṃ itthipurisānañca abhāvaṃ sandhāyetaṃ vuttaṃ.	4321	
PA_atk-s02_03a:433_0	Bhikkhusaṅghaṃ paṭiccāti bhikkhūsu hi piṇḍāya paviṭṭhesupi vihārabhattaṃ sādiyantehi	433	
PA_atk-s02_03a:433_1	bhikkhūhi ceva gilānagilānupaṭṭhākauddesacīvarakammapasutādīhi ca bhikkhūhi so asuññova	433	
PA_atk-s02_03a:433_2	hoti, iti niccampi bhikkhūnaṃ atthitāya evamāha. Ekattanti ekabhāvaṃ, ekaṃ asuññataṃ	433	
PA_atk-s02_03a:433_3	atthīti attho. Eko asuññabhāvo atthīti vuttaṃ hoti. Amanasikaritvāti citte akatvā	433	
PA_atk-s02_03a:433_4	anāvajjitvā apaccavekkhitvā. Gāmasaññanti gāmoti pavattavasena vā kilesavasena vā	433	
PA_atk-s02_03a:433_5	uppannaṃ gāmasaññaṃ. Manussasaññāyapi eseva nayo. Araññasaññaṃ paṭicca manasi karoti	433	
PA_atk-s02_03a:433_6	ekattanti idaṃ araññaṃ, ayaṃ rukkho, ayaṃ pabbato, ayaṃ nīlobhāso vanasaṇḍoti evaṃ	433	
PA_atk-s02_03a:433_7	ekaṃ araññaṃyeva paṭicca araññasaññaṃ manasi karoti. Pakkhandatīti otarati. Adhimuccatīti	433	
PA_atk-s02_03a:433_8	evanti adhimuccati. Ye assu darathāti ye ca pavattadarathā vā kilesadarathā vā gāmasaññaṃ	433	
PA_atk-s02_03a:433_9	paṭicca bhaveyyuṃ, te idha araññasaññāya na santi. Dutiyapadepi eseva nayo. Atthi	433	
PA_atk-s02_03a:433_10	cevāyanti ayaṃ pana ekaṃ araññasaññaṃ paṭicca uppajjamānā pavattadarathamattā atthi.	4331	
PA_atk-s02_03a:434_0	Yañhi kho tattha na hotīti yaṃ migāramātupāsāde hatthiādayo viya imissā araññasaññāya	434	
PA_atk-s02_03a:434_1	gāmasaññāmanussasaññāvasena uppajjamānaṃ pavattadarathakilesadarathajātaṃ, taṃ na	434	
PA_atk-s02_03a:434_2	hoti. Yaṃ pana tattha avasiṭṭhanti yaṃ migāramātupāsāde bhikkhusaṅgho viya tattha	434	
PA_atk-s02_03a:434_3	araññasaññāya pavattadarathamattaṃ avasiṭṭhaṃ hoti. Taṃ santamidaṃ atthīti pajānātīti	434	
PA_atk-s02_03a:434_4	taṃ vijjamānameva “atthi ida”nti pajānāti, suññatāvakkantīti suññatānibbatti.	434	
PA_atk-s02_03a:435_0	177. Amanasikaritvā manussasaññanti idha gāmasaññaṃ na gaṇhāti. Kasmā? Evaṃ kirassa	435	
PA_atk-s02_03a:435_1	ahosi – “manussasaññāya gāmasaññaṃ nivattetvā, araññasaññāya manussasaññaṃ, pathavīsaññāya	435	
PA_atk-s02_03a:435_2	araññasaññaṃ, ākāsānañcāyatanasaññāya pathavīsaññaṃ…pe… nevasaññānāsaññāyatanasaññāya	435	
PA_atk-s02_03a:435_3	ākiñcaññāyatanasaññaṃ, vipassanāya nevasaññānāsaññāyatanasaññaṃ, maggena vipassanaṃ	435	
PA_atk-s02_03a:435_4	nivattetvā anupubbena accantasuññataṃ nāma dassessāmī”ti. Tasmā evaṃ desanaṃ ārabhi.	435	
PA_atk-s02_03a:435_5	Tattha pathavīsaññanti kasmā araññasaññaṃ pahāya pathavīsaññaṃ manasi karoti? Araññasaññāya	435	
PA_atk-s02_03a:435_6	visesānadhigamanato. Yathā hi purisassa ramaṇīyaṃ khettaṭṭhānaṃ disvā – “idha vuttā	435	
PA_atk-s02_03a:435_7	sāliādayo suṭṭhu sampajjissanti, mahālābhaṃ labhissāmī”ti sattakkhattumpi khettaṭṭhānaṃ	435	
PA_atk-s02_03a:435_8	olokentassa sāliādayo na sampajjanteva, sace pana taṃ ṭhānaṃ vihatakhāṇukakaṇṭakaṃ	435	
PA_atk-s02_03a:435_9	katvā kasitvā vapati, evaṃ sante sampajjanti, evameva – “idaṃ araññaṃ, ayaṃ rukkho,	435	
PA_atk-s02_03a:435_10	ayaṃ pabbato, ayaṃ nīlobhāso vanasaṇḍo”ti sacepi sattakkhattuṃ araññasaññaṃ manasi	4351	
PA_atk-s02_03a:435_11	karoti, nevūpacāraṃ na samādhiṃ pāpuṇāti, pathavīsaññāya panassa dhuvasevanaṃ kammaṭṭhānaṃ	4351	
PA_atk-s02_03a:435_12	pathavīkasiṇaṃ parikammaṃ katvā jhānāni nibbattetvā jhānapadaṭṭhānampi vipassanaṃ	4351	
PA_atk-s02_03a:435_13	vaḍḍhetvā sakkā arahattaṃ pāpuṇituṃ. Tasmā araññasaññaṃ pahāya pathavīsaññaṃ manasi	4351	
PA_atk-s02_03a:435_14	karoti. Paṭiccāti paṭicca sambhūtaṃ.	4351	
PA_atk-s02_03a:436_0	Idāni yasmiṃ pathavīkasiṇe so pathavīsaññī hoti, tassa opammadassanatthaṃ seyyathāpītiādimāha.	436	
PA_atk-s02_03a:436_1	Tattha usabhassa etanti āsabhaṃ. Aññesaṃ pana gunnaṃ gaṇḍāpi honti pahārāpi. Tesañhi	436	
PA_atk-s02_03a:436_2	cammaṃ pasāriyamānaṃ nibbalikaṃ na hoti, usabhassa lakkhaṇasampannatāya te dosā natthi.	436	
PA_atk-s02_03a:436_3	Tasmā tassa cammaṃ gahitaṃ. Saṅkusatenāti khilasatena. Suvihatanti pasāretvā suṭṭhu	436	
PA_atk-s02_03a:436_4	vihataṃ. Ūnakasatasaṅkuvihatañhi nibbalikaṃ na hoti, saṅkusatena vihataṃ bheritalaṃ	436	
PA_atk-s02_03a:436_5	viya nibbalikaṃ hoti. Tasmā evamāha. Ukkūlavikkūlanti uccanīcaṃ thalaṭṭhānaṃ ninnaṭṭhānaṃ.	436	
PA_atk-s02_03a:436_6	Nadīvidugganti nadiyo ceva duggamaṭṭhānañca. Pathavīsaññaṃ paṭicca manasi karoti	436	
PA_atk-s02_03a:436_7	ekattanti kasiṇapathaviyaṃyeva paṭicca sambhūtaṃ ekaṃ saññaṃ manasi karoti. Darathamattāti	436	
PA_atk-s02_03a:436_8	ito paṭṭhāya sabbavāresu pavattadarathavasena darathamattā veditabbā.	436	
PA_atk-s02_03a:437_0	182. Animittaṃ cetosamādhinti vipassanācittasamādhiṃ. So hi niccanimittādivirahito	437	
PA_atk-s02_03a:437_1	animittoti vuccati. Imameva kāyanti vipassanāya vatthuṃ dasseti. Tattha imamevāti	437	
PA_atk-s02_03a:437_2	imaṃ eva catumahābhūtikaṃ. Saḷāyatanikanti saḷāyatanapaṭisaṃyuttaṃ. Jīvitapaccayāti	437	
PA_atk-s02_03a:437_3	yāva jīvitindriyānaṃ pavatti, tāva jīvitapaccayā pavattadarathamattā atthīti vuttaṃ hoti.	437	
PA_atk-s02_03a:438_0	183. Puna animittanti vipassanāya paṭivipassanaṃ dassetuṃ vuttaṃ. Kāmāsavaṃ paṭiccāti	438	
PA_atk-s02_03a:438_1	kāmāsavaṃ paṭicca uppajjanapavattadarathā idha na santi, ariyamagge ceva ariyaphale	438	
PA_atk-s02_03a:438_2	ca natthīti vuttaṃ hoti. Imameva kāyanti imaṃ upādisesadarathadassanatthaṃ vuttaṃ.	438	
PA_atk-s02_03a:438_3	Iti manussasaññāya gāmasaññaṃ nivattetvā…pe… maggena vipassanaṃ nivattetvā anupubbena	438	
PA_atk-s02_03a:438_4	accantasuññatā nāma dassitā hoti.	438	
PA_atk-s02_03a:439_0	184. Parisuddhanti nirupakkilesaṃ. Anuttaranti uttaravirahitaṃ sabbaseṭṭhaṃ. Suññatanti	439	
PA_atk-s02_03a:439_1	suññataphalasamāpattiṃ. Tasmāti yasmā atītepi, buddhapaccekabuddhabuddhasāvakasaṅkhātā	439	
PA_atk-s02_03a:439_2	samaṇabrāhmaṇā. Anāgatepi, etarahipi buddhabuddhasāvakasaṅkhātā samaṇabrāhmaṇā imaṃyeva	439	
PA_atk-s02_03a:439_3	parisuddhaṃ paramaṃ anuttaraṃ suññataṃ upasampajja vihariṃsu viharissanti viharanti	439	
PA_atk-s02_03a:439_4	ca, tasmā. Sesaṃ sabbattha uttānamevāti.	439	
PA_atk-s02_03a:440	Papañcasūdaniyā majjhimanikāyaṭṭhakathāya	44	
PA_atk-s02_03a:441	Cūḷasuññatasuttavaṇṇanā niṭṭhitā.	44	
PA_atk-s02_03a:442	2. Mahāsuññatasuttavaṇṇanā	44	
PA_atk-s02_03a:443_0	185. Evaṃ me sutanti mahāsuññatasuttaṃ. Tattha kāḷakhemakassāti chavivaṇṇena so kāḷo,	443	
PA_atk-s02_03a:443_1	khemakoti panassa nāmaṃ. Vihāroti tasmiṃyeva nigrodhārāme ekasmiṃ padese pākārena	443	
PA_atk-s02_03a:443_2	parikkhipitvā dvārakoṭṭhakaṃ māpetvā haṃsavaṭṭakādisenāsanāni ceva maṇḍalamāḷabhojanasālādīni	443	
PA_atk-s02_03a:443_3	ca patiṭṭhapetvā kato vihāro. Sambahulāni senāsanānīti mañco pīṭhaṃ bhisibimbohanaṃ	443	
PA_atk-s02_03a:443_4	taṭṭikā cammakhaṇḍo tiṇasanthāro paṇṇasanthāro palālasanthārotiādīni paññattāni honti,	443	
PA_atk-s02_03a:443_5	mañcena mañcaṃ…pe… palālasanthāreneva palālasanthāraṃ āhacca ṭhapitāni, gaṇabhikkhūnaṃ	443	
PA_atk-s02_03a:443_6	vasanaṭṭhānasadisaṃ ahosi.	443	
PA_atk-s02_03a:444_0	Sambahulā nu khoti bhagavato bodhipallaṅkeyeva sabbakilesānaṃ samugghāṭitattā saṃsayo	444	
PA_atk-s02_03a:444_1	nāma natthi, vitakkapubbabhāgā pucchā, vitakkapubbabhāge cāyaṃ nukāro nipātamatto.	444	
PA_atk-s02_03a:444_2	Pāṭimatthakaṃ gacchante avinicchito nāma na hoti. Ito kira pubbe bhagavatā dasa dvādasa	444	
PA_atk-s02_03a:444_3	bhikkhū ekaṭṭhāne vasantā na diṭṭhapubbā.	444	
PA_atk-s02_03a:445_0	Athassa etadahosi – gaṇavāso nāmāyaṃ vaṭṭe āciṇṇasamāciṇṇo nadīotiṇṇaudakasadiso,	445	
PA_atk-s02_03a:445_1	nirayatiracchānayonipettivisayāsurakāyesupi, manussaloka-devalokabrahmalokesupi gaṇavāsova	445	
PA_atk-s02_03a:445_2	āciṇṇo. Dasayojanasahasso hi nirayo tipucuṇṇabharitā nāḷi viya sattehi nirantaro,	445	
PA_atk-s02_03a:445_3	pañcavidhabandhanakammakāraṇakaraṇaṭṭhāne sattānaṃ pamāṇaṃ vā paricchedo vā natthi,	445	
PA_atk-s02_03a:445_4	tathā vāsīhi tacchanādiṭhānesu, iti gaṇabhūtāva paccanti. Tiracchānayoniyaṃ ekasmiṃ	445	
PA_atk-s02_03a:445_5	vammike upasikānaṃ pamāṇaṃ vā paricchedo vā natthi, tathā ekekabilādīsupi kipillikādīnaṃ.	445	
PA_atk-s02_03a:445_6	Tiracchānayoniyampi gaṇavāsova. Petanagarāni ca gāvutikāni aḍḍhayojanikānipi petabharitāni	445	
PA_atk-s02_03a:445_7	honti. Evaṃ pettivisayepi gaṇavāsova. Asurabhavanaṃ dasayojanasahassaṃ kaṇṇe pakkhittasūciyā	445	
PA_atk-s02_03a:445_8	kaṇṇabilaṃ viya hoti. Iti asurakāyepi gaṇavāsova. Manussaloke sāvatthiyaṃ sattapaṇṇāsa	445	
PA_atk-s02_03a:445_9	kulasatasahassāni, rājagahe anto ca bahi ca aṭṭhārasa manussakoṭiyo vasiṃsu. Evaṃ	445	
PA_atk-s02_03a:445_10	aññesupi ṭhānesūti manussalokepi gaṇavāsova. Bhummadevatā ādiṃ katvā devalokabrahmalokesupi	4451	
PA_atk-s02_03a:445_11	gaṇavāsova. Ekekassa hi devaputtassa aḍḍhatiyā nāṭakakoṭiyo honti, navapi koṭiyo	4451	
PA_atk-s02_03a:445_12	honti, ekaṭṭhāne dasasahassāpi brahmāno vasanti.	4451	
PA_atk-s02_03a:446_0	Tato cintesi – “mayā satasahassakappādhikāni cattāri asaṅkhyeyyāni gaṇavāsaviddhaṃsanatthaṃ	446	
PA_atk-s02_03a:446_1	dasa pāramiyo pūritā, ime ca bhikkhū ito paṭṭhāyeva gaṇaṃ bandhitvā gaṇābhiratā jātā	446	
PA_atk-s02_03a:446_2	ananucchavikaṃ karontī”ti. So dhammasaṃvegaṃ uppādetvā puna cintesi – “sace ‘ekaṭṭhāne	446	
PA_atk-s02_03a:446_3	dvīhi bhikkhūhi na vasitabba’nti sakkā bhaveyya sikkhāpadaṃ paññapetuṃ, sikkhāpadaṃ	446	
PA_atk-s02_03a:446_4	paññāpeyyaṃ, na kho panetaṃ sakkā. Handāhaṃ mahāsuññatāpaṭipattiṃ nāma suttantaṃ	446	
PA_atk-s02_03a:446_5	desemi, yaṃ sikkhākāmānaṃ kulaputtānaṃ sikkhāpadapaññatti viya nagaradvāre nikkhittasabbakāyikaādāso	446	
PA_atk-s02_03a:446_6	viya ca bhavissati. Tato yathā nāmekasmiṃ ādāse khattiyādayo attano vajjaṃ disvā	446	
PA_atk-s02_03a:446_7	taṃ pahāya anavajjā honti, evamevaṃ mayi parinibbutepi pañcavassasahassāni imaṃ suttaṃ	446	
PA_atk-s02_03a:446_8	āvajjitvā gaṇaṃ vinodetvā ekībhāvābhiratā kulaputtā vaṭṭadukkhassa antaṃ karissantī”ti.	446	
PA_atk-s02_03a:446_9	Bhagavato ca manorathaṃ pūrentā viya imaṃ suttaṃ āvajjitvā gaṇaṃ vinodetvā vaṭṭadukkhaṃ	446	
PA_atk-s02_03a:446_10	khepetvā parinibbutā kulaputtā gaṇanapathaṃ vītivattā. Vālikapiṭṭhivihārepi hi ābhidhammikaabhayatthero	4461	
PA_atk-s02_03a:446_11	nāma vassūpanāyikasamaye sambahulehi bhikkhūhi saddhiṃ imaṃ suttaṃ sañjhāyitvā “sammāsambuddho	4461	
PA_atk-s02_03a:446_12	evaṃ kāreti, mayaṃ kiṃ karomā”ti āha. Te sabbepi antovasse gaṇaṃ vinodetvā ekībhāvābhiratā	4461	
PA_atk-s02_03a:446_13	arahattaṃ pāpuṇiṃsu. Gaṇabhedanaṃ nāma idaṃ suttanti.	4461	
PA_atk-s02_03a:447_0	186. Ghaṭāyāti evaṃnāmakassa sakkassa. Vihāreti ayampi vihāro nigrodhārāmasseva ekadese	447	
PA_atk-s02_03a:447_1	kāḷakhemakassa vihāro viya katoti veditabbo. Cīvarakammanti jiṇṇamalinānaṃ aggaḷaṭṭhānuppādanadhovanādīhi	447	
PA_atk-s02_03a:447_2	kataparibhaṇḍampi, cīvaratthāya uppannavatthānaṃ vicāraṇasibbanādīhi akataṃ saṃvidhānampi	447	
PA_atk-s02_03a:447_3	vaṭṭati, idha pana akataṃ saṃvidhānaṃ adhippetaṃ. Manussā hi ānandattherassa cīvarasāṭake	447	
PA_atk-s02_03a:447_4	adaṃsu. Tasmā thero sambahule bhikkhū gahetvā tattha cīvarakammaṃ akāsi. Tepi bhikkhū	447	
PA_atk-s02_03a:447_5	pātova sūcipāsakassa paññāyanakālato paṭṭhāya nisinnā apaññāyanakāle uṭṭhahanti.	447	
PA_atk-s02_03a:447_6	Sūcikamme niṭṭhiteyeva senāsanāni saṃvidahissāmāti na saṃvidahiṃsu. Cīvarakārasamayo	447	
PA_atk-s02_03a:447_7	noti thero kira cintesi – “addhā etehi bhikkhūhi na paṭisāmitāni senāsanāni, bhagavatā	447	
PA_atk-s02_03a:447_8	ca diṭṭhāni bhavissanti. Iti anattamano satthā suṭṭhu niggahetukāmo, imesaṃ bhikkhūnaṃ	447	
PA_atk-s02_03a:447_9	upatthambho bhavissāmī”ti; tasmā evamāha. Ayaṃ panettha adhippāyo – “na, bhante,	447	
PA_atk-s02_03a:447_10	ime bhikkhū kammārāmā eva, cīvarakiccavasena pana evaṃ vasantī”ti.	4471	
PA_atk-s02_03a:448_0	Na kho, ānandāti, ānanda, kammasamayo vā hotu akammasamayo vā, cīvarakārasamayo vā	448	
PA_atk-s02_03a:448_1	hotu acīvarakārasamayo vā, atha kho saṅgaṇikārāmo bhikkhu na sobhatiyeva. Mā tvaṃ	448	
PA_atk-s02_03a:448_2	anupatthambhaṭṭhāne upatthambho ahosīti. Tattha saṅgaṇikāti sakaparisasamodhānaṃ.	448	
PA_atk-s02_03a:448_3	Gaṇoti nānājanasamodhānaṃ. Iti saṅgaṇikārāmo vā hotu gaṇārāmo vā, sabbathāpi gaṇabāhullābhirato	448	
PA_atk-s02_03a:448_4	gaṇabandhanabaddho bhikkhu na sobhati. Pacchābhatte pana divāṭṭhānaṃ sammajjitvā	448	
PA_atk-s02_03a:448_5	sudhotahatthapādo mūlakammaṭṭhānaṃ gahetvā ekārāmatamanuyutto bhikkhu buddhasāsane	448	
PA_atk-s02_03a:448_6	sobhati. Nekkhammasukhanti kāmato nikkhantassa sukhaṃ. Pavivekasukhampi kāmapavivekasukhameva.	448	
PA_atk-s02_03a:448_7	Rāgādīnaṃ pana vūpasamatthāya saṃvattatīti upasamasukhaṃ. Maggasambodhatthāya saṃvattatīti	448	
PA_atk-s02_03a:448_8	sambodhisukhaṃ. Nikāmalābhīti kāmalābhī icchitalābhī. Akicchalābhīti adukkhalābhī.	448	
PA_atk-s02_03a:448_9	Akasiralābhīti vipulalābhī.	448	
PA_atk-s02_03a:449_0	Sāmāyikanti appitappitasamaye kilesehi vimuttaṃ. Kantanti manāpaṃ. Cetovimuttinti	449	
PA_atk-s02_03a:449_1	rūpārūpāvacaracittavimuttiṃ. Vuttañhetaṃ – “cattāri ca jhānāni catasso ca arūpasamāpattiyo,	449	
PA_atk-s02_03a:449_2	ayaṃ sāmāyiko vimokkho”ti. Asāmāyikanti na samayavasena kilesehi vimuttaṃ, atha kho	449	
PA_atk-s02_03a:449_3	accantavimuttaṃ lokuttaraṃ vuttaṃ. Vuttañhetaṃ – “cattāro ca ariyamaggā cattāri ca	449	
PA_atk-s02_03a:449_4	sāmaññaphalāni, ayaṃ asāmāyiko vimokkho”ti. Akuppanti kilesehi akopetabbaṃ.	449	
PA_atk-s02_03a:450_0	Ettāvatā kiṃ kathitaṃ hoti? Saṅgaṇikārāmo bhikkhu gaṇabandhanabaddho neva lokiyaguṇaṃ,	450	
PA_atk-s02_03a:450_1	na ca lokuttaraguṇaṃ nibbattetuṃ sakkoti, gaṇaṃ vinodetvā pana ekābhirato sakkoti.	450	
PA_atk-s02_03a:450_2	Tathā hi vipassī bodhisatto caturāsītiyā pabbajitasahassehi parivuto satta vassāni	450	
PA_atk-s02_03a:450_3	vicaranto sabbaññuguṇaṃ nibbattetuṃ nāsakkhi, gaṇaṃ vinodetvā sattadivase ekībhāvābhirato	450	
PA_atk-s02_03a:450_4	bodhimaṇḍaṃ āruyha sabbaññuguṇaṃ nibbattesi. Amhākaṃ bodhisatto pañcavaggiyehi saddhiṃ	450	
PA_atk-s02_03a:450_5	chabbassāni vicaranto sabbaññuguṇaṃ nibbattetuṃ nāsakkhi, tesu pakkantesu ekībhāvābhirato	450	
PA_atk-s02_03a:450_6	bodhimaṇḍaṃ āruyha sabbaññuguṇaṃ nibbattesi.	450	
PA_atk-s02_03a:451_0	Evaṃ saṅgaṇikārāmassa guṇādhigamābhāvaṃ dassetvā idāni dosuppattiṃ dassento nāhaṃ	451	
PA_atk-s02_03a:451_1	ānandātiādimāha. Tattha rūpanti sarīraṃ. Yattha rattassāti yasmiṃ rūpe rāgavasena	451	
PA_atk-s02_03a:451_2	rattassa. Na uppajjeyyunti yasmiṃ rūpe rattassa na uppajjeyyuṃ, taṃ rūpaṃ na samanupassāmi,	451	
PA_atk-s02_03a:451_3	atha kho sāriputtamoggallānānaṃ dasabalasāvakattupagamanasaṅkhātena aññathābhāvena	451	
PA_atk-s02_03a:451_4	sañcayassa viya, upāligahapatino aññathābhāvena nāṭaputtassa viya, piyajātikasutte	451	
PA_atk-s02_03a:451_5	seṭṭhiādīnaṃ viya ca uppajjantiyeva.	451	
PA_atk-s02_03a:452_0	187. Ayaṃ kho panānandāti ko anusandhi? Sace hi koci dubbuddhī navapabbajito vadeyya	452	
PA_atk-s02_03a:452_1	– “sammāsambuddho khettaṃ paviṭṭhā gāviyo viya amheyeva gaṇato nīharati, ekībhāve	452	
PA_atk-s02_03a:452_2	niyojeti, sayaṃ pana rājarājamahāmattādīhi parivuto viharatī”ti, tassa vacanokāsupacchedanatthaṃ	452	
PA_atk-s02_03a:452_3	– “cakkavāḷapariyantāya parisāya majjhe nisinnopi tathāgato ekakovā”ti dassetuṃ imaṃ	452	
PA_atk-s02_03a:452_4	desanaṃ ārabhi. Tattha sabbanimittānanti rūpādīnaṃ saṅkhanimittānaṃ. Ajjhattanti	452	
PA_atk-s02_03a:452_5	visayajjhattaṃ. Suññatanti suññataphalasamāpattiṃ. Tatra ceti upayogatthe bhummaṃ,	452	
PA_atk-s02_03a:452_6	taṃ ceti vuttaṃ hoti. Puna tatrāti tasmiṃ parisamajjhe ṭhito. Vivekaninnenāti nibbānaninnena.	452	
PA_atk-s02_03a:452_7	Byantībhūtenāti āsavaṭṭhānīyadhammehi vigatantena nissaṭena visaṃyuttena. Uyyojanikapaṭisaṃyuttanti	452	
PA_atk-s02_03a:452_8	gacchatha tumheti evaṃ uyyojanikena vacanena paṭisaṃyuttaṃ.	452	
PA_atk-s02_03a:453_0	Kāya pana velāya bhagavā evaṃ katheti? Pacchābhattakiccavelāya, vā purimayāmakiccavelāya	453	
PA_atk-s02_03a:453_1	vā. Bhagavā hi pacchābhatte gandhakuṭiyaṃ sīhaseyyaṃ kappetvā vuṭṭhāya phalasamāpattiṃ	453	
PA_atk-s02_03a:453_2	appetvā nisīdati. Tasmiṃ samaye dhammassavanatthāya parisā sannipatanti. Atha bhagavā	453	
PA_atk-s02_03a:453_3	kālaṃ viditvā gandhakuṭito nikkhamitvā buddhāsanavaragato dhammaṃ desetvā bhesajjatelapākaṃ	453	
PA_atk-s02_03a:453_4	gaṇhanto viya kālaṃ anatikkamitvā vivekaninnena cittena parisaṃ uyyojeti. Purimayāmepi	453	
PA_atk-s02_03a:453_5	“abhikkantā kho vāseṭṭhā ratti, yassa dāni kālaṃ maññathā”ti evaṃ uyyojeti. Buddhānañhi	453	
PA_atk-s02_03a:453_6	bodhipattito paṭṭhāya dve pañcaviññāṇānipi nibbānaninnāneva. Tasmātihānandāti yasmā	453	
PA_atk-s02_03a:453_7	suññatāvihāro santo paṇīto, tasmā.	453	
PA_atk-s02_03a:454_0	188. Ajjhattamevāti gocarajjhattameva. Ajjhattaṃ suññatanti idha niyakajjhattaṃ,	454	
PA_atk-s02_03a:454_1	attano pañcasu khandhesu nissitanti attho. Sampajāno hotīti kammaṭṭhānassa asampajjanabhāvajānanena	454	
PA_atk-s02_03a:454_2	sampajāno. Bahiddhāti parassa pañcasu khandhesu. Ajjhattabahiddhāti kālena ajjhattaṃ	454	
PA_atk-s02_03a:454_3	kālena bahiddhā. Āneñjanti ubhatobhāgavimutto bhavissāmāti āneñjaṃ arūpasamāpattiṃ manasi karoti.	454	
PA_atk-s02_03a:455_0	Tasmiṃyeva purimasminti pādakajjhānaṃ sandhāya vuttaṃ. Apaguṇapādakajjhānato vuṭṭhitassa	455	
PA_atk-s02_03a:455_1	hi ajjhattaṃ suññataṃ manasikaroto tattha cittaṃ na pakkhandati. Tato “parassa santāne	455	
PA_atk-s02_03a:455_2	nu kho katha”nti bahiddhā manasi karoti, tatthapi na pakkhandati. Tato – “kālena	455	
PA_atk-s02_03a:455_3	attano santāne, kālena parassa santāne nu kho katha”nti ajjhattabahiddhā manasi karoti,	455	
PA_atk-s02_03a:455_4	tatthapi na pakkhandati. Tato ubhatobhāgavimutto hotukāmo “arūpasamāpattiyaṃ nu kho	455	
PA_atk-s02_03a:455_5	katha”nti āneñjaṃ manasi karoti, tatthapi na pakkhandati. Idāni – “na me cittaṃ pakkhandatīti	455	
PA_atk-s02_03a:455_6	vissaṭṭhavīriyena upaṭṭhākādīnaṃ pacchato na caritabbaṃ, pādakajjhānameva pana sādhukaṃ	455	
PA_atk-s02_03a:455_7	punappunaṃ manasikātabbaṃ. Evamassa rukkhe chindato pharasumhi avahante puna nisitaṃ	455	
PA_atk-s02_03a:455_8	kāretvā chindantassa chijjesu pharasu viya kammaṭṭhāne manasikāro vahatī”ti dassetuṃ	455	
PA_atk-s02_03a:455_9	tasmiṃyevātiādimāha. Idānissa evaṃ paṭipannassa yaṃ yaṃ manasi karoti, tattha tattha	455	
PA_atk-s02_03a:455_10	manasikāro sampajjatīti dassento pakkhandatīti āha.	4551	
PA_atk-s02_03a:456_0	189. Iminā vihārenāti iminā samathavipassanāvihārena. Itiha tattha sampajānoti iti	456	
PA_atk-s02_03a:456_1	caṅkamantopi tasmiṃ kammaṭṭhāne sampajjamāne “sampajjati me kammaṭṭhāna”nti jānanena	456	
PA_atk-s02_03a:456_2	sampajāno hoti. Sayatīti nipajjati. Ettha kañci kālaṃ caṅkamitvā – “idāni ettakaṃ	456	
PA_atk-s02_03a:456_3	kālaṃ caṅkamituṃ sakkhissāmī”ti ñatvā iriyāpathaṃ ahāpetvā ṭhātabbaṃ. Esa nayo sabbavāresu.	456	
PA_atk-s02_03a:456_4	Na kathessāmīti, itiha tatthāti evaṃ na kathessāmīti jānanena tattha sampajānakārī hoti.	456	
PA_atk-s02_03a:457	Puna dutiyavāre evarūpiṃ kathaṃ kathessāmīti jānanena sampajānakārī hoti, imassa bhikkhuno samathavipassanā taruṇāva, tāsaṃ anurakkhaṇatthaṃ –	45	
PA_atk-s02_03a:458	“Āvāso gocaro bhassaṃ, puggalo atha bhojanaṃ;	45	
PA_atk-s02_03a:459	Utu iriyāpatho ceva, sappāyo sevitabbako”ti.	45	
PA_atk-s02_03a:460	Satta sappāyāni icchitabbāni. Tesaṃ dassanatthamidaṃ vuttaṃ. Vitakkavāresu avitakkanassa ca vitakkanassa ca jānanena sampajānatā veditabbā.	46	
PA_atk-s02_03a:461_0	190. Iti vitakkapahānena dve magge kathetvā idāni tatiyamaggassa vipassanaṃ ācikkhanto	461	
PA_atk-s02_03a:461_1	pañca kho ime, ānanda, kāmaguṇātiādimāha. Āyataneti tesuyeva kāmaguṇesu kismiñcideva	461	
PA_atk-s02_03a:461_2	kilesuppattikāraṇe. Samudācāroti samudācaraṇato appahīnakileso. Evaṃ santanti evaṃ	461	
PA_atk-s02_03a:461_3	vijjamānameva. Sampajānoti kammaṭṭhānassa asampattijānanena sampajāno. Dutiyavāre	461	
PA_atk-s02_03a:461_4	evaṃ santametanti evaṃ sante etaṃ. Sampajānoti kammaṭṭhānasampattijānanena sampajāno.	461	
PA_atk-s02_03a:461_5	Ayañhi “pahīno nu kho me pañcasu kāmaguṇesu chandarāgo no”ti paccavekkhamāno apahīnabhāvaṃ	461	
PA_atk-s02_03a:461_6	ñatvā vīriyaṃ paggahetvā taṃ anāgāmimaggena samugghāṭeti, tato maggānantaraṃ phalaṃ,	461	
PA_atk-s02_03a:461_7	phalato vuṭṭhāya paccavekkhamāno pahīnabhāvaṃ jānāti, tassa jānanena “sampajāno hotī”ti vuttaṃ.	461	
PA_atk-s02_03a:462_0	191. Idāni arahattamaggassa vipassanaṃ ācikkhanto pañca kho ime, ānanda, upādānakkhandhātiādimāha.	462	
PA_atk-s02_03a:462_1	Tattha so pahīyatīti rūpe asmīti māno asmīti chando asmīti anusayo pahīyati. Tathā	462	
PA_atk-s02_03a:462_2	vedanādīsu sampajānatā vuttanāyeneva veditabbā.	462	
PA_atk-s02_03a:463_0	Ime kho te, ānanda, dhammāti heṭṭhā kathite samathavipassanāmaggaphaladhamme sandhāyāha.	463	
PA_atk-s02_03a:463_1	Kusalāyatikāti kusalato āgatā. Kusalā hi kusalāpi honti kusalāyatikāpi, seyyathidaṃ,	463	
PA_atk-s02_03a:463_2	paṭhamajjhānaṃ kusalaṃ, dutiyajjhānaṃ kusalañceva kusalāyatikañca…pe… ākiñcaññāyatanaṃ	463	
PA_atk-s02_03a:463_3	kusalaṃ, nevasaññānāsaññāyatanaṃ kusalañceva kusalāyatikañca, nevasaññānāsaññāyatanaṃ	463	
PA_atk-s02_03a:463_4	kusalaṃ, sotāpattimaggo kusalo ceva kusalāyatiko ca…pe… anāgāmimaggo kusalo, arahattamaggo	463	
PA_atk-s02_03a:463_5	kusalo ceva kusalāyatiko ca. Tathā paṭhamajjhānaṃ kusalaṃ, taṃsampayuttakā dhammā	463	
PA_atk-s02_03a:463_6	kusalā ceva kusalāyatikā ca…pe… arahattamaggo kusalo, taṃsampayuttakā dhammā kusalā	463	
PA_atk-s02_03a:463_7	ceva kusalāyatikā ca.	463	
PA_atk-s02_03a:464_0	Ariyāti nikkilesā visuddhā. Lokuttarāti loke uttarā visiṭṭhā. Anavakkantā pāpimatāti	464	
PA_atk-s02_03a:464_1	pāpimantena mārena anokkantā. Vipassanāpādakā aṭṭha samāpattiyo appetvā nisinnassa	464	
PA_atk-s02_03a:464_2	hi bhikkhuno cittaṃ māro na passati, “idaṃ nāma ārammaṇaṃ nissāya saṃvattatī”ti jātituṃ	464	
PA_atk-s02_03a:464_3	na sakkoti. Tasmā “anavakkantā”ti vuttaṃ.	464	
PA_atk-s02_03a:465	Taṃ kiṃ maññasīti idaṃ kasmā āha? Gaṇepi eko ānisaṃso atthi, taṃ dassetuṃ idamāha. Anubandhitunti anugacchituṃ paricarituṃ.	46	
PA_atk-s02_03a:466_0	Na kho, ānandāti ettha kiñcāpi bhagavatā – “sutāvudho, bhikkhave, ariyasāvako akusalaṃ	466	
PA_atk-s02_03a:466_1	pajahati, kusalaṃ bhāveti, sāvajjaṃ pajahati, anavajjaṃ bhāveti, suddhaṃ attānaṃ	466	
PA_atk-s02_03a:466_2	pariharatī”ti bahussuto pañcāvudhasampanno yodho viya kato. Yasmā pana so sutapariyattiṃ	466	
PA_atk-s02_03a:466_3	uggahetvāpi tadanucchavikaṃ anulomapaṭipadaṃ na paṭipajjati, na tassa taṃ āvudhaṃ	466	
PA_atk-s02_03a:466_4	hoti. Yo paṭipajjati, tasseva hoti. Tasmā etadatthaṃ anubandhituṃ nārahatīti dassento	466	
PA_atk-s02_03a:466_5	na kho, ānandāti āha.	466	
PA_atk-s02_03a:467_0	Idāni yadatthaṃ anubandhitabbo, taṃ dassetuṃ yā ca khotiādimāha. Iti imasmiṃ sutte	467	
PA_atk-s02_03a:467_1	tīsu ṭhānesu dasa kathāvatthūni āgatāni. “Iti evarūpaṃ kathaṃ kathessāmī”ti sappāyāsappāyavasena	467	
PA_atk-s02_03a:467_2	āgatāni, “yadidaṃ suttaṃ geyya”nti ettha sutapariyattivasena āgatāni, imasmiṃ ṭhāne	467	
PA_atk-s02_03a:467_3	paripūraṇavasena āgatāni. Tasmā imasmiṃ sutte dasa kathāvatthūni kathentena imasmiṃ	467	
PA_atk-s02_03a:467_4	ṭhāne ṭhatvā kathetabbāni.	467	
PA_atk-s02_03a:468_0	Idāni yasmā ekaccassa ekakassa viharatopi attho na sampajjati, tasmā taṃ sandhāya	468	
PA_atk-s02_03a:468_1	ekībhāve ādīnavaṃ dassento evaṃ sante kho, ānandātiādimāha. Tattha evaṃ santeti evaṃ ekībhāve sante.	468	
PA_atk-s02_03a:469_0	193. Satthāti bāhirako titthakarasatthā. Anvāvattantīti anuāvattanti upasaṅkamanti.	469	
PA_atk-s02_03a:469_1	Mucchaṃ kāmayatīti mucchanataṇhaṃ pattheti, pavattetīti attho. Ācariyūpaddavenāti	469	
PA_atk-s02_03a:469_2	abbhantare uppannena kilesūpaddavena ācariyassupaddavo. Sesupaddavesupi eseva nayo.	469	
PA_atk-s02_03a:469_3	Avadhiṃsu nanti mārayiṃsu naṃ. Etena hi guṇamaraṇaṃ kathitaṃ.	469	
PA_atk-s02_03a:470_0	Vinipātāyāti suṭṭhu nipatanāya. Kasmā pana brahmacārupaddavova – “dukkhavipākataro	470	
PA_atk-s02_03a:470_1	ca kaṭukavipākataro ca vinipātāya ca saṃvattatī”ti vuttoti. Bāhirapabbajjā hi appalābhā,	470	
PA_atk-s02_03a:470_2	tattha mahanto nibbattetabbaguṇo natthi, aṭṭhasamāpattipañcābhiññāmattakameva hoti.	470	
PA_atk-s02_03a:470_3	Iti yathā gadrabhapiṭṭhito patitassa mahantaṃ dukkhaṃ na hoti, sarīrassa paṃsumakkhanamattameva	470	
PA_atk-s02_03a:470_4	hoti, evaṃ bāhirasamaye lokiyaguṇamattatova parihāyati, tena purimaṃ upaddavadvayaṃ	470	
PA_atk-s02_03a:470_5	na evaṃ vuttaṃ. Sāsane pana pabbajjā mahālābhā, tattha cattāro maggā cattāri phalāni	470	
PA_atk-s02_03a:470_6	nibbānanti mahantā adhigantabbaguṇā. Iti yathā ubhato sujāto khattiyakumāro hatthikkhandhavaragato	470	
PA_atk-s02_03a:470_7	nagaraṃ anusañcaranto hatthikkhandhato patito mahādukkhaṃ nigacchati, evaṃ sāsanato	470	
PA_atk-s02_03a:470_8	parihāyamāno navahi lokuttaraguṇehi parihāyati. Tenāyaṃ brahmacārupaddavo evaṃ vutto.	470	
PA_atk-s02_03a:471_0	196. Tasmāti yasmā sesupaddavehi brahmacārupaddavo dukkhavipākataro, yasmā vā sapattapaṭipattiṃ	471	
PA_atk-s02_03a:471_1	vītikkamanto dīgharattaṃ ahitāya dukkhāya saṃvattati, mittapaṭipatti hitāya, tasmā.	471	
PA_atk-s02_03a:471_2	Evaṃ uparimenapi heṭṭhimenapi atthena yojetabbaṃ. Mittavatāyāti mittapaṭipattiyā.	471	
PA_atk-s02_03a:471_3	Sapattavatāyāti verapaṭipattiyā.	471	
PA_atk-s02_03a:472	Vokkamma ca satthusāsanāti dukkaṭadubbhāsitamattampi hi sañcicca vītikkamanto vokkamma vattati nāma. Tadeva avītikkamanto na vokkamma vattati nāma.	47	
PA_atk-s02_03a:473_0	Na vo ahaṃ, ānanda, tathā parakkamissāmīti ahaṃ tumhesu tathā na paṭipajjissāmi.	473	
PA_atk-s02_03a:473_1	Āmaketi apakke. Āmakamatteti āmake nātisukkhe bhājane. Kumbhakāro hi āmakaṃ nātisukkhaṃ	473	
PA_atk-s02_03a:473_2	apakkaṃ ubhohi hatthehi saṇhikaṃ gaṇhāti “mā bhijjatū”ti. Iti yathā kumbhakāro tattha	473	
PA_atk-s02_03a:473_3	paṭipajjati, nāhaṃ tumhesu tathā paṭipajjissāmi. Niggayha niggayhāti sakiṃ ovaditvā	473	
PA_atk-s02_03a:473_4	tuṇhī na bhavissāmi, niggaṇhitvā niggaṇhitvā punappunaṃ ovadissāmi anusāsissāmi.	473	
PA_atk-s02_03a:473_5	Pavayha pavayhāti dose pavāhetvā pavāhetvā. Yathā pakkabhājanesu kumbhakāro bhinnachinnajajjarāni	473	
PA_atk-s02_03a:473_6	pavāhetvā ekato katvā supakkāneva ākoṭetvā ākoṭetvā gaṇhāti, evameva ahampi pavāhetvā	473	
PA_atk-s02_03a:473_7	pavāhetvā punappunaṃ ovadissāmi anusāsissāmi. Yo sāro so ṭhassatīti evaṃ vo mayā	473	
PA_atk-s02_03a:473_8	ovadiyamānānaṃ yo maggaphalasāro, so ṭhassati. Apica lokiyaguṇāpi idha sārotveva	473	
PA_atk-s02_03a:473_9	adhippetā. Sesaṃ sabbattha uttānamevāti.	473	
PA_atk-s02_03a:474	Papañcasūdaniyā majjhimanikāyaṭṭhakathāya	47	
PA_atk-s02_03a:475	Mahāsuññatasuttavaṇṇanā niṭṭhitā.	47	
PA_atk-s02_03a:476	3. Acchariyaabbhutasuttavaṇṇanā	47	
PA_atk-s02_03a:477_0	197. Evaṃ me sutanti acchariyaabbhutasuttaṃ. Tattha yatra hi nāmāti acchariyatthe	477	
PA_atk-s02_03a:477_1	nipāto. Yo nāma tathāgatoti attho. Chinnapapañceti ettha papañcā nāma taṇhā māno	477	
PA_atk-s02_03a:477_2	diṭṭhīti ime tayo kilesā. Chinnavaṭumeti ettha vaṭumanti kusalākusalakammavaṭṭaṃ	477	
PA_atk-s02_03a:477_3	vuccati. Pariyādinnavaṭṭeti tasseva vevacanaṃ. Sabbadukkhavītivatteti sabbaṃ vipākavaṭṭasaṅkhātaṃ	477	
PA_atk-s02_03a:477_4	dukkhaṃ vītivatte. Anussarissatīti idaṃ yatrāti nipātavasena anāgatavacanaṃ, attho	477	
PA_atk-s02_03a:477_5	panettha atītavasena veditabbo. Bhagavā hi te buddhe anussari, na idāni anussarissati.	477	
PA_atk-s02_03a:477_6	Evaṃjaccāti vipassīādayo khattiyajaccā, kakusandhādayo brāhmaṇajaccāti. Evaṃgottāti	477	
PA_atk-s02_03a:477_7	vipassīādayo koṇḍaññagottā, kakusandhādayo kassapagottāti. Evaṃsīlāti lokiyalokuttarasīlena	477	
PA_atk-s02_03a:477_8	evaṃsīlā. Evaṃdhammāti ettha samādhipakkhā dhammā adhippetā. Lokiyalokuttarena samādhinā	477	
PA_atk-s02_03a:477_9	evaṃsamādhinoti attho. Evaṃpaññāti lokiyalokuttarapaññāya evaṃpaññā. Evaṃvihārīti	477	
PA_atk-s02_03a:477_10	ettha pana heṭṭhā samādhipakkhānaṃ dhammānaṃ gahitattā vihāro gahitova, puna kasmā	4771	
PA_atk-s02_03a:477_11	gahitameva gaṇhātīti ce, na idaṃ gahitameva. Idañhi nirodhasamāpattidīpanatthaṃ,	4771	
PA_atk-s02_03a:477_12	tasmā evaṃnirodhasamāpattivihārīti ayamettha attho.	4771	
PA_atk-s02_03a:478_0	Evaṃvimuttāti ettha vikkhambhanavimutti tadaṅgavimutti samucchedavimutti paṭippassaddhivimutti	478	
PA_atk-s02_03a:478_1	nissaraṇavimuttīti pañcavidhā vimuttiyo. Tattha aṭṭha samāpattiyo sayaṃ vikkhambhitehi	478	
PA_atk-s02_03a:478_2	nīvaraṇādīhi vimuttattā vikkhambhanavimuttīti saṅkhaṃ gacchanti. Aniccānupassanādikā	478	
PA_atk-s02_03a:478_3	satta anupassanā sayaṃ tassa tassa paccanīkaṅgavasena paricattāhi niccasaññādīhi	478	
PA_atk-s02_03a:478_4	vimuttattā tadaṅgavimuttīti saṅkhaṃ gacchanti. Cattāro ariyamaggā sayaṃ samucchinnehi	478	
PA_atk-s02_03a:478_5	kilesehi vimuttattā samucchedavimuttīti saṅkhaṃ gacchanti. Cattāri sāmaññaphalāni	478	
PA_atk-s02_03a:478_6	maggānubhāvena kilesānaṃ paṭippassaddhante uppannattā paṭippassaddhivimuttīti saṅkhaṃ	478	
PA_atk-s02_03a:478_7	gacchanti. Nibbānaṃ sabbakilesehi nissaṭattā apagatattā dūre ṭhitattā nissaraṇavimuttīti	478	
PA_atk-s02_03a:478_8	saṅkhaṃ gataṃ. Iti imāsaṃ pañcannaṃ vimuttīnaṃ vasena evaṃvimuttāti evamettha attho veditabbo.	478	
PA_atk-s02_03a:479_0	199. Tasmātihāti yasmā tvaṃ “tathāgatā acchariyā”ti vadasi, tasmā taṃ bhiyyoso mattāya	479	
PA_atk-s02_03a:479_1	paṭibhantu tathāgatassa acchariyā abbhutadhammāti. Sato sampajānoti ettha dvesampajaññāni	479	
PA_atk-s02_03a:479_2	manussaloke devaloke ca. Tattha vessantarajātake brāhmaṇassa dve putte datvā punadivase	479	
PA_atk-s02_03a:479_3	sakkassa deviṃ datvā sakkena pasīditvā dinne aṭṭha vare gaṇhanto –	479	
PA_atk-s02_03a:480	“Ito vimuccamānāhaṃ, saggagāmī visesagū;	48	
PA_atk-s02_03a:481	Anivattī tato assaṃ, aṭṭhametaṃ varaṃ vare”ti. –	48	
PA_atk-s02_03a:482_0	Evaṃ tusitabhavane me paṭisandhi hotūti varaṃ aggahesi, tato paṭṭhāya tusitabhavane	482	
PA_atk-s02_03a:482_1	uppajjissāmīti jānāti, idaṃ manussaloke sampajaññaṃ. Vessantarattabhāvato pana cuto	482	
PA_atk-s02_03a:482_2	puna tusitabhavane nibbattitvā nibbattosmīti aññāsi, idaṃ devaloke sampajaññaṃ.	482	
PA_atk-s02_03a:483_0	Kiṃ pana sesadevatā na jānantīti? No na jānanti. Tā pana uyyānavimānakapparukkhe	483	
PA_atk-s02_03a:483_1	oloketvā devanāṭakehi tūriyasaddena pabodhitā “mārisa ayaṃ devaloko tumhe idha nibbattā”ti	483	
PA_atk-s02_03a:483_2	sāritā jānanti. Bodhisatto paṭhamajavanavāre na jānāti, dutiyajavanato paṭṭhāya jānāti.	483	
PA_atk-s02_03a:483_3	Iccassa aññehi asādhāraṇajānanaṃ hoti.	483	
PA_atk-s02_03a:484_0	Aṭṭhāsīti ettha kiñcāpi aññepi devā tattha ṭhitā ṭhitamhāti jānanti, te pana chasu	484	
PA_atk-s02_03a:484_1	dvāresu balavatā iṭṭhārammaṇena abhibhuyyamānā satiṃ vissajjetvā attano bhuttapītabhāvampi	484	
PA_atk-s02_03a:484_2	ajānantā āhārūpacchedena kālaṃ karonti. Bodhisattassa kiṃ tathārūpaṃ ārammaṇaṃ natthīti?	484	
PA_atk-s02_03a:484_3	No natthi. So hi sesadeve dasahi ṭhānehi adhiggaṇhāti, ārammaṇena pana attānaṃ maddituṃ	484	
PA_atk-s02_03a:484_4	na deti, taṃ ārammaṇaṃ abhibhavitvā tiṭṭhati. Tena vuttaṃ – “sato sampajāno, ānanda,	484	
PA_atk-s02_03a:484_5	bodhisatto tusite kāye aṭṭhāsī”ti.	484	
PA_atk-s02_03a:485_0	200. Yāvatāyukanti sesattabhāvesu kiṃ yāvatāyukaṃ na tiṭṭhattīti? Āma na tiṭṭhati.	485	
PA_atk-s02_03a:485_1	Aññadā hi dīghāyukadevaloke nibbatto tattha pāramiyo na sakkā pūretunti akkhīni nimīletvā	485	
PA_atk-s02_03a:485_2	adhimuttikālaṃkiriyaṃ nāma katvā manussaloke nibbattati. Ayaṃ kālaṅkiriyā aññesaṃ	485	
PA_atk-s02_03a:485_3	na hoti. Tadā pana adinnadānaṃ nāma natthi, arakkhitasīlaṃ nāma natthi, sabbapāramīnaṃ	485	
PA_atk-s02_03a:485_4	pūritattā yāvatāyukaṃ aṭṭhāsi.	485	
PA_atk-s02_03a:486_0	Sato sampajāno tusitā kāyā cavitvā mātukucchiṃ okkamatīti evaṃ tāva sabbapāramiyo	486	
PA_atk-s02_03a:486_1	pūretvā tadā bodhisatto yāvatāyukaṃ aṭṭhāsi. Devatānaṃ pana – “manussagaṇanāvasena	486	
PA_atk-s02_03a:486_2	idāni sattahi divasehi cuti bhavissatī”ti pañca pubbanimittāni uppajjanti – mālā	486	
PA_atk-s02_03a:486_3	milāyanti, vatthāni kilissanti, kacchehi sedā muccanti, kāye dubbaṇṇiyaṃ okkamati,	486	
PA_atk-s02_03a:486_4	devo devāsane na saṇṭhāti.	486	
PA_atk-s02_03a:487_0	Tattha mālāti paṭisandhiggahaṇadivase piḷandhanamālā. Tā kira saṭṭhisatasahassādhikā	487	
PA_atk-s02_03a:487_1	sattapaṇṇāsa-vassakoṭiyo amilāyitvā tadā milāyanti. Vatthesupi eseva nayo. Ettakaṃ	487	
PA_atk-s02_03a:487_2	pana kālaṃ devānaṃ neva sītaṃ na uṇhaṃ hoti, tasmiṃ kāle sarīrato bindubinduvasena	487	
PA_atk-s02_03a:487_3	sedā muccanti. Ettakañca kālaṃ tesaṃ sarīre khaṇḍiccapāliccādivasena vivaṇṇatā na	487	
PA_atk-s02_03a:487_4	paññāyati, devadhītā soḷasavassuddesikā viya, devaputtā vīsativassuddesikā viya khāyanti.	487	
PA_atk-s02_03a:487_5	Maraṇakāle pana nesaṃ kilantarūpo attabhāvo hoti. Ettakañca nesaṃ kālaṃ devaloke	487	
PA_atk-s02_03a:487_6	ukkaṇṭhitā nāma natthi, maraṇakāle pana nissasanti vijambhanti, sake āsane nābhiramanti.	487	
PA_atk-s02_03a:488_0	Imāni pana pubbanimittāni, yathā loke mahāpuññānaṃ rājarājamahāmattādīnaṃyeva ukkāpātabhūmicālacandaggāhādīni	488	
PA_atk-s02_03a:488_1	nimittāni paññāyanti, na sabbesaṃ, evameva mahesakkhānaṃ devatānaṃyeva paññāyanti,	488	
PA_atk-s02_03a:488_2	na sabbesaṃ. Yathā ca manussesu pubbanimittāni nakkhattapāṭhakādayova jānanti, na	488	
PA_atk-s02_03a:488_3	sabbe, evameva tānipi sabbe devā na jānanti, paṇḍitā eva pana jānanti. Tattha ye	488	
PA_atk-s02_03a:488_4	ca mandena kusalakammena nibbattā devaputtā, te tesu uppannesu – “idāni ko jānāti,	488	
PA_atk-s02_03a:488_5	kuhiṃ nibbattissāmā”ti bhāyanti. Ye mahāpuññā, te – “amhehi dinnaṃ dānaṃ rakkhitaṃ	488	
PA_atk-s02_03a:488_6	sīlaṃ bhāvitaṃ bhāvanaṃ āgamma uparidevalokesu sampattiṃ anubhavissāmā”ti na bhāyanti.	488	
PA_atk-s02_03a:488_7	Bodhisattopi tāni pubbanimittāni disvā “idāni anantare attabhāve buddho bhavissāmī”ti	488	
PA_atk-s02_03a:488_8	na bhāyi. Athassa tesu nimittesu pātubhūtesu dasasahassacakkavāḷadevatā sannipatitvā	488	
PA_atk-s02_03a:488_9	– “mārisa tumhehi dasa pāramiyo pūrentehi na sakkasampattiṃ na mārabrahmacakkavattisampattiṃ	488	
PA_atk-s02_03a:488_10	patthentehi pūritā, lokanittharaṇatthāya pana buddhattaṃ patthayamānehi pūritā. So	4881	
PA_atk-s02_03a:488_11	vo idāni kālo mārisa buddhattāya, samayo mārisa buddhattāyā”ti yācanti.	4881	
PA_atk-s02_03a:489_0	Atha mahāsatto devatānaṃ paṭiññaṃ adatvāva kāladīpadesakulajanettiāyuparicchedavasena	489	
PA_atk-s02_03a:489_1	pañcamahāvilokanaṃ nāma vilokesi. Tattha “kālo nu kho, na kālo”ti paṭhamaṃ kālaṃ	489	
PA_atk-s02_03a:489_2	vilokesi. Tattha vassasatasahassato uddhaṃ vaḍḍhitaāyukālo kālo nāma na hoti. Kasmā?	489	
PA_atk-s02_03a:489_3	Tadā hi sattānaṃ jātijarāmaraṇāni na paññāyanti, buddhānañca dhammadesanā nāma tilakkhaṇamuttā	489	
PA_atk-s02_03a:489_4	natthi, tesaṃ aniccaṃ dukkhaṃ anattāti kathentānaṃ “kiṃ nāmetaṃ kathentī”ti neva	489	
PA_atk-s02_03a:489_5	sotuṃ na saddhātuṃ maññanti, tato abhisamayo na hoti, tasmiṃ asati aniyyānikaṃ sāsanaṃ	489	
PA_atk-s02_03a:489_6	hoti. Tasmā so akālo. Vassasatato ūnaāyukālopi kālo nāma na hoti. Kasmā? Tadā hi	489	
PA_atk-s02_03a:489_7	sattā ussannakilesā honti, ussannakilesānañca dinnovādo ovādaṭṭhāne na tiṭṭhati.	489	
PA_atk-s02_03a:489_8	Udake daṇḍarāji viya khippaṃ vigacchati. Tasmā sopi akālo. Satasahassato pana paṭṭhāya	489	
PA_atk-s02_03a:489_9	heṭṭhā vassasatato paṭṭhāya uddhaṃ āyukālo kālo nāma. Tadā ca vassasatakālo hoti.	489	
PA_atk-s02_03a:489_10	Atha mahāsatto “nibbattitabbakālo”ti kālaṃ passi.	4891	
PA_atk-s02_03a:490	Tato dīpaṃ vilokento saparivāre cattāro dīpe oloketvā – “tīsu dīpesu buddhā na nibbattanti, jambudīpeyeva nibbattantī”ti dīpaṃ passi.	49	
PA_atk-s02_03a:491_0	Tato – “jambudīpo nāma mahā, dasayojanasahassaparimāṇo, katarasmiṃ nu kho padese	491	
PA_atk-s02_03a:491_1	buddhā nibbattantī”ti desaṃ vilokento majjhimadesaṃ passi. Majjhimadeso nāma “puratthimāya	491	
PA_atk-s02_03a:491_2	disāya gajaṅgalaṃ nāma nigamo”tiādinā nayena vinaye vuttova. So pana āyāmato tīṇi	491	
PA_atk-s02_03a:491_3	yojanasatāni. Vitthārato aḍḍhatiyāni, parikkhepato navayojanasatānīti. Etasmiñhi	491	
PA_atk-s02_03a:491_4	padese cattāri aṭṭha soḷasa vā asaṅkhyeyyāni, kappasatasahassañca pāramiyo pūretvā	491	
PA_atk-s02_03a:491_5	sammāsambuddhā uppajjanti. Dve asaṅkhyeyyāni, kappasatasahassañca pāramiyo pūretvā	491	
PA_atk-s02_03a:491_6	paccekabuddhā uppajjanti, ekaṃ asaṅkhyeyyaṃ, kappasatasahassañca pāramiyo pūretvā	491	
PA_atk-s02_03a:491_7	sāriputtamoggallānādayo mahāsāvakā uppajjanti, catunnaṃ mahādīpānaṃ dvisahassānaṃ	491	
PA_atk-s02_03a:491_8	parittadīpānañca issariyādhipaccakārakacakkavattirājāno uppajjanti, aññe ca mahesakkhā	491	
PA_atk-s02_03a:491_9	khattiyabrāhmaṇagahapatimahāsālā uppajjanti. Idañcettha kapilavatthu nāma nagaraṃ,	491	
PA_atk-s02_03a:491_10	tattha mayā nibbattitabbanti niṭṭhamagamāsi.	4911	
PA_atk-s02_03a:492	Tato kulaṃ vilokento – “buddhā nāma lokasammate kule nibbattanti, idāni ca khattiyakulaṃ lokasammataṃ, tattha nibbattissāmi, suddhodano nāma rājā me pitā bhavissatī”ti kulaṃ passi.	49	
PA_atk-s02_03a:493_0	Tato mātaraṃ vilokento – “buddhamātā nāma lolā surādhuttā na hoti, kappasatasahassaṃ	493	
PA_atk-s02_03a:493_1	pūritapāramī jātito paṭṭhāya akhaṇḍapañcasīlā hoti, ayañca mahāmāyā nāma devī edisā.	493	
PA_atk-s02_03a:493_2	Ayaṃ me mātā bhavissati. Kittakaṃ panassā āyū”ti āvajjanto – “dasannaṃ māsānaṃ upari	493	
PA_atk-s02_03a:493_3	satta divasānī”ti passi.	493	
PA_atk-s02_03a:494_0	Iti imaṃ pañcamahāvilokanaṃ viloketvā – “kālo me mārisā buddhabhāvāyā”ti devatānaṃ	494	
PA_atk-s02_03a:494_1	saṅgahaṃ karonto paṭiññaṃ datvā “gacchatha tumhe”ti tā devatā uyyojetvā tusitadevatāhi	494	
PA_atk-s02_03a:494_2	parivuto tusitapure nandanavanaṃ pāvisi. Sabbadevalokesu hi nandanavanaṃ atthiyeva.	494	
PA_atk-s02_03a:494_3	Tattha naṃ devatā – “ito cuto sugatiṃ gaccha, ito cuto sugatiṃ gacchā”ti pubbekatakusalakammokāsaṃ	494	
PA_atk-s02_03a:494_4	sārayamānā vicaranti. So evaṃ devatāhi kusalaṃ sārayamānāhi parivuto tattha vicarantova cavi.	494	
PA_atk-s02_03a:495_0	Evaṃ cuto cavāmīti pajānāti, cuticittaṃ na jānāti. Paṭisandhiṃ gahetvāpi paṭisandhicittaṃ	495	
PA_atk-s02_03a:495_1	na jānāti, imasmiṃ me ṭhāne paṭisandhi gahitāti evaṃ pana jānāti. Keci pana therā	495	
PA_atk-s02_03a:495_2	“āvajjanapariyāyo nāma laddhuṃ vaṭṭati, dutiyatatiyacittavāreyeva jānissatī”ti vadanti.	495	
PA_atk-s02_03a:495_3	Tipiṭakamahāsīvatthero panāha – “mahāsattānaṃ paṭisandhi na aññesaṃ paṭisandhisadisā,	495	
PA_atk-s02_03a:495_4	koṭippattaṃ tesaṃ satisampajaññaṃ. Yasmā pana teneva cittena taṃ cittaṃ ñātuṃ na	495	
PA_atk-s02_03a:495_5	sakkā, tasmā cuticittaṃ na jānāti. Cutikkhaṇepi cavāmīti pajānāti, paṭisandhiṃ gahetvāpi	495	
PA_atk-s02_03a:495_6	paṭisandhicittaṃ na jānāti, asukasmiṃ ṭhāne paṭisandhi gahitāti pajānāti, tasmiṃ	495	
PA_atk-s02_03a:495_7	kāle dasasahassī kampatī”ti. Evaṃ sato sampajāno mātukucchiṃ okkamanto pana ekūnavīsatiyā	495	
PA_atk-s02_03a:495_8	paṭisandhicittesu mettāpubbabhāgassa somanassa-sahagata-ñāṇasampayutta-asaṅkhārika-kusalacittassa	495	
PA_atk-s02_03a:495_9	sadisamahāvipākacittena paṭisandhiṃ gaṇhi. Mahāsīvatthero pana “upekkhāsahagatenā”ti āha.	495	
PA_atk-s02_03a:496_0	Paṭisandhiṃ gaṇhanto pana āsāḷhīpuṇṇamāyaṃ uttarāsāḷhanakkhattena aggahesi. Tadā	496	
PA_atk-s02_03a:496_1	kira mahāmāyā pure puṇṇamāya sattamadivasato paṭṭhāya vigatasurāpānaṃ mālāgandhavibhūsanasampannaṃ	496	
PA_atk-s02_03a:496_2	nakkhattakīḷaṃ anubhavamānā sattame divase pāto vuṭṭhāya gandhodakena nhāyitvā sabbālaṅkāravibhūsitā	496	
PA_atk-s02_03a:496_3	varabhojanaṃ bhuñjitvā uposathaṅgāni adhiṭṭhāya sirīgabbhaṃ pavisitvā sirīsayane	496	
PA_atk-s02_03a:496_4	nipannā niddaṃ okkamamānā idaṃ supinaṃ addasa – “cattāro kira naṃ mahārājāno sayaneneva	496	
PA_atk-s02_03a:496_5	saddhiṃ ukkhipitvā anotattadahaṃ netvā ekamantaṃ aṭṭhaṃsu. Atha nesaṃ deviyo āgantvā	496	
PA_atk-s02_03a:496_6	manussamalaharaṇatthaṃ nhāpetvā dibbavatthaṃ nivāsetvā gandhehi vilimpetvā dibbapupphāni	496	
PA_atk-s02_03a:496_7	piḷandhitvā tato avidūre rajatapabbato, tassa anto kanakavimānaṃ atthi, tasmiṃ pācīnato	496	
PA_atk-s02_03a:496_8	sīsaṃ katvā nipajjāpesuṃ. Atha bodhisatto setavaravāraṇo hutvā tato avidūre eko suvaṇṇapabbato,	496	
PA_atk-s02_03a:496_9	tattha caritvā tato oruyha rajatapabbataṃ abhiruhitvā uttaradisato āgamma kanakavimānaṃ	496	
PA_atk-s02_03a:496_10	pavisitvā mātaraṃ padakkhiṇaṃ katvā dakkhiṇapassaṃ phāletvā kucchiṃ paviṭṭhasadiso ahosi.	4961	
PA_atk-s02_03a:497_0	Atha pabuddhā devī taṃ supinaṃ rañño ārocesi. Rājā pabhātāya rattiyā catusaṭṭhimatte	497	
PA_atk-s02_03a:497_1	brāhmaṇapāmokkhe pakkosāpetvā haritūpalittāya lājādīhi katamaṅgalasakkārāya bhūmiyā	497	
PA_atk-s02_03a:497_2	mahārahāni āsanāni paññāpetvā tattha nisinnānaṃ brāhmaṇānaṃ sappimadhusakkarābhisaṅkhārassa	497	
PA_atk-s02_03a:497_3	varapāyāsassa suvaṇṇarajatapātiyo pūretvā suvaṇṇarajatapātītiheva paṭikujjitvā adāsi,	497	
PA_atk-s02_03a:497_4	aññehi ca ahatavatthakapilagāvīdānādīhi te santappesi. Atha nesaṃ sabbakāmasantappitānaṃ	497	
PA_atk-s02_03a:497_5	supinaṃ ārocāpetvā – “kiṃ bhavissatī”ti pucchi. Brāhmaṇā āhaṃsu – “mā cintayi mahārāja,	497	
PA_atk-s02_03a:497_6	deviyā te kucchimhi gabbho patiṭṭhito, so ca kho purisagabbho, na itthigabbho, putto	497	
PA_atk-s02_03a:497_7	te bhavissati. So sace agāraṃ ajjhāvasissati, rājā bhavissati cakkavattī. Sace agārā	497	
PA_atk-s02_03a:497_8	nikkhamma pabbajissati, buddho bhavissati loke vivaṭṭacchado”ti. Evaṃ sato sampajāno	497	
PA_atk-s02_03a:497_9	bodhisatto tusitakāyā cavitvā mātukucchiṃ okkamati.	497	
PA_atk-s02_03a:498	Tattha sato sampajānoti iminā catutthāya gabbhāvakkantiyā okkamatīti dasseti. Catasso hi gabbhāvakkantiyo.	49	
PA_atk-s02_03a:499_0	“Catasso imā, bhante, gabbhāvakkantiyo. Idha, bhante, ekacco asampajāno mātukucchiṃ	499	
PA_atk-s02_03a:499_1	okkamati, asampajāno mātukucchismiṃ ṭhāti, asampajāno mātukucchimhā nikkhamati, ayaṃ	499	
PA_atk-s02_03a:499_2	paṭhamā gabbhāvakkanti.	499	
PA_atk-s02_03a:500	Puna caparaṃ, bhante, idhekacco sampajāno mātukucchiṃ okkamati, asampajāno mātukucchismiṃ ṭhāti, asampajāno mātukucchimhā nikkhamati, ayaṃ dutiyā gabbhāvakkanti.	50	
PA_atk-s02_03a:501	Puna caparaṃ, bhante, idhekacco sampajāno mātukucchiṃ okkamati, sampajāno mātukucchismiṃ ṭhāti, asampajāno mātukucchimhā nikkhamati, ayaṃ tatiyā gabbhāvakkanti.	50	
PA_atk-s02_03a:502	Puna caparaṃ, bhante, idhekacco sampajāno mātukucchiṃ okkamati, sampajāno mātukucchismiṃ ṭhāti, sampajāno mātukucchimhā nikkhamati, ayaṃ catutthā gabbhāvakkantī”ti.	50	
PA_atk-s02_03a:503_0	Etāsu paṭhamā lokiyamanussānaṃ hoti, dutiyā asītimahāsāvakānaṃ, tatiyā dvinnaṃ aggasāvakānaṃ	503	
PA_atk-s02_03a:503_1	paccekabodhisattānañca. Te kira kammajavātehi uddhaṃpādā adhosirā anekasataporise	503	
PA_atk-s02_03a:503_2	papāte viya yonimukhe tāḷacchiggalena hatthī viya ativiya sambādhena yonimukhena	503	
PA_atk-s02_03a:503_3	nikkhamamānā anantaṃ dukkhaṃ pāpuṇanti. Tena nesaṃ “mayaṃ nikkhamāmā”ti sampajānatā	503	
PA_atk-s02_03a:503_4	na hoti. Catutthā sabbaññubodhisattānaṃ. Te hi mātukucchismiṃ paṭisandhiṃ gaṇhantāpi	503	
PA_atk-s02_03a:503_5	jānanti, tattha vasantāpi jānanti. Nikkhamanakālepi nesaṃ kammajavātā uddhaṃpāde	503	
PA_atk-s02_03a:503_6	adhosire katvā khipituṃ na sakkonti, dve hatthe pasāretvā akkhīni ummīletvā ṭhitakāva nikkhamanti.	503	
PA_atk-s02_03a:504_0	201. Mātukucchiṃ okkamatīti ettha mātukucchiṃ okkanto hotīti attho. Okkante hi tasmiṃ	504	
PA_atk-s02_03a:504_1	evaṃ hoti, na okkamamāne. Appamāṇoti buddhappamāṇo, vipuloti attho. Uḷāroti tasseva	504	
PA_atk-s02_03a:504_2	vevacanaṃ. Devānubhāvanti ettha devānaṃ ayamānubhāvo – nivatthavatthassa pabhā dvādasa	504	
PA_atk-s02_03a:504_3	yojanāni pharati, tathā sarīrassa, tathā alaṅkārassa, tathā vimānassa, taṃ atikkamitvāti attho.	504	
PA_atk-s02_03a:505_0	Lokantarikāti tiṇṇaṃ tiṇṇaṃ cakkavāḷānaṃ antarā ekeko lokantarikā hoti, tiṇṇaṃ sakaṭacakkānaṃ	505	
PA_atk-s02_03a:505_1	pattānaṃ vā aññamaññaṃ āhacca ṭhapitānaṃ majjhe okāso viya. So pana lokantarikanirayo	505	
PA_atk-s02_03a:505_2	parimāṇato aṭṭhayojanasahasso hoti. Aghāti niccavivaṭā. Asaṃvutāti heṭṭhāpi appatiṭṭhā.	505	
PA_atk-s02_03a:505_3	Andhakārāti tamabhūtā. Andhakāratimisāti cakkhuviññāṇuppattinivāraṇato andhabhāvakaraṇatimisena	505	
PA_atk-s02_03a:505_4	samannāgatā. Tattha kira cakkhuviññāṇaṃ na jāyati. Evaṃmahiddhikāti candimasūriyā	505	
PA_atk-s02_03a:505_5	kira ekappahāreneva tīsu dīpesu paññāyanti, evaṃmahiddhikā. Ekekāya disāya navanavayojanasatasahassāni	505	
PA_atk-s02_03a:505_6	andhakāraṃ vidhamitvā ālokaṃ dassenti, evaṃ mahānubhāvā. Ābhāya nānubhontīti attano	505	
PA_atk-s02_03a:505_7	pabhāya nappahonti. Te kira cakkavāḷapabbatassa vemajjhena caranti, cakkavāḷapabbatañca	505	
PA_atk-s02_03a:505_8	atikkamma lokantarikanirayo, tasmā te tattha ābhāya nappahonti.	505	
PA_atk-s02_03a:506_0	Yepi tattha sattāti yepi tasmiṃ lokantaramahāniraye sattā upapannā. Kiṃ pana kammaṃ	506	
PA_atk-s02_03a:506_1	katvā te tattha uppajjantīti? Bhāriyaṃ dāruṇaṃ mātāpitūnaṃ dhammikasamaṇabrāhmaṇānañca	506	
PA_atk-s02_03a:506_2	upari aparādhaṃ aññañca divase divase pāṇavadhādisāhasikakammaṃ katvā uppajjanti	506	
PA_atk-s02_03a:506_3	tambapaṇṇidīpe abhayacoranāgacorādayo viya. Tesaṃ attabhāvo tigāvutiko hoti, vaggulīnaṃ	506	
PA_atk-s02_03a:506_4	viya dīghanakhā honti. Te rukkhe vagguliyo viya nakhehi cakkavāḷapāde lagganti. Yadā	506	
PA_atk-s02_03a:506_5	pana saṃsappantā aññamaññassa hatthapāsaṃ gatā honti, atha “bhakkho no laddho”ti	506	
PA_atk-s02_03a:506_6	maññamānā tattha vāvaṭā viparivattitvā lokasandhārakaudake patanti. Vāte paharante	506	
PA_atk-s02_03a:506_7	madhukaphalāni viya chijjitvā udake patanti. Patitamattā ca accantakhāre udake piṭṭhapiṇḍi viya vilīyanti.	506	
PA_atk-s02_03a:507_0	Aññepi kira bho santi sattāti – “yathā mayaṃ mahādukkhaṃ anubhavāma, evaṃ aññepi	507	
PA_atk-s02_03a:507_1	kira sattā idaṃ dukkhaṃ anubhavantā idhūpapannā”ti taṃ divasaṃ passanti. Ayaṃ pana	507	
PA_atk-s02_03a:507_2	obhāso ekayāgupānamattampi na tiṭṭhati, yāvatā niddāyitvā pabuddho ārammaṇaṃ vibhāveti,	507	
PA_atk-s02_03a:507_3	tattakaṃ kālaṃ hoti. Dīghabhāṇakā pana “accharāsaṅghāṭamattameva vijjubhāso viya	507	
PA_atk-s02_03a:507_4	niccharitvā kiṃ idanti bhaṇantānaṃyeva antaradhāyatī”ti vadanti. Saṅkampatīti samantato	507	
PA_atk-s02_03a:507_5	kampati. Itaradvayaṃ purimapasseva vevacanaṃ. Puna appamāṇo cātiādi nigamanatthaṃ vuttaṃ.	507	
PA_atk-s02_03a:508_0	202. Cattāro devaputtā catuddisaṃ ārakkhāya upagacchantīti ettha cattāroti catunnaṃ	508	
PA_atk-s02_03a:508_1	mahārājūnaṃ vasena vuttaṃ, dasasahassacakkavāḷe pana cattāro cattāro katvā cattālīsadasasahassā	508	
PA_atk-s02_03a:508_2	honti. Tattha imasmiṃ cakkavāḷe mahārājāno khaggahatthā āgantvā bodhisattassa ārakkhaṇatthāya	508	
PA_atk-s02_03a:508_3	upagantvā sirīgabbhaṃ paviṭṭhā, itare gabbhadvārato paṭṭhāya avaruddhapaṃsupisācakādiyakkhagaṇe	508	
PA_atk-s02_03a:508_4	paṭikkamāpetvā yāva cakkavāḷā ārakkhaṃ gaṇhiṃsu.	508	
PA_atk-s02_03a:509_0	Kimatthaṃ panāyaṃ rakkhā āgatā? Nanu paṭisandhikkhaṇe kalalakālato paṭṭhāya sacepi	509	
PA_atk-s02_03a:509_1	koṭisatasahassā mārā koṭisatasahassaṃ sineruṃ ukkhipitvā bodhisattassa vā bodhisattamātuyā	509	
PA_atk-s02_03a:509_2	vā antarāyakaraṇatthaṃ āgaccheyyuṃ, sabbe antarāva antaradhāyeyyuṃ. Vuttampi cetaṃ	509	
PA_atk-s02_03a:509_3	bhagavatā ruhiruppādavatthusmiṃ – “aṭṭhānametaṃ, bhikkhave, anavakāso, yaṃ parūpakkamena	509	
PA_atk-s02_03a:509_4	tathāgataṃ jīvitā voropeyya. Anupakkamena, bhikkhave, tathāgatā parinibbāyanti. Gacchatha	509	
PA_atk-s02_03a:509_5	tumhe, bhikkhave, yathāvihāraṃ, arakkhiyā, bhikkhave, tathāgatā”ti. Evametaṃ, na	509	
PA_atk-s02_03a:509_6	parūpakkamena tesaṃ jīvitantarāyo atthi. Santi kho pana amanussā virūpā duddasikā,	509	
PA_atk-s02_03a:509_7	bheravarupā pakkhino, yesaṃ rūpaṃ disvā saddaṃ vā sutvā bodhisattamātu bhayaṃ vā	509	
PA_atk-s02_03a:509_8	santāso vā uppajjeyya, tesaṃ nivāraṇatthāya rakkhaṃ aggahesuṃ. Apica kho bodhisattassa	509	
PA_atk-s02_03a:509_9	puññatejena sañjātagāravā attano gāravacoditāpi te evamakaṃsu.	509	
PA_atk-s02_03a:510_0	Kiṃ pana te antogabbhaṃ pavisitvā ṭhitā cattāro mahārājāno bodhisattamātuyā attānaṃ	510	
PA_atk-s02_03a:510_1	dassenti na dassentīti? Nahānamaṇḍanabhojanādisarīrakiccakāle na dassenti, sirīgabbhaṃ	510	
PA_atk-s02_03a:510_2	pavisitvā varasayane nipannakāle pana dassenti. Tattha kiñcāpi amanussadassanaṃ nāma	510	
PA_atk-s02_03a:510_3	manussānaṃ sappaṭibhayaṃ hoti, bodhisattamātā pana attano ceva puttassa ca puññānubhāvena	510	
PA_atk-s02_03a:510_4	te disvā na bhāyati, pakatiantepurapālakesu viya assā tesu cittaṃ uppajjati.	510	
PA_atk-s02_03a:511_0	203. Pakatiyā sīlavatīti sabhāveneva sīlasampannā. Anuppanne kira buddhe manussā	511	
PA_atk-s02_03a:511_1	tāpasaparibbājakānaṃ santike vanditvā ukkuṭikaṃ nisīditvā sīlaṃ gaṇhanti, bodhisattamātāpi	511	
PA_atk-s02_03a:511_2	kāladevilassa isino santike gaṇhāti. Bodhisatte pana kucchigate aññassa pādamūle	511	
PA_atk-s02_03a:511_3	nisīdituṃ nāma na sakkā, samāsane nisīditvā gahitasīlampi avaññā kāraṇamattaṃ hoti.	511	
PA_atk-s02_03a:511_4	Tasmā sayameva sīlaṃ aggahesīti vuttaṃ hoti.	511	
PA_atk-s02_03a:512_0	Purisesūti bodhisattassa pitaraṃ ādiṃ katvā kesuci manussesu purisādhippāyacittaṃ	512	
PA_atk-s02_03a:512_1	nuppajjati. Tañca kho bodhisatte gāravena, na pahīnakilesatāya. Bodhisattamātu rūpaṃ	512	
PA_atk-s02_03a:512_2	pana sukusalāpi sippikā potthakammādīsupi kātuṃ na sakkonti, taṃ disvā purisassa	512	
PA_atk-s02_03a:512_3	rāgo nuppajjatīti na sakkā vattuṃ. Sace pana taṃ rattacitto upasaṅkamitukāmo hoti,	512	
PA_atk-s02_03a:512_4	pādā na vahanti, dibbasaṅkhalikā viya bajjhanti. Tasmā “anatikkamanīyā”tiādi vuttaṃ.	512	
PA_atk-s02_03a:513_0	Pañcannaṃ kāmaguṇānanti pubbe “kāmaguṇūpasaṃhita”nti purisādhippāyavasena vatthupaṭikkhepo	513	
PA_atk-s02_03a:513_1	kathito, idha ārammaṇappaṭilābho dassito. Tadā kira “deviyā evarūpo putto kucchismiṃ	513	
PA_atk-s02_03a:513_2	uppanno”ti, sutvā samantato rājāno mahagghaābharaṇatūriyādivasena pañcadvārārammaṇavatthubhūtaṃ	513	
PA_atk-s02_03a:513_3	paṇṇākāraṃ pesenti, bodhisattassa ca bodhisattamātuyā ca katakammassa ussannattā	513	
PA_atk-s02_03a:513_4	lābhasakkārassa pamāṇaparicchedo nāma natthi.	513	
PA_atk-s02_03a:514_0	204. Akilantakāyāti yathā aññā itthiyo gabbhabhārena kilamanti, hatthapādā uddhumātakādīni	514	
PA_atk-s02_03a:514_1	pāpuṇanti, na evaṃ tassā koci kilamatho ahosi. Tirokucchigatanti antokucchigataṃ.	514	
PA_atk-s02_03a:514_2	Kalalādikālaṃ atikkamitvā sañjātaaṅgapaccaṅgaṃ ahīnindriyabhāvaṃ upagataṃyeva passati.	514	
PA_atk-s02_03a:514_3	Kimatthaṃ passati? Sukhavāsatthaṃ. Yatheva hi mātā puttena saddhiṃ nisinnā vā nipannā	514	
PA_atk-s02_03a:514_4	vā “hatthaṃ vā pādaṃ vā olambantaṃ ukkhipitvā saṇṭhapessāmī”ti sukhavāsatthaṃ puttaṃ	514	
PA_atk-s02_03a:514_5	oloketi, evaṃ bodhisattamātāpi yaṃ taṃ mātu uṭṭhānagamanaparivattananisajjādīsu uṇhasītaloṇikatittakakaṭukāhāraajjhoharaṇakālesu	514	
PA_atk-s02_03a:514_6	ca gabbhassa dukkhaṃ uppajjati, atthi nu kho me taṃ puttassāti sukhavāsatthaṃ bodhisattaṃ	514	
PA_atk-s02_03a:514_7	olokayamānā pallaṅkaṃ ābhujitvā nisinnaṃ bodhisattaṃ passati. Yathā hi aññe antokucchigatā	514	
PA_atk-s02_03a:514_8	pakkāsayaṃ ajjhottharitvā āmāsayaṃ ukkhipitvā udarapaṭalaṃ piṭṭhito katvā piṭṭhikaṇṭakaṃ	514	
PA_atk-s02_03a:514_9	nissāya ukkuṭikā dvīsu muṭṭhīsu hanukaṃ ṭhapetvā deve vassante rukkhasusire makkaṭā	514	
PA_atk-s02_03a:514_10	viya nisīdanti, na evaṃ bodhisatto. Bodhisatto pana piṭṭhikaṇṭakaṃ piṭṭhito katvā	5141	
PA_atk-s02_03a:514_11	dhammāsane dhammakathiko viya pallaṅkaṃ ābhujitvā puratthābhimukho nisīdati. Pubbe	5141	
PA_atk-s02_03a:514_12	katakammaṃ panassā vatthuṃ sodheti, suddhe vatthumhi sukhumacchavilakkhaṇaṃ nibbattati.	5141	
PA_atk-s02_03a:514_13	Atha naṃ kucchigataṃ taco paṭicchādetuṃ na sakkoti, olokentiyā bahi ṭhito viya paññāyati.	5141	
PA_atk-s02_03a:514_14	Tamatthaṃ upamāya vibhāvento seyyathāpītiādimāha. Bodhisatto pana antokucchigato	5141	
PA_atk-s02_03a:514_15	mātaraṃ na passati. Na hi antokucchiyaṃ cakkhuviññāṇaṃ uppajjati.	5141	
PA_atk-s02_03a:515_0	205. Kālaṃ karotīti na vijātabhāvapaccayā, āyuparikkhayeneva. Bodhisattena vasitaṭṭhānañhi	515	
PA_atk-s02_03a:515_1	cetiyakuṭisadisaṃ hoti aññesaṃ aparibhogaṃ, na ca sakkā bodhisattamātaraṃ apanetvā	515	
PA_atk-s02_03a:515_2	aññaṃ aggamahesiṭṭhāne ṭhapetunti tattakaṃyeva bodhisattamātu āyuppamāṇaṃ hoti, tasmā	515	
PA_atk-s02_03a:515_3	tadā kālaṃ karoti. Katarasmiṃ pana vaye kālaṃ karotīti? Majjhimavaye. Paṭhamavayasmiñhi	515	
PA_atk-s02_03a:515_4	sattānaṃ attabhāve chandarāgo balavā hoti, tena tadā sañjātagabbhā itthī taṃ gabbhaṃ	515	
PA_atk-s02_03a:515_5	anurakkhituṃ na sakkonti, gabbho bahvābādho hoti. Majjhimavayassa pana dve koṭṭhāse	515	
PA_atk-s02_03a:515_6	atikkamma tatiyakoṭṭhāse vatthuṃ visadaṃ hoti, visade vatthumhi nibbattā dārakā arogā	515	
PA_atk-s02_03a:515_7	honti. Tasmā bodhisattamātāpi paṭhamavaye sampattiṃ anubhavitvā majjhimavayassa tatiyakoṭṭhāse	515	
PA_atk-s02_03a:515_8	vijāyitvā kālaṃ karoti.	515	
PA_atk-s02_03a:516_0	Nava vā dasa vāti ettha vā-saddena vikappanavasena satta vā aṭṭha vā ekādasa vā dvādasa	516	
PA_atk-s02_03a:516_1	vāti evamādīnampi saṅgaho veditabbo. Tattha sattamāsajāto jīvati, sītuṇhakkhamo pana	516	
PA_atk-s02_03a:516_2	na hoti. Aṭṭhamāsajāto na jīvati, sesā jīvanti.	516	
PA_atk-s02_03a:517_0	Ṭhitāvāti ṭhitāva hutvā. Mahāmāyāpi devī upavijaññā ñātikulagharaṃ gamissāmīti rañño	517	
PA_atk-s02_03a:517_1	ārocesi. Rājā kapilavatthuto devadahanagaragāmimaggaṃ alaṅkārāpetvā deviṃ suvaṇṇasivikāya	517	
PA_atk-s02_03a:517_2	nisīdāpesi. Sakalanagaravāsino sakyā parivāretvā gandhamālādīhi pūjayamānā deviṃ	517	
PA_atk-s02_03a:517_3	gahetvā pāyiṃsu. Sā devadahanagarassa avidūre lumbinisālavanuyyānaṃ disvā uyyānavicaraṇatthāya	517	
PA_atk-s02_03a:517_4	cittaṃ uppādetvā rañño saññaṃ adāsi. Rājā uyyānaṃ paṭijaggāpetvā ārakkhaṃ saṃvidahāpesi.	517	
PA_atk-s02_03a:517_5	Deviyā uyyānaṃ paviṭṭhamattāya kāyadubbalyaṃ ahosi, athassā maṅgalasālamūle sirīsayanaṃ	517	
PA_atk-s02_03a:517_6	paññāpetvā sāṇiyā parikkhipiṃsu. Sā antosāṇiṃ pavisitvā sālasākhaṃ hatthena gahetvā	517	
PA_atk-s02_03a:517_7	aṭṭhāsi. Athassā tāvadeva gabbhavuṭṭhānaṃ ahosi.	517	
PA_atk-s02_03a:518_0	Devā naṃ paṭhamaṃ paṭiggaṇhantīti khīṇāsavā suddhāvāsabrahmāno paṭiggaṇhanti. Kathaṃ?	518	
PA_atk-s02_03a:518_1	Sūtivesaṃ gaṇhitvāti eke. Taṃ pana paṭikkhipitvā idaṃ vuttaṃ – tadā bodhisattamātā	518	
PA_atk-s02_03a:518_2	suvaṇṇakhacitaṃ vatthaṃ nivāsetvā macchakkhisadisaṃ dukūlapaṭaṃ yāva pādantāva pārupitvā	518	
PA_atk-s02_03a:518_3	aṭṭhāsi. Athassā sallahukaṃ gabbhavuṭṭhānaṃ ahosi dhammakaraṇato udakanikkhamanasadisaṃ.	518	
PA_atk-s02_03a:518_4	Atha te pakatibrahmaveseneva upasaṅkamitvā paṭhamaṃ suvaṇṇajālena paṭiggahesuṃ. Tesaṃ	518	
PA_atk-s02_03a:518_5	hatthato manussā dukūlacumbaṭakena paṭiggahesuṃ. Tena vuttaṃ – “devā naṃ paṭhamaṃ	518	
PA_atk-s02_03a:518_6	paṭiggaṇhanti pacchā manussā”ti.	518	
PA_atk-s02_03a:519	206. Cattāro naṃ devaputtāti cattāro mahārājāno. Paṭiggahetvāti ajinappaveṇiyā paṭiggahetvā. Mahesakkhoti mahātejo mahāyaso lakkhaṇasampannoti attho.	51	
PA_atk-s02_03a:520_0	Visadova nikkhamatīti yathā aññe sattā yonimagge laggantā bhaggavibhaggā nikkhamanti,	520	
PA_atk-s02_03a:520_1	na evaṃ nikkhamati, alaggo hutvā nikkhamatīti attho. Udenāti udakena. Kenaci asucināti	520	
PA_atk-s02_03a:520_2	yathā aññe sattā kammajavātehi uddhaṃpādā adhosirā yonimagge pakkhittā sataporisanarakapapātaṃ	520	
PA_atk-s02_03a:520_3	patantā viya tāḷacchiddena nikkaḍḍhiyamānā hatthī viya mahādukkhaṃ anubhavantā nānāasucimakkhitāva	520	
PA_atk-s02_03a:520_4	nikkhamanti, na evaṃ bodhisatto. Bodhisattañhi kammajavātā uddhaṃpādaṃ adhosiraṃ	520	
PA_atk-s02_03a:520_5	kātuṃ na sakkonti. So dhammāsanato otaranto dhammakathiko viya nisseṇito otaranto	520	
PA_atk-s02_03a:520_6	puriso viya ca dve hatthe ca pāde ca pasāretvā ṭhitakova mātukucchisambhavena kenaci	520	
PA_atk-s02_03a:520_7	asucinā amakkhitova nikkhamati.	520	
PA_atk-s02_03a:521_0	Udakassa dhārāti udakavaṭṭiyo. Tāsu sītā suvaṇṇakaṭāhe patati, uṇhā rajatakaṭāhe.	521	
PA_atk-s02_03a:521_1	Idañca pathavītale kenaci asucinā asammissaṃ tesaṃ pānīyaparibhojanīyaudakañceva	521	
PA_atk-s02_03a:521_2	aññehi asādhāraṇaṃ kīḷanaudakañca dassetuṃ vuttaṃ. Aññassa pana suvaṇṇarajataghaṭehi	521	
PA_atk-s02_03a:521_3	āhariyamānaudakassa ceva haṃsavaṭṭakādipokkharaṇigatassa ca udakassa paricchedo natthi.	521	
PA_atk-s02_03a:522_0	207. Sampatijātoti muhuttajāto. Pāḷiyaṃ pana mātukucchito nikkhantamatto viya dassito,	522	
PA_atk-s02_03a:522_1	na pana evaṃ daṭṭhabbaṃ. Nikkhantamattañhi taṃ paṭhamaṃ brahmāno suvaṇṇajālena paṭiggaṇhiṃsu,	522	
PA_atk-s02_03a:522_2	tesaṃ hatthato cattāro mahārājāno maṅgalasammatāya sukhasamphassāya ajinappaveṇiyā,	522	
PA_atk-s02_03a:522_3	tesaṃ hatthato manussā dukūlacumbaṭakena, manussānaṃ hatthato muccitvā pathaviyaṃ patiṭṭhito.	522	
PA_atk-s02_03a:523_0	Setamhi chatte anudhāriyamāneti dibbasetacchatte anudhāriyamāne. Ettha ca chattassa	523	
PA_atk-s02_03a:523_1	parivārāni khaggādīni pañca rājakakudhabhaṇḍānipi āgatāneva. Pāḷiyaṃ pana rājagamane	523	
PA_atk-s02_03a:523_2	rājā viya chattameva vuttaṃ. Tesu chattameva paññāyati, na chattaggāhakā. Tathā khagga-tālavaṇṭa-morahatthaka-vāḷabījani-uṇhīsamattāyeva	523	
PA_atk-s02_03a:523_3	paññāyanti, na tesaṃ gāhakā. Sabbāni kira tāni adissamānarūpā devatā gaṇhiṃsu. Vuttampi cetaṃ –	523	
PA_atk-s02_03a:524	“Anekasākhañca sahassamaṇḍalaṃ,	52	
PA_atk-s02_03a:525	Chattaṃ marū dhārayumantalikkhe;	52	
PA_atk-s02_03a:526	Suvaṇṇadaṇḍā vipatanti cāmarā,	52	
PA_atk-s02_03a:527	Na dissare cāmarachattagāhakā”ti. ;	52	
PA_atk-s02_03a:528_0	Sabbā ca disāti idaṃ sattapadavītihārūpari ṭhitassa viya sabbadisānuvilokanaṃ vuttaṃ,	528	
PA_atk-s02_03a:528_1	na kho panevaṃ daṭṭhabbaṃ. Mahāsatto hi manussānaṃ hatthato muccitvā puratthimadisaṃ	528	
PA_atk-s02_03a:528_2	olokesi, anekacakkavāḷasahassāni ekaṅgaṇāni ahesuṃ. Tattha devamanussā gandhamālādīhi	528	
PA_atk-s02_03a:528_3	pūjayamānā – “mahāpurisa idha tumhehi sadisopi natthi, kuto uttaritaro”ti āhaṃsu.	528	
PA_atk-s02_03a:528_4	Evaṃ catasso disā, catasso anudisā, heṭṭhā, uparīti dasapi disā anuviloketvā attanā	528	
PA_atk-s02_03a:528_5	sadisaṃ adisvā ayaṃ uttarā disāti sattapadavītihārena agamāsīti evamettha attho daṭṭhabbo.	528	
PA_atk-s02_03a:528_6	Āsabhinti uttamaṃ. Aggoti guṇehi sabbapaṭhamo. Itarāni dve padāni etasseva vevacanāni.	528	
PA_atk-s02_03a:528_7	Ayamantimā jāti, natthi dāni punabbhavoti padadvayena imasmiṃ attabhāve pattabbaṃ arahattaṃ byākāsi.	528	
PA_atk-s02_03a:529_0	Ettha ca samehi pādehi pathaviyaṃ patiṭṭhānaṃ catuiddhipādapaṭilābhassa pubbanimittaṃ,	529	
PA_atk-s02_03a:529_1	uttarābhimukhabhāvo mahājanaṃ ajjhottharitvā abhibhavitvā gamanassa pubbanimittaṃ,	529	
PA_atk-s02_03a:529_2	sattapadagamanaṃ sattabojjhaṅgaratanapaṭilābhassa pubbanimittaṃ, dibbasetacchattadhāraṇaṃ	529	
PA_atk-s02_03a:529_3	vimutticchattapaṭilābhassa pubbanimittaṃ, pañcarājakakudhabhaṇḍāni pañcahi vimuttīhi	529	
PA_atk-s02_03a:529_4	vimuccanassa pubbanimittaṃ, disānuvilokanaṃ anāvaraṇañāṇapaṭilābhassa pubbanimittaṃ,	529	
PA_atk-s02_03a:529_5	āsabhīvācābhāsanaṃ appaṭivattiyadhammacakkappavattanassa pubbanimittaṃ. “Ayamantimā	529	
PA_atk-s02_03a:529_6	jātī”ti sīhanādo anupādisesāya nibbānadhātuyā parinibbānassa pubbanimittanti veditabbaṃ.	529	
PA_atk-s02_03a:529_7	Ime vārā pāḷiyaṃ āgatā, sambahulavāro pana āgato, āharitvā dīpetabbo.	529	
PA_atk-s02_03a:530_0	Mahāpurisassa hi jātadivase dasasahassilokadhātu kampi. Dasasahassilokadhātumhi devatā	530	
PA_atk-s02_03a:530_1	ekacakkavāḷe sannipatiṃsu. Paṭhamaṃ devā paṭiggahiṃsu, pacchā manussā. Tantibaddhā	530	
PA_atk-s02_03a:530_2	vīṇā cammabaddhā bheriyo ca kenaci avāditā sayameva vajjiṃsu, manussānaṃ andubandhanādīni	530	
PA_atk-s02_03a:530_3	khaṇḍākhaṇḍaṃ bhijjiṃsu. Sabbarogā ambilena dhotatambamalaṃ viya vigacchiṃsu, jaccandhā	530	
PA_atk-s02_03a:530_4	rūpāni passiṃsu. Jaccabadhirā saddaṃ suṇiṃsu, pīṭhasappī javanasampannā ahesuṃ, jātijaḷānampi	530	
PA_atk-s02_03a:530_5	eḷamūgānaṃ sati patiṭṭhāsi, videse pakkhandanāvā supaṭṭanaṃ pāpuṇiṃsu, ākāsaṭṭhakabhūmaṭṭhakaratanāni	530	
PA_atk-s02_03a:530_6	sakatejobhāsitāni ahesuṃ, verino mettacittaṃ paṭilabhiṃsu, avīcimhi aggi nibbāyi.	530	
PA_atk-s02_03a:530_7	Lokantare āloko udapādi, nadīsu jalaṃ na pavatti, mahāsamuddesu madhurasadisaṃ udakaṃ	530	
PA_atk-s02_03a:530_8	ahosi, vāto na vāyi, ākāsapabbatarukkhagatā sakuṇā bhassitvā pathavīgatā ahesuṃ,	530	
PA_atk-s02_03a:530_9	cando atiroci, sūriyo na uṇho na sītalo nimmalo utusampanno ahosi, devatā attano	530	
PA_atk-s02_03a:530_10	attano vimānadvāre ṭhatvā apphoṭanaseḷanacelukkhepādīhi mahākīḷaṃ kīḷiṃsu, cātuddīpikamahāmegho	5301	
PA_atk-s02_03a:530_11	vassi, mahājanaṃ neva khudā na pipāsā pīḷesi, dvārakavāṭāni sayameva vivariṃsu, pupphūpagaphalūpagā	5301	
PA_atk-s02_03a:530_12	rukkhā pupphaphalāni gaṇhiṃsu, dasasahassilokadhātu ekaddhajamālā ahosīti.	5301	
PA_atk-s02_03a:531_0	Tatrāpissa dasasahassilokadhātukampo sabbaññutañāṇapaṭilābhassa pubbanimittaṃ, devatānaṃ	531	
PA_atk-s02_03a:531_1	ekacakkavāḷe sannipāto dhammacakkappavattanakāle ekappahārena sannipatitvā dhammapaṭiggaṇhanassa	531	
PA_atk-s02_03a:531_2	pubbanimittaṃ, paṭhamaṃ devatānaṃ paṭiggahaṇaṃ catunnaṃ rūpāvacarajjhānānaṃ paṭilābhassa	531	
PA_atk-s02_03a:531_3	pubbanimittaṃ. Pacchā manussānaṃ paṭiggahaṇaṃ catunnaṃ arūpajjhānānaṃ paṭilābhassa	531	
PA_atk-s02_03a:531_4	pubbanimittaṃ, tantibaddhavīṇānaṃ sayaṃ vajjanaṃ anupubbavihārapaṭilābhassa pubbanimittaṃ,	531	
PA_atk-s02_03a:531_5	cammabaddhabherīnaṃ vajjanaṃ mahatiyā dhammabheriyā anussāvanassa pubbanimittaṃ,	531	
PA_atk-s02_03a:531_6	andubandhanādīnaṃ chedo asmimānasamucchedassa pubbanimittaṃ, sabbarogavigamo sabbakilesavigamassa	531	
PA_atk-s02_03a:531_7	pubbanimittaṃ, jaccandhānaṃ rūpadassanaṃ dibbacakkhupaṭilābhassa pubbanimittaṃ, jaccabadhirānaṃ	531	
PA_atk-s02_03a:531_8	saddassavanaṃ dibbasotadhātupaṭilābhassa pubbanimittaṃ, pīṭhasappīnaṃ javanasampadā	531	
PA_atk-s02_03a:531_9	catuiddhipādādhigamassa pubbanimittaṃ, jaḷānaṃ satipatiṭṭhānaṃ catusatipaṭṭhānapaṭilābhassa	531	
PA_atk-s02_03a:531_10	pubbanimittaṃ, videsapakkhandanāvānaṃ supaṭṭanasampāpuṇanaṃ catupaṭisambhidādhigamassa	5311	
PA_atk-s02_03a:531_11	pubbanimittaṃ, ratanānaṃ sakatejobhāsitattaṃ yaṃ lokassa dhammobhāsaṃ dassessati	5311	
PA_atk-s02_03a:531_12	tassa pubbanimittaṃ.	5311	
PA_atk-s02_03a:532_0	Verīnaṃ mettacittapaṭilābho catubrahmavihārapaṭilābhassa pubbanimittaṃ, avīcimhi	532	
PA_atk-s02_03a:532_1	agginibbānaṃ ekādasaagginibbānassa pubbanimittaṃ, lokantarāloko avijjandhakāraṃ vidhamitvā	532	
PA_atk-s02_03a:532_2	ñāṇālokadassanassa pubbanimittaṃ, mahāsamuddassa madhuratā nibbānarasena ekarasabhāvassa	532	
PA_atk-s02_03a:532_3	pubbanimittaṃ, vātassa avāyanaṃ dvāsaṭṭhidiṭṭhigatabhindanassa pubbanimittaṃ, sakuṇānaṃ	532	
PA_atk-s02_03a:532_4	pathavīgamanaṃ mahājanassa ovādaṃ sutvā pāṇehi saraṇagamanassa pubbanimittaṃ, candassa	532	
PA_atk-s02_03a:532_5	ativirocanaṃ bahujanakantatāya pubbanimittaṃ, sūriyassa uṇhasītavivajjanautusukhatā	532	
PA_atk-s02_03a:532_6	kāyikacetasikasukhuppattiyā pubbanimittaṃ, devatānaṃ vimānadvāresu apphoṭanādīhi	532	
PA_atk-s02_03a:532_7	kīḷanaṃ buddhabhāvaṃ patvā udānaṃ udānassa pubbanimittaṃ, cātuddīpikamahāmeghavassanaṃ	532	
PA_atk-s02_03a:532_8	mahato dhammameghavassanassa pubbanimittaṃ, khudāpīḷanassa abhāvo kāyagatāsatiamatapaṭilābhassa	532	
PA_atk-s02_03a:532_9	pubbanimittaṃ, pipāsāpīḷanassa abhāvo vimuttisukhena sukhitabhāvassa pubbanimittaṃ,	532	
PA_atk-s02_03a:532_10	dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa pubbanimittaṃ,	5321	
PA_atk-s02_03a:532_11	rukkhānaṃ pupphaphalagahaṇaṃ vimuttipupphehi pupphitassa ca sāmaññaphalabhārabharitabhāvassa	5321	
PA_atk-s02_03a:532_12	ca pubbanimittaṃ, dasasahassilokadhātuyā ekaddhajamālatā ariyaddhajamālāmālitāya	5321	
PA_atk-s02_03a:532_13	pubbanimittanti veditabbaṃ. Ayaṃ sambahulavāro nāma.	5321	
PA_atk-s02_03a:533_0	Ettha pañhe pucchanti – “yadā mahāpuriso pathaviyaṃ patiṭṭhahitvā uttarābhimukho	533	
PA_atk-s02_03a:533_1	gantvā āsabhiṃ vācaṃ bhāsati, tadā kiṃ pathaviyā gato, udāhu ākāsena? Dissamāno gato,	533	
PA_atk-s02_03a:533_2	udāhu adissamāno? Acelako gato, udāhu alaṅkatappaṭiyatto? Daharo hutvā gato, udāhu	533	
PA_atk-s02_03a:533_3	mahallako? Pacchāpi kiṃ tādisova ahosi, udāhu puna bāladārako”ti? Ayaṃ pana pañho	533	
PA_atk-s02_03a:533_4	heṭṭhā lohapāsāde saṅghasannipāte tipiṭakacūḷābhayattherena vissajjitova. Thero kirettha	533	
PA_atk-s02_03a:533_5	niyati pubbekatakamma-issaranimmānavādavasena taṃ taṃ bahuṃ vatvā avasāne evaṃ byākāsi	533	
PA_atk-s02_03a:533_6	– “mahāpuriso pathaviyaṃ gato, mahājanassa pana ākāse gacchanto viya ahosi. Dissamāno	533	
PA_atk-s02_03a:533_7	gato, mahājanassa pana adissamāno viya ahosi. Acelako gato, mahājanassa pana alaṅkatappaṭiyattova	533	
PA_atk-s02_03a:533_8	upaṭṭhāsi. Daharova gato, mahājanassa pana soḷasavassuddesiko viya ahosi. Pacchā	533	
PA_atk-s02_03a:533_9	pana bāladārakova ahosi, na tādiso”ti. Evaṃ vutte parisā cassa “buddhena viya hutvā	533	
PA_atk-s02_03a:533_10	bho therena pañho kathito”ti attamanā ahosi. Lokantarikavāro vuttanayo eva.	5331	
PA_atk-s02_03a:534_0	Viditāti pākaṭā hutvā. Yathā hi sāvakā nahānamukhadhovanakhādanapivanādikāle anokāsagate	534	
PA_atk-s02_03a:534_1	atītasaṅkhāre nippadese sammasituṃ na sakkonti, okāsapattayeva sammasanti, na evaṃ	534	
PA_atk-s02_03a:534_2	buddhā. Buddhā hi sattadivasabbhantare vavatthitasaṅkhāre ādito paṭṭhāya sammasitvā	534	
PA_atk-s02_03a:534_3	tilakkhaṇaṃ āropetvāva vissajjenti, tesaṃ avipassitadhammo nāma natthi, tasmā “viditā”ti	534	
PA_atk-s02_03a:534_4	āha. Sesaṃ sabbattha uttānamevāti.	534	
PA_atk-s02_03a:535	Papañcasūdaniyā majjhimanikāyaṭṭhakathāya	53	
PA_atk-s02_03a:536	Acchariyaabbhutasuttavaṇṇanā niṭṭhitā.	53	
PA_atk-s02_03a:537	4. Bākulasuttavaṇṇanā	53	
PA_atk-s02_03a:538_0	209. Evaṃ me sutanti bākulasuttaṃ. Tattha bākuloti yathā dvāvīsati dvattiṃsātiādimhi	538	
PA_atk-s02_03a:538_1	vattabbe bāvīsati bāttiṃsātiādīni vuccanti, evameva dvikuloti vattabbe bākuloti vuttaṃ.	538	
PA_atk-s02_03a:538_2	Tassa hi therassa dve kulāni ahesuṃ. So kira devaloko cavitvā kosambinagare nāma	538	
PA_atk-s02_03a:538_3	mahāseṭṭhikule nibbatto, tamenaṃ pañcame divase sīsaṃ nhāpetvā gaṅgākīḷaṃ akaṃsu.	538	
PA_atk-s02_03a:538_4	Dhātiyā dārakaṃ udake nimujjanummujjanavasena kīḷāpentiyā eko maccho dārakaṃ disvā	538	
PA_atk-s02_03a:538_5	“bhakkho me aya”nti maññamāno mukhaṃ vivaritvā upagato. Dhātī dārakaṃ chaḍḍetvā palātā.	538	
PA_atk-s02_03a:538_6	Maccho taṃ gili. Puññavā satto dukkhaṃ na pāpuṇi, sayanagabbhaṃ pavisitvā nipanno	538	
PA_atk-s02_03a:538_7	viya ahosi. Maccho dārakassa tejena tattakapallaṃ gilitvā dayhamāno viya vegena tiṃsayojanamaggaṃ	538	
PA_atk-s02_03a:538_8	gantvā bārāṇasinagaravāsino macchabandhassa jālaṃ pāvisi, mahāmacchā nāma jālabaddhā	538	
PA_atk-s02_03a:538_9	pahariyamānā maranti. Ayaṃ pana dārakassa tejena jālato nīhaṭamattova mato. Macchabandhā	538	
PA_atk-s02_03a:538_10	ca mahantaṃ macchaṃ labhitvā phāletvā vikkiṇanti. Taṃ pana dārakassa ānubhāvena aphāletvā	5381	
PA_atk-s02_03a:538_11	sakalameva kājena haritvā sahassena demāti vadantā nagare vicariṃsu. Koci na gaṇhāti.	5381	
PA_atk-s02_03a:539_0	Tasmiṃ pana nagare aputtakaṃ asītikoṭivibhavaṃ seṭṭhikulaṃ atthi, tassa dvāramūlaṃ	539	
PA_atk-s02_03a:539_1	patvā “kiṃ gahetvā dethā”ti vuttā kahāpaṇanti āhaṃsu. Tehi kahāpaṇaṃ datvā gahito.	539	
PA_atk-s02_03a:539_2	Seṭṭhibhariyāpi aññesu divasesu macche na kelāyati, taṃ divasaṃ pana macchaṃ phalake	539	
PA_atk-s02_03a:539_3	ṭhapetvā sayameva phālesi. Macchañca nāma kucchito phālenti, sā pana piṭṭhito phālentī	539	
PA_atk-s02_03a:539_4	macchakucchiyaṃ suvaṇṇavaṇṇaṃ dārakaṃ disvā – “macchakucchiyaṃ me putto laddho”ti	539	
PA_atk-s02_03a:539_5	nādaṃ naditvā dārakaṃ ādāya sāmikassa santikaṃ agamāsi. Seṭṭhi tāvadeva bheriṃ carāpetvā	539	
PA_atk-s02_03a:539_6	dārakaṃ ādāya rañño santikaṃ gantvā – “macchakucchiyaṃ me deva dārako laddho, kiṃ	539	
PA_atk-s02_03a:539_7	karomī”ti āha. Puññavā esa, yo macchakucchiyaṃ arogo vasi, posehi nanti.	539	
PA_atk-s02_03a:540_0	Assosi kho itaraṃ kulaṃ – “bārāṇasiyaṃ kira ekaṃ seṭṭhikulaṃ macchakucchiyaṃ dārakaṃ	540	
PA_atk-s02_03a:540_1	labhatī”ti, te tattha agamaṃsu. Athassa mātā dārakaṃ alaṅkaritvā kīḷāpiyamānaṃ disvāva	540	
PA_atk-s02_03a:540_2	“manāpo vatāyaṃ dārako”ti gantvā pavatiṃ ācikkhi. Itarā mayhaṃ puttotiādimāha. Kahaṃ	540	
PA_atk-s02_03a:540_3	te laddhoti? Macchakucchiyanti. No tuyhaṃ putto, mayhaṃ puttoti. Kahaṃ te laddhoti?	540	
PA_atk-s02_03a:540_4	Mayā dasamāse kucchiyā dhārito, atha naṃ nadiyā kīḷāpiyamānaṃ maccho gilīti. Tuyhaṃ	540	
PA_atk-s02_03a:540_5	putto aññena macchena gilito bhavissati, ayaṃ pana mayā macchakucchiyaṃ laddhoti,	540	
PA_atk-s02_03a:540_6	ubhopi rājakulaṃ agamaṃsu. Rājā āha – “ayaṃ dasa māse kucchiyā dhāritattā amātā kātuṃ	540	
PA_atk-s02_03a:540_7	na sakkā, macchaṃ gaṇhantāpi vakkayakanādīni bahi katvā gaṇhantā nāma natthīti macchakucchiyaṃ	540	
PA_atk-s02_03a:540_8	laddhattā ayampi amātā kātuṃ na sakkā, dārako ubhinnampi kulānaṃ dāyādo hotu, ubhopi	540	
PA_atk-s02_03a:540_9	naṃ jaggathā”ti ubhopi jaggiṃsu.	540	
PA_atk-s02_03a:541_0	Viññutaṃ pattassa dvīsupi nagaresu pāsādaṃ kāretvā nāṭakāni paccupaṭṭhāpesuṃ. Ekekasmiṃ	541	
PA_atk-s02_03a:541_1	nagare cattāro cattāro māse vasati, ekasmiṃ nagare cattāro māse vuṭṭhassa saṅghāṭanāvāya	541	
PA_atk-s02_03a:541_2	maṇḍapaṃ kāretvā tattha naṃ saddhiṃ nāṭakāhi āropenti. So sampattiṃ anubhavamāno	541	
PA_atk-s02_03a:541_3	itaraṃ nagaraṃ gacchati. Taṃnagaravāsino nāṭakāni upaḍḍhamaggaṃ agamaṃsu. Te paccuggantvā	541	
PA_atk-s02_03a:541_4	taṃ parivāretvā attano pāsādaṃ nayanti. Itarāni nāṭakāni nivattitvā attano nagarameva	541	
PA_atk-s02_03a:541_5	gacchanti. Tattha cattāro māse vasitvā teneva niyāmena puna itaraṃ nagaraṃ gacchati.	541	
PA_atk-s02_03a:541_6	Evamassa sampattiṃ anubhavantassa asīti vassāni paripuṇṇāni.	541	
PA_atk-s02_03a:542_0	Atha bhagavā cārikaṃ caramāno bārāṇasiṃ patto. So bhagavato santike dhammaṃ sutvā	542	
PA_atk-s02_03a:542_1	paṭiladdhasaddho pabbajito. Pabbajitvā sattāhameva puthujjano ahosi, aṭṭhame pana	542	
PA_atk-s02_03a:542_2	so saha paṭisambhidāhi arahattaṃ pāpuṇīti evamassa dve kulāni ahesuṃ. Tasmā bākuloti saṅkhaṃ agamāsīti.	542	
PA_atk-s02_03a:543_0	Purāṇagihisahāyoti pubbe gihikāle sahāyo. Ayampi dīghāyukova theraṃ pabbajitaṃ passituṃ	543	
PA_atk-s02_03a:543_1	gacchanto asītime vasse gato. Methuno dhammoti bālo naggasamaṇako bālapucchaṃ pucchati,	543	
PA_atk-s02_03a:543_2	na sāsanavacanaṃ, idāni therena dinnanaye ṭhito imehi pana teti pucchi.	543	
PA_atk-s02_03a:544_0	210. Yaṃpāyasmātiādīni padāni sabbavāresu dhammasaṅgāhakattherehi niyametvā ṭhapitāni.	544	
PA_atk-s02_03a:544_1	Tattha saññā uppannamattāva, vitakko kammapathabhedakoti. Thero panāha – “kasmā visuṃ	544	
PA_atk-s02_03a:544_2	karotha, ubhayampetaṃ kammapathabhedakamevā”ti.	544	
PA_atk-s02_03a:545_0	211. Gahapaticīvaranti vassāvāsikaṃ cīvaraṃ. Satthenāti pipphalakena. Sūciyāti sūciṃ	545	
PA_atk-s02_03a:545_1	gahetvā sibbitabhāvaṃ na sarāmīti attho. Kathine cīvaranti kathinacīvaraṃ, kathinacīvarampi	545	
PA_atk-s02_03a:545_2	hi vassāvāsikagatikameva. Tasmā tattha “sibbitā nābhijānāmī”ti āha.	545	
PA_atk-s02_03a:546_0	Ettakaṃ panassa kālaṃ gahapaticīvaraṃ asādiyantassa chindanasibbanādīni akarontassa	546	
PA_atk-s02_03a:546_1	kuto cīvaraṃ uppajjatīti. Dvīhi nagarehi. Thero hi mahāyasassī, tassa puttadhītaro	546	
PA_atk-s02_03a:546_2	nattapanattakā sukhumasāṭakehi cīvarāni kāretvā rajāpetvā samugge pakkhipitvā pahiṇanti.	546	
PA_atk-s02_03a:546_3	Therassa nhānakāle nhānakoṭṭhake ṭhapenti. Thero tāni nivāseti ceva pārupati ca,	546	
PA_atk-s02_03a:546_4	purāṇacīvarāni sampattapabbajitānaṃ deti. Thero tāni nivāsetvā ca pārupitvā ca navakammaṃ	546	
PA_atk-s02_03a:546_5	na karoti, kiñci āyūhanakammaṃ natthi. Phalasamāpattiṃ appetvā appetvā nisīdati.	546	
PA_atk-s02_03a:546_6	Catūsu māsesu pattesu lomakiliṭṭhāni honti, athassa puna teneva niyāmena pahiṇitvā	546	
PA_atk-s02_03a:546_7	denti. Aḍḍhamāse aḍḍhamāse parivattatītipi vadantiyeva.	546	
PA_atk-s02_03a:547_0	Anacchariyañcetaṃ therassa mahāpuññassa mahābhiññassa satasahassakappe pūritapāramissa,	547	
PA_atk-s02_03a:547_1	asokadhammarañño kulūpako nigrodhatthero divasassa nikkhattuṃ cīvaraṃ parivattesi.	547	
PA_atk-s02_03a:547_2	Tassa hi ticīvaraṃ hatthikkhandhe ṭhapetvā pañcahi ca gandhasamuggasatehi pañcahi	547	
PA_atk-s02_03a:547_3	ca mālāsamuggasatehi saddhiṃ pātova āhariyittha, tathā divā ceva sāyañca. Rājā kira	547	
PA_atk-s02_03a:547_4	divasassa nikkhattuṃ sāṭake parivattento “therassa cīvaraṃ nīta”nti pucchitvā “āma	547	
PA_atk-s02_03a:547_5	nīta”nti sutvāva parivattesi. Theropi na bhaṇḍikaṃ bandhitvā ṭhapesi, sampattasabrahmacārīnaṃ	547	
PA_atk-s02_03a:547_6	adāsi. Tadā kira jambudīpe bhikkhusaṅghassa yebhuyyena nigrodhasseva santakaṃ cīvaraṃ ahosi.	547	
PA_atk-s02_03a:548_0	Aho vata maṃ koci nimanteyyāti kiṃ pana cittassa anuppādanaṃ bhāriyaṃ, uppannassa	548	
PA_atk-s02_03a:548_1	pahānanti. Cittaṃ nāma lahukaparivattaṃ, tasmā anuppādanaṃ bhāriyaṃ, uppannassa pahānampi	548	
PA_atk-s02_03a:548_2	bhāriyameva. Antaraghareti mahāsakuludāyisutte indakhīlato paṭṭhāya antaragharaṃ	548	
PA_atk-s02_03a:548_3	nāma idha nimbodakapatanaṭṭhānaṃ adhippetaṃ. Kuto panassa bhikkhā uppajjitthāti.	548	
PA_atk-s02_03a:548_4	Thero dvīsu nagaresu abhiññāto, gehadvāraṃ āgatassevassa pattaṃ gahetvā nānārasabhojanassa	548	
PA_atk-s02_03a:548_5	pūretvā denti. So laddhaṭṭhānato nivattati, bhattakiccakaraṇaṭṭhānaṃ panassa nibaddhameva	548	
PA_atk-s02_03a:548_6	ahosi. Anubyañjanasoti therena kira rūpe nimittaṃ gahetvā mātugāmo na olokitapubbo.	548	
PA_atk-s02_03a:548_7	Mātugāmassa dhammanti mātugāmassa chappañcavācāhi dhammaṃ desetuṃ vaṭṭati, pañhaṃ	548	
PA_atk-s02_03a:548_8	puṭṭhena gāthāsahassampi vattuṃ vaṭṭatiyeva. Thero pana kappiyameva na akāsi. Yebhuyyena	548	
PA_atk-s02_03a:548_9	hi kulūpakatherānametaṃ kammaṃ hoti. Bhikkhunupassayanti bhikkhuniupassayaṃ. Taṃ	548	
PA_atk-s02_03a:548_10	pana gilānapucchakena gantuṃ vaṭṭati, thero pana kappiyameva na akāsi. Esa nayo sabbattha.	5481	
PA_atk-s02_03a:548_11	Cuṇṇenāti kosambacuṇṇādinā. Gattaparikammeti sarīrasambāhanakamme. Vicāritāti payojayitā.	5481	
PA_atk-s02_03a:548_12	Gaddūhanamattanti gāviṃ thane gahetvā ekaṃ khīrabinduṃ dūhanakālamattampi.	5481	
PA_atk-s02_03a:549_0	Kena pana kāraṇena thero nirābādho ahosi. Padumuttare kira bhagavati satasahassabhikkhuparivāre	549	
PA_atk-s02_03a:549_1	cārikaṃ caramāne himavati visarukkhā pupphiṃsu. Bhikkhusatasahassānampi tiṇapupphakarogo	549	
PA_atk-s02_03a:549_2	uppajjati. Thero tasmiṃ samaye iddhimā tāpaso hoti, so ākāsena gacchanto bhikkhusaṅghaṃ	549	
PA_atk-s02_03a:549_3	disvā otaritvā rogaṃ pucchitvā himavantato osadhaṃ āharitvā adāsi. Upasiṅghanamatteneva	549	
PA_atk-s02_03a:549_4	rogo vūpasami. Kassapasammāsambuddhakālepi paṭhamavappadivase vappaṃ ṭhapetvā bhikkhusaṅghassa	549	
PA_atk-s02_03a:549_5	paribhogaṃ aggisālañceva vaccakuṭiñca kāretvā bhikkhusaṅghassa bhesajjavattaṃ nibandhi,	549	
PA_atk-s02_03a:549_6	iminā kammena nirābādho ahosi. Ukkaṭṭhanesajjiko panesa ukkaṭṭhāraññako ca tasmā	549	
PA_atk-s02_03a:549_7	“nābhijānāmi apassenakaṃ apassayitā”tiādimāha.	549	
PA_atk-s02_03a:550_0	Saraṇoti sakileso. Aññā udapādīti anupasampannassa aññaṃ byākātuṃ na vaṭṭati. Thero	550	
PA_atk-s02_03a:550_1	kasmā byākāsi? Na thero ahaṃ arahāti āha, aññā udapādīti panāha. Apica thero arahāti	550	
PA_atk-s02_03a:550_2	pākaṭo, tasmā evamāha.	550	
PA_atk-s02_03a:551	212. Pabbajjanti thero sayaṃ neva pabbājesi, na upasampādesi aññehi pana bhikkhūhi evaṃ kārāpesi. Avāpuraṇaṃ ādāyāti kuñcikaṃ gahetvā.	55	
PA_atk-s02_03a:552_0	Nisinnakova parinibbāyīti ahaṃ dharamānopi na aññassa bhikkhussa bhāro ahosiṃ, parinibbutassāpi	552	
PA_atk-s02_03a:552_1	me sarīraṃ bhikkhusaṅghassa palibodho mā ahosīti tejodhātuṃ samāpajjitvā parinibbāyi.	552	
PA_atk-s02_03a:552_2	Sarīrato jālā uṭṭhahi, chavimaṃsalohitaṃ sappi viya jhāyamānaṃ parikkhayaṃ gataṃ,	552	
PA_atk-s02_03a:552_3	sumanamakulasadisā dhātuyova avasesiṃsu. Sesaṃ sabbattha pākaṭameva. Idaṃ pana suttaṃ	552	
PA_atk-s02_03a:552_4	dutiyasaṅgahe saṅgītanti.	552	
PA_atk-s02_03a:553	Papañcasūdaniyā majjhimanikāyaṭṭhakathāya	55	
PA_atk-s02_03a:554	Bākulasuttavaṇṇanā niṭṭhitā.	55	
PA_atk-s02_03a:555	5. Dantabhūmisuttavaṇṇanā	55	
PA_atk-s02_03a:556_0	213. Evaṃ me sutanti dantabhūmisuttaṃ. Tattha araññakuṭikāyanti tasseva veḷuvanassa	556	
PA_atk-s02_03a:556_1	ekasmiṃ vivittaṭṭhāne padhānakammikānaṃ bhikkhūnaṃ atthāya katasenāsane. Rājakumāroti	556	
PA_atk-s02_03a:556_2	bimbisārassa putto orasako.	556	
PA_atk-s02_03a:557_0	Phuseyyāti labheyya. Ekaggatanti evaṃ paṭipanno samāpattiṃ nāma labhati, jhānaṃ nāma	557	
PA_atk-s02_03a:557_1	labhatīti idaṃ mayā sutanti vadati. Kilamathoti kāyakilamatho. Vihesāti sveva kilamatho	557	
PA_atk-s02_03a:557_2	vutto. Yathāsake tiṭṭheyyāsīti attano ajānanakoṭṭhāseyeva tiṭṭheyyāsīti.	557	
PA_atk-s02_03a:558	214. Desesīti cittekaggataṃ nāma evaṃ labhati, samāpattiṃ evaṃ nibbattetīti appanāupacāraṃ pāpetvā ekakasiṇaparikammaṃ kathesi. Pavedetvāti pakāsetvā.	55	
PA_atk-s02_03a:559_0	Nekkhammena ñātabbanti kāmato nissaṭaguṇena ñātabbaṃ. Kāmato nissaṭaguṇe ṭhitena	559	
PA_atk-s02_03a:559_1	puggalena ekaggaṃ nāma jānitabbanti adhippāyenetaṃ vuttaṃ. Sesāni tasseva vevacanāni.	559	
PA_atk-s02_03a:559_2	Kāme paribhuñjantoti duvidhepi kāme bhuñjamāno.	559	
PA_atk-s02_03a:560_0	215. Hatthidammā vā assadammā vā godammā vāti ettha adantahatthidammādayo viya cittekaggarahitā	560	
PA_atk-s02_03a:560_1	puggalā daṭṭhabbā. Dantahatthiādayo viya cittekaggasampannā. Yathā adantahatthidammādayo	560	
PA_atk-s02_03a:560_2	kūṭākāraṃ akatvā dhuraṃ achaḍḍetvā dantagamanaṃ vā gantuṃ, dantehi vā pattabbaṃ bhūmiṃ	560	
PA_atk-s02_03a:560_3	pāpuṇituṃ na sakkonti, evameva cittekaggarahitā sampannacittekaggehi nibbattitaguṇaṃ	560	
PA_atk-s02_03a:560_4	vā nibbattetuṃ pattabhūmiṃ vā pāpuṇituṃ na sakkonti.	560	
PA_atk-s02_03a:561	216. Hatthavilaṅghakenāti hatthena hatthaṃ gahetvā.	56	
PA_atk-s02_03a:562	Daṭṭheyyanti passitabbayuttakaṃ. Āvutoti āvarito. Nivutoti nivārito. Ophuṭoti onaddho.	56	
PA_atk-s02_03a:563_0	217. Nāgavanikanti hatthipadopame nāgavanacarako puriso “nāgavaniko”ti vutto, idha	563	
PA_atk-s02_03a:563_1	hatthisikkhāya kusalo hatthiṃ gahetuṃ samattho. Atipassitvāti disvā. Etthagedhāti	563	
PA_atk-s02_03a:563_2	etasmiṃ pavattagedhā. Sarasaṅkappānanti dhāvanasaṅkappānaṃ. Manussakantesu sīlesu	563	
PA_atk-s02_03a:563_3	samādapanāyāti ettha yadā nāgo itthipurisehi kumārakumārikāhi soṇḍādīsu gahetvā upakeḷayamāno	563	
PA_atk-s02_03a:563_4	vikāraṃ na karoti sukhāyati, tadānena manussakantāni sīlāni samādinnāni nāma honti.	563	
PA_atk-s02_03a:564_0	Pemanīyāti tāta rājā te pasanno maṅgalahatthiṭṭhāneva ṭhapessati, rājārahāni bhojanādīni	564	
PA_atk-s02_03a:564_1	labhissasīti evarūpī nāgehi piyāpitabbā kathā. Sussūsatīti taṃ pemanīyakathaṃ sotukāmo	564	
PA_atk-s02_03a:564_2	hoti. Tiṇaghāsodakanti tiṇaghāsañceva udakañca, tiṇaghāsanti ghāsitabbaṃ tiṇaṃ, khāditabbanti attho.	564	
PA_atk-s02_03a:565	Paṇavoti ḍiṇḍimo. Sabbavaṅkadosanihitaninnītakasāvoti nihitasabbavaṅkadoso ceva apanītakasāvo ca. Aṅganteva saṅkhaṃ gacchatīti aṅgasamo hoti.	56	
PA_atk-s02_03a:566	219. Gehasitasīlānanti pañcakāmaguṇanissitasīlānaṃ. Ñāyassāti aṭṭhaṅgikamaggassa.	56	
PA_atk-s02_03a:567_0	222. Adantamaraṇaṃ mahallako rañño nāgo kālaṅkatoti rañño mahallako nāgo adantamaraṇaṃ	567	
PA_atk-s02_03a:567_1	mato kālaṃ kato hoti, adantamaraṇaṃ kālaṃkiriyaṃ nāma kariyatīti ayamettha attho.	567	
PA_atk-s02_03a:567_2	Esa nayo sabbattha. Sesaṃ uttānamevāti.	567	
PA_atk-s02_03a:568	Papañcasūdaniyā majjhimanikāyaṭṭhakathāya	56	
PA_atk-s02_03a:569	Dantabhūmisuttavaṇṇanā niṭṭhitā.	56	
PA_atk-s02_03a:570	6. Bhūmijasuttavaṇṇanā	57	
PA_atk-s02_03a:571_0	223. Evaṃ me sutanti bhūmijasuttaṃ. Tattha bhūmijoti ayaṃ thero jayasenarājakumārassa	571	
PA_atk-s02_03a:571_1	mātulo. Āsañca anāsañcāti kālena āsaṃ kālena anāsaṃ. Sakena thālipākenāti pakatipavattāya	571	
PA_atk-s02_03a:571_2	bhikkhāya attano niṭṭhitabhattatopi bhattena parivisi. Sesaṃ sabbattha uttānamevāti.	571	
PA_atk-s02_03a:572	Papañcasūdaniyā majjhimanikāyaṭṭhakathāya	57	
PA_atk-s02_03a:573	Bhūmijasuttavaṇṇanā niṭṭhitā.	57	
PA_atk-s02_03a:574	7. Anuruddhasuttavaṇṇanā	57	
PA_atk-s02_03a:575_0	230. Evaṃ me sutanti anuruddhasuttaṃ. Tattha evamāhaṃsūti tassa upāsakassa aphāsukakālo	575	
PA_atk-s02_03a:575_1	ahosi, tadā upasaṅkamitvā evamāhaṃsu. Apaṇṇakanti avirādhitaṃ. Ekatthāti appamāṇāti	575	
PA_atk-s02_03a:575_2	vā mahaggatāti vā jhānameva cittekaggatāyeva evaṃ vuccatīti imaṃ sandhāya evamāha.	575	
PA_atk-s02_03a:576_0	231. Yāvatā ekaṃ rukkhamūlaṃ mahaggatanti pharitvā adhimuccitvā viharatīti ekarukkhamūlapamāṇaṭṭhānaṃ	576	
PA_atk-s02_03a:576_1	kasiṇanimittena ottharitvā tasmiṃ kasiṇanimitte mahaggatajjhānaṃ pharitvā adhimuccitvā	576	
PA_atk-s02_03a:576_2	viharati. Mahaggatanti panassa ābhogo natthi, kevalaṃ mahaggatajjhānapavattivasena	576	
PA_atk-s02_03a:576_3	panetaṃ vuttaṃ. Esa nayo sabbattha. Iminā kho etaṃ gahapati pariyāyenāti iminā kāraṇena.	576	
PA_atk-s02_03a:576_4	Ettha hi appamāṇāti vuttānaṃ brahmavihārānaṃ nimittaṃ na vaḍḍhati, ugghāṭanaṃ na	576	
PA_atk-s02_03a:576_5	jāyati, tāni jhānāni abhiññānaṃ vā nirodhassa vā pādakāni na honti, vipassanāpādakāni	576	
PA_atk-s02_03a:576_6	pana vaṭṭapādakāni bhavokkamanāni ca honti. “Mahaggatā”ti vuttānaṃ pana kasiṇajjhānānaṃ	576	
PA_atk-s02_03a:576_7	nimittaṃ vaḍḍhati, ugghāṭanaṃ jāyati, samatikkamā honti, abhiññāpādakāni nirodhapādakāni	576	
PA_atk-s02_03a:576_8	vaṭṭapādakāni bhavokkamanāni ca honti. Evamime dhammā nānatthā, appamāṇā mahaggatāti	576	
PA_atk-s02_03a:576_9	evaṃ nānābyañjanā ca.	576	
PA_atk-s02_03a:577_0	232. Idāni mahaggatasamāpattito nīharitvā bhavūpapattikāraṇaṃ dassento catasso kho	577	
PA_atk-s02_03a:577_1	imātiādimāha. Parittābhāti pharitvā jānantassa ayamābhogo atthi, parittābhesu pana	577	
PA_atk-s02_03a:577_2	devesu nibbattikāraṇaṃ jhānaṃ bhāvento evaṃ vutto. Esa nayo sabbattha. Parittābhā	577	
PA_atk-s02_03a:577_3	siyā saṃkiliṭṭhābhā honti siyā parisuddhābhā, appamāṇābhā siyā saṃkiliṭṭhābhā honti	577	
PA_atk-s02_03a:577_4	siyā parisuddhābhā. Kathaṃ? Suppamatte vā sarāvamatte vā kasiṇaparikammaṃ katvā samāpattiṃ	577	
PA_atk-s02_03a:577_5	nibbattetvā pañcahākārehi āciṇṇavasibhāvo paccanīkadhammānaṃ suṭṭhu aparisodhitattā	577	
PA_atk-s02_03a:577_6	dubbalameva samāpattiṃ vaḷañjitvā appaguṇajjhāne ṭhito kālaṃ katvā parittābhesu nibbattati,	577	
PA_atk-s02_03a:577_7	vaṇṇo panassa paritto ceva hoti saṃkiliṭṭho ca. Pañcahi panākārehi āciṇṇavasibhāvo	577	
PA_atk-s02_03a:577_8	paccanīkadhammānaṃ suṭṭhu parisodhitattā suvisuddhaṃ samāpattiṃ vaḷañjitvā paguṇajjhāne	577	
PA_atk-s02_03a:577_9	ṭhito kālaṃ katvā parittābhesu nibbattati, vaṇṇo panassa paritto ceva hoti parisuddho	577	
PA_atk-s02_03a:577_10	ca. Evaṃ parittābhā siyā saṃkiliṭṭhābhā honti siyā parisuddhābhā. Kasiṇe pana vipulaparikammaṃ	5771	
PA_atk-s02_03a:577_11	katvā samāpattiṃ nibbattetvā pañcahākārehi āciṇṇavasibhāvoti sabbaṃ purimasadisameva	5771	
PA_atk-s02_03a:577_12	veditabbaṃ. Evaṃ appamāṇābhā siyā saṃkiliṭṭhābhā honti siyā parisuddhābhāti.	5771	
PA_atk-s02_03a:578	Vaṇṇanānattanti sarīravaṇṇassa nānattaṃ. No ca ābhānānattanti āloke nānattaṃ na paññāyati. Accinānattanti dīgharassaaṇuthūlavasena acciyā nānattaṃ.	57	
PA_atk-s02_03a:579_0	Yattha yatthāti uyyānavimānakapparukkhanadītīrapokkharaṇītīresu yattha yattha. Abhinivisantīti	579	
PA_atk-s02_03a:579_1	vasanti. Abhiramantīti ramanti na ukkaṇṭhanti. Kājenāti yāgubhattatelaphāṇitamacchamaṃsakājesu	579	
PA_atk-s02_03a:579_2	yena kenaci kājena. “Kācenāti”pi pāṭho, ayameva attho. Piṭakenāti pacchiyā. Tattha	579	
PA_atk-s02_03a:579_3	tatthevāti sappimadhuphāṇitādīnaṃ sulabhaṭṭhānato loṇapūtimacchādīnaṃ ussannaṭṭhānaṃ	579	
PA_atk-s02_03a:579_4	nītā “pubbe amhākaṃ vasanaṭṭhānaṃ phāsukaṃ, tattha sukhaṃ vasimhā, idha loṇaṃ vā	579	
PA_atk-s02_03a:579_5	no bādhati pūtimacchagandho vā sīsarogaṃ uppādetī”ti evaṃ cittaṃ anuppādetvā tattha tattheva ramanti.	579	
PA_atk-s02_03a:580	234. Ābhāti ābhāsampannā. Tadaṅgenāti tassā bhavūpapattiyā aṅgena, bhavūpapattikāraṇenāti attho. Idāni taṃ kāraṇaṃ pucchanto ko nu kho, bhantetiādimāha.	58	
PA_atk-s02_03a:581	Kāyaduṭṭhullanti kāyālasiyabhāvo. Jhāyatoti jalato.	58	
PA_atk-s02_03a:582_0	235. Dīgharattaṃ kho meti thero kira pāramiyo pūrento isipabbajjaṃ pabbajitvā samāpattiṃ	582	
PA_atk-s02_03a:582_1	nibbattetvā nirantaraṃ tīṇi attabhāvasatāni brahmaloke paṭilabhi, taṃ sandhāyetaṃ	582	
PA_atk-s02_03a:582_2	āha. Vuttampi cetaṃ –	582	
PA_atk-s02_03a:583	“Avokiṇṇaṃ tīṇi sataṃ, yaṃ pabbajiṃ isipabbajjaṃ;	58	
PA_atk-s02_03a:584	Asaṅkhataṃ gavesanto, pubbe sañcaritaṃ mama”nti.	58	
PA_atk-s02_03a:585	Sesaṃ sabbattha uttānamevāti.	58	
PA_atk-s02_03a:586	Papañcasūdaniyā majjhimanikāyaṭṭhakathāya	58	
PA_atk-s02_03a:587	Anuruddhasuttavaṇṇanā niṭṭhitā.	58	
PA_atk-s02_03a:588	8. Upakkilesasuttavaṇṇanā	58	
PA_atk-s02_03a:589_0	236. Evaṃ me sutanti upakkilesasuttaṃ. Tattha etadavocāti neva bhedādhippāyena na	589	
PA_atk-s02_03a:589_1	piyakamyatāya, atha khvāssa etadahosi – “ime bhikkhū mama vacanaṃ gahetvā na oramissanti,	589	
PA_atk-s02_03a:589_2	buddhā ca nāma hitānukampakā, addhā nesaṃ bhagavā ekaṃ kāraṇaṃ kathessati, taṃ sutvā	589	
PA_atk-s02_03a:589_3	ete oramissanti, tato tesaṃ phāsuvihāro bhavissatī”ti. Tasmā etaṃ “idha, bhante”tiādivacanamavoca.	589	
PA_atk-s02_03a:589_4	Mā bhaṇḍanantiādīsu “akatthā”ti pāṭhasesaṃ gahetvā “mā bhaṇḍanaṃ akatthā”ti evaṃ	589	
PA_atk-s02_03a:589_5	attho daṭṭhabbo. Aññataroti so kira bhikkhu bhagavato atthakāmo, ayaṃ kirassa adhippāyo	589	
PA_atk-s02_03a:589_6	– “ime bhikkhū kodhābhibhūtā satthu vacanaṃ na gaṇhanti, mā bhagavā ete ovadanto	589	
PA_atk-s02_03a:589_7	kilamī”ti, tasmā evamāha.	589	
PA_atk-s02_03a:590_0	Piṇḍāya pāvisīti na kevalaṃ pāvisi, yenapi janena na diṭṭho, so maṃ passatūtipi adhiṭṭhāsi.	590	
PA_atk-s02_03a:590_1	Kimatthaṃ adhiṭṭhāsīti? Tesaṃ bhikkhūnaṃ damanatthaṃ. Bhagavā hi tadā piṇḍapātappaṭikkanto	590	
PA_atk-s02_03a:590_2	“puthusaddo samajano”tiādigāthā bhāsitvā kosambito bālakaloṇakāragāmaṃ gato. Tato	590	
PA_atk-s02_03a:590_3	pācīnavaṃsadāyaṃ, tato pālileyyakavanasaṇḍaṃ gantvā pālileyyahatthināgena upaṭṭhahiyamāno	590	
PA_atk-s02_03a:590_4	temāsaṃ vasi. Nagaravāsinopi – “satthā vihāraṃ gato, gacchāma dhammassavanāyā”ti	590	
PA_atk-s02_03a:590_5	gandhapupphahatthā vihāraṃ gantvā “kahaṃ, bhante, satthā”ti pucchiṃsu. “Kahaṃ tumhe	590	
PA_atk-s02_03a:590_6	satthāraṃ dakkhatha, satthā ‘ime bhikkhū samagge karissāmī’ti āgato, samagge kātuṃ	590	
PA_atk-s02_03a:590_7	asakkonto nikkhamitvā gato”ti. “Mayaṃ satampi sahassampi datvā satthāraṃ ānetuṃ na	590	
PA_atk-s02_03a:590_8	sakkoma, so no ayācito sayameva āgato, mayaṃ ime bhikkhū nissāya satthu sammukhā	590	
PA_atk-s02_03a:590_9	dhammakathaṃ sotuṃ na labhimhā. Ime satthāraṃ uddissa pabbajitā, tasmimpi sāmaggiṃ	590	
PA_atk-s02_03a:590_10	karonte samaggā na jātā, kassāññassa vacanaṃ karissanti. Alaṃ na imesaṃ bhikkhā dātabbā”ti	5901	
PA_atk-s02_03a:590_11	sakalanagare daṇḍaṃ ṭhapayiṃsu. Te punadivase sakalanagaraṃ piṇḍāya caritvā kaṭacchumattampi	5901	
PA_atk-s02_03a:590_12	bhikkhaṃ alabhitvā vihāraṃ āgamaṃsu. Upāsakāpi te puna āhaṃsu – “yāva satthāraṃ na	5901	
PA_atk-s02_03a:590_13	khamāpetha, tāva vo tameva daṇḍakamma”nti. Te “satthāraṃ khamāpessāmā”ti bhagavati	5901	
PA_atk-s02_03a:590_14	sāvatthiyaṃ anuppatte tattha agamaṃsu. Satthā tesaṃ aṭṭhārasa bhedakaravatthūni desesīti	5901	
PA_atk-s02_03a:590_15	ayamettha pāḷimuttakakathā.	5901	
PA_atk-s02_03a:591_0	237. Idāni puthusaddotiādigāthāsu puthu mahāsaddo assāti puthusaddo. Samajanoti samāno	591	
PA_atk-s02_03a:591_1	ekasadiso jano, sabbovāyaṃ bhaṇḍanakārakajano samantato saddaniccharaṇena puthusaddo	591	
PA_atk-s02_03a:591_2	ceva sadiso cāti vuttaṃ hoti. Na bālo koci maññathāti tatra koci ekopi ahaṃ bāloti	591	
PA_atk-s02_03a:591_3	na maññati, sabbepi paṇḍitamāninoyeva. Nāññaṃ bhiyyo amaññarunti koci ekopi ahaṃ	591	
PA_atk-s02_03a:591_4	bāloti na ca maññi, bhiyyo ca saṅghasmiṃ bhijjamāne aññampi ekaṃ “mayhaṃ kāraṇā saṅgho	591	
PA_atk-s02_03a:591_5	bhijjatī”ti idaṃ kāraṇaṃ na maññīti attho.	591	
PA_atk-s02_03a:592_0	Parimuṭṭhāti muṭṭhassatino. Vācāgocarabhāṇinoti rākārassa rassādeso kato; vācāgocarāva,	592	
PA_atk-s02_03a:592_1	na satipaṭṭhānagocarā, bhāṇino ca, kathaṃ bhāṇino? Yāvicchanti mukhāyāmaṃ, yāva mukhaṃ	592	
PA_atk-s02_03a:592_2	pasāretuṃ icchanti, tāva pasāretvā bhāṇino, ekopi saṅghagāravena mukhasaṅkocanaṃ	592	
PA_atk-s02_03a:592_3	na karotīti attho. Yena nītāti yena kalahena imaṃ nillajjabhāvaṃ nītā. Na taṃ vidū	592	
PA_atk-s02_03a:592_4	na taṃ jānanti “evaṃ sādīnavo aya”nti.	592	
PA_atk-s02_03a:593	Ye ca taṃ upanayhantīti taṃ akkocchi mantiādikaṃ ākāraṃ ye upanayhanti. Sanantanoti porāṇo.	59	
PA_atk-s02_03a:594_0	Pareti paṇḍite ṭhapetvā tato aññe bhaṇḍanakārakā pare nāma. Te ettha saṅghamajjhe	594	
PA_atk-s02_03a:594_1	kalahaṃ karontā “mayaṃ yamāmase upayamāma nassāma satataṃ samitaṃ maccusantikaṃ gacchāmā”ti	594	
PA_atk-s02_03a:594_2	na jānanti. Ye ca tattha vijānantīti ye ca tattha paṇḍitā “mayaṃ maccuno samīpaṃ	594	
PA_atk-s02_03a:594_3	gacchāmā”ti vijānanti. Tato sammanti medhagāti evañhi te jānantā yonisomanasikāraṃ	594	
PA_atk-s02_03a:594_4	uppādetvā medhagānaṃ kalahānaṃ vūpasamāya paṭipajjanti.	594	
PA_atk-s02_03a:595_0	Aṭṭhicchinnāti ayaṃ gāthā jātake āgatā, brahmadattañca dīghāvukumārañca sandhāya	595	
PA_atk-s02_03a:595_1	vuttā. Ayañhettha attho – tesampi tathā pavattaverānaṃ hoti saṅgati, kasmā tumhākaṃ	595	
PA_atk-s02_03a:595_2	na hoti, yesaṃ vo neva mātāpitūnaṃ aṭṭhīni chinnāni, na pāṇā haṭā na gavāssadhanāni haṭānīti.	595	
PA_atk-s02_03a:596_0	Sace labhethātiādigāthā paṇḍitasahāyassa ca bālasahāyassa ca vaṇṇāvaṇṇadīpanatthaṃ	596	
PA_atk-s02_03a:596_1	vuttā. Abhibhuyya sabbāni parissayānīti pākaṭaparissaye ca paṭicchannaparissaye ca	596	
PA_atk-s02_03a:596_2	abhibhavitvā tena saddhiṃ attamano satimā careyyāti.	596	
PA_atk-s02_03a:597_0	Rājāva raṭṭhaṃ vijitanti yathā attano vijitaraṭṭhaṃ mahājanakarājā ca arindamamahārājā	597	
PA_atk-s02_03a:597_1	ca pahāya ekakā vicariṃsu, evaṃ vicareyyāti attho. Mātaṅgaraññeva nāgoti mātaṅgo	597	
PA_atk-s02_03a:597_2	araññe nāgova. Mātaṅgoti hatthi vuccati. Nāgoti mahantādhivacanametaṃ. Yathā hi mātuposako	597	
PA_atk-s02_03a:597_3	mātaṅganāgo araññe eko cari, na ca pāpāni akāsi, yathā ca pālileyyako, evaṃ eko care,	597	
PA_atk-s02_03a:597_4	na ca pāpāni kayirāti vuttaṃ hoti.	597	
PA_atk-s02_03a:598_0	238. Bālakaloṇakāragāmoti upāligahapatissa bhogagāmo. Tenupasaṅkamīti kasmā upasaṅkami?	598	
PA_atk-s02_03a:598_1	Gaṇe kirassa ādīnavaṃ disvā ekavihāriṃ bhikkhuṃ passitukāmatā udapādi, tasmā sītādīhi	598	
PA_atk-s02_03a:598_2	pīḷito uṇhādīni patthayamāno viya upasaṅkami. Dhammiyā kathāyāti ekībhāve ānisaṃsappaṭisaṃyuttāya.	598	
PA_atk-s02_03a:598_3	Yena pācīnavaṃsadāyo, tattha kasmā upasaṅkami? Kalahakārake kirassa diṭṭhādīnavattā	598	
PA_atk-s02_03a:598_4	samaggavāsino bhikkhū passitukāmatā udapādi, tasmā sītādīhi pīḷito uṇhādīni patthayamāno	598	
PA_atk-s02_03a:598_5	viya tattha upasaṅkami. Āyasmā ca anuruddhotiādi vuttanayameva.	598	
PA_atk-s02_03a:599_0	241. Atthi pana voti pacchimapucchāya lokuttaradhammaṃ puccheyya. So pana therānaṃ	599	
PA_atk-s02_03a:599_1	natthi, tasmā taṃ pucchituṃ na yuttanti parikammobhāsaṃ pucchati. Obhāsañceva sañjānāmāti	599	
PA_atk-s02_03a:599_2	parikammobhāsaṃ sañjānāma. Dassanañca rūpānanti dibbacakkhunā rūpadassanañca sañjānāma.	599	
PA_atk-s02_03a:599_3	Tañca nimittaṃ nappaṭivijjhāmāti tañca kāraṇaṃ na jānāma, yena no obhāso ca rūpadassanañca antaradhāyati.	599	
PA_atk-s02_03a:600_0	Taṃ kho pana vo anuruddhā nimittaṃ paṭivijjhitabbanti taṃ vo kāraṇaṃ jānitabbaṃ.	600	
PA_atk-s02_03a:600_1	Ahampi sudanti anuruddhā tumhe kiṃ na āḷulessanti, ahampi imehi ekādasahi upakkilesehi	600	
PA_atk-s02_03a:600_2	āḷulitapubboti dassetuṃ imaṃ desanaṃ ārabhi. Vicikicchā kho metiādīsu mahāsattassa	600	
PA_atk-s02_03a:600_3	ālokaṃ vaḍḍhetvā dibbacakkhunā nānāvidhāni rūpāni disvā “idaṃ kho ki”nti vicikicchā	600	
PA_atk-s02_03a:600_4	udapādi. Samādhi cavīti parikammasamādhi cavi. Obhāsoti parikammobhāsopi antaradhāyi,	600	
PA_atk-s02_03a:600_5	dibbacakkhunāpi rūpaṃ na passi. Amanasikāroti rūpāni passato vicikicchā uppajjati,	600	
PA_atk-s02_03a:600_6	idāni kiñci na manasikarissāmīti amanasikāro udapādi.	600	
PA_atk-s02_03a:601	Thinamiddhanti kiñci amanasikarontassa thinamiddhaṃ udapādi.	60	
PA_atk-s02_03a:602	Chambhitattanti himavantābhimukhaṃ ālokaṃ vaḍḍhetvā dānavarakkhasaajagarādayo addasa, athassa chambhitattaṃ udapādi.	60	
PA_atk-s02_03a:603	Uppilanti “mayā diṭṭhabhayaṃ pakatiyā olokiyamānaṃ natthi. Adiṭṭhe kiṃ nāma bhaya”nti cintayato uppilāvitattaṃ udapādi. Sakidevāti ekapayogeneva pañca nidhikumbhiyopi passeyya.	60	
PA_atk-s02_03a:604	Duṭṭhullanti mayā vīriyaṃ gāḷhaṃ paggahitaṃ, tena me uppilaṃ uppannanti vīriyaṃ sithilamakāsi, tato kāyadaratho kāyaduṭṭhullaṃ kāyālasiyaṃ udapādi.	60	
PA_atk-s02_03a:605	Accāraddhavīriyanti mama vīriyaṃ sithilaṃ karoto duṭṭhullaṃ uppannanti puna vīriyaṃ paggaṇhato accāraddhavīriyaṃ udapādi. Patameyyāti mareyya.	60	
PA_atk-s02_03a:606	Atilīnavīriyanti mama vīriyaṃ paggaṇhato evaṃ jātanti puna vīriyaṃ sithilaṃ karoto atilīnavīriyaṃ udapādi.	60	
PA_atk-s02_03a:607	Abhijappāti devalokābhimukhaṃ ālokaṃ vaḍḍhetvā devasaṅghaṃ passato taṇhā udapādi.	60	
PA_atk-s02_03a:608_0	Nānattasaññāti mayhaṃ ekajātikaṃ rūpaṃ manasikarontassa abhijappā uppannā, nānāvidharūpaṃ	608	
PA_atk-s02_03a:608_1	manasi karissāmīti kālena devalokābhimukhaṃ kālena manussalokābhimukhaṃ vaḍḍhetvā	608	
PA_atk-s02_03a:608_2	nānāvidhāni rūpāni manasikaroto nānattasaññā udapādi.	608	
PA_atk-s02_03a:609_0	Atinijjhāyitattanti mayhaṃ nānāvidhāni rūpāni manasikarontassa nānattasaññā udapādi,	609	
PA_atk-s02_03a:609_1	iṭṭhaṃ vā aniṭṭhaṃ vā ekajātikameva manasi karissāmīti tathā manasikaroto atinijjhāyitattaṃ rūpānaṃ udapādi.	609	
PA_atk-s02_03a:610_0	243. Obhāsanimittaṃ manasi karomīti parikammobhāsameva manasi karomi. Na ca rūpāni	610	
PA_atk-s02_03a:610_1	passāmīti dibbacakkhunā rūpāni na passāmi. Rūpanimittaṃ manasi karomīti dibbacakkhunā	610	
PA_atk-s02_03a:610_2	visayarūpameva manasi karomi.	610	
PA_atk-s02_03a:611_0	Parittañceva obhāsanti parittakaṭṭhāne obhāsaṃ. Parittāni ca rūpānīti parittakaṭṭhāne	611	
PA_atk-s02_03a:611_1	rūpāni. Vipariyāyena dutiyavāro veditabbo. Paritto samādhīti parittako parikammobhāso,	611	
PA_atk-s02_03a:611_2	obhāsaparittatañhi sandhāya idha parikammasamādhi “paritto”ti vutto. Parittaṃ me	611	
PA_atk-s02_03a:611_3	tasmiṃ samayeti tasmiṃ samaye dibbacakkhupi parittakaṃ hoti. Appamāṇavārepi eseva nayo.	611	
PA_atk-s02_03a:612_0	245. Avitakkampi vicāramattanti pañcakanaye dutiyajjhānasamādhiṃ. Avitakkampi avicāranti	612	
PA_atk-s02_03a:612_1	catukkanayepi pañcakanayepi jhānattayasamādhiṃ. Sappītikanti dukatikajjhānasamādhiṃ.	612	
PA_atk-s02_03a:612_2	Nippītikanti dukajjhānasamādhiṃ. Sātasahagatanti tikacatukkajjhānasamādhiṃ. Upekkhāsahagatanti	612	
PA_atk-s02_03a:612_3	catukkanaye catutthajjhānasamādhiṃ pañcakanaye pañcamajjhānasamādhiṃ.	612	
PA_atk-s02_03a:613_0	Kadā pana bhagavā imaṃ tividhaṃ samādhiṃ bhāveti? Mahābodhimūle nisinno pacchimayāme.	613	
PA_atk-s02_03a:613_1	Bhagavato hi paṭhamamaggo paṭhamajjhāniko ahosi, dutiyādayo dutiyatatiyacatutthajjhānikā.	613	
PA_atk-s02_03a:613_2	Pañcakanaye pañcamajjhānassa maggo natthīti so lokiyo ahosīti lokiyalokuttaramissakaṃ	613	
PA_atk-s02_03a:613_3	sandhāyetaṃ vuttaṃ. Sesaṃ sabbattha uttānamevāti.	613	
PA_atk-s02_03a:614	Papañcasūdaniyā majjhimanikāyaṭṭhakathāya	61	
PA_atk-s02_03a:615	Upakkilesasuttavaṇṇanā niṭṭhitā.	61	
PA_atk-s02_03a:616	9. Bālapaṇḍitasuttavaṇṇanā	61	
PA_atk-s02_03a:617_0	246. Evaṃ me sutanti bālapaṇḍitasuttaṃ. Tattha bālalakkhaṇānīti bālo ayanti etehi	617	
PA_atk-s02_03a:617_1	lakkhiyati ñāyatīti bālalakkhaṇāni. Tāneva tassa sañjānanakāraṇānīti bālanimittāni.	617	
PA_atk-s02_03a:617_2	Bālassa apadānānīti bālāpadānāni. Duccintitacintīti cintayanto abhijjhābyāpādamicchādassanavasena	617	
PA_atk-s02_03a:617_3	duccintitameva cinteti. Dubbhāsitabhāsīti bhāsamānopi musāvādādibhedaṃ dubbhāsitameva	617	
PA_atk-s02_03a:617_4	bhāsati. Dukkaṭakammakārīti karontopi pāṇātipātādivasena dukkaṭakammameva karoti.	617	
PA_atk-s02_03a:617_5	Tatra ceti yattha nisinno, tassaṃ parisati. Tajjaṃ tassāruppanti tajjātikaṃ tadanucchavikaṃ,	617	
PA_atk-s02_03a:617_6	pañcannaṃ verānaṃ diṭṭhadhammakasamparāyikaādīnavappaṭisaṃyuttanti adhippāyo. Tatrāti	617	
PA_atk-s02_03a:617_7	tāya kathāya kacchamānāya. Bālantiādīni sāmiatthe upayogavacanaṃ.	617	
PA_atk-s02_03a:618_0	248. Olambantīti upaṭṭhahanti. Sesapadadvayaṃ tasseva vevacanaṃ, olambanādiākārena	618	
PA_atk-s02_03a:618_1	hi tāni upaṭṭhahanti, tasmā evaṃ vuttaṃ. Pathaviyā olambantīti pathavitale pattharanti.	618	
PA_atk-s02_03a:618_2	Sesapadadvayaṃ tasseva vevacanaṃ. Pattharaṇākāroyeva hesa. Tatra, bhikkhave, bālassāti	618	
PA_atk-s02_03a:618_3	tasmiṃ upaṭṭhānākāre āpāthagate bālassa evaṃ hoti.	618	
PA_atk-s02_03a:619_0	249. Etadavocāti anusandhikusalo bhikkhu “nirayassa upamā kātuṃ na sakkā”ti na bhagavā	619	
PA_atk-s02_03a:619_1	vadati, “na sukarā”ti pana vadati, na sukaraṃ pana sakkā hoti kātuṃ, handāhaṃ dasabalaṃ	619	
PA_atk-s02_03a:619_2	upamaṃ kārāpemīti cintetvā etaṃ “sakkā, bhante”ti vacanaṃ avoca. Haneyyunti vinivijjhitvā	619	
PA_atk-s02_03a:619_3	gamanavasena yathā ekasmiṃ ṭhāne dve pahārā nipatanti, evaṃ haneyyuṃ. Tenassa dve	619	
PA_atk-s02_03a:619_4	vaṇamukhasatāni honti. Ito uttaripi eseva nayo.	619	
PA_atk-s02_03a:620_0	250. Pāṇimattanti antomuṭṭhiyaṃ ṭhapanamattaṃ. Saṅkhampi na upetīti gaṇanamattampi	620	
PA_atk-s02_03a:620_1	na gacchati. Kalabhāgampīti satimaṃ kalaṃ sahassimaṃ kalaṃ satasahassimaṃ vā kalaṃ	620	
PA_atk-s02_03a:620_2	upagacchatītipi vattabbataṃ na upeti. Upanidhampīti upanikkhepanamattampi na upeti,	620	
PA_atk-s02_03a:620_3	olokentassa olokitamattampi natthi. Tattaṃ ayokhilanti tigāvutaṃ attabhāvaṃ sampajjalitāya	620	
PA_atk-s02_03a:620_4	lohapathaviyā uttānakaṃ nipajjāpetvā tassa dakkhiṇahatthe tālappamāṇaṃ ayasūlaṃ pavesenti,	620	
PA_atk-s02_03a:620_5	tathā vāmahatthādīsu. Yathā ca uttānakaṃ nipajjāpetvā, evaṃ urenapi dakkhiṇapassenapi	620	
PA_atk-s02_03a:620_6	vāmapassenapi nipajjāpetvā taṃ kammakāraṇaṃ karontiyeva. Saṃvesetvāti sampajjalitāya	620	
PA_atk-s02_03a:620_7	lohapathaviyā tigāvutaṃ attabhāvaṃ nipajjāpetvā. Kuṭhārīhīti mahatīhi gehassa ekapakkhachadanamattāhi	620	
PA_atk-s02_03a:620_8	kuṭhārīhi tacchanti. Lohitaṃ nadī hutvā sandati, lohapathavito jālā uṭṭhahitvā tacchitaṭṭhānaṃ	620	
PA_atk-s02_03a:620_9	gaṇhanti. Mahādukkhaṃ uppajjati, tacchantā pana suttāhataṃ karitvā dārū viya aṭṭhaṃsampi	620	
PA_atk-s02_03a:620_10	chaḷaṃsampi karonti. Vāsīhīti mahāsuppapamāṇāhi vāsīhi. Tāhi tacchantā tacato yāva	6201	
PA_atk-s02_03a:620_11	aṭṭhīni saṇikaṃ tacchanti, tacchitaṃ tacchitaṃ paṭipākatikaṃ hoti. Rathe yojetvāti	6201	
PA_atk-s02_03a:620_12	saddhiṃ yugayottapañcaracakkakubbarapācanehi sabbato sampajjalite rathe yojetvā.	6201	
PA_atk-s02_03a:620_13	Mahantanti mahākūṭāgārappamāṇaṃ. Āropentīti sampajjalitehi ayamuggarehi pothentā	6201	
PA_atk-s02_03a:620_14	āropenti. Sakimpi uddhanti supakkuthitāya ukkhaliyā pakkhittataṇḍulā viya uddhaṃ	6201	
PA_atk-s02_03a:620_15	adho tiriyañca gacchati.	6201	
PA_atk-s02_03a:621	Bhāgaso mitoti bhāge ṭhapetvā ṭhapetvā vibhatto. Pariyantoti parikkhitto. Ayasāti upari ayapaṭṭena chādito.	62	
PA_atk-s02_03a:622	Samantā yojanasataṃ pharitvā tiṭṭhatīti evaṃ pharitvā tiṭṭhati, yathā samantā yojanasate ṭhāne ṭhatvā olokentassa akkhīni yamakagoḷakā viya nikkhamanti.	62	
PA_atk-s02_03a:623	Na sukarā akkhānena pāpuṇitunti nirayo nāma evampi dukkho evampi dukkhoti vassasataṃ vassasahassaṃ kathentenāpi matthakaṃ pāpetvā kathetuṃ na sukarāti attho.	62	
PA_atk-s02_03a:624	251. Dantullehakanti dantehi ullehitvā, luñcitvāti vuttaṃ hoti. Rasādoti rasagedhena paribhuttaraso.	62	
PA_atk-s02_03a:625	252. Aññamaññakhādikāti aññamaññakhādanaṃ.	62	
PA_atk-s02_03a:626_0	Dubbaṇṇoti durūpo. Duddasikoti dārakānaṃ bhayāpanatthaṃ katayakkho viya duddaso.	626	
PA_atk-s02_03a:626_1	Okoṭimakoti lakuṇḍako paviṭṭhagīvo mahodaro. Kāṇoti ekakkhikāṇo vā ubhayakkhikāṇo	626	
PA_atk-s02_03a:626_2	vā. Kuṇīti ekahatthakuṇī vā ubhayahatthakuṇī vā. Pakkhahatoti pīṭhasappī. So kāyenāti	626	
PA_atk-s02_03a:626_3	idamassa dukkhānupabandhadassanatthaṃ āraddhaṃ.	626	
PA_atk-s02_03a:627_0	Kaliggahenāti parājayena. Adhibandhaṃ nigaccheyyāti yasmā bahuṃ jito sabbasāpateyyampissa	627	
PA_atk-s02_03a:627_1	nappahoti, tasmā attanāpi bandhaṃ nigaccheyya. Kevalā paripūrā bālabhūmīti bālo tīṇi	627	
PA_atk-s02_03a:627_2	duccaritāni pūretvā niraye nibbattati, tattha pakkāvasesena manussattaṃ āgato pañcasu	627	
PA_atk-s02_03a:627_3	nīcakulesu nibbattitvā puna tīṇi duccaritāni pūretvā niraye nibbattatīti ayaṃ sakalā	627	
PA_atk-s02_03a:627_4	paripuṇṇā bālabhūmi.	627	
PA_atk-s02_03a:628	253. Paṇḍitalakkhaṇānītiādi vuttānusāreneva veditabbaṃ. Sucintitacintītiādīni cettha manosucaritādīnaṃ vasena yojetabbāni.	62	
PA_atk-s02_03a:629	Cakkaratanavaṇṇanā	62	
PA_atk-s02_03a:630_0	256. Sīsaṃ nhātassāti sīsena saddhiṃ gandhodakena nhātassa. Uposathikassāti samādinnauposathaṅgassa.	630	
PA_atk-s02_03a:630_1	Uparipāsādavaragatassāti pāsādavarassa upari gatassa subhojanaṃ bhuñjitvā pāsādavarassa	630	
PA_atk-s02_03a:630_2	upari mahātale sirīgabbhaṃ pavisitvā sīlāni āvajjantassa. Tadā kira rājā pātova satasahassaṃ	630	
PA_atk-s02_03a:630_3	vissajjetvā mahādānaṃ datvā punapi soḷasahi gandhodakaghaṭehi sīsaṃ nhāyitvā katapātarāso	630	
PA_atk-s02_03a:630_4	suddhaṃ uttarāsaṅgaṃ ekaṃsaṃ katvā uparipāsādassa sirīsayane pallaṅkaṃ ābhujitvā	630	
PA_atk-s02_03a:630_5	nisinno attano dānamayapuññasamudayaṃ āvajjetvā nisīdati, ayaṃ sabbacakkavattīnaṃ dhammatā.	630	
PA_atk-s02_03a:631_0	Tesaṃ taṃ āvajjantānaṃyeva vuttappakārapuññakammapaccayaṃ utusamuṭṭhānaṃ nīlamaṇisaṅghāṭasadisaṃ	631	
PA_atk-s02_03a:631_1	pācīnasamuddajalatalaṃ chindamānaṃ viya ākāsaṃ alaṅkurumānaṃ viya dibbaṃ cakkaratanaṃ	631	
PA_atk-s02_03a:631_2	pātubhavati. Tayidaṃ dibbānubhāvayuttattā dibbanti vuttaṃ. Sahassaṃ assa arānanti	631	
PA_atk-s02_03a:631_3	sahassāraṃ. Saha nemiyā saha nābhiyā cāti sanemikaṃ sanābhikaṃ. Sabbehi ākārehi paripūranti sabbākāraparipūraṃ.	631	
PA_atk-s02_03a:632_0	Tattha cakkañca taṃ ratijananaṭṭhena ratanañcāti cakkaratanaṃ. Yāya pana taṃ nābhiyā	632	
PA_atk-s02_03a:632_1	“sanābhika”nti vuttaṃ, sā indanīlamaṇimayā hoti. Majjhe panassā rajatamayā panāḷi,	632	
PA_atk-s02_03a:632_2	yāya suddhasiniddhadantapantiyā hasamānaṃ viya virocati. Majjhe chiddena viya candamaṇḍalena	632	
PA_atk-s02_03a:632_3	ubhosupi bāhirantesu rajatapaṭṭena kataparikkhepo hoti. Tesu panassā nābhipanāḷi	632	
PA_atk-s02_03a:632_4	parikkhepapaṭṭesu yuttaṭṭhāne paricchedalekhā suvibhattāva hutvā paññāyanti. Ayaṃ	632	
PA_atk-s02_03a:632_5	tāvassa nābhiyā sabbākāraparipūratā.	632	
PA_atk-s02_03a:633_0	Yehi pana taṃ arehi “sahassāra”nti vuttaṃ, te sattaratanamayā sūriyarasmiyo viya	633	
PA_atk-s02_03a:633_1	pabhāsampannā honti. Tesampi ghaṭamaṇikaparicchedalekhādīni suvibhattāneva paññāyanti.	633	
PA_atk-s02_03a:633_2	Ayamassa arānaṃ sabbākāraparipūratā.	633	
PA_atk-s02_03a:634_0	Yāya pana taṃ nemiyā saha “sanemika”nti vuttaṃ, sā bālasūriyarasmikalāpasiriṃ avahasamānā	634	
PA_atk-s02_03a:634_1	viya surattasuddhasiniddhapavāḷamayā hoti. Sandhīsu panassā sañjhārāgasassirikarattajambonadapaṭṭā	634	
PA_atk-s02_03a:634_2	vaṭṭaparicchedalekhā ca suvibhattā paññāyanti. Ayamassa nemiyā sabbākāraparipūratā.	634	
PA_atk-s02_03a:635_0	Nemimaṇḍalapiṭṭhiyaṃ panassa dasannaṃ dasannaṃ arānamantare dhamanavaṃso viya antosusiro	635	
PA_atk-s02_03a:635_1	chiddamaṇḍalacitto vātagāhī pavāḷadaṇḍo hoti, yassa vātena paharitassa sukusalasamannāhatassa	635	
PA_atk-s02_03a:635_2	pañcaṅgikatūriyassa viya saddo vaggu ca rajanīyo ca kamanīyo ca hoti. Tassa kho pana	635	
PA_atk-s02_03a:635_3	pavāḷadaṇḍassa upari setacchattaṃ, ubhosu passesu samosaritakusumadāmapantiyoti evaṃ	635	
PA_atk-s02_03a:635_4	samosaritakusumadāmapantisatadvayaparivārena setacchattasatadhārinā pavāḷadaṇḍasatena	635	
PA_atk-s02_03a:635_5	samupasobhitanemiparikkhepassa dvinnampi nābhipanāḷīnaṃ anto dve sīhamukhāni honti,	635	
PA_atk-s02_03a:635_6	yehi tālakkhandhappamāṇā puṇṇacandakiraṇakalāpasassirikā taruṇaravisamānarattakambalageṇḍukapariyantā	635	
PA_atk-s02_03a:635_7	ākāsagaṅgāgatisobhaṃ abhibhavamānā viya dve muttakalāpā olambanti, yehi cakkaratanena	635	
PA_atk-s02_03a:635_8	saddhiṃ ākāse samparivattamānehi tīṇi cakkāni ekato parivattantāni viya khāyanti.	635	
PA_atk-s02_03a:635_9	Ayamassa sabbaso sabbākāraparipūratā.	635	
PA_atk-s02_03a:636_0	Taṃ panetaṃ evaṃ sabbākāraparipūraṃ pakatiyā sāyamāsabhattaṃ bhuñjitvā attano attano	636	
PA_atk-s02_03a:636_1	gharadvāre paññattāsanesu nisīditvā pavattakathāsallāpesu manussesu vīthicatukkādīsu	636	
PA_atk-s02_03a:636_2	kīḷamāne dārakajane nātiuccena nātinīcena vanasaṇḍamatthakāsannena ākāsappadesena	636	
PA_atk-s02_03a:636_3	upasobhayamānaṃ viya rukkhasākhaggāni, dvādasayojanato paṭṭhāya suyyamānena madhurassarena	636	
PA_atk-s02_03a:636_4	sattānaṃ sotāni odhāpayamānaṃ yojanato paṭṭhāya nānappabhāsamudayasamujjalena vaṇṇena	636	
PA_atk-s02_03a:636_5	nayanāni samākaḍḍhantaṃ rañño cakkavattissa puññānubhāvaṃ ugghosayantaṃ viya rājadhāniabhimukhaṃ āgacchati.	636	
PA_atk-s02_03a:637_0	Atha tassa cakkaratanassa saddassavaneneva “kuto nu kho, kassa nu kho ayaṃ saddo”ti	637	
PA_atk-s02_03a:637_1	āvajjitahadayānaṃ puratthimadisaṃ olokayamānānaṃ tesaṃ manussānaṃ aññataro aññataraṃ	637	
PA_atk-s02_03a:637_2	evamāha – “passa bho acchariyaṃ, ayaṃ puṇṇacando pubbe eko uggacchati, ajja pana	637	
PA_atk-s02_03a:637_3	attadutiyo uggato, etañhi rājahaṃsamithunaṃ viya puṇṇacandamithunaṃ pubbāpariyena	637	
PA_atk-s02_03a:637_4	gaganatalaṃ abhilaṅghatī”ti. Tamañño āha – “kiṃ kathesi samma kahaṃ nāma tayā dve	637	
PA_atk-s02_03a:637_5	puṇṇacandā ekato uggacchantā diṭṭhapubbā, nanu esa tapanīyaraṃsidhāro piñcharakiraṇo	637	
PA_atk-s02_03a:637_6	divākaro uggato”ti. Tamañño sitaṃ katvā evamāha – “kiṃ ummattosi, nanu kho idānimeva	637	
PA_atk-s02_03a:637_7	divākaro atthaṅgato, so kathaṃ imaṃ puṇṇacandaṃ anubandhamāno uggacchissati, addhā	637	
PA_atk-s02_03a:637_8	panetaṃ anekaratanappabhāsamujjalaṃ ekassa puññavato vimānaṃ bhavissatī”ti. Te sabbepi	637	
PA_atk-s02_03a:637_9	apasādayantā aññe evamāhaṃsu – “kiṃ bahuṃ vippalapatha, nevesa puṇṇacando, na sūriyo	637	
PA_atk-s02_03a:637_10	na devavimānaṃ. Na hetesaṃ evarūpā sirisampatti atthi, cakkaratanena panetena bhavitabba”nti.	6371	
PA_atk-s02_03a:638_0	Evaṃ pavattasallāpasseva tassa janassa candamaṇḍalaṃ ohāya taṃ cakkaratanaṃ abhimukhaṃ	638	
PA_atk-s02_03a:638_1	hoti. Tato tehi “kassa nu kho idaṃ nibbatta”nti vutte bhavanti vattāro – “na kassaci	638	
PA_atk-s02_03a:638_2	aññassa, nanu amhākaṃ rājā pūritacakkavattivatto, tassetaṃ nibbatta”nti. Atha so	638	
PA_atk-s02_03a:638_3	ca mahājano, yo ca añño passati, sabbo cakkaratanameva anugacchati. Tampi cakkaratanaṃ	638	
PA_atk-s02_03a:638_4	raññoyeva atthāya attano āgatabhāvaṃ ñāpetukāmaṃ viya sattakkhattuṃ pākāramatthakeneva	638	
PA_atk-s02_03a:638_5	nagaraṃ anusaṃyāyitvā rañño antepuraṃ padakkhiṇaṃ katvā antepurassa uttarasīhapañjaraāsanne	638	
PA_atk-s02_03a:638_6	ṭhāne yathā gandhapupphādīhi sukhena sakkā hoti pūjetuṃ, evaṃ akkhāhataṃ viya tiṭṭhati.	638	
PA_atk-s02_03a:639_0	Evaṃ ṭhitassa panassa vātapānacchiddādīhi pavisitvā nānāvirāgaratanappabhāsamujjalaṃ	639	
PA_atk-s02_03a:639_1	anto pāsādaṃ alaṅkurumānaṃ pabhāsamūhaṃ disvā dassanatthāya sañjātābhilāso rājā hoti.	639	
PA_atk-s02_03a:639_2	Parijanopissa piyavacanapābhatena āgantvā tamatthaṃ nivedeti. Atha rājā balavapītipāmojjaphuṭasarīro	639	
PA_atk-s02_03a:639_3	pallaṅkaṃ mocetvā uṭṭhāyāsanā sīhapañjarasamīpaṃ gantvā taṃ cakkaratanaṃ disvā “sutaṃ	639	
PA_atk-s02_03a:639_4	kho pana meta”ntiādikaṃ cintanaṃ cintesi. Tena vuttaṃ – “disvāna rañño khattiyassa…pe…	639	
PA_atk-s02_03a:639_5	assaṃ nu kho ahaṃ rājā cakkavattī”ti. Tattha so hoti rājā cakkavattīti kittāvatā	639	
PA_atk-s02_03a:639_6	cakkavattī hoti? Ekaṅguladvaṅgulamattampi cakkaratane ākāsaṃ abbhuggantvā pavatte.	639	
PA_atk-s02_03a:640_0	Idāni tassa pavattāpanatthaṃ yaṃ kātabbaṃ taṃ dassento atha kho, bhikkhavetiādimāha.	640	
PA_atk-s02_03a:640_1	Tattha uṭṭhāyāsanāti nisinnāsanato uṭṭhahitvā cakkaratanasamīpaṃ āgantvā. Bhiṅkāraṃ	640	
PA_atk-s02_03a:640_2	gahetvāti hatthisoṇḍasadisapanāḷiṃ suvaṇṇabhiṅkāraṃ ukkhipitvā vāmahatthena udakaṃ	640	
PA_atk-s02_03a:640_3	gahetvā. Pavattatu bhavaṃ cakkaratanaṃ, abhivijinātu bhavaṃ cakkaratananti. Anvadeva	640	
PA_atk-s02_03a:640_4	rājā cakkavattī saddhiṃ caturaṅginiyā senāyāti sabbacakkavattīnañhi udakena abhisiñcitvā	640	
PA_atk-s02_03a:640_5	“abhivijānātu bhavaṃ cakkaratana”nti vacanasamanantarameva vehāsaṃ abbhuggantvā cakkaratanaṃ	640	
PA_atk-s02_03a:640_6	pavattati, yassa pavattisamakālameva so rājā cakkavattī nāma hoti.	640	
PA_atk-s02_03a:641_0	Pavatte pana cakkaratane taṃ anubandhamānova rājā cakkavattī yānavaraṃ āruyha vehāsaṃ	641	
PA_atk-s02_03a:641_1	abbhuggacchati, athassa chattacāmarādihattho parijano ceva antepurajano ca. Tato	641	
PA_atk-s02_03a:641_2	nānappakārakañcukakavacādisannāhavibhūsitena vividhāharaṇappabhāsamujjalitena samussitaddhajapaṭākapaṭimaṇḍitena	641	
PA_atk-s02_03a:641_3	attano attano balakāyena saddhiṃ uparājasenāpati pabhūtayopi vehāsaṃ abbhuggantvā	641	
PA_atk-s02_03a:641_4	rājānameva parivārenti. Rājayuttā pana janasaṅgahatthaṃ nagaravīthīsu bheriyo carāpenti	641	
PA_atk-s02_03a:641_5	“tātā amhākaṃ rañño cakkaratanaṃ nibbattaṃ, attano attano vibhavānurūpena maṇḍitappasādhitā	641	
PA_atk-s02_03a:641_6	sannipatathā”ti. Mahājano pana pakatiyā cakkaratanasaddeneva sabbakiccāni pahāya	641	
PA_atk-s02_03a:641_7	gandhapupphādīni ādāya sannipatitova, sopi sabbo vehāsaṃ abbhuggantvā rājānameva	641	
PA_atk-s02_03a:641_8	parivāreti. Yassa yassa hi raññā saddhiṃ gantukāmatā uppajjati, so so ākāsagatova	641	
PA_atk-s02_03a:641_9	hoti. Evaṃ dvādasayojanāyāmavitthārā parisā hoti. Tattha ekapurisopi chinnabhinnasarīro	641	
PA_atk-s02_03a:641_10	vā kiliṭṭhavattho vā natthi. Suciparivāro hi rājā cakkavattī. Cakkavattiparisā nāma	6411	
PA_atk-s02_03a:641_11	vijjādharaparisā viya ākāse gacchamānā indanīlamaṇitale vippakiṇṇaratanasadisā hoti.	6411	
PA_atk-s02_03a:641_12	Tena vuttaṃ “anvadeva rājā cakkavattī saddhiṃ caturaṅginiyā senāyā”ti.	6411	
PA_atk-s02_03a:642_0	Tampi cakkaratanaṃ rukkhaggānaṃ uparūpari nātiuccena gaganapadesena pavattati, yathā	642	
PA_atk-s02_03a:642_1	rukkhānaṃ pupphaphalapallavehi atthikā tāni sukhena gahetuṃ sakkonti, bhūmiyaṃ ṭhitā	642	
PA_atk-s02_03a:642_2	“esa rājā, esa uparājā, esa senāpatī”ti sallakkhetuṃ sakkonti. Ṭhānādīsupi iriyāpathesu	642	
PA_atk-s02_03a:642_3	yo yena icchati, so teneva gacchati. Cittakammādisippapasutā cettha attano attano	642	
PA_atk-s02_03a:642_4	kiccaṃ karontāyeva gacchanti. Yatheva hi bhūmiyaṃ, tathā nesaṃ sabbakiccāni ākāse	642	
PA_atk-s02_03a:642_5	ijjhanti. Evaṃ cakkavattiparisaṃ gahetvā taṃ cakkaratanaṃ vāmapassena sineruṃ pahāya	642	
PA_atk-s02_03a:642_6	samuddassa uparibhāgena aṭṭhayojanasahassappamāṇaṃ pubbavidehaṃ gacchati.	642	
PA_atk-s02_03a:643_0	Tattha yo vinibbedhena dvādasayojanāya parikkhepato chattiṃsayojanaparisāya sannivesakkhamo	643	
PA_atk-s02_03a:643_1	sulabhāhārūpakaraṇo chāyūdakasampanno sucisamatalo ramaṇīyo bhūmibhāgo, tassa uparibhāge	643	
PA_atk-s02_03a:643_2	taṃ cakkaratanaṃ ākāse akkhāhataṃ viya tiṭṭhati. Atha tena saññāṇena so mahājano	643	
PA_atk-s02_03a:643_3	otaritvā yathāruci nhānabhojanādīni sabbakiccāni karonto vāsaṃ kappeti, tena vuttaṃ	643	
PA_atk-s02_03a:643_4	“yasmiṃ kho pana, bhikkhave, padese taṃ cakkaratanaṃ patiṭṭhāti, tattha rājā cakkavattī	643	
PA_atk-s02_03a:643_5	vāsaṃ upeti saddhiṃ caturaṅginiyā senāyā”ti.	643	
PA_atk-s02_03a:644_0	Evaṃ vāsaṃ upagate cakkavattimhi ye tattha rājāno, te “paracakkaṃ āgata”nti sutvāpi	644	
PA_atk-s02_03a:644_1	na balakāyaṃ sannipātetvā yuddhasajjā honti. Cakkaratanassa uppattisamanantarameva	644	
PA_atk-s02_03a:644_2	natthi so satto nāma, yo paccatthikasaññāya rājānaṃ ārabbha āvudhaṃ ukkhipituṃ visaheyya.	644	
PA_atk-s02_03a:644_3	Ayamanubhāvo cakkaratanassa.	644	
PA_atk-s02_03a:645	Cakkānubhāvena hi tassa rañño,	64	
PA_atk-s02_03a:646	Arī asesā damathaṃ upenti;	64	
PA_atk-s02_03a:647	Arindamaṃ nāma narādhipassa,	64	
PA_atk-s02_03a:648	Teneva taṃ vuccati tassa cakkaṃ.	64	
PA_atk-s02_03a:649_0	Tasmā sabbepi te rājāno attano attano rajjasirivibhavānurūpaṃ pābhataṃ gahetvā taṃ	649	
PA_atk-s02_03a:649_1	rājānaṃ upagamma onatasirā attano moḷiyamaṇippabhābhisekenassa pādapūjaṃ karonto	649	
PA_atk-s02_03a:649_2	“ehi kho mahārājā”tiādīhi vacanehi tassa kiṅkārappaṭissāvitaṃ āpajjanti. Tena vuttaṃ	649	
PA_atk-s02_03a:649_3	ye kho pana, bhikkhave, puratthimāya…pe… anusāsa mahārājāti.	649	
PA_atk-s02_03a:650_0	Tattha svāgatanti suāgamanaṃ. Ekasmiñhi āgate socanti, gate nandanti. Ekasmiṃ āgate	650	
PA_atk-s02_03a:650_1	nandanti, gate socanti. Tādiso tvaṃ āgatanandano gamanasocano, tasmā tava āgamanaṃ	650	
PA_atk-s02_03a:650_2	suāgamananti vuttaṃ hoti. Evaṃ vutte pana cakkavattī nāpi “ettakaṃ nāma me anuvassaṃ	650	
PA_atk-s02_03a:650_3	baliṃ upakappethā”ti vadati, nāpi aññassa bhogaṃ acchinditvā aññassa deti. Attano	650	
PA_atk-s02_03a:650_4	pana dhammarājabhāvassa anurūpāya paññāya pāṇātipātādīni upaparikkhitvā pemanīyena	650	
PA_atk-s02_03a:650_5	mañjunā sarena “passatha tātā, pāṇātipāto nāmesa āsevito bhāvito bahulīkato nirayasaṃvattaniko	650	
PA_atk-s02_03a:650_6	hotī”tiādinā nayena dhammaṃ desetvā “pāṇo na hantabbo”tiādikaṃ ovādaṃ deti. Tena	650	
PA_atk-s02_03a:650_7	vuttaṃ rājā cakkavattī evamāha pāṇo na hantabbo…pe… yathābhuttañca bhuñjathāti.	650	
PA_atk-s02_03a:651_0	Kiṃ pana sabbepi rañño imaṃ ovādaṃ gaṇhantīti. Buddhassapi tāva sabbe na gaṇhanti,	651	
PA_atk-s02_03a:651_1	rañño kiṃ gaṇhissanti. Tasmā ye paṇḍitā vibhāvino, te gaṇhanti. Sabbe pana anuyantā	651	
PA_atk-s02_03a:651_2	bhavanti. Tasmā “ye kho pana, bhikkhave”tiādimāha.	651	
PA_atk-s02_03a:652_0	Atha taṃ cakkaratanaṃ evaṃ pubbavidehavāsīnaṃ ovāde dinne katapātarāse cakkavattībalena	652	
PA_atk-s02_03a:652_1	vehāsaṃ abbhuggantvā puratthimaṃ samuddaṃ ajjhogāhati. Yathā yathā ca taṃ ajjhogāhati,	652	
PA_atk-s02_03a:652_2	tathā tathā agadagandhaṃ ghāyitvā saṃkhittaphaṇo nāgarājā viya saṃkhittaūmivipphāraṃ	652	
PA_atk-s02_03a:652_3	hutvā ogacchamānaṃ mahāsamuddasalilaṃ yojanamattaṃ ogantvā antosamudde veḷuriyabhitti	652	
PA_atk-s02_03a:652_4	viya tiṭṭhati. Taṅkhaṇaññeva ca tassa rañño puññasiriṃ daṭṭhukāmāni viya mahāsamuddatale	652	
PA_atk-s02_03a:652_5	vippakiṇṇāni nānāratanāni tato tato āgantvā taṃ padesaṃ pūrayanti. Atha sā rājaparisā	652	
PA_atk-s02_03a:652_6	taṃ nānāratanaparipūraṃ mahāsamuddatalaṃ disvā yathāruci ucchaṅgādīhi ādiyati, yathāruci	652	
PA_atk-s02_03a:652_7	ādinnaratanāya pana parisāya taṃ cakkaratanaṃ paṭinivattati. Paṭinivattamāne ca tasmiṃ	652	
PA_atk-s02_03a:652_8	parisā aggato hoti, majjhe rājā, ante cakkaratanaṃ. Tampi jalanidhijalaṃ palobhiyamānamiva	652	
PA_atk-s02_03a:652_9	cakkaratanasiriyā, asahamānamiva ca tena viyogaṃ, nemimaṇḍalapariyantaṃ abhihanantaṃ	652	
PA_atk-s02_03a:652_10	nirantarameva upagacchati.	6521	
PA_atk-s02_03a:653_0	257. Evaṃ rājā cakkavattī puratthimasamuddapariyantaṃ pubbavidehaṃ abhivijinitvā	653	
PA_atk-s02_03a:653_1	dakkhiṇasamuddapariyantaṃ jambudīpaṃ vijetukāmo cakkaratanadesitena maggena dakkhiṇasamuddābhimukho	653	
PA_atk-s02_03a:653_2	gacchati. Tena vuttaṃ atha kho taṃ, bhikkhave, cakkaratanaṃ puratthimasamuddaṃ ajjhogāhetvā	653	
PA_atk-s02_03a:653_3	paccuttaritvā dakkhiṇaṃ disaṃ pavattatīti. Evaṃ pavattamānassa pana tassa pavattanavidhānaṃ	653	
PA_atk-s02_03a:653_4	senāsanniveso paṭirājagamanaṃ tesaṃ anusāsanippadānaṃ dakkhiṇasamuddaṃ ajjhogāhanaṃ	653	
PA_atk-s02_03a:653_5	samuddasalilassa ogacchanaṃ ratanādānanti sabbaṃ purimanayeneva veditabbaṃ.	653	
PA_atk-s02_03a:654_0	Vijinitvā pana taṃ dasasahassayojanappamāṇaṃ jambudīpaṃ dakkhiṇasamuddatopi paccuttaritvā	654	
PA_atk-s02_03a:654_1	sattayojanasahassappamāṇaṃ aparagoyānaṃ vijetuṃ pubbe vuttanayeneva gantvā tampi	654	
PA_atk-s02_03a:654_2	samuddapariyantaṃ tatheva abhivijinitvā pacchimasamuddatopi paccuttaritvā aṭṭhayojanasahassappamāṇaṃ	654	
PA_atk-s02_03a:654_3	uttarakuruṃ vijetuṃ tatheva gantvā tampi samuddapariyantaṃ tatheva abhivijiya uttarasamuddatopi paccuttarati.	654	
PA_atk-s02_03a:655_0	Ettāvatā raññā cakkavattinā cāturantāya pathaviyā ādhipaccaṃ adhigataṃ hoti. So evaṃ	655	
PA_atk-s02_03a:655_1	vijitavijayo attano rajjasirisampattidassanatthaṃ sapariso uddhaṃ gaganatalaṃ abhilaṅghitvā	655	
PA_atk-s02_03a:655_2	suvikasitapadumuppalapuṇḍarīkavanavicitte cattāro jātassare viya pañcasatapañcasataparittadīpaparivāre	655	
PA_atk-s02_03a:655_3	cattāro mahādīpe oloketvā cakkaratanadesiteneva maggena yathānukkamaṃ attano rājadhānimeva	655	
PA_atk-s02_03a:655_4	paccāgacchati. Atha taṃ cakkaratanaṃ antepuradvāraṃ sobhayamānaṃ viya hutvā tiṭṭhati.	655	
PA_atk-s02_03a:656_0	Evaṃ patiṭṭhite pana tasmiṃ cakkaratane rājantepure ukkāhi vā dīpikāhi vā kiñci karaṇīyaṃ	656	
PA_atk-s02_03a:656_1	na hoti, cakkaratanobhāsoyeva rattiṃ andhakāraṃ vidhamati. Ye ca pana rattiṃ andhakāratthikā	656	
PA_atk-s02_03a:656_2	honti, tesaṃ andhakārameva hoti. Tena vuttaṃ dakkhiṇasamuddaṃ ajjhogāhetvā…pe… evarūpaṃ	656	
PA_atk-s02_03a:656_3	cakkaratanaṃ pātubhavatīti.	656	
PA_atk-s02_03a:657	Hatthiratanavaṇṇanā	65	
PA_atk-s02_03a:658_0	258. Evaṃ pātubhūtacakkaratanassa panassa cakkavattino amaccā pakatimaṅgalahatthiṭṭhānaṃ	658	
PA_atk-s02_03a:658_1	sucibhūmibhāgaṃ kāretvā haricandanādīhi surabhigandhehi upalimpāpetvā heṭṭhā vicittavaṇṇasurabhikusumasamākiṇṇaṃ	658	
PA_atk-s02_03a:658_2	upari suvaṇṇatārakānaṃ antarantarā samosaritamanuñña-kusumadāmappaṭimaṇḍitavitānaṃ	658	
PA_atk-s02_03a:658_3	devavimānaṃ viya abhisaṅkharitvā “evarūpassa nāma deva hatthiratanassa āgamanaṃ cintethā”ti	658	
PA_atk-s02_03a:658_4	vadanti. So pubbe vuttanayeneva mahādānaṃ datvā sīlāni samādāya taṃ puññasampattiṃ	658	
PA_atk-s02_03a:658_5	āvajjanto nisīdati, athassa puññānubhāvacodito chaddantakulā vā uposathakulā vā taṃ	658	
PA_atk-s02_03a:658_6	sakkāravisesaṃ anubhavitukāmo taruṇaravimaṇḍalābhirattacaraṇa-gīvamukhappaṭimaṇḍitavisuddhasetasarīro	658	
PA_atk-s02_03a:658_7	sattappatiṭṭho susaṇṭhitaṅgapaccaṅgasanniveso vikasitaratta-padumacārupokkharo iddhimā	658	
PA_atk-s02_03a:658_8	yogī viya vehāsaṃ gamanasamattho manosilācuṇṇarañjitapariyanto viya rajatapabbato	658	
PA_atk-s02_03a:658_9	hatthiseṭṭho tasmiṃ padese patiṭṭhāti. So chaddantakulā āgacchanto sabbakaniṭṭho	658	
PA_atk-s02_03a:658_10	āgacchati, uposathakulā sabbajeṭṭho. Pāḷiyaṃ pana “uposatho nāgarājā” icceva āgacchati.	6581	
PA_atk-s02_03a:658_11	Svāyaṃ pūritacakkavattivattānaṃ cakkavattīnaṃ sutte vuttanayeneva cintayantānaṃ āgacchati,	6581	
PA_atk-s02_03a:658_12	na itaresaṃ. Sayameva pakatimaṅgalahatthiṭṭhānaṃ āgantvā maṅgalahatthiṃ apanetvā	6581	
PA_atk-s02_03a:658_13	tattha tiṭṭhati. Tena vuttaṃ puna caparaṃ, bhikkhave…pe… nāgarājāti.	6581	
PA_atk-s02_03a:659_0	Evaṃ pātubhūtaṃ pana taṃ hatthiratanaṃ disvā hatthigopakādayo haṭṭhatuṭṭhā vegena	659	
PA_atk-s02_03a:659_1	gantvā rañño ārocenti. Rājā turitaturitaṃ āgantvā taṃ disvā pasannacitto “bhaddakaṃ	659	
PA_atk-s02_03a:659_2	vata bho hatthiyānaṃ, sace damathaṃ upeyyā”ti cintayanto hatthaṃ pasāreti. Atha so	659	
PA_atk-s02_03a:659_3	gharadhenuvacchako viya kaṇṇe olambetvā sūratabhāvaṃ dassento rājānaṃ upasaṅkamati,	659	
PA_atk-s02_03a:659_4	rājā taṃ abhiruhitukāmo hoti. Athassa parijanā adhippāyaṃ ñatvā taṃ hatthiratanaṃ	659	
PA_atk-s02_03a:659_5	sovaṇṇaddhajaṃ sovaṇṇālaṅkāraṃ hemajālapaṭicchannaṃ katvā upanenti. Rājā taṃ anisīdāpetvāva	659	
PA_atk-s02_03a:659_6	sattaratanamayāya nisseṇiyā abhiruyha ākāsaṃ gamananinnacitto hoti. Tassa saha cittuppādeneva	659	
PA_atk-s02_03a:659_7	so hatthirājā rājahaṃso viya indanīlamaṇippabhājālanīlagaganatalaṃ abhilaṅghati,	659	
PA_atk-s02_03a:659_8	tato cakkacārikāya vuttanayeneva sakalarājaparisā. Iti sapariso rājā antopātarāseyeva	659	
PA_atk-s02_03a:659_9	sakalapathaviṃ anusaṃyāyitvā rājadhāniṃ paccāgacchati, evaṃ mahiddhikaṃ cakkavattino	659	
PA_atk-s02_03a:659_10	hatthiratanaṃ hoti. Tena vuttaṃ disvāna rañño cakkavattissa…pe… evarūpaṃ hatthiratanaṃ pātubhavatīti.	6591	
PA_atk-s02_03a:660	Assaratanavaṇṇanā	66	
PA_atk-s02_03a:661_0	Evaṃ pātubhūtahatthiratanassa pana cakkavattino parisā pakatimaṅgalaassaṭṭhānaṃ sucisamatalaṃ	661	
PA_atk-s02_03a:661_1	kāretvā alaṅkaritvā ca purimanayeneva rañño tassa āgamanacintanatthaṃ ussāhaṃ janenti.	661	
PA_atk-s02_03a:661_2	So purimanayeneva katadānasakkāro samādinnasīlova pāsādatale nisinno puññasampattiṃ	661	
PA_atk-s02_03a:661_3	samanussarati, athassa puññānubhāvacodito sindhavakulato vijjullatāvinaddhasaradakālasetavalāhakarāsisassiriko	661	
PA_atk-s02_03a:661_4	rattapādo rattatuṇḍo candappabhāpuñjasadisasuddhasiniddhaghanasaṅghātasarīro kākagīvā	661	
PA_atk-s02_03a:661_5	viya indanīlamaṇi viya ca kāḷavaṇṇena sīsena samannāgatattā kāḷasīso suṭṭhu kappetvā	661	
PA_atk-s02_03a:661_6	ṭhapitehi viya muñjasadisehi saṇhavaṭṭaujugatigatehi kesehi samannāgatattā muñjakeso	661	
PA_atk-s02_03a:661_7	vehāsaṅgamo valāhako nāma assarājā āgantvā tasmiṃ ṭhāne patiṭṭhāti. Sesaṃ sabbaṃ	661	
PA_atk-s02_03a:661_8	hatthiratane vuttanayeneva veditabbaṃ. Evarūpaṃ assaratanaṃ sandhāya bhagavā puna caparantiādimāha.	661	
PA_atk-s02_03a:662	Maṇiratanavaṇṇanā	66	
PA_atk-s02_03a:663_0	Evaṃ pātubhūtaassaratanassa pana rañño cakkavattissa catuhatthāyāmaṃ sakaṭanābhisamappamāṇaṃ	663	
PA_atk-s02_03a:663_1	ubhosu antesu kaṇṇikapariyantato viniggatasuparisuddhamuttākalāpehi dvīhi kañcanapadumehi	663	
PA_atk-s02_03a:663_2	alaṅkataṃ caturāsītimaṇisahassaparivāraṃ tārāgaṇaparivutassa puṇṇacandassa siriṃ	663	
PA_atk-s02_03a:663_3	paṭippharamānaṃ viya vepullapabbatato maṇiratanaṃ āgacchati. Tassevaṃ āgatassa muttājālake	663	
PA_atk-s02_03a:663_4	ṭhapetvā veḷuparamparāya saṭṭhihatthappamāṇaṃ ākāsaṃ āropitassa rattibhāge samantā	663	
PA_atk-s02_03a:663_5	yojanappamāṇaṃ okāsaṃ ābhā pharati, yāya sabbo so okāso aruṇuggamanavelā viya sañjātāloko	663	
PA_atk-s02_03a:663_6	hoti. Tato kassakā kasikammaṃ, vāṇijā āpaṇugghāṭanaṃ, te te ca sippino taṃ taṃ kammantaṃ	663	
PA_atk-s02_03a:663_7	payojenti divāti maññamānā. Tena vuttaṃ puna caparaṃ, bhikkhave…pe… maṇiratanaṃ pātubhavatīti.	663	
PA_atk-s02_03a:664	Itthiratanavaṇṇanā	66	
PA_atk-s02_03a:665_0	Evaṃ pātubhūtamaṇiratanassa pana cakkavattissa visayasukhavisesakāraṇaṃ itthiratanaṃ	665	
PA_atk-s02_03a:665_1	pātubhavati. Maddarājakulato vā hissa aggamahesiṃ ānenti, uttarakuruto vā puññānubhāvena	665	
PA_atk-s02_03a:665_2	sayaṃ āgacchati. Avasesā panassā sampatti “puna caparaṃ, bhikkhave, rañño cakkavattissa	665	
PA_atk-s02_03a:665_3	itthiratanaṃ pātubhavati abhirūpā dassanīyā”tiādinā nayena pāḷiyaṃyeva āgatā.	665	
PA_atk-s02_03a:666_0	Tattha saṇṭhānapāripūriyā adhikaṃ rūpaṃ assāti abhirūpā. Dissamānā ca cakkhūni pīṇayati,	666	
PA_atk-s02_03a:666_1	tasmā aññaṃ kiccavikkhepaṃ hitvāpi daṭṭhabbāti dassanīyā. Dissamānā ca somanassavasena	666	
PA_atk-s02_03a:666_2	cittaṃ pasādetīti pāsādikā. Paramāyāti evaṃ pasādāvahattā uttamāya. Vaṇṇapokkharatāyāti	666	
PA_atk-s02_03a:666_3	vaṇṇasundaratāya. Samannāgatāti upetā. Abhirūpā vā yasmā nātidīghā nātirassā dassanīyā	666	
PA_atk-s02_03a:666_4	yasmā nātikisā nātithūlā, pāsādikā yasmā nātikāḷikā naccodātā. Paramāya vaṇṇapokkharatāya	666	
PA_atk-s02_03a:666_5	samannāgatā yasmā atikkantā mānusaṃ vaṇṇaṃ appattā dibbavaṇṇaṃ. Manussānañhi vaṇṇābhā	666	
PA_atk-s02_03a:666_6	bahi na niccharati, devānaṃ atidūraṃ niccharati, tassā pana dvādasahatthappamāṇaṃ	666	
PA_atk-s02_03a:666_7	padesaṃ sarīrābhā obhāseti.	666	
PA_atk-s02_03a:667_0	Nātidīghādīsu cassā paṭhamayugaḷena ārohasampatti, dutiyayugaḷena pariṇāhasampatti,	667	
PA_atk-s02_03a:667_1	tatiyayugaḷena vaṇṇasampatti vuttā. Chahi vāpi etehi kāyavipattiyā abhāvo, atikkantā	667	
PA_atk-s02_03a:667_2	mānusaṃ vaṇṇanti iminā kāyasampatti vuttā.	667	
PA_atk-s02_03a:668_0	Tūlapicuno vā kappāsapicuno vāti sappimaṇḍe pakkhipitvā ṭhapitassa satavihatassa	668	
PA_atk-s02_03a:668_1	tūlapicuno vā satavihatassa kappāsapicuno vā kāyasamphasso hoti. Sīteti rañño sītakāle.	668	
PA_atk-s02_03a:668_2	Uṇheti rañño uṇhakāle. Candanagandhoti niccakālameva supisitassa abhinavassa catujjātisamāyojitassa	668	
PA_atk-s02_03a:668_3	haricandanassa gandho kāyato vāyati. Uppalagandhoti hasitakathitakālesu mukhato nikkhanto	668	
PA_atk-s02_03a:668_4	taṅkhaṇaṃ vikasitasseva nīluppalassa atisurabhigandho vāyati.	668	
PA_atk-s02_03a:669_0	Evaṃ rūpasamphassagandhasampattiyuttāya panassā sarīrasampattiyā anurūpaṃ ācāraṃ	669	
PA_atk-s02_03a:669_1	dassetuṃ taṃ kho panātiādi vuttaṃ. Tattha rājānaṃ disvā nisinnāsanato aggidaḍḍhā	669	
PA_atk-s02_03a:669_2	viya paṭhamameva uṭṭhātīti pubbuṭṭhāyinī. Tasmiṃ nisinne tassa rañño tālavaṇṭena	669	
PA_atk-s02_03a:669_3	bījanādikiccaṃ katvā pacchā nipatati nisīdatīti pacchānipātinī. Kiṃ karomi devāti	669	
PA_atk-s02_03a:669_4	tassa kiṃkāraṃ paṭissāvetīti kiṃkārapaṭissāvinī. Rañño manāpameva carati karotīti	669	
PA_atk-s02_03a:669_5	manāpacārinī. Yaṃ rañño piyaṃ, tadeva vadatīti piyavādinī.	669	
PA_atk-s02_03a:670_0	Idāni svāssā ācāro bhāvasuddhiyā eva, na sāṭheyyenāti dassetuṃ taṃ kho panātiādimāha.	670	
PA_atk-s02_03a:670_1	Tattha no aticaratīti na atikkamitvā carati, aññaṃ purisaṃ cittenapi na patthetīti	670	
PA_atk-s02_03a:670_2	vuttaṃ hoti. Tattha ye tassā ādimhi “abhirūpā”tiādayo ante “pubbuṭṭhāyinī”tiādayo	670	
PA_atk-s02_03a:670_3	guṇā vuttā, te pakatiguṇā eva “atikkantā mānusaṃ vaṇṇa”ntiādayo pana cakkavattino	670	
PA_atk-s02_03a:670_4	puññaṃ upanissāya cakkaratanapātubhāvato paṭṭhāya purimakammānubhāvena nibbattantīti	670	
PA_atk-s02_03a:670_5	veditabbā. Abhirūpatādikāpi vā cakkaratanapātubhāvato paṭṭhāya sabbākārapāripūrā	670	
PA_atk-s02_03a:670_6	jātā. Tenāha evarūpaṃ itthiratanaṃ pātubhavatīti.	670	
PA_atk-s02_03a:671	Gahapatiratanavaṇṇanā	67	
PA_atk-s02_03a:672_0	Evaṃ pātubhūtaitthiratanassa pana rañño cakkavattissa dhanakaraṇīyānaṃ kiccānaṃ yathāsukhappavattanatthaṃ	672	
PA_atk-s02_03a:672_1	gahapatiratanaṃ pātubhavati. So pakatiyāva mahābhogo mahābhogakule jāto rañño dhanarāsivaḍḍhako	672	
PA_atk-s02_03a:672_2	seṭṭhi gahapati hoti, cakkaratanānubhāvasahitaṃ panassa kammavipākajaṃ dibbacakkhu	672	
PA_atk-s02_03a:672_3	pātubhavati, yena antopathaviyaṃ yojanabbhantare nidhiṃ passati. So taṃ sampattiṃ	672	
PA_atk-s02_03a:672_4	disvā tuṭṭhahadayo gantvā rājānaṃ dhanena pavāretvā sabbāni dhanakaraṇīyāni sampādeti.	672	
PA_atk-s02_03a:672_5	Tena vuttaṃ puna caparaṃ, bhikkhave…pe… evarūpaṃ gahapatiratanaṃ pātubhavatīti.	672	
PA_atk-s02_03a:673	Pariṇāyakaratanavaṇṇanā	67	
PA_atk-s02_03a:674_0	Evaṃ pātubhūtagahapatiratanassa pana rañño cakkavattissa sabbakiccasaṃvidhānasamatthaṃ	674	
PA_atk-s02_03a:674_1	pariṇāyakaratanaṃ pātubhavati. So rañño jeṭṭhaputtova hoti. Pakatiyā eva paṇḍito	674	
PA_atk-s02_03a:674_2	byatto medhāvī, rañño puññānubhāvaṃ nissāya panassa attano kammānubhāvena paracittañāṇaṃ	674	
PA_atk-s02_03a:674_3	uppajjati. Yena dvādasayojanāya rājaparisāya cittācāraṃ ñatvā rañño ahite hite ca	674	
PA_atk-s02_03a:674_4	vavatthapetuṃ samattho hoti. Sopi taṃ attano ānubhāvaṃ disvā tuṭṭhahadayo rājānaṃ	674	
PA_atk-s02_03a:674_5	sabbakiccānusāsanena pavāreti. Tena vuttaṃ puna caparaṃ…pe… pariṇāyakaratanaṃ pātubhavatīti.	674	
PA_atk-s02_03a:674_6	Tattha ṭhapetabbaṃ ṭhapetunti tasmiṃ tasmiṃ ṭhānantare ṭhapetabbaṃ ṭhapetuṃ.	674	
PA_atk-s02_03a:675	259. Samavepākiniyātiādi heṭṭhā vuttameva.	67	
PA_atk-s02_03a:676_0	260. Kaṭaggahenāti jayaggāhena. Mahantaṃ bhogakkhandhanti ekappahāreneva dve vā tīṇi	676	
PA_atk-s02_03a:676_1	vā satasahassāni. Kevalā paripūrā paṇḍitabhūmīti paṇḍito tīṇi sucaritāni pūretvā	676	
PA_atk-s02_03a:676_2	sagge nibbattati, tato manussalokaṃ āgacchanto kularūpabhogasampattiyaṃ nibbattati,	676	
PA_atk-s02_03a:676_3	tattha ṭhito tīṇi ca sucaritāni pūretvā puna sagge nibbattatīti ayaṃ sakalā paripuṇṇā	676	
PA_atk-s02_03a:676_4	paṇḍitabhūmi. Sesaṃ sabbattha uttānamevāti.	676	
PA_atk-s02_03a:677	Papañcasūdaniyā majjhimanikāyaṭṭhakathāya	67	
PA_atk-s02_03a:678	Bālapaṇḍitasuttavaṇṇanā niṭṭhitā.	67	
PA_atk-s02_03a:679	10. Devadūtasuttavaṇṇanā	67	
PA_atk-s02_03a:680	261. Evaṃ me sutanti devadūtasuttaṃ. Tattha dve agārātiādi assapurasutte vitthāritameva.	68	
PA_atk-s02_03a:681_0	262. Nirayaṃ upapannāti bhagavā katthaci nirayato paṭṭhāya desanaṃ devalokena osāpeti,	681	
PA_atk-s02_03a:681_1	katthaci devalokato paṭṭhāya nirayena osāpeti. Sace saggasampattiṃ vitthāretvā kathetukāmo	681	
PA_atk-s02_03a:681_2	hoti, nirayadukkhaṃ ekadesato katheti, tiracchānayonidukkhaṃ pettivisayadukkhaṃ manussalokasampattiṃ	681	
PA_atk-s02_03a:681_3	ekadesato katheti, saggasampattimeva vitthāreti. Sace nirayadukkhaṃ vitthāretvā kathetukāmo	681	
PA_atk-s02_03a:681_4	hoti, devalokamanussalokesu sampattiṃ tiracchānayonipettivisayesu ca dukkhaṃ ekadesato	681	
PA_atk-s02_03a:681_5	katheti, nirayadukkhameva vitthāreti. So imasmiṃ sutte nirayadukkhaṃ vitthāretukāmo,	681	
PA_atk-s02_03a:681_6	tasmā devalokato paṭṭhāya desanaṃ nirayena osāpeti. Devalokamanussalokasampattiyo	681	
PA_atk-s02_03a:681_7	tiracchānayonipettivisayadukkhāni ca ekadesato kathetvā nirayadukkhameva vitthārena	681	
PA_atk-s02_03a:681_8	kathetuṃ tamenaṃ, bhikkhave, nirayapālātiādimāha.	681	
PA_atk-s02_03a:682_0	Tattha ekacce therā “nirayapālā nāma natthi, yantarūpaṃ viya kammameva kāraṇaṃ kāretī”ti	682	
PA_atk-s02_03a:682_1	vadanti. Tesaṃ taṃ “atthi niraye nirayapālāti, āmantā, atthi ca kāraṇikā”tiādinā	682	
PA_atk-s02_03a:682_2	nayena abhidhamme paṭisedhitameva. Yathā hi manussaloke kammakāraṇakārakā atthi,	682	
PA_atk-s02_03a:682_3	evameva niraye nirayapālā atthīti. Yamassa raññoti yamarājā nāma vemānikapetarājā,	682	
PA_atk-s02_03a:682_4	ekasmiṃ kāle dibbavimāne dibbakapparukkhadibbauyyānadibbanāṭakādisampattiṃ anubhavati,	682	
PA_atk-s02_03a:682_5	ekasmiṃ kāle kammavipākaṃ, dhammiko rājā. Na cesa ekova hoti, catūsu pana dvāresu	682	
PA_atk-s02_03a:682_6	cattāro janā honti. Nāddasanti attano santike pesitassa kassaci devadūtassa abhāvaṃ	682	
PA_atk-s02_03a:682_7	sandhāya evaṃ vadati. Atha naṃ yamo “nāyaṃ bhāsitassa atthaṃ sallakkhetī”ti ñatvā	682	
PA_atk-s02_03a:682_8	sallakkhāpetukāmo ambhotiādimāha.	682	
PA_atk-s02_03a:683	Jātidhammoti jātisabhāvo, aparimutto jātiyā, jāti nāma mayhaṃ abbhantareyeva atthīti. Parato jarādhammotiādīsupi eseva nayo.	68	
PA_atk-s02_03a:684_0	263. Paṭhamaṃ devadūtaṃ samanuyuñjitvāti ettha daharakumāro atthato evaṃ vadati nāma	684	
PA_atk-s02_03a:684_1	“passatha, bho, mayhampi tumhākaṃ viya hatthapādā atthi, sake panamhi muttakarīse	684	
PA_atk-s02_03a:684_2	palipanno, attano dhammatāya uṭṭhahitvā nhāyituṃ na sakkomi, ahaṃ kiliṭṭhagattomhi,	684	
PA_atk-s02_03a:684_3	nhāpetha manti vattumpi na sakkomi, jātitomhi aparimuttatāya ediso jāto. Na kho panāhameva,	684	
PA_atk-s02_03a:684_4	tumhepi jātito aparimuttāva. Yatheva hi mayhaṃ, evaṃ tumhākampi jāti āgamissati,	684	
PA_atk-s02_03a:684_5	iti tassā pure āgamanāva kalyāṇaṃ karothā”ti. Tenesa devadūto nāma jāto, vacanattho	684	
PA_atk-s02_03a:684_6	pana maghadevasutte vuttova.	684	
PA_atk-s02_03a:685_0	Dutiyaṃ devadūtanti etthāpi jarājiṇṇasatto atthato evaṃ vadati nāma – “passatha,	685	
PA_atk-s02_03a:685_1	bho, ahampi tumhe viya taruṇo ahosiṃ ūrubalabāhubalajavanasampanno, tassa me tā balajavanasampattiyo	685	
PA_atk-s02_03a:685_2	antarahitā, vijjamānāpi me hatthapādā hatthapādakiccaṃ na karonti, jarāyamhi aparimuttatāya	685	
PA_atk-s02_03a:685_3	ediso jāto. Na kho panāhameva, tumhepi jarāya aparimuttāva. Yatheva hi mayhaṃ, evaṃ	685	
PA_atk-s02_03a:685_4	tumhākampi jarā āgamissati, iti tassā pure āgamanāva kalyāṇaṃ karothā”ti. Tenesa devadūto nāma jāto.	685	
PA_atk-s02_03a:686_0	Tatiyaṃ devadūtanti etthāpi gilānasatto atthato eva vadati nāma – “passatha, bho,	686	
PA_atk-s02_03a:686_1	ahampi tumhe viya nirogo ahosiṃ, somhi etarahi byādhinā abhihato sake muttakarīse	686	
PA_atk-s02_03a:686_2	palipanno, uṭṭhātumpi na sakkomi, vijjamānāpi me hatthapādā hatthapādakiccaṃ na karonti,	686	
PA_atk-s02_03a:686_3	byādhitomhi aparimuttatāya ediso jāto. Na kho panāhameva, tumhepi byādhito aparimuttāva.	686	
PA_atk-s02_03a:686_4	Yatheva hi mayhaṃ, evaṃ tumhākaṃ byādhi āgamissati, iti tassa pure āgamanāva kalyāṇaṃ	686	
PA_atk-s02_03a:686_5	karothā”ti. Tenesa devadūto nāma jāto.	686	
PA_atk-s02_03a:687_0	265. Catutthaṃ devadūtanti ettha pana kammakāraṇā vā devadūtāti kātabbā kammakāraṇikā	687	
PA_atk-s02_03a:687_1	vā. Tattha pana kammakāraṇapakkhe bāttiṃsa tāva kammakāraṇā atthato evaṃ vadanti	687	
PA_atk-s02_03a:687_2	nāma – “mayaṃ nibbattamānā na rukkhe vā pāsāṇe vā nibbattāma, tumhādisānaṃ sarīre	687	
PA_atk-s02_03a:687_3	nibbattāma, iti amhākaṃ pure nibbattitova kalyāṇaṃ karothā”ti. Tenete devadūtā nāma	687	
PA_atk-s02_03a:687_4	jātā. Kammakāraṇikāpi atthato evaṃ vadanti nāma – “mayaṃ dvattiṃsa kammakāraṇā karontā	687	
PA_atk-s02_03a:687_5	na rukkhādīsu karoma, tumhādisesu sattesuyeva karoma, iti amhākaṃ tumhesu pure kammakāraṇākaraṇatova	687	
PA_atk-s02_03a:687_6	kalyāṇaṃ karothā”ti. Tenetepi devadūtā nāma jātā.	687	
PA_atk-s02_03a:688_0	266. Pañcamaṃ devadūtanti ettha matakasatto atthato evaṃ vadati nāma – “passatha	688	
PA_atk-s02_03a:688_1	bho maṃ āmakasusāne chaḍḍitaṃ uddhumātakādibhāvaṃ pattaṃ, maraṇatomhi aparimuttatāya	688	
PA_atk-s02_03a:688_2	ediso jāto. Na kho panāhameva, tumhepi maraṇato aparimuttāva. Yatheva hi mayhaṃ,	688	
PA_atk-s02_03a:688_3	evaṃ tumhākampi maraṇaṃ āgamissati, iti tassa pure āgamanāva kalyāṇaṃ karothā”ti.	688	
PA_atk-s02_03a:688_4	Tenesa devadūto nāma jāto.	688	
PA_atk-s02_03a:689_0	Imaṃ pana devadūtānuyogaṃ ko labhati, ko na labhatīti? Yena tāva bahuṃ pāpaṃ kataṃ,	689	
PA_atk-s02_03a:689_1	so gantvā niraye nibbattatiyeva. Yena pana parittaṃ pāpakammaṃ kataṃ, so labhati.	689	
PA_atk-s02_03a:689_2	Yathā hi sabhaṇḍaṃ coraṃ gahetvā kattabbameva karonti, na vinicchinanti. Anuvijjitvā	689	
PA_atk-s02_03a:689_3	gahitaṃ pana vinicchayaṭṭhānaṃ nayanti, so vinicchayaṃ labhati. Evaṃsampadametaṃ.	689	
PA_atk-s02_03a:689_4	Parittapāpakammā hi attano dhammatāyapi saranti, sāriyamānāpi saranti.	689	
PA_atk-s02_03a:690_0	Tattha dīghajayantadamiḷo nāma attano dhammatāya sari. So kira damiḷo sumanagirivihāre	690	
PA_atk-s02_03a:690_1	ākāsacetiyaṃ rattapaṭena pūjesi. Atha niraye ussadasāmante nibbatto aggijālasaddaṃ	690	
PA_atk-s02_03a:690_2	sutvāva attano pūjitapaṭaṃ anussari, so gantvā sagge nibbatto. Aparopi puttassa daharabhikkhuno	690	
PA_atk-s02_03a:690_3	khalisāṭakaṃ dento pādamūle ṭhapesi, maraṇakālamhi paṭapaṭāti sadde nimittaṃ gaṇhi,	690	
PA_atk-s02_03a:690_4	sopi ussadasāmante nibbatto jālasaddena taṃ sāṭakaṃ anussaritvā sagge nibbatto. Evaṃ	690	
PA_atk-s02_03a:690_5	tāva attano dhammatāya kusalaṃ kammaṃ saritvā sagge nibbattatīti.	690	
PA_atk-s02_03a:691_0	Attano dhammatāya asarante pana pañca devadūte pucchati. Tattha koci paṭhamena devadūtena	691	
PA_atk-s02_03a:691_1	sarati, koci dutiyādīhi. Yo pana pañcahipi na sarati, taṃ yamo rājā sayaṃ sāreti.	691	
PA_atk-s02_03a:691_2	Eko kira amacco sumanapupphakumbhena mahācetiyaṃ pūjetvā yamassa pattiṃ adāsi, taṃ	691	
PA_atk-s02_03a:691_3	akusalakammena niraye nibbattaṃ yamassa santikaṃ nayiṃsu. Tasmiṃ pañcahipi devadūtehi	691	
PA_atk-s02_03a:691_4	kusale asarante yamo sayaṃ olokento disvā – “nanu tvaṃ mahācetiyaṃ sumanapupphakumbhena	691	
PA_atk-s02_03a:691_5	pūjetvā mayhaṃ pattiṃ adāsī”ti sāresi, so tasmiṃ kāle saritvā devalokaṃ gato. Yamo	691	
PA_atk-s02_03a:691_6	pana sayaṃ oloketvāpi apassanto – “mahādukkhaṃ nāma anubhavissati ayaṃ satto”ti tuṇhī hoti.	691	
PA_atk-s02_03a:692_0	267. Mahānirayeti avīcimahānirayamhi. Kiṃ panassa pamāṇaṃ? Abbhantaraṃ āyāmena ca	692	
PA_atk-s02_03a:692_1	vitthārena ca yojanasataṃ hoti. Lohapathavī lohachadanaṃ ekekā ca bhitti navanavayojanikā	692	
PA_atk-s02_03a:692_2	hoti. Puratthimāya bhittiyā acci uṭṭhitā pacchimaṃ bhittiṃ gahetvā taṃ vinivijjhitvā	692	
PA_atk-s02_03a:692_3	parato yojanasataṃ gacchati. Sesadisāsupi eseva nayo. Iti jālapariyantavasena āyāmavitthārato	692	
PA_atk-s02_03a:692_4	aṭṭhārasayojanādhikāni tīṇi yojanasatāni, parikkhepato pana navayojanasatāni catupaṇṇāsayojanāni,	692	
PA_atk-s02_03a:692_5	samantā pana ussadehi saddhiṃ dasayojanasahassaṃ hoti.	692	
PA_atk-s02_03a:693_0	268. Ubbhataṃ tādisameva hotīti ettha akkantapadaṃ yāva aṭṭhito daḷhaṃ uddharitumeva	693	
PA_atk-s02_03a:693_1	na sakkā. Ayaṃ panettha attho – heṭṭhato paṭṭhāya ḍayhati, uparito paṭṭhāya jhāyati,	693	
PA_atk-s02_03a:693_2	iti akkamanakāle ḍayhamānaṃ paññāyati, uddharaṇakāle tādisameva, tasmā evaṃ vuttaṃ.	693	
PA_atk-s02_03a:693_3	Bahusampattoti bahūni vassasatavassasahassāni sampatto.	693	
PA_atk-s02_03a:694_0	Kasmā panesa narako avīcīti saṅkhaṃ gatoti. Vīci nāma antaraṃ vuccati, tattha ca	694	
PA_atk-s02_03a:694_1	aggijālānaṃ vā sattānaṃ vā dukkhassa vā antaraṃ natthi. Tasmā so avīcīti saṅkhaṃ	694	
PA_atk-s02_03a:694_2	gatoti. Tassa hi puratthimabhittito jālā uṭṭhitā saṃsibbamānā yojanasataṃ gantvā	694	
PA_atk-s02_03a:694_3	pacchimabhittiṃ vinivijjhitvā parato yojanasataṃ gacchati. Sesadisāsupi eseva nayo.	694	
PA_atk-s02_03a:695_0	Imesaṃ channaṃ jālānaṃ majjhe nibbatto devadatto, tassa yojanasatappamāṇo attabhāvo,	695	
PA_atk-s02_03a:695_1	dve pādā yāva gopphakā lohapathaviṃ paviṭṭhā, dve hatthā yāva maṇibandhā lohabhittiyo	695	
PA_atk-s02_03a:695_2	paviṭṭhā, sīsaṃ yāva bhamukaṭṭhito lohachadane paviṭṭhaṃ, adhobhāgena ekaṃ lohasūlaṃ	695	
PA_atk-s02_03a:695_3	pavisitvā kāyaṃ vinivijjhantaṃ chadane paviṭṭhaṃ, pācīnabhittito nikkhantasūlaṃ hadayaṃ	695	
PA_atk-s02_03a:695_4	vinivijjhitvā pacchimabhittiṃ paviṭṭhaṃ, uttarabhittito nikkhantasūlaṃ phāsukā vinivijjhitvā	695	
PA_atk-s02_03a:695_5	dakkhiṇabhittiṃ paviṭṭhaṃ. Niccale tathāgatamhi aparaddhattā niccalova hutvā paccatīti	695	
PA_atk-s02_03a:695_6	kammasarikkhatāya ediso jāto. Evaṃ jālānaṃ nirantaratāya avīci nāma.	695	
PA_atk-s02_03a:696_0	Abbhantare panassa yojanasatike ṭhāne nāḷiyaṃ koṭṭetvā pūritapiṭṭhaṃ viya sattā nirantarā,	696	
PA_atk-s02_03a:696_1	“imasmiṃ ṭhāne satto atthi, imasmiṃ natthī”ti na vattabbaṃ, gacchantānaṃ ṭhitānaṃ	696	
PA_atk-s02_03a:696_2	nisinnānaṃ nipannānaṃ anto natthi, gacchante vā ṭhite vā nisinne vā nipanne vā aññamaññaṃ	696	
PA_atk-s02_03a:696_3	na bādhanti. Evaṃ sattānaṃ nirantaratāya avīci.	696	
PA_atk-s02_03a:697_0	Kāyadvāre pana cha upekkhāsahagatāni cittāni uppajjanti, ekaṃ dukkhasahagataṃ. Evaṃ	697	
PA_atk-s02_03a:697_1	santepi yathā jivhagge cha madhubindūni ṭhapetvā ekasmiṃ tambalohabindumhi ṭhapite	697	
PA_atk-s02_03a:697_2	anudahanabalavatāya tadeva paññāyati, itarāni abbohārikāni honti, evaṃ anudahanabalavatāya	697	
PA_atk-s02_03a:697_3	dukkhamevettha nirantaraṃ, itarāni abbohārikānīti. Evaṃ dukkhassa nirantaratāya avīci.	697	
PA_atk-s02_03a:698	269. Mahantoti yojanasatiko. So tattha patatīti eko pādo mahāniraye hoti, eko gūthaniraye nipatati. Sūcimukhāti sūcisadisamukhā, te hatthigīvappamāṇā ekadoṇikanāvāppamāṇā vā honti.	69	
PA_atk-s02_03a:699_0	Kukkulanirayoti yojanasatappamāṇova anto kūṭāgāramattavitaccitaaṅgārapuṇṇo ādittachārikanirayo,	699	
PA_atk-s02_03a:699_1	yattha patitapatitā kudrūsakarāsimhi khittaphālavāsisilādīni viya heṭṭhimatalameva gaṇhanti.	699	
PA_atk-s02_03a:700	Āropentīti ayadaṇḍehi pothentā āropenti. Tesaṃ ārohanakāle te kaṇṭakā adhomukhā honti, orohanakāle uddhaṃmukhā.	70	
PA_atk-s02_03a:701_0	Vāteritānīti kammamayena vātena calitāni. Hatthampi chindantīti phalake maṃsaṃ viya	701	
PA_atk-s02_03a:701_1	koṭṭayamānāni chindanti. Sace uṭṭhāya palāyati, ayopākāro samuṭṭhahitvā parikkhipati,	701	
PA_atk-s02_03a:701_2	heṭṭhā khuradhārā samuṭṭhāti.	701	
PA_atk-s02_03a:702_0	Khārodakā nadīti vetaraṇī nāma tambalohanadī. Tattha ayomayāni kharavālika-pokkharapattāni,	702	
PA_atk-s02_03a:702_1	heṭṭhā khuradhārā ubhosu tīresu vettalatā ca kusatiṇāni ca. So tattha dukkhā tibbā	702	
PA_atk-s02_03a:702_2	kharāti so tattha uddhañca adho ca vuyhamāno pokkharapattesu chijjati. Siṅghāṭakasaṇṭhānāya	702	
PA_atk-s02_03a:702_3	kharavālikāya kaṇṭakehi vijjhiyati, khuradhārāhi phāliyati, ubhosu tīresu kusatiṇehi	702	
PA_atk-s02_03a:702_4	vilekhati, vettalatāhi ākaḍḍhiyati, tikkhasattīhi phāliyati.	702	
PA_atk-s02_03a:703_0	270. Tattena ayosaṅkunāti tena jigacchitomhīti vutte mahantaṃ lohapacchiṃ lohaguḷānaṃ	703	
PA_atk-s02_03a:703_1	pūretvā taṃ upagacchanti, so lohaguḷabhāvaṃ ñatvā dante samphuseti, athassa te tattena	703	
PA_atk-s02_03a:703_2	ayosaṅkunā mukhaṃ vivaranti, tambalohadhārehi mahantena lohakaṭāhena tambalohaṃ upanetvā	703	
PA_atk-s02_03a:703_3	evamevaṃ karonti. Puna mahānirayeti evaṃ pañcavidhabandhanato paṭṭhāya yāva tambalohapānā	703	
PA_atk-s02_03a:703_4	tambalohapānato paṭṭhāya puna pañcavidhabandhanādīni kāretvā mahāniraye pakkhipanti.	703	
PA_atk-s02_03a:703_5	Tattha koci pañcavidhabandhaneneva muccati, koci dutiyena, koci tatiyena, koci tambalohapānena	703	
PA_atk-s02_03a:703_6	muccati, kamme pana aparikkhīṇe puna mahāniraye pakkhipanti.	703	
PA_atk-s02_03a:704_0	Idaṃ pana suttaṃ gaṇhanto eko daharabhikkhu, – “bhante, ettakaṃ dukkhamanubhavitasattaṃ	704	
PA_atk-s02_03a:704_1	punapi mahāniraye pakkhipantī”ti āha. Āma, āvuso, kamme aparikkhīṇe punappunaṃ evaṃ	704	
PA_atk-s02_03a:704_2	karontīti. Tiṭṭhatu, bhante, uddeso, kammaṭṭhānameva kathethāti kammaṭṭhānaṃ kathāpetvā	704	
PA_atk-s02_03a:704_3	sotāpanno hutvā āgamma uddesaṃ aggahesi. Aññesampi imasmiṃ padese uddesaṃ ṭhapetvā	704	
PA_atk-s02_03a:704_4	arahattaṃ pattānaṃ gaṇanā natthi. Sabbabuddhānañcetaṃ suttaṃ avijahitameva hoti.	704	
PA_atk-s02_03a:705_0	271. Hīnakāyūpagāti hīnakāyaṃ upagatā hutvā. Upādāneti taṇhādiṭṭhigahaṇe. Jātimaraṇasambhaveti	705	
PA_atk-s02_03a:705_1	jātiyā ca maraṇassa ca kāraṇabhūte. Anupādāti catūhi upādānehi anupādiyitvā. Jātimaraṇasaṅkhayeti	705	
PA_atk-s02_03a:705_2	jātimaraṇasaṅkhayasaṅkhāte nibbāne vimuccanti.	705	
PA_atk-s02_03a:706	Diṭṭhadhammābhinibbutāti diṭṭhadhamme imasmiṃyeva attabhāve sabbakilesanibbānena nibbutā. Sabbadukkhaṃ upaccagunti sabbadukkhātikkantā nāma honti.	70	
PA_atk-s02_03a:707	Papañcasūdaniyā majjhimanikāyaṭṭhakathāya	70	
PA_atk-s02_03a:708	Devadūtasuttavaṇṇanā niṭṭhitā.	70	
PA_atk-s02_03a:709	Tatiyavaggavaṇṇanā niṭṭhitā.	70	
PA_atk-s02_03a:710	4. Vibhaṅgavaggo	71	
PA_atk-s02_03a:711	1. Bhaddekarattasuttavaṇṇanā	71	
PA_atk-s02_03a:712	272. Evaṃ me sutanti bhaddekarattasuttaṃ. Tattha bhaddekarattassāti vipassanānuyogasamannāgatattā bhaddakassa ekarattassa. Uddesanti mātikaṃ. Vibhaṅganti vitthārabhājanīyaṃ.	71	
PA_atk-s02_03a:713_0	Atītanti atīte pañcakkhandhe. Nānvāgameyyāti taṇhādiṭṭhīhi nānugaccheyya. Nappaṭikaṅkheti	713	
PA_atk-s02_03a:713_1	taṇhādiṭṭhīhi na pattheyya. Yadatītanti idamettha kāraṇavacanaṃ. Yasmā yaṃ atītaṃ,	713	
PA_atk-s02_03a:713_2	taṃ pahīnaṃ niruddhaṃ atthaṅgataṃ, tasmā taṃ puna nānugaccheyya. Yasmā ca yaṃ anāgataṃ,	713	
PA_atk-s02_03a:713_3	taṃ appattaṃ ajātaṃ anibbattaṃ, tasmā tampi na pattheyya.	713	
PA_atk-s02_03a:714_0	Tattha tatthāti paccuppannampi dhammaṃ yattha yattheva uppanno, tattha tattheva ca	714	
PA_atk-s02_03a:714_1	naṃ aniccānupassanādīhi sattahi anupassanāhi yo vipassati araññādīsu vā tattha tattheva	714	
PA_atk-s02_03a:714_2	vipassati. Asaṃhīraṃ asaṃkuppanti idaṃ vipassanāpaṭivipassanādassanatthaṃ vuttaṃ.	714	
PA_atk-s02_03a:714_3	Vipassanā hi rāgādīhi na saṃhīrati na saṃkuppatīti asaṃhīraṃ asaṃkuppaṃ, taṃ anubrūhaye	714	
PA_atk-s02_03a:714_4	vaḍḍheyya, paṭivipasseyyāti vuttaṃ hoti. Atha vā nibbānaṃ rāgādīhi na saṃhīrati na	714	
PA_atk-s02_03a:714_5	saṃkuppatīti asaṃhīraṃ asaṃkuppaṃ. Taṃ vidvā paṇḍito bhikkhu anubrūhaye, punappunaṃ	714	
PA_atk-s02_03a:714_6	tadārammaṇaṃ taṃ taṃ phalasamāpattiṃ appento vaḍḍheyyāti attho.	714	
PA_atk-s02_03a:715_0	Tassa pana anubrūhantassa atthāya – ajjeva kiccamātappanti kilesānaṃ ātāpanaparitāpanena	715	
PA_atk-s02_03a:715_1	ātappanti laddhanāmaṃ vīriyaṃ ajjeva kātabbaṃ. Ko jaññā maraṇaṃ suveti sve jīvitaṃ	715	
PA_atk-s02_03a:715_2	vā maraṇaṃ vā ko jānāti. Ajjeva dānaṃ vā dassāmi, sīlaṃ vā rakkhissāmi, aññataraṃ	715	
PA_atk-s02_03a:715_3	vā pana kusalaṃ karissāmīti hi “ajja tāva papañco atthi, sve vā punadivase vā karissāmī”ti	715	
PA_atk-s02_03a:715_4	cittaṃ anuppādetvā ajjeva karissāmīti evaṃ vīriyaṃ kātabbanti dasseti. Mahāsenenāti	715	
PA_atk-s02_03a:715_5	aggivisasatthādīni anekāni maraṇakāraṇāni tassa senā, tāya mahatiyā senāya vasena	715	
PA_atk-s02_03a:715_6	mahāsenena evarūpena maccunā saddhiṃ “katipāhaṃ tāva āgamehi yāvāhaṃ buddhapūjādiṃ	715	
PA_atk-s02_03a:715_7	attano avassayakammaṃ karomī”ti. Evaṃ mittasanthavākārasaṅkhāto vā, “idaṃ sataṃ vā	715	
PA_atk-s02_03a:715_8	sahassaṃ vā gahetvā katipāhaṃ āgamehī”ti evaṃ lañjānuppadānasaṅkhāto vā, “imināhaṃ	715	
PA_atk-s02_03a:715_9	balarāsinā paṭibāhissāmī”ti evaṃ balarāsisaṅkhāto vā saṅgaro natthi. Saṅgaroti hi	715	
PA_atk-s02_03a:715_10	mittasanthavākāralañjānuppadānabalarāsīnaṃ nāmaṃ, tasmā ayamattho vutto.	7151	
PA_atk-s02_03a:716_0	Atanditanti analasaṃ uṭṭhāhakaṃ. Evaṃ paṭipannattā bhaddo ekaratto assāti bhaddekaratto.	716	
PA_atk-s02_03a:716_1	Iti taṃ evaṃ paṭipannapuggalaṃ “bhaddekaratto aya”nti. Rāgādīnaṃ santatāya santo	716	
PA_atk-s02_03a:716_2	buddhamuni ācikkhati.	716	
PA_atk-s02_03a:717_0	273. Evaṃrūpotiādīsu kāḷopi samāno indanīlamaṇivaṇṇo ahosinti evaṃ manuññarūpavaseneva	717	
PA_atk-s02_03a:717_1	evaṃrūpo ahosiṃ. Kusalasukhasomanassavedanāvaseneva evaṃvedano. Taṃsampayuttānaṃyeva	717	
PA_atk-s02_03a:717_2	saññādīnaṃ vasena evaṃsañño evaṃsaṅkhāro evaṃviññāṇo ahosiṃ atītamaddhānanti.	717	
PA_atk-s02_03a:718	Tattha nandiṃ samanvānetīti tesu rūpādīsu taṇhaṃ samanvāneti anupavatteti. Hīnarūpādivasena pana evaṃrūpo ahosiṃ…pe… evaṃviññāṇo ahosinti na maññati.	71	
PA_atk-s02_03a:719	Nandiṃ na samanvānetīti taṇhaṃ vā taṇhāsampayuttadiṭṭhiṃ vā nānupavattayati.	71	
PA_atk-s02_03a:720	274. Evaṃrūpo siyantiādīsupi taṃmanuññarūpādivaseneva taṇhādiṭṭhipavattasaṅkhātā nandisamanvānayanāva veditabbā.	72	
PA_atk-s02_03a:721_0	275. Kathañca, bhikkhave, paccuppannesu dhammesu saṃhīratīti idaṃ “paccuppannañca	721	
PA_atk-s02_03a:721_1	yo dhammaṃ, tattha tattha vipassati. Asaṃhīraṃ asaṃkuppa”nti uddesassa niddesatthaṃ	721	
PA_atk-s02_03a:721_2	vuttaṃ. Kāmañcettha “kathañca, bhikkhave, paccuppannaṃ dhammaṃ na vipassatī”tiādi	721	
PA_atk-s02_03a:721_3	vattabbaṃ siyā, yasmā pana asaṃhīrāti ca asaṃkuppāti ca vipassanā vuttā, tasmā tassā	721	
PA_atk-s02_03a:721_4	eva abhāvañca bhāvañca dassetuṃ saṃhīratīti mātikaṃ uddharitvā vitthāro vutto. Tattha	721	
PA_atk-s02_03a:721_5	saṃhīratīti vipassanāya abhāvato taṇhādiṭṭhīhi ākaḍḍhiyati. Na saṃhīratīti vipassanāya	721	
PA_atk-s02_03a:721_6	bhāvena taṇhādiṭṭhīhi nākaḍḍhiyati. Sesaṃ sabbattha uttānamevāti.	721	
PA_atk-s02_03a:722	Papañcasūdaniyā majjhimanikāyaṭṭhakathāya	72	
PA_atk-s02_03a:723	Bhaddekarattasuttavaṇṇanā niṭṭhitā.	72	
PA_atk-s02_03a:724	2. Ānandabhaddekarattasuttavaṇṇanā	72	
PA_atk-s02_03a:725	276. Evaṃ me sutanti ānandabhaddekarattasuttaṃ. Tattha paṭisallānā vuṭṭhitoti phalasamāpattito vuṭṭhito. Ko nu kho, bhikkhaveti jānantova kathāsamuṭṭhāpanatthaṃ pucchi.	72	
PA_atk-s02_03a:726	278. Sādhu sādhūti therassa sādhukāramadāsi. Sādhu kho tvanti parimaṇḍalehi padabyañjanehi parisuddhehi kathitattā desanaṃ pasaṃsanto āha. Sesaṃ sabbattha uttānamevāti.	72	
PA_atk-s02_03a:727	Papañcasūdaniyā majjhimanikāyaṭṭhakathāya	72	
PA_atk-s02_03a:728	Ānandabhaddekarattasuttavaṇṇanā niṭṭhitā.	72	
PA_atk-s02_03a:729	3. Mahākaccānabhaddekarattasuttavaṇṇanā	72	
PA_atk-s02_03a:730_0	279. Evaṃ me sutanti mahākaccānabhaddekarattasuttaṃ. Tattha tapodārāmeti tattodakassa	730	
PA_atk-s02_03a:730_1	rahadassa vasena evaṃladdhanāme ārāme. Vebhārapabbatassa kira heṭṭhā bhūmaṭṭhakanāgānaṃ	730	
PA_atk-s02_03a:730_2	pañcayojanasatikaṃ nāgabhavanaṃ devalokasadisaṃ maṇimayena talena ārāmauyyānehi ca	730	
PA_atk-s02_03a:730_3	samannāgataṃ, tattha nāgānaṃ kīḷanaṭṭhāne mahāudakarahado, tato tapodā nāma nadī	730	
PA_atk-s02_03a:730_4	sandati kuthitā uṇhodakā. Kasmā panesā edisā jātā? Rājagahaṃ kira parivāretvā mahā	730	
PA_atk-s02_03a:730_5	petaloko, tattha dvinnaṃ mahālohakumbhinirayānaṃ antarena ayaṃ tapodā āgacchati,	730	
PA_atk-s02_03a:730_6	tasmā sā kuthitā sandati. Vuttampi cetaṃ – “yatāyaṃ, bhikkhave, tapodā sandati, so	730	
PA_atk-s02_03a:730_7	daho acchodako sītodako sātodako setodako suppatittho ramaṇīyo pahūtamacchakacchapo,	730	
PA_atk-s02_03a:730_8	cakkamattāni ca padumāni pupphanti. Apicāyaṃ, bhikkhave, tapodā dvinnaṃ mahānirayānaṃ	730	
PA_atk-s02_03a:730_9	antarikāya āgacchati, tenāyaṃ tapodā kuthitā sandatī”ti. Imassa pana ārāmassa abhisammukhaṭṭhāne	730	
PA_atk-s02_03a:730_10	tato mahāudakarahado jāto, tassa nāmavasenāyaṃ vihāro tapodārāmoti vuccati.	7301	
PA_atk-s02_03a:731_0	280. Samiddhīti tassa kira therassa attabhāvo samiddho abhirūpo pāsādiko, tasmā samiddhitveva	731	
PA_atk-s02_03a:731_1	saṅkhaṃ gato. Ādibrahmacariyakoti maggabrahmacariyassa ādi pubbabhāgappaṭipattibhūto.	731	
PA_atk-s02_03a:731_2	Idaṃ vatvāna sugato uṭṭhāyāsanāti madhupiṇḍikasutte vuttanayeneva vitthāretabbaṃ.	731	
PA_atk-s02_03a:732_0	282. Iti me cakkhunti imasmiṃ kira sutte bhagavā dvādasāyatanavaseneva mātikaṃ ṭhapesi.	732	
PA_atk-s02_03a:732_1	Theropi “bhagavatā heṭṭhā dvīsu, upari catutthe cāti imesu tīsu suttesu pañcakkhandhavasena	732	
PA_atk-s02_03a:732_2	mātikā ca vibhaṅgo ca kato, idha pana dvādasāyatanavaseneva vibhajanatthaṃ mātikā	732	
PA_atk-s02_03a:732_3	ṭhapitā”ti nayaṃ paṭilabhitvā evamāha. Imaṃ pana nayaṃ labhantena therena bhāriyaṃ	732	
PA_atk-s02_03a:732_4	kataṃ, apade padaṃ dassitaṃ, ākāse padaṃ kataṃ, tena naṃ bhagavā imameva suttaṃ sandhāya	732	
PA_atk-s02_03a:732_5	– “etadaggaṃ, bhikkhave, mama sāvakānaṃ bhikkhūnaṃ saṃkhittena bhāsitassa vitthārena	732	
PA_atk-s02_03a:732_6	atthaṃ vibhajantānaṃ yadidaṃ mahākaccāno”ti etadagge ṭhapesi. Ettha pana cakkhūti	732	
PA_atk-s02_03a:732_7	cakkhupasādo. Rūpāti catusamuṭṭhānikarūpā. Iminā nayena sesāyatanānipi veditabbāni.	732	
PA_atk-s02_03a:732_8	Viññāṇanti nikantiviññāṇaṃ. Tadabhinandatīti taṃ cakkhuñceva rūpañca taṇhādiṭṭhivasena	732	
PA_atk-s02_03a:732_9	abhinandati. Anvāgametīti taṇhādiṭṭhīhi anugacchati.	732	
PA_atk-s02_03a:733	Iti me mano ahosi atītamaddhānaṃ iti dhammāti ettha pana manoti bhavaṅgacittaṃ. Dhammāti tebhūmakadhammārammaṇaṃ.	73	
PA_atk-s02_03a:734	283. Paṇidahatīti patthanāvasena ṭhapesi. Paṇidhānapaccayāti patthanāṭṭhapanakāraṇā. Sesaṃ sabbattha uttānamevāti.	73	
PA_atk-s02_03a:735	Papañcasūdaniyā majjhimanikāyaṭṭhakathāya	73	
PA_atk-s02_03a:736	Mahākaccānabhaddekarattasuttavaṇṇanā niṭṭhitā.	73	
PA_atk-s02_03a:737	4. Lomasakaṅgiyabhaddekarattasuttavaṇṇanā	73	
PA_atk-s02_03a:738_0	286. Evaṃ me sutanti lomasakaṅgiyabhaddekarattasuttaṃ. Tattha lomasakaṅgiyoti aṅgathero	738	
PA_atk-s02_03a:738_1	kira nāmesa, kāyassa pana īsakalomasākāratāya lomasakaṅgiyoti pākaṭo jāto. Candano	738	
PA_atk-s02_03a:738_2	devaputtoti kassapasammāsambuddhakāle kiresa candano nāma upāsako aḍḍho mahaddhano	738	
PA_atk-s02_03a:738_3	tīṇi ratanāni catūhi paccayehi pūjetvā devaloke nibbatto, purimanāmena candano devaputtotveva	738	
PA_atk-s02_03a:738_4	saṅkhaṃ gato. Paṇḍukambalasilāyanti rattakambalasilāyaṃ. Tassā kira rattakambalasseva	738	
PA_atk-s02_03a:738_5	jayasumanapuppharāsi viya vaṇṇo, tasmā “paṇḍukambalasilā”ti vuccati.	738	
PA_atk-s02_03a:739_0	Kadā pana tattha bhagavā vihāsīti? Bodhipattito sattame saṃvacchare sāvatthiyaṃ āsāḷhīmāsapuṇṇamāya	739	
PA_atk-s02_03a:739_1	dvādasayojanāya parisāya majjhe yamakapāṭihāriyaṃ katvā oruyha kaṇḍambamūle paññattavarabuddhāsane	739	
PA_atk-s02_03a:739_2	nisīditvā dhammadesanāya mahājanaṃ mahāviduggato uddharitvā buddhā nāma yasmā pāṭihāriyaṃ	739	
PA_atk-s02_03a:739_3	katvā manussapathe na vasanti, tasmā passamānasseva tassa janassa padavīkkamaṃ katvā	739	
PA_atk-s02_03a:739_4	tāvatiṃsabhavane pāricchattakamūle paṇḍukambalasilāyaṃ vassaṃ upagato, tasmiṃ samaye vihāsi.	739	
PA_atk-s02_03a:740_0	Tatra bhagavāti tatra viharanto bhagavā yebhuyyena dasahi cakkavāḷasahassehi sannipatitāhi	740	
PA_atk-s02_03a:740_1	devatāhi parivuto mātaraṃ kāyasakkhiṃ katvā abhidhammapiṭakaṃ kathento gambhīraṃ	740	
PA_atk-s02_03a:740_2	nipuṇaṃ tilakkhaṇāhataṃ rūpārūpaparicchedakathaṃ paṭivijjhituṃ asakkontānaṃ devānaṃ	740	
PA_atk-s02_03a:740_3	saṃvegajananatthaṃ antarantarā bhaddekarattassa uddesañca vibhaṅgañca abhāsi. Tatrāyaṃ	740	
PA_atk-s02_03a:740_4	devaputto uggaṇhanto imā gāthā saddhiṃ vibhaṅgena uggaṇhi, devattassa pana pamādādhiṭṭhānattā	740	
PA_atk-s02_03a:740_5	dibbehi ārammaṇehi nippīḷiyamāno anupubbena suttaṃ sammuṭṭho gāthāmattameva dhāresi.	740	
PA_atk-s02_03a:740_6	Tenāha “evaṃ kho ahaṃ bhikkhu dhāremi bhaddekarattiyo gāthā”ti.	740	
PA_atk-s02_03a:741	Uggaṇhāhi tvantiādīsu tuṇhībhūto nisīditvā suṇanto uggaṇhāti nāma, vācāya sajjhāyaṃ karonto pariyāpuṇāti nāma, aññesaṃ vācento dhāreti nāma. Sesamettha uttānamevāti.	74	
PA_atk-s02_03a:742	Papañcasūdaniyā majjhimanikāyaṭṭhakathāya	74	
PA_atk-s02_03a:743	Lomasakaṅgiyabhaddekarattasuttavaṇṇanā niṭṭhitā.	74	
PA_atk-s02_03a:744	5. Cūḷakammavibhaṅgasuttavaṇṇanā	74	
PA_atk-s02_03a:745_0	289. Evaṃ me sutanti cūḷakammavibhaṅgasuttaṃ. Tattha subhoti so kira dassanīyo ahosi	745	
PA_atk-s02_03a:745_1	pāsādiko, tenassa aṅgasubhatāya subhotveva nāmaṃ akaṃsu. Māṇavoti pana taṃ taruṇakāle	745	
PA_atk-s02_03a:745_2	vohariṃsu, so mahallakakālepi teneva vohārena vohariyati. Todeyyaputtoti todeyyassa	745	
PA_atk-s02_03a:745_3	nāma pasenadirañño purohitabrāhmaṇassa putto. So kira sāvatthiyā avidūre tudigāmo	745	
PA_atk-s02_03a:745_4	nāma atthi, tassa adhipatittā todeyyoti saṅkhaṃ gato. Mahādhano pana hoti sattāsītikoṭivibhavo	745	
PA_atk-s02_03a:745_5	paramamaccharī, “dadato bhogānaṃ aparikkhayo nāma natthī”ti cintetvā kassaci kiñci	745	
PA_atk-s02_03a:745_6	na deti. Vuttampi cetaṃ –	745	
PA_atk-s02_03a:746	“Añjanānaṃ khayaṃ disvā, vammikānañca sañcayaṃ;	74	
PA_atk-s02_03a:747	Madhūnañca samāhāraṃ, paṇḍito gharamāvase”ti.	74	
PA_atk-s02_03a:748_0	Evaṃ adānameva sikkhāpesi. Dhuravihāre vasato sammāsambuddhassa yāguuḷuṅgamattaṃ	748	
PA_atk-s02_03a:748_1	vā bhattakaṭacchumattaṃ vā adatvā dhanalobhena kālaṃ katvā tasmiṃyeva ghare sunakho	748	
PA_atk-s02_03a:748_2	hutvā nibbatto. Subho taṃ sunakhaṃ ativiya piyāyati, attano bhuñjanakabhattaṃyeva	748	
PA_atk-s02_03a:748_3	bhojeti, ukkhipitvā varasayane sayāpeti. Atha bhagavā ekadivasaṃ paccūsasamaye lokaṃ	748	
PA_atk-s02_03a:748_4	volokento taṃ sunakhaṃ disvā – “todeyyabrāhmaṇo dhanalobhena attanova ghare sunakho	748	
PA_atk-s02_03a:748_5	hutvā nibbatto, ajja mayi subhassa gharaṃ gate maṃ disvā sunakho bhukkāraṃ karissati,	748	
PA_atk-s02_03a:748_6	athassāhaṃ ekaṃ vacanaṃ vakkhāmi, so ‘jānāti maṃ samaṇo gotamo’ti gantvā uddhanaṭṭhāne	748	
PA_atk-s02_03a:748_7	nipajjissati. Tatonidānaṃ subhassa mayā saddhiṃ eko kathāsallāpo bhavissati, so dhammaṃ	748	
PA_atk-s02_03a:748_8	sutvā saraṇesu patiṭṭhahissati, sunakho pana kālaṃ katvā niraye nibbattissatī”ti	748	
PA_atk-s02_03a:748_9	imaṃ māṇavassa saraṇesu patiṭṭhānabhāvaṃ ñatvā bhagavā taṃ divasaṃ sarīrapaṭijagganaṃ	748	
PA_atk-s02_03a:748_10	katvā ekakova gāmaṃ pavisitvā nikkhante māṇave taṃ gharaṃ piṇḍāya pāvisi.	7481	
PA_atk-s02_03a:749_0	Sunakho bhagavantaṃ disvā bhukkāraṃ karonto bhagavato samīpaṃ gato. Tato naṃ bhagavā	749	
PA_atk-s02_03a:749_1	etadavoca – “todeyya tvaṃ pubbepi maṃ bho bhoti paribhavitvā sunakho jāto, idānipi	749	
PA_atk-s02_03a:749_2	bhukkāraṃ katvā avīciṃ gamissasī”ti. Sunakho taṃ sutvā – “jānāti maṃ samaṇo gotamo”ti	749	
PA_atk-s02_03a:749_3	vippaṭisārī hutvā gīvaṃ onāmetvā uddhanantare chārikāyaṃ nipanno. Manussā ukkhipitvā	749	
PA_atk-s02_03a:749_4	sayane sayāpetuṃ nāsakkhiṃsu. Subho āgantvā – “kenāyaṃ sunakho sayanā oropito”ti	749	
PA_atk-s02_03a:749_5	āha. Manussā na kenacīti vatvā taṃ pavattiṃ ārocesuṃ. Māṇavo sutvā – “mama pitā brahmaloke	749	
PA_atk-s02_03a:749_6	nibbatto, todeyyo nāma sunakho natthi. Samaṇo pana gotamo pitaraṃ sunakhaṃ karoti,	749	
PA_atk-s02_03a:749_7	yaṃkiñci esa mukhāruḷhaṃ bhāsatī”ti kujjhitvā bhagavantaṃ musāvādena niggahetukāmo	749	
PA_atk-s02_03a:749_8	vihāraṃ gantvā taṃ pavattiṃ pucchi.	749	
PA_atk-s02_03a:750_0	Bhagavāpi tassa tatheva vatvā avisaṃvādanatthaṃ āha – “atthi pana te māṇava pitarā	750	
PA_atk-s02_03a:750_1	anakkhātaṃ dhana”nti. Atthi, bho gotama, satasahassagghanikā suvaṇṇamālā satasahassagghanikā	750	
PA_atk-s02_03a:750_2	suvaṇṇapādukā satasahassagghanikā suvaṇṇapāti satasahassañca kahāpaṇanti. Gaccha	750	
PA_atk-s02_03a:750_3	taṃ sunakhaṃ appodakapāyāsaṃ bhojāpetvā sayane āropetvā īsakaṃ niddaṃ okkantakāle	750	
PA_atk-s02_03a:750_4	puccha, sabbaṃ te ācikkhissati. Atha naṃ jāneyyāsi “pitā me eso”ti. Māṇavo – “sace	750	
PA_atk-s02_03a:750_5	saccaṃ bhavissati, dhanaṃ lacchāmi, no ce, samaṇaṃ gotamaṃ musāvādena niggaṇhissāmī”ti	750	
PA_atk-s02_03a:750_6	dvīhipi kāraṇehi tuṭṭho gantvā tathā akāsi. Sunakho – “ñātomhi iminā”ti roditvā huṃ	750	
PA_atk-s02_03a:750_7	hunti karonto dhananidhānaṭṭhānaṃ gantvā pādena pathaviṃ khaṇitvā saññaṃ adāsi, māṇavo	750	
PA_atk-s02_03a:750_8	dhanaṃ gahetvā – “bhavapaṭicchannaṃ nāma evaṃ sukhumaṃ paṭisandhiantaraṃ pākaṭaṃ	750	
PA_atk-s02_03a:750_9	samaṇassa gotamassa, addhā esa sabbaññū”ti bhagavati pasannacitto cuddasa pañhe abhisaṅkhari.	750	
PA_atk-s02_03a:750_10	Aṅgavijjāpāṭhako kiresa, tenassa etadahosi – “idaṃ dhammapaṇṇākāraṃ gahetvā samaṇaṃ	7501	
PA_atk-s02_03a:750_11	gotamaṃ pañhe pucchissāmī”ti dutiyagamanena yena bhagavā tenupasaṅkami, tena puṭṭhapañhe	7501	
PA_atk-s02_03a:750_12	pana bhagavā ekappahāreneva vissajjento kammassakātiādimāha.	7501	
PA_atk-s02_03a:751_0	Tattha kammaṃ etesaṃ sakaṃ attano bhaṇḍakanti kammassakā. Kammassa dāyādāti kammadāyādā,	751	
PA_atk-s02_03a:751_1	kammaṃ etesaṃ dāyajjaṃ bhaṇḍakanti attho. Kammaṃ etesaṃ yoni kāraṇanti kammayonī.	751	
PA_atk-s02_03a:751_2	Kammaṃ etesaṃ bandhūti kammabandhū, kammañātakāti attho. Kammaṃ etesaṃ paṭisaraṇaṃ	751	
PA_atk-s02_03a:751_3	patiṭṭhāti kammapaṭisaraṇā. Yadidaṃ hīnappaṇītatāyāti yaṃ idaṃ “tvaṃ hīno bhava,	751	
PA_atk-s02_03a:751_4	tvaṃ paṇīto, tvaṃ appāyuko, tvaṃ dīghāyuko…pe… tvaṃ duppañño bhava, tvaṃ paññavā”ti	751	
PA_atk-s02_03a:751_5	evaṃ hīnappaṇītatāya vibhajanaṃ, taṃ na añño koci karoti, kammameva evaṃ satte vibhajatīti	751	
PA_atk-s02_03a:751_6	attho. Na māṇavo kathitassa atthaṃ sañjānāsi, ghanadussapaṭṭenassa mukhaṃ bandhitvā	751	
PA_atk-s02_03a:751_7	madhuraṃ purato ṭhapitaṃ viya ahosi. Mānanissito kiresa paṇḍitamānī, attanā samaṃ	751	
PA_atk-s02_03a:751_8	na passati. Athassa “kiṃ samaṇo gotamo katheti, yamahaṃ jānāmi, tadeva kathetīti	751	
PA_atk-s02_03a:751_9	ayaṃ māno mā ahosī”ti mānabhañjanatthaṃ bhagavā “āditova duppaṭivijjhaṃ katvā kathessāmi,	751	
PA_atk-s02_03a:751_10	tato ‘nāhaṃ bho gotama jānāmi, vitthārena me pākaṭaṃ katvā kathethā’ti maṃ yācissati,	7511	
PA_atk-s02_03a:751_11	athassāhaṃ yācitakāle kathessāmi, evañcassa sātthakaṃ bhavissatī”ti duppaṭivijjhaṃ katvā kathesi.	7511	
PA_atk-s02_03a:752	Idāni so attano appaṭividdhabhāvaṃ pakāsento na kho ahantiādimāha.	75	
PA_atk-s02_03a:753_0	290. Samattenāti paripuṇṇena. Samādinnenāti gahitena parāmaṭṭhena. Appāyukasaṃvattanikā	753	
PA_atk-s02_03a:753_1	esā, māṇava, paṭipadā yadidaṃ pāṇātipātīti yaṃ idaṃ pāṇātipātakammaṃ, esā appāyukasaṃvattanikā paṭipadāti.	753	
PA_atk-s02_03a:754_0	Kathaṃ panesā appāyukataṃ karoti? Cattāri hi kammāni upapīḷakaṃ upacchedakaṃ janakaṃ	754	
PA_atk-s02_03a:754_1	upatthambhakanti. Balavakammena hi nibbattaṃ pavatte upapīḷakaṃ āgantvā atthato evaṃ	754	
PA_atk-s02_03a:754_2	vadati nāma – “sacāhaṃ paṭhamataraṃ jāneyyaṃ, na te idha nibbattituṃ dadeyyaṃ, catūsuyeva	754	
PA_atk-s02_03a:754_3	taṃ apāyesu nibbattāpeyyaṃ. Hotu, tvaṃ yattha katthaci nibbatta, ahaṃ upapīḷakakammaṃ	754	
PA_atk-s02_03a:754_4	nāma taṃ pīḷetvā nirojaṃ niyūsaṃ kasaṭaṃ karissāmī”ti. Tato paṭṭhāya taṃ tādisaṃ	754	
PA_atk-s02_03a:754_5	karoti. Kiṃ karoti? Parissayaṃ upaneti, bhoge vināseti.	754	
PA_atk-s02_03a:755_0	Tattha dārakassa mātukucchiyaṃ nibbattakālato paṭṭhāya mātu assādo vā sukhaṃ vā na	755	
PA_atk-s02_03a:755_1	hoti, mātāpitūnaṃ pīḷāva uppajjati. Evaṃ parissayaṃ upaneti. Dārakassa pana mātukucchimhi	755	
PA_atk-s02_03a:755_2	nibbattakālato paṭṭhāya gehe bhogā udakaṃ patvā loṇaṃ viya rājādīnaṃ vasena nassanti,	755	
PA_atk-s02_03a:755_3	kumbhadohanadhenuyo khīraṃ na denti, sūratā goṇā caṇḍā honti, kāṇā honti, khujjā	755	
PA_atk-s02_03a:755_4	honti, gomaṇḍale rogo patati, dāsādayo vacanaṃ na karonti, vāpitaṃ sassaṃ na jāyati,	755	
PA_atk-s02_03a:755_5	gehagataṃ gehe, araññagataṃ araññe nassati, anupubbena ghāsacchādanamattaṃ dullabhaṃ	755	
PA_atk-s02_03a:755_6	hoti, gabbhaparihāro na hoti, vijātakāle mātuthaññaṃ chijjati, dārako parihāraṃ alabhanto	755	
PA_atk-s02_03a:755_7	pīḷito nirojo niyūso kasaṭo hoti, idaṃ upapīḷakakammaṃ nāma.	755	
PA_atk-s02_03a:756_0	Dīghāyukakammena pana nibbattassa upacchedakakammaṃ āgantvā āyuṃ chindati. Yathā	756	
PA_atk-s02_03a:756_1	hi puriso aṭṭhusabhagamanaṃ katvā saraṃ khipeyya tamañño dhanuto vimuttamattaṃ muggarena	756	
PA_atk-s02_03a:756_2	paharitvā tattheva pāteyya, evaṃ dīghāyukakammena nibbattassa upacchedakakammaṃ āyuṃ	756	
PA_atk-s02_03a:756_3	chindati. Kiṃ karoti? Corānaṃ aṭaviṃ paveseti, vāḷamacchodakaṃ otāreti, aññataraṃ	756	
PA_atk-s02_03a:756_4	vā pana saparissayaṭṭhānaṃ upaneti, idaṃ upacchedakakammaṃ nāma, “upaghātaka”ntipi etasseva nāmaṃ.	756	
PA_atk-s02_03a:757	Paṭisandhinibbattakaṃ pana kammaṃ janakakammaṃ nāma. Appabhogakulādīsu nibbattassa bhogasampadādikaraṇena upatthambhakakammaṃ upatthambhakakammaṃ nāma.	75	
PA_atk-s02_03a:758_0	Imesu catūsu purimāni dve akusalāneva, janakaṃ kusalampi akusalampi, upatthambhakaṃ	758	
PA_atk-s02_03a:758_1	kusalameva. Tattha pāṇātipātakammaṃ upacchedakakammena appāyukasaṃvattanikaṃ hoti.	758	
PA_atk-s02_03a:758_2	Pāṇātipātinā vā kataṃ kusalakammaṃ uḷāraṃ na hoti, dīghāyukapaṭisandhiṃ janetuṃ na	758	
PA_atk-s02_03a:758_3	sakkoti. Evaṃ pāṇātipāto appāyukasaṃvattaniko hoti. Paṭisandhimeva vā niyāmetvā appāyukaṃ	758	
PA_atk-s02_03a:758_4	karoti, sanniṭṭhānacetanāya vā niraye nibbattati, pubbāparacetanāhi vuttanayena appāyuko hoti.	758	
PA_atk-s02_03a:759_0	Dīghāyukasaṃvattanikā esā māṇava paṭipadāti ettha parittakammenapi nibbattaṃ pavatte	759	
PA_atk-s02_03a:759_1	etaṃ pāṇātipātā viratikammaṃ āgantvā atthato evaṃ vadati nāma – “sacāhaṃ paṭhamataraṃ	759	
PA_atk-s02_03a:759_2	jāneyyaṃ, na te idha nibbattituṃ dadeyyaṃ, devalokeyeva taṃ nibbattāpeyyaṃ. Hotu,	759	
PA_atk-s02_03a:759_3	tvaṃ yattha katthaci nibbatti, ahaṃ upatthambhakakammaṃ nāma thambhaṃ te karissāmī”ti	759	
PA_atk-s02_03a:759_4	upatthambhaṃ karoti. Kiṃ karoti? Parissayaṃ nāseti, bhoge uppādeti.	759	
PA_atk-s02_03a:760_0	Tattha dārakassa mātukucchiyaṃ nibbattakālato paṭṭhāya mātāpitūnaṃ sukhameva sātameva	760	
PA_atk-s02_03a:760_1	hoti. Yepi pakatiyā manussāmanussaparissayā honti, te sabbe apagacchanti. Evaṃ parissayaṃ	760	
PA_atk-s02_03a:760_2	nāseti. Dārakassa pana mātukucchimhi nibbattakālato paṭṭhāya gehe bhogānaṃ pamāṇaṃ	760	
PA_atk-s02_03a:760_3	na hoti, nidhikumbhiyo puratopi pacchatopi gehaṃ pavaṭṭamānā pavisanti. Mātāpitaro	760	
PA_atk-s02_03a:760_4	parehi ṭhapitadhanassāpi sammukhībhāvaṃ gacchanti. Dhenuyo bahukhīrā honti, goṇā	760	
PA_atk-s02_03a:760_5	sukhasīlā honti, vappaṭṭhāne sassāni sampajjanti. Vaḍḍhiyā vā sampayuttaṃ, tāvakālikaṃ	760	
PA_atk-s02_03a:760_6	vā dinnaṃ dhanaṃ acoditā sayameva āharitvā denti, dāsādayo suvacā honti, kammantā	760	
PA_atk-s02_03a:760_7	na parihāyanti. Dārako gabbhato paṭṭhāya parihāraṃ labhati, komārikavejjā sannihitāva	760	
PA_atk-s02_03a:760_8	honti. Gahapatikule jāto seṭṭhiṭṭhānaṃ, amaccakulādīsu jāto senāpatiṭṭhānādīni labhati.	760	
PA_atk-s02_03a:760_9	Evaṃ bhoge uppādeti. So aparissayo sabhogo ciraṃ jīvatīti. Evaṃ apāṇātipātakammaṃ	760	
PA_atk-s02_03a:760_10	dīghāyukasaṃvattanikaṃ hoti.	7601	
PA_atk-s02_03a:761_0	Apāṇātipātinā vā kataṃ aññampi kusalaṃ uḷāraṃ hoti, dīghāyukapaṭisandhiṃ janetuṃ	761	
PA_atk-s02_03a:761_1	sakkoti, evampi dīghāyukasaṃvattanikaṃ hoti. Paṭisandhimeva vā niyāmetvā dīghāyukaṃ	761	
PA_atk-s02_03a:761_2	karoti. Sanniṭṭhānacetanāya vā devaloke nibbattati, pubbāparacetanāhi vuttanayena	761	
PA_atk-s02_03a:761_3	dīghāyuko hoti. Iminā nayena sabbapañhavissajjanesu attho veditabbo.	761	
PA_atk-s02_03a:762_0	Viheṭhanakammādīnipi hi pavatte āgantvā atthato tatheva vadamānāni viya upapīḷanena	762	
PA_atk-s02_03a:762_1	nibbhogataṃ āpādetvā paṭijagganaṃ alabhantassa roguppādanādīhi vā, viheṭhakādīhi	762	
PA_atk-s02_03a:762_2	katassa kusalassa anuḷāratāya vā, āditova paṭisandhiniyāmanena vā, vuttanayeneva	762	
PA_atk-s02_03a:762_3	pubbāparacetanāvasena vā bahvābādhatādīni karonti, apāṇātipāto viya ca aviheṭhanādīnipi appābādhatādīnīti.	762	
PA_atk-s02_03a:763_0	293. Ettha pana issāmanakoti issāsampayuttacitto. Upadussatīti issāvaseneva upakkosanto	763	
PA_atk-s02_03a:763_1	dussati. Issaṃ bandhatīti yavakalāpaṃ bandhanto viya yathā na nassati evaṃ bandhitvā	763	
PA_atk-s02_03a:763_2	viya ṭhapeti. Appesakkhoti appaparivāro, rattiṃ khitto viya saro na paññāyati, ucchiṭṭhahattho	763	
PA_atk-s02_03a:763_3	nisīditvā udakadāyakampi na labhati.	763	
PA_atk-s02_03a:764	294. Na dātā hotīti macchariyavasena na dātā hoti. Tena kammenāti tena macchariyakammena.	76	
PA_atk-s02_03a:765_0	295. Abhivādetabbanti abhivādanārahaṃ buddhaṃ vā paccekabuddhaṃ vā ariyasāvakaṃ vā.	765	
PA_atk-s02_03a:765_1	Paccuṭṭhātabbādīsupi eseva nayo. Imasmiṃ pana pañhavissajjane upapīḷakaupatthambhakakammāni	765	
PA_atk-s02_03a:765_2	na gahetabbāni. Na hi pavatte nīcakulinaṃ vā uccākulinaṃ vā sakkā kātuṃ, paṭisandhimeva	765	
PA_atk-s02_03a:765_3	pana niyāmetvā nīcakuliyaṃ kammaṃ nīcakule nibbatteti, uccākuliyaṃ kammaṃ uccākule.	765	
PA_atk-s02_03a:766_0	296. Na paripucchitā hotīti ettha pana aparipucchanena niraye na nibbattati. Aparipucchako	766	
PA_atk-s02_03a:766_1	pana “idaṃ kātabbaṃ, idaṃ na kātabba”nti na jānāti, ajānanto kātabbaṃ na karoti,	766	
PA_atk-s02_03a:766_2	akātabbaṃ karoti. Tena niraye nibbattati, itaro sagge. Iti kho, māṇava…pe… yadidaṃ	766	
PA_atk-s02_03a:766_3	hīnappaṇītatāyāti satthā desanaṃ yathānusandhiṃ pāpesi. Sesaṃ sabbattha uttānamevāti.	766	
PA_atk-s02_03a:767	Papañcasūdaniyā majjhimanikāyaṭṭhakathāya	76	
PA_atk-s02_03a:768	Cūḷakammavibhaṅgasuttavaṇṇanā niṭṭhitā.	76	
PA_atk-s02_03a:769	Subhasuttantipi vuccati.	76	
PA_atk-s02_03a:770	6. Mahākammavibhaṅgasuttavaṇṇanā	77	
PA_atk-s02_03a:771_0	298. Evaṃ me sutanti mahākammavibhaṅgasuttaṃ. Tattha moghanti tucchaṃ aphalaṃ. Saccanti	771	
PA_atk-s02_03a:771_1	tathaṃ bhūtaṃ. Idañca etena na sammukhā sutaṃ, upālisutte pana – “manokammaṃ mahāsāvajjataraṃ	771	
PA_atk-s02_03a:771_2	paññapemi pāpassa kammassa kiriyāya pāpassa kammassa pavattiyā, no tathā kāyakammaṃ	771	
PA_atk-s02_03a:771_3	no tathā vacīkamma”nti bhagavatā vuttaṃ atthi, sā kathā titthiyānaṃ antare pākaṭā	771	
PA_atk-s02_03a:771_4	jātā, taṃ gahetvā esa vadati. Atthi ca sā samāpattīti idaṃ – “kathaṃ nu kho, bho,	771	
PA_atk-s02_03a:771_5	abhisaññānirodho hotī”ti poṭṭhapādasutte uppannaṃ abhisaññānirodhakathaṃ sandhāya	771	
PA_atk-s02_03a:771_6	vadati. Na kiñci vediyatīti ekavedanampi na vediyati. Atthi ca khoti thero nirodhasamāpattiṃ	771	
PA_atk-s02_03a:771_7	sandhāya anujānāti. Parirakkhitabbanti garahato mocanena rakkhitabbaṃ. Sañcetanā	771	
PA_atk-s02_03a:771_8	assa atthīti sañcetanikaṃ, sābhisandhikaṃ sañcetanikakammaṃ katvāti attho. Dukkhaṃ	771	
PA_atk-s02_03a:771_9	soti thero “akusalameva sandhāya paribbājako pucchatī”ti saññāya evaṃ vadati.	771	
PA_atk-s02_03a:772_0	Dassanampi kho ahanti bhagavā caturaṅgepi andhakāre samantā yojanaṭṭhāne tilamattampi	772	
PA_atk-s02_03a:772_1	saṅkhāraṃ maṃsacakkhunāva passati, ayañca paribbājako na dūre gāvutamattabbhantare	772	
PA_atk-s02_03a:772_2	vasati, kasmā bhagavā evamāhāti? Samāgamadassanaṃ sandhāyevamāha.	772	
PA_atk-s02_03a:773	299. Udāyīti lāludāyī. Taṃ dukkhasminti sabbaṃ taṃ dukkhameva. Iti imaṃ vaṭṭadukkhaṃ kilesadukkhaṃ saṅkhāradukkhaṃ sandhāya “sace bhāsitaṃ bhaveyya bhagavā”ti pucchati.	77	
PA_atk-s02_03a:774_0	300. Ummaṅganti pañhāummaṅgaṃ. Ummujjamānoti sīsaṃ nīharamāno. Ayoniso ummujjissatīti	774	
PA_atk-s02_03a:774_1	anupāyena sīsaṃ nīharissati. Idañca pana bhagavā jānanto neva dibbacakkhunā na cetopariyañāṇena	774	
PA_atk-s02_03a:774_2	na sabbaññutañāṇena jāni, adhippāyeneva pana aññāsi. Kathentassa hi adhippāyo nāma	774	
PA_atk-s02_03a:774_3	suvijāno hoti, kathetukāmo gīvaṃ paggaṇhāti, hanukaṃ cāleti, mukhamassa phandati,	774	
PA_atk-s02_03a:774_4	sannisīdituṃ na sakkoti. Bhagavā tassa taṃ ākāraṃ disvā “ayaṃ udāyī sannisīdituṃ	774	
PA_atk-s02_03a:774_5	na sakkoti, yaṃ abhūtaṃ, tadeva kathessatī”ti oloketvāva aññāsi. Ādiṃ yevātiādimhiyeva.	774	
PA_atk-s02_03a:774_6	Tisso vedanāti “kiṃ so vediyatī”ti? Pucchantena “tisso vedanā pucchāmī”ti evaṃ vavatthapetvāva	774	
PA_atk-s02_03a:774_7	tisso vedanā pucchitā. Sukhavedaniyanti sukhavedanāya paccayabhūtaṃ. Sesesupi eseva nayo.	774	
PA_atk-s02_03a:775_0	Ettha ca kāmāvacarakusalato somanassasahagatacittasampayuttā catasso cetanā, heṭṭhā	775	
PA_atk-s02_03a:775_1	tikajjhānacetanāti evaṃ paṭisandhipavattesu sukhavedanāya jananato sukhavedaniyaṃ	775	
PA_atk-s02_03a:775_2	kammaṃ nāma. Kāmāvacarañcettha paṭisandhiyaṃyeva ekantena sukhaṃ janeti, pavatte	775	
PA_atk-s02_03a:775_3	iṭṭhamajjhattārammaṇe adukkhamasukhampi.	775	
PA_atk-s02_03a:776_0	Akusalacetanā paṭisandhipavattesu dukkhasseva jananato dukkhavedaniyaṃ kammaṃ nāma.	776	
PA_atk-s02_03a:776_1	Kāyadvāre pavatteyeva cetaṃ ekantena dukkhaṃ janeti, aññattha adukkhamasukhampi,	776	
PA_atk-s02_03a:776_2	sā pana vedanā aniṭṭhāniṭṭhamajjhattesuyeva ārammaṇesu uppajjanato dukkhātveva saṅkhaṃ gatā.	776	
PA_atk-s02_03a:777_0	Kāmāvacarakusalato pana upekkhāsahagatacittasampayuttā catasso cetanā, rūpāvacarakusalato	777	
PA_atk-s02_03a:777_1	catutthajjhānacetanāti evaṃ paṭisandhipavattesu tatiyavedanāya jananato adukkhamasukhavedaniyaṃ	777	
PA_atk-s02_03a:777_2	kammaṃ nāma. Ettha ca kāmāvacaraṃ paṭisandhiyaṃyeva ekantena adukkhamasukhaṃ janeti,	777	
PA_atk-s02_03a:777_3	pavatte iṭṭhārammaṇe sukhampi. Apica sukhavedaniyakammaṃ paṭisandhipavattivasena	777	
PA_atk-s02_03a:777_4	vaṭṭati, tathā adukkhamasukhavedaniyaṃ, dukkhavedaniyaṃ pavattivaseneva vaṭṭati.	777	
PA_atk-s02_03a:777_5	Etassa pana vasena sabbaṃ pavattivaseneva vaṭṭati.	777	
PA_atk-s02_03a:778_0	Etassa bhagavāti thero tathāgatena mahākammavibhaṅgakathanatthaṃ ālayo dassito, tathāgataṃ	778	
PA_atk-s02_03a:778_1	yācitvā mahākammavibhaṅgañāṇaṃ bhikkhusaṅghassa pākaṭaṃ karissāmīti cintetvā anusandhikusalatāya	778	
PA_atk-s02_03a:778_2	evamāha. Tattha mahākammavibhaṅganti mahākammavibhajanaṃ. Katame cattāro…pe… idhānanda,	778	
PA_atk-s02_03a:778_3	ekacco puggalo…pe… nirayaṃ upapajjatīti idaṃ na mahākammavibhaṅgañāṇabhājanaṃ, mahākammavibhaṅgañāṇabhājanatthāya	778	
PA_atk-s02_03a:778_4	pana mātikāṭṭhapanaṃ.	778	
PA_atk-s02_03a:779_0	301. Idhānanda, ekacco samaṇo vāti pāṭiyekko anusandhi. Idañhi bhagavā – “dibbacakkhukā	779	
PA_atk-s02_03a:779_1	samaṇabrāhmaṇā idaṃ ārammaṇaṃ katvā imaṃ paccayaṃ labhitvā idaṃ dassanaṃ gaṇhantī”ti	779	
PA_atk-s02_03a:779_2	pakāsanatthaṃ ārabhi. Tattha ātappantiādīni pañcapi vīriyasseva nāmāni. Cetosamādhinti	779	
PA_atk-s02_03a:779_3	dibbacakkhusamādhiṃ. Passatīti “so satto kuhiṃ nibbatto”ti olokento passati. Ye aññathāti	779	
PA_atk-s02_03a:779_4	ye “dasannaṃ kusalānaṃ kammapathānaṃ pūritattā nirayaṃ upapajjatī”ti jānanti, micchā	779	
PA_atk-s02_03a:779_5	tesaṃ ñāṇanti vadati. Iminā nayena sabbavāresu attho veditabbo. Viditanti pākaṭaṃ.	779	
PA_atk-s02_03a:779_6	Thāmasāti diṭṭhithāmena. Parāmāsāti diṭṭhiparāmāsena. Abhinivissa voharatīti adhiṭṭhahitvā ādiyitvā voharati.	779	
PA_atk-s02_03a:780_0	302. Tatrānandāti idampi na mahākammavibhaṅgañāṇassa bhājanaṃ, atha khvāssa mātikāṭṭhapanameva.	780	
PA_atk-s02_03a:780_1	Ettha pana etesaṃ dibbacakkhukānaṃ vacane ettakā anuññātā, ettakā ananuññātāti idaṃ	780	
PA_atk-s02_03a:780_2	dassitaṃ. Tattha tatrāti tesu catūsu samaṇabrāhmaṇesu. Idamassāti idaṃ vacanaṃ assa.	780	
PA_atk-s02_03a:780_3	Aññathāti aññenākārena. Iti imesaṃ samaṇabrāhmaṇānaṃ vāde dvīsu ṭhānesu anuññātā,	780	
PA_atk-s02_03a:780_4	tīsu ananuññātāti evaṃ sabbattha anuññā nānuññā veditabbā.	780	
PA_atk-s02_03a:781	303. Evaṃ dibbacakkhukānaṃ vacane anuññā ca ananuññā ca dassetvā idāni mahākammavibhaṅgañāṇaṃ vibhajanto tatrānanda, yvāyaṃ puggalotiādimāha.	78	
PA_atk-s02_03a:782_0	Pubbe vāssa taṃ kataṃ hotīti yaṃ iminā dibbacakkhukena kammaṃ karonto diṭṭho, tato	782	
PA_atk-s02_03a:782_1	pubbe kataṃ. Pubbe katenapi hi niraye nibbattati, pacchā katenapi nibbattati, maraṇakāle	782	
PA_atk-s02_03a:782_2	vā pana – “khando seṭṭho sivo seṭṭho, pitāmaho seṭṭho, issarādīhi vā loko visaṭṭho”tiādinā	782	
PA_atk-s02_03a:782_3	micchādassanenapi nibbattateva. Diṭṭheva dhammeti yaṃ tattha diṭṭhadhammavedanīyaṃ	782	
PA_atk-s02_03a:782_4	hoti, tassa diṭṭheva dhamme, yaṃ upapajjavedanīyaṃ, tassa upapajjitvā, yaṃ aparāpariyavedanīyaṃ,	782	
PA_atk-s02_03a:782_5	tassa aparasmiṃ pariyāye vipākaṃ paṭisaṃvedeti.	782	
PA_atk-s02_03a:783_0	Iti ayaṃ samaṇo vā brāhmaṇo vā ekaṃ kammarāsiṃ ekañca vipākarāsiṃ addasa, sammāsambuddho	783	
PA_atk-s02_03a:783_1	iminā adiṭṭhe tayo kammarāsī, dve ca vipākarāsī addasa. Iminā pana diṭṭhe adiṭṭhe	783	
PA_atk-s02_03a:783_2	ca cattāro kammarāsī tayo ca vipākarāsī addasa. Imāni satta ṭhānāni jānanañāṇaṃ tathāgatassa	783	
PA_atk-s02_03a:783_3	mahākammavibhaṅgañāṇaṃ nāma. Dutiyavāre dibbacakkhukena kiñci na diṭṭhaṃ, tathāgatena	783	
PA_atk-s02_03a:783_4	pana tayo kammarāsī, dve ca vipākarāsī diṭṭhāti. Imānipi pañca paccattaṭṭhānāni jānanañāṇaṃ	783	
PA_atk-s02_03a:783_5	tathāgatassa mahākammavibhaṅgañāṇaṃ nāma. Sesavāradvayepi eseva nayo.	783	
PA_atk-s02_03a:784_0	Abhabbanti bhūtavirahitaṃ akusalaṃ. Abhabbābhāsanti abhabbaṃ ābhāsati abhibhavati	784	
PA_atk-s02_03a:784_1	paṭibāhatīti attho. Bahukasmiñhi akusalakamme āyūhite balavakammaṃ dubbalakammassa	784	
PA_atk-s02_03a:784_2	vipākaṃ paṭibāhitvā attano vipākassa okāsaṃ karoti idaṃ abhabbañceva abhabbābhāsañca.	784	
PA_atk-s02_03a:784_3	Kusalaṃ pana āyūhitvā āsanne akusalaṃ kataṃ hoti, taṃ kusalassa vipākaṃ paṭibāhitvā	784	
PA_atk-s02_03a:784_4	attano vipākassa okāsaṃ karoti, idaṃ abhabbaṃ bhabbābhāsaṃ. Bahumhi kusale āyūhitepi	784	
PA_atk-s02_03a:784_5	balavakammaṃ dubbalakammassa vipākaṃ paṭibāhitvā attano vipākassa okāsaṃ karoti,	784	
PA_atk-s02_03a:784_6	idaṃ bhabbañceva bhabbābhāsañca. Akusalaṃ pana āyūhitvā āsanne kusalaṃ kataṃ hoti,	784	
PA_atk-s02_03a:784_7	taṃ akusalassa vipākaṃ paṭibāhitvā attano vipākassa okāsaṃ karoti, idaṃ bhabbaṃ abhabbābhāsaṃ.	784	
PA_atk-s02_03a:785_0	Apica upaṭṭhānākārenapettha attho veditabbo. Idañhi vuttaṃ hoti, abhabbato ābhāsati	785	
PA_atk-s02_03a:785_1	upaṭṭhātīti abhabbābhāsaṃ. Tattha “yvāyaṃ puggalo idha pāṇātipātī”tiādinā nayena	785	
PA_atk-s02_03a:785_2	cattāro puggalā vuttā, tesu paṭhamassa kammaṃ abhabbaṃ abhabbābhāsaṃ, tañhi akusalattā	785	
PA_atk-s02_03a:785_3	abhabbaṃ, tassa ca niraye nibbattattā tattha nibbattikāraṇabhūtaṃ akusalaṃ hutvā	785	
PA_atk-s02_03a:785_4	upaṭṭhāti. Dutiyassa kammaṃ abhabbaṃ bhabbābhāsaṃ, tañhi akusalattā abhabbaṃ. Tassa	785	
PA_atk-s02_03a:785_5	pana sagge nibbattattā aññatitthiyānaṃ sagge nibbattikāraṇabhūtaṃ kusalaṃ hutvā upaṭṭhāti.	785	
PA_atk-s02_03a:785_6	Itarasmimpi kammadvaye eseva nayo. Sesaṃ sabbattha uttānamevāti.	785	
PA_atk-s02_03a:786	Papañcasūdaniyā majjhimanikāyaṭṭhakathāya	78	
PA_atk-s02_03a:787	Mahākammavibhaṅgasuttavaṇṇanā niṭṭhitā.	78	
PA_atk-s02_03a:788	7. Saḷāyatanavibhaṅgasuttavaṇṇanā	78	
PA_atk-s02_03a:789_0	304. Evaṃ me sutanti saḷāyatanavibhaṅgasuttaṃ. Tattha veditabbānīti sahavipassanena	789	
PA_atk-s02_03a:789_1	maggena jānitabbāni. Manopavicārāti vitakkavicārā. Vitakkuppādakañhi mano idha manoti	789	
PA_atk-s02_03a:789_2	adhippetaṃ, manassa upavicārāti manopavicārā. Sattapadāti vaṭṭavivaṭṭanissitānaṃ	789	
PA_atk-s02_03a:789_3	sattānaṃ padā. Ettha hi aṭṭhārasa vaṭṭapadā nāma, aṭṭhārasa vivaṭṭapadā nāma, tepi	789	
PA_atk-s02_03a:789_4	sahavipassanena maggeneva veditabbā. Yoggācariyānanti hatthiyoggādiācārasikkhāpakānaṃ,	789	
PA_atk-s02_03a:789_5	dametabbadamakānanti attho. Sesaṃ vibhaṅgeyeva āvibhavissati. Ayamuddesoti idaṃ mātikāṭṭhapanaṃ.	789	
PA_atk-s02_03a:790_0	305. Cakkhāyatanādīni visuddhimagge vitthāritāni. Cakkhuviññāṇanti kusalākusalavipākato	790	
PA_atk-s02_03a:790_1	dve cakkhuviññāṇāni. Sesapasādaviññāṇesupi eseva nayo. Imāni pana dasa ṭhapetvā sesaṃ	790	
PA_atk-s02_03a:790_2	idha manoviññāṇaṃ nāma.	790	
PA_atk-s02_03a:791	Cakkhusamphassoti cakkhumhi samphasso. Cakkhuviññāṇasampayuttasamphassassetaṃ adhivacanaṃ. Sesesupi eseva nayo.	79	
PA_atk-s02_03a:792_0	Cakkhunā rūpaṃ disvāti cakkhuviññāṇena rūpaṃ disvā. Eseva nayo sabbattha. Somanassaṭṭhāniyanti	792	
PA_atk-s02_03a:792_1	somanassassa ārammaṇavasena kāraṇabhūtaṃ. Upavicaratīti tattha vicārapavattanena	792	
PA_atk-s02_03a:792_2	upavicarati, vitakko taṃsampayutto cāti iminā nayena aṭṭhārasa vitakkavicārasaṅkhātā	792	
PA_atk-s02_03a:792_3	manopavicārā veditabbā. Cha somanassūpavicārāti ettha pana somanassena saddhiṃ upavicarantīti	792	
PA_atk-s02_03a:792_4	somanassūpavicārā. Sesapadadvayepi eseva nayo.	792	
PA_atk-s02_03a:793_0	306. Gehasitānīti kāmaguṇanissitāni. Nekkhammasitānīti vipassanānissitāni. Iṭṭhānanti	793	
PA_atk-s02_03a:793_1	pariyesitānaṃ. Kantānanti kāmitānaṃ. Manoramānanti mano etesu ramatīti manoramāni,	793	
PA_atk-s02_03a:793_2	tesaṃ manoramānaṃ. Lokāmisapaṭisaṃyuttānanti taṇhāpaṭisaṃyuttānaṃ. Atītanti paṭiladdhaṃ.	793	
PA_atk-s02_03a:793_3	Paccuppannaṃ tāva ārabbha somanassaṃ uppajjatu, atīte kathaṃ uppajjatīti. Atītepi	793	
PA_atk-s02_03a:793_4	– “yathāhaṃ etarahi iṭṭhārammaṇaṃ anubhavāmi, evaṃ pubbepi anubhavi”nti anussarantassa	793	
PA_atk-s02_03a:793_5	balavasomanassaṃ uppajjati.	793	
PA_atk-s02_03a:794_0	Aniccatanti aniccākāraṃ. Vipariṇāmavirāganirodhanti pakativijahanena vipariṇāmaṃ,	794	
PA_atk-s02_03a:794_1	vigacchanena virāgaṃ, nirujjhanena nirodhaṃ. Sammapaññāyāti vipassanāpaññāya. Idaṃ	794	
PA_atk-s02_03a:794_2	vuccati nekkhammasitaṃ somanassanti idaṃ rañño viya attano sirisampattiṃ olokentassa	794	
PA_atk-s02_03a:794_3	vipassanaṃ paṭṭhapetvā nisinnassa saṅkhārānaṃ bhedaṃ passato saṅkhāragatamhi tikkhe	794	
PA_atk-s02_03a:794_4	sūre vipassanāñāṇe vahante uppannasomanassaṃ “nekkhammasitaṃ somanassa”nti vuccati. Vuttampi cetaṃ –	794	
PA_atk-s02_03a:795	“Suññāgāraṃ paviṭṭhassa, santacittassa bhikkhuno;	79	
PA_atk-s02_03a:796	Amānusī ratī hoti, sammā dhammaṃ vipassato.	79	
PA_atk-s02_03a:797	Yato yato sammasati, khandhānaṃ udayabbayaṃ;	79	
PA_atk-s02_03a:798	Labhatī pītipāmojjaṃ, amatantaṃ vijānata”nti. ;	79	
PA_atk-s02_03a:799	Imānīti imāni chasu dvāresu iṭṭhārammaṇe āpāthagate aniccādivasena vipassanaṃ paṭṭhapetvā nisinnassa uppannāni cha nekkhammasitāni somanassāni.	79	
PA_atk-s02_03a:800_0	307. Atītanti paccuppannaṃ tāva patthetvā alabhantassa domanassaṃ uppajjatu, atīte	800	
PA_atk-s02_03a:800_1	kathaṃ uppajjatīti. Atītepi “yathāhaṃ etarahi iṭṭhārammaṇaṃ patthetvā na labhāmi,	800	
PA_atk-s02_03a:800_2	evaṃ pubbepi patthetvā na labhi”nti anussarantassa balavadomanassaṃ uppajjati.	800	
PA_atk-s02_03a:801_0	Anuttaresu vimokkhesūti anuttaravimokkho nāma arahattaṃ, arahatte patthanaṃ paṭṭhapentassāti	801	
PA_atk-s02_03a:801_1	attho. Āyatananti arahattāyatanaṃ. Pihaṃ upaṭṭhāpayatoti patthanaṃ paṭṭhapentassa.	801	
PA_atk-s02_03a:801_2	Taṃ panetaṃ patthanaṃ paṭṭhapentassa uppajjati, iti patthanāmūlakattā “pihaṃ upaṭṭhāpayato”ti	801	
PA_atk-s02_03a:801_3	vuttaṃ. Imāni cha nekkhammasitāni domanassānīti imāni evaṃ chasu dvāresu iṭṭhārammaṇe	801	
PA_atk-s02_03a:801_4	āpāthagate arahatte pihaṃ paṭṭhapetvā tadadhigamāya aniccādivasena vipassanaṃ upaṭṭhapetvā	801	
PA_atk-s02_03a:801_5	ussukkāpetuṃ asakkontassa – “imampi pakkhaṃ imampi māsaṃ imampi saṃvaccharaṃ arahattaṃ	801	
PA_atk-s02_03a:801_6	pāpuṇituṃ nāsakkhi”nti anusocato gāmantapabbhāravāsimahāsīvattherassa viya assudhārāpavattanavasena	801	
PA_atk-s02_03a:801_7	uppannadomanassāni cha nekkhammasitadomanassānīti veditabbāni. Vatthu pana sumaṅgalavilāsiniyā	801	
PA_atk-s02_03a:801_8	dīghanikāyaṭṭhakathāya sakkapañhavaṇṇanāyaṃ vitthāritaṃ, icchantena tato gahetabbaṃ.	801	
PA_atk-s02_03a:802_0	308. Uppajjati upekkhāti ettha upekkhā nāma aññāṇupekhā. Anodhijinassāti kilesodhiṃ	802	
PA_atk-s02_03a:802_1	jinitvā ṭhitattā khīṇāsavo odhijino nāma, tasmā akhīṇāsavassāti attho. Avipākajinassāti	802	
PA_atk-s02_03a:802_2	etthapi āyatiṃ vipākaṃ jinitvā ṭhitattā khīṇāsavova vipākajino nāma, tasmā akhīṇāsavassevāti	802	
PA_atk-s02_03a:802_3	attho. Anādīnavadassāvinotiādīnavato upaddavato apassantassa. Imā cha gehasitā upekkhāti	802	
PA_atk-s02_03a:802_4	imā evaṃ chasu dvāresu iṭṭhārammaṇe āpāthagate guḷapiṇḍake nilīnamakkhikā viya rūpādīni	802	
PA_atk-s02_03a:802_5	anativattamānā tattha laggā laggitā hutvā uppannā upekkhā cha gehasitā upekkhāti veditabbā.	802	
PA_atk-s02_03a:803_0	Rūpaṃ sā ativattatīti rūpaṃ sā anatikkamati, tattha nikantivasena na tiṭṭhati. Imā	803	
PA_atk-s02_03a:803_1	cha nekkhammasitā upekkhāti imā evaṃ chasu dvāresu iṭṭhādiārammaṇe āpāthagate iṭṭhe	803	
PA_atk-s02_03a:803_2	arajjantassa, aniṭṭhe adussantassa, asamapekkhane asammuyhantassa, uppannavipassanā-ñāṇasampayuttā	803	
PA_atk-s02_03a:803_3	cha nekkhammasitā upekkhāti veditabbā.	803	
PA_atk-s02_03a:804_0	309. Tatra idaṃ nissāya idaṃ pajahathāti tesu chattiṃsasattapadesu aṭṭhārasa nissāya	804	
PA_atk-s02_03a:804_1	aṭṭhārasa pajahathāti attho. Teneva – “tatra, bhikkhave, yāni cha nekkhammasitānī”tiādimāha.	804	
PA_atk-s02_03a:804_2	Nissāya āgammāti pavattanavasena nissāya ceva āgamma ca. Evametesaṃ samatikkamo hotīti	804	
PA_atk-s02_03a:804_3	evaṃ nekkhammasitānaṃ pavattanena gehasitāni atikkantāni nāma honti.	804	
PA_atk-s02_03a:805_0	Evaṃ sarikkhakeneva sarikkhakaṃ jahāpetvā idāni balavatā dubbalaṃ jahāpento – “tatra,	805	
PA_atk-s02_03a:805_1	bhikkhave, yāni cha nekkhammasitāni somanassānī”tiādimāha. Evaṃ nekkhammasitasomanassehi	805	
PA_atk-s02_03a:805_2	nekkhammasitadomanassāni, nekkhammasitaupekkhāhi ca nekkhammasitasomanassāni jahāpentena	805	
PA_atk-s02_03a:805_3	balavatā dubbalappahānaṃ kathitaṃ.	805	
PA_atk-s02_03a:806_0	Ettha pana ṭhatvā upekkhākathā veditabbā – aṭṭhasu hi samāpattīsu paṭhamādīni ca	806	
PA_atk-s02_03a:806_1	tīṇi jhānāni, suddhasaṅkhāre ca pādake katvā vipassanaṃ āraddhānaṃ catunnaṃ bhikkhūnaṃ	806	
PA_atk-s02_03a:806_2	pubbabhāgavipassanā somanassasahagatā vā hoti upekkhāsahagatā vā, vuṭṭhānagāminī	806	
PA_atk-s02_03a:806_3	pana somanassasahagatāva. Catutthajjhānādīni pādakāni katvā vipassanaṃ āraddhānaṃ	806	
PA_atk-s02_03a:806_4	pañcannaṃ pubbabhāgavipassanā purimasadisāva. Vuṭṭhānagāminī pana upekkhāsahagatā	806	
PA_atk-s02_03a:806_5	hoti. Idaṃ sandhāya – “yā cha nekkhammasitā upekkhā, tā nissāya tā āgamma, yāni cha	806	
PA_atk-s02_03a:806_6	nekkhammasitāni somanassāni, tāni pajahathā”ti vuttaṃ. Na kevalañca evaṃpaṭipannassa	806	
PA_atk-s02_03a:806_7	bhikkhuno ayaṃ vipassanāya vedanāvisesova hoti, ariyamaggepi pana jhānaṅgabojjhaṅgamaggaṅgānampi viseso hoti.	806	
PA_atk-s02_03a:807_0	Ko panetaṃ visesaṃ niyameti? Keci tāva therā vipassanāpādakajjhānaṃ niyametīti vadanti,	807	
PA_atk-s02_03a:807_1	keci vipassanāya ārammaṇabhūtā khandhā niyamentīti vadanti, keci puggalajjhāsayo	807	
PA_atk-s02_03a:807_2	niyametīti vadanti. Tesampi vāde ayameva pubbabhāge vuṭṭhānagāminīvipassanā niyametīti	807	
PA_atk-s02_03a:807_3	veditabbā. Vinicchayakathā panettha visuddhimagge saṅkhārupekkhāniddese vuttāva.	807	
PA_atk-s02_03a:808_0	310. Nānattāti nānā bahū anekappakārā. Nānattasitāti nānārammaṇanissitā. Ekattāti	808	
PA_atk-s02_03a:808_1	ekā. Ekattasitāti ekārammaṇanissitā. Katamā panāyaṃ upekkhāti? Heṭṭhā tāva aññāṇupekkhā	808	
PA_atk-s02_03a:808_2	vuttā, upari chaḷaṅgupekkhā vakkhati, idha samathaupekkhā, vipassanupekkhāti dve upekkhā gahitā.	808	
PA_atk-s02_03a:809_0	Tattha yasmā aññāva rūpesu upekkhā, aññāva saddādīsu, na hi yā rūpe upekkhā, sā saddādīsu	809	
PA_atk-s02_03a:809_1	hoti. Rūpe upekkhā ca rūpameva ārammaṇaṃ karoti, na saddādayo. Rūpe upekkhābhāvañca	809	
PA_atk-s02_03a:809_2	aññā samathaupekkhā pathavīkasiṇaṃ ārammaṇaṃ katvā uppajjati, aññā āpokasiṇādīni.	809	
PA_atk-s02_03a:809_3	Tasmā nānattaṃ nānattasitaṃ vibhajanto atthi, bhikkhave, upekkhā rūpesūtiādimāha.	809	
PA_atk-s02_03a:809_4	Yasmā pana dve vā tīṇi vā ākāsānañcāyatanāni vā viññāṇañcāyatanādīni vā natthi, tasmā	809	
PA_atk-s02_03a:809_5	ekattaṃ ekattasitaṃ vibhajanto atthi, bhikkhave, upekkhā ākāsānañcāyatananissitātiādimāha.	809	
PA_atk-s02_03a:810_0	Tattha ākāsānañcāyatanaupekkhā sampayuttavasena ākāsānañcāyatananissitā, ākāsānañcāyatanakhandhe	810	
PA_atk-s02_03a:810_1	vipassantassa vipassanupekkhā ārammaṇavasena ākāsānañcāyatananissitā. Sesāsupi eseva nayo.	810	
PA_atk-s02_03a:811	Taṃ pajahathāti ettha arūpāvacarasamāpattiupekkhāya rūpāvacarasamāpattiupekkhaṃ pajahāpeti, arūpāvacaravipassanupekkhāya rūpāvacaravipassanupekkhaṃ.	81	
PA_atk-s02_03a:812_0	Atammayatanti ettha tammayatā nāma taṇhā, tassā pariyādānato vuṭṭhānagāminīvipassanā	812	
PA_atk-s02_03a:812_1	atammayatāti vuccati. Taṃ pajahathāti idha vuṭṭhānagāminīvipassanāya arūpāvacarasamāpattiupekkhañca	812	
PA_atk-s02_03a:812_2	vipassanupekkhañca pajahāpeti.	812	
PA_atk-s02_03a:813_0	311. Yadariyoti ye satipaṭṭhāne ariyo sammāsambuddho sevati. Tattha tīsu ṭhānesu	813	
PA_atk-s02_03a:813_1	satiṃ paṭṭhapento satipaṭṭhāne sevatīti veditabbo. Na sussūsantīti saddahitvā sotuṃ	813	
PA_atk-s02_03a:813_2	na icchanti. Na aññāti jānanatthāya cittaṃ na upaṭṭhapenti. Vokkammāti atikkamitvā.	813	
PA_atk-s02_03a:813_3	Satthu sāsanāti satthu ovādaṃ gahetabbaṃ pūretabbaṃ na maññantīti attho. Na ca attamanoti	813	
PA_atk-s02_03a:813_4	na sakamano. Ettha ca gehasitadomanassavasena appatīto hotīti na evamattho daṭṭhabbo,	813	
PA_atk-s02_03a:813_5	appaṭipannakesu pana attamanatākāraṇassa abhāvenetaṃ vuttaṃ. Anavassutoti paṭighaavassavena	813	
PA_atk-s02_03a:813_6	anavassuto. Sato sampajānoti satiyā ca ñāṇena ca samannāgato. Upekkhakoti chaḷaṅgupekkhāya	813	
PA_atk-s02_03a:813_7	upekkhako. Attamanoti idhāpi gehasitasomanassavasena uppilāvitoti na evamattho daṭṭhabbo,	813	
PA_atk-s02_03a:813_8	paṭipannakesu pana anattamanatākāraṇassa abhāvenetaṃ vuttaṃ. Anavassutoti rāgāvassavena anavassuto.	813	
PA_atk-s02_03a:814_0	312. Sāritoti damito. Ekameva disaṃ dhāvatīti anivattitvā dhāvanto ekaṃyeva disaṃ	814	
PA_atk-s02_03a:814_1	dhāvati, nivattitvā pana aparaṃ dhāvituṃ sakkoti. Aṭṭha disā vidhāvatīti ekapallaṅkena	814	
PA_atk-s02_03a:814_2	nisinno kāyena anivattitvāva vimokkhavasena ekappahāreneva aṭṭha disā vidhāvati,	814	
PA_atk-s02_03a:814_3	puratthābhimukho vā dakkhiṇādīsu aññataradisābhimukho vā nisīditvā aṭṭha samāpattiyo	814	
PA_atk-s02_03a:814_4	samāpajjatiyevāti attho. Sesaṃ sabbattha uttānamevāti.	814	
PA_atk-s02_03a:815	Papañcasūdaniyā majjhimanikāyaṭṭhakathāya	81	
PA_atk-s02_03a:816	Saḷāyatanavibhaṅgasuttavaṇṇanā niṭṭhitā.	81	
PA_atk-s02_03a:817	8. Uddesavibhaṅgasuttavaṇṇanā	81	
PA_atk-s02_03a:818_0	313. Evaṃ me sutanti uddesavibhaṅgasuttaṃ. Tattha uddesavibhaṅganti uddesañca vibhaṅgañca,	818	
PA_atk-s02_03a:818_1	mātikañca vibhajanañcāti attho. Upaparikkheyyāti tuleyya tīreyya pariggaṇheyya paricchindeyya.	818	
PA_atk-s02_03a:818_2	Bahiddhāti bahiddhāārammaṇesu. Avikkhittaṃ avisaṭanti nikantivasena ārammaṇe tiṭṭhamānaṃ	818	
PA_atk-s02_03a:818_3	vikkhittaṃ visaṭaṃ nāma hoti, taṃ paṭisedhento evamāha. Ajjhattaṃ asaṇṭhitanti gocarajjhatte	818	
PA_atk-s02_03a:818_4	nikantivasena asaṇṭhitaṃ. Anupādāya na paritasseyyāti anupādiyitvā aggahetvā taṃ	818	
PA_atk-s02_03a:818_5	viññāṇaṃ na paritasseyya. Yathā viññāṇaṃ bahiddhā avikkhittaṃ avisaṭaṃ, ajjhattaṃ	818	
PA_atk-s02_03a:818_6	asaṇṭhitaṃ anupādāya na paritasseyya, evaṃ bhikkhu upaparikkheyyāti vuttaṃ hoti.	818	
PA_atk-s02_03a:818_7	Jātijarāmaraṇadukkhasamudayasambhavoti jātijarāmaraṇassa ceva avasesassa ca dukkhassa	818	
PA_atk-s02_03a:818_8	nibbatti na hotīti attho.	818	
PA_atk-s02_03a:819	316. Rūpanimittānusārīti rūpanimittaṃ anussarati anudhāvatīti rūpanimittānusārī.	81	
PA_atk-s02_03a:820	318. Evaṃ kho, āvuso, ajjhattaṃ asaṇṭhitanti nikantivasena asaṇṭhitaṃ. Nikantivasena hi atiṭṭhamānaṃ hānabhāgiyaṃ na hoti, visesabhāgiyameva hoti.	82	
PA_atk-s02_03a:821_0	320. Anupādā paritassanāti satthārā khandhiyavagge “upādāparitassanañca vo, bhikkhave,	821	
PA_atk-s02_03a:821_1	desessāmi anupādāaparitassanañcā”ti evaṃ gahetvā paritassanā, aggahetvāva aparitassanā	821	
PA_atk-s02_03a:821_2	ca kathitā, taṃ mahāthero upādāparitassanameva anupādāparitassananti katvā dassento	821	
PA_atk-s02_03a:821_3	evamāha. Kathaṃ panesā anupādāparitassanā hotīti. Upādātabbassa abhāvato. Yadi hi	821	
PA_atk-s02_03a:821_4	koci saṅkhāro nicco vā dhuvo vā attā vā attaniyo vāti gahetabbayuttako abhavissa,	821	
PA_atk-s02_03a:821_5	ayaṃ paritassanā upādāparitassanāva assa. Yasmā pana evaṃ upādātabbo saṅkhāro nāma	821	
PA_atk-s02_03a:821_6	natthi, tasmā rūpaṃ attātiādinā nayena rūpādayo upādinnāpi anupādinnāva honti. Evamesā	821	
PA_atk-s02_03a:821_7	diṭṭhivasena upādāparitassanāpi samānā atthato anupādāparitassanāyeva nāma hotīti veditabbā.	821	
PA_atk-s02_03a:822_0	Aññathā hotīti parivattati pakatijahanena nassati, rūpavipariṇāmānuparivattīti “mama	822	
PA_atk-s02_03a:822_1	rūpaṃ vipariṇata”nti vā, “yaṃ ahu, taṃ vata me natthī”ti vā ādinā nayena kammaviññāṇaṃ	822	
PA_atk-s02_03a:822_2	rūpassa bhedānuparivatti hoti. Vipariṇāmānuparivattajāti vipariṇāmassa anuparivattanato	822	
PA_atk-s02_03a:822_3	vipariṇāmārammaṇacittato jātā. Paritassanā dhammasamuppādāti taṇhāparitassanā ca	822	
PA_atk-s02_03a:822_4	akusaladhammasamuppādā ca. Cittaṃ pariyādāya tiṭṭhantīti kusalacittaṃ pariyādiyitvā	822	
PA_atk-s02_03a:822_5	gahetvā khepetvā tiṭṭhanti. Uttāsavāti bhayatāsenapi sauttāso taṇhātāsenapi sauttāso.	822	
PA_atk-s02_03a:822_6	Vighātavāti savighāto sadukkho. Apekkhavāti sālayo sasineho. Evaṃ kho, āvuso, anupādā	822	
PA_atk-s02_03a:822_7	paritassanā hotīti evaṃ maṇikaraṇḍakasaññāya tucchakaraṇḍakaṃ gahetvā tasmiṃ naṭṭhe	822	
PA_atk-s02_03a:822_8	pacchā vighātaṃ āpajjantassa viya pacchā aggahetvā paritassanā hoti.	822	
PA_atk-s02_03a:823	321. Na ca rūpavipariṇāmānuparivattīti khīṇāsavassa kammaviññāṇameva natthi, tasmā rūpabhedānuparivatti na hoti. Sesaṃ sabbattha uttānamevāti.	82	
PA_atk-s02_03a:824	Papañcasūdaniyā majjhimanikāyaṭṭhakathāya	82	
PA_atk-s02_03a:825	Uddesavibhaṅgasuttavaṇṇanā niṭṭhitā.	82	
PA_atk-s02_03a:826	9. Araṇavibhaṅgasuttavaṇṇanā	82	
PA_atk-s02_03a:827_0	323. Evaṃ me sutanti araṇavibhaṅgasuttaṃ. Tattha nevussādeyya na apasādeyyāti gehasitavasena	827	
PA_atk-s02_03a:827_1	kañci puggalaṃ neva ukkhipeyya na avakkhipeyya. Dhammameva deseyyāti sabhāvameva	827	
PA_atk-s02_03a:827_2	katheyya. Sukhavinicchayanti vinicchitasukhaṃ. Raho vādanti parammukhā avaṇṇaṃ, pisuṇavācanti	827	
PA_atk-s02_03a:827_3	attho. Sammukhā na khīṇanti sammukhāpi khīṇaṃ ākiṇṇaṃ saṃkiliṭṭhaṃ vācaṃ na bhaṇeyya.	827	
PA_atk-s02_03a:827_4	Nābhiniveseyyāti na adhiṭṭhahitvā ādāya vohareyya. Samaññanti lokasamaññaṃ lokapaṇṇattiṃ.	827	
PA_atk-s02_03a:827_5	Nātidhāveyyāti nātikkameyya.	827	
PA_atk-s02_03a:828_0	324. Kāmapaṭisandhisukhinoti kāmapaṭisandhinā kāmūpasaṃhitena sukhena sukhitassa.	828	
PA_atk-s02_03a:828_1	Sadukkhoti vipākadukkhena saṃkilesadukkhenapi sadukkho. Saupaghātoti vipākūpaghātakilesūpaghāteheva	828	
PA_atk-s02_03a:828_2	saupaghāto. Tathā sapariḷāho. Micchāpaṭipadāti ayāthāvapaṭipadā akusalapaṭipadā.	828	
PA_atk-s02_03a:829	326. Ittheke apasādetīti evaṃ gehasitavasena ekacce puggale apasādeti. Ussādanepi eseva nayo. Bhavasaṃyojananti bhavabandhanaṃ, taṇhāyetaṃ nāmaṃ.	82	
PA_atk-s02_03a:830_0	Subhūtitthero kira imaṃ catukkaṃ nissāya etadagge ṭhapito. Bhagavato hi dhammaṃ desentassa	830	
PA_atk-s02_03a:830_1	puggalānaṃ ussādanāapasādanā paññāyanti, tathā sāriputtattherādīnaṃ. Subhūtittherassa	830	
PA_atk-s02_03a:830_2	pana dhammadesanāya “ayaṃ puggalo appaṭipannako anārādhako”ti vā, “ayaṃ sīlavā guṇavā	830	
PA_atk-s02_03a:830_3	lajjipesalo ācārasampanno”ti vā natthi, dhammadesanāya panassa “ayaṃ micchāpaṭipadā,	830	
PA_atk-s02_03a:830_4	ayaṃ sammāpaṭipadā”tveva paññāyati. Tasmā bhagavā “etadaggaṃ, bhikkhave, mama sāvakānaṃ	830	
PA_atk-s02_03a:830_5	bhikkhūnaṃ araṇavihārīnaṃ yadidaṃ subhūtī”ti āha.	830	
PA_atk-s02_03a:831	329. Kālaññū assāti asampatte ca atikkante ca kāle akathetvā “idāni vuccamānaṃ mahājano gaṇhissatī”ti yuttapattakālaṃ ñatvāva parammukhā avaṇṇaṃ bhāseyya. Khīṇavādepi eseva nayo.	83	
PA_atk-s02_03a:832	330. Upahaññatīti ghātiyati. Saropi upahaññatīti saddopi bhijjati. Āturīyatīti āturo hoti gelaññappatto sābādho. Avissaṭṭhanti vissaṭṭhaṃ apalibuddhaṃ na hoti.	83	
PA_atk-s02_03a:833_0	331. Tadevāti taṃyeva bhājanaṃ. Abhinivissa voharatīti pattanti sañjānanajanapadaṃ	833	
PA_atk-s02_03a:833_1	gantvā “pattaṃ āharatha dhovathā”ti sutvā “andhabālaputhujjano, nayidaṃ pattaṃ, pāti	833	
PA_atk-s02_03a:833_2	namesā, evaṃ vadāhī”ti abhinivissa voharati. Evaṃ sabbapadehi yojetabbaṃ. Atisāroti atidhāvanaṃ.	833	
PA_atk-s02_03a:834_0	332. Tathā tathā voharati aparāmasanti amhākaṃ janapade bhājanaṃ pātīti vuccati,	834	
PA_atk-s02_03a:834_1	ime pana naṃ pattanti vadantīti tato paṭṭhāya janapadavohāraṃ muñcitvā pattaṃ pattanteva	834	
PA_atk-s02_03a:834_2	aparāmasanto voharati. Sesapadesupi eseva nayo.	834	
PA_atk-s02_03a:835_0	333. Idāni mariyādabhājanīyaṃ karonto tatra, bhikkhavetiādimāha. Tattha saraṇoti	835	
PA_atk-s02_03a:835_1	sarajo sakileso. Araṇoti arajo nikkileso. Subhūti ca pana, bhikkhaveti ayaṃ thero	835	
PA_atk-s02_03a:835_2	dvīsu ṭhānesu etadaggaṃ āruḷho “araṇavihārīnaṃ yadidaṃ subhūti, dakkhiṇeyyānaṃ yadidaṃ subhūtī”ti.	835	
PA_atk-s02_03a:836_0	Dhammasenāpati kira vatthuṃ sodheti, subhūtitthero dakkhiṇaṃ sodheti. Tathā hi dhammasenāpati	836	
PA_atk-s02_03a:836_1	piṇḍāya caranto gehadvāre ṭhito yāva bhikkhaṃ āharanti, tāva pubbabhāge paricchinditvā	836	
PA_atk-s02_03a:836_2	nirodhaṃ samāpajjati, nirodhā vuṭṭhāya deyyadhammaṃ paṭiggaṇhāti. Subhūtitthero ca	836	
PA_atk-s02_03a:836_3	tatheva mettājhānaṃ samāpajjati, mettājhānā vuṭṭhāya deyyadhammaṃ paṭiggaṇhāti. Evaṃ	836	
PA_atk-s02_03a:836_4	pana kātuṃ sakkāti. Āma sakkā, neva acchariyañcetaṃ, yaṃ mahābhiññappattā sāvakā	836	
PA_atk-s02_03a:836_5	evaṃ kareyyuṃ. Imasmimpi hi tambapaṇṇidīpe porāṇakarājakāle piṅgalabuddharakkhitatthero	836	
PA_atk-s02_03a:836_6	nāma uttaragāmaṃ nissāya vihāsi. Tattha satta kulasatāni honti, ekampi taṃ kuladvāraṃ	836	
PA_atk-s02_03a:836_7	natthi, yattha thero samāpattiṃ na samāpajji. Sesaṃ sabbattha uttānamevāti.	836	
PA_atk-s02_03a:837	Papañcasūdaniyā majjhimanikāyaṭṭhakathāya	83	
PA_atk-s02_03a:838	Araṇavibhaṅgasuttavaṇṇanā niṭṭhitā.	83	
PA_atk-s02_03a:839	10. Dhātuvibhaṅgasuttavaṇṇanā	83	
PA_atk-s02_03a:840_0	342. Evaṃ me sutanti dhātuvibhaṅgasuttaṃ. Tattha cārikanti turitagamanacārikaṃ. Sace	840	
PA_atk-s02_03a:840_1	te bhaggava agarūti sace tuyhaṃ bhāriyaṃ aphāsukaṃ kiñci natthi. Sace so anujānātīti	840	
PA_atk-s02_03a:840_2	bhaggavassa kira etadahosi – “pabbajitā nāma nānāajjhāsayā, eko gaṇābhirato hoti,	840	
PA_atk-s02_03a:840_3	eko ekābhirato. Sace so ekābhirato bhavissati, ‘āvuso, mā pāvisi, mayā sālā laddhā’ti	840	
PA_atk-s02_03a:840_4	vakkhati. Sace ayaṃ ekābhirato bhavissati, ‘āvuso, nikkhama, mayā sālā laddhā’ti	840	
PA_atk-s02_03a:840_5	vakkhati. Evaṃ sante ahaṃ ubhinnaṃ vivādakāretā nāma bhavissāmi, dinnaṃ nāma dinnameva	840	
PA_atk-s02_03a:840_6	vaṭṭati, kataṃ katamevā”ti. Tasmā evamāha.	840	
PA_atk-s02_03a:841	Kulaputtoti jātikulaputtopi ācārakulaputtopi. Vāsūpagatoti vāsaṃ upagato. Kuto āgantvāti? Takkasīlanagarato.	84	
PA_atk-s02_03a:842_0	Tatrāyaṃ anupubbikathā – majjhimappadese kira rājagahanagare bimbisāre rajjaṃ kārente	842	
PA_atk-s02_03a:842_1	paccante takkasīlanagare pukkusāti rājā rajjaṃ kāresi. Atha takkasīlato bhaṇḍaṃ gahetvā	842	
PA_atk-s02_03a:842_2	vāṇijā rājagahaṃ āgatā paṇṇākāraṃ gahetvā rājānaṃ addasaṃsu. Rājā te vanditvā ṭhite	842	
PA_atk-s02_03a:842_3	“katthavāsino tumhe”ti pucchi. Takkasīlavāsino devāti. Atha ne rājā janapadassa khemasubhikkhatādīni	842	
PA_atk-s02_03a:842_4	nagarassa ca pavattiṃ pucchitvā “ko nāma tumhākaṃ rājā”ti pucchi. Pukkusāti nāma	842	
PA_atk-s02_03a:842_5	devāti. Dhammikoti? Āma deva dhammiko. Catūhi saṅgahavatthūhi janaṃ saṅgaṇhāti, lokassa	842	
PA_atk-s02_03a:842_6	mātāpitiṭṭhāne ṭhito, aṅge nipannadārakaṃ viya janaṃ tosetīti. Katarasmiṃ vaye vattatīti?	842	
PA_atk-s02_03a:842_7	Athassa vayaṃ ācikkhiṃsu. Vayesupi bimbisārena samavayo jāto. Atha te rājā āha –	842	
PA_atk-s02_03a:842_8	“tātā tumhākaṃ rājā dhammiko, vayena ca me samāno, sakkuṇeyyātha tumhākaṃ rājānaṃ	842	
PA_atk-s02_03a:842_9	mama mittaṃ kātu”nti. Sakkoma devāti. Rājā tesaṃ suṅkaṃ vissajjetvā gehañca dāpetvā	842	
PA_atk-s02_03a:842_10	– “gacchatha bhaṇḍaṃ vikkiṇitvā gamanakāle maṃ disvā gaccheyyāthā”ti āha. Te tathā	8421	
PA_atk-s02_03a:842_11	katvā gamanakāle rājānaṃ addasaṃsu. “Gacchatha tumhākaṃ rājānaṃ mama vacanena punappunaṃ	8421	
PA_atk-s02_03a:842_12	ārogyaṃ pucchitvā ‘rājā tumhehi saddhiṃ mittabhāvaṃ icchatī’ti vadathā”ti āha.	8421	
PA_atk-s02_03a:843_0	Te sādhūti paṭissuṇitvā gantvā bhaṇḍaṃ paṭisāmetvā bhuttapātarāsā rājānaṃ upasaṅkamitvā	843	
PA_atk-s02_03a:843_1	vandiṃsu. Rājā “kahaṃ bhaṇe tumhe ettake ime divase na dissathā”ti pucchi. Te sabbaṃ	843	
PA_atk-s02_03a:843_2	pavattiṃ ārocesuṃ. Rājā – “sādhu, tātā, tumhe nissāya mayā majjhimappadese rājā mitto	843	
PA_atk-s02_03a:843_3	laddho”ti attamano ahosi. Aparabhāge rājagahavāsinopi vāṇijā takkasīlaṃ agamaṃsu.	843	
PA_atk-s02_03a:843_4	Te paṇṇākāraṃ gahetvā āgate pukkusāti rājā “kuto āgatatthā”ti pucchitvā “rājagahato”ti	843	
PA_atk-s02_03a:843_5	sutvā “mayhaṃ sahāyassa nagarato āgatā tumhe”ti. Āma devāti. Ārogyaṃ me sahāyassāti	843	
PA_atk-s02_03a:843_6	ārogyaṃ pucchitvā “ajja paṭṭhāya ye mayhaṃ sahāyassa nagarato jaṅghasatthena vā sakaṭasatthena	843	
PA_atk-s02_03a:843_7	vā vāṇijā āgacchanti, sabbesaṃ mama visayaṃ paviṭṭhakālato paṭṭhāya vasanagehāni,	843	
PA_atk-s02_03a:843_8	rājakoṭṭhāgārato nivāpañca dentu, suṅkaṃ vissajjentu, kiñci upaddavaṃ mā karontū”ti	843	
PA_atk-s02_03a:843_9	bheriṃ carāpesi. Bimbisāropi attano nagare tatheva bheriṃ carāpesi.	843	
PA_atk-s02_03a:844_0	Atha bimbisāro pukkusātissa paṇṇaṃ pahiṇi – “paccantadese nāma maṇimuttādīni ratanāni	844	
PA_atk-s02_03a:844_1	uppajjanti, yaṃ mayhaṃ sahāyassa rajje dassanīyaṃ vā savanīyaṃ vā ratanaṃ uppajjati,	844	
PA_atk-s02_03a:844_2	tattha me mā maccharāyatū”ti. Pukkusātipi – “majjhimadeso nāma mahājanapado, yaṃ	844	
PA_atk-s02_03a:844_3	tattha evarūpaṃ ratanaṃ uppajjati, tattha me sahāyo mā maccharāyatū”ti paṭipaṇṇaṃ	844	
PA_atk-s02_03a:844_4	pahiṇi. Evaṃ te gacchante gacchante kāle aññamaññaṃ adisvāpi daḷhamittā ahesuṃ.	844	
PA_atk-s02_03a:845_0	Evaṃ tesaṃ katikaṃ katvā vasantānaṃ paṭhamataraṃ pukkusātissa paṇṇākāro uppajji.	845	
PA_atk-s02_03a:845_1	Rājā kira aṭṭha pañcavaṇṇe anagghakambale labhi. So – “atisundarā ime kambalā, ahaṃ	845	
PA_atk-s02_03a:845_2	sahāyassa pesissāmī”ti lākhāguḷamatte aṭṭha sārakaraṇḍake likhāpetvā tesu te kambale	845	
PA_atk-s02_03a:845_3	pakkhipitvā lākhāya vaṭṭāpetvā setavatthena veṭhetvā samugge pakkhipitvā vatthena	845	
PA_atk-s02_03a:845_4	veṭhetvā rājamuddikāya lañchetvā “mayhaṃ sahāyassa dethā”ti amacce pesesi. Sāsanañca	845	
PA_atk-s02_03a:845_5	adāsi – “ayaṃ paṇṇākāro nagaramajjhe amaccādiparivutena daṭṭhabbo”ti. Te gantvā bimbisārassa adaṃsu.	845	
PA_atk-s02_03a:846_0	So sāsanaṃ sutvā amaccādayo sannipatantūti bheriṃ carāpetvā nagaramajjhe amaccādiparivuto	846	
PA_atk-s02_03a:846_1	setacchattena dhāriyamānena pallaṅkavare nisinno lañchanaṃ bhinditvā vatthaṃ apanetvā	846	
PA_atk-s02_03a:846_2	samuggaṃ vivaritvā anto bhaṇḍikaṃ muñcitvā lākhāguḷe disvā “mayhaṃ sahāyo pukkusāti	846	
PA_atk-s02_03a:846_3	‘jutavittako me sahāyo’ti maññamāno maññe imaṃ paṇṇākāraṃ pahiṇī”ti ekaṃ guḷaṃ gahetvā	846	
PA_atk-s02_03a:846_4	hatthena vaṭṭetvā tulayantova anto dussabhaṇḍikaṃ atthīti aññāsi. Atha naṃ pallaṅkapāde	846	
PA_atk-s02_03a:846_5	paharitvā tāvadeva lākhā paripati, so nakhena karaṇḍakaṃ vivaritvā anto kambalaratanaṃ	846	
PA_atk-s02_03a:846_6	disvā itarepi vivarāpesi, sabbepi kambalā ahesuṃ. Atha ne pattharāpesi, te vaṇṇasampannā	846	
PA_atk-s02_03a:846_7	phassasampannā dīghato soḷasahatthā tiriyaṃ aṭṭhahatthā ahesuṃ. Mahājano disvā aṅguliyo	846	
PA_atk-s02_03a:846_8	poṭhesi, celukkhepaṃ akāsi, – “amhākaṃ rañño adiṭṭhasahāyo pukkusāti adisvāva evarūpaṃ	846	
PA_atk-s02_03a:846_9	paṇṇākāraṃ pesesi, yuttaṃ evarūpaṃ mittaṃ kātu”nti attamano ahosi. Rājā ekamekaṃ	846	
PA_atk-s02_03a:846_10	kambalaṃ agghāpesi, sabbe anagghā ahesuṃ. Tesu cattāro sammāsambuddhassa pesesi,	8461	
PA_atk-s02_03a:846_11	cattāro attano ghare akāsi. Tato cintesi – “pacchā pesentena paṭhamaṃ pesitapaṇṇākārato	8461	
PA_atk-s02_03a:846_12	atirekaṃ pesetuṃ vaṭṭati, sahāyena ca me anaggho paṇṇākāro pesito, kiṃ nu kho pesemī”ti?	8461	
PA_atk-s02_03a:847_0	Kiṃ pana rājagahe tato adhikaṃ ratanaṃ natthīti? No natthi, mahāpuñño rājā, apica	847	
PA_atk-s02_03a:847_1	kho panassa sotāpannakālato paṭṭhāya ṭhapetvā tīṇi ratanāni aññaṃ ratanaṃ somanassaṃ	847	
PA_atk-s02_03a:847_2	janetuṃ samatthaṃ nāma natthi. So ratanaṃ vicinituṃ āraddho – ratanaṃ nāma saviññāṇakaṃ	847	
PA_atk-s02_03a:847_3	aviññāṇakanti duvidhaṃ. Tattha aviññāṇakaṃ suvaṇṇarajatādi, saviññāṇakaṃ indriyabaddhaṃ.	847	
PA_atk-s02_03a:847_4	Aviññāṇakaṃ saviññāṇakasseva alaṅkārādivasena paribhogaṃ hoti, iti imesu dvīsu ratanesu	847	
PA_atk-s02_03a:847_5	saviññāṇakaṃ seṭṭhaṃ. Saviññāṇakampi duvidhaṃ tiracchānaratanaṃ manussaratananti.	847	
PA_atk-s02_03a:847_6	Tattha tiracchānaratanaṃ hatthiassaratanaṃ, tampi manussānaṃ upabhogatthameva nibbattati,	847	
PA_atk-s02_03a:847_7	iti imesupi dvīsu manussaratanaṃ seṭṭhaṃ. Manussaratanampi duvidhaṃ itthiratanaṃ	847	
PA_atk-s02_03a:847_8	purisaratananti. Tattha cakkavattino rañño uppannaṃ itthiratanampi purisasseva upabhogaṃ.	847	
PA_atk-s02_03a:847_9	Iti imesupi dvīsu purisaratanameva seṭṭhaṃ.	847	
PA_atk-s02_03a:848_0	Purisaratanampi duvidhaṃ agāriyaratanaṃ anagāriyaratanañca. Tattha agāriyaratanesupi	848	
PA_atk-s02_03a:848_1	cakkavattirājā ajja pabbajitasāmaṇeraṃ pañcapatiṭṭhitena vandati, iti imesupi dvīsu	848	
PA_atk-s02_03a:848_2	anagāriyaratanameva seṭṭhaṃ. Anagāriyaratanampi duvidhaṃ sekkharatanañca asekkharatanañca.	848	
PA_atk-s02_03a:848_3	Tattha satasahassampi sekkhānaṃ asekkhassa padesaṃ na pāpuṇāti, iti imesupi dvīsu	848	
PA_atk-s02_03a:848_4	asekkharatanameva seṭṭhaṃ. Tampi duvidhaṃ buddharatanaṃ sāvakaratananti. Tattha satasahassampi	848	
PA_atk-s02_03a:848_5	sāvakaratanānaṃ buddharatanassa padesaṃ na pāpuṇāti, iti imesupi dvīsū buddharatanameva seṭṭhaṃ.	848	
PA_atk-s02_03a:849_0	Buddharatanampi duvidhaṃ paccekabuddharatanaṃ sabbaññubuddharatananti. Tattha satasahassampi	849	
PA_atk-s02_03a:849_1	paccekabuddhānaṃ sabbaññubuddhassa padesaṃ na pāpuṇāti, iti imesupi dvīsu sabbaññubuddharatanaṃyeva	849	
PA_atk-s02_03a:849_2	seṭṭhaṃ. Sadevakasmiñhi loke buddharatanasamaṃ ratanaṃ nāma natthi. Tasmā asadisameva	849	
PA_atk-s02_03a:849_3	ratanaṃ mayhaṃ sahāyassa pesessāmīti cintetvā takkasīlavāsino pucchi – “tātā tumhākaṃ	849	
PA_atk-s02_03a:849_4	janapade buddho dhammo saṅghoti imāni tīṇi ratanāni dissantī”ti. Ghosopi so mahārāja	849	
PA_atk-s02_03a:849_5	tāva tattha natthi, dassanaṃ pana kutoti.	849	
PA_atk-s02_03a:850_0	“Sundaraṃ tātā”ti rājā tuṭṭho cintesi – “sakkā bhaveyya janasaṅgahatthāya mayhaṃ	850	
PA_atk-s02_03a:850_1	sahāyassa vasanaṭṭhānaṃ sammāsambuddhaṃ pesetuṃ, buddhā pana paccantimesu janapadesu	850	
PA_atk-s02_03a:850_2	na aruṇaṃ uṭṭhapenti. Tasmā satthārā gantuṃ na sakkā. Sāriputtamoggallānādayo mahāsāvake	850	
PA_atk-s02_03a:850_3	pesetuṃ sakkā bhaveyya. Mayā pana ‘therā paccante vasantī’ti sutvāpi manusse pesetvā	850	
PA_atk-s02_03a:850_4	te attano samīpaṃ āṇāpetvā upaṭṭhātumeva yuttaṃ. Tasmā na therehipi sakkā gantuṃ.	850	
PA_atk-s02_03a:850_5	Yena panākārena sāsane pesite satthā ca mahāsāvakā ca gatā viya honti, tenākārena	850	
PA_atk-s02_03a:850_6	sāsanaṃ pahiṇissāmī”ti. Cintetvā caturatanāyāmaṃ vidatthimattaputhulaṃ nātitanuṃ	850	
PA_atk-s02_03a:850_7	nātibahalaṃ suvaṇṇapaṭṭaṃ kārāpetvā “tattha ajja akkharāni likhissāmī”ti. Pātova	850	
PA_atk-s02_03a:850_8	sīsaṃ nhāyitvā uposathaṅgāni adhiṭṭhāya bhuttapātarāso apanītagandhamālābharaṇo suvaṇṇasarakena	850	
PA_atk-s02_03a:850_9	jātihiṅgulikaṃ ādāya heṭṭhato paṭṭhāya dvārāni pidahanto pāsādamāruyha pubbadisāmukhaṃ	850	
PA_atk-s02_03a:850_10	sīhapañjaraṃ vivaritvā ākāsatale nisīditvā suvaṇṇapaṭṭe akkharāni likhanto – “idha	8501	
PA_atk-s02_03a:850_11	tathāgato loke uppanno arahaṃ sammāsambuddho vijjācaraṇasampanno sugato lokavidū	8501	
PA_atk-s02_03a:850_12	anuttaro purisadammasārathi satthā devamanussānaṃ buddho bhagavā”ti. Buddhaguṇe tāva ekadesena likhi.	8501	
PA_atk-s02_03a:851_0	Tato “evaṃ dasa pāramiyo pūretvā tusitabhavanato cavitvā mātukucchimhi paṭisandhiṃ	851	
PA_atk-s02_03a:851_1	gaṇhi, evaṃ lokavivaraṇaṃ ahosi, mātukucchiyaṃ vasamāne idaṃ nāma ahosi, agāramajjhe	851	
PA_atk-s02_03a:851_2	vasamāne idaṃ nāma ahosi, evaṃ mahābhinikkhamanaṃ nikkhanto evaṃ mahāpadhānaṃ padahi.	851	
PA_atk-s02_03a:851_3	Evaṃ dukkarakārikaṃ katvā mahābodhimaṇḍaṃ āruyha aparājitapallaṅke nisinno sabbaññutaññāṇaṃ	851	
PA_atk-s02_03a:851_4	paṭivijjhi, sabbaññutaññāṇaṃ paṭivijjhantassa evaṃ lokavivaraṇaṃ ahosi. Sadevake	851	
PA_atk-s02_03a:851_5	loke aññaṃ evarūpaṃ ratanaṃ nāma natthīti.	851	
PA_atk-s02_03a:852	Yaṃkiñci vittaṃ idha vā huraṃ vā,	85	
PA_atk-s02_03a:853	Saggesu vā yaṃ ratanaṃ paṇītaṃ;	85	
PA_atk-s02_03a:854	Na no samaṃ atthi tathāgatena,	85	
PA_atk-s02_03a:855	Idampi buddhe ratanaṃ paṇītaṃ;	85	
PA_atk-s02_03a:856	Etena saccena suvatthi hotū”ti. –	85	
PA_atk-s02_03a:857_0	Evaṃ ekadesena buddhaguṇepi likhitvā dutiyaṃ dhammaratanaṃ thomento – “svākkhāto	857	
PA_atk-s02_03a:857_1	bhagavatā dhammo…pe… paccattaṃ veditabbo viññūhī”ti. “Cattāro satipaṭṭhānā…pe… ariyo	857	
PA_atk-s02_03a:857_2	aṭṭhaṅgiko maggo”ti. “Satthārā desitadhammo nāma evarūpo ca evarūpo cā”ti sattatiṃsa	857	
PA_atk-s02_03a:857_3	bodhipakkhiye ekadesena likhitvā –	857	
PA_atk-s02_03a:858	“Yaṃ buddhaseṭṭho parivaṇṇayī suciṃ,	85	
PA_atk-s02_03a:859	Samādhimānantarikaññamāhu;	85	
PA_atk-s02_03a:860	Samādhinā tena samo na vijjati,	86	
PA_atk-s02_03a:861	Idampi dhamme ratanaṃ paṇītaṃ;	86	
PA_atk-s02_03a:862	Etena saccena suvatthi hotū”ti. –	86	
PA_atk-s02_03a:863_0	Evaṃ ekadesena dhammaguṇe likhitvā tatiyaṃ saṅgharatanaṃ thomento – “suppaṭipanno	863	
PA_atk-s02_03a:863_1	bhagavato sāvakasaṅgho…pe… puññakkhettaṃ lokassā”ti. “Kulaputtā nāma satthu dhammakathaṃ	863	
PA_atk-s02_03a:863_2	sutvā evaṃ nikkhamitvā pabbajanti, keci setacchattaṃ pahāya pabbajanti, keci uparajjaṃ,	863	
PA_atk-s02_03a:863_3	keci senāpatiṭṭhānādīni pahāya pabbajanti. Pabbajitvā ca pana imañca paṭipattiṃ pūrentī”ti	863	
PA_atk-s02_03a:863_4	cūḷasīlamajjhimasīlamahāsīlādīni ekadesena likhitvā chadvārasaṃvaraṃ satisampajaññaṃ	863	
PA_atk-s02_03a:863_5	catupaccayasantosaṃ navavidhaṃ senāsanaṃ, nīvaraṇappahānaṃ parikammaṃ jhānābhiññā	863	
PA_atk-s02_03a:863_6	aṭṭhatiṃsa kammaṭṭhānāni yāva āsavakkhayā ekadesena likhi, soḷasavidhaṃ ānāpānassatikammaṭṭhānaṃ	863	
PA_atk-s02_03a:863_7	vitthāreneva likhitvā “satthu sāvakasaṅgho nāma evarūpehi ca guṇehi samannāgato.	863	
PA_atk-s02_03a:864	Ye puggalā aṭṭhasataṃ pasaṭṭhā,	86	
PA_atk-s02_03a:865	Cattāri etāni yugāni honti;	86	
PA_atk-s02_03a:866	Te dakkhiṇeyyā sugatassa sāvakā,	86	
PA_atk-s02_03a:867	Etesu dinnāni mahapphalāni;	86	
PA_atk-s02_03a:868	Idampi saṅghe ratanaṃ paṇītaṃ,	86	
PA_atk-s02_03a:869	Etena saccena suvatthi hotū”ti. –	86	
PA_atk-s02_03a:870_0	Evaṃ ekadesena saṅghaguṇe likhitvā – “bhagavato sāsanaṃ svākkhātaṃ niyyānikaṃ, sace	870	
PA_atk-s02_03a:870_1	mayhaṃ sahāyo sakkoti, nikkhamitvā pabbajatū”ti likhitvā suvaṇṇapaṭṭaṃ saṃharitvā	870	
PA_atk-s02_03a:870_2	sukhumakambalena veṭhetvā sārasamugge pakkhipitvā taṃ samuggaṃ suvaṇṇamaye, suvaṇṇamayaṃ,	870	
PA_atk-s02_03a:870_3	rajatamaye rajatamayaṃ maṇimaye, maṇimayaṃ pavāḷamaye, pavāḷamayaṃ lohitaṅkamaye,	870	
PA_atk-s02_03a:870_4	lohitaṅkamayaṃ masāragallamaye, masāragallamayaṃ phalikamaye, phalikamayaṃ dantamaye,	870	
PA_atk-s02_03a:870_5	dantamayaṃ sabbaratanamaye, sabbaratanamayaṃ kilañjamaye, kilañjamayaṃ samuggaṃ sārakaraṇḍake ṭhapesi.	870	
PA_atk-s02_03a:871_0	Puna sārakaraṇḍakaṃ suvaṇṇakaraṇḍaketi purimanayeneva haritvā sabbaratanamayaṃ karaṇḍakaṃ	871	
PA_atk-s02_03a:871_1	kilañjamaye karaṇḍake ṭhapesi. Tato kilañjamayaṃ karaṇḍakaṃ sāramayapeḷāyāti puna	871	
PA_atk-s02_03a:871_2	vuttanayeneva haritvā sabbaratanamayaṃ peḷaṃ kilañjamayapeḷāya ṭhapetvā bahi vatthena	871	
PA_atk-s02_03a:871_3	veṭhetvā rājamuddikāya lañchetvā amacce āṇāpesi – “mama āṇāpavattiṭṭhāne maggaṃ alaṅkārāpetha	871	
PA_atk-s02_03a:871_4	maggo aṭṭhusabhavitthato hotu, catuusabhaṭṭhānaṃ sodhitamattakameva hotu, majjhe	871	
PA_atk-s02_03a:871_5	catuusabhaṃ rājānubhāvena paṭiyādethā”ti. Tato maṅgalahatthiṃ alaṅkārāpetvā tassa	871	
PA_atk-s02_03a:871_6	upari pallaṅkaṃ paññapetvā setacchattaṃ ussāpetvā nagaravīthiyo sittasammaṭṭhā samussitaddhajapaṭākā	871	
PA_atk-s02_03a:871_7	kadalipuṇṇaghaṭagandhadhūmapupphādīhi suppaṭimaṇḍitā kāretvā “attano attano visayappadese	871	
PA_atk-s02_03a:871_8	evarūpaṃ pūjaṃ kārentū”ti antarabhogikānaṃ javanadūte pesetvā sayaṃ sabbālaṅkārena	871	
PA_atk-s02_03a:871_9	alaṅkaritvā – “sabbatāḷāvacarasammissabalakāyaparivuto paṇṇākāraṃ pesemī”ti attano	871	
PA_atk-s02_03a:871_10	visayapariyantaṃ gantvā amaccassa mukhasāsanaṃ adāsi – “tāta mayhaṃ sahāyo pukkusāti	8711	
PA_atk-s02_03a:871_11	imaṃ paṇṇākāraṃ paṭicchanto orodhamajjhe apaṭicchitvā pāsādaṃ āruyha paṭicchatū”ti.	8711	
PA_atk-s02_03a:871_12	Evaṃ sāsanaṃ datvā paccantadesaṃ satthā gacchatīti pañcapatiṭṭhitena vanditvā nivatti.	8711	
PA_atk-s02_03a:871_13	Antarabhogikā teneva niyāmena maggaṃ paṭiyādetvā paṇṇākāraṃ nayiṃsu.	8711	
PA_atk-s02_03a:872_0	Pukkusātipi attano rajjasīmato paṭṭhāya teneva niyāmena maggaṃ paṭiyādetvā nagaraṃ	872	
PA_atk-s02_03a:872_1	alaṅkārāpetvā paṇṇākārassa paccuggamanaṃ akāsi. Paṇṇākāro takkasīlaṃ pāpuṇanto uposathadivase	872	
PA_atk-s02_03a:872_2	pāpuṇi, paṇṇākāraṃ gahetvā gataamaccopi rañño vuttasāsanaṃ ārocesi. Rājā taṃ sutvā	872	
PA_atk-s02_03a:872_3	paṇṇākārena saddhiṃ āgatānaṃ kattabbakiccaṃ vicāretvā paṇṇākāraṃ ādāya pāsādaṃ āruyha	872	
PA_atk-s02_03a:872_4	“mā idha koci pavisatū”ti dvāre ārakkhaṃ kāretvā sīhapañjaraṃ vivaritvā paṇṇākāraṃ	872	
PA_atk-s02_03a:872_5	uccāsane ṭhapetvā sayaṃ nīcāsane nisinno lañchanaṃ bhinditvā nivāsanaṃ apanetvā kilañjapeḷato	872	
PA_atk-s02_03a:872_6	paṭṭhāya anupubbena vivaranto sāramayaṃ samuggaṃ disvā cintesi – “mahāparihāro nāyaṃ	872	
PA_atk-s02_03a:872_7	aññassa ratanassa bhavissati, addhā majjhimadese sotabbayuttakaṃ ratanaṃ uppanna”nti.	872	
PA_atk-s02_03a:872_8	Atha taṃ samuggaṃ vivaritvā rājalañchanaṃ bhinditvā sukhumakambalaṃ ubhato viyūhitvā	872	
PA_atk-s02_03a:872_9	suvaṇṇapaṭṭaṃ addasa.	872	
PA_atk-s02_03a:873_0	So taṃ pasāretvā – “manāpāni vata akkharāni samasīsāni samapantīni caturassānī”tiādito	873	
PA_atk-s02_03a:873_1	paṭṭhāya vācetuṃ ārabhi. Tassa – “idha tathāgato loke uppanno”ti buddhaguṇe vācentassa	873	
PA_atk-s02_03a:873_2	balavasomanassaṃ uppajji, navanavutilomakūpasahassāni uddhaggalomāni ahesuṃ. Attano	873	
PA_atk-s02_03a:873_3	ṭhitabhāvaṃ vā nisinnabhāvaṃ vā na jānāti. Athassa – “kappakoṭisatasahassehipi etaṃ	873	
PA_atk-s02_03a:873_4	dullabhasāsanaṃ sahāyaṃ nissāya sotuṃ labhāmī”ti bhiyyo balavapīti udapādi. So hi	873	
PA_atk-s02_03a:873_5	upari vācetuṃ asakkonto yāva pītivegapassaddhiyā nisīditvā parato – “svākkhāto bhagavatā	873	
PA_atk-s02_03a:873_6	dhammo”ti dhammaguṇe ārabhi. Tatrāpissa tatheva ahosi. So puna yāva pītivegapassaddhiyā	873	
PA_atk-s02_03a:873_7	nisīditvā parato “suppaṭipanno”ti saṅghaguṇe ārabhi. Tatrāpissa tatheva ahosi. Atha	873	
PA_atk-s02_03a:873_8	sabbapariyante ānāpānassatikammaṭṭhānaṃ vācetvā catukkapañcakajjhānāni nibbattesi,	873	
PA_atk-s02_03a:873_9	so jhānasukheneva vītināmesi. Añño koci daṭṭhuṃ na labhati, ekova cūḷupaṭṭhāko pavisati.	873	
PA_atk-s02_03a:873_10	Evaṃ addhamāsamattaṃ vītināmesi.	8731	
PA_atk-s02_03a:874_0	Nāgarā rājaṅgaṇe sannipatitvā ukkuṭṭhiṃ akaṃsu “paṇṇākāraṃ paṭicchitadivasato paṭṭhāya	874	
PA_atk-s02_03a:874_1	baladassanaṃ vā nāṭakadassanaṃ vā natthi, vinicchayadānaṃ natthi, rājā sahāyena pahitaṃ	874	
PA_atk-s02_03a:874_2	paṇṇākāraṃ yassicchati tassa dassetu, rājāno nāma ekaccassa paṇṇākāravasenapi vañcetvā	874	
PA_atk-s02_03a:874_3	rajjaṃ attano kātuṃ vāyamanti. Kiṃ nāma amhākaṃ rājā karotī”ti? Rājā ukkuṭṭhisaddaṃ	874	
PA_atk-s02_03a:874_4	sutvā – “rajjaṃ nu kho dhāremi, udāhu satthāra”nti cintesi. Athassa etadahosi – “rajjakāritaattabhāvo	874	
PA_atk-s02_03a:874_5	nāma neva gaṇakena, na gaṇakamahāmattena gaṇetuṃ sakko. Satthusāsanaṃ dhāressāmī”ti	874	
PA_atk-s02_03a:874_6	sayane ṭhapitaṃ asiṃ gahetvā kese chinditvā sīhapañjaraṃ vivaritvā – “etaṃ gahetvā	874	
PA_atk-s02_03a:874_7	rajjaṃ kārethā”ti saddhiṃ cūḷāmaṇinā kesakalāpaṃ parisamajjhe pātesi, mahājano taṃ	874	
PA_atk-s02_03a:874_8	ukkhipitvā – “sahāyakasantikā laddhapaṇṇākārā nāma rājāno tumhādisā honti devā”ti	874	
PA_atk-s02_03a:874_9	ekappahāreneva viravi. Raññopi dvaṅgulamattaṃ kesamassu ahosi. Bodhisattassa pabbajjāsadisameva kira jātaṃ.	874	
PA_atk-s02_03a:875_0	Tato cūḷupaṭṭhākaṃ pesetvā antarāpaṇā dve kāsāyavatthāni mattikāpattañca āharāpetvā	875	
PA_atk-s02_03a:875_1	– “ye loke arahanto, te uddissa mayhaṃ pabbajjā”ti satthāraṃ uddissa ekaṃ kāsāvaṃ	875	
PA_atk-s02_03a:875_2	nivāsetvā ekaṃ pārupitvā pattaṃ vāmaaṃsakūṭe katvā kattaradaṇḍaṃ gahetvā – “sobhati	875	
PA_atk-s02_03a:875_3	nu kho me pabbajjā no vā”ti mahātale katipayavāre aparāparaṃ caṅkamitvā – “sobhati	875	
PA_atk-s02_03a:875_4	me pabbajjā”ti dvāraṃ vivaritvā pāsādā otari. Otarantaṃ pana naṃ tīsu dvāresu ṭhitanāṭakādīni	875	
PA_atk-s02_03a:875_5	disvāpi na sañjāniṃsu. “Eko paccekabuddho amhākaṃ rañño dhammakathaṃ kathetuṃ āgato”ti	875	
PA_atk-s02_03a:875_6	kira cintayiṃsu. Uparipāsādaṃ pana āruyha rañño ṭhitanisinnaṭṭhānāni disvā rājā gatoti	875	
PA_atk-s02_03a:875_7	ñatvā samuddamajjhe osīdamānāya nāvāya jano viya ekappahāreneva viraviṃsu. Kulaputtaṃ	875	
PA_atk-s02_03a:875_8	bhūmitalaṃ otiṇṇamattaṃ aṭṭhārasaseniyo sabbe nāgarā balakāyā ca parivāretvā mahāviravaṃ	875	
PA_atk-s02_03a:875_9	viraviṃsu. Amaccāpi taṃ etadavocuṃ – “deva majjhimadesarājāno nāma bahumāyā, sāsanaṃ	875	
PA_atk-s02_03a:875_10	pesetvā buddharatanaṃ nāma loke uppannaṃ vā no vāti ñatvā gamissatha, nivattatha	8751	
PA_atk-s02_03a:875_11	devā”ti. Saddahāmahaṃ mayhaṃ sahāyakassa, tassa mayā saddhiṃ dvejjhavacanaṃ nāma	8751	
PA_atk-s02_03a:875_12	natthi, tiṭṭhatha tumheti. Te anugacchantiyeva.	8751	
PA_atk-s02_03a:876_0	Kulaputto kattaradaṇḍena lekhaṃ katvā – “idaṃ rajjaṃ kassā”ti āha? Tumhākaṃ devāti.	876	
PA_atk-s02_03a:876_1	Yo imaṃ lekhaṃ antaraṃ karoti, rājāṇāya kāretabboti. Mahājanakajātake bodhisattena	876	
PA_atk-s02_03a:876_2	katalekhaṃ sīvalidevī antaraṃ kātuṃ avisahantī vivattamānā agamāsi. Tassā gatamaggena	876	
PA_atk-s02_03a:876_3	mahājano agamāsi. Taṃ pana lekhaṃ mahājano antaraṃ kātuṃ na visahi, lekhaṃ ussīsakaṃ	876	
PA_atk-s02_03a:876_4	katvā vivattamānā viraviṃsu. Kulaputto “ayaṃ me gataṭṭhāne dantakaṭṭhaṃ vā mukhodakaṃ	876	
PA_atk-s02_03a:876_5	vā dassatī”ti antamaso ekaceṭakampi aggahetvā pakkāmi. Evaṃ kirassa ahosi “mama satthā	876	
PA_atk-s02_03a:876_6	ca mahābhinikkhamanaṃ nikkhamitvā ekakova pabbajito”ti ekakova agamāsi. “Satthu lajjāmī”ti	876	
PA_atk-s02_03a:876_7	ca – “satthā kira me pabbajitvā yānaṃ nāruḷho”ti ca antamaso ekapaṭalikampi upāhanaṃ	876	
PA_atk-s02_03a:876_8	nāruhi, paṇṇacchattakampi na dhāresi. Mahājano rukkhapākāraṭṭālakādīni āruyha esa	876	
PA_atk-s02_03a:876_9	amhākaṃ rājā gacchatīti olokesi. Kulaputto – “dūraṃ gantabbaṃ, na sakkā ekena maggo	876	
PA_atk-s02_03a:876_10	nittharitu”nti ekaṃ satthavāhaṃ anubandhi. Sukhumālassa kulaputtassa kaṭhinatattāya	8761	
PA_atk-s02_03a:876_11	pathaviyā gachantassa pādatalesu phoṭā uṭṭhahitvā bhijjanti, dukkhā vedanā uppajjanti.	8761	
PA_atk-s02_03a:876_12	Satthavāhe khandhāvāraṃ bandhitvā nisinne kulaputto maggā okkamma ekasmiṃ rukkhamūle	8761	
PA_atk-s02_03a:876_13	nisīdati. Nisinnaṭṭhāne pādaparikammaṃ vā piṭṭhiparikammaṃ vā kattā nāma natthi,	8761	
PA_atk-s02_03a:876_14	kulaputto ānāpānacatutthajjhānaṃ samāpajjitvā maggadarathakilamathapariḷāhaṃ vikkhambhetvā	8761	
PA_atk-s02_03a:876_15	jhānaratiyā vītināmeti.	8761	
PA_atk-s02_03a:877_0	Punadivase uṭṭhite aruṇe sarīrapaṭijagganaṃ katvā puna satthavāhaṃ anubandhati. Pātarāsakāle	877	
PA_atk-s02_03a:877_1	kulaputtassa pattaṃ gahetvā khādanīyaṃ bhojanīyaṃ patte pakkhipitvā denti. Taṃ uttaṇḍulampi	877	
PA_atk-s02_03a:877_2	hoti kilinnampi samasakkharampi aloṇātiloṇampi, kulaputto pavisanaṭṭhānaṃ paccavekkhitvā	877	
PA_atk-s02_03a:877_3	amataṃ viya paribhuñjitvā etena niyāmena aṭṭhahi ūnakāni dve yojanasatāni gato. Jetavanadvārakoṭṭhakassa	877	
PA_atk-s02_03a:877_4	pana samīpena gacchantopi – “kahaṃ satthā vasatī”ti nāpucchi. Kasmā? Satthugāravena	877	
PA_atk-s02_03a:877_5	ceva rañño pesitasāsanavasena ca. Rañño hi – “idha tathāgato loke uppajjatī”ti satthāraṃ	877	
PA_atk-s02_03a:877_6	rājagahe uppannaṃ viya katvā sāsanaṃ pesitaṃ, tasmā naṃ apucchitvāva pañcacattālīsayojanamattaṃ	877	
PA_atk-s02_03a:877_7	maggaṃ atikkanto. So sūriyatthaṅgamanavelāya rājagahaṃ patvā satthā kahaṃ vasatīti	877	
PA_atk-s02_03a:877_8	pucchi. Kuto nu, bhante, āgatoti? Ito uttaratoti. Satthā tuyhaṃ āgatamagge ito pañcacattālīsayojanamatte	877	
PA_atk-s02_03a:877_9	sāvatthi nāma atthi, tattha vasatīti. Kulaputto cintesi – “idāni akālo na sakkā gantuṃ,	877	
PA_atk-s02_03a:877_10	ajja idheva vasitvā sve satthu santikaṃ gamissāmī”ti. Tato – “vikāle sampattapabbajitā	8771	
PA_atk-s02_03a:877_11	kahaṃ vasantī”ti pucchi. Imāya kumbhakārasālāya, bhanteti. Atha so taṃ kumbhakāraṃ	8771	
PA_atk-s02_03a:877_12	yācitvā tattha vāsatthāya pavisitvā nisīdi.	8771	
PA_atk-s02_03a:878_0	Bhagavāpi taṃdivasaṃ paccūsakāle lokaṃ volokento pukkusātiṃ disvā cintesi – “ayaṃ	878	
PA_atk-s02_03a:878_1	kulaputto sahāyena pesitaṃ sāsanamattakaṃ vācetvā atirekatiyojanasatikaṃ mahārajjaṃ	878	
PA_atk-s02_03a:878_2	pahāya maṃ uddissa pabbajitvā aṭṭhahi ūnakāni dve yojanasatāni atikkamma rājagahaṃ	878	
PA_atk-s02_03a:878_3	pāpuṇissati, mayi agacchante pana tīṇi sāmaññaphalāni appaṭivijjhitvā ekarattivāsena	878	
PA_atk-s02_03a:878_4	anāthakālakiriyaṃ karissati, mayi pana gate tīṇi sāmaññaphalāni paṭivijjhissati.	878	
PA_atk-s02_03a:878_5	Janasaṅgahatthāyeva pana mayā satasahassakappādhikāni cattāri asaṅkhyeyyāni pāramiyo	878	
PA_atk-s02_03a:878_6	pūritā, karissāmi tassa saṅgaha”nti pātova sarīrapaṭijagganaṃ katvā bhikkhusaṅghaparivuto	878	
PA_atk-s02_03a:878_7	sāvatthiyaṃ piṇḍāya caritvā pacchābhattaṃ piṇḍapātappaṭikkanto gandhakuṭiṃ pavisitvā	878	
PA_atk-s02_03a:878_8	muhuttaṃ attadarathakilamathaṃ paṭipassambhetvā – “kulaputto mayi gāravena dukkaraṃ	878	
PA_atk-s02_03a:878_9	akāsi, atirekayojanasataṃ rajjaṃ pahāya antamaso mukhadhovanadāyakampi ceṭakaṃ aggahetvā	878	
PA_atk-s02_03a:878_10	ekakova nikkhanto”ti sāriputtamahāmoggallānādīsu kañci anāmantetvā sayameva attano	8781	
PA_atk-s02_03a:878_11	pattacīvaraṃ gahetvā ekakova nikkhanto. Gacchanto ca neva ākāse uppati, na pathaviṃ	8781	
PA_atk-s02_03a:878_12	saṃkhipi, – “kulaputto mama lajjamāno hatthiassarathasuvaṇṇasivikādīsu ekayānepi	8781	
PA_atk-s02_03a:878_13	anisīditvā antamaso ekapaṭalikaṃ upāhanampi anāruyha paṇṇacchattakampi aggahetvā	8781	
PA_atk-s02_03a:878_14	nikkhanto, mayāpi padasāva gantuṃ vaṭṭatī”ti pana cintetvā padasāva agamāsi.	8781	
PA_atk-s02_03a:879_0	So asīti anubyañjanāni byāmappabhā bāttiṃsa mahāpurisalakkhaṇānīti imaṃ buddhasiriṃ	879	
PA_atk-s02_03a:879_1	paṭicchādetvā valāhakapaṭicchanno puṇṇacando viya aññatarabhikkhuvesena gacchanto	879	
PA_atk-s02_03a:879_2	ekapacchābhatteneva pañcacattālīsa yojanāni atikkamma sūriyatthaṅgamalīvelāya kulaputte	879	
PA_atk-s02_03a:879_3	paviṭṭhamatteyeva taṃ kumbhakārasālaṃ pāpuṇi. Taṃ sandhāya vuttaṃ – “tena kho pana	879	
PA_atk-s02_03a:879_4	samayena, pukkusāti, nāma kulaputto bhagavantaṃ uddissa saddhāya agārasmā anagāriyaṃ	879	
PA_atk-s02_03a:879_5	pabbajito, so tasmiṃ kumbhakārāvesane paṭhamaṃ vāsūpagato hotī”ti.	879	
PA_atk-s02_03a:880_0	Evaṃ gantvāpi pana bhagavā – “ahaṃ sammāsambuddho”ti pasayha kumbhakārasālaṃ apavisitvā	880	
PA_atk-s02_03a:880_1	dvāre ṭhitova kulaputtaṃ okāsaṃ kārento sace te bhikkhūtiādimāha. Urundanti vivittaṃ	880	
PA_atk-s02_03a:880_2	asambādhaṃ. Viharatāyasmā yathāsukhanti yena yena iriyāpathena phāsu hoti, tena tena	880	
PA_atk-s02_03a:880_3	yathāsukhaṃ āyasmā viharatūti okāsaṃ akāsi. Atirekatiyojanasatañhi rajjaṃ pahāya	880	
PA_atk-s02_03a:880_4	pabbajito kulaputto parassa chaḍḍitapatitaṃ kumbhakārasālaṃ kiṃ aññassa sabrahmacārino	880	
PA_atk-s02_03a:880_5	maccharāyissati. Ekacce pana moghapurisā sāsane pabbajitvā āvāsamacchariyādīhi abhibhūtā	880	
PA_atk-s02_03a:880_6	attano vasanaṭṭhāne mayhaṃ kuṭi mayhaṃ pariveṇanti aññesaṃ avāsāya parakkamanti.	880	
PA_atk-s02_03a:880_7	Nisīdīti accantasukhumālo lokanātho devavimānasadisaṃ gandhakuṭiṃ pahāya tattha tattha	880	
PA_atk-s02_03a:880_8	vippakiṇṇachārikāya bhinnabhājanatiṇapalāsakukkuṭasūkaravaccādisaṃkiliṭṭhāya saṅkāraṭṭhānasadisāya	880	
PA_atk-s02_03a:880_9	kumbhakārasālāya tiṇasanthāraṃ santharitvā paṃsukūlacīvaraṃ paññapetvā devavimānasadisaṃ	880	
PA_atk-s02_03a:880_10	dibbagandhasugandhaṃ gandhakuṭiṃ pavisitvā nisīdanto viya nisīdi.	8801	
PA_atk-s02_03a:881_0	Iti bhagavāpi asambhinnamahāsammatavaṃse uppanno, kulaputtopi khattiyagabbhe vaḍḍhito.	881	
PA_atk-s02_03a:881_1	Bhagavāpi abhinīhārasampanno, kulaputtopi abhinīhārasampanno. Bhagavāpi rajjaṃ pahāya	881	
PA_atk-s02_03a:881_2	pabbajito, kulaputtopi. Bhagavāpi suvaṇṇavaṇṇo, kulaputtopi. Bhagavāpi samāpattilābhī,	881	
PA_atk-s02_03a:881_3	kulaputtopi. Iti dvepi khattiyā dvepi abhinīhārasampannā dvepi rājapabbajitā dvepi	881	
PA_atk-s02_03a:881_4	suvaṇṇavaṇṇā dvepi samāpattilābhino kumbhakārasālaṃ pavisitvā nisinnāti tehi kumbhakārasālā	881	
PA_atk-s02_03a:881_5	ativiya sobhati, dvīhi sīhādīhi paviṭṭhaguhādīhi āharitvā dīpetabbaṃ. Tesu pana dvīsu	881	
PA_atk-s02_03a:881_6	bhagavā – “sukhumālo ahaṃ paramasukhumālo ekapacchābhattena pañcacattālīsa yojanāni	881	
PA_atk-s02_03a:881_7	āgato, muhuttaṃ tāva sīhaseyyaṃ kappetvā maggadarathaṃ paṭipassambhemī”ti cittampi	881	
PA_atk-s02_03a:881_8	anuppādetvā nisīdantova phalasamāpattiṃ samāpajji. Kulaputtopi – “dvānavutiyojanasataṃ	881	
PA_atk-s02_03a:881_9	āgatomhi, muhuttaṃ tāva nipajjitvā maggadarathaṃ vinodemī”ti cittaṃ anuppādetvā nisīdamānova	881	
PA_atk-s02_03a:881_10	ānāpānacatutthajjhānaṃ samāpajji. Idaṃ sandhāya atha kho bhagavā bahudeva rattintiādi vuttaṃ.	8811	
PA_atk-s02_03a:882_0	Nanu ca bhagavā kulaputtassa dhammaṃ desessāmīti āgato, kasmā na desesīti? Kulaputtassa	882	
PA_atk-s02_03a:882_1	maggadaratho appaṭipassaddho, na sakkhissati dhammadesanaṃ sampaṭicchituṃ, so tāvassa	882	
PA_atk-s02_03a:882_2	paṭipassambhatūti na desesi. Apare – “rājagahaṃ nāma ākiṇṇamanussaṃ avivittaṃ dasahi	882	
PA_atk-s02_03a:882_3	saddehi, so saddo diyaḍḍhayāmamattena sannisīdati, taṃ āgamento na desesī”ti vadanti.	882	
PA_atk-s02_03a:882_4	Taṃ akāraṇaṃ, brahmalokappamāṇampi hi saddaṃ bhagavā attano ānubhāvena vūpasametuṃ	882	
PA_atk-s02_03a:882_5	sakkoti, maggadarathavūpasamaṃ āgamentoyeva pana na desesi.	882	
PA_atk-s02_03a:883_0	Tattha bahudeva rattinti diyaḍḍhayāmamattaṃ. Etadahosīti bhagavā phalasamāpattito	883	
PA_atk-s02_03a:883_1	vuṭṭhāya suvaṇṇavimāne maṇisīhapañjaraṃ vivaranto viya pañcapasādappaṭimaṇḍitāni	883	
PA_atk-s02_03a:883_2	akkhīni ummīletvā olokesi, athassa hatthakukkuccapādakukkuccasīsakampanavirahitaṃ	883	
PA_atk-s02_03a:883_3	sunikhātaindakhīlaṃ viya niccalaṃ avibbhantaṃ suvaṇṇapaṭimaṃ viya nisinnaṃ kulaputtaṃ	883	
PA_atk-s02_03a:883_4	disvā etaṃ – “pāsādikaṃ kho”tiādi ahosi. Tattha pāsādikanti pasādāvahaṃ. Bhāvanapuṃsakaṃ	883	
PA_atk-s02_03a:883_5	panetaṃ, pāsādikena iriyāpathena iriyati. Yathā iriyato iriyāpatho pāsādiko hoti,	883	
PA_atk-s02_03a:883_6	evaṃ iriyatīti ayamettha attho. Catūsu hi iriyāpathesu tayo iriyāpathā na sobhanti.	883	
PA_atk-s02_03a:883_7	Gacchantassa hi bhikkhuno hatthā calanti, pādā calanti, sīsaṃ calati, ṭhitassa kāyo	883	
PA_atk-s02_03a:883_8	thaddho hoti, nipannassāpi iriyāpatho amanāpo hoti, pacchābhatte pana divāṭṭhānaṃ	883	
PA_atk-s02_03a:883_9	sammajjitvā cammakhaṇḍaṃ paññapetvā sudhotahatthapādassa catusandhikapallaṅkaṃ ābhujitvā	883	
PA_atk-s02_03a:883_10	nipannasseva iriyāpatho sobhati. Ayañca kulaputto pallaṅkaṃ ābhujitvā ānāpānacatutthajjhānaṃ	8831	
PA_atk-s02_03a:883_11	appetvā nisīdi. Itissa iriyāpatheneva pasanno bhagavā – “pāsādikaṃ kho”ti parivitakkesi.	8831	
PA_atk-s02_03a:884_0	Yaṃnūnāhaṃ puccheyyanti kasmā pucchati? Kiṃ bhagavā attānaṃ uddissa pabbajitabhāvaṃ	884	
PA_atk-s02_03a:884_1	na jānātīti? No na jānāti, apucchite pana kathā na patiṭṭhāti, apatiṭṭhitāya kathāya	884	
PA_atk-s02_03a:884_2	kathā na sañjāyatīti kathāpatiṭṭhāpanatthaṃ pucchi.	884	
PA_atk-s02_03a:885_0	Disvā ca pana jāneyyāsīti tathāgataṃ buddhasiriyā virocantaṃ ayaṃ buddhoti sabbe	885	
PA_atk-s02_03a:885_1	jānanti. Anacchariyametaṃ jānanaṃ, buddhasiriṃ pana paṭicchādetvā aññatarapiṇḍapātikavesena	885	
PA_atk-s02_03a:885_2	caranto dujjāno hoti. Iccāyasmā, pukkusāti, “na jāneyya”nti sabhāvameva katheti.	885	
PA_atk-s02_03a:885_3	Tathā hi naṃ ekakumbhakārasālāya nisinnampi na jānāti.	885	
PA_atk-s02_03a:886_0	Etadahosīti maggadarathassa vūpasamabhāvaṃ ñatvā ahosi. Evamāvusoti kulaputto sahāyena	886	
PA_atk-s02_03a:886_1	pesitaṃ sāsanamattaṃ vācetvā rajjaṃ pahāya pabbajamāno – “dasabalassa madhuradhammadesanaṃ	886	
PA_atk-s02_03a:886_2	sotuṃ labhissāmī”ti. Pabbajito, pabbajitvā ettakaṃ addhānaṃ āgacchanto – “dhammaṃ	886	
PA_atk-s02_03a:886_3	te bhikkhu desessāmī”ti padamattassa vattāraṃ nālattha, so “dhammaṃ te bhikkhu desessāmī”ti	886	
PA_atk-s02_03a:886_4	vuttaṃ kiṃ sakkaccaṃ na suṇissati. Pipāsitasoṇḍo viya hi pipāsitahatthī viya cāyaṃ,	886	
PA_atk-s02_03a:886_5	tasmā sakkaccaṃ savanaṃ paṭijānanto “evamāvuso”ti āha.	886	
PA_atk-s02_03a:887_0	343. Chadhāturo ayanti bhagavā kulaputtassa pubbabhāgapaṭipadaṃ akathetvā āditova	887	
PA_atk-s02_03a:887_1	arahattassa padaṭṭhānabhūtaṃ accantasuññataṃ vipassanālakkhaṇameva ācikkhituṃ āraddho.	887	
PA_atk-s02_03a:887_2	Yassa hi pubbabhāgapaṭipadā aparisuddhā hoti, tassa paṭhamameva sīlasaṃvaraṃ indriyesu	887	
PA_atk-s02_03a:887_3	guttadvārataṃ bhojane mattaññutaṃ jāgariyānuyogaṃ satta saddhamme cattāri jhānānīti	887	
PA_atk-s02_03a:887_4	imaṃ pubbabhāgapaṭipadaṃ ācikkhati. Yassa panesā parisuddhā, tassa taṃ akathetvā	887	
PA_atk-s02_03a:887_5	arahattassa padaṭṭhānabhūtaṃ vipassanameva ācikkhati. Kulaputtassa ca pubbabhāgapaṭipadā	887	
PA_atk-s02_03a:887_6	parisuddhā. Tathā hi anena sāsanaṃ vācetvā pāsādavaragateneva ānāpānacatutthajjhānaṃ	887	
PA_atk-s02_03a:887_7	nibbattitaṃ, yadassa dvānavutiyojanasabhaṃ āgacchantassa yānakiccaṃ sādhesi, sāmaṇerasīlampissa	887	
PA_atk-s02_03a:887_8	paripuṇṇaṃ. Tasmā pubbabhāgapaṭipadaṃ akathetvā arahattassa padaṭṭhānabhūtaṃ accantasuññataṃ	887	
PA_atk-s02_03a:887_9	vipassanālakkhaṇamevassa ācikkhituṃ āraddho.	887	
PA_atk-s02_03a:888_0	Tattha chadhāturoti dhātuyo vijjamānā, puriso avijjamāno. Bhagavā hi katthaci vijjamānena	888	
PA_atk-s02_03a:888_1	avijjamānaṃ dasseti, katthaci avijjamānena vijjamānaṃ, katthaci vijjamānena vijjamānaṃ,	888	
PA_atk-s02_03a:888_2	katthaci avijjamānena avijjamānanti sabbāsave vuttanayeneva vitthāretabbaṃ. Idha	888	
PA_atk-s02_03a:888_3	pana vijjamānena avijjamānaṃ dassento evamāha. Sace hi bhagavā purisoti paṇṇattiṃ	888	
PA_atk-s02_03a:888_4	vissajjetvā dhātuyo icceva vatvā cittaṃ upaṭṭhāpeyya, kulaputto sandehaṃ kareyya,	888	
PA_atk-s02_03a:888_5	sammohaṃ āpajjeyya, desanaṃ sampaṭicchituṃ na sakkuṇeyya. Tasmā tathāgato anupubbena	888	
PA_atk-s02_03a:888_6	purisoti paṇṇattiṃ pahāya “sattoti vā purisoti vā puggaloti vā paṇṇattimattameva,	888	
PA_atk-s02_03a:888_7	paramatthato satto nāma natthi, dhātumatteyeva cittaṃ ṭhapāpetvā tīṇi phalāni paṭivijjhāpessāmī”ti	888	
PA_atk-s02_03a:888_8	anaṅgaṇasutte vuttabhāsantarakusalo tāya tāya bhāsāya sippaṃ uggaṇhāpento ācariyo viya evamāha.	888	
PA_atk-s02_03a:889_0	Tattha cha dhātuyo assāti chadhāturo. Idaṃ vuttaṃ hoti – yaṃ tvaṃ purisoti sañjānāsi,	889	
PA_atk-s02_03a:889_1	so chadhātuko, na cettha paramatthato puriso atthi, purisoti pana paṇṇattimattamevāti.	889	
PA_atk-s02_03a:889_2	Sesapadesupi eseva nayo. Caturādhiṭṭhānoti ettha adhiṭṭhānaṃ vuccati patiṭṭhā, catupatiṭṭhānoti	889	
PA_atk-s02_03a:889_3	attho. Idaṃ vuttaṃ hoti – svāyaṃ bhikkhu puriso chadhāturo chaphassāyatano aṭṭhārasamanopavicāro,	889	
PA_atk-s02_03a:889_4	so ettova vivaṭṭitvā uttamasiddhibhūtaṃ arahattaṃ gaṇhamāno imesu catūsu ṭhānesu	889	
PA_atk-s02_03a:889_5	patiṭṭhāya gaṇhātīti caturādhiṭṭhānoti. Yattha ṭhitanti yesu adhiṭṭhānesu patiṭṭhitaṃ.	889	
PA_atk-s02_03a:889_6	Maññassa vā nappavattantīti maññassa vā mānassa vā nappavattanti. Muni santoti vuccatīti	889	
PA_atk-s02_03a:889_7	khīṇāsavamuni upasanto nibbutoti vuccati. Paññaṃ nappamajjeyyāti arahattaphalapaññāya	889	
PA_atk-s02_03a:889_8	paṭivijjhanatthaṃ āditova samādhivipassanāpaññaṃ nappamajjeyya. Saccamanurakkheyyāti	889	
PA_atk-s02_03a:889_9	paramatthasaccassa nibbānassa sacchikiriyatthaṃ āditova vacīsaccaṃ rakkheyya. Cāgamanubrūheyyāti	889	
PA_atk-s02_03a:889_10	arahattamaggena sabbakilesapariccāgakaraṇatthaṃ āditova kilesapariccāgaṃ brūheyya.	8891	
PA_atk-s02_03a:889_11	Santimeva so sikkheyyāti arahattamaggena sabbakilesavūpasamanatthaṃ āditova kilesavūpasamanaṃ	8891	
PA_atk-s02_03a:889_12	sikkheyya. Iti paññādhiṭṭhānādīnaṃ adhigamatthāya imāni samathavipassanāpaññādīni	8891	
PA_atk-s02_03a:889_13	pubbabhāgādhiṭṭhānāni vuttāni.	8891	
PA_atk-s02_03a:890	345. Phassāyatananti phassassa āyatanaṃ, ākaroti attho. Paññādhiṭṭhānantiādīni pubbe vuttānaṃ arahattaphalapaññādīnaṃ vasena veditabbāni.	89	
PA_atk-s02_03a:891_0	348. Idāni nikkhittamātikāvasena “yattha ṭhitaṃ maññassa vā nappavattantī”ti vattabbaṃ	891	
PA_atk-s02_03a:891_1	bhaveyya, arahatte pana patte puna “paññaṃ nappamajjeyyā”tiādīhi kiccaṃ natthi. Iti	891	
PA_atk-s02_03a:891_2	bhagavā mātikaṃ uppaṭipāṭidhātukaṃ ṭhapetvāpi yathādhammavaseneva vibhaṅgaṃ vibhajanto	891	
PA_atk-s02_03a:891_3	paññaṃ nappamajjeyyātiādimāha. Tattha ko paññaṃ pamajjati, ko nappamajjati? Yo tāva	891	
PA_atk-s02_03a:891_4	imasmiṃ sāsane pabbajitvā vejjakammādivasena ekavīsatividhāya anesanāya jīvikaṃ kappento	891	
PA_atk-s02_03a:891_5	pabbajjānurūpena cittuppādaṃ ṭhapetuṃ na sakkoti, ayaṃ paññaṃ pamajjati nāma. Yo	891	
PA_atk-s02_03a:891_6	pana sāsane pabbajitvā sīle patiṭṭhāya buddhavacanaṃ uggaṇhitvā sappāyaṃ dhutaṅgaṃ	891	
PA_atk-s02_03a:891_7	samādāya cittarucitaṃ kammaṭṭhānaṃ gahetvā vivittaṃ senāsanaṃ nissāya kasiṇaparikammaṃ	891	
PA_atk-s02_03a:891_8	katvā samāpattiṃ patvā ajjeva arahattanti vipassanaṃ vaḍḍhetvā vicarati, ayaṃ paññaṃ	891	
PA_atk-s02_03a:891_9	nappamajjati nāma. Imasmiṃ pana sutte dhātukammaṭṭhānavasena esa paññāya appamādo	891	
PA_atk-s02_03a:891_10	vutto. Dhātukammaṭṭhāne panettha yaṃ vattabbaṃ, taṃ heṭṭhā hatthipadopamasuttādīsu vuttameva.	8911	
PA_atk-s02_03a:892_0	354. Athāparaṃ viññāṇaṃyeva avasissatīti ayampettha pāṭiyekko anusandhi. Heṭṭhato	892	
PA_atk-s02_03a:892_1	hi rūpakammaṭṭhānaṃ kathitaṃ, idāni arūpakammaṭṭhānaṃ vedanāvasena nibbattetvā dassetuṃ	892	
PA_atk-s02_03a:892_2	ayaṃ desanā āraddhā. Yaṃ vā panetaṃ imassa bhikkhuno pathavīdhātuādīsu āgamaniyavipassanāvasena	892	
PA_atk-s02_03a:892_3	kammakārakaviññāṇaṃ, taṃ viññāṇadhātuvasena bhājetvā dassentopi imaṃ desanaṃ ārabhi.	892	
PA_atk-s02_03a:892_4	Tattha avasissatīti kimatthāya avasissati? Satthu kathanatthāya kulaputtassa ca paṭivijjhanatthāya	892	
PA_atk-s02_03a:892_5	avasissati. Parisuddhanti nirupakkilesaṃ. Pariyodātanti pabhassaraṃ. Sukhantipi vijānātīti	892	
PA_atk-s02_03a:892_6	sukhavedanaṃ vedayamāno sukhavedanaṃ vedayāmīti pajānāti. Sesapadadvayesupi eseva	892	
PA_atk-s02_03a:892_7	nayo. Sace panāyaṃ vedanākathā heṭṭhā na kathitā bhaveyya, idha ṭhatvā kathetuṃ vaṭṭeyya.	892	
PA_atk-s02_03a:892_8	Satipaṭṭhāne panesā kathitāvāti tattha kathitanayeneva veditabbā. Sukhavedaniyanti	892	
PA_atk-s02_03a:892_9	evamādi paccayavasena udayatthaṅgamanadassanatthaṃ vuttaṃ. Tattha sukhavedaniyanti	892	
PA_atk-s02_03a:892_10	sukhavedanāya paccayabhūtaṃ. Sesapadesupi eseva nayo.	8921	
PA_atk-s02_03a:893_0	360. Upekkhāyeva avasissatīti ettāvatā hi yathā nāma chekena maṇikārācariyena vajirasūciyā	893	
PA_atk-s02_03a:893_1	vijjhitvā cammakhaṇḍe pātetvā pātetvā dinnamuttaṃ antevāsiko gahetvā gahetvā suttagataṃ	893	
PA_atk-s02_03a:893_2	karonto muttolambakamuttajālādīni karoti, evameva bhagavatā kathetvā kathetvā dinnaṃ	893	
PA_atk-s02_03a:893_3	kammaṭṭhānaṃ ayaṃ kulaputto manasikaronto manasikaronto paguṇaṃ akāsīti rūpakammaṭṭhānampissa	893	
PA_atk-s02_03a:893_4	arūpakammaṭṭhānampi paguṇaṃ jātaṃ, atha bhagavā “athāparaṃ upekkhāyeva avasissatī”ti āha.	893	
PA_atk-s02_03a:894_0	Kimatthaṃ pana avasissatīti? Satthu kathanatthaṃ. Kulaputtassa paṭivijjhanatthantipi	894	
PA_atk-s02_03a:894_1	vadanti, taṃ na gahetabbaṃ. Kulaputtena hi sahāyassa sāsanaṃ vācetvā pāsādatale ṭhiteneva	894	
PA_atk-s02_03a:894_2	ānāpānacatutthajjhānaṃ nibbattitaṃ, yadassa ettakaṃ maggaṃ āgacchantassa yānakiccaṃ	894	
PA_atk-s02_03a:894_3	sādheti. Satthu kathanatthaṃyeva avasissati. Imasmiñhi ṭhāne satthā kulaputtassa	894	
PA_atk-s02_03a:894_4	rūpāvacarajjhāne vaṇṇaṃ kathesi. Idañhi vuttaṃ hoti “bhikkhu paguṇaṃ tava idaṃ rūpāvacaracatutthajjhāna”nti.	894	
PA_atk-s02_03a:894_5	Parisuddhātiādi tassāyeva upekkhāya vaṇṇabhaṇanaṃ. Ukkaṃ bandheyyāti aṅgārakapallaṃ	894	
PA_atk-s02_03a:894_6	sajjeyya. Ālimpeyyāti tattha aṅgāre pakkhipitvā aggiṃ datvā nāḷikāya dhamento aggiṃ	894	
PA_atk-s02_03a:894_7	jāleyya. Ukkāmukhe pakkhipeyyāti aṅgāre viyūhitvā aṅgāramatthake vā ṭhapeyya, tattake	894	
PA_atk-s02_03a:894_8	vā pakkhipeyya. Nīhaṭanti nīhaṭadosaṃ. Ninnītakasāvanti apanītakasāvaṃ. Evameva khoti	894	
PA_atk-s02_03a:894_9	yathā taṃ suvaṇṇaṃ icchiticchitāya piḷandhanavikatiyā saṃvattati, evameva ayaṃ tāva	894	
PA_atk-s02_03a:894_10	catutthajjhānupekkhā vipassanā abhiññā nirodho bhavokkantīti imesu yaṃ icchati, tassatthāya	8941	
PA_atk-s02_03a:894_11	hotīti vaṇṇaṃ kathesi.	8941	
PA_atk-s02_03a:895_0	Kasmā pana bhagavā imasmiṃ rūpāvacaracatutthajjhāne nikantipariyādānatthaṃ avaṇṇaṃ	895	
PA_atk-s02_03a:895_1	akathetvā vaṇṇaṃ kathesīti. Kulaputtassa hi catutthajjhāne nikantipariyuṭṭhānaṃ balavaṃ.	895	
PA_atk-s02_03a:895_2	Sace avaṇṇaṃ katheyya, – “mayhaṃ pabbajitvā dvānavutiyojanasataṃ āgacchantassa imaṃ	895	
PA_atk-s02_03a:895_3	catutthajjhānaṃ yānakiccaṃ sādhesi, ahaṃ ettakaṃ maggaṃ āgacchanto jhānasukhena jhānaratiyā	895	
PA_atk-s02_03a:895_4	āgato, evarūpassa nāma paṇītadhammassa avaṇṇaṃ katheti, jānaṃ nu kho katheti ajāna”nti	895	
PA_atk-s02_03a:895_5	kulaputto saṃsayaṃ sammohaṃ āpajjeyya, tasmā bhagavā vaṇṇaṃ kathesi.	895	
PA_atk-s02_03a:896_0	361. Tadanudhammanti ettha arūpāvacarajjhānaṃ dhammo nāma, taṃ anugatattā rūpāvacarajjhānaṃ	896	
PA_atk-s02_03a:896_1	anudhammoti vuttaṃ. Vipākajjhānaṃ vā dhammo, kusalajjhānaṃ anudhammo. Tadupādānāti	896	
PA_atk-s02_03a:896_2	taggahaṇā. Ciraṃ dīghamaddhānanti vīsatikappasahassāni. Vipākavasena hetaṃ vuttaṃ.	896	
PA_atk-s02_03a:896_3	Ito uttarimpi eseva nayo.	896	
PA_atk-s02_03a:897_0	362. Evaṃ catūhi vārehi arūpāvacarajjhānassa vaṇṇaṃ kathetvā idāni tasseva ādīnavaṃ	897	
PA_atk-s02_03a:897_1	dassento so evaṃ pajānātītiādimāha. Tattha saṅkhatametanti kiñcāpi ettha vīsatikappasahassāni	897	
PA_atk-s02_03a:897_2	āyu atthi, etaṃ pana saṅkhataṃ pakappitaṃ āyūhitaṃ, karontena karīyati, aniccaṃ adhuvaṃ	897	
PA_atk-s02_03a:897_3	asassataṃ tāvakālikaṃ, cavanaparibhedanaviddhaṃsanadhammaṃ, jātiyā anugataṃ, jarāya	897	
PA_atk-s02_03a:897_4	anusaṭaṃ, maraṇena abbhāhataṃ, dukkhe patiṭṭhitaṃ, atāṇaṃ aleṇaṃ asaraṇaṃ asaraṇībhūtanti.	897	
PA_atk-s02_03a:897_5	Viññāṇañcāyatanādīsupi eseva nayo.	897	
PA_atk-s02_03a:898_0	Idāni arahattanikūṭena desanaṃ gaṇhanto so neva taṃ abhisaṅkharotītiādimāha. Yathā	898	
PA_atk-s02_03a:898_1	hi cheko bhisakko visavikāraṃ disvā vamanaṃ kāretvā visaṃ ṭhānato cāvetvā upari āropetvā	898	
PA_atk-s02_03a:898_2	khandhaṃ vā sīsaṃ vā gahetuṃ adatvā visaṃ otāretvā pathaviyaṃ pāteyya, evameva bhagavā	898	
PA_atk-s02_03a:898_3	kulaputtassa arūpāvacarajjhāne vaṇṇaṃ kathesi. Taṃ sutvā kulaputto rūpāvacarajjhāne	898	
PA_atk-s02_03a:898_4	nikantiṃ pariyādāya arūpāvacarajjhāne patthanaṃ ṭhapesi.	898	
PA_atk-s02_03a:899_0	Bhagavā taṃ ñatvā taṃ asampattassa appaṭiladdhasseva bhikkhuno “atthesā ākāsānañcāyatanādīsu	899	
PA_atk-s02_03a:899_1	sampatti nāma. Tesañhi paṭhamabrahmaloke vīsatikappasahassāni āyu, dutiye cattālīsaṃ,	899	
PA_atk-s02_03a:899_2	tatiye saṭṭhi, catutthe caturāsīti kappasahassāni āyu. Taṃ pana aniccaṃ adhuvaṃ asassataṃ	899	
PA_atk-s02_03a:899_3	tāvakālikaṃ, cavanaparibhedanaviddhaṃsanadhammaṃ, jātiyā anugataṃ, jarāya anusaṭaṃ,	899	
PA_atk-s02_03a:899_4	maraṇena abbhāhataṃ, dukkhe patiṭṭhitaṃ, atāṇaṃ aleṇaṃ asaraṇaṃ asaraṇībhūtaṃ, ettakaṃ	899	
PA_atk-s02_03a:899_5	kālaṃ tattha sampattiṃ anubhavitvāpi puthujjanakālakiriyaṃ katvā puna catūsu apāyesu	899	
PA_atk-s02_03a:899_6	patitabba”nti sabbametaṃ ādīnavaṃ ekapadeneva “saṅkhatameta”nti kathesi. Kulaputto	899	
PA_atk-s02_03a:899_7	taṃ sutvā arūpāvacarajjhāne nikantiṃ pariyādiyi, bhagavā tassa rūpāvacarārūpāvacaresu	899	
PA_atk-s02_03a:899_8	nikantiyā pariyādinnabhāvaṃ ñatvā arahattanikūṭaṃ gaṇhanto “so neva taṃ abhisaṅkharotī”tiādimāha.	899	
PA_atk-s02_03a:900_0	Yathā vā paneko mahāyodho ekaṃ rājānaṃ ārādhetvā satasahassuṭṭhānakaṃ gāmavaraṃ labheyya,	900	
PA_atk-s02_03a:900_1	puna rājā tassānubhāvaṃ saritvā – “mahānubhāvo yodho, appakaṃ tena laddha”nti – “nāyaṃ	900	
PA_atk-s02_03a:900_2	tāta gāmo tuyhaṃ anucchaviko, aññaṃ catusatasahassuṭṭhānakaṃ gaṇhāhī”ti dadeyya so	900	
PA_atk-s02_03a:900_3	sādhu devāti taṃ vissajjetvā itaraṃ gāmaṃ gaṇheyya. Rājā asampattameva ca naṃ pakkosāpetvā	900	
PA_atk-s02_03a:900_4	– “kiṃ te tena, ahivātarogo ettha uppajjati? Asukasmiṃ pana ṭhāne mahantaṃ nagaraṃ	900	
PA_atk-s02_03a:900_5	atthi, tattha chattaṃ ussāpetvā rajjaṃ kārehī”ti pahiṇeyya, so tathā kareyya.	900	
PA_atk-s02_03a:901_0	Tattha rājā viya sammāsambuddho daṭṭhabbo, mahāyodho viya pukkusāti kulaputto, paṭhamaladdhagāmo	901	
PA_atk-s02_03a:901_1	viya ānāpānacatutthajjhānaṃ, taṃ vissajjetvā itaraṃ gāmaṃ gaṇhāhīti vuttakālo viya	901	
PA_atk-s02_03a:901_2	ānāpānacatutthajjhāne nikantipariyādānaṃ katvā āruppakathanaṃ, taṃ gāmaṃ asampattameva	901	
PA_atk-s02_03a:901_3	pakkosāpetvā “kiṃ te tena, ahivātarogo ettha uppajjati? Asukasmiṃ ṭhāne nagaraṃ atthi,	901	
PA_atk-s02_03a:901_4	tattha chattaṃ ussāpetvā rajjaṃ kārehī”ti vuttakālo viya arūpe saṅkhatametanti ādīnavakathanena	901	
PA_atk-s02_03a:901_5	appattāsuyeva tāsu samāpattīsu patthanaṃ nivatthāpetvā upari arahattanikūṭena desanāgahaṇaṃ.	901	
PA_atk-s02_03a:902_0	Tattha neva abhisaṅkharotīti nāyūhati na rāsiṃ karoti. Na abhisañcetayatīti na kappeti.	902	
PA_atk-s02_03a:902_1	Bhavāya vā vibhavāya vāti vuddhiyā vā parihāniyā vā, sassatucchedavasenapi yojetabbaṃ.	902	
PA_atk-s02_03a:902_2	Na kiñci loke upādiyatīti loke rūpādīsu kiñci ekadhammampi taṇhāya na gaṇhāti, na	902	
PA_atk-s02_03a:902_3	parāmasati. Nāparaṃ itthattāyāti pajānātīti bhagavā attano buddhavisaye ṭhatvā desanāya	902	
PA_atk-s02_03a:902_4	arahattanikūṭaṃ gaṇhi. Kulaputto pana attano yathopanissayena tīṇi sāmaññaphalāni	902	
PA_atk-s02_03a:902_5	paṭivijjhi. Yathā nāma rājā suvaṇṇabhājanena nānārasabhojanaṃ bhuñjanto attano pamāṇena	902	
PA_atk-s02_03a:902_6	piṇḍaṃ vaṭṭetvā aṅke nisinnena rājakumārena piṇḍamhi ālaye dassite taṃ piṇḍaṃ upanāmeyya,	902	
PA_atk-s02_03a:902_7	kumāro attano mukhappamāṇeneva kabaḷaṃ kareyya, sesaṃ rājā sayaṃ vā bhuñjeyya, pātiyaṃ	902	
PA_atk-s02_03a:902_8	vā pakkhipeyya, evaṃ dhammarājā tathāgato attano pamāṇena arahattanikūṭaṃ gaṇhanto	902	
PA_atk-s02_03a:902_9	desanaṃ desesi, kulaputto attano yathopanissayena tīṇi sāmaññaphalāni paṭivijjhi.	902	
PA_atk-s02_03a:903_0	Ito pubbe panassa khandhā dhātuyo āyatanānīti evarūpaṃ accantasuññataṃ tilakkhaṇāhataṃ	903	
PA_atk-s02_03a:903_1	kathaṃ kathentassa neva kaṅkhā, na vimati, nāpi – “evaṃ kira taṃ, evaṃ me ācariyena	903	
PA_atk-s02_03a:903_2	vutta”nti iti kira na dandhāyitattaṃ na vitthāyitattaṃ atthi. Ekaccesu ca kira ṭhānesu	903	
PA_atk-s02_03a:903_3	buddhā aññātakavesena vicaranti, sammāsambuddho nu kho esoti ahudeva saṃsayo, ahu	903	
PA_atk-s02_03a:903_4	vimati. Yato anena anāgāmiphalaṃ paṭividdhaṃ, atha ayaṃ me satthāti niṭṭhaṃ gato.	903	
PA_atk-s02_03a:903_5	Yadi evaṃ kasmā accayaṃ na desesīti. Okāsābhāvato. Bhagavā hi yathānikkhittāya mātikāya	903	
PA_atk-s02_03a:903_6	acchinnadhāraṃ katvā ākāsagaṅgaṃ otārento viya desanaṃ desesiyeva.	903	
PA_atk-s02_03a:904	363. Soti arahā. Anajjhositāti gilitvā pariniṭṭhāpetvā gahetuṃ na yutthāti pajānāti. Anabhinanditāti taṇhādiṭṭhivasena abhinandituṃ na yuttāti pajānāti.	90	
PA_atk-s02_03a:905_0	364. Visaṃyutto naṃ vedetīti sace hissa sukhavedanaṃ ārabbha rāgānusayo, dukkhavedanaṃ	905	
PA_atk-s02_03a:905_1	ārabbha paṭighānusayo, itaraṃ ārabbha avijjānusayo uppajjeyya, saṃyutto vediyeyya	905	
PA_atk-s02_03a:905_2	nāma. Anuppajjanato pana visaṃyutto naṃ vedeti nissaṭo vippamutto. Kāyapariyantikanti	905	
PA_atk-s02_03a:905_3	kāyakoṭikaṃ. Yāva kāyapavattā uppajjitvā tato paraṃ anuppajjanavedananti attho. Dutiyapadepi	905	
PA_atk-s02_03a:905_4	eseva nayo. Anabhinanditāni sītībhavissantīti dvādasasu āyatanesu kilesānaṃ visevanassa	905	
PA_atk-s02_03a:905_5	natthitāya anabhinanditāni hutvā idha dvādasasuyeva āyatanesu nirujjhissanti. Kilesā	905	
PA_atk-s02_03a:905_6	hi nibbānaṃ āgamma niruddhāpi yattha natthi, tattha niruddhāti vuccanti. Svāyamattho	905	
PA_atk-s02_03a:905_7	– “etthesā taṇhā nirujjhamānā nirujjhatī”ti samudayapañhena dīpetabbo. Tasmā bhagavā	905	
PA_atk-s02_03a:905_8	nibbānaṃ āgamma sītibhūtānipi idheva sītībhavissantīti āha. Nanu ca idha vedayitāni	905	
PA_atk-s02_03a:905_9	vuttāni, na kilesāti. Vedayitānipi kilesābhāveneva sītībhavanti. Itarathā nesaṃ sītibhāvo	905	
PA_atk-s02_03a:905_10	nāma natthīti suvuttametaṃ.	9051	
PA_atk-s02_03a:906_0	365. Evameva khoti ettha idaṃ opammasaṃsandanaṃ – yathā hi eko puriso telapadīpassa	906	
PA_atk-s02_03a:906_1	jhāyato tele khīṇe telaṃ āsiñcati, vaṭṭiyā khīṇāya vaṭṭiṃ pakkhipati, evaṃ dīpasikhāya	906	
PA_atk-s02_03a:906_2	anupacchedova hoti, evameva puthujjano ekasmiṃ bhave ṭhito kusalākusalaṃ karoti,	906	
PA_atk-s02_03a:906_3	so tena sugatiyañca apāyesu ca nibbattatiyeva, evaṃ vedanānaṃ anupacchedova hoti.	906	
PA_atk-s02_03a:906_4	Yathā paneko dīpasikhāya ukkaṇṭhito – “imaṃ purisaṃ āgamma dīpasikhā na upacchijjatī”ti	906	
PA_atk-s02_03a:906_5	nilīno tassa purisassa sīsaṃ chindeyya, evaṃ vaṭṭiyā ca telassa ca anupahārā dīpasikhā	906	
PA_atk-s02_03a:906_6	anāhārā nibbāyati, evameva vaṭṭe ukkaṇṭhito yogāvacaro arahattamaggena kusalākusalaṃ	906	
PA_atk-s02_03a:906_7	samucchindati, tassa samucchinnattā khīṇāsavassa bhikkhuno kāyassa bhedā puna vedayitāni na uppajjantīti.	906	
PA_atk-s02_03a:907_0	Tasmāti yasmā ādimhi samādhivipassanāpaññāhi arahattaphalapaññā uttaritarā, tasmā.	907	
PA_atk-s02_03a:907_1	Evaṃ samannāgatoti iminā uttamena arahattaphalapaññādhiṭṭhānena samannāgato. Sabbadukkhakkhaye	907	
PA_atk-s02_03a:907_2	ñāṇaṃ nāma arahattamagge ñāṇaṃ, imasmiṃ pana sutte arahattaphale ñāṇaṃ adhippetaṃ.	907	
PA_atk-s02_03a:907_3	Tenevāha tassa sā vimutti sacce ṭhitā akuppā hotīti.	907	
PA_atk-s02_03a:908_0	366. Ettha hi vimuttīti arahattaphalavimutti, saccanti paramatthasaccaṃ nibbānaṃ.	908	
PA_atk-s02_03a:908_1	Iti akuppārammaṇakaraṇena akuppāti vuttā. Musāti vitathaṃ. Mosadhammanti nassanasabhāvaṃ.	908	
PA_atk-s02_03a:908_2	Taṃ saccanti taṃ avitathaṃ sabhāvo. Amosadhammanti anassanasabhāvaṃ.	908	
PA_atk-s02_03a:909_0	Tasmāti yasmā ādito samathavipassanāvasena vacīsaccato dukkhasaccasamudayasaccehi	909	
PA_atk-s02_03a:909_1	ca paramatthasaccaṃ nibbānameva uttaritaraṃ, tasmā. Evaṃ samannāgatoti iminā uttamena	909	
PA_atk-s02_03a:909_2	paramatthasaccādhiṭṭhānena samannāgato.	909	
PA_atk-s02_03a:910_0	367. Pubbeti puthujjanakāle. Upadhī hontīti khandhūpadhi kilesūpadhi abhisaṅkhārūpadhi	910	
PA_atk-s02_03a:910_1	pañcakāmaguṇūpadhīti ime upadhayo honti. Samattā samādinnāti paripūrā gahitā paramaṭṭhā.	910	
PA_atk-s02_03a:910_2	Tasmāti yasmā ādito samathavipassanāvasena kilesapariccāgato, sotāpattimaggādīhi	910	
PA_atk-s02_03a:910_3	ca kilesapariccāgato arahattamaggeneva kilesapariccāgo uttaritaro, tasmā. Evaṃ samannāgatoti	910	
PA_atk-s02_03a:910_4	iminā uttamena cāgādhiṭṭhānena samannāgato.	910	
PA_atk-s02_03a:911_0	368. Āghātotiādīsu āghātakaraṇavasena āghāto, byāpajjanavasena byāpādo, sampadussanavasena	911	
PA_atk-s02_03a:911_1	sampadosoti tīhi padehi dosākusalamūlameva vuttaṃ. Tasmāti yasmā ādito samathavipassanāvasena	911	
PA_atk-s02_03a:911_2	kilesavūpasamato, sotāpattimaggādīhi kilesavūpasamato ca arahattamaggeneva kilesavūpasamo	911	
PA_atk-s02_03a:911_3	uttaritaro, tasmā. Evaṃ samannāgatoti iminā uttamena upasamādhiṭṭhānena samannāgato.	911	
PA_atk-s02_03a:912_0	369. Maññitametanti taṇhāmaññitaṃ mānamaññitaṃ diṭṭhimaññitanti tividhampi vaṭṭati.	912	
PA_atk-s02_03a:912_1	Ayamahamasmīti ettha pana ayamahanti ekaṃ taṇhāmaññitameva vaṭṭati. Rogotiādīsu ābādhaṭṭhena	912	
PA_atk-s02_03a:912_2	rogo, antodosaṭṭhena gaṇḍo, anupaviṭṭhaṭṭhena sallaṃ. Muni santoti vuccatīti khīṇāsavamuni	912	
PA_atk-s02_03a:912_3	santo nibbutoti vuccati. Yattha ṭhitanti yasmiṃ ṭhāne ṭhitaṃ. Saṃkhittenāti buddhānaṃ	912	
PA_atk-s02_03a:912_4	kira sabbāpi dhammadesanā saṃkhittāva, vitthāradesanā nāma natthi, samantapaṭṭhānakathāpi	912	
PA_atk-s02_03a:912_5	saṃkhittāyeva. Iti bhagavā desanaṃ yathānusandhiṃ pāpesi. Ugghāṭitaññūtiādīsu pana	912	
PA_atk-s02_03a:912_6	catūsu puggalesu pukkusāti kulaputto vipañcitaññū, iti vipañcitaññuvasena bhagavā	912	
PA_atk-s02_03a:912_7	imaṃ dhātuvibhaṅgasuttaṃ kathesi.	912	
PA_atk-s02_03a:913_0	370. Na kho me, bhante, paripuṇṇaṃ pattacīvaranti kasmā kulaputtassa iddhimayapattacīvaraṃ	913	
PA_atk-s02_03a:913_1	na nibbattanti. Pubbe aṭṭhannaṃ parikkhārānaṃ adinnattā. Kulaputto hi dinnadāno katābhinīhāro,	913	
PA_atk-s02_03a:913_2	na dinnattāti na vattabbaṃ. Iddhimayapattacīvaraṃ pana pacchimabhavikānaṃyeva nibbattati,	913	
PA_atk-s02_03a:913_3	ayañca punapaṭisandhiko, tasmā na nibbattanti. Atha bhagavā sayaṃ pariyesitvā kasmā	913	
PA_atk-s02_03a:913_4	na upasampādesīti. Okāsābhāvato. Kulaputtassa āyu parikkhīṇaṃ, suddhāvāsiko anāgāmī	913	
PA_atk-s02_03a:913_5	mahābrahmā kumbhakārasālaṃ āgantvā nisinno viya ahosi. Tasmā sayaṃ na pariyesi.	913	
PA_atk-s02_03a:914_0	Pattacīvarapariyesanaṃ pakkāmīti kāya velāya pakkāmi? Uṭṭhite aruṇe. Bhagavato kira	914	
PA_atk-s02_03a:914_1	dhammadesanāpariniṭṭhānañca aruṇuṭṭhānañca rasmivissajjanañca ekakkhaṇe ahosi. Bhagavā	914	
PA_atk-s02_03a:914_2	kira desanaṃ niṭṭhapetvāva chabbaṇṇarasmiyo vissajji, sakalakumbhakāranivesanaṃ ekapajjotaṃ	914	
PA_atk-s02_03a:914_3	ahosi, chabbaṇṇarasmiyo jālajālā puñjapuñjā hutvā vidhāvantiyo sabbadisābhāge suvaṇṇapaṭapariyonaddhe	914	
PA_atk-s02_03a:914_4	viya ca nānāvaṇṇakusumaratanavisarasamujjale viya ca akaṃsu. Bhagavā “nagaravāsino	914	
PA_atk-s02_03a:914_5	maṃ passantū”ti adhiṭṭhāsi. Nagaravāsino bhagavantaṃ disvāva “satthā kira āgato,	914	
PA_atk-s02_03a:914_6	kumbhakārasālāya kira nisinno”ti aññamaññassa ārocetvā rañño ārocesuṃ.	914	
PA_atk-s02_03a:915_0	Rājā āgantvā satthāraṃ vanditvā, “bhante, kāya velāya āgatatthā”ti pucchi. Hiyyo	915	
PA_atk-s02_03a:915_1	sūriyatthaṅgamanavelāya mahārājāti. Kena kammena bhagavāti? Tumhākaṃ sahāyo pukkusāti	915	
PA_atk-s02_03a:915_2	rājā tumhehi pahitaṃ sāsanaṃ sutvā nikkhamitvā pabbajitvā maṃ uddissa āgacchanto	915	
PA_atk-s02_03a:915_3	sāvatthiṃ atikkamma pañcacattālīsa yojanāni āgantvā imaṃ kumbhakārasālaṃ pavisitvā	915	
PA_atk-s02_03a:915_4	nisīdi, ahaṃ tassa saṅgahatthaṃ āgantvā dhammakathaṃ kathesiṃ, kulaputto tīṇi phalāni	915	
PA_atk-s02_03a:915_5	paṭivijjhi mahārājāti. Idāni kahaṃ, bhanteti? Upasampadaṃ yācitvā aparipuṇṇapattacīvaratāya	915	
PA_atk-s02_03a:915_6	pattacīvarapariyesanatthaṃ gato mahārājāti. Rājā kulaputtassa gatadisābhāgena agamāsi.	915	
PA_atk-s02_03a:915_7	Bhagavāpi ākāsenāgantvā jetavanagandhakuṭimhiyeva pāturahosi.	915	
PA_atk-s02_03a:916_0	Kulaputtopi pattacīvaraṃ pariyesamāno neva bimbisārarañño na takkasīlakānaṃ jaṅghavāṇijānaṃ	916	
PA_atk-s02_03a:916_1	santikaṃ agamāsi. Evaṃ kirassa ahosi – “na kho me kukkuṭassa viya tattha tattha manāpāmanāpameva	916	
PA_atk-s02_03a:916_2	vicinitvā pattacīvaraṃ pariyesituṃ yuttaṃ, mahantaṃ nagaraṃ vajjitvā udakatitthasusānasaṅkāraṭṭhānaantaravīthīsu	916	
PA_atk-s02_03a:916_3	pariyesissāmī”ti antaravīthiyaṃ saṅkārakūṭesu tāva pilotikaṃ pariyesituṃ āraddho.	916	
PA_atk-s02_03a:917_0	Jīvitā voropesīti etasmiṃ saṅkārakūṭe pilotikaṃ olokentaṃ vibbhantā taruṇavacchā	917	
PA_atk-s02_03a:917_1	gāvī upadhāvitvā siṅgena vijjhitvā ghātesi. Chātakajjhatto kulaputto ākāseyeva āyukkhayaṃ	917	
PA_atk-s02_03a:917_2	patvā patito. Saṅkāraṭṭhāne adhomukhaṭṭhapitā suvaṇṇapaṭimā viya ahosi, kālaṅkato	917	
PA_atk-s02_03a:917_3	ca pana avihābrahmaloke nibbatti, nibbattamattova arahattaṃ pāpuṇi. Avihābrahmaloke	917	
PA_atk-s02_03a:917_4	kira nibbattamattāva satta janā arahattaṃ pāpuṇiṃsu. Vuttañhetaṃ –	917	
PA_atk-s02_03a:918	“Avihaṃ upapannāse, vimuttā satta bhikkhavo;	91	
PA_atk-s02_03a:919	Rāgadosaparikkhīṇā, tiṇṇā loke visattikaṃ.	91	
PA_atk-s02_03a:920	Ke ca te ataruṃ paṅkaṃ, maccudheyyaṃ suduttaraṃ;	92	
PA_atk-s02_03a:921	Ke hitvā mānusaṃ dehaṃ, dibbayogaṃ upaccaguṃ.	92	
PA_atk-s02_03a:922	Upako palagaṇḍo ca, pukkusāti ca te tayo;	92	
PA_atk-s02_03a:923	Bhaddiyo khaṇḍadevo ca, bāhuraggi ca siṅgiyo;	92	
PA_atk-s02_03a:924	Te hitvā mānusaṃ dehaṃ, dibbayogaṃ upaccagu”nti. ;	92	
PA_atk-s02_03a:925_0	Bimbisāropi “mayhaṃ sahāyo mayā pesitasāsanamattaṃ vācetvā hatthagataṃ rajjaṃ pahāya	925	
PA_atk-s02_03a:925_1	ettakaṃ addhānaṃ āgato, dukkaraṃ kataṃ kulaputtena, pabbajitasakkārena taṃ sakkarissāmī”ti	925	
PA_atk-s02_03a:925_2	“pariyesatha me sahāyaka”nti tattha tattha pesesi. Pesitā taṃ addasaṃsu saṅkāraṭṭhāne	925	
PA_atk-s02_03a:925_3	patitaṃ, disvā āgamma rañño ārocesuṃ. Rājā gantvā kulaputtaṃ disvā – “na vata, bho,	925	
PA_atk-s02_03a:925_4	labhimhā sahāyakassa sakkāraṃ kātuṃ, anātho me jāto sahāyako”ti. Paridevitvā kulaputtaṃ	925	
PA_atk-s02_03a:925_5	mañcakena gaṇhāpetvā yuttokāse ṭhapetvā anupasampannassa sakkāraṃ kātuṃ jānanābhāvena	925	
PA_atk-s02_03a:925_6	nhāpakakappakādayo pakkosāpetvā kulaputtaṃ sīsaṃ nhāpetvā suddhavatthāni nivāsāpetvā	925	
PA_atk-s02_03a:925_7	rājavesena alaṅkārāpetvā sovaṇṇasivikaṃ āropetvā sabbatāḷāvacaragandhamālādīhi pūjaṃ	925	
PA_atk-s02_03a:925_8	karonto nagarā nīharitvā bahūhi gandhakaṭṭhehi mahācitakaṃ kāretvā kulaputtassa sarīrakiccaṃ	925	
PA_atk-s02_03a:925_9	katvā dhātuyo ādāya cetiyaṃ patiṭṭhapesi. Sesaṃ sabbattha uttānamevāti.	925	
PA_atk-s02_03a:926	Papañcasūdaniyā majjhimanikāyaṭṭhakathāya	92	
PA_atk-s02_03a:927	Dhātuvibhaṅgasuttavaṇṇanā niṭṭhitā.	92	
PA_atk-s02_03a:928	11. Saccavibhaṅgasuttavaṇṇanā	92	
PA_atk-s02_03a:929_0	371. Evaṃ me sutanti saccavibhaṅgasuttaṃ. Tattha ācikkhanāti idaṃ dukkhaṃ ariyasaccaṃ	929	
PA_atk-s02_03a:929_1	nāma…pe… ayaṃ dukkhanirodhagāminī paṭipadā ariyasaccaṃ nāmāti. Sesapadesupi eseva	929	
PA_atk-s02_03a:929_2	nayo. Apicettha paññāpanā nāma dukkhasaccādīnaṃ ṭhapanā. Āsanaṃ ṭhapento hi āsanaṃ	929	
PA_atk-s02_03a:929_3	paññapetīti vuccati. Paṭṭhapanāti paññāpanā. Vivaraṇāti vivaṭakaraṇā. Vibhajanāti	929	
PA_atk-s02_03a:929_4	vibhāgakiriyā. Uttānīkammanti pākaṭabhāvakaraṇaṃ.	929	
PA_atk-s02_03a:930_0	Anuggāhakāti āmisasaṅgahena dhammasaṅgahenāti dvīhipi saṅgahehi anuggāhakā. Janetāti	930	
PA_atk-s02_03a:930_1	janikā mātā. Āpādetāti posetā. Posikamātā viya moggallānoti dīpeti. Janikamātā hi	930	
PA_atk-s02_03a:930_2	nava vā dasa vā māse loṇambilādīni pariharamānā kucchiyā dārakaṃ dhāretvā kucchito	930	
PA_atk-s02_03a:930_3	nikkhantaṃ posikamātaraṃ dhātiṃ paṭicchāpeti. Sā khīranavanītādīhi dārakaṃ posetvā	930	
PA_atk-s02_03a:930_4	vaḍḍheti, so vuddhimāgamma yathāsukhaṃ vicarati. Evameva sāriputto attano vā paresaṃ	930	
PA_atk-s02_03a:930_5	vā santike pabbajite dvīhi saṅgahehi saṅgaṇhanto gilāne paṭijagganto kammaṭṭhāne	930	
PA_atk-s02_03a:930_6	yojetvā sotāpannabhāvaṃ ñatvā apāyabhayehi vuṭṭhitakālato paṭṭhāya – “idāni paccattapurisakārena	930	
PA_atk-s02_03a:930_7	uparimagge nibbattessantī”ti tesu anapekkho hutvā aññe nave nave ovadati. Mahāmoggallānopi	930	
PA_atk-s02_03a:930_8	attano vā paresaṃ vā santike pabbajite tatheva saṅgaṇhitvā kammaṭṭhāne yojetvā heṭṭhā	930	
PA_atk-s02_03a:930_9	tīṇi phalāni pattesupi anapekkhataṃ na āpajjati. Kasmā? Evaṃ kirassa hoti – vuttaṃ	930	
PA_atk-s02_03a:930_10	bhagavatā – “seyyathāpi, bhikkhave, appamattakopi gūtho duggandho hoti…pe… appamattakampi	9301	
PA_atk-s02_03a:930_11	muttaṃ… kheḷo… pubbo… lohitaṃ duggandhaṃ hoti, evameva kho ahaṃ, bhikkhave, appamattakampi	9301	
PA_atk-s02_03a:930_12	bhavaṃ na vaṇṇemi antamaso accharāsaṅghatamattampī”ti. Tasmā yāva arahattaṃ na pāpuṇanti,	9301	
PA_atk-s02_03a:930_13	tāva tesu anapekkhataṃ anāpajjitvā arahattaṃ pattesuyeva āpajjatīti. Tenāha bhagavā	9301	
PA_atk-s02_03a:930_14	– “seyyathāpi, bhikkhave, janetā evaṃ sāriputto. Seyyathāpi jātassa āpādetā, evaṃ	9301	
PA_atk-s02_03a:930_15	moggallāno. Sāriputto, bhikkhave, sotāpattiphale vineti, moggallāno uttamatthe”ti. Pahotīti sakkoti.	9301	
PA_atk-s02_03a:931_0	Dukkhe ñāṇanti savanasammasanapaṭivedhañāṇaṃ, tathā dukkhasamudaye. Dukkhanirodhe	931	
PA_atk-s02_03a:931_1	savanapaṭivedhañāṇanti vaṭṭati, tathā dukkhanirodhagāminiyā paṭipadāya. Nekkhammasaṅkappādīsu	931	
PA_atk-s02_03a:931_2	kāmapaccanīkaṭṭhena, kāmato nissaṭabhāvena vā, kāmaṃ sammasantassa uppannoti vā,	931	
PA_atk-s02_03a:931_3	kāmapadaghātaṃ kāmavūpasamaṃ karonto uppannoti vā, kāmavivittante uppannoti vā nekkhammasaṅkappo.	931	
PA_atk-s02_03a:931_4	Sesapadadvayepi eseva nayo. Sabbepi cete pubbabhāge nānācittesu, maggakkhaṇe ekacitte	931	
PA_atk-s02_03a:931_5	labbhanti. Tatra hi micchāsaṅkappacetanāya samugghātako ekova saṅkappo labbhati,	931	
PA_atk-s02_03a:931_6	na nānā labbhati. Sammāvācādayopi pubbabhāge nānācittesu, vuttanayeneva maggakkhaṇe	931	
PA_atk-s02_03a:931_7	ekacitte labbhanti. Ayamettha saṅkhepo, vitthārena pana saccakathā visuddhimagge	931	
PA_atk-s02_03a:931_8	ca sammādiṭṭhisutte ca vuttāyevāti.	931	
PA_atk-s02_03a:932	Papañcasūdaniyā majjhimanikāyaṭṭhakathāya	93	
PA_atk-s02_03a:933	Saccavibhaṅgasuttavaṇṇanā niṭṭhitā.	93	
PA_atk-s02_03a:934	12. Dakkhiṇāvibhaṅgasuttavaṇṇanā	93	
PA_atk-s02_03a:935_0	376. Evaṃ me sutanti dakkhiṇāvibhaṅgasuttaṃ. Tattha mahāpajāpati gotamīti gotamīti	935	
PA_atk-s02_03a:935_1	gottaṃ. Nāmakaraṇadivase panassā laddhasakkārā brāhmaṇā lakkhaṇasampattiṃ disvā –	935	
PA_atk-s02_03a:935_2	“sace ayaṃ dhītaraṃ labhissati, cakkavattirañño aggamahesī bhavissati. Sace puttaṃ	935	
PA_atk-s02_03a:935_3	labhissati, cakkavattirājā bhavissatīti ubhayathāpi mahatīyevassā pajā bhavissatī”ti	935	
PA_atk-s02_03a:935_4	byākariṃsu. Athassā mahāpajāpatīti nāmaṃ akaṃsu. Idha pana gottena saddhiṃ saṃsanditvā	935	
PA_atk-s02_03a:935_5	mahāpajāpatigotamīti vuttaṃ. Navanti ahataṃ. Sāmaṃ vāyitanti na sahattheneva vāyitaṃ,	935	
PA_atk-s02_03a:935_6	ekadivasaṃ pana dhātigaṇaparivutā sippikānaṃ vāyanaṭṭhānaṃ āgantvā vemakoṭiṃ gahetvā	935	
PA_atk-s02_03a:935_7	vāyanākāraṃ akāsi. Taṃ sandhāyetaṃ vuttaṃ.	935	
PA_atk-s02_03a:936_0	Kadā pana gotamiyā bhagavato dussayugaṃ dātuṃ cittaṃ uppannanti. Abhisambodhiṃ patvā	936	
PA_atk-s02_03a:936_1	paṭhamagamanena kapilapuraṃ āgatakāle. Tadā hi piṇḍāya paviṭṭhaṃ satthāraṃ gahetvā	936	
PA_atk-s02_03a:936_2	suddhodanamahārājā sakaṃ nivesanaṃ pavesesi, atha bhagavato rūpasobhaggaṃ disvā mahāpajāpatigotamī	936	
PA_atk-s02_03a:936_3	cintesi – “sobhati vata me puttassa attabhāvo”ti. Athassā balavasomanassaṃ uppajji.	936	
PA_atk-s02_03a:936_4	Tato cintesi – “mama puttassa ekūnatiṃsa vassāni agāramajjhe vasantassa antamaso	936	
PA_atk-s02_03a:936_5	mocaphalamattampi mayā dinnakameva ahosi, idānipissa cīvarasāṭakaṃ dassāmī”ti. “Imasmiṃ	936	
PA_atk-s02_03a:936_6	kho pana rājagehe bahūni mahagghāni vatthāni atthi, tāni maṃ na tosenti, sahatthā	936	
PA_atk-s02_03a:936_7	katameva maṃ toseti, sahatthā katvā dassāmī”ti cittaṃ uppādesi.	936	
PA_atk-s02_03a:937_0	Athantarāpaṇā kappāsaṃ āharāpetvā sahattheneva pisitvā pothetvā sukhumasuttaṃ kantitvā	937	
PA_atk-s02_03a:937_1	antovatthusmiṃyeva sālaṃ kārāpetvā sippike pakkosāpetvā sippikānaṃ attano paribhogakhādanīyabhojanīyameva	937	
PA_atk-s02_03a:937_2	datvā vāyāpesi, kālānukālañca dhātigaṇaparivutā gantvā vemakoṭiṃ aggahesi. Niṭṭhitakāle	937	
PA_atk-s02_03a:937_3	sippikānaṃ mahāsakkāraṃ katvā dussayugaṃ gandhasamugge pakkhipitvā vāsaṃ gāhāpetvā	937	
PA_atk-s02_03a:937_4	– “mayhaṃ puttassa cīvarasāṭakaṃ gahetvā gamissāmī”ti rañño ārocesi. Rājā maggaṃ	937	
PA_atk-s02_03a:937_5	paṭiyādāpesi, vīthiyo sammajjitvā puṇṇaghaṭe ṭhapetvā dhajapaṭākā ussāpetvā rājagharadvārato	937	
PA_atk-s02_03a:937_6	paṭṭhāya yāva nigrodhārāmā maggaṃ paṭiyādāpetvā pupphābhikiṇṇaṃ akaṃsu. Mahāpajāpatipi	937	
PA_atk-s02_03a:937_7	sabbālaṅkāraṃ alaṅkaritvā dhātigaṇaparivutā samuggaṃ sīse ṭhapetvā bhagavato santikaṃ	937	
PA_atk-s02_03a:937_8	gantvā idaṃ me, bhante, navaṃ dussayugantiādimāha.	937	
PA_atk-s02_03a:938_0	Dutiyampi khoti “saṅghe gotami dehī”ti vutte – “pahomahaṃ, bhante, dussakoṭṭhāgārato	938	
PA_atk-s02_03a:938_1	bhikkhusatassāpi bhikkhusahassassāpi bhikkhusatasahassassāpi cīvaradussāni dātuṃ,	938	
PA_atk-s02_03a:938_2	idaṃ pana me bhagavantaṃ uddissa sāmaṃ kantaṃ sāmaṃ vāyitaṃ, taṃ me, bhante, bhagavā	938	
PA_atk-s02_03a:938_3	paṭiggaṇhātū”ti nimantayamānā āha. Evaṃ yāvatatiyaṃ yāci, bhagavāpi paṭikkhipiyeva.	938	
PA_atk-s02_03a:939_0	Kasmā pana bhagavā attano diyyamānaṃ bhikkhusaṅghassa dāpetīti? Mātari anukampāya.	939	
PA_atk-s02_03a:939_1	Evaṃ kirassa ahosi – “imissā maṃ ārabbha pubbacetanā muñcacetanā paracetanāti tisso	939	
PA_atk-s02_03a:939_2	cetanā uppannā, bhikkhusaṅghampissā ārabbha uppajjantu, evamassā cha cetanā ekato	939	
PA_atk-s02_03a:939_3	hutvā dīgharattaṃ hitāya sukhāya pavattissantī”ti. Vitaṇḍavādī panāha – “saṅghe dinnaṃ	939	
PA_atk-s02_03a:939_4	mahapphalanti tasmā evaṃ vutta”nti. So vattabbo – “kiṃ tvaṃ satthu dinnato saṅghe	939	
PA_atk-s02_03a:939_5	dinnaṃ mahapphalataraṃ vadasī”ti āma vadāmīti. Suttaṃ āharāti. Saṅghe gotami dehi,	939	
PA_atk-s02_03a:939_6	saṅghe te dinne ahañceva pūjito bhavissāmi saṅgho cāti. Kiṃ panassa suttassa ayameva	939	
PA_atk-s02_03a:939_7	atthoti? Āma ayamevāti. Yadi evaṃ “tena hānanda, vighāsādānaṃ pūvaṃ dehī”ti ca “tena	939	
PA_atk-s02_03a:939_8	hi tva, kaccāna, vighāsādānaṃ guḷaṃ dehī”ti ca vacanato vighāsādānaṃ dinnaṃ mahapphalatarañca	939	
PA_atk-s02_03a:939_9	bhaveyya. Evampi hi “satthā attano diyyamānaṃ dāpetī”ti. Rājarājamahāmattādayopi	939	
PA_atk-s02_03a:939_10	attano āgataṃ paṇṇākāraṃ hatthigopakādīnaṃ dāpenti, te rājādīhi mahantatarā bhaveyyuṃ.	9391	
PA_atk-s02_03a:939_11	Tasmā mā evaṃ gaṇha –	9391	
PA_atk-s02_03a:940	“Nayimasmiṃ loke parasmiṃ vā pana,	94	
PA_atk-s02_03a:941	Buddhena seṭṭho sadiso vā vijjati;	94	
PA_atk-s02_03a:942	Yamāhuneyyānamaggataṃ gato,	94	
PA_atk-s02_03a:943	Puññatthikānaṃ vipulaphalesina”nti. –	94	
PA_atk-s02_03a:944	Vacanato hi satthārā uttaritaro dakkhiṇeyyo nāma natthi. Evamassā cha cetanā ekato hutvā dīgharattaṃ hitāya sukhāya bhavissantīti sandhāya yāvatatiyaṃ paṭibāhitvā saṅghassa dāpesi.	94	
PA_atk-s02_03a:945_0	Pacchimāya janatāya saṅghe cittīkārajananatthaṃ cāpi evamāha. Evaṃ kirassa ahosi	945	
PA_atk-s02_03a:945_1	– “ahaṃ na ciraṭṭhitiko, mayhaṃ pana sāsanaṃ bhikkhusaṅghe patiṭṭhahissati, pacchimā	945	
PA_atk-s02_03a:945_2	janatā saṅghe cittīkāraṃ janetū”ti yāvatatiyaṃ paṭibāhitvā saṅghassa dāpesi. Evañhi	945	
PA_atk-s02_03a:945_3	sati – “satthā attano diyyamānampi saṅghassa dāpesi, saṅgho nāma dakkhiṇeyyo”ti pacchimā	945	
PA_atk-s02_03a:945_4	janatā saṅghe cittīkāraṃ uppādetvā cattāro paccaye dātabbe maññissati, saṅgho catūhi	945	
PA_atk-s02_03a:945_5	paccayehi akilamanto buddhavacanaṃ uggahetvā samaṇadhammaṃ karissati. Evaṃ mama sāsanaṃ	945	
PA_atk-s02_03a:945_6	pañca vassasahassāni ṭhassatīti. “Paṭiggaṇhātu, bhante, bhagavā”ti vacanatopi cetaṃ	945	
PA_atk-s02_03a:945_7	veditabbaṃ “satthārā uttaritaro dakkhiṇeyyo nāma natthī”ti. Na hi ānandattherassa	945	
PA_atk-s02_03a:945_8	mahāpajāpatiyā āghāto vā veraṃ vā atthi. Na thero – “tassā dakkhiṇā mā mahapphalā	945	
PA_atk-s02_03a:945_9	ahosī”ti icchati. Paṇḍito hi thero bahussuto sekkhapaṭisambhidāpatto, so satthu dinnassa	945	
PA_atk-s02_03a:945_10	mahapphalabhāve sampassamānova paṭiggaṇhātu, bhante, bhagavāti gahaṇatthaṃ yāci.	9451	
PA_atk-s02_03a:946_0	Puna vitaṇḍavādī āha – “saṅghe te dinne ahañceva pūjito bhavissāmi saṅgho cā”ti vacanato	946	
PA_atk-s02_03a:946_1	satthā saṅghapariyāpanno vāti. So vattabbo – “jānāsi pana tvaṃ kati saraṇāni, kati	946	
PA_atk-s02_03a:946_2	aveccappasādā”ti jānanto tīṇīti vakkhati, tato vattabbo – tava laddhiyā satthu saṅghapariyāpannattā	946	
PA_atk-s02_03a:946_3	dveyeva honti. Evaṃ sante ca – “anujānāmi, bhikkhave, imehi tīhi saraṇagamanehi pabbajjaṃ	946	
PA_atk-s02_03a:946_4	upasampada”nti evaṃ anuññātā pabbajjāpi upasampadāpi na ruhati. Tato tvaṃ neva pabbajito	946	
PA_atk-s02_03a:946_5	asi, na gihi. Sammāsambuddhe ca gandhakuṭiyaṃ nisinne bhikkhū uposathampi pavāraṇampi	946	
PA_atk-s02_03a:946_6	saṅghakammānipi karonti, tāni satthu saṅghapariyāpannattā kuppāni bhaveyyuṃ, na ca	946	
PA_atk-s02_03a:946_7	honti. Tasmā na vattabbametaṃ “satthā saṅghapariyāpanno”ti.	946	
PA_atk-s02_03a:947_0	377. Āpādikāti saṃvaḍḍhikā, tumhākaṃ hatthapādesu hatthapādakiccaṃ asādhentesu hatthe	947	
PA_atk-s02_03a:947_1	ca pāde ca vaḍḍhetvā paṭijaggikāti attho. Posikāti divasassa dve tayo vāre nhāpetvā	947	
PA_atk-s02_03a:947_2	bhojetvā pāyetvā tumhe posesi. Thaññaṃ pāyesīti nandakumāro kira bodhisattato katipāheneva	947	
PA_atk-s02_03a:947_3	daharo, tasmiṃ jāte mahāpajāpati attano puttaṃ dhātīnaṃ datvā sayaṃ bodhisattassa	947	
PA_atk-s02_03a:947_4	dhātikiccaṃ sādhayamānā attano thaññaṃ pāyesi. Taṃ sandhāya thero evamāha. Iti mahāpajāpatiyā	947	
PA_atk-s02_03a:947_5	bahūpakārataṃ kathetvā idāni tathāgatassa bahūpakārataṃ dassento bhagavāpi, bhantetiādimāha.	947	
PA_atk-s02_03a:947_6	Tattha bhagavantaṃ, bhante, āgammāti bhagavantaṃ paṭicca nissāya sandhāya.	947	
PA_atk-s02_03a:948_0	378. Atha bhagavā dvīsu upakāresu atirekataraṃ anumodanto evametantiādimāha. Tattha	948	
PA_atk-s02_03a:948_1	yaṃ hānanda, puggalo puggalaṃ āgammāti yaṃ ācariyapuggalaṃ antevāsikapuggalo āgamma.	948	
PA_atk-s02_03a:948_2	Imassānanda, puggalassa iminā puggalenāti imassa ācariyapuggalassa iminā antevāsikapuggalena.	948	
PA_atk-s02_03a:948_3	Na suppaṭikāraṃ vadāmīti paccūpakāraṃ na sukaraṃ vadāmi, abhivādanādīsu ācariyaṃ	948	
PA_atk-s02_03a:948_4	disvā abhivādanakaraṇaṃ abhivādanaṃ nāma. Yasmiṃ vā disābhāge ācariyo vasati, iriyāpathe	948	
PA_atk-s02_03a:948_5	vā kappento tadabhimukho vanditvā gacchati, vanditvā nisīdati, vanditvā nipajjati,	948	
PA_atk-s02_03a:948_6	ācariyaṃ pana dūratova disvā paccuṭṭhāya paccuggamanakaraṇaṃ paccuṭṭhānaṃ nāma. Ācariyaṃ	948	
PA_atk-s02_03a:948_7	pana disvā añjaliṃ paggayha sīse ṭhapetvā ācariyaṃ namassati, yasmiṃ vā disābhāge	948	
PA_atk-s02_03a:948_8	so vasati, tadabhimukhopi tatheva namassati, gacchantopi ṭhitopi nisinnopi añjaliṃ	948	
PA_atk-s02_03a:948_9	paggayha namassatiyevāti idaṃ añjalikammaṃ nāma. Anucchavikakammassa pana karaṇaṃ	948	
PA_atk-s02_03a:948_10	sāmīcikammaṃ nāma. Cīvarādīsu cīvaraṃ dento na yaṃ vā taṃ vā deti, mahagghaṃ satamūlikampi	9481	
PA_atk-s02_03a:948_11	pañcasatamūlikampi sahassamūlikampi detiyeva. Piṇḍapātādīsupi eseva nayo. Kiṃ bahunā,	9481	
PA_atk-s02_03a:948_12	catūhi paṇītapaccayehi cakkavāḷantaraṃ pūretvā sinerupabbatena kūṭaṃ gahetvā dentopi	9481	
PA_atk-s02_03a:948_13	ācariyassa anucchavikaṃ kiriyaṃ kātuṃ na sakkotiyeva.	9481	
PA_atk-s02_03a:949_0	379. Cuddasa kho panimāti kasmā ārabhi? Idaṃ suttaṃ pāṭipuggalikaṃ dakkhiṇaṃ ārabbha	949	
PA_atk-s02_03a:949_1	samuṭṭhitaṃ. Ānandattheropi “paṭiggaṇhātu, bhante, bhagavā”ti pāṭipuggalikadakkhiṇaṃyeva	949	
PA_atk-s02_03a:949_2	samādapeti, cuddasasu ca ṭhānesu dinnadānaṃ pāṭipuggalikaṃ nāma hotīti dassetuṃ imaṃ	949	
PA_atk-s02_03a:949_3	desanaṃ ārabhi. Ayaṃ paṭhamāti ayaṃ dakkhiṇā guṇavasenapi paṭhamā jeṭṭhakavasenapi.	949	
PA_atk-s02_03a:949_4	Ayañhi paṭhamā aggā jeṭṭhikā, imissā dakkhiṇāya pamāṇaṃ nāma natthi. Dutiyatatiyāpi	949	
PA_atk-s02_03a:949_5	paramadakkhiṇāyeva, sesā paramadakkhiṇabhāvaṃ na pāpuṇanti. Bāhirake kāmesu vītarāgeti	949	
PA_atk-s02_03a:949_6	kammavādikiriyavādimhi lokiyapañcābhiññe. Puthujjanasīlavanteti puthujjanasīlavā	949	
PA_atk-s02_03a:949_7	nāma gosīladhātuko hoti, asaṭho amāyāvī paraṃ apīḷetvā dhammena samena kasiyā vā	949	
PA_atk-s02_03a:949_8	vaṇijjāya vā jīvikaṃ kappetā. Puthujjanadussīleti puthujjanadussīlā nāma kevaṭṭamacchabandhādayo	949	
PA_atk-s02_03a:949_9	paraṃ pīḷāya jīvikaṃ kappetā.	949	
PA_atk-s02_03a:950_0	Idāni pāṭipuggalikadakkhiṇāya vipākaṃ paricchindanto tatrānandātiādimāha. Tattha	950	
PA_atk-s02_03a:950_1	tiracchānagateti yaṃ guṇavasena upakāravasena posanatthaṃ dinnaṃ, idaṃ na gahitaṃ.	950	
PA_atk-s02_03a:950_2	Yampi ālopaaḍḍhaālopamattaṃ dinnaṃ, tampi na gahitaṃ. Yaṃ pana sunakhasūkarakukkuṭakākādīsu	950	
PA_atk-s02_03a:950_3	yassa kassaci sampattassa phalaṃ paṭikaṅkhitvā yāvadatthaṃ dinnaṃ, idaṃ sandhāya	950	
PA_atk-s02_03a:950_4	vuttaṃ “tiracchānagate dānaṃ datvā”ti. Sataguṇāti satānisaṃsā. Pāṭikaṅkhitabbāti	950	
PA_atk-s02_03a:950_5	icchitabbā. Idaṃ vuttaṃ hoti – ayaṃ dakkhiṇā āyusataṃ vaṇṇasataṃ sukhasataṃ balasataṃ	950	
PA_atk-s02_03a:950_6	paṭibhānasatanti pañca ānisaṃsasatāni deti, attabhāvasate āyuṃ deti, vaṇṇaṃ, sukhaṃ,	950	
PA_atk-s02_03a:950_7	balaṃ, paṭibhānaṃ deti, nipparitasaṃ karoti. Bhavasatepi vutte ayameva attho. Iminā	950	
PA_atk-s02_03a:950_8	upāyena sabbattha nayo netabbo.	950	
PA_atk-s02_03a:951_0	Sotāpattiphalasacchikiriyāya paṭipanneti ettha heṭṭhimakoṭiyā tisaraṇaṃ gato upāsakopi	951	
PA_atk-s02_03a:951_1	sotāpattiphalasacchikiriyāya paṭipanno nāma, tasmiṃ dinnadānampi asaṅkhyeyyaṃ appameyyaṃ.	951	
PA_atk-s02_03a:951_2	Pañcasīle patiṭṭhitassa tato uttari mahapphalaṃ, dasasīle patiṭṭhitassa tato uttari,	951	
PA_atk-s02_03a:951_3	tadahupabbajitassa sāmaṇerassa tato uttari, upasampannabhikkhuno tato uttari, upasampannasseva	951	
PA_atk-s02_03a:951_4	vattasampannassa tato uttari, vipassakassa tato uttari, āraddhavipassakassa tato	951	
PA_atk-s02_03a:951_5	uttari, uttamakoṭiyā pana maggasamaṅgī sotāpattiphalasacchikiriyāya paṭipanno nāma.	951	
PA_atk-s02_03a:951_6	Etassa dinnadānaṃ tato uttari mahapphalameva.	951	
PA_atk-s02_03a:952_0	Kiṃ pana maggasamaṅgissa sakkā dānaṃ dātunti? Āma sakkā. Āraddhavipassako hi pattacīvaramādāya	952	
PA_atk-s02_03a:952_1	gāmaṃ piṇḍāya pavisati, tassa gehadvāre ṭhitassa hatthato pattaṃ gahetvā khādanīyabhojanīyaṃ	952	
PA_atk-s02_03a:952_2	pakkhipanti. Tasmiṃ khaṇe bhikkhuno maggavuṭṭhānaṃ hoti, idaṃ dānaṃ maggasamaṅgino	952	
PA_atk-s02_03a:952_3	dinnaṃ nāma hoti. Atha vā panesa āsanasālāya nisinno hoti, manussā gantvā patte khādanīyabhojanīyaṃ	952	
PA_atk-s02_03a:952_4	ṭhapenti, tasmiṃ khaṇe tassa maggavuṭṭhānaṃ hoti, idampi dānaṃ maggasamaṅgino dinnaṃ	952	
PA_atk-s02_03a:952_5	nāma. Atha vā panassa vihāre vā āsanasālāya vā nisinnassa upāsakā pattaṃ ādāya attano	952	
PA_atk-s02_03a:952_6	gharaṃ gantvā khādanīyabhojanīyaṃ pakkhipanti, tasmiṃ khaṇe tassa maggavuṭṭhānaṃ	952	
PA_atk-s02_03a:952_7	hoti, idampi dānaṃ maggasamaṅgino dinnaṃ nāma. Tattha soṇḍiyaṃ udakassa viya sotāpattiphalasacchikiriyāya	952	
PA_atk-s02_03a:952_8	paṭipanne dinnadānassa asaṅkhyeyyatā veditabbā. Tāsu tāsu mahānadīsu mahāsamudde	952	
PA_atk-s02_03a:952_9	ca udakassa viya sotāpannādīsu dinnadānassa uttaritaravasena asaṅkhyeyyatā veditabbā.	952	
PA_atk-s02_03a:952_10	Pathaviyā khayamaṇḍalamatte padese paṃsuṃ ādiṃ katvā yāva mahāpathaviyā paṃsuno appameyyatāyapi	9521	
PA_atk-s02_03a:952_11	ayamattho dīpetabbo.	9521	
PA_atk-s02_03a:953_0	380. Satta kho panimāti kasmā ārabhi? “Saṅghe gotami dehi, saṅghe te dinne ahañceva	953	
PA_atk-s02_03a:953_1	pūjito bhavissāmi saṅgho cā”ti hi vuttaṃ, tattha sattasu ṭhānesu dinnadānaṃ saṅghe	953	
PA_atk-s02_03a:953_2	dinnaṃ nāma hotīti dassetuṃ imaṃ desanaṃ ārabhi. Tattha buddhappamukhe ubhatosaṅgheti	953	
PA_atk-s02_03a:953_3	ekato bhikkhusaṅgho, ekato bhikkhunisaṅgho, satthā majjhe nisinno hotīti ayaṃ buddhappamukho	953	
PA_atk-s02_03a:953_4	ubhatosaṅgho nāma. Ayaṃ paṭhamāti imāya dakkhiṇāya samappamāṇā dakkhiṇā nāma natthi.	953	
PA_atk-s02_03a:953_5	Dutiyadakkhiṇādayo pana etaṃ paramadakkhiṇaṃ na pāpuṇanti.	953	
PA_atk-s02_03a:954_0	Kiṃ pana tathāgate parinibbute buddhappamukhassa ubhatosaṅghassa dānaṃ dātuṃ sakkāti?	954	
PA_atk-s02_03a:954_1	Sakkā. Kathaṃ? Ubhatosaṅghassa hi pamukhe sadhātukaṃ paṭimaṃ āsane ṭhapetvā ādhārakaṃ	954	
PA_atk-s02_03a:954_2	ṭhapetvā dakkhiṇodakaṃ ādiṃ katvā sabbaṃ satthu paṭhamaṃ datvā ubhatosaṅghassa dātabbaṃ,	954	
PA_atk-s02_03a:954_3	evaṃ buddhappamukhassa ubhatosaṅghassa dānaṃ dinnaṃ nāma hoti. Tattha yaṃ satthu	954	
PA_atk-s02_03a:954_4	dinnaṃ, taṃ kiṃ kātabbanti? Yo satthāraṃ paṭijaggati vattasampanno bhikkhu, tassa	954	
PA_atk-s02_03a:954_5	dātabbaṃ. Pitusantakañhi puttassa pāpuṇāti, bhikkhusaṅghassa dātumpi vaṭṭati, sappitelāni	954	
PA_atk-s02_03a:954_6	pana gahetvā dīpā jalitabbā, sāṭakaṃ gahetvā paṭākā āropetabbāti. Bhikkhusaṅgheti	954	
PA_atk-s02_03a:954_7	aparicchinnakamahābhikkhusaṅghe. Bhikkhunisaṅghepi eseva nayo.	954	
PA_atk-s02_03a:955_0	Gotrabhunoti gottamattakameva anubhavamānā, nāmamattasamaṇāti attho. Kāsāvakaṇṭhāti	955	
PA_atk-s02_03a:955_1	kāsāvakaṇṭhanāmakā. Te kira ekaṃ kāsāvakhaṇḍaṃ hatthe vā gīvāya vā bandhitvā vicarissanti.	955	
PA_atk-s02_03a:955_2	Gharadvāraṃ pana tesaṃ puttabhariyā kasivaṇijjādikammāni ca pākatikāneva bhavissanti.	955	
PA_atk-s02_03a:955_3	Tesu dussīlesu saṅghaṃ uddissa dānaṃ dassantīti ettha dussīlasaṅghanti na vuttaṃ.	955	
PA_atk-s02_03a:955_4	Saṅgho hi dussīlo nāma natthi. Dussīlā pana upāsakā tesu dussīlesu bhikkhusaṅghaṃ	955	
PA_atk-s02_03a:955_5	uddissa saṅghassa demāti dānaṃ dassanti. Iti bhagavatā buddhappamukhe saṅghe dinnadakkhiṇāpi	955	
PA_atk-s02_03a:955_6	guṇasaṅkhāya asaṅkhyeyyāti vuttaṃ. Kāsāvakaṇṭhasaṅghe dinnadakkhiṇāpi guṇasaṅkhāyeva	955	
PA_atk-s02_03a:955_7	asaṅkhyeyyāti vuttā. Saṅghagatā dakkhiṇā hi saṅghe cittīkāraṃ kātuṃ sakkontassa hoti,	955	
PA_atk-s02_03a:955_8	saṅghe pana cittīkāro dukkaro hoti.	955	
PA_atk-s02_03a:956_0	Yo hi saṅghagataṃ dakkhiṇaṃ dassāmīti deyyadhammaṃ paṭiyādetvā vihāraṃ gantvā, –	956	
PA_atk-s02_03a:956_1	“bhante, saṅghaṃ uddissa ekaṃ theraṃ dethā”ti vadati, atha saṅghato sāmaṇeraṃ labhitvā	956	
PA_atk-s02_03a:956_2	“sāmaṇero me laddho”ti aññathattaṃ āpajjati, tassa dakkhiṇā saṅghagatā na hoti. Mahātheraṃ	956	
PA_atk-s02_03a:956_3	labhitvāpi “mahāthero me laddho”ti somanassaṃ uppādentassāpi na hotiyeva. Yo pana	956	
PA_atk-s02_03a:956_4	sāmaṇeraṃ vā upasampannaṃ vā daharaṃ vā theraṃ vā bālaṃ vā paṇḍitaṃ vā yaṃkiñci saṅghato	956	
PA_atk-s02_03a:956_5	labhitvā nibbematiko hutvā saṅghassa demīti saṅghe cittīkāraṃ kātuṃ sakkoti, tassa	956	
PA_atk-s02_03a:956_6	dakkhiṇā saṅghagatā nāma hoti. Parasamuddavāsino kira evaṃ karonti.	956	
PA_atk-s02_03a:957_0	Tattha hi eko vihārasāmi kuṭumbiko “saṅghagataṃ dakkhiṇaṃ dassāmī”ti saṅghato uddisitvā	957	
PA_atk-s02_03a:957_1	ekaṃ bhikkhuṃ dethāti yāci. So ekaṃ dussīlabhikkhuṃ labhitvā nisinnaṭṭhānaṃ opuñjāpetvā	957	
PA_atk-s02_03a:957_2	āsanaṃ paññāpetvā upari vitānaṃ bandhitvā gandhadhūmapupphehi pūjetvā pāde dhovitvā	957	
PA_atk-s02_03a:957_3	telena makkhetvā buddhassa nipaccakāraṃ karonto viya saṅghe cittīkārena deyyadhammaṃ	957	
PA_atk-s02_03a:957_4	adāsi. So bhikkhu pacchābhattaṃ vihārajagganatthāya kudālakaṃ dethāti gharadvāraṃ	957	
PA_atk-s02_03a:957_5	āgato, upāsako nisinnova kudālaṃ pādena khipitvā “gaṇhā”ti adāsi. Tamenaṃ manussā	957	
PA_atk-s02_03a:957_6	āhaṃsu – “tumhehi pātova etassa katasakkāro vattuṃ na sakkā, idāni upacāramattakampi	957	
PA_atk-s02_03a:957_7	natthi, kiṃ nāmeta”nti. Upāsako – “saṅghassa so ayyā cittīkāro, na etassā”ti āha.	957	
PA_atk-s02_03a:957_8	Kāsāvakaṇṭhasaṅghassa dinnadakkhiṇaṃ pana ko sodhetīti? Sāriputtamoggallānādayo asīti	957	
PA_atk-s02_03a:957_9	mahātherā sodhentīti. Apica therā ciraparinibbutā, there ādiṃ katvā yāvajja dharamānā	957	
PA_atk-s02_03a:957_10	khīṇāsavā sodhentiyeva.	9571	
PA_atk-s02_03a:958_0	Na tvevāhaṃ, ānanda, kenaci pariyāyena saṅghagatāya dakkhiṇāyāti ettha atthi buddhappamukho	958	
PA_atk-s02_03a:958_1	saṅgho, atthi etarahi saṅgho, atthi anāgate kāsāvakaṇṭhasaṅgho. Buddhappamukho saṅgho	958	
PA_atk-s02_03a:958_2	etarahi saṅghena na upanetabbo, etarahi saṅgho anāgate kāsāvakaṇṭhasaṅghena saddhiṃ	958	
PA_atk-s02_03a:958_3	na upanetabbo. Tena teneva samayena kathetabbaṃ. Saṅghato uddisitvā gahitasamaṇaputhujjano	958	
PA_atk-s02_03a:958_4	hi pāṭipuggaliko sotāpanno, saṅghe cittīkāraṃ kātuṃ sakkontassa puthujjanasamaṇe	958	
PA_atk-s02_03a:958_5	dinnaṃ mahapphalataraṃ. Uddisitvā gahito sotāpanno pāṭipuggaliko sakadāgāmītiādīsupi	958	
PA_atk-s02_03a:958_6	eseva nayo. Saṅghe cittīkāraṃ kātuṃ sakkontassa hi khīṇāsave dinnadānato uddisitvā	958	
PA_atk-s02_03a:958_7	gahite dussīlepi dinnaṃ mahapphalatarameva. Yaṃ pana vuttaṃ “sīlavato kho, mahārāja,	958	
PA_atk-s02_03a:958_8	dinnaṃ mahapphalaṃ, no tathā dussīle”ti, taṃ imaṃ nayaṃ pahāya “catasso kho imānanda,	958	
PA_atk-s02_03a:958_9	dakkhiṇā visuddhiyo”ti imasmiṃ catukke daṭṭhabbaṃ.	958	
PA_atk-s02_03a:959_0	381. Dāyakato visujjhatīti mahapphalabhāvena visujjhati, mahapphalā hotīti attho.	959	
PA_atk-s02_03a:959_1	Kalyāṇadhammoti sucidhammo, na pāpadhammo. Dāyakato visujjhatīti cettha vessantaramahārājā	959	
PA_atk-s02_03a:959_2	kathetabbo. So hi jūjakabrāhmaṇassa dārake datvā pathaviṃ kampesi.	959	
PA_atk-s02_03a:960_0	Paṭiggāhakato visujjhatīti ettha kalyāṇīnadīmukhadvāravāsikevaṭṭo kathetabbo. So	960	
PA_atk-s02_03a:960_1	kira dīghasomattherassa tikkhattumpi piṇḍapātaṃ datvā maraṇamañce nipanno “ayyassa	960	
PA_atk-s02_03a:960_2	maṃ dīghasomattherassa dinnapiṇḍapāto uddharatī”ti āha.	960	
PA_atk-s02_03a:961_0	Neva dāyakatoti ettha vaḍḍhamānavāsiluddako kathetabbo. So kira petadakkhiṇaṃ dento	961	
PA_atk-s02_03a:961_1	ekassa dussīlasseva tayo vāre adāsi, tatiyavāre “amanusso dussīlo maṃ vilumpatī”ti	961	
PA_atk-s02_03a:961_2	viravi, ekassa sīlavantabhikkhuno datvā pāpitakāleyevassa pāpuṇi.	961	
PA_atk-s02_03a:962	Dāyakato ceva visujjhatīti ettha asadisadānaṃ kathetabbaṃ.	96	
PA_atk-s02_03a:963_0	Sā dakkhiṇā dāyakato visujjhatīti ettha yathā nāma cheko kassako asārampi khettaṃ	963	
PA_atk-s02_03a:963_1	labhitvā samaye kasitvā paṃsuṃ apanetvā sārabījāni patiṭṭhapetvā rattindivaṃ ārakkhe	963	
PA_atk-s02_03a:963_2	pamādaṃ anāpajjanto aññassa sārakhettato adhikataraṃ dhaññaṃ labhati, evaṃ sīlavā	963	
PA_atk-s02_03a:963_3	dussīlassa datvāpi phalaṃ mahantaṃ adhigacchatīti. Iminā upāyena sabbapadesu visujjhanaṃ veditabbaṃ.	963	
PA_atk-s02_03a:964_0	Vītarāgo vītarāgesūti ettha vītarāgo nāma anāgāmī, arahā pana ekantavītarāgova, tasmā	964	
PA_atk-s02_03a:964_1	arahatā arahato dinnadānameva aggaṃ. Kasmā? Bhavālayassa bhavapatthanāya abhāvato.	964	
PA_atk-s02_03a:964_2	Nanu khīṇāsavo dānaphalaṃ na saddahatīti? Dānaphalaṃ saddahantā khīṇāsavasadisā na	964	
PA_atk-s02_03a:964_3	honti. Khīṇāsavena katakammaṃ pana nicchandarāgattā kusalaṃ vā akusalaṃ vā na hoti,	964	
PA_atk-s02_03a:964_4	kiriyaṭṭhāne tiṭṭhati, tenevassa dānaṃ aggaṃ hotīti vadanti.	964	
PA_atk-s02_03a:965_0	Kiṃ pana sammāsambuddhena sāriputtattherassa dinnaṃ mahapphalaṃ, udāhu sāriputtattherena	965	
PA_atk-s02_03a:965_1	sammāsambuddhassa dinnanti. Sammāsambuddhena sāriputtattherassa dinnaṃ mahapphalanti	965	
PA_atk-s02_03a:965_2	vadanti. Sammāsambuddhañhi ṭhapetvā añño dānassa vipākaṃ jānituṃ samattho nāma natthi.	965	
PA_atk-s02_03a:965_3	Dānañhi catūhi sampadāhi dātuṃ sakkontassa tasmiṃyeva attabhāve vipākaṃ deti. Tatrimā	965	
PA_atk-s02_03a:965_4	sampadā – deyyadhammassa dhammena samena paraṃ apīḷetvā uppannatā, pubbacetanādivasena	965	
PA_atk-s02_03a:965_5	cetanāya mahattatā, khīṇāsavabhāvena guṇātirekatā, taṃdivasaṃ nirodhato vuṭṭhitabhāvena vatthusampannatāti.	965	
PA_atk-s02_03a:966	Papañcasūdaniyā majjhimanikāyaṭṭhakathāya	96	
PA_atk-s02_03a:967	Dakkhiṇāvibhaṅgasuttavaṇṇanā niṭṭhitā.	96	
PA_atk-s02_03a:968	Catutthavaggavaṇṇanā niṭṭhitā.	96	
PA_atk-s02_03a:969	5. Saḷāyatanavaggo	96	
PA_atk-s02_03a:970	1. Anāthapiṇḍikovādasuttavaṇṇanā	97	
PA_atk-s02_03a:971_0	383. Evaṃ me sutanti anāthapiṇḍikovādasuttaṃ. Tattha bāḷhagilānoti adhimattagilāno	971	
PA_atk-s02_03a:971_1	maraṇaseyyaṃ upagato. Āmantesīti gahapatissa kira yāva pādā vahiṃsu, tāva divase	971	
PA_atk-s02_03a:971_2	sakiṃ vā dvikkhattuṃ vā tikkhattuṃ vā buddhupaṭṭhānaṃ akhaṇḍaṃ akāsi. Yattakañcassa	971	
PA_atk-s02_03a:971_3	satthu upaṭṭhānaṃ ahosi, tattakaṃyeva mahātherānaṃ. So ajja gamanapādassa pacchinnattā	971	
PA_atk-s02_03a:971_4	anuṭṭhānaseyyaṃ upagato sāsanaṃ pesetukāmo aññataraṃ purisaṃ āmantesi. Tenupasaṅkamīti	971	
PA_atk-s02_03a:971_5	bhagavantaṃ āpucchitvā sūriyatthaṅgamanavelāya upasaṅkami.	971	
PA_atk-s02_03a:972	384. Paṭikkamantīti osakkanti, tanukā bhavanti. Abhikkamantīti abhivaḍḍhanti ottharanti, balavatiyo honti.	97	
PA_atk-s02_03a:973_0	Abhikkamosānaṃ paññāyati no paṭikkamoti yasmiñhi samaye māraṇantikā vedanā uppajjati,	973	
PA_atk-s02_03a:973_1	uparivāte jalitaggi viya hoti, yāva usmā na pariyādiyati, tāva mahatāpi upakkamena	973	
PA_atk-s02_03a:973_2	na sakkā vūpasametuṃ, usmāya pana pariyādinnāya vūpasammati.	973	
PA_atk-s02_03a:974_0	385. Athāyasmā sāriputto cintesi – “ayaṃ mahāseṭṭhissa vedanā māraṇantikā, na sakkā	974	
PA_atk-s02_03a:974_1	paṭibāhituṃ, avasesā kathā niratthakā, dhammakathamassa kathessāmī”ti. Atha naṃ taṃ	974	
PA_atk-s02_03a:974_2	kathento tasmātihātiādimāha. Tattha tasmāti yasmā cakkhuṃ tīhi gāhehi gaṇhanto uppannaṃ	974	
PA_atk-s02_03a:974_3	māraṇantikaṃ vedanaṃ paṭibāhituṃ samattho nāma natthi, tasmā. Na cakkhuṃ upādiyissāmīti	974	
PA_atk-s02_03a:974_4	cakkhuṃ tīhi gāhehi na gaṇhissāmi. Na ca me cakkhunissitaṃ viññāṇanti viññāṇañcāpi	974	
PA_atk-s02_03a:974_5	me cakkhunissitaṃ na bhavissati. Na rūpanti heṭṭhā āyatanarūpaṃ kathitaṃ, imasmiṃ	974	
PA_atk-s02_03a:974_6	ṭhāne sabbampi kāmabhavarūpaṃ kathento evamāha.	974	
PA_atk-s02_03a:975_0	386. Na idhalokanti vasanaṭṭhānaṃ vā ghāsacchādanaṃ vā na upādiyissāmīti attho. Idañhi	975	
PA_atk-s02_03a:975_1	paccayesu aparitassanatthaṃ kathitaṃ. Na paralokanti ettha pana manussalokaṃ ṭhapetvā	975	
PA_atk-s02_03a:975_2	sesā paralokā nāma. Idaṃ – “asukadevaloke nibbattitvā asukaṭṭhāne bhavissāmi, idaṃ	975	
PA_atk-s02_03a:975_3	nāma khādissāmi bhuñjissāmi nivāsessāmi pārupissāmī”ti evarūpāya paritassanāya pahānatthaṃ	975	
PA_atk-s02_03a:975_4	vuttaṃ. Tampi na upādiyissāmi, na ca me tannissitaṃ viññāṇaṃ bhavissatīti evaṃ tīhi	975	
PA_atk-s02_03a:975_5	gāhehi parimocetvā thero desanaṃ arahattanikūṭena niṭṭhapesi.	975	
PA_atk-s02_03a:976_0	387. Olīyasīti attano sampattiṃ disvā ārammaṇesu bajjhasi allīyasīti. Iti āyasmā	976	
PA_atk-s02_03a:976_1	ānando – “ayampi nāma gahapati evaṃ saddho pasanno maraṇabhayassa bhāyati, añño ko	976	
PA_atk-s02_03a:976_2	na bhāyissatī”ti maññamāno tassa gāḷhaṃ katvā ovādaṃ dento evamāha. Na ca me evarūpī	976	
PA_atk-s02_03a:976_3	dhammīkathā sutapubbāti ayaṃ upāsako – “satthu santikāpi me evarūpī dhammakathā na	976	
PA_atk-s02_03a:976_4	sutapubbā”ti vadati, kiṃ satthā evarūpi sukhumaṃ gambhīrakathaṃ na kathetīti? No	976	
PA_atk-s02_03a:976_5	na katheti. Evaṃ pana cha ajjhattikāni āyatanāni cha bāhirāni cha viññāṇakāye cha	976	
PA_atk-s02_03a:976_6	phassakāye cha vedanākāye cha dhātuyo pañcakkhandhe cattāro arūpe idhalokañca paralokañca	976	
PA_atk-s02_03a:976_7	dassetvā diṭṭhasutamutaviññātavasena arahatte pakkhipitvā kathitakathā etena na sutapubbā, tasmā evaṃ vadati.	976	
PA_atk-s02_03a:977_0	Apicāyaṃ upāsako dānādhimutto dānābhirato buddhānaṃ santikaṃ gacchanto tucchahattho	977	
PA_atk-s02_03a:977_1	na gatapubbo. Purebhattaṃ gacchanto yāgukhajjakādīni gāhāpetvā gacchati, pacchābhattaṃ	977	
PA_atk-s02_03a:977_2	sappimadhuphāṇitādīni. Tasmiṃ asati vālikaṃ gāhāpetvā gandhakuṭipariveṇe okirāpeti,	977	
PA_atk-s02_03a:977_3	dānaṃ datvā sīlaṃ rakkhitvā gehaṃ gato. Bodhisattagatiko kiresa upāsako, tasmā bhagavā	977	
PA_atk-s02_03a:977_4	catuvīsati saṃvaccharāni upāsakassa yebhuyyena dānakathameva kathesi – “upāsaka,	977	
PA_atk-s02_03a:977_5	idaṃ dānaṃ nāma bodhisattānaṃ gatamaggo, mayhampi gatamaggo, mayā satasahassakappādhikāni	977	
PA_atk-s02_03a:977_6	cattāri asaṅkhyeyyāni dānaṃ dinnaṃ, tvaṃ mayā gatamaggameva anugacchasī”ti. Dhammasenāpatiādayo	977	
PA_atk-s02_03a:977_7	mahāsāvakāpi attano attano santikaṃ āgatakāle dānakathamevassa kathenti. Tenevāha	977	
PA_atk-s02_03a:977_8	na kho gahapati gihīnaṃ odātavasanānaṃ evarūpī dhammīkathā paṭibhātīti. Idaṃ vuttaṃ	977	
PA_atk-s02_03a:977_9	hoti – gahapati gihīnaṃ nāma khettavatthuhiraññasuvaṇṇadāsīdāsaputtabhariyādīsu tibbo	977	
PA_atk-s02_03a:977_10	ālayo tibbaṃ nikantipariyuṭṭhānaṃ, tesaṃ – “ettha ālayo na kātabbo, nikanti na kātabbā”ti	9771	
PA_atk-s02_03a:977_11	kathā na paṭibhāti na ruccatīti.	9771	
PA_atk-s02_03a:978_0	Yena bhagavā tenupasaṅkamīti kasmā upasaṅkami? Tusitabhavane kirassa nibbattamattasseva	978	
PA_atk-s02_03a:978_1	tigāvutappamāṇaṃ suvaṇṇakkhandhaṃ viya vijjotamānaṃ attabhāvaṃ uyyānavimānādisampattiñca	978	
PA_atk-s02_03a:978_2	disvā – “mahatī ayaṃ mayhaṃ sampatti, kiṃ nu kho me manussapathe kammaṃ kata”nti	978	
PA_atk-s02_03a:978_3	olokento tīsu ratanesu adhikāraṃ disvā cintesi “pamādaṭṭhānamidaṃ devattaṃ nāma,	978	
PA_atk-s02_03a:978_4	imāya hi me sampattiyā modamānassa satisammosopi siyā, handāhaṃ gantvā mama jetavanassa	978	
PA_atk-s02_03a:978_5	ceva bhikkhusaṅghassa ca tathāgatassa ca ariyamaggassa ca sāriputtattherassa ca vaṇṇaṃ	978	
PA_atk-s02_03a:978_6	kathetvā tato āgantvā sampattiṃ anubhavissāmī”ti. So tathā akāsi. Taṃ dassetuṃ atha	978	
PA_atk-s02_03a:978_7	kho anāthapiṇḍikotiādi vuttaṃ.	978	
PA_atk-s02_03a:979_0	Tattha isisaṅghanisevitanti bhikkhusaṅghanisevitaṃ. Evaṃ paṭhamagāthāya jetavanassa	979	
PA_atk-s02_03a:979_1	vaṇṇaṃ kathetvā idāni ariyamaggassa vaṇṇaṃ kathento kammaṃ vijjā cātiādimāha. Tattha	979	
PA_atk-s02_03a:979_2	kammanti maggacetanā. Vijjāti maggapaññā. Dhammoti samādhipakkhiko dhammo. Sīlaṃ	979	
PA_atk-s02_03a:979_3	jīvitamuttamanti sīle patiṭṭhitassa jīvitaṃ uttamanti dasseti. Atha vā vijjāti diṭṭhisaṅkappo.	979	
PA_atk-s02_03a:979_4	Dhammoti vāyāmasatisamādhayo. Sīlanti vācākammantājīvā. Jīvitamuttamanti etasmiṃ	979	
PA_atk-s02_03a:979_5	sīle patiṭṭhitassa jīvitaṃ nāma uttamaṃ. Etena maccā sujjhantīti etena aṭṭhaṅgikena	979	
PA_atk-s02_03a:979_6	maggena sattā visujjhanti.	979	
PA_atk-s02_03a:980_0	Tasmāti yasmā maggena sujjhanti, na gottadhanehi, tasmā. Yoniso vicine dhammanti	980	
PA_atk-s02_03a:980_1	upāyena samādhipakkhiyaṃ dhammaṃ vicineyya. Evaṃ tattha visujjhatīti evaṃ tasmiṃ	980	
PA_atk-s02_03a:980_2	ariyamagge visujjhati. Atha vā yoniso vicine dhammanti upāyena pañcakkhandhadhammaṃ	980	
PA_atk-s02_03a:980_3	vicineyya. Evaṃ tattha visujjhatīti evaṃ tesu catūsu saccesu visujjhati.	980	
PA_atk-s02_03a:981_0	Idāni sāriputtattherassa vaṇṇaṃ kathento sāriputto vātiādimāha. Tattha sāriputto	981	
PA_atk-s02_03a:981_1	vāti avadhāraṇavacanaṃ. Etehi paññādīhi sāriputtova seyyoti vadati. Upasamenāti kilesaupasamena.	981	
PA_atk-s02_03a:981_2	Pāraṅgatoti nibbānaṃ gato. Yo koci nibbānaṃ patto bhikkhu, so etāvaparamo siyā, na	981	
PA_atk-s02_03a:981_3	therena uttaritaro nāma atthīti vadati. Sesaṃ sabbattha uttānamevāti.	981	
PA_atk-s02_03a:982	Papañcasūdaniyā majjhimanikāyaṭṭhakathāya	98	
PA_atk-s02_03a:983	Anāthapiṇḍikovādasuttavaṇṇanā niṭṭhitā.	98	
PA_atk-s02_03a:984	2. Channovādasuttavaṇṇanā	98	
PA_atk-s02_03a:985_0	389. Evaṃ me sutanti channovādasuttaṃ. Tattha channoti evaṃnāmako thero, na abhinikkhamanaṃ	985	
PA_atk-s02_03a:985_1	nikkhantatthero. Paṭisallānāti phalasamāpattito. Gilānapucchakāti gilānupaṭṭhānaṃ	985	
PA_atk-s02_03a:985_2	nāma buddhavaṇṇitaṃ, tasmā evamāha. Satthanti jīvitahārakasatthaṃ. Nāvakaṅkhāmīti icchāmi.	985	
PA_atk-s02_03a:986	390. Anupavajjanti anuppattikaṃ appaṭisandhikaṃ.	98	
PA_atk-s02_03a:987_0	391. Etaṃ mamātiādīni taṇhāmānadiṭṭhigāhavasena vuttāni. Nirodhaṃ disvāti khayavayaṃ	987	
PA_atk-s02_03a:987_1	ñatvā. Netaṃ mama nesohamasmi na meso attāti samanupassāmīti aniccaṃ dukkhaṃ anattāti samanupassāmi.	987	
PA_atk-s02_03a:988_0	393. Tasmāti yasmā māraṇantikavedanaṃ adhivāsetuṃ asakkonto satthaṃ āharāmīti vadati,	988	
PA_atk-s02_03a:988_1	tasmā. Puthujjano āyasmā, tena idampi manasi karohīti dīpeti. Niccakappanti niccakālaṃ.	988	
PA_atk-s02_03a:988_2	Nissitassāti taṇhādiṭṭhīhi nissitassa. Calitanti vipphanditaṃ hoti. Passaddhīti kāyacittapassaddhi,	988	
PA_atk-s02_03a:988_3	kilesapassaddhi nāma hotīti attho. Natīti taṇhānati. Natiyā asatīti bhavatthāya ālayanikantipariyuṭṭhānesu	988	
PA_atk-s02_03a:988_4	asati. Āgatigati na hotīti paṭisandhivasena āgati nāma na hoti, cutivasena gamanaṃ	988	
PA_atk-s02_03a:988_5	nāma na hoti. Cutūpapātoti cavanavasena cuti, upapajjanavasena upapāto. Nevidha na	988	
PA_atk-s02_03a:988_6	huraṃ na ubhayamantarenāti nayidha loke, na paraloke, na ubhayattha hoti. Esevanto	988	
PA_atk-s02_03a:988_7	dukkhassāti vaṭṭadukkhakilesadukkhassa ayameva anto ayaṃ paricchedo parivaṭumabhāvo	988	
PA_atk-s02_03a:988_8	hoti. Ayameva hi ettha attho. Ye pana “na ubhayamantarenā”ti vacanaṃ gahetvā antarābhavaṃ	988	
PA_atk-s02_03a:988_9	icchanti, tesaṃ uttaraṃ heṭṭhā vuttameva.	988	
PA_atk-s02_03a:989_0	394. Satthaṃ āharesīti jīvitahārakaṃ satthaṃ āhari, kaṇṭhanāḷiṃ chindi. Athassa tasmiṃ	989	
PA_atk-s02_03a:989_1	khaṇe maraṇabhayaṃ okkami, gatinimittaṃ upaṭṭhāsi. So attano puthujjanabhāvaṃ ñatvā	989	
PA_atk-s02_03a:989_2	saṃviggo vipassanaṃ paṭṭhapetvā saṅkhāre pariggaṇhanto arahattaṃ patvā samasīsī hutvā	989	
PA_atk-s02_03a:989_3	parinibbāyi. Sammukhāyeva anupavajjatā byākatāti kiñcāpi idaṃ therassa puthujjanakāle	989	
PA_atk-s02_03a:989_4	byākaraṇaṃ hoti, etena pana byākaraṇena anantarāyamassa parinibbānaṃ ahosi. Tasmā	989	
PA_atk-s02_03a:989_5	bhagavā tameva byākaraṇaṃ gahetvā kathesi. Upavajjakulānīti upasaṅkamitabbakulāni.	989	
PA_atk-s02_03a:989_6	Iminā thero, – “bhante, evaṃ upaṭṭhākesu ca upaṭṭhāyikāsu ca vijjamānāsu so bhikkhu	989	
PA_atk-s02_03a:989_7	tumhākaṃ sāsane parinibbāyissatī”ti pucchati. Athassa bhagavā kulesu saṃsaggābhāvaṃ	989	
PA_atk-s02_03a:989_8	dīpento honti hete sāriputtātiādimāha. Imasmiṃ kira ṭhāne therassa kulesu asaṃsaṭṭhabhāvo	989	
PA_atk-s02_03a:989_9	pākaṭo ahosi. Sesaṃ sabbattha uttānamevāti.	989	
PA_atk-s02_03a:990	Papañcasūdaniyā majjhimanikāyaṭṭhakathāya	99	
PA_atk-s02_03a:991	Channovādasuttavaṇṇanā niṭṭhitā.	99	
PA_atk-s02_03a:992	3. Puṇṇovādasuttavaṇṇanā	99	
PA_atk-s02_03a:993_0	395. Evaṃ me sutanti puṇṇovādasuttaṃ. Tattha paṭisallānāti ekībhāvā. Taṃ ceti taṃ	993	
PA_atk-s02_03a:993_1	cakkhuñceva rūpañca. Nandīsamudayā dukkhasamudayoti nandiyā taṇhāya samodhānena pañcakkhandhadukkhassa	993	
PA_atk-s02_03a:993_2	samodhānaṃ hoti. Iti chasu dvāresu dukkhaṃ samudayoti dvinnaṃ saccānaṃ vasena vaṭṭaṃ	993	
PA_atk-s02_03a:993_3	matthakaṃ pāpetvā dassesi. Dutiyanaye nirodho maggoti dvinnaṃ saccānaṃ vasena vivaṭṭaṃ	993	
PA_atk-s02_03a:993_4	matthakaṃ pāpetvā dassesi. Iminā ca tvaṃ puṇṇāti pāṭiyekko anusandhi. Evaṃ tāva vaṭṭavivaṭṭavasena	993	
PA_atk-s02_03a:993_5	desanaṃ arahatte pakkhipitvā idāni puṇṇattheraṃ sattasu ṭhānesu sīhanādaṃ nadāpetuṃ	993	
PA_atk-s02_03a:993_6	iminā ca tvantiādimāha.	993	
PA_atk-s02_03a:994_0	396. Caṇḍāti duṭṭhā kibbisā. Pharusāti kakkhaḷā. Akkosissantīti dasahi akkosavatthūhi	994	
PA_atk-s02_03a:994_1	akkosissanti. Paribhāsissantīti kiṃ samaṇo nāma tvaṃ, idañca idañca te karissāmāti	994	
PA_atk-s02_03a:994_2	tajjessanti. Evametthāti evaṃ mayhaṃ ettha bhavissati.	994	
PA_atk-s02_03a:995_0	Daṇḍenāti catuhatthena daṇḍena vā ghaṭikamuggarena vā. Satthenāti ekatodhārādinā.	995	
PA_atk-s02_03a:995_1	Satthahārakaṃ pariyesantīti jīvitahārakaṃ satthaṃ pariyesanti. Idaṃ thero tatiyapārājikavatthusmiṃ	995	
PA_atk-s02_03a:995_2	asubhakathaṃ sutvā attabhāvena jigucchantānaṃ bhikkhūnaṃ satthahārakapariyesanaṃ	995	
PA_atk-s02_03a:995_3	sandhāyāha. Damūpasamenāti ettha damoti indriyasaṃvarādīnaṃ etaṃ nāmaṃ. “Saccena	995	
PA_atk-s02_03a:995_4	danto damasā upeto, vedantagū vusitabrahmacariyo”ti ettha hi indriyasaṃvaro damoti	995	
PA_atk-s02_03a:995_5	vutto. “Yadi saccā damā cāgā, khantyā bhiyyodha vijjatī”ti ettha paññā damoti vutto.	995	
PA_atk-s02_03a:995_6	“Dānena damena saṃyamena saccavajjenā”ti ettha uposathakammaṃ damoti vuttaṃ. Imasmiṃ	995	
PA_atk-s02_03a:995_7	pana sutte khanti damoti veditabbā. Upasamoti tasseva vevacanaṃ.	995	
PA_atk-s02_03a:996	397. Atha kho āyasmā puṇṇoti ko panesa puṇṇo, kasmā panettha gantukāmo ahosīti. Sunāparantavāsiko eva eso, sāvatthiyaṃ pana asappāyavihāraṃ sallakkhetvā tattha gantukāmo ahosi.	99	
PA_atk-s02_03a:997_0	Tatrāyaṃ anupubbikathā – sunāparantaraṭṭhe kira ekasmiṃ vāṇijakagāme ete dve bhātaro.	997	
PA_atk-s02_03a:997_1	Tesu kadāci jeṭṭho pañca sakaṭasatāni gahetvā janapadaṃ gantvā bhaṇḍaṃ āharati, kadāci	997	
PA_atk-s02_03a:997_2	kaniṭṭho. Imasmiṃ pana samaye kaniṭṭhaṃ ghare ṭhapetvā jeṭṭhabhātiko pañca sakaṭasatāni	997	
PA_atk-s02_03a:997_3	gahetvā janapadacārikaṃ caranto anupubbena sāvatthiṃ patvā jetavanassa nātidūre sakaṭasatthaṃ	997	
PA_atk-s02_03a:997_4	nivāsetvā bhuttapātarāso parijanaparivuto phāsukaṭṭhāne nisīdi.	997	
PA_atk-s02_03a:998_0	Tena ca samayena sāvatthivāsino bhuttapātarāsā uposathaṅgāni adhiṭṭhāya suddhuttarāsaṅgā	998	
PA_atk-s02_03a:998_1	gandhapupphādihatthā yena buddho yena dhammo yena saṅgho, tanninnā tappoṇā tappābbhārā	998	
PA_atk-s02_03a:998_2	hutvā dakkhiṇadvārena nikkhamitvā jetavanaṃ gacchanti. So te disvā “kahaṃ ime gacchanti”ti	998	
PA_atk-s02_03a:998_3	ekamanussaṃ pucchi. Kiṃ tvaṃ ayyo na jānāsi, loke buddhadhammasaṅgharatanāni nāma	998	
PA_atk-s02_03a:998_4	uppannāni, iccesa mahājano satthu santike dhammakathaṃ sotuṃ gacchatīti. Tassa buddhoti	998	
PA_atk-s02_03a:998_5	vacanaṃ chavicammādīni chinditvā aṭṭhimiñjaṃ āhacca aṭṭhāsi. Atha attano parijanaparivuto	998	
PA_atk-s02_03a:998_6	tāya parisāya saddhiṃ vihāraṃ gantvā satthu madhurassarena dhammaṃ desentassa parisapariyante	998	
PA_atk-s02_03a:998_7	ṭhito dhammaṃ sutvā pabbajjāya cittaṃ uppādesi. Atha tathāgatena kālaṃ viditvā parisāya	998	
PA_atk-s02_03a:998_8	uyyojitāya satthāraṃ upasaṅkamitvā vanditvā svātanāya nimantetvā dutiyadivase maṇḍapaṃ	998	
PA_atk-s02_03a:998_9	kāretvā āsanāni paññapetvā buddhappamukhassa saṅghassa mahādānaṃ datvā bhuttapātarāso	998	
PA_atk-s02_03a:998_10	uposathaṅgāni adhiṭṭhāya bhaṇḍāgārikaṃ pakkosāpetvā, ettakaṃ bhaṇḍaṃ vissajjitaṃ,	9981	
PA_atk-s02_03a:998_11	ettakaṃ na vissajjitanti sabbaṃ ācikkhitvā – “imaṃ sāpateyyaṃ mayhaṃ kaniṭṭhassa	9981	
PA_atk-s02_03a:998_12	dehī”ti sabbaṃ niyyātetvā satthu santike pabbajitvā kammaṭṭhānaparāyaṇo ahosi.	9981	
PA_atk-s02_03a:999_0	Athassa kammaṭṭhānaṃ manasikarontassa kammaṭṭhānaṃ na upaṭṭhāti. Tato cintesi – “ayaṃ	999	
PA_atk-s02_03a:999_1	janapado mayhaṃ asappāyo, yaṃnūnāhaṃ satthu santike kammaṭṭhānaṃ gahetvā sakaṭṭhānameva	999	
PA_atk-s02_03a:999_2	gaccheyya”nti. Atha pubbaṇhasamaye piṇḍāya caritvā sāyanhasamaye paṭisallānā vuṭṭhahitvā	999	
PA_atk-s02_03a:999_3	bhagavantaṃ upasaṅkamitvā kammaṭṭhānaṃ kathāpetvā satta sīhanāde naditvā pakkāmi.	999	
PA_atk-s02_03a:999_4	Tena vuttaṃ – “atha kho āyasmā puṇṇo…pe… viharatī”ti.	999	
PA_atk-s02_03a:1000_0	Kattha panāyaṃ vihāsīti? Catūsu ṭhānesu vihāsi, sunāparantaraṭṭhaṃ tāva pavisitvā	1000	
PA_atk-s02_03a:1000_1	ajjuhatthapabbate nāma pavisitvā vāṇijagāmaṃ piṇḍāya pāvisi. Atha naṃ kaniṭṭhabhātā	1000	
PA_atk-s02_03a:1000_2	sañjānitvā bhikkhaṃ datvā, “bhante, aññattha agantvā idheva vasathā”ti paṭiññaṃ kāretvā tattheva vasāpesi.	1000	
PA_atk-s02_03a:1001_0	Tato samuddagirivihāraṃ nāma agamāsi. Tattha ayakantapāsāṇehi paricchinditvā katacaṅkamo	1001	
PA_atk-s02_03a:1001_1	atthi, taṃ koci caṅkamituṃ samattho nāma natthi. Tattha samuddavīciyo āgantvā ayakantapāsāṇesu	1001	
PA_atk-s02_03a:1001_2	paharitvā mahāsaddaṃ karonti. Theronaṃ – “kammaṭṭhānaṃ manasikarontānaṃ phāsuvihāro	1001	
PA_atk-s02_03a:1001_3	hotū”ti samuddaṃ nissaddaṃ katvā adhiṭṭhāsi.	1001	
PA_atk-s02_03a:1002_0	Tato mātulagiriṃ nāma agamāsi. Tattha sakuṇasaṅgho ussanno, rattiñca divā ca saddo	1002	
PA_atk-s02_03a:1002_1	ekābaddhova hoti, thero imaṃ ṭhānaṃ aphāsukanti tato makulakārāmavihāraṃ nāma gato.	1002	
PA_atk-s02_03a:1002_2	So vāṇijagāmassa nātidūro naccāsanno gamanāgamanasampanno vivitto appasaddo. Thero	1002	
PA_atk-s02_03a:1002_3	imaṃ ṭhānaṃ phāsukanti tattha rattiṭṭhānadivāṭṭhānacaṅkamanādīni kāretvā vassaṃ upagacchi.	1002	
PA_atk-s02_03a:1002_4	Evaṃ catūsu ṭhānesu vihāsi.	1002	
PA_atk-s02_03a:1003_0	Athekadivasaṃ tasmiṃyeva antovasse pañca vāṇijasatāni parasamuddaṃ gacchāmāti nāvāya	1003	
PA_atk-s02_03a:1003_1	bhaṇḍaṃ pakkhipiṃsu. Nāvārohanadivase therassa kaniṭṭhabhātā theraṃ bhojetvā therassa	1003	
PA_atk-s02_03a:1003_2	santike sikkhāpadāni gahetvā vanditvā gacchanto, – “bhante, mahāsamuddo nāma appameyyo	1003	
PA_atk-s02_03a:1003_3	anekantarāyo, amhe āvajjeyyāthā”ti vatvā nāvaṃ āruhi. Nāvā uttamajavena gacchamānā	1003	
PA_atk-s02_03a:1003_4	aññataraṃ dīpakaṃ pāpuṇi. Manussā pātarāsaṃ karissāmāti dīpake otiṇṇā. Tasmiṃ dīpe	1003	
PA_atk-s02_03a:1003_5	aññaṃ kiñci natthi, candanavanameva ahosi.	1003	
PA_atk-s02_03a:1004_0	Atheko vāsiyā rukkhaṃ ākoṭetvā lohitacandanabhāvaṃ ñatvā āha – “bho mayaṃ lābhatthāya	1004	
PA_atk-s02_03a:1004_1	parasamuddaṃ gacchāma, ito ca uttari lābho nāma natthi, caturaṅgulamattā ghaṭikā	1004	
PA_atk-s02_03a:1004_2	satasahassaṃ agghati, hāretabbakayuttaṃ bhaṇḍaṃ hāretvā candanassa pūremā”ti. Te	1004	
PA_atk-s02_03a:1004_3	tathā kariṃsu. Candanavane adhivatthā amanussā kujjhitvā – “imehi amhākaṃ candanavanaṃ	1004	
PA_atk-s02_03a:1004_4	nāsitaṃ, ghātessāma ne”ti cintetvā – “idheva ghātitesu sabbaṃ vanaṃ ekaṃ kuṇapaṃ	1004	
PA_atk-s02_03a:1004_5	bhavissati, samuddamajjhe nesaṃ nāvaṃ osīdessāmā”ti āhaṃsu. Atha tesaṃ nāvaṃ āruyha	1004	
PA_atk-s02_03a:1004_6	muhuttaṃ gatakāleyeva uppādikaṃ uṭṭhapetvā sayampi te amanussā bhayānakāni rūpāni	1004	
PA_atk-s02_03a:1004_7	dassayiṃsu. Bhītā manussā attano attano devatā namassanti. Therassa kaniṭṭho cūḷapuṇṇakuṭumbiko	1004	
PA_atk-s02_03a:1004_8	– “mayhaṃ bhātā avassayo hotū”ti therassa namassamāno aṭṭhāsi.	1004	
PA_atk-s02_03a:1005_0	Theropi kira tasmiṃyeva khaṇe āvajjitvā tesaṃ byasanuppattiṃ ñatvā vehāsaṃ uppatitvā	1005	
PA_atk-s02_03a:1005_1	sammukhe aṭṭhāsi. Amanussā theraṃ disvā “ayyo puṇṇatthero etī”ti pakkamiṃsu, uppādikaṃ	1005	
PA_atk-s02_03a:1005_2	sannisīdi. Thero mā bhāyathāti te assāsetvā “kahaṃ gantukāmatthā”ti pucchi. Bhante,	1005	
PA_atk-s02_03a:1005_3	amhākaṃ sakaṭṭhānameva gacchāmāti. Thero nāvaṃ phale akkamitvā “etesaṃ icchitaṭṭhānaṃ	1005	
PA_atk-s02_03a:1005_4	gacchatū”ti adhiṭṭhāsi. Vāṇijā sakaṭṭhānaṃ gantvā taṃ pavattiṃ puttadārassa ārocetvā	1005	
PA_atk-s02_03a:1005_5	“etha theraṃ saraṇaṃ gacchāmā”ti pañcasatā attano pañcamātugāmasatehi saddhiṃ tīsu	1005	
PA_atk-s02_03a:1005_6	saraṇesu patiṭṭhāya upāsakattaṃ paṭivedesuṃ. Tato nāvāya bhaṇḍaṃ otāretvā therassa	1005	
PA_atk-s02_03a:1005_7	ekaṃ koṭṭhāsaṃ katvā – “ayaṃ, bhante, tumhākaṃ koṭṭhāso”ti āhaṃsu. Thero – “mayhaṃ	1005	
PA_atk-s02_03a:1005_8	visuṃ koṭṭhāsakiccaṃ natthi, satthā pana tumhehi diṭṭhapubbo”ti. Na diṭṭhapubbo,	1005	
PA_atk-s02_03a:1005_9	bhanteti. Tena hi iminā satthu maṇḍalamāḷaṃ karotha, evaṃ satthāraṃ passissathāti.	1005	
PA_atk-s02_03a:1005_10	Te sādhu, bhanteti tena ca koṭṭhāsena attano ca koṭṭhāsehi maṇḍalamāḷaṃ kātuṃ ārabhiṃsu.	10051	
PA_atk-s02_03a:1006_0	Satthāpi kira āraddhakālato paṭṭhāya paribhogaṃ akāsi. Ārakkhamanussā rattiṃ obhāsaṃ	1006	
PA_atk-s02_03a:1006_1	disvā “mahesakkhā devatā atthī”ti saññaṃ kariṃsu. Upāsakā maṇḍalamāḷañca bhikkhusaṅghassa	1006	
PA_atk-s02_03a:1006_2	ca senāsanāni niṭṭhapetvā dānasambhāraṃ sajjetvā – “kataṃ, bhante, amhehi attano	1006	
PA_atk-s02_03a:1006_3	kiccaṃ, satthāraṃ pakkosathā”ti therassa ārocesuṃ. Thero sāyanhasamaye iddhiyā sāvatthiṃ	1006	
PA_atk-s02_03a:1006_4	patvā, “bhante, vāṇijagāmavāsino tumhe daṭṭhukāmā, tesaṃ anukampaṃ karothā”ti bhagavantaṃ	1006	
PA_atk-s02_03a:1006_5	yāci. Bhagavā adhivāsesi. Thero bhagavato adhivāsanaṃ viditvā sakaṭṭhānameva paccāgato.	1006	
PA_atk-s02_03a:1007_0	Bhagavāpi ānandatheraṃ āmantesi, – “ānanda, sve sunāparante vāṇijagāme piṇḍāya carissāma,	1007	
PA_atk-s02_03a:1007_1	tvaṃ ekūnapañcasatānaṃ bhikkhūnaṃ salākaṃ dehī”ti. Thero sādhu, bhanteti bhikkhusaṅghassa	1007	
PA_atk-s02_03a:1007_2	tamatthaṃ ārocetvā nabhacārikā bhikkhū salākaṃ gaṇhantūti āha. Taṃdivasaṃ kuṇḍadhānatthero	1007	
PA_atk-s02_03a:1007_3	paṭhamaṃ salākaṃ aggahesi. Vāṇijagāmavāsinopi “sve kira satthā āgamissatī”ti gāmamajjhe	1007	
PA_atk-s02_03a:1007_4	maṇḍapaṃ katvā dānaggaṃ sajjayiṃsu. Bhagavā pātova sarīrapaṭijagganaṃ katvā gandhakuṭiṃ	1007	
PA_atk-s02_03a:1007_5	pavisitvā phalasamāpattiṃ appetvā nisīdi. Sakkassa paṇḍukambalasilāsanaṃ uṇhaṃ ahosi.	1007	
PA_atk-s02_03a:1007_6	So kiṃ idanti āvajjetvā satthu sunāparantagamanaṃ disvā vissakammaṃ āmantesi – “tāta	1007	
PA_atk-s02_03a:1007_7	ajja bhagavā timattāni yojanasatāni piṇḍācāraṃ karissati, pañca kūṭāgārasatāni māpetvā	1007	
PA_atk-s02_03a:1007_8	jetavanadvārakoṭṭhamatthake gamanasajjāni katvā ṭhapehī”ti. So tathā akāsi. Bhagavato	1007	
PA_atk-s02_03a:1007_9	kūṭāgāraṃ catumukhaṃ ahosi, dvinnaṃ aggasāvakānaṃ dvimukhāni, sesāni ekamukhāni.	1007	
PA_atk-s02_03a:1007_10	Satthā gandhakuṭito nikkhamma paṭipāṭiyā ṭhapitakūṭāgāresu dhurakūṭāgāraṃ pāvisi.	10071	
PA_atk-s02_03a:1007_11	Dve aggasāvake ādiṃ katvā ekūnapañcabhikkhusatānipi kūṭāgāraṃ gantvā nisinnā ahesuṃ.	10071	
PA_atk-s02_03a:1007_12	Ekaṃ tucchakūṭāgāraṃ ahosi, pañcapi kūṭāgārasatāni ākāse uppatiṃsu.	10071	
PA_atk-s02_03a:1008_0	Satthā saccabandhapabbataṃ nāma patvā kūṭāgāraṃ ākāse ṭhapesi. Tasmiṃ pabbate saccabandho	1008	
PA_atk-s02_03a:1008_1	nāma micchādiṭṭhikatāpaso mahājanaṃ micchādiṭṭhiṃ uggaṇhāpento lābhaggayasaggappatto	1008	
PA_atk-s02_03a:1008_2	hutvā vasati. Abbhantare cassa antocāṭiyaṃ padīpo viya arahattassa upanissayo jalati.	1008	
PA_atk-s02_03a:1008_3	Taṃ disvā dhammamassa kathessāmīti gantvā dhammaṃ desesi. Tāpaso desanāpariyosāne	1008	
PA_atk-s02_03a:1008_4	arahattaṃ pāpuṇi, maggenevāssa abhiññā āgatā. Ehibhikkhu hutvā iddhimayapattacīvaradharo	1008	
PA_atk-s02_03a:1008_5	hutvā kūṭāgāraṃ pāvisi.	1008	
PA_atk-s02_03a:1009_0	Bhagavā kūṭāgāragatehi pañcahi bhikkhusatehi saddhiṃ vāṇijagāmaṃ gantvā kūṭāgārāni	1009	
PA_atk-s02_03a:1009_1	adissamānāni katvā vāṇijagāmaṃ pāvisi. Vāṇijā buddhappamukhassa bhikkhusaṅghassa	1009	
PA_atk-s02_03a:1009_2	mahādānaṃ datvā satthāraṃ makulakārāmaṃ nayiṃsu. Satthā maṇḍalamāḷaṃ pāvisi. Mahājano	1009	
PA_atk-s02_03a:1009_3	yāva satthā bhattadarathaṃ paṭipassambheti, tāva pātarāsaṃ katvā uposathaṅgāni samādāya	1009	
PA_atk-s02_03a:1009_4	bahuṃ gandhañca pupphañca ādāya dhammassavanatthāya ārāmaṃ paccāgamāsi. Satthā dhammaṃ	1009	
PA_atk-s02_03a:1009_5	desesi. Mahājanassa bandhanamokkho jāto, mahantaṃ buddhakolāhalaṃ ahosi.	1009	
PA_atk-s02_03a:1010_0	Satthā mahājanassa saṅgahatthaṃ katipāhaṃ tattheva vasi, aruṇaṃ pana mahāgandhakuṭiyaṃyeva	1010	
PA_atk-s02_03a:1010_1	uṭṭhapesi. Tattha katipāhaṃ vasitvā vāṇijagāme piṇḍāya caritvā “tvaṃ idheva vasāhī”ti	1010	
PA_atk-s02_03a:1010_2	puṇṇattheraṃ nivattetvā antare nammadānadī nāma atthi, tassā tīraṃ agamāsi. Nammadānāgarājā	1010	
PA_atk-s02_03a:1010_3	satthu paccuggamanaṃ katvā nāgabhavanaṃ pavesetvā tiṇṇaṃ ratanānaṃ sakkāraṃ akāsi.	1010	
PA_atk-s02_03a:1010_4	Satthā tassa dhammaṃ kathetvā nāgabhavanā nikkhami. So – “mayhaṃ, bhante, paricaritabbaṃ	1010	
PA_atk-s02_03a:1010_5	dethā”ti yāci, bhagavā nammadānadītīre padacetiyaṃ dassesi. Taṃ vīcīsu āgatāsu pidhīyati,	1010	
PA_atk-s02_03a:1010_6	gatāsu vivarīyati, mahāsakkārappattaṃ ahosi. Satthā tato nikkhamma saccabandhapabbataṃ	1010	
PA_atk-s02_03a:1010_7	gantvā saccabandhaṃ āha – “tayā mahājano apāyamagge otārito, tvaṃ idheva vasitvā	1010	
PA_atk-s02_03a:1010_8	etesaṃ laddhiṃ vissajjāpetvā nibbānamagge patiṭṭhāpehī”ti. Sopi paricaritabbaṃ yāci.	1010	
PA_atk-s02_03a:1010_9	Satthā ghanapiṭṭhipāsāṇe allamattikapiṇḍamhi lañchanaṃ viya padacetiyaṃ dassesi,	1010	
PA_atk-s02_03a:1010_10	tato jetavanameva gato. Etamatthaṃ sandhāya tenevantaravassenātiādi vuttaṃ.	10101	
PA_atk-s02_03a:1011_0	Parinibbāyīti anupādisesāya nibbānadhātuyā parinibbāyi. Mahājano therassa satta divasāni	1011	
PA_atk-s02_03a:1011_1	sarīrapūjaṃ katvā bahūni gandhakaṭṭhāni samodhānetvā sarīraṃ jhāpetvā dhātuyo ādāya	1011	
PA_atk-s02_03a:1011_2	cetiyaṃ akāsi. Sambahulā bhikkhūti therassa āḷāhane ṭhitabhikkhū. Sesaṃ sabbattha uttānamevāti.	1011	
PA_atk-s02_03a:1012	Papañcasūdaniyā majjhimanikāyaṭṭhakathāya	101	
PA_atk-s02_03a:1013	Puṇṇovādasuttavaṇṇanā niṭṭhitā.	101	
PA_atk-s02_03a:1014	4. Nandakovādasuttavaṇṇanā	101	
PA_atk-s02_03a:1015_0	398. Evaṃ me sutanti nandakovādasuttaṃ. Tattha tena kho pana samayenāti bhagavā mahāpajāpatiyā	1015	
PA_atk-s02_03a:1015_1	yācito bhikkhunisaṅghaṃ uyyojetvā bhikkhusaṅghaṃ sannipātetvā – “therā bhikkhū vārena	1015	
PA_atk-s02_03a:1015_2	bhikkhuniyo ovadantū”ti saṅghassa bhāraṃ akāsi. Taṃ sandhāyetaṃ vuttaṃ. Tattha pariyāyenāti	1015	
PA_atk-s02_03a:1015_3	vārena. Na icchatīti attano vāre sampatte dūraṃ gāmaṃ vā gantvā sūcikammādīni vā	1015	
PA_atk-s02_03a:1015_4	ārabhitvā “ayaṃ nāmassa papañco”ti vadāpesi. Imaṃ pana pariyāyena ovādaṃ bhagavā	1015	
PA_atk-s02_03a:1015_5	nandakattherasseva kāraṇā akāsi. Kasmā? Imāsañhi bhikkhunīnaṃ theraṃ disvā cittaṃ	1015	
PA_atk-s02_03a:1015_6	ekaggaṃ hoti pasīdati. Tena tā tassa ovādaṃ sampaṭicchitukāmā, dhammakathaṃ sotukāmā.	1015	
PA_atk-s02_03a:1015_7	Tasmā bhagavā – “nandako attano vāre sampatte ovādaṃ dassati, dhammakathaṃ kathessatī”ti	1015	
PA_atk-s02_03a:1015_8	vārena ovādaṃ akāsi. Thero pana attano vāraṃ na karoti, kasmāti ce? Tā kira bhikkhuniyo	1015	
PA_atk-s02_03a:1015_9	pubbe therassa jambudīpe rajjaṃ kārentassa orodhā ahesuṃ. Thero pubbenivāsañāṇena	1015	
PA_atk-s02_03a:1015_10	taṃ kāraṇaṃ ñatvā cintesi – “maṃ imassa bhikkhunisaṅghassa majjhe nisinnaṃ upamāyo	10151	
PA_atk-s02_03a:1015_11	ca kāraṇāni ca āharitvā dhammaṃ kathayamānaṃ disvā añño pubbenivāsañāṇalābhī bhikkhu	10151	
PA_atk-s02_03a:1015_12	imaṃ kāraṇaṃ oloketvā ‘āyasmā nandako yāvajjadivasā orodhe na vissajjeti, sobhatāyamāyasmā	10151	
PA_atk-s02_03a:1015_13	orodhaparivuto’ti vattabbaṃ maññeyyā”ti. Etamatthaṃ sampassamāno thero attano vāraṃ	10151	
PA_atk-s02_03a:1015_14	na karoti. Imāsañca kira bhikkhunīnaṃ therasseva desanā sappāyā bhavissatīti ñatvā	10151	
PA_atk-s02_03a:1015_15	atha kho bhagavā āyasmantaṃ nandakaṃ āmantesi.	10151	
PA_atk-s02_03a:1016_0	Tāsaṃ bhikkhunīnaṃ pubbe tassa orodhabhāvajānanatthaṃ idaṃ vatthuṃ – pubbe kira bārāṇasiyaṃ	1016	
PA_atk-s02_03a:1016_1	pañca dāsasatāni pañca dāsisatāni cāti jaṅghasahassaṃ ekatova kammaṃ katvā ekasmiṃ	1016	
PA_atk-s02_03a:1016_2	ṭhāne vasi. Ayaṃ nandakatthero tasmiṃ kāle jeṭṭhakadāso hoti, gotamī jeṭṭhakadāsī.	1016	
PA_atk-s02_03a:1016_3	Sā jeṭṭhakadāsassa pādaparicārikā ahosi paṇḍitā byattā. Jaṅghasahassampi puññakammaṃ	1016	
PA_atk-s02_03a:1016_4	karontaṃ ekato karoti. Atha vassūpanāyikasamaye pañca paccekabuddhā nandamūlakapabbhārato	1016	
PA_atk-s02_03a:1016_5	isipatane otaritvā nagare piṇḍāya caritvā isipatanameva gantvā – “vassūpanāyikakuṭiyā	1016	
PA_atk-s02_03a:1016_6	atthāya hatthakammaṃ yācissāmā”ti cīvaraṃ pārupitvā sāyanhasamaye nagaraṃ pavisitvā	1016	
PA_atk-s02_03a:1016_7	seṭṭhissa gharadvāre aṭṭhaṃsu. Jeṭṭhakadāsī kuṭaṃ gahetvā udakatitthaṃ gacchantī	1016	
PA_atk-s02_03a:1016_8	paccekabuddhe nagaraṃ pavisante addasa. Seṭṭhi tesaṃ āgatakāraṇaṃ sutvā “amhākaṃ	1016	
PA_atk-s02_03a:1016_9	okāso natthi, gacchantū”ti āha.	1016	
PA_atk-s02_03a:1017_0	Atha te nagarā nikkhamante jeṭṭhakadāsī kuṭaṃ gahetvā pavisantī disvā kuṭaṃ otāretvā	1017	
PA_atk-s02_03a:1017_1	vanditvā onamitvā mukhaṃ pidhāya – “ayyā nagaraṃ paviṭṭhamattāva nikkhantā, kiṃ nu	1017	
PA_atk-s02_03a:1017_2	kho”ti pucchi. Vassūpanāyikakuṭiyā hatthakammaṃ yācituṃ āgamimhāti. Laddhaṃ, bhanteti.	1017	
PA_atk-s02_03a:1017_3	Na laddhaṃ upāsiketi? Kiṃ panesā kuṭi issareheva kātabbā, duggatehipi sakkā kātunti.	1017	
PA_atk-s02_03a:1017_4	Yena kenaci sakkāti? Sādhu, bhante, mayaṃ karissāma. Sve mayhaṃ bhikkhaṃ gaṇhathāti	1017	
PA_atk-s02_03a:1017_5	nimantetvā udakaṃ netvā puna kuṭaṃ gahetvā āgamma titthamagge ṭhatvā āgatā avasesadāsiyo	1017	
PA_atk-s02_03a:1017_6	“ettheva hothā”ti vatvā sabbāsaṃ āgatakāle āha – “amma kiṃ niccameva parassa dāsakammaṃ	1017	
PA_atk-s02_03a:1017_7	karissatha, udāhu dāsabhāvato muccituṃ icchathā”ti? Ajjeva muccitumicchāma ayyeti.	1017	
PA_atk-s02_03a:1017_8	Yadi evaṃ mayā pañca paccekabuddhā hatthakammaṃ alabhantā svātanāya nimantitā, tumhākaṃ	1017	
PA_atk-s02_03a:1017_9	sāmikehi ekadivasaṃ hatthakammaṃ dāpethāti. Tā sādhūti sampaṭicchitvā sāyaṃ aṭavito	1017	
PA_atk-s02_03a:1017_10	āgatakāle sāmikānaṃ ārocesuṃ. Te sādhūti jeṭṭhakadāsassa gehadvāre sannipatiṃsu.	10171	
PA_atk-s02_03a:1018_0	Atha ne jeṭṭhakadāsī sve tātā paccekabuddhānaṃ hatthakammaṃ dethāti ānisaṃsaṃ ācikkhitvā	1018	
PA_atk-s02_03a:1018_1	yepi na kātukāmā, te gāḷhena ovādena tajjetvā paṭicchāpesi. Sā punadivase paccekabuddhānaṃ	1018	
PA_atk-s02_03a:1018_2	bhattaṃ datvā sabbesaṃ dāsaputtānaṃ saññaṃ adāsi. Te tāvadeva araññaṃ pavisitvā dabbasambhāre	1018	
PA_atk-s02_03a:1018_3	samodhānetvā sataṃ sataṃ hutvā ekekakuṭiṃ ekekacaṅkamanādiparivāraṃ katvā mañcapīṭhapānīyaparibhojanīyabhājanādīni	1018	
PA_atk-s02_03a:1018_4	ṭhapetvā paccekabuddhe temāsaṃ tattha vasanatthāya paṭiññaṃ kāretvā vārabhikkhaṃ	1018	
PA_atk-s02_03a:1018_5	paṭṭhapesuṃ. Yo attano vāradivase na sakkoti. Tassa jeṭṭhakadāsī sakagehato āharitvā	1018	
PA_atk-s02_03a:1018_6	deti. Evaṃ temāsaṃ jaggitvā jeṭṭhakadāsī ekekaṃ dāsaṃ ekekaṃ sāṭakaṃ vissajjāpesi.	1018	
PA_atk-s02_03a:1018_7	Pañca thūlasāṭakasatāni ahesuṃ. Tāni parivattāpetvā pañcannaṃ paccekabuddhānaṃ ticīvarāni	1018	
PA_atk-s02_03a:1018_8	katvā adāsi. Paccekabuddhā yathāphāsukaṃ agamaṃsu. Tampi jaṅghasahassaṃ ekato kusalaṃ	1018	
PA_atk-s02_03a:1018_9	katvā kāyassa bhedā devaloke nibbatti. Tāni pañca mātugāmasatāni kālena kālaṃ tesaṃ	1018	
PA_atk-s02_03a:1018_10	pañcannaṃ purisasatānaṃ gehe honti, kālena kālaṃ sabbāpi jeṭṭhakadāsaputtasseva gehe	10181	
PA_atk-s02_03a:1018_11	honti. Atha ekasmiṃ kāle jeṭṭhakadāsaputto devalokato cavitvā rājakule nibbatto.	10181	
PA_atk-s02_03a:1018_12	Tāpi pañcasatā devakaññā mahābhogakulesu nibbattitvā tassa rajje ṭhitassa gehaṃ agamaṃsu.	10181	
PA_atk-s02_03a:1018_13	Etena niyāmena saṃsarantiyo amhākaṃ bhagavato kāle koliyanagare devadahanagare ca	10181	
PA_atk-s02_03a:1018_14	khattiyakulesu nibbattā.	10181	
PA_atk-s02_03a:1019_0	Nandakattheropi pabbajitvā arahattaṃ patto, jeṭṭhakadāsidhītā vayaṃ āgamma suddhodanamahārājassa	1019	
PA_atk-s02_03a:1019_1	aggamahesiṭṭhāne ṭhitā, itarāpi tesaṃ tesaṃ rājaputtānaṃyeva gharaṃ gatā. Tāsaṃ sāmikā	1019	
PA_atk-s02_03a:1019_2	pañcasatā rājakumārā udakacumbaṭakalahe satthu dhammadesanaṃ sutvā pabbajitā, rājadhītaro	1019	
PA_atk-s02_03a:1019_3	tesaṃ ukkaṇṭhanatthaṃ sāsanaṃ pesesuṃ. Te ukkaṇṭhite bhagavā kuṇāladahaṃ netvā sotāpattiphale	1019	
PA_atk-s02_03a:1019_4	patiṭṭhapetvā mahāsamayadivase arahatte patiṭṭhāpesi. Tāpi pañcasatā rājadhītaro	1019	
PA_atk-s02_03a:1019_5	nikkhamitvā mahāpajāpatiyā santike pabbajiṃsu. Ayamāyasmā nandako ettāva tā bhikkhuniyoti	1019	
PA_atk-s02_03a:1019_6	evametaṃ vatthu dīpetabbaṃ.	1019	
PA_atk-s02_03a:1020	Rājakārāmoti pasenadinā kārito nagarassa dakkhiṇadisābhāge thūpārāmasadise ṭhāne vihāro.	102	
PA_atk-s02_03a:1021	399. Sammappaññāya sudiṭṭhanti hetunā kāraṇena vipassanāpaññāya yāthāvasarasato diṭṭhaṃ.	102	
PA_atk-s02_03a:1022	401. Tajjaṃ tajjanti taṃsabhāvaṃ taṃsabhāvaṃ, atthato pana taṃ taṃ paccayaṃ paṭicca tā tā vedanā uppajjantīti vuttaṃ hoti.	102	
PA_atk-s02_03a:1023	402. Pagevassa chāyāti mūlādīni nissāya nibbattā chāyā paṭhamataraṃyeva aniccā.	102	
PA_atk-s02_03a:1024_0	413. Anupahaccāti anupahanitvā. Tattha maṃsaṃ piṇḍaṃ piṇḍaṃ katvā cammaṃ alliyāpento	1024	
PA_atk-s02_03a:1024_1	maṃsakāyaṃ upahanati nāma. Cammaṃ baddhaṃ baddhaṃ katvā maṃse alliyāpento maṃsakāyaṃ	1024	
PA_atk-s02_03a:1024_2	upahanati nāma. Evaṃ akatvā. Vilimaṃsaṃ nhārubandhananti sabbacamme laggavilīpanamaṃsameva.	1024	
PA_atk-s02_03a:1024_3	Antarākilesasaṃyojanabandhananti sabbaṃ antarakilesameva sandhāya vuttaṃ.	1024	
PA_atk-s02_03a:1025_0	414. Satta kho panimeti kasmā āhāti? Yā hi esā paññā kilese chindatīti vuttā, sā	1025	
PA_atk-s02_03a:1025_1	na ekikāva attano dhammatāya chindituṃ sakkoti. Yathā pana kuṭhārī na attano dhammatāya	1025	
PA_atk-s02_03a:1025_2	chejjaṃ chindati, purisassa tajjaṃ vāyāmaṃ paṭicceva chindati, evaṃ na vinā chahi	1025	
PA_atk-s02_03a:1025_3	bojjhaṅgehi paññā kilese chindituṃ sakkoti. Tasmā evamāha. Tena hīti yena kāraṇena	1025	
PA_atk-s02_03a:1025_4	tayā cha ajjhattikāni āyatanāni, cha bāhirāni, cha viññāṇakāye, dīpopamaṃ, rukkhopamaṃ,	1025	
PA_atk-s02_03a:1025_5	gāvūpamañca dassetvā sattahi bojjhaṅgehi āsavakkhayena desanā niṭṭhapitā, tena kāraṇena	1025	
PA_atk-s02_03a:1025_6	tvaṃ svepi tā bhikkhuniyo teneva ovādena ovadeyyāsīti.	1025	
PA_atk-s02_03a:1026_0	415. Sā sotāpannāti yā sā guṇehi sabbapacchimikā, sā sotāpannā. Sesā pana sakadāgāmianāgāminiyo	1026	
PA_atk-s02_03a:1026_1	ca khīṇāsavā ca. Yadi evaṃ kathaṃ paripuṇṇasaṅkappāti. Ajjhāsayapāripūriyā. Yassā	1026	
PA_atk-s02_03a:1026_2	hi bhikkhuniyā evamahosi – “kadā nu kho ahaṃ ayyassa nandakassa dhammadesanaṃ suṇantī	1026	
PA_atk-s02_03a:1026_3	tasmiṃyeva āsane sotāpattiphalaṃ sacchikareyya”nti, sā sotāpattiphalaṃ sacchākāsi.	1026	
PA_atk-s02_03a:1026_4	Yassā ahosi “sakadāgāmiphalaṃ anāgāmiphalaṃ arahatta”nti, sā arahattaṃ sacchākāsi.	1026	
PA_atk-s02_03a:1026_5	Tenāha bhagavā “attamanā ceva paripuṇṇasaṅkappā cā”ti.	1026	
PA_atk-s02_03a:1027	Papañcasūdaniyā majjhimanikāyaṭṭhakathāya	102	
PA_atk-s02_03a:1028	Nandakovādasuttavaṇṇanā niṭṭhitā.	102	
PA_atk-s02_03a:1029	5. Rāhulovādasuttavaṇṇanā	102	
PA_atk-s02_03a:1030_0	416. Evaṃ me sutanti rāhulovādasuttaṃ. Tattha vimuttiparipācanīyāti vimuttiṃ paripācentīti	1030	
PA_atk-s02_03a:1030_1	vimuttiparipācanīyā. Dhammāti pannarasa dhammā. Te saddhindriyādīnaṃ visuddhikāraṇavasena	1030	
PA_atk-s02_03a:1030_2	veditabbā. Vuttañhetaṃ –	1030	
PA_atk-s02_03a:1031_0	“Assaddhe puggale parivajjayato, saddhe puggale sevato bhajato payirupāsato pasādanīye	1031	
PA_atk-s02_03a:1031_1	suttante paccavekkhato imehi tīhākārehi saddhindriyaṃ visujjhati. Kusīte puggale	1031	
PA_atk-s02_03a:1031_2	parivajjayato āraddhavīriye puggale sevato bhajato payirupāsato sammappadhāne paccavekkhato	1031	
PA_atk-s02_03a:1031_3	imehi tīhākārehi vīriyindriyaṃ visujjhati. Muṭṭhassatī puggale parivajjayato upaṭṭhitassatī	1031	
PA_atk-s02_03a:1031_4	puggale sevato bhajato payirupāsato satipaṭṭhāne paccavekkhato imehi tīhākārehi satindriyaṃ	1031	
PA_atk-s02_03a:1031_5	visujjhati. Asamāhite puggale parivajjayato samāhite puggale sevato bhajato payirupāsato	1031	
PA_atk-s02_03a:1031_6	jhānavimokkhe paccavekkhato imehi tīhākārehi samādhindriyaṃ visujjhati. Duppaññe	1031	
PA_atk-s02_03a:1031_7	puggale parivajjayato paññavante puggale sevato bhajato payirupāsato gambhīrañāṇacariyaṃ	1031	
PA_atk-s02_03a:1031_8	paccavekkhato imehi tīhākārehi paññindriyaṃ visujjhati. Iti ime pañca puggale parivajjayato	1031	
PA_atk-s02_03a:1031_9	pañca puggale sevato bhajato payirupāsato pañca suttantakkhandhe paccavekkhato imehi	1031	
PA_atk-s02_03a:1031_10	pannarasahi ākārehi imāni pañcindriyāni visujjhantī”ti.	10311	
PA_atk-s02_03a:1032_0	Aparepi pannarasa dhammā vimuttiparipācanīyā – saddhādīni pañcimāni indriyāni, aniccasaññā,	1032	
PA_atk-s02_03a:1032_1	anicce dukkhasaññā, dukkhe anattasaññā, pahānasaññā, virāgasaññāti, imā pañca nibbedhabhāgiyā	1032	
PA_atk-s02_03a:1032_2	saññā, meghiyattherassa kathitā kalyāṇamittatādayo pañcadhammāti. Kāya pana velāya	1032	
PA_atk-s02_03a:1032_3	bhagavato etadahosīti. Paccūsasamaye lokaṃ volokentassa.	1032	
PA_atk-s02_03a:1033_0	419. Anekānaṃ devatāsahassānanti āyasmatā rāhulena padumuttarassa bhagavato pādamūle	1033	
PA_atk-s02_03a:1033_1	pālitanāgarājakāle patthanaṃ paṭṭhapentena saddhiṃ patthanaṃ paṭṭhapitadevatāyeva.	1033	
PA_atk-s02_03a:1033_2	Tāsu pana kāci bhūmaṭṭhakā devatā, kāci antalikkhakā, kāci cātumahārājikā, kāci devaloke,	1033	
PA_atk-s02_03a:1033_3	kāci brahmaloke nibbattā. Imasmiṃ pana divase sabbā ekaṭṭhāne andhavanasmiṃyeva sannipatitā.	1033	
PA_atk-s02_03a:1033_4	Dhammacakkhunti upāliovāda- dīghanakhasuttesu paṭhamamaggo dhammacakkhunti vutto,	1033	
PA_atk-s02_03a:1033_5	brahmāyusutte tīṇi phalāni, imasmiṃ sutte cattāro maggā, cattāri ca phalāni dhammacakkhunti	1033	
PA_atk-s02_03a:1033_6	veditabbāni. Tattha hi kāci devatā sotāpannā ahesuṃ, kāci sakadāgāmī, anāgāmī, khīṇāsavā.	1033	
PA_atk-s02_03a:1033_7	Tāsañca pana devatānaṃ ettakāti gaṇanavasena paricchedo natthi. Sesaṃ sabbattha uttānamevāti.	1033	
PA_atk-s02_03a:1034	Papañcasūdaniyā majjhimanikāyaṭṭhakathāya	103	
PA_atk-s02_03a:1035	Rāhulovādasuttavaṇṇanā niṭṭhitā.	103	
PA_atk-s02_03a:1036	6. Chachakkasuttavaṇṇanā	103	
PA_atk-s02_03a:1037_0	420. Evaṃ me sutanti chachakkasuttaṃ. Tattha ādikalyāṇantiādimhi kalyāṇaṃ bhaddakaṃ	1037	
PA_atk-s02_03a:1037_1	niddosaṃ katvā desessāmi. Majjhapariyosānesupi eseva nayo. Iti bhagavā ariyavaṃsaṃ	1037	
PA_atk-s02_03a:1037_2	navahi, mahāsatipaṭṭhānaṃ sattahi, mahāassapuraṃ sattahiyeva padehi thomesi. Idaṃ	1037	
PA_atk-s02_03a:1037_3	pana suttaṃ navahi padehi thomesi.	1037	
PA_atk-s02_03a:1038_0	Veditabbānīti sahavipassanena maggena jānitabbāni. Manāyatanena tebhūmakacittameva	1038	
PA_atk-s02_03a:1038_1	kathitaṃ, dhammāyatanena bahiddhā tebhūmakadhammā ca, manoviññāṇena ṭhapetvā dve	1038	
PA_atk-s02_03a:1038_2	pañcaviññāṇāni sesaṃ bāvīsatividhaṃ lokiyavipākacittaṃ. Phassavedanā yathāvuttavipākaviññāṇasampayuttāva.	1038	
PA_atk-s02_03a:1038_3	Taṇhāti vipākavedanāpaccayā javanakkhaṇe uppannataṇhā.	1038	
PA_atk-s02_03a:1039_0	422. Cakkhu attāti pāṭiyekko anusandhi. Heṭṭhā kathitānañhi dvinnaṃ saccānaṃ anattabhāvadassanatthaṃ	1039	
PA_atk-s02_03a:1039_1	ayaṃ desanā āraddhā. Tattha na upapajjatīti na yujjati. Vetīti vigacchati nirujjhati.	1039	
PA_atk-s02_03a:1040_0	424. Ayaṃ kho pana, bhikkhaveti ayampi pāṭiyekko anusandhi. Ayañhi desanā tiṇṇaṃ	1040	
PA_atk-s02_03a:1040_1	gāhānaṃ vasena vaṭṭaṃ dassetuṃ āraddhā. Dukkhaṃ samudayoti dvinnaṃ saccānaṃ vasena	1040	
PA_atk-s02_03a:1040_2	vaṭṭaṃ dassetuntipi vadantiyeva. Etaṃ mamātiādīsu taṇhāmānadiṭṭhigāhāva veditabbā.	1040	
PA_atk-s02_03a:1040_3	Samanupassatīti gāhattayavasena passati.	1040	
PA_atk-s02_03a:1041_0	Evaṃ vaṭṭaṃ dassetvā idāni tiṇṇaṃ gāhānaṃ paṭipakkhavasena, nirodho maggoti imesaṃ	1041	
PA_atk-s02_03a:1041_1	vā dvinnaṃ saccānaṃ vasena vivaṭṭaṃ dassetuṃ ayaṃ kho panātiādimāha. Netaṃ mamātiādīni	1041	
PA_atk-s02_03a:1041_2	taṇhādīnaṃ paṭisedhavacanāni. Samanupassatīti aniccaṃ dukkhamanattāti passati.	1041	
PA_atk-s02_03a:1042_0	425. Evaṃ vivaṭṭaṃ dassetvā idāni tiṇṇaṃ anusayānaṃ vasena puna vaṭṭaṃ dassetuṃ cakkhuñca,	1042	
PA_atk-s02_03a:1042_1	bhikkhavetiādimāha. Tattha abhinandatītiādīni taṇhādiṭṭhivaseneva vuttāni. Anusetīti	1042	
PA_atk-s02_03a:1042_2	appahīno hoti. Dukkhassāti vaṭṭadukkhakilesadukkhassa.	1042	
PA_atk-s02_03a:1043_0	426. Evaṃ tiṇṇaṃ anusayānaṃ vasena vaṭṭaṃ kathetvā idāni tesaṃ paṭikkhepavasena vivaṭṭaṃ	1043	
PA_atk-s02_03a:1043_1	dassento puna cakkhuñcātiādimāha. Avijjaṃ pahāyāti vaṭṭamūlikaṃ avijjaṃ pajahitvā.	1043	
PA_atk-s02_03a:1043_2	Vijjanti arahattamaggavijjaṃ uppādetvā.	1043	
PA_atk-s02_03a:1044_0	427. Ṭhānametaṃ vijjatīti ettakeneva kathāmaggena vaṭṭavivaṭṭavasena desanaṃ matthakaṃ	1044	
PA_atk-s02_03a:1044_1	pāpetvā puna tadeva sampiṇḍetvā dassento evaṃ passaṃ, bhikkhavetiādimāha. Saṭṭhimattānaṃ	1044	
PA_atk-s02_03a:1044_2	bhikkhūnanti ettha anacchariyametaṃ, yaṃ sayameva tathāgate desente saṭṭhi bhikkhū	1044	
PA_atk-s02_03a:1044_3	arahattaṃ pattā. Imañhi suttaṃ dhammasenāpatimhi kathentepi saṭṭhi bhikkhū arahattaṃ	1044	
PA_atk-s02_03a:1044_4	pattā, mahāmoggallāne kathentepi, asītimahātheresu kathentesupi pattā eva. Etampi	1044	
PA_atk-s02_03a:1044_5	anacchariyaṃ. Mahābhiññappattā hi te sāvakā.	1044	
PA_atk-s02_03a:1045_0	Aparabhāge pana tambapaṇṇidīpe māleyyadevatthero nāma heṭṭhā lohapāsāde idaṃ suttaṃ	1045	
PA_atk-s02_03a:1045_1	kathesi. Tadāpi saṭṭhi bhikkhū arahattaṃ pattā. Yathā ca lohapāsāde, evaṃ thero mahāmaṇḍapepi	1045	
PA_atk-s02_03a:1045_2	idaṃ suttaṃ kathesi. Mahāvihārā nikkhamitvā cetiyapabbataṃ gato, tatthāpi kathesi.	1045	
PA_atk-s02_03a:1045_3	Tato sākiyavaṃsavihāre, kūṭālivihāre, antarasobbhe, muttaṅgaṇe, vātakapabbate, pācinagharake,	1045	
PA_atk-s02_03a:1045_4	dīghavāpiyaṃ, lokandare, nomaṇḍalatale kathesi. Tesupi ṭhānesu saṭṭhi saṭṭhi bhikkhū	1045	
PA_atk-s02_03a:1045_5	arahattaṃ pattā. Tato nikkhamitvā pana thero cittalapabbataṃ gato. Tadā ca cittalapabbatavihāre	1045	
PA_atk-s02_03a:1045_6	atirekasaṭṭhivasso mahāthero, pokkharaṇiyaṃ kuruvakatitthaṃ nāma paṭicchannaṭṭhānaṃ	1045	
PA_atk-s02_03a:1045_7	atthi, tattha thero nhāyissāmīti otiṇṇo. Devatthero tassa santikaṃ gantvā nhāpemi,	1045	
PA_atk-s02_03a:1045_8	bhanteti āha. Thero paṭisanthāreneva – “māleyyadevo nāma atthīti vadanti, so ayaṃ	1045	
PA_atk-s02_03a:1045_9	bhavissatī”ti ñatvā tvaṃ devoti āha. Āma, bhanteti. Saṭṭhivassaddhānaṃ me, āvuso,	1045	
PA_atk-s02_03a:1045_10	koci sarīraṃ hatthena phusituṃ nāma na labhi, tvaṃ pana nhāpehīti uttaritvā tīre nisīdi.	10451	
PA_atk-s02_03a:1046_0	Thero sabbampi hatthapādādiparikammaṃ katvā mahātheraṃ nhāpesi. Taṃ divasañca dhammassavanadivaso	1046	
PA_atk-s02_03a:1046_1	hoti. Atha mahāthero – “deva amhākaṃ dhammadānaṃ dātuṃ vaṭṭatī”ti āha. Thero sādhu,	1046	
PA_atk-s02_03a:1046_2	bhanteti sampaṭicchi. Atthaṅgate sūriye dhammassavanaṃ ghosesuṃ. Atikkantasaṭṭhivassāva	1046	
PA_atk-s02_03a:1046_3	saṭṭhi mahātherā dhammassavanatthaṃ agamaṃsu. Devatthero sarabhāṇāvasāne imaṃ suttaṃ	1046	
PA_atk-s02_03a:1046_4	ārabhi, suttantapariyosāne ca saṭṭhi mahātherā arahattaṃ pāpuṇiṃsu. Tato tissamahāvihāraṃ	1046	
PA_atk-s02_03a:1046_5	gantvā kathesi, tasmimpi saṭṭhi therā. Tato nāgamahāvihāre kāḷakacchagāme kathesi,	1046	
PA_atk-s02_03a:1046_6	tasmimpi saṭṭhi therā. Tato kalyāṇiṃ gantvā tattha cātuddase heṭṭhāpāsāde kathesi,	1046	
PA_atk-s02_03a:1046_7	tasmimpi saṭṭhi therā. Uposathadivase uparipāsāde kathesi, tasmimpi saṭṭhi therāti	1046	
PA_atk-s02_03a:1046_8	evaṃ devatthereyeva idaṃ suttaṃ kathente saṭṭhiṭṭhānesu saṭṭhi saṭṭhi janā arahattaṃ pattā.	1046	
PA_atk-s02_03a:1047_0	Ambilakāḷakavihāre pana tipiṭakacūḷanāgatthere imaṃ suttaṃ kathente manussaparisā	1047	
PA_atk-s02_03a:1047_1	gāvutaṃ ahosi, devaparisā yojanikā. Suttapariyosāne sahassabhikkhū arahattaṃ pattā,	1047	
PA_atk-s02_03a:1047_2	devesu pana tato tato ekekova puthujjano ahosīti.	1047	
PA_atk-s02_03a:1048	Papañcasūdaniyā majjhimanikāyaṭṭhakathāya	104	
PA_atk-s02_03a:1049	Chachakkasuttavaṇṇanā niṭṭhitā.	104	
PA_atk-s02_03a:1050	7. Mahāsaḷāyatanikasuttavaṇṇanā	105	
PA_atk-s02_03a:1051	428. Evaṃ me sutanti mahāsaḷāyatanikasuttaṃ. Tattha mahāsaḷāyatanikanti mahantānaṃ channaṃ āyatanānaṃ jotakaṃ dhammapariyāyaṃ.	105	
PA_atk-s02_03a:1052_0	429. Ajānanti sahavipassanena maggena ajānanto. Upacayaṃ gacchantīti vuḍḍhiṃ gacchanti,	1052	
PA_atk-s02_03a:1052_1	vasibhāvaṃ gacchantīti attho. Kāyikāti pañcadvārikadarathā. Cetasikāti manodvārikadarathā.	1052	
PA_atk-s02_03a:1052_2	Santāpādīsupi eseva nayo.	1052	
PA_atk-s02_03a:1053_0	430. Kāyasukhanti pañcadvārikasukhaṃ. Cetosukhanti manodvārikasukhaṃ. Ettha ca pañcadvārikajavanena	1053	
PA_atk-s02_03a:1053_1	samāpajjanaṃ vā vuṭṭhānaṃ vā natthi, uppannamattakameva hoti. Manodvārikena sabbaṃ	1053	
PA_atk-s02_03a:1053_2	hoti. Ayañca maggavuṭṭhānassa paccayabhūtā balavavipassanā, sāpi manodvārikeneva hoti.	1053	
PA_atk-s02_03a:1054_0	431. Tathābhūtassāti kusalacittasampayuttacetosukhasamaṅgībhūtassa. Pubbeva kho panassāti	1054	
PA_atk-s02_03a:1054_1	assa bhikkhuno vācākammantājīvā pubbasuddhikā nāma ādito paṭṭhāya parisuddhāva honti.	1054	
PA_atk-s02_03a:1054_2	Diṭṭhisaṅkappavāyāmasatisamādhisaṅkhātāni pana pañcaṅgāni sabbatthakakārāpakaṅgāni	1054	
PA_atk-s02_03a:1054_3	nāma. Evaṃ lokuttaramaggo aṭṭhaṅgiko vā sattaṅgiko vā hoti.	1054	
PA_atk-s02_03a:1055_0	Vitaṇḍavādī pana “yā yathābhūtassa diṭṭhī”ti imameva suttapadesaṃ gahetvā “lokuttaramaggo	1055	
PA_atk-s02_03a:1055_1	pañcaṅgiko”ti vadati. So – “evamassāyaṃ ariyo aṭṭhaṅgiko maggo bhāvanāpāripūriṃ gacchatī”ti	1055	
PA_atk-s02_03a:1055_2	iminā anantaravacaneneva paṭisedhitabbo. Uttari ca evaṃ saññāpetabbo – lokuttaramaggo	1055	
PA_atk-s02_03a:1055_3	pañcaṅgiko nāma natthi, imāni pana pañca sabbatthakakārāpakaṅgāni maggakkhaṇe virativasena	1055	
PA_atk-s02_03a:1055_4	pūrenti. “Yā catūhi vacīduccaritehi ārati viratī”ti evaṃ vuttaviratīsu hi micchāvācaṃ	1055	
PA_atk-s02_03a:1055_5	pajahati, sammāvācaṃ bhāveti, evaṃ sammāvācaṃ bhāventassa imāni pañcaṅgikāni na vinā,	1055	
PA_atk-s02_03a:1055_6	saheva viratiyā pūrenti. Sammākammantājīvesupi eseva nayo. Iti vacīkammādīni ādito	1055	
PA_atk-s02_03a:1055_7	paṭṭhāya parisuddhāneva vaṭṭanti. Imāni pana pañca sabbatthakakārāpakaṅgāni virativasena	1055	
PA_atk-s02_03a:1055_8	paripūrentīti pañcaṅgiko maggo nāma natthi. Subhaddasuttepi cetaṃ vuttaṃ – “yasmiṃ	1055	
PA_atk-s02_03a:1055_9	kho, subhadda, dhammavinaye ariyo aṭṭhaṅgiko maggo”ti. Aññesu ca anekesu suttasatesu	1055	
PA_atk-s02_03a:1055_10	aṭṭhaṅgikova maggo āgatoti.	10551	
PA_atk-s02_03a:1056_0	433. Cattāropi satipaṭṭhānāti maggasampayuttāva cattāro satipaṭṭhānā. Sammappadhānādīsupi	1056	
PA_atk-s02_03a:1056_1	eseva nayo. Yuganandhāti ekakkhaṇikayuganandhā. Etehi aññasmiṃ khaṇe samāpatti, aññasmiṃ	1056	
PA_atk-s02_03a:1056_2	vipassanāti. Evaṃ nānākhaṇikāpi honti, ariyamagge pana ekakkhaṇikā.	1056	
PA_atk-s02_03a:1057	Vijjā ca vimutti cāti arahattamaggavijjā ca phalavimutti ca. Sesaṃ sabbattha uttānamevāti.	105	
PA_atk-s02_03a:1058	Papañcasūdaniyā majjhimanikāyaṭṭhakathāya	105	
PA_atk-s02_03a:1059	Mahāsaḷāyatanikasuttavaṇṇanā niṭṭhitā.	105	
PA_atk-s02_03a:1060	8. Nagaravindeyyasuttavaṇṇanā	106	
PA_atk-s02_03a:1061	435. Evaṃ me sutanti nagaravindeyyasuttaṃ. Tattha samavisamaṃ carantīti kālena samaṃ caranti, kālena visamaṃ. Samacariyampi hetanti samacariyampi hi etaṃ.	106	
PA_atk-s02_03a:1062_0	437. Ke ākārāti kāni kāraṇāni? Ke anvayāti kā anubuddhiyo? Natthi kho pana tatthāti	1062	
PA_atk-s02_03a:1062_1	kasmā āha, nanu araññe haritatiṇacampakavanādivasena atimanuññā rūpādayo pañca kāmaguṇā	1062	
PA_atk-s02_03a:1062_2	atthīti? No natthi. Na panetaṃ vanasaṇḍena kathitaṃ, itthirūpādīni pana sandhāyetaṃ	1062	
PA_atk-s02_03a:1062_3	kathitaṃ. Tāni hi purisassa cittaṃ pariyādāya tiṭṭhanti. Yathāha – “nāhaṃ, bhikkhave,	1062	
PA_atk-s02_03a:1062_4	aññaṃ ekarūpampi samanupassāmi, yaṃ evaṃ purisassa cittaṃ pariyādāya tiṭṭhati, yathayidaṃ,	1062	
PA_atk-s02_03a:1062_5	bhikkhave, itthirūpaṃ. Itthirūpaṃ, bhikkhave, purisassa cittaṃ pariyādāya tiṭṭhatī”ti	1062	
PA_atk-s02_03a:1062_6	vitthāretabbaṃ. Sesaṃ sabbattha uttānamevāti.	1062	
PA_atk-s02_03a:1063	Papañcasūdaniyā majjhimanikāyaṭṭhakathāya	106	
PA_atk-s02_03a:1064	Nagaravindeyyasuttavaṇṇanā niṭṭhitā.	106	
PA_atk-s02_03a:1065	9. Piṇḍapātapārisuddhisuttavaṇṇanā	106	
PA_atk-s02_03a:1066	438. Evaṃ me sutanti piṇḍapātapārisuddhisuttaṃ. Tattha paṭisallānāti phalasamāpattito.	106	
PA_atk-s02_03a:1067_0	Vippasannānīti okāsavasenetaṃ vuttaṃ. Phalasamāpattito hi vuṭṭhitassa pañcahi pasādehi	1067	
PA_atk-s02_03a:1067_1	patiṭṭhitokāso vippasanno hoti, chavivaṇṇo parisuddho. Tasmā evamāha. Suññatavihārenāti	1067	
PA_atk-s02_03a:1067_2	suññataphalasamāpattivihārena. Mahāpurisavihāroti buddhapaccekabuddhatathāgatamahāsāvakānaṃ	1067	
PA_atk-s02_03a:1067_3	mahāpurisānaṃ vihāro. Yena cāhaṃ maggenātiādīsu vihārato paṭṭhāya yāva gāmassa indakhīlā	1067	
PA_atk-s02_03a:1067_4	esa paviṭṭhamaggo nāma, antogāmaṃ pavisitvā gehapaṭipāṭiyā caritvā yāva nagaradvārena	1067	
PA_atk-s02_03a:1067_5	nikkhamanā esa caritabbapadeso nāma, bahi indakhīlato paṭṭhāya yāva vihārā esa paṭikkantamaggo	1067	
PA_atk-s02_03a:1067_6	nāma. Paṭighaṃ vāpi cetasoti citte paṭihaññanakilesajātaṃ kiñci atthi natthīti. Ahorattānusikkhināti	1067	
PA_atk-s02_03a:1067_7	divasañca rattiñca anusikkhantena.	1067	
PA_atk-s02_03a:1068_0	440. Pahīnā nu kho me pañca kāmaguṇātiādīsu ekabhikkhussa paccavekkhaṇā nānā, nānābhikkhūnaṃ	1068	
PA_atk-s02_03a:1068_1	paccavekkhaṇā nānāti. Kathaṃ? Eko hi bhikkhu pacchābhattaṃ piṇḍapātapaṭikkanto pattacīvaraṃ	1068	
PA_atk-s02_03a:1068_2	paṭisāmetvā vivittokāse nisinno paccavekkhati “pahīnā nu kho me pañcakāmaguṇā”ti.	1068	
PA_atk-s02_03a:1068_3	So “appahīnā”ti ñatvā vīriyaṃ paggayha anāgāmimaggena pañcakāmaguṇikarāgaṃ samugghāṭetvā	1068	
PA_atk-s02_03a:1068_4	maggānantaraṃ phalaṃ phalānantaraṃ maggaṃ tato vuṭṭhāya paccavekkhanto “pahīnā”ti	1068	
PA_atk-s02_03a:1068_5	pajānāti. Nīvaraṇādīsupi eseva nayo. Etesaṃ pana arahattamaggena pahānādīni honti,	1068	
PA_atk-s02_03a:1068_6	evaṃ ekabhikkhussa nānāpaccavekkhaṇā hoti. Etāsu pana paccavekkhaṇāsu añño bhikkhu	1068	
PA_atk-s02_03a:1068_7	ekaṃ paccavekkhaṇaṃ paccavekkhati, añño ekanti evaṃ nānābhikkhūnaṃ nānāpaccavekkhaṇā	1068	
PA_atk-s02_03a:1068_8	hoti. Sesaṃ sabbattha uttānamevāti.	1068	
PA_atk-s02_03a:1069	Papañcasūdaniyā majjhimanikāyaṭṭhakathāya	106	
PA_atk-s02_03a:1070	Piṇḍapātapārisuddhisuttavaṇṇanā niṭṭhitā.	107	
PA_atk-s02_03a:1071	10. Indriyabhāvanāsuttavaṇṇanā	107	
PA_atk-s02_03a:1072_0	453. Evaṃ me sutanti indriyabhāvanāsuttaṃ. Tattha gajaṅgalāyanti evaṃnāmake nigame.	1072	
PA_atk-s02_03a:1072_1	Suveḷuvaneti suveḷu nāma ekā rukkhajāti, tehi sañchanno mahāvanasaṇḍo, tattha viharati.	1072	
PA_atk-s02_03a:1072_2	Cakkhunā rūpaṃ na passati, sotena saddaṃ na suṇātīti cakkhunā rūpaṃ na passitabbaṃ,	1072	
PA_atk-s02_03a:1072_3	sotena saddo na sotabboti evaṃ desetīti adhippāyena vadati.	1072	
PA_atk-s02_03a:1073_0	Aññathā ariyassa vinayeti iminā bhagavā attano sāsane asadisāya indriyabhāvanāya	1073	
PA_atk-s02_03a:1073_1	kathanatthaṃ ālayaṃ akāsi. Athāyasmā ānando – “satthā ālayaṃ dasseti, handāhaṃ imissaṃ	1073	
PA_atk-s02_03a:1073_2	parisati bhikkhusaṅghassa indriyabhāvanākathaṃ kāremī”ti satthāraṃ yācanto etassa	1073	
PA_atk-s02_03a:1073_3	bhagavātiādimāha. Athassa bhagavā indriyabhāvanaṃ kathento tena hānandātiādimāha.	1073	
PA_atk-s02_03a:1074_0	454. Tatha yadidaṃ upekkhāti yā esā vipassanupekkhā nāma, esā santā esā paṇītā, atappikāti	1074	
PA_atk-s02_03a:1074_1	attho. Iti ayaṃ bhikkhu cakkhudvāre rūpārammaṇampi iṭṭhe ārammaṇe manāpaṃ, aniṭṭhe	1074	
PA_atk-s02_03a:1074_2	amanāpaṃ, majjhatte manāpāmanāpañca cittaṃ, tassa rajjituṃ vā dussituṃ vā muyhituṃ	1074	
PA_atk-s02_03a:1074_3	vā adatvāva pariggahetvā vipassanaṃ majjhatte ṭhapeti. Cakkhumāti sampannacakkhuvisuddhanetto.	1074	
PA_atk-s02_03a:1074_4	Cakkhābādhikassa hi uddhaṃ ummīlananimmīlanaṃ na hoti, tasmā so na gahito.	1074	
PA_atk-s02_03a:1075	456. Īsakaṃpoṇeti rathīsā viya uṭṭhahitvā ṭhite.	107	
PA_atk-s02_03a:1076_0	461. Paṭikūle appaṭikūlasaññītiādīsu paṭikūle mettāpharaṇena vā dhātuso upasaṃhārena	1076	
PA_atk-s02_03a:1076_1	vā appaṭikūlasaññī viharati. Appaṭikūle asubhapharaṇena vā aniccato upasaṃhārena	1076	
PA_atk-s02_03a:1076_2	vā paṭikūlasaññī viharati. Sesapadesupi eseva nayo. Tadubhayaṃ abhinivajjetvāti majjhatto	1076	
PA_atk-s02_03a:1076_3	hutvā viharitukāmo kiṃ karotīti? Iṭṭhāniṭṭhesu āpāthagatesu neva somanassiko na domanassiko hoti. Vuttañhetaṃ –	1076	
PA_atk-s02_03a:1077_0	“Kathaṃ paṭikūle appaṭikūlasaññī viharati? Aniṭṭhasmiṃ vatthusmiṃ mettāya vā pharati,	1077	
PA_atk-s02_03a:1077_1	dhātuto vā upasaṃharati, evaṃ paṭikūle appaṭikūlasaññī viharati. Kathaṃ appaṭikūle	1077	
PA_atk-s02_03a:1077_2	paṭikūlasaññī viharati? Iṭṭhasmiṃ vatthusmiṃ asubhāya vā pharati, aniccato vā upasaṃharati,	1077	
PA_atk-s02_03a:1077_3	evaṃ appaṭikūle paṭikūlasaññī viharati. Kathaṃ paṭikūle ca appaṭikūle ca appaṭikūlasaññī	1077	
PA_atk-s02_03a:1077_4	viharati? Aniṭṭhasmiñca iṭṭhasmiñca vatthusmiṃ mettāya vā pharati, dhātuto vā upasaṃharati.	1077	
PA_atk-s02_03a:1077_5	Evaṃ paṭikūle ca appaṭikūle ca appaṭikūlasaññī viharati. Kathaṃ appaṭikūle ca paṭikūle	1077	
PA_atk-s02_03a:1077_6	ca paṭikūlasaññī viharati? Iṭṭhasmiñca aniṭṭhasmiñca vatthusmiṃ asubhāya vā pharati,	1077	
PA_atk-s02_03a:1077_7	aniccato vā upasaṃharati, evaṃ appaṭikūle ca paṭikūle ca paṭikūlasaññī viharati.	1077	
PA_atk-s02_03a:1077_8	Kathaṃ paṭikūle ca appaṭikūle ca tadubhayaṃ abhinivajjetvā upekkhako viharati sato	1077	
PA_atk-s02_03a:1077_9	sampajāno? Idha bhikkhu cakkhunā rūpaṃ disvā neva sumano hoti na dummano, upekkhako	1077	
PA_atk-s02_03a:1077_10	viharati sato sampajāno…pe… manasā dhammaṃ viññāya neva sumano hoti na dummano, upekkhako	10771	
PA_atk-s02_03a:1077_11	viharati sato sampajāno. Evaṃ paṭikūle ca appaṭikūle ca tadubhayaṃ abhinivajjetvā	10771	
PA_atk-s02_03a:1077_12	upekkhako viharati sato sampajāno”ti.	10771	
PA_atk-s02_03a:1078_0	Imesu ca tīsu nayesu paṭhamanaye manāpaṃ amanāpaṃ manāpāmanāpanti saṃkilesaṃ vaṭṭati,	1078	
PA_atk-s02_03a:1078_1	nikkilesaṃ vaṭṭati. Dutiyanaye saṃkilesaṃ, tatiyanaye saṃkilesanikkilesaṃ vaṭṭati.	1078	
PA_atk-s02_03a:1078_2	Puna vuttaṃ – “paṭhamaṃ saṃkilesaṃ vaṭṭati, dutiyaṃ saṃkilesampi nikkilesampi, tatiyaṃ	1078	
PA_atk-s02_03a:1078_3	nikkilesameva vaṭṭatī”ti. Sesaṃ sabbattha uttānamevāti.	1078	
PA_atk-s02_03a:1079	Papañcasūdaniyā majjhimanikāyaṭṭhakathāya	107	
PA_atk-s02_03a:1080	Indriyabhāvanāsuttavaṇṇanā niṭṭhitā.	108	
PA_atk-s02_03a:1081	Pañcamavaggavaṇṇanā niṭṭhitā.	108	
PA_atk-s02_03a:1082	Uparipaṇṇāsaṭṭhakathā niṭṭhitā.	108	
PA_atk-s02_03a:1083_0	Yo cāyaṃ “sabbadhammamūlapariyāyaṃ vo, bhikkhave, desissāmī”ti āraddhattā ādikalyāṇo,	1083	
PA_atk-s02_03a:1083_1	majjhe “suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ	1083	
PA_atk-s02_03a:1083_2	vedalla”nti vacanato majjhekalyāṇo, sanniṭṭhāne “ariyo bhāvitindriyo”ti vacanato	1083	
PA_atk-s02_03a:1083_3	pariyosānakalyāṇoti tividhakalyāṇo majjhimanikāyo “mahāvipassanā nāmāya”nti vutto,	1083	
PA_atk-s02_03a:1083_4	so vaṇṇanāvasena samatto hoti.	1083	
PA_atk-s02_03a:1084	Nigamanakathā	108	
PA_atk-s02_03a:1085	Ettāvatā ca –	108	
PA_atk-s02_03a:1086	Āyācito sumatinā therena bhadantabuddhamittena,	108	
PA_atk-s02_03a:1087	Pubbe mayūradūtapaṭṭanamhi saddhiṃ nivasantena.	108	
PA_atk-s02_03a:1088	Paravādavidhaṃsanassa majjhimanikāyaseṭṭhassa,	108	
PA_atk-s02_03a:1089	Yamahaṃ papañcasūdanimaṭṭhakathaṃ kātumārabhiṃ.	108	
PA_atk-s02_03a:1090	Sā hi mahāaṭṭhakathāya sāramādāya niṭṭhitā esā,	109	
PA_atk-s02_03a:1091	Sattuttarasatamattāya pāḷiyā bhāṇavārehi.	109	
PA_atk-s02_03a:1092	Ekūnasaṭṭhimatto visuddhimaggopi bhāṇavārehi,	109	
PA_atk-s02_03a:1093	Atthappakāsanatthāya āgamānaṃ kato yasmā.	109	
PA_atk-s02_03a:1094	Tasmā tena sahā’yaṃ gāthāgaṇanānayena aṭṭhakathā,	109	
PA_atk-s02_03a:1095	Samadhikachasaṭṭhisatamiti viññeyyā bhāṇavārānaṃ.	109	
PA_atk-s02_03a:1096	Samadhikachasaṭṭhisatapamāṇamiti bhāṇavārato esā,	109	
PA_atk-s02_03a:1097	Samayaṃ pakāsayantī mahāvihārādhivāsīnaṃ.	109	
PA_atk-s02_03a:1098	Mūlaṭṭhakathāsāraṃ ādāya mayā imaṃ karontena,	109	
PA_atk-s02_03a:1099	Yaṃ paññamupacitaṃ tena hotu loko sadā sukhitoti.	109	
PA_atk-s02_03a:1100_0	Paramavisuddhasaddhābuddhivīriyappaṭimaṇḍitena sīlācārajjavamaddavādiguṇasamudayasamuditena	1100	
PA_atk-s02_03a:1100_1	sakasamayasamayantaragahanajjhogāhanasamatthena paññāveyyattiyasamannāgatena tipiṭakapariyattippabhede	1100	
PA_atk-s02_03a:1100_2	sāṭṭhakathe satthu sāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena	1100	
PA_atk-s02_03a:1100_3	yuttamuttavādinā vādīvarena mahākavinā pabhinnapaṭisambhidāparivāre chaḷabhiññādippabhedaguṇappaṭimaṇḍite	1100	
PA_atk-s02_03a:1100_4	uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ	1100	
PA_atk-s02_03a:1100_5	vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena	1100	
PA_atk-s02_03a:1100_6	therena katā ayaṃ papañcasūdanī nāma majjhimanikāyaṭṭhakathā –	1100	
PA_atk-s02_03a:1101	Tāva tiṭṭhatu lokasmiṃ, lokanittharaṇesinaṃ;	110	
PA_atk-s02_03a:1102	Dassentī kulaputtānaṃ, nayaṃ diṭṭhivisuddhiyā.	110	
PA_atk-s02_03a:1103	Buddhoti nāmampi, suddhacittassa tādino;	110	
PA_atk-s02_03a:1104	Lokamhi lokajeṭṭhassa, pavattati mahesinoti.	110	
PA_atk-s02_03a:1105	Papañcasūdanī nāma	110	
PA_atk-s02_03a:1106	Majjhimanikāyaṭṭhakathā sabbākārena niṭṭhitā.	110	
