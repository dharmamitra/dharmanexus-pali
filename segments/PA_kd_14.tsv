segmentnr	original	folio	analyzed
PA_kd_14:0.1	Theravāda Vinayapiṭaka	0	
PA_kd_14:0.2	Cūḷavagga	0	
PA_kd_14:0.3	14. Samathakkhandhaka	0	
PA_kd_14:0.4	1. Sammukhāvinaya	0	
PA_kd_14:1.1.1	Tena samayena buddho bhagavā sāvatthiyaṁ viharati jetavane anāthapiṇḍikassa ārāme.	1	
PA_kd_14:1.1.2	Tena kho pana samayena chabbaggiyā bhikkhū asammukhībhūtānaṁ bhikkhūnaṁ kammāni karonti—	1	
PA_kd_14:1.1.3	tajjanīyampi, niyassampi, pabbājanīyampi, paṭisāraṇīyampi, ukkhepanīyampi.	1	
PA_kd_14:1.1.4	Ye te bhikkhū appicchā …pe… te ujjhāyanti khiyyanti vipācenti—	1	
PA_kd_14:1.1.5	“kathañhi nāma chabbaggiyā bhikkhū asammukhībhūtānaṁ bhikkhūnaṁ kammāni karissanti—	1	
PA_kd_14:1.1.6	tajjanīyampi, niyassampi, pabbājanīyampi, paṭisāraṇīyampi, ukkhepanīyampī”ti.	1	
PA_kd_14:1.1.7	Atha kho te bhikkhū bhagavato etamatthaṁ ārocesuṁ …pe…	1	
PA_kd_14:1.1.8	“saccaṁ kira, bhikkhave, chabbaggiyā bhikkhū asammukhībhūtānaṁ bhikkhūnaṁ kammāni karonti—	1	
PA_kd_14:1.1.9	tajjanīyampi, niyassampi, pabbājanīyampi, paṭisāraṇīyampi, ukkhepanīyampī”ti?	1	
PA_kd_14:1.1.10	“Saccaṁ, bhagavā”ti.	1	
PA_kd_14:1.1.11	Vigarahi buddho bhagavā—	1	
PA_kd_14:1.1.12	“ananucchavikaṁ, bhikkhave, tesaṁ moghapurisānaṁ ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	1	
PA_kd_14:1.1.13	Kathañhi nāma te, bhikkhave, moghapurisā asammukhībhūtānaṁ bhikkhūnaṁ kammāni karissanti—	1	
PA_kd_14:1.1.14	tajjanīyampi, niyassampi, pabbājanīyampi, paṭisāraṇīyampi, ukkhepanīyampi.	1	
PA_kd_14:1.1.15	Netaṁ, bhikkhave, appasannānaṁ vā pasādāya …pe…	1	
PA_kd_14:1.1.16	vigarahitvā …pe…	1	
PA_kd_14:1.1.17	dhammiṁ kathaṁ katvā bhikkhū āmantesi—	1	
PA_kd_14:1.1.18	“Na, bhikkhave, asammukhībhūtānaṁ bhikkhūnaṁ kammaṁ kātabbaṁ—	1	
PA_kd_14:1.1.19	tajjanīyaṁ vā, niyassaṁ vā, pabbājanīyaṁ vā, paṭisāraṇīyaṁ vā, ukkhepanīyaṁ vā.	1	
PA_kd_14:1.1.20	Yo kareyya, āpatti dukkaṭassa.	1	
PA_kd_14:1.1.21	Adhammavādī puggalo adhammavādī sambahulā adhammavādī saṅgho.	1	
PA_kd_14:1.1.22	Dhammavādī puggalo dhammavādī sambahulā dhammavādī saṅgho.	1	
PA_kd_14:2.1.0	1.1. Kaṇhapakkhanavaka	2	
PA_kd_14:2.1.1	Adhammavādī puggalo dhammavādiṁ puggalaṁ saññāpeti nijjhāpeti pekkheti anupekkheti dasseti anudasseti—	2	
PA_kd_14:2.1.2	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	2	
PA_kd_14:2.1.3	Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.	2	
PA_kd_14:2.1.4	Adhammavādī puggalo dhammavādī sambahule saññāpeti nijjhāpeti pekkheti anupekkheti dasseti anudasseti—	2	
PA_kd_14:2.1.5	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.	2	
PA_kd_14:2.1.6	Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.	2	
PA_kd_14:2.1.7	Adhammavādī puggalo dhammavādiṁ saṅghaṁ saññāpeti nijjhāpeti pekkheti anupekkheti dasseti anudasseti—	2	
PA_kd_14:2.1.8	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	2	
PA_kd_14:2.1.9	Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.	2	
PA_kd_14:2.1.10	Adhammavādī sambahulā dhammavādiṁ puggalaṁ saññāpenti nijjhāpenti pekkhenti anupekkhenti dassenti anudassenti—	2	
PA_kd_14:2.1.11	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	2	
PA_kd_14:2.1.12	Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.	2	
PA_kd_14:2.1.13	Adhammavādī sambahulā dhammavādī sambahule saññāpenti nijjhāpenti pekkhenti anupekkhenti dassenti anudassenti—	2	
PA_kd_14:2.1.14	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.	2	
PA_kd_14:2.1.15	Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.	2	
PA_kd_14:2.1.16	Adhammavādī sambahulā dhammavādiṁ saṅghaṁ saññāpenti nijjhāpenti pekkhenti anupekkhenti dassenti anudassenti—	2	
PA_kd_14:2.1.17	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	2	
PA_kd_14:2.1.18	Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.	2	
PA_kd_14:2.1.19	Adhammavādī saṅgho dhammavādiṁ puggalaṁ saññāpeti nijjhāpeti pekkheti anupekkheti dasseti anudasseti—	2	
PA_kd_14:2.1.20	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	2	
PA_kd_14:2.1.21	Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.	2	
PA_kd_14:2.1.22	Adhammavādī saṅgho dhammavādī sambahule saññāpeti nijjhāpeti pekkheti anupekkheti dasseti anudasseti—	2	
PA_kd_14:2.1.23	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.	2	
PA_kd_14:2.1.24	Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.	2	
PA_kd_14:2.1.25	Adhammavādī saṅgho dhammavādiṁ saṅghaṁ saññāpeti nijjhāpeti pekkheti anupekkheti dasseti anudasseti—	2	
PA_kd_14:2.1.26	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	2	
PA_kd_14:2.1.27	Evañcetaṁ adhikaraṇaṁ vūpasammati, adhammena vūpasammati sammukhāvinayapatirūpakena.	2	
PA_kd_14:2.1.28	Kaṇhapakkhanavakaṁ niṭṭhitaṁ.	2	
PA_kd_14:3.1.0	1.2. Sukkapakkhanavaka	3	
PA_kd_14:3.1.1	Dhammavādī puggalo adhammavādiṁ puggalaṁ saññāpeti nijjhāpeti pekkheti anupekkheti dasseti anudasseti—	3	
PA_kd_14:3.1.2	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	3	
PA_kd_14:3.1.3	Evañcetaṁ adhikaraṇaṁ vūpasammati, dhammena vūpasammati sammukhāvinayena.	3	
PA_kd_14:3.1.4	Dhammavādī puggalo adhammavādī sambahule saññāpeti nijjhāpeti pekkheti anupekkheti dasseti anudasseti—	3	
PA_kd_14:3.1.5	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.	3	
PA_kd_14:3.1.6	Evañcetaṁ adhikaraṇaṁ vūpasammati, dhammena vūpasammati sammukhāvinayena.	3	
PA_kd_14:3.1.7	Dhammavādī puggalo adhammavādiṁ saṅghaṁ saññāpeti nijjhāpeti pekkheti anupekkheti dasseti anudasseti—	3	
PA_kd_14:3.1.8	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	3	
PA_kd_14:3.1.9	Evañcetaṁ adhikaraṇaṁ vūpasammati, dhammena vūpasammati sammukhāvinayena.	3	
PA_kd_14:3.1.10	Dhammavādī sambahulā adhammavādiṁ puggalaṁ saññāpenti nijjhāpenti pekkhenti anupekkhenti dassenti anudassenti—	3	
PA_kd_14:3.1.11	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	3	
PA_kd_14:3.1.12	Evañcetaṁ adhikaraṇaṁ vūpasammati, dhammena vūpasammati sammukhāvinayena.	3	
PA_kd_14:3.1.13	Dhammavādī sambahulā adhammavādī sambahule saññāpenti nijjhāpenti pekkhenti anupekkhenti dassenti anudassenti—	3	
PA_kd_14:3.1.14	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.	3	
PA_kd_14:3.1.15	Evañcetaṁ adhikaraṇaṁ vūpasammati, dhammena vūpasammati sammukhāvinayena.	3	
PA_kd_14:3.1.16	Dhammavādī sambahulā adhammavādiṁ saṅghaṁ saññāpenti nijjhāpenti pekkhenti anupekkhenti dassenti anudassenti—	3	
PA_kd_14:3.1.17	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	3	
PA_kd_14:3.1.18	Evañcetaṁ adhikaraṇaṁ vūpasammati, dhammena vūpasammati sammukhāvinayena.	3	
PA_kd_14:3.1.19	Dhammavādī saṅgho adhammavādiṁ puggalaṁ saññāpeti nijjhāpeti pekkheti anupekkheti dasseti anudasseti—	3	
PA_kd_14:3.1.20	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	3	
PA_kd_14:3.1.21	Evañcetaṁ adhikaraṇaṁ vūpasammati, dhammena vūpasammati sammukhāvinayena.	3	
PA_kd_14:3.1.22	Dhammavādī saṅgho adhammavādī sambahule saññāpeti nijjhāpeti pekkheti anupekkheti dasseti anudasseti—	3	
PA_kd_14:3.1.23	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhatha, imaṁ rocethā’ti.	3	
PA_kd_14:3.1.24	Evañcetaṁ adhikaraṇaṁ vūpasammati, dhammena vūpasammati sammukhāvinayena.	3	
PA_kd_14:3.1.25	Dhammavādī saṅgho adhammavādiṁ saṅghaṁ saññāpeti nijjhāpeti pekkheti anupekkheti dasseti anudasseti—	3	
PA_kd_14:3.1.26	‘ayaṁ dhammo, ayaṁ vinayo, idaṁ satthusāsanaṁ, imaṁ gaṇhāhi, imaṁ rocehī’ti.	3	
PA_kd_14:3.1.27	Evañcetaṁ adhikaraṇaṁ vūpasammati, dhammena vūpasammati sammukhāvinayenā”ti.	3	
PA_kd_14:3.1.28	Sukkapakkhanavakaṁ niṭṭhitaṁ.	3	
PA_kd_14:4.1.0	2. Sativinaya	4	
PA_kd_14:4.1.1	Tena samayena buddho bhagavā rājagahe viharati veḷuvane kalandakanivāpe.	4	
PA_kd_14:4.1.2	Tena kho pana samayena āyasmatā dabbena mallaputtena jātiyā sattavassena arahattaṁ sacchikataṁ hoti.	4	
PA_kd_14:4.1.3	Yaṁ kiñci sāvakena pattabbaṁ sabbaṁ tena anuppattaṁ hoti.	4	
PA_kd_14:4.1.4	Natthi cassa kiñci uttari karaṇīyaṁ, katassa vā paticayo.	4	
PA_kd_14:4.1.5	Atha kho āyasmato dabbassa mallaputtassa rahogatassa paṭisallīnassa evaṁ cetaso parivitakko udapādi—	4	
PA_kd_14:4.1.6	“mayā kho jātiyā sattavassena arahattaṁ sacchikataṁ.	4	
PA_kd_14:4.1.7	Yaṁ kiñci sāvakena pattabbaṁ sabbaṁ mayā anuppattaṁ.	4	
PA_kd_14:4.1.8	Natthi ca me kiñci uttarikaraṇīyaṁ, katassa vā paticayo.	4	
PA_kd_14:4.1.9	Kiṁ nu kho ahaṁ saṅghassa veyyāvaccaṁ kareyyan”ti.	4	
PA_kd_14:4.1.10	Atha kho āyasmato dabbassa mallaputtassa etadahosi—	4	
PA_kd_14:4.1.11	“yannūnāhaṁ saṅghassa senāsanañca paññapeyyaṁ bhattāni ca uddiseyyan”ti.	4	
PA_kd_14:4.2.1	Atha kho āyasmā dabbo mallaputto sāyanhasamayaṁ paṭisallānā vuṭṭhito yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	4	
PA_kd_14:4.2.2	Ekamantaṁ nisinno kho āyasmā dabbo mallaputto bhagavantaṁ etadavoca—	4	
PA_kd_14:4.2.3	“idha mayhaṁ, bhante, rahogatassa paṭisallīnassa evaṁ cetaso parivitakko udapādi—	4	
PA_kd_14:4.2.4	‘mayā kho jātiyā sattavassena arahattaṁ sacchikataṁ.	4	
PA_kd_14:4.2.5	Yaṁ kiñci sāvakena pattabbaṁ, sabbaṁ mayā anuppattaṁ.	4	
PA_kd_14:4.2.6	Natthi ca me kiñci uttarikaraṇīyaṁ, katassa vā paticayo.	4	
PA_kd_14:4.2.7	Kiṁ nu kho ahaṁ saṅghassa veyyāvaccaṁ kareyyan’ti?	4	
PA_kd_14:4.2.8	Tassa mayhaṁ, bhante, etadahosi—	4	
PA_kd_14:4.2.9	‘yannūnāhaṁ saṅghassa senāsanañca paññapeyyaṁ bhattāni ca uddiseyyan’ti.	4	
PA_kd_14:4.2.10	Icchāmahaṁ, bhante, saṅghassa senāsanañca paññāpetuṁ bhattāni ca uddisitun”ti.	4	
PA_kd_14:4.2.11	“Sādhu sādhu, dabba.	4	
PA_kd_14:4.2.12	Tena hi tvaṁ, dabba, saṅghassa senāsanañca paññapehi bhattāni ca uddisāhī”ti.	4	
PA_kd_14:4.2.13	“Evaṁ, bhante”ti kho āyasmā dabbo mallaputto bhagavato paccassosi.	4	
PA_kd_14:4.3.1	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	4	
PA_kd_14:4.3.2	“tena hi, bhikkhave, saṅgho dabbaṁ mallaputtaṁ senāsanapaññāpakañca bhattuddesakañca sammannatu.	4	
PA_kd_14:4.3.3	Evañca pana, bhikkhave, sammannitabbo.	4	
PA_kd_14:4.3.4	Paṭhamaṁ dabbo mallaputto yācitabbo.	4	
PA_kd_14:4.3.5	Yācitvā byattena bhikkhunā paṭibalena saṅgho ñāpetabbo—	4	
PA_kd_14:4.3.6	‘Suṇātu me, bhante, saṅgho.	4	
PA_kd_14:4.3.7	Yadi saṅghassa pattakallaṁ, saṅgho āyasmantaṁ dabbaṁ mallaputtaṁ senāsanapaññāpakañca bhattuddesakañca sammanneyya.	4	
PA_kd_14:4.3.8	Esā ñatti.	4	
PA_kd_14:4.3.9	Suṇātu me, bhante, saṅgho.	4	
PA_kd_14:4.3.10	Saṅgho āyasmantaṁ dabbaṁ mallaputtaṁ senāsanapaññāpakañca bhattuddesakañca sammannati.	4	
PA_kd_14:4.3.11	Yassāyasmato khamati āyasmato dabbassa mallaputtassa senāsanapaññāpakassa ca bhattuddesakassa ca sammuti, so tuṇhassa;	4	
PA_kd_14:4.3.12	yassa nakkhamati, so bhāseyya.	4	
PA_kd_14:4.3.13	Sammato saṅghena āyasmā dabbo mallaputto senāsanapaññāpako ca bhattuddesako ca.	4	
PA_kd_14:4.3.14	Khamati saṅghassa, tasmā tuṇhī, evametaṁ dhārayāmī’”ti.	4	
PA_kd_14:4.4.1	Sammato ca panāyasmā dabbo mallaputto sabhāgānaṁ bhikkhūnaṁ ekajjhaṁ senāsanaṁ paññapeti.	4	
PA_kd_14:4.4.2	Ye te bhikkhū suttantikā tesaṁ ekajjhaṁ senāsanaṁ paññapeti—	4	
PA_kd_14:4.4.3	“te aññamaññaṁ suttantaṁ saṅgāyissantī”ti.	4	
PA_kd_14:4.4.4	Ye te bhikkhū vinayadharā tesaṁ ekajjhaṁ senāsanaṁ paññapeti—	4	
PA_kd_14:4.4.5	“te aññamaññaṁ vinayaṁ vinicchinissantī”ti.	4	
PA_kd_14:4.4.6	Ye te bhikkhū dhammakathikā tesaṁ ekajjhaṁ senāsanaṁ paññapeti—	4	
PA_kd_14:4.4.7	“te aññamaññaṁ dhammaṁ sākacchissantī”ti.	4	
PA_kd_14:4.4.8	Ye te bhikkhū jhāyino tesaṁ ekajjhaṁ senāsanaṁ paññapeti—	4	
PA_kd_14:4.4.9	“te aññamaññaṁ na byābādhissantī”ti.	4	
PA_kd_14:4.4.10	Ye te bhikkhū tiracchānakathikā kāyadaḷhibahulā viharanti tesampi ekajjhaṁ senāsanaṁ paññapeti—	4	
PA_kd_14:4.4.11	“imāyapime āyasmanto ratiyā acchissantī”ti.	4	
PA_kd_14:4.4.12	Yepi te bhikkhū vikāle āgacchanti tesampi tejodhātuṁ samāpajjitvā teneva ālokena senāsanaṁ paññapeti;	4	
PA_kd_14:4.4.13	apissu bhikkhū sañcicca vikāle āgacchanti—	4	
PA_kd_14:4.4.14	“mayaṁ āyasmato dabbassa mallaputtassa iddhipāṭihāriyaṁ passissāmā”ti.	4	
PA_kd_14:4.4.15	Te āyasmantaṁ dabbaṁ mallaputtaṁ upasaṅkamitvā evaṁ vadanti—	4	
PA_kd_14:4.4.16	“amhākaṁ, āvuso dabba, senāsanaṁ paññapehī”ti.	4	
PA_kd_14:4.4.17	Te āyasmā dabbo mallaputto evaṁ vadeti—	4	
PA_kd_14:4.4.18	“kattha āyasmantā icchanti kattha paññapemī”ti?	4	
PA_kd_14:4.4.19	Te sañcicca dūre apadisanti—	4	
PA_kd_14:4.4.20	“amhākaṁ, āvuso dabba, gijjhakūṭe pabbate senāsanaṁ paññapehi.	4	
PA_kd_14:4.4.21	Amhākaṁ, āvuso, corapapāte senāsanaṁ paññapehi.	4	
PA_kd_14:4.4.22	Amhākaṁ, āvuso, isigilipasse kāḷasilāyaṁ senāsanaṁ paññapehi.	4	
PA_kd_14:4.4.23	Amhākaṁ, āvuso, vebhārapasse sattapaṇṇiguhāyaṁ senāsanaṁ paññapehi.	4	
PA_kd_14:4.4.24	Amhākaṁ, āvuso, sītavane sappasoṇḍikapabbhāre senāsanaṁ paññapehi.	4	
PA_kd_14:4.4.25	Amhākaṁ, āvuso, gotamakakandarāyaṁ senāsanaṁ paññapehi.	4	
PA_kd_14:4.4.26	Amhākaṁ, āvuso, tindukakandarāyaṁ senāsanaṁ paññapehi.	4	
PA_kd_14:4.4.27	Amhākaṁ, āvuso, tapodakandarāyaṁ senāsanaṁ paññapehi.	4	
PA_kd_14:4.4.28	Amhākaṁ, āvuso, tapodārāme senāsanaṁ paññapehi.	4	
PA_kd_14:4.4.29	Amhākaṁ, āvuso, jīvakambavane senāsanaṁ paññapehi.	4	
PA_kd_14:4.4.30	Amhākaṁ, āvuso, maddakucchimhi migadāye senāsanaṁ paññapehī”ti.	4	
PA_kd_14:4.4.31	Tesaṁ āyasmā dabbo mallaputto tejodhātuṁ samāpajjitvā aṅguliyā jalamānāya purato purato gacchati.	4	
PA_kd_14:4.4.32	Tepi teneva ālokena āyasmato dabbassa mallaputtassa piṭṭhito piṭṭhito gacchanti.	4	
PA_kd_14:4.4.33	Tesaṁ āyasmā dabbo mallaputto evaṁ senāsanaṁ paññapeti—	4	
PA_kd_14:4.4.34_0	“ayaṁ mañco, idaṁ pīṭhaṁ, ayaṁ bhisi, idaṁ bibbohanaṁ, idaṁ vaccaṭṭhānaṁ, idaṁ passāvaṭṭhānaṁ,	4	
PA_kd_14:4.4.34_1	idaṁ pānīyaṁ, idaṁ paribhojanīyaṁ, ayaṁ kattaradaṇḍo, idaṁ saṅghassa katikasaṇṭhānaṁ,	4	
PA_kd_14:4.4.34_2	imaṁ kālaṁ pavisitabbaṁ, imaṁ kālaṁ nikkhamitabban”ti.	4	
PA_kd_14:4.4.35	Tesaṁ āyasmā dabbo mallaputto evaṁ senāsanaṁ paññapetvā punadeva veḷuvanaṁ paccāgacchati.	4	
PA_kd_14:4.5.1	Tena kho pana samayena mettiyabhūmajakā bhikkhū navakā ceva honti appapuññā ca.	4	
PA_kd_14:4.5.2	Yāni saṅghassa lāmakāni senāsanāni tāni tesaṁ pāpuṇanti lāmakāni ca bhattāni.	4	
PA_kd_14:4.5.3	Tena kho pana samayena rājagahe manussā icchanti therānaṁ bhikkhūnaṁ abhisaṅkhārikaṁ piṇḍapātaṁ dātuṁ—	4	
PA_kd_14:4.5.4	sappimpi, telampi, uttaribhaṅgampi.	4	
PA_kd_14:4.5.5	Mettiyabhūmajakānaṁ pana bhikkhūnaṁ pākatikaṁ denti—	4	
PA_kd_14:4.5.6	yathārandhaṁ kaṇājakaṁ bilaṅgadutiyaṁ.	4	
PA_kd_14:4.5.7	Te pacchābhattaṁ piṇḍapātapaṭikkantā there bhikkhū pucchanti—	4	
PA_kd_14:4.5.8	“tumhākaṁ, āvuso, bhattagge kiṁ ahosi, tumhākaṁ kiṁ ahosī”ti?	4	
PA_kd_14:4.5.9	Ekacce therā evaṁ vadanti—	4	
PA_kd_14:4.5.10	“amhākaṁ, āvuso, sappi ahosi, telaṁ ahosi, uttaribhaṅgaṁ ahosī”ti.	4	
PA_kd_14:4.5.11	Mettiyabhūmajakā pana bhikkhū evaṁ vadanti—	4	
PA_kd_14:4.5.12	“amhākaṁ, āvuso, na kiñci ahosi—	4	
PA_kd_14:4.5.13	pākatikaṁ yathārandhaṁ kaṇājakaṁ bilaṅgadutiyan”ti.	4	
PA_kd_14:4.6.1	Tena kho pana samayena kalyāṇabhattiko gahapati saṅghassa catukkabhattaṁ deti niccabhattaṁ.	4	
PA_kd_14:4.6.2	So bhattagge saputtadāro upatiṭṭhitvā parivisati—	4	
PA_kd_14:4.6.3	aññe odanena pucchanti, aññe sūpena pucchanti, aññe telena pucchanti, aññe uttaribhaṅgena pucchanti.	4	
PA_kd_14:4.6.4	Tena kho pana samayena kalyāṇabhattikassa gahapatino bhattaṁ svātanāya mettiyabhūmajakānaṁ bhikkhūnaṁ uddiṭṭhaṁ hoti.	4	
PA_kd_14:4.6.5	Atha kho kalyāṇabhattiko gahapati ārāmaṁ agamāsi kenacideva karaṇīyena.	4	
PA_kd_14:4.6.6	So yenāyasmā dabbo mallaputto tenupasaṅkami, upasaṅkamitvā āyasmantaṁ dabbaṁ mallaputtaṁ abhivādetvā ekamantaṁ nisīdi.	4	
PA_kd_14:4.6.7	Ekamantaṁ nisinnaṁ kho kalyāṇabhattikaṁ gahapatiṁ āyasmā dabbo mallaputto dhammiyā kathāya sandassesi samādapesi samuttejesi sampahaṁsesi.	4	
PA_kd_14:4.6.8	Atha kho kalyāṇabhattiko gahapati āyasmatā dabbena mallaputtena dhammiyā kathāya sandassito samādapito samuttejito sampahaṁsito āyasmantaṁ dabbaṁ mallaputtaṁ etadavoca—	4	
PA_kd_14:4.6.9	“kassa, bhante, amhākaṁ ghare svātanāya bhattaṁ uddiṭṭhan”ti?	4	
PA_kd_14:4.6.10	“Mettiyabhūmajakānaṁ kho, gahapati, bhikkhūnaṁ tumhākaṁ ghare svātanāya bhattaṁ uddiṭṭhan”ti.	4	
PA_kd_14:4.6.11	Atha kho kalyāṇabhattiko gahapati anattamano ahosi.	4	
PA_kd_14:4.6.12	Kathañhi nāma pāpabhikkhū amhākaṁ ghare bhuñjissantīti gharaṁ gantvā dāsiṁ āṇāpesi—	4	
PA_kd_14:4.6.13	“ye, je, sve bhattikā āgacchanti te koṭṭhake āsanaṁ paññapetvā kaṇājakena bilaṅgadutiyena parivisā”ti.	4	
PA_kd_14:4.6.14	“Evaṁ, ayyā”ti kho sā dāsī kalyāṇabhattikassa gahapatino paccassosi.	4	
PA_kd_14:4.7.1	Atha kho mettiyabhūmajakā bhikkhū—	4	
PA_kd_14:4.7.2	“hiyyo kho, āvuso, amhākaṁ kalyāṇabhattikassa gahapatino bhattaṁ uddiṭṭhaṁ;	4	
PA_kd_14:4.7.3	sve amhe kalyāṇabhattiko gahapati saputtadāro upatiṭṭhitvā parivisissati;	4	
PA_kd_14:4.7.4	aññe odanena pucchissanti, aññe sūpena pucchissanti, aññe telena pucchissanti, aññe uttaribhaṅgena pucchissantī”ti.	4	
PA_kd_14:4.7.5	Te teneva somanassena na cittarūpaṁ rattiyā supiṁsu.	4	
PA_kd_14:4.7.6	Atha kho mettiyabhūmajakā bhikkhū pubbaṇhasamayaṁ nivāsetvā pattacīvaramādāya yena kalyāṇabhattikassa gahapatino nivesanaṁ tenupasaṅkamiṁsu.	4	
PA_kd_14:4.7.7	Addasā kho sā dāsī mettiyabhūmajake bhikkhū dūratova āgacchante;	4	
PA_kd_14:4.7.8	disvāna koṭṭhake āsanaṁ paññapetvā mettiyabhūmajake bhikkhū etadavoca—	4	
PA_kd_14:4.7.9	“nisīdatha, bhante”ti.	4	
PA_kd_14:4.7.10	Atha kho mettiyabhūmajakānaṁ bhikkhūnaṁ etadahosi—	4	
PA_kd_14:4.7.11	“nissaṁsayaṁ kho na tāva bhattaṁ siddhaṁ bhavissati yathā mayaṁ koṭṭhake nisīdāpiyāmā”ti.	4	
PA_kd_14:4.7.12	Atha kho sā dāsī kaṇājakena bilaṅgadutiyena upagañchi—	4	
PA_kd_14:4.7.13	“bhuñjatha, bhante”ti.	4	
PA_kd_14:4.7.14	“Mayaṁ kho, bhagini, niccabhattikā”ti.	4	
PA_kd_14:4.7.15	“Jānāmi ayyā niccabhattikāti.	4	
PA_kd_14:4.7.16	Api cāhaṁ hiyyova gahapatinā āṇattā—	4	
PA_kd_14:4.7.17	‘ye, je, sve bhattikā āgacchanti, te koṭṭhake āsanaṁ paññapetvā kaṇājakena bilaṅgadutiyena parivisā’ti.	4	
PA_kd_14:4.7.18	Bhuñjatha, bhante”ti.	4	
PA_kd_14:4.7.19	Atha kho mettiyabhūmajakā bhikkhū—	4	
PA_kd_14:4.7.20	“hiyyo kho, āvuso, kalyāṇabhattiko gahapati ārāmaṁ agamāsi dabbassa mallaputtassa santike.	4	
PA_kd_14:4.7.21	Nissaṁsayaṁ kho mayaṁ dabbena mallaputtena gahapatino antare paribhinnā”ti.	4	
PA_kd_14:4.7.22	Te teneva domanassena na cittarūpaṁ bhuñjiṁsu.	4	
PA_kd_14:4.7.23_0	Atha kho mettiyabhūmajakā bhikkhū pacchābhattaṁ piṇḍapātapaṭikkantā ārāmaṁ gantvā	4	
PA_kd_14:4.7.23_1	pattacīvaraṁ paṭisāmetvā bahārāmakoṭṭhake saṅghāṭipallatthikāya nisīdiṁsu tuṇhībhūtā	4	
PA_kd_14:4.7.23_2	maṅkubhūtā pattakkhandhā adhomukhā pajjhāyantā appaṭibhānā.	4	
PA_kd_14:4.8.1	Atha kho mettiyā bhikkhunī yena mettiyabhūmajakā bhikkhū tenupasaṅkami, upasaṅkamitvā mettiyabhūmajake bhikkhū etadavoca—	4	
PA_kd_14:4.8.2	“vandāmi, ayyā”ti.	4	
PA_kd_14:4.8.3	Evaṁ vutte, mettiyabhūmajakā bhikkhū nālapiṁsu.	4	
PA_kd_14:4.8.4	Dutiyampi kho …pe…	4	
PA_kd_14:4.8.5	tatiyampi kho mettiyā bhikkhunī mettiyabhūmajake bhikkhū etadavoca—	4	
PA_kd_14:4.8.6	“vandāmi, ayyā”ti.	4	
PA_kd_14:4.8.7	Tatiyampi kho mettiyabhūmajakā bhikkhū nālapiṁsu.	4	
PA_kd_14:4.8.8	“Kyāhaṁ ayyānaṁ aparajjhāmi?	4	
PA_kd_14:4.8.9	Kissa maṁ ayyā nālapantī”ti?	4	
PA_kd_14:4.8.10	“Tathā hi pana tvaṁ, bhagini, amhe dabbena mallaputtena viheṭhiyamāne ajjhupekkhasī”ti?	4	
PA_kd_14:4.8.11	“Kyāhaṁ, ayyā, karomī”ti?	4	
PA_kd_14:4.8.12	“Sace kho tvaṁ, bhagini, iccheyyāsi, ajjeva bhagavā āyasmantaṁ dabbaṁ mallaputtaṁ nāsāpeyyā”ti.	4	
PA_kd_14:4.8.13	“Kyāhaṁ, ayyā, karomi?	4	
PA_kd_14:4.8.14	Kiṁ mayā sakkā kātun”ti?	4	
PA_kd_14:4.8.15	“Ehi tvaṁ, bhagini, yena bhagavā tenupasaṅkama, upasaṅkamitvā bhagavantaṁ evaṁ vadehi—	4	
PA_kd_14:4.8.16	‘idaṁ, bhante, nacchannaṁ nappatirūpaṁ, yāyaṁ, bhante, disā abhayā anītikā anupaddavā sāyaṁ disā sabhayā saītikā saupaddavā;	4	
PA_kd_14:4.8.17	yato nivātaṁ tato savātaṁ;	4	
PA_kd_14:4.8.18	udakaṁ maññe ādittaṁ;	4	
PA_kd_14:4.8.19	ayyenamhi dabbena mallaputtena dūsitā’”ti.	4	
PA_kd_14:4.8.20	“Evaṁ, ayyā”ti kho mettiyā bhikkhunī mettiyabhūmajakānaṁ bhikkhūnaṁ paṭissutvā yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ aṭṭhāsi.	4	
PA_kd_14:4.8.21	Ekamantaṁ ṭhitā kho mettiyā bhikkhunī bhagavantaṁ etadavoca—	4	
PA_kd_14:4.8.22	“idaṁ, bhante, nacchannaṁ nappatirūpaṁ, yāyaṁ, bhante, disā abhayā anītikā anupaddavā sāyaṁ disā sabhayā saītikā saupaddavā;	4	
PA_kd_14:4.8.23	yato nivātaṁ tato savātaṁ;	4	
PA_kd_14:4.8.24	udakaṁ maññe ādittaṁ;	4	
PA_kd_14:4.8.25	ayyenamhi dabbena mallaputtena dūsitā”ti.	4	
PA_kd_14:4.9.1	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā āyasmantaṁ dabbaṁ mallaputtaṁ paṭipucchi—	4	
PA_kd_14:4.9.2	“sarasi tvaṁ, dabba, evarūpaṁ kattā yathāyaṁ bhikkhunī āhā”ti?	4	
PA_kd_14:4.9.3	“Yathā maṁ, bhante, bhagavā jānātī”ti.	4	
PA_kd_14:4.9.4	Dutiyampi kho bhagavā āyasmantaṁ dabbaṁ mallaputtaṁ etadavoca—	4	
PA_kd_14:4.9.5	“sarasi tvaṁ, dabba, evarūpaṁ kattā yathāyaṁ bhikkhunī āhā”ti?	4	
PA_kd_14:4.9.6	“Yathā maṁ, bhante, bhagavā jānātī”ti.	4	
PA_kd_14:4.9.7	Tatiyampi kho bhagavā āyasmantaṁ dabbaṁ mallaputtaṁ etadavoca—	4	
PA_kd_14:4.9.8	“sarasi tvaṁ, dabba, evarūpaṁ kattā yathāyaṁ bhikkhunī āhā”ti?	4	
PA_kd_14:4.9.9	“Yathā maṁ, bhante, bhagavā jānātī”ti.	4	
PA_kd_14:4.9.10	“Na kho, dabba, dabbā evaṁ nibbeṭhenti.	4	
PA_kd_14:4.9.11	Sace tayā kataṁ katanti vadehi.	4	
PA_kd_14:4.9.12	Sace akataṁ akatanti vadehī”ti.	4	
PA_kd_14:4.9.13	“Yatohaṁ, bhante, jāto nābhijānāmi supinantenapi methunaṁ dhammaṁ paṭisevitā, pageva jāgaro”ti.	4	
PA_kd_14:4.9.14	Atha kho bhagavā bhikkhū āmantesi—	4	
PA_kd_14:4.9.15	“tena hi, bhikkhave, mettiyaṁ bhikkhuniṁ nāsetha.	4	
PA_kd_14:4.9.16	Ime ca bhikkhū anuyuñjathā”ti.	4	
PA_kd_14:4.9.17	Idaṁ vatvā bhagavā uṭṭhāyāsanā vihāraṁ pāvisi.	4	
PA_kd_14:4.9.18	Atha kho te bhikkhū mettiyaṁ bhikkhuniṁ nāsesuṁ.	4	
PA_kd_14:4.9.19	Atha kho mettiyabhūmajakā bhikkhū te bhikkhū etadavocuṁ—	4	
PA_kd_14:4.9.20	“māvuso, mettiyaṁ bhikkhuniṁ nāsetha, na sā kiñci aparajjhati;	4	
PA_kd_14:4.9.21	amhehi sā ussāhitā kupitehi anattamanehi cāvanādhippāyehī”ti.	4	
PA_kd_14:4.9.22	“Kiṁ pana tumhe, āvuso, āyasmantaṁ dabbaṁ mallaputtaṁ amūlikāya sīlavipattiyā anuddhaṁsethā”ti?	4	
PA_kd_14:4.9.23	“Evamāvuso”ti.	4	
PA_kd_14:4.9.24	Ye te bhikkhū appicchā …pe… te ujjhāyanti khiyyanti vipācenti—	4	
PA_kd_14:4.9.25	“kathañhi nāma mettiyabhūmajakā bhikkhū āyasmantaṁ dabbaṁ mallaputtaṁ amūlikāya sīlavipattiyā anuddhaṁsessantī”ti.	4	
PA_kd_14:4.9.26	Atha kho te bhikkhū bhagavato etamatthaṁ ārocesuṁ …pe…	4	
PA_kd_14:4.9.27	“saccaṁ kira, bhikkhave, mettiyabhūmajakā bhikkhū dabbaṁ mallaputtaṁ amūlikāya sīlavipattiyā anuddhaṁsentī”ti?	4	
PA_kd_14:4.9.28	“Saccaṁ, bhagavā”ti …pe…	4	
PA_kd_14:4.9.29	vigarahitvā …pe…	4	
PA_kd_14:4.9.30	dhammiṁ kathaṁ katvā bhikkhū āmantesi—	4	
PA_kd_14:4.10.1	“Tena hi, bhikkhave, saṅgho dabbassa mallaputtassa sativepullappattassa sativinayaṁ detu.	4	
PA_kd_14:4.10.2	Evañca pana, bhikkhave, dātabbo—	4	
PA_kd_14:4.10.3_0	tena, bhikkhave, dabbena mallaputtena saṅghaṁ upasaṅkamitvā, ekaṁsaṁ uttarāsaṅgaṁ	4	
PA_kd_14:4.10.3_1	karitvā, vuḍḍhānaṁ bhikkhūnaṁ pāde vanditvā, ukkuṭikaṁ nisīditvā, añjaliṁ paggahetvā, evamassa vacanīyo—	4	
PA_kd_14:4.10.4	‘ime maṁ, bhante, mettiyabhūmajakā bhikkhū amūlikāya sīlavipattiyā anuddhaṁsenti.	4	
PA_kd_14:4.10.5	Sohaṁ, bhante, sativepullappatto saṅghaṁ sativinayaṁ yācāmī’ti.	4	
PA_kd_14:4.10.6	Dutiyampi yācitabbo.	4	
PA_kd_14:4.10.7	Tatiyampi yācitabbo—	4	
PA_kd_14:4.10.8	‘ime maṁ, bhante, mettiyabhūmajakā bhikkhū amūlikāya sīlavipattiyā anuddhaṁsenti.	4	
PA_kd_14:4.10.9	Sohaṁ sativepullappatto tatiyampi, bhante, saṅghaṁ sativinayaṁ yācāmī’ti.	4	
PA_kd_14:4.10.10	Byattena bhikkhunā paṭibalena saṅgho ñāpetabbo—	4	
PA_kd_14:4.10.11	‘Suṇātu me, bhante, saṅgho.	4	
PA_kd_14:4.10.12	Ime mettiyabhūmajakā bhikkhū āyasmantaṁ dabbaṁ mallaputtaṁ amūlikāya sīlavipattiyā anuddhaṁsenti.	4	
PA_kd_14:4.10.13	Āyasmā dabbo mallaputto sativepullappatto saṅghaṁ sativinayaṁ yācati.	4	
PA_kd_14:4.10.14	Yadi saṅghassa pattakallaṁ, saṅgho āyasmato dabbassa mallaputtassa sativepullappattassa sativinayaṁ dadeyya.	4	
PA_kd_14:4.10.15	Esā ñatti.	4	
PA_kd_14:4.10.16	Suṇātu me, bhante, saṅgho.	4	
PA_kd_14:4.10.17	Ime mettiyabhūmajakā bhikkhū āyasmantaṁ dabbaṁ mallaputtaṁ amūlikāya sīlavipattiyā anuddhaṁsenti.	4	
PA_kd_14:4.10.18	Āyasmā dabbo mallaputto sativepullappatto saṅghaṁ sativinayaṁ yācati.	4	
PA_kd_14:4.10.19	Saṅgho āyasmato dabbassa mallaputtassa sativepullappattassa sativinayaṁ deti.	4	
PA_kd_14:4.10.20	Yassāyasmato khamati āyasmato dabbassa mallaputtassa sativepullappattassa sativinayassa dānaṁ, so tuṇhassa;	4	
PA_kd_14:4.10.21	yassa nakkhamati, so bhāseyya.	4	
PA_kd_14:4.10.22	Dutiyampi etamatthaṁ vadāmi …pe…	4	
PA_kd_14:4.10.23	tatiyampi etamatthaṁ vadāmi—	4	
PA_kd_14:4.10.24	suṇātu me, bhante, saṅgho.	4	
PA_kd_14:4.10.25	Ime mettiyabhūmajakā bhikkhū āyasmantaṁ dabbaṁ mallaputtaṁ amūlikāya sīlavipattiyā anuddhaṁsenti.	4	
PA_kd_14:4.10.26	Āyasmā dabbo mallaputto sativepullappatto saṅghaṁ sativinayaṁ yācati.	4	
PA_kd_14:4.10.27	Saṅgho āyasmato dabbassa mallaputtassa sativepullappattassa sativinayaṁ deti.	4	
PA_kd_14:4.10.28	Yassāyasmato khamati āyasmato dabbassa mallaputtassa sativepullappattassa sativinayassa dānaṁ, so tuṇhassa;	4	
PA_kd_14:4.10.29	yassa nakkhamati, so bhāseyya.	4	
PA_kd_14:4.10.30	Dinno saṅghena āyasmato dabbassa mallaputtassa sativepullappattassa sativinayo.	4	
PA_kd_14:4.10.31	Khamati saṅghassa, tasmā tuṇhī, evametaṁ dhārayāmī’ti.	4	
PA_kd_14:4.11.1	Pañcimāni, bhikkhave, dhammikāni sativinayassa dānāni.	4	
PA_kd_14:4.11.2	Suddho hoti bhikkhu anāpattiko, anuvadanti ca naṁ, yācati ca, tassa saṅgho sativinayaṁ deti dhammena samaggena—	4	
PA_kd_14:4.11.3	imāni kho, bhikkhave, pañca dhammikāni sativinayassa dānānī”ti.	4	
PA_kd_14:5.1.0	3. Amūḷhavinaya	5	
PA_kd_14:5.1.1	Tena kho pana samayena gaggo bhikkhu ummattako hoti, cittavipariyāsakato.	5	
PA_kd_14:5.1.2	Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ hoti bhāsitaparikkantaṁ.	5	
PA_kd_14:5.1.3	Bhikkhū gaggaṁ bhikkhuṁ ummattakena cittavipariyāsakatena ajjhāciṇṇena āpattiyā codenti—	5	
PA_kd_14:5.1.4	“saratāyasmā evarūpiṁ āpattiṁ āpajjitā”ti?	5	
PA_kd_14:5.1.5	So evaṁ vadeti—	5	
PA_kd_14:5.1.6	“ahaṁ kho, āvuso, ummattako ahosiṁ cittavipariyāsakato.	5	
PA_kd_14:5.1.7	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	5	
PA_kd_14:5.1.8	Nāhaṁ taṁ sarāmi.	5	
PA_kd_14:5.1.9	Mūḷhena me etaṁ katan”ti.	5	
PA_kd_14:5.1.10	Evampi naṁ vuccamānā codenteva—	5	
PA_kd_14:5.1.11	“saratāyasmā evarūpiṁ āpattiṁ āpajjitā”ti?	5	
PA_kd_14:5.1.12	Ye te bhikkhū appicchā …pe… te ujjhāyanti khiyyanti vipācenti—	5	
PA_kd_14:5.1.13	“kathañhi nāma bhikkhū gaggaṁ bhikkhuṁ ummattakena cittavipariyāsakatena ajjhāciṇṇena āpattiyā codessanti—	5	
PA_kd_14:5.1.14	‘saratāyasmā evarūpiṁ āpattiṁ āpajjitā’ti.	5	
PA_kd_14:5.1.15	So evaṁ vadeti—	5	
PA_kd_14:5.1.16	‘ahaṁ kho, āvuso, ummattako ahosiṁ cittavipariyāsakato.	5	
PA_kd_14:5.1.17	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	5	
PA_kd_14:5.1.18	Nāhaṁ taṁ sarāmi.	5	
PA_kd_14:5.1.19	Mūḷhena me etaṁ katan’ti.	5	
PA_kd_14:5.1.20	Evampi naṁ vuccamānā codenteva—	5	
PA_kd_14:5.1.21	‘saratāyasmā evarūpiṁ āpattiṁ āpajjitā’”ti?	5	
PA_kd_14:5.1.22	Atha kho te bhikkhū bhagavato etamatthaṁ ārocesuṁ …pe…	5	
PA_kd_14:5.1.23	“saccaṁ kira, bhikkhave …pe…	5	
PA_kd_14:5.1.24	saccaṁ, bhagavā”ti …pe…	5	
PA_kd_14:5.1.25	vigarahitvā …pe…	5	
PA_kd_14:5.1.26	dhammiṁ kathaṁ katvā bhikkhū āmantesi—	5	
PA_kd_14:5.1.27	“Tena hi, bhikkhave, saṅgho gaggassa bhikkhuno amūḷhassa amūḷhavinayaṁ detu.	5	
PA_kd_14:5.2.1	Evañca pana, bhikkhave, dātabbo—	5	
PA_kd_14:5.2.2_0	tena, bhikkhave, gaggena bhikkhunā saṅghaṁ upasaṅkamitvā, ekaṁsaṁ uttarāsaṅgaṁ karitvā,	5	
PA_kd_14:5.2.2_1	vuḍḍhānaṁ bhikkhūnaṁ pāde vanditvā, ukkuṭikaṁ nisīditvā, añjaliṁ paggahetvā, evamassa vacanīyo—	5	
PA_kd_14:5.2.3	‘ahaṁ, bhante, ummattako ahosiṁ cittavipariyāsakato.	5	
PA_kd_14:5.2.4	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	5	
PA_kd_14:5.2.5	Maṁ bhikkhū ummattakena cittavipariyāsakatena ajjhāciṇṇena āpattiyā codenti—	5	
PA_kd_14:5.2.6	“saratāyasmā evarūpiṁ āpattiṁ āpajjitā”ti?	5	
PA_kd_14:5.2.7	Tyāhaṁ evaṁ vadāmi—	5	
PA_kd_14:5.2.8	“ahaṁ kho, āvuso, ummattako ahosiṁ cittavipariyāsakato.	5	
PA_kd_14:5.2.9	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	5	
PA_kd_14:5.2.10	Nāhaṁ taṁ sarāmi.	5	
PA_kd_14:5.2.11	Mūḷhena me etaṁ katan”ti.	5	
PA_kd_14:5.2.12	Evampi maṁ vuccamānā codenteva—	5	
PA_kd_14:5.2.13	“saratāyasmā evarūpiṁ āpattiṁ āpajjitā”ti?	5	
PA_kd_14:5.2.14	Sohaṁ, bhante, amūḷho saṅghaṁ amūḷhavinayaṁ yācāmī’ti.	5	
PA_kd_14:5.2.15	Dutiyampi yācitabbo.	5	
PA_kd_14:5.2.16	Tatiyampi yācitabbo—	5	
PA_kd_14:5.2.17	‘ahaṁ, bhante, ummattako ahosiṁ cittavipariyāsakato.	5	
PA_kd_14:5.2.18	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	5	
PA_kd_14:5.2.19	Maṁ bhikkhū ummattakena cittavipariyāsakatena ajjhāciṇṇena āpattiyā codenti—	5	
PA_kd_14:5.2.20	“saratāyasmā evarūpiṁ āpattiṁ āpajjitā”ti?	5	
PA_kd_14:5.2.21	Tyāhaṁ evaṁ vadāmi—	5	
PA_kd_14:5.2.22	“ahaṁ kho, āvuso, ummattako ahosiṁ cittavipariyāsakato.	5	
PA_kd_14:5.2.23	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	5	
PA_kd_14:5.2.24	Nāhaṁ taṁ sarāmi mūḷhena me etaṁ katan”ti.	5	
PA_kd_14:5.2.25	Evampi maṁ vuccamānā codenteva—	5	
PA_kd_14:5.2.26	“saratāyasmā evarūpiṁ āpattiṁ āpajjitā”ti?	5	
PA_kd_14:5.2.27	Sohaṁ amūḷho tatiyampi, bhante, saṅghaṁ amūḷhavinayaṁ yācāmī’ti.	5	
PA_kd_14:5.2.28	Byattena bhikkhunā paṭibalena saṅgho ñāpetabbo—	5	
PA_kd_14:5.2.29	‘Suṇātu me, bhante, saṅgho.	5	
PA_kd_14:5.2.30	Ayaṁ gaggo bhikkhu ummattako ahosi cittavipariyāsakato.	5	
PA_kd_14:5.2.31	Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	5	
PA_kd_14:5.2.32	Bhikkhū gaggaṁ bhikkhuṁ ummattakena cittavipariyāsakatena ajjhāciṇṇena āpattiyā codenti—	5	
PA_kd_14:5.2.33	“saratāyasmā evarūpiṁ āpattiṁ āpajjitā”ti?	5	
PA_kd_14:5.2.34	So evaṁ vadeti—	5	
PA_kd_14:5.2.35	“ahaṁ kho, āvuso, ummattako ahosiṁ cittavipariyāsakato.	5	
PA_kd_14:5.2.36	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	5	
PA_kd_14:5.2.37	Nāhaṁ taṁ sarāmi, mūḷhena me etaṁ katan”ti.	5	
PA_kd_14:5.2.38	Evampi naṁ vuccamānā codenteva—	5	
PA_kd_14:5.2.39	“saratāyasmā evarūpiṁ āpattiṁ āpajjitā”ti?	5	
PA_kd_14:5.2.40	So amūḷho saṅghaṁ amūḷhavinayaṁ yācati.	5	
PA_kd_14:5.2.41	Yadi saṅghassa pattakallaṁ, saṅgho gaggassa bhikkhuno amūḷhassa amūḷhavinayaṁ dadeyya.	5	
PA_kd_14:5.2.42	Esā ñatti.	5	
PA_kd_14:5.2.43	Suṇātu me, bhante, saṅgho.	5	
PA_kd_14:5.2.44	Ayaṁ gaggo bhikkhu ummattako ahosi cittavipariyāsakato.	5	
PA_kd_14:5.2.45	Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	5	
PA_kd_14:5.2.46	Bhikkhū gaggaṁ bhikkhuṁ ummattakena cittavipariyāsakatena ajjhāciṇṇena āpattiyā codenti—	5	
PA_kd_14:5.2.47	“saratāyasmā evarūpiṁ āpattiṁ āpajjitā”ti?	5	
PA_kd_14:5.2.48	So evaṁ vadeti—	5	
PA_kd_14:5.2.49	“ahaṁ kho, āvuso, ummattako ahosiṁ cittavipariyāsakato.	5	
PA_kd_14:5.2.50	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	5	
PA_kd_14:5.2.51	Nāhaṁ taṁ sarāmi mūḷhena me etaṁ katan”ti.	5	
PA_kd_14:5.2.52	Evampi naṁ vuccamānā codenteva—	5	
PA_kd_14:5.2.53	“saratāyasmā evarūpiṁ āpattiṁ āpajjitā”ti?	5	
PA_kd_14:5.2.54	So amūḷho saṅghaṁ amūḷhavinayaṁ yācati.	5	
PA_kd_14:5.2.55	Saṅgho gaggassa bhikkhuno amūḷhassa amūḷhavinayaṁ deti.	5	
PA_kd_14:5.2.56	Yassāyasmato khamati gaggassa bhikkhuno amūḷhassa amūḷhavinayassa dānaṁ, so tuṇhassa;	5	
PA_kd_14:5.2.57	yassa nakkhamati, so bhāseyya.	5	
PA_kd_14:5.2.58	Dutiyampi etamatthaṁ vadāmi …pe…	5	
PA_kd_14:5.2.59	tatiyampi etamatthaṁ vadāmi …pe….	5	
PA_kd_14:5.2.60	Dinno saṅghena gaggassa bhikkhuno amūḷhassa amūḷhavinayo.	5	
PA_kd_14:5.2.61	Khamati saṅghassa, tasmā tuṇhī, evametaṁ dhārayāmī’ti.	5	
PA_kd_14:6.1.1	Tīṇimāni, bhikkhave, adhammikāni amūḷhavinayassa dānāni, tīṇi dhammikāni.	6	
PA_kd_14:6.1.2	Katamāni tīṇi adhammikāni amūḷhavinayassa dānāni?	6	
PA_kd_14:6.1.3	Idha pana, bhikkhave, bhikkhu āpattiṁ āpanno hoti.	6	
PA_kd_14:6.1.4	Tamenaṁ codeti saṅgho vā, sambahulā vā, ekapuggalo vā—	6	
PA_kd_14:6.1.5	‘saratāyasmā evarūpiṁ āpattiṁ āpajjitā’ti?	6	
PA_kd_14:6.1.6	So saramānova evaṁ vadeti—	6	
PA_kd_14:6.1.7	‘na kho ahaṁ, āvuso, sarāmi evarūpiṁ āpattiṁ āpajjitā’ti.	6	
PA_kd_14:6.1.8	Tassa saṅgho amūḷhavinayaṁ deti.	6	
PA_kd_14:6.1.9	Adhammikaṁ amūḷhavinayassa dānaṁ.	6	
PA_kd_14:6.1.10	Idha pana, bhikkhave, bhikkhu āpattiṁ āpanno hoti.	6	
PA_kd_14:6.1.11	Tamenaṁ codeti saṅgho vā, sambahulā vā, ekapuggalo vā—	6	
PA_kd_14:6.1.12	‘saratāyasmā evarūpiṁ āpattiṁ āpajjitā’ti?	6	
PA_kd_14:6.1.13	So saramānova evaṁ vadeti—	6	
PA_kd_14:6.1.14	‘sarāmi kho ahaṁ, āvuso, yathāsupinantenā’ti.	6	
PA_kd_14:6.1.15	Tassa saṅgho amūḷhavinayaṁ deti.	6	
PA_kd_14:6.1.16	Adhammikaṁ amūḷhavinayassa dānaṁ.	6	
PA_kd_14:6.1.17	Idha pana, bhikkhave, bhikkhu āpattiṁ āpanno hoti.	6	
PA_kd_14:6.1.18	Tamenaṁ codeti saṅgho vā, sambahulā vā, ekapuggalo vā—	6	
PA_kd_14:6.1.19	‘saratāyasmā evarūpiṁ āpattiṁ āpajjitā’ti?	6	
PA_kd_14:6.1.20	So anummattako ummattakālayaṁ karoti—	6	
PA_kd_14:6.1.21	‘ahampi kho evaṁ karomi.	6	
PA_kd_14:6.1.22	Tumhepi evaṁ karotha.	6	
PA_kd_14:6.1.23	Mayhampi etaṁ kappati.	6	
PA_kd_14:6.1.24	Tumhākampetaṁ kappatī’ti.	6	
PA_kd_14:6.1.25	Tassa saṅgho amūḷhavinayaṁ deti.	6	
PA_kd_14:6.1.26	Adhammikaṁ amūḷhavinayassa dānaṁ.	6	
PA_kd_14:6.2.1	Imāni tīṇi adhammikāni amūḷhavinayassa dānāni.	6	
PA_kd_14:6.2.2	Katamāni tīṇi dhammikāni amūḷhavinayassa dānāni?	6	
PA_kd_14:6.2.3	Idha pana, bhikkhave, bhikkhu ummattako hoti cittavipariyāsakato.	6	
PA_kd_14:6.2.4	Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ hoti bhāsitaparikkantaṁ.	6	
PA_kd_14:6.2.5	Tamenaṁ codeti saṅgho vā, sambahulā vā, ekapuggalo vā—	6	
PA_kd_14:6.2.6	‘saratāyasmā evarūpiṁ āpattiṁ āpajjitā’ti?	6	
PA_kd_14:6.2.7	So assaramānova evaṁ vadeti—	6	
PA_kd_14:6.2.8	‘na kho ahaṁ, āvuso, sarāmi evarūpiṁ āpattiṁ āpajjitā’ti.	6	
PA_kd_14:6.2.9	Tassa saṅgho amūḷhavinayaṁ deti.	6	
PA_kd_14:6.2.10	Dhammikaṁ amūḷhavinayassa dānaṁ.	6	
PA_kd_14:6.2.11	Idha pana, bhikkhave, bhikkhu ummattako hoti cittavipariyāsakato.	6	
PA_kd_14:6.2.12	Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ hoti bhāsitaparikkantaṁ.	6	
PA_kd_14:6.2.13	Tamenaṁ codeti saṅgho vā, sambahulā vā, ekapuggalo vā—	6	
PA_kd_14:6.2.14	‘saratāyasmā evarūpiṁ āpattiṁ āpajjitā’ti?	6	
PA_kd_14:6.2.15	So assaramānova evaṁ vadeti—	6	
PA_kd_14:6.2.16	‘sarāmi kho ahaṁ, āvuso, yathāsupinantenā’ti.	6	
PA_kd_14:6.2.17	Tassa saṅgho amūḷhavinayaṁ deti.	6	
PA_kd_14:6.2.18	Dhammikaṁ amūḷhavinayassa dānaṁ.	6	
PA_kd_14:6.2.19	Idha pana, bhikkhave, bhikkhu ummattako hoti cittavipariyāsakato.	6	
PA_kd_14:6.2.20	Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ hoti bhāsitaparikkantaṁ.	6	
PA_kd_14:6.2.21	Tamenaṁ codeti saṅgho vā, sambahulā vā, ekapuggalo vā—	6	
PA_kd_14:6.2.22	‘saratāyasmā evarūpiṁ āpattiṁ āpajjitā’ti?	6	
PA_kd_14:6.2.23	So ummattako ummattakālayaṁ karoti—	6	
PA_kd_14:6.2.24	‘ahampi evaṁ karomi.	6	
PA_kd_14:6.2.25	Tumhepi evaṁ karotha.	6	
PA_kd_14:6.2.26	Mayhampi etaṁ kappati.	6	
PA_kd_14:6.2.27	Tumhākampetaṁ kappatī’ti.	6	
PA_kd_14:6.2.28	Tassa saṅgho amūḷhavinayaṁ deti.	6	
PA_kd_14:6.2.29	Dhammikaṁ amūḷhavinayassa dānaṁ.	6	
PA_kd_14:6.2.30	Imāni tīṇi dhammikāni amūḷhavinayassa dānānī”ti.	6	
PA_kd_14:7.1.0	4. Paṭiññātakaraṇa	7	
PA_kd_14:7.1.1	Tena kho pana samayena chabbaggiyā bhikkhū appaṭiññāya bhikkhūnaṁ kammāni karonti—	7	
PA_kd_14:7.1.2	tajjanīyampi, niyassampi, pabbājanīyampi, paṭisāraṇīyampi, ukkhepanīyampi.	7	
PA_kd_14:7.1.3	Ye te bhikkhū appicchā …pe… te ujjhāyanti khiyyanti vipācenti—	7	
PA_kd_14:7.1.4	“kathañhi nāma chabbaggiyā bhikkhū appaṭiññāya bhikkhūnaṁ kammāni karissanti—	7	
PA_kd_14:7.1.5	tajjanīyampi, niyassampi, pabbājanīyampi, paṭisāraṇīyampi, ukkhepanīyampī”ti.	7	
PA_kd_14:7.1.6	Atha kho te bhikkhū bhagavato etamatthaṁ ārocesuṁ …pe…	7	
PA_kd_14:7.1.7	“saccaṁ kira, bhikkhave …pe…	7	
PA_kd_14:7.1.8	“saccaṁ, bhagavā”ti …pe…	7	
PA_kd_14:7.1.9	vigarahitvā …pe…	7	
PA_kd_14:7.1.10	dhammiṁ kathaṁ katvā bhikkhū āmantesi—	7	
PA_kd_14:7.1.11	“na, bhikkhave, appaṭiññāya bhikkhūnaṁ kammaṁ kātabbaṁ—	7	
PA_kd_14:7.1.12	tajjanīyaṁ vā, niyassaṁ vā, pabbājanīyaṁ vā, paṭisāraṇīyaṁ vā, ukkhepanīyaṁ vā.	7	
PA_kd_14:7.1.13	Yo kareyya, āpatti dukkaṭassa.	7	
PA_kd_14:8.1.1	Evaṁ kho, bhikkhave, adhammikaṁ hoti paṭiññātakaraṇaṁ, evaṁ dhammikaṁ.	8	
PA_kd_14:8.1.2	Kathañca, bhikkhave, adhammikaṁ hoti paṭiññātakaraṇaṁ?	8	
PA_kd_14:8.1.3	Bhikkhu pārājikaṁ ajjhāpanno hoti.	8	
PA_kd_14:8.1.4	Tamenaṁ codeti saṅgho vā, sambahulā vā, ekapuggalo vā—	8	
PA_kd_14:8.1.5	‘pārājikaṁ āyasmā ajjhāpanno’ti?	8	
PA_kd_14:8.1.6	So evaṁ vadeti—	8	
PA_kd_14:8.1.7	‘na kho ahaṁ, āvuso, pārājikaṁ ajjhāpanno, saṅghādisesaṁ ajjhāpanno’ti.	8	
PA_kd_14:8.1.8	Taṁ saṅgho saṅghādisesena kāreti.	8	
PA_kd_14:8.1.9	Adhammikaṁ paṭiññātakaraṇaṁ.	8	
PA_kd_14:8.1.10	Bhikkhu pārājikaṁ ajjhāpanno hoti.	8	
PA_kd_14:8.1.11	Tamenaṁ codeti saṅgho vā, sambahulā vā, ekapuggalo vā—	8	
PA_kd_14:8.1.12	‘pārājikaṁ āyasmā ajjhāpanno’ti?	8	
PA_kd_14:8.1.13	So evaṁ vadeti—	8	
PA_kd_14:8.1.14	‘na kho ahaṁ, āvuso, pārājikaṁ ajjhāpanno, thullaccayaṁ …pe…	8	
PA_kd_14:8.1.15	pācittiyaṁ …pe…	8	
PA_kd_14:8.1.16	pāṭidesanīyaṁ …pe…	8	
PA_kd_14:8.1.17	dukkaṭaṁ …pe…	8	
PA_kd_14:8.1.18	dubbhāsitaṁ ajjhāpanno’ti.	8	
PA_kd_14:8.1.19	Taṁ saṅgho dubbhāsitena kāreti.	8	
PA_kd_14:8.1.20	Adhammikaṁ paṭiññātakaraṇaṁ.	8	
PA_kd_14:8.1.21	Bhikkhu saṅghādisesaṁ …pe…	8	
PA_kd_14:8.1.22	thullaccayaṁ …pe…	8	
PA_kd_14:8.1.23	pācittiyaṁ …pe…	8	
PA_kd_14:8.1.24	pāṭidesanīyaṁ …pe…	8	
PA_kd_14:8.1.25	dukkaṭaṁ …pe…	8	
PA_kd_14:8.1.26	dubbhāsitaṁ ajjhāpanno hoti.	8	
PA_kd_14:8.1.27	Tamenaṁ codeti saṅgho vā, sambahulā vā, ekapuggalo vā—	8	
PA_kd_14:8.1.28	‘dubbhāsitaṁ āyasmā ajjhāpanno’ti?	8	
PA_kd_14:8.1.29	So evaṁ vadeti—	8	
PA_kd_14:8.1.30	‘na kho ahaṁ, āvuso, dubbhāsitaṁ ajjhāpanno, pārājikaṁ ajjhāpanno’ti.	8	
PA_kd_14:8.1.31	Taṁ saṅgho pārājikena kāreti.	8	
PA_kd_14:8.1.32	Adhammikaṁ paṭiññātakaraṇaṁ.	8	
PA_kd_14:8.1.33	Bhikkhu dubbhāsitaṁ ajjhāpanno hoti.	8	
PA_kd_14:8.1.34	Tamenaṁ codeti saṅgho vā, sambahulā vā, ekapuggalo vā—	8	
PA_kd_14:8.1.35	‘dubbhāsitaṁ āyasmā ajjhāpanno’ti?	8	
PA_kd_14:8.1.36	So evaṁ vadeti—	8	
PA_kd_14:8.1.37	‘na kho ahaṁ, āvuso, dubbhāsitaṁ ajjhāpanno, saṅghādisesaṁ …pe…	8	
PA_kd_14:8.1.38	thullaccayaṁ …pe…	8	
PA_kd_14:8.1.39	pācittiyaṁ …pe…	8	
PA_kd_14:8.1.40	pāṭidesanīyaṁ …pe…	8	
PA_kd_14:8.1.41	dukkaṭaṁ ajjhāpanno’ti.	8	
PA_kd_14:8.1.42	Taṁ saṅgho dukkaṭena kāreti.	8	
PA_kd_14:8.1.43	Adhammikaṁ paṭiññātakaraṇaṁ.	8	
PA_kd_14:8.2.1	Evaṁ kho, bhikkhave, adhammikaṁ hoti paṭiññātakaraṇaṁ.	8	
PA_kd_14:8.2.2	Kathañca, bhikkhave, dhammikaṁ hoti paṭiññātakaraṇaṁ?	8	
PA_kd_14:8.2.3	Bhikkhu pārājikaṁ ajjhāpanno hoti.	8	
PA_kd_14:8.2.4	Tamenaṁ codeti saṅgho vā, sambahulā vā, ekapuggalo vā—	8	
PA_kd_14:8.2.5	‘pārājikaṁ āyasmā ajjhāpanno’ti?	8	
PA_kd_14:8.2.6	So evaṁ vadeti—	8	
PA_kd_14:8.2.7	‘āma, āvuso, pārājikaṁ ajjhāpanno’ti.	8	
PA_kd_14:8.2.8	Taṁ saṅgho pārājikena kāreti.	8	
PA_kd_14:8.2.9	Dhammikaṁ paṭiññātakaraṇaṁ.	8	
PA_kd_14:8.2.10	Bhikkhu saṅghādisesaṁ …pe…	8	
PA_kd_14:8.2.11	thullaccayaṁ …pe…	8	
PA_kd_14:8.2.12	pācittiyaṁ …pe…	8	
PA_kd_14:8.2.13	pāṭidesanīyaṁ …pe…	8	
PA_kd_14:8.2.14	dukkaṭaṁ …pe…	8	
PA_kd_14:8.2.15	dubbhāsitaṁ ajjhāpanno hoti.	8	
PA_kd_14:8.2.16	Tamenaṁ codeti saṅgho vā, sambahulā vā, ekapuggalo vā—	8	
PA_kd_14:8.2.17	‘dubbhāsitaṁ āyasmā ajjhāpanno’ti?	8	
PA_kd_14:8.2.18	So evaṁ vadeti—	8	
PA_kd_14:8.2.19	‘āma, āvuso, dubbhāsitaṁ ajjhāpanno’ti.	8	
PA_kd_14:8.2.20	Taṁ saṅgho dubbhāsitena kāreti.	8	
PA_kd_14:8.2.21	Dhammikaṁ paṭiññātakaraṇaṁ.	8	
PA_kd_14:8.2.22	Evaṁ kho, bhikkhave, dhammikaṁ hoti paṭiññātakaraṇan”ti.	8	
PA_kd_14:9.1.0	5. Yebhuyyasikā	9	
PA_kd_14:9.1.1	Tena kho pana samayena bhikkhū saṅghamajjhe bhaṇḍanajātā kalahajātā vivādāpannā aññamaññaṁ mukhasattīhi vitudantā viharanti, na sakkonti taṁ adhikaraṇaṁ vūpasametuṁ.	9	
PA_kd_14:9.1.2	Bhagavato etamatthaṁ ārocesuṁ.	9	
PA_kd_14:9.1.3	“Anujānāmi, bhikkhave, evarūpaṁ adhikaraṇaṁ yebhuyyasikāya vūpasametuṁ.	9	
PA_kd_14:9.1.4	Pañcahaṅgehi samannāgato bhikkhu salākaggāhāpako sammannitabbo—	9	
PA_kd_14:9.1.5	yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, gahitāgahitañca jāneyya.	9	
PA_kd_14:9.1.6	Evañca pana, bhikkhave, sammannitabbo.	9	
PA_kd_14:9.1.7	Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—	9	
PA_kd_14:9.1.8	‘Suṇātu me, bhante, saṅgho.	9	
PA_kd_14:9.1.9	Yadi saṅghassa pattakallaṁ, saṅgho itthannāmaṁ bhikkhuṁ salākaggāhāpakaṁ sammanneyya.	9	
PA_kd_14:9.1.10	Esā ñatti.	9	
PA_kd_14:9.1.11	Suṇātu me, bhante, saṅgho.	9	
PA_kd_14:9.1.12	Saṅgho itthannāmaṁ bhikkhuṁ salākaggāhāpakaṁ sammannati.	9	
PA_kd_14:9.1.13	Yassāyasmato khamati itthannāmassa bhikkhuno salākaggāhāpakassa sammuti, so tuṇhassa;	9	
PA_kd_14:9.1.14	yassa nakkhamati, so bhāseyya.	9	
PA_kd_14:9.1.15	Sammato saṅghena itthannāmo bhikkhu salākaggāhāpako.	9	
PA_kd_14:9.1.16	Khamati saṅghassa, tasmā tuṇhī, evametaṁ dhārayāmī’ti.	9	
PA_kd_14:10.1.1	Dasayime, bhikkhave, adhammikā salākaggāhā, dasa dhammikā.	10	
PA_kd_14:10.1.2	Katame dasa adhammikā salākaggāhā?	10	
PA_kd_14:10.1.3_0	Oramattakañca adhikaraṇaṁ hoti, na ca gatigataṁ hoti, na ca saritasāritaṁ hoti, jānāti	10	
PA_kd_14:10.1.3_1	adhammavādī bahutarāti, appeva nāma adhammavādī bahutarā assūti, jānāti saṅgho bhijjissatīti,	10	
PA_kd_14:10.1.3_2	appeva nāma saṅgho bhijjeyyāti, adhammena gaṇhanti, vaggā gaṇhanti, na ca yathādiṭṭhiyā gaṇhanti—	10	
PA_kd_14:10.1.4	ime dasa adhammikā salākaggāhā.	10	
PA_kd_14:10.2.1	Katame dasa dhammikā salākaggāhā?	10	
PA_kd_14:10.2.2_0	Na ca oramattakaṁ adhikaraṇaṁ hoti, gatigatañca hoti, saritasāritañca hoti, jānāti	10	
PA_kd_14:10.2.2_1	dhammavādī bahutarāti, appeva nāma dhammavādī bahutarā assūti, jānāti saṅgho na bhijjissatīti,	10	
PA_kd_14:10.2.2_2	appeva nāma saṅgho na bhijjeyyāti, dhammena gaṇhanti, samaggā gaṇhanti, yathādiṭṭhiyā ca gaṇhanti—	10	
PA_kd_14:10.2.3	ime dasa dhammikā salākaggāhā”ti.	10	
PA_kd_14:11.1.0	6. Tassapāpiyasikā	11	
PA_kd_14:11.1.1	Tena kho pana samayena upavāḷo bhikkhu saṅghamajjhe āpattiyā anuyuñjiyamāno avajānitvā paṭijānāti, paṭijānitvā avajānāti, aññenaññaṁ paṭicarati, sampajānamusā bhāsati.	11	
PA_kd_14:11.1.2	Ye te bhikkhū appicchā …pe… te ujjhāyanti khiyyanti vipācenti—	11	
PA_kd_14:11.1.3	“kathañhi nāma upavāḷo bhikkhu saṅghamajjhe āpattiyā anuyuñjiyamāno avajānitvā paṭijānissati, paṭijānitvā avajānissati, aññenaññaṁ paṭicarissati, sampajānamusā bhāsissatī”ti.	11	
PA_kd_14:11.1.4	Atha kho te bhikkhū bhagavato etamatthaṁ ārocesuṁ …pe…	11	
PA_kd_14:11.1.5	“saccaṁ kira, bhikkhave …pe…	11	
PA_kd_14:11.1.6	“saccaṁ, bhagavā”ti …pe…	11	
PA_kd_14:11.1.7	vigarahitvā …pe…	11	
PA_kd_14:11.1.8	dhammiṁ kathaṁ katvā bhikkhū āmantesi—	11	
PA_kd_14:11.1.9	“tena hi, bhikkhave, saṅgho upavāḷassa bhikkhuno tassapāpiyasikākammaṁ karotu.	11	
PA_kd_14:11.2.1	Evañca pana, bhikkhave, kātabbaṁ.	11	
PA_kd_14:11.2.2	Paṭhamaṁ upavāḷo bhikkhu codetabbo, codetvā sāretabbo, sāretvā āpattiṁ āropetabbo, āpattiṁ āropetvā byattena bhikkhunā paṭibalena saṅgho ñāpetabbo—	11	
PA_kd_14:11.2.3	‘Suṇātu me, bhante, saṅgho.	11	
PA_kd_14:11.2.4	Ayaṁ upavāḷo bhikkhu saṅghamajjhe āpattiyā anuyuñjiyamāno avajānitvā paṭijānāti, paṭijānitvā avajānāti, aññenaññaṁ paṭicarati, sampajānamusā bhāsati.	11	
PA_kd_14:11.2.5	Yadi saṅghassa pattakallaṁ, saṅgho upavāḷassa bhikkhuno tassapāpiyasikākammaṁ kareyya.	11	
PA_kd_14:11.2.6	Esā ñatti.	11	
PA_kd_14:11.2.7	Suṇātu me, bhante, saṅgho.	11	
PA_kd_14:11.2.8	Ayaṁ upavāḷo bhikkhu saṅghamajjhe āpattiyā anuyuñjiyamāno avajānitvā paṭijānāti, paṭijānitvā avajānāti, aññenaññaṁ paṭicarati, sampajānamusā bhāsati.	11	
PA_kd_14:11.2.9	Saṅgho upavāḷassa bhikkhuno tassapāpiyasikākammaṁ karoti.	11	
PA_kd_14:11.2.10	Yassāyasmato khamati upavāḷassa bhikkhuno tassapāpiyasikākammassa karaṇaṁ, so tuṇhassa;	11	
PA_kd_14:11.2.11	yassa nakkhamati, so bhāseyya.	11	
PA_kd_14:11.2.12	Dutiyampi etamatthaṁ vadāmi …pe…	11	
PA_kd_14:11.2.13	tatiyampi etamatthaṁ vadāmi …pe….	11	
PA_kd_14:11.2.14	Kataṁ saṅghena upavāḷassa bhikkhuno tassapāpiyasikākammaṁ.	11	
PA_kd_14:11.2.15	Khamati saṅghassa, tasmā tuṇhī, evametaṁ dhārayāmī’ti.	11	
PA_kd_14:12.1.1	Pañcimāni, bhikkhave, dhammikāni tassapāpiyasikākammassa karaṇāni.	12	
PA_kd_14:12.1.2	Asuci ca hoti, alajjī ca, sānuvādo ca, tassa saṅgho tassapāpiyasikākammaṁ karoti dhammena, samaggena—	12	
PA_kd_14:12.1.3	imāni kho, bhikkhave, pañca dhammikāni tassapāpiyasikākammassa karaṇāni.	12	
PA_kd_14:12.2.0	6.1. Adhammakammadvādasaka	12	
PA_kd_14:12.2.1	Tīhi, bhikkhave, aṅgehi samannāgataṁ tassapāpiyasikākammaṁ adhammakammañca hoti, avinayakammañca, duvūpasantañca.	12	
PA_kd_14:12.2.2	Asammukhā kataṁ hoti, appaṭipucchākataṁ hoti, appaṭiññāya kataṁ hoti …pe…	12	
PA_kd_14:12.2.13	… adhammena kataṁ hoti, vaggena kataṁ hoti—	12	
PA_kd_14:12.2.14	imehi kho, bhikkhave, tīhaṅgehi samannāgataṁ tassapāpiyasikākammaṁ adhammakammañca hoti, avinayakammañca, duvūpasantañca.	12	
PA_kd_14:12.3.0	6.2. Dhammakammadvādasaka	12	
PA_kd_14:12.3.1	Tīhi, bhikkhave, aṅgehi samannāgataṁ tassapāpiyasikākammaṁ dhammakammañca hoti, vinayakammañca, suvūpasantañca.	12	
PA_kd_14:12.3.2.1	Sammukhā kataṁ hoti, paṭipucchākataṁ hoti, paṭiññāya kataṁ hoti …pe…	12	
PA_kd_14:12.3.3	… dhammena kataṁ hoti, samaggena kataṁ hoti—	12	
PA_kd_14:12.3.4	imehi kho, bhikkhave, tīhaṅgehi samannāgataṁ tassapāpiyasikākammaṁ dhammakammañca hoti, vinayakammañca, suvūpasantañca.	12	
PA_kd_14:12.4.0	6.3. Ākaṅkhamānachakka	12	
PA_kd_14:12.4.1	Tīhi, bhikkhave, aṅgehi samannāgatassa bhikkhuno ākaṅkhamāno saṅgho tassapāpiyasikākammaṁ kareyya.	12	
PA_kd_14:12.4.2	Bhaṇḍanakārako hoti kalahakārako vivādakārako bhassakārako saṅghe adhikaraṇakārako;	12	
PA_kd_14:12.4.3	bālo hoti abyatto āpattibahulo anapadāno;	12	
PA_kd_14:12.4.4	gihisaṁsaṭṭho viharati ananulomikehi gihisaṁsaggehi—	12	
PA_kd_14:12.4.5	imehi kho, bhikkhave, tīhaṅgehi samannāgatassa bhikkhuno ākaṅkhamāno saṅgho tassapāpiyasikākammaṁ kareyya.	12	
PA_kd_14:12.4.6	Aparehipi, bhikkhave, tīhaṅgehi samannāgatassa bhikkhuno ākaṅkhamāno saṅgho tassapāpiyasikākammaṁ kareyya.	12	
PA_kd_14:12.4.7	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—	12	
PA_kd_14:12.4.8	imehi kho, bhikkhave …pe….	12	
PA_kd_14:12.4.9	Aparehipi, bhikkhave …pe…	12	
PA_kd_14:12.4.10	buddhassa avaṇṇaṁ bhāsati, dhammassa avaṇṇaṁ bhāsati, saṅghassa avaṇṇaṁ bhāsati—	12	
PA_kd_14:12.4.11	imehi kho, bhikkhave, tīhaṅgehi samannāgatassa bhikkhuno ākaṅkhamāno saṅgho tassapāpiyasikākammaṁ kareyya.	12	
PA_kd_14:12.4.12	Tiṇṇaṁ, bhikkhave, bhikkhūnaṁ ākaṅkhamāno saṅgho tassapāpiyasikākammaṁ kareyya.	12	
PA_kd_14:12.4.13	Eko bhaṇḍanakārako hoti …pe…	12	
PA_kd_14:12.4.14	saṅghe adhikaraṇakārako;	12	
PA_kd_14:12.4.15	eko bālo hoti abyatto āpattibahulo anapadāno;	12	
PA_kd_14:12.4.16	eko gihisaṁsaṭṭho viharati ananulomikehi gihisaṁsaggehi—	12	
PA_kd_14:12.4.17	imesaṁ kho, bhikkhave, tiṇṇaṁ bhikkhūnaṁ ākaṅkhamāno saṅgho tassapāpiyasikākammaṁ kareyya.	12	
PA_kd_14:12.4.18	Aparesampi, bhikkhave, tiṇṇaṁ bhikkhūnaṁ ākaṅkhamāno saṅgho tassapāpiyasikākammaṁ kareyya.	12	
PA_kd_14:12.4.19	Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—	12	
PA_kd_14:12.4.20	imesaṁ kho, bhikkhave …pe….	12	
PA_kd_14:12.4.21	Aparesampi, bhikkhave …pe…	12	
PA_kd_14:12.4.22	eko buddhassa avaṇṇaṁ bhāsati, eko dhammassa avaṇṇaṁ bhāsati, eko saṅghassa avaṇṇaṁ bhāsati—	12	
PA_kd_14:12.4.23	imesaṁ kho, bhikkhave, tiṇṇaṁ bhikkhūnaṁ ākaṅkhamāno saṅgho tassapāpiyasikākammaṁ kareyya.	12	
PA_kd_14:12.5.0	6.4. Aṭṭhārasavatta	12	
PA_kd_14:12.5.1	Tassapāpiyasikākammakatena, bhikkhave, bhikkhunā sammā vattitabbaṁ.	12	
PA_kd_14:12.5.2	Tatrāyaṁ sammāvattanā—	12	
PA_kd_14:12.5.3	Na upasampādetabbaṁ,	12	
PA_kd_14:12.5.4	na nissayo dātabbo,	12	
PA_kd_14:12.5.5	na sāmaṇero upaṭṭhāpetabbo,	12	
PA_kd_14:12.5.6	na bhikkhunovādakasammuti sāditabbā,	12	
PA_kd_14:12.5.7.1	sammatenapi bhikkhuniyo na ovaditabbā …pe…	12	
PA_kd_14:12.5.8	na bhikkhūhi sampayojetabban”ti.	12	
PA_kd_14:12.6.1	Atha kho saṅgho upavāḷassa bhikkhuno tassapāpiyasikākammaṁ akāsi.	12	
PA_kd_14:13.1.0	7. Tiṇavatthāraka	13	
PA_kd_14:13.1.1	Tena kho pana samayena bhikkhūnaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ hoti bhāsitaparikkantaṁ.	13	
PA_kd_14:13.1.2	Atha kho tesaṁ bhikkhūnaṁ etadahosi—	13	
PA_kd_14:13.1.3	“amhākaṁ kho bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	13	
PA_kd_14:13.1.4	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	13	
PA_kd_14:13.1.5	Kathaṁ nu kho amhehi paṭipajjitabban”ti?	13	
PA_kd_14:13.1.6	Bhagavato etamatthaṁ ārocesuṁ.	13	
PA_kd_14:13.1.7	“Idha pana, bhikkhave, bhikkhūnaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ hoti bhāsitaparikkantaṁ.	13	
PA_kd_14:13.1.8	Tatra ce bhikkhūnaṁ evaṁ hoti—	13	
PA_kd_14:13.1.9	‘amhākaṁ kho bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ;	13	
PA_kd_14:13.1.10_0	sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya	13	
PA_kd_14:13.1.10_1	vāḷattāya bhedāya saṁvatteyyā’ti, anujānāmi, bhikkhave, evarūpaṁ adhikaraṇaṁ tiṇavatthārakena vūpasametuṁ.	13	
PA_kd_14:13.2.1	Evañca pana, bhikkhave, vūpasametabbaṁ.	13	
PA_kd_14:13.2.2	Sabbeheva ekajjhaṁ sannipatitabbaṁ, sannipatitvā byattena bhikkhunā paṭibalena saṅgho ñāpetabbo—	13	
PA_kd_14:13.2.3	‘Suṇātu me, bhante, saṅgho.	13	
PA_kd_14:13.2.4	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	13	
PA_kd_14:13.2.5	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	13	
PA_kd_14:13.2.6	Yadi saṅghassa pattakallaṁ, saṅgho imaṁ adhikaraṇaṁ tiṇavatthārakena vūpasameyya, ṭhapetvā thullavajjaṁ, ṭhapetvā gihippaṭisaṁyuttan’ti.	13	
PA_kd_14:13.2.7	Ekatopakkhikānaṁ bhikkhūnaṁ byattena bhikkhunā paṭibalena sako pakkho ñāpetabbo—	13	
PA_kd_14:13.2.8	‘Suṇantu me āyasmantā.	13	
PA_kd_14:13.2.9	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	13	
PA_kd_14:13.2.10	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	13	
PA_kd_14:13.2.11_0	Yadāyasmantānaṁ pattakallaṁ, ahaṁ yā ceva āyasmantānaṁ āpatti, yā ca attano āpatti,	13	
PA_kd_14:13.2.11_1	āyasmantānañceva atthāya, attano ca atthāya, saṅghamajjhe tiṇavatthārakena deseyyaṁ,	13	
PA_kd_14:13.2.11_2	ṭhapetvā thullavajjaṁ, ṭhapetvā gihippaṭisaṁyuttan’ti.	13	
PA_kd_14:13.2.12	Athāparesaṁ ekatopakkhikānaṁ bhikkhūnaṁ byattena bhikkhunā paṭibalena sako pakkho ñāpetabbo—	13	
PA_kd_14:13.2.13	‘Suṇantu me āyasmantā.	13	
PA_kd_14:13.2.14	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	13	
PA_kd_14:13.2.15	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	13	
PA_kd_14:13.2.16_0	Yadāyasmantānaṁ pattakallaṁ, ahaṁ yā ceva āyasmantānaṁ āpatti, yā ca attano āpatti,	13	
PA_kd_14:13.2.16_1	āyasmantānañceva atthāya, attano ca atthāya, saṅghamajjhe tiṇavatthārakena deseyyaṁ,	13	
PA_kd_14:13.2.16_2	ṭhapetvā thullavajjaṁ, ṭhapetvā gihippaṭisaṁyuttan’ti.	13	
PA_kd_14:13.3.1	Athāparesaṁ ekatopakkhikānaṁ bhikkhūnaṁ byattena bhikkhunā paṭibalena saṅgho ñāpetabbo—	13	
PA_kd_14:13.3.2	‘Suṇātu me, bhante, saṅgho.	13	
PA_kd_14:13.3.3	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	13	
PA_kd_14:13.3.4	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	13	
PA_kd_14:13.3.5_0	Yadi saṅghassa pattakallaṁ, ahaṁ yā ceva imesaṁ āyasmantānaṁ āpatti, yā ca attano	13	
PA_kd_14:13.3.5_1	āpatti, imesañceva āyasmantānaṁ atthāya, attano ca atthāya, saṅghamajjhe tiṇavatthārakena	13	
PA_kd_14:13.3.5_2	deseyyaṁ, ṭhapetvā thullavajjaṁ, ṭhapetvā gihippaṭisaṁyuttaṁ.	13	
PA_kd_14:13.3.6	Esā ñatti.	13	
PA_kd_14:13.3.7	Suṇātu me, bhante, saṅgho.	13	
PA_kd_14:13.3.8	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	13	
PA_kd_14:13.3.9	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	13	
PA_kd_14:13.3.10_0	Ahaṁ yā ceva imesaṁ āyasmantānaṁ āpatti, yā ca attano āpatti, imesañceva āyasmantānaṁ	13	
PA_kd_14:13.3.10_1	atthāya, attano ca atthāya, saṅghamajjhe tiṇavatthārakena desemi, ṭhapetvā thullavajjaṁ,	13	
PA_kd_14:13.3.10_2	ṭhapetvā gihippaṭisaṁyuttaṁ.	13	
PA_kd_14:13.3.11	Yassāyasmato khamati amhākaṁ imāsaṁ āpattīnaṁ saṅghamajjhe tiṇavatthārakena desanā, ṭhapetvā thullavajjaṁ, ṭhapetvā gihippaṭisaṁyuttaṁ, so tuṇhassa;	13	
PA_kd_14:13.3.12	yassa nakkhamati, so bhāseyya.	13	
PA_kd_14:13.3.13	Desitā amhākaṁ imā āpattiyo saṅghamajjhe tiṇavatthārakena, ṭhapetvā thullavajjaṁ, ṭhapetvā gihippaṭisaṁyuttaṁ.	13	
PA_kd_14:13.3.14	Khamati saṅghassa, tasmā tuṇhī, evametaṁ dhārayāmī’ti.	13	
PA_kd_14:13.3.15	Athāparesaṁ ekatopakkhikānaṁ bhikkhūnaṁ byattena bhikkhunā paṭibalena saṅgho ñāpetabbo—	13	
PA_kd_14:13.3.16	‘Suṇātu me, bhante, saṅgho.	13	
PA_kd_14:13.3.17	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	13	
PA_kd_14:13.3.18	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	13	
PA_kd_14:13.3.19_0	Yadi saṅghassa pattakallaṁ, ahaṁ yā ceva imesaṁ āyasmantānaṁ āpatti, yā ca attano	13	
PA_kd_14:13.3.19_1	āpatti, imesañceva āyasmantānaṁ atthāya, attano ca atthāya, saṅghamajjhe tiṇavatthārakena	13	
PA_kd_14:13.3.19_2	deseyyaṁ, ṭhapetvā thullavajjaṁ, ṭhapetvā gihippaṭisaṁyuttaṁ.	13	
PA_kd_14:13.3.20	Esā ñatti.	13	
PA_kd_14:13.3.21	Suṇātu me, bhante, saṅgho.	13	
PA_kd_14:13.3.22	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	13	
PA_kd_14:13.3.23	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	13	
PA_kd_14:13.3.24_0	Ahaṁ yā ceva imesaṁ āyasmantānaṁ āpatti, yā ca attano āpatti, imesañceva āyasmantānaṁ	13	
PA_kd_14:13.3.24_1	atthāya, attano ca atthāya, saṅghamajjhe tiṇavatthārakena desemi, ṭhapetvā thullavajjaṁ,	13	
PA_kd_14:13.3.24_2	ṭhapetvā gihippaṭisaṁyuttaṁ.	13	
PA_kd_14:13.3.25	Yassāyasmato khamati amhākaṁ imāsaṁ āpattīnaṁ saṅghamajjhe tiṇavatthārakena desanā, ṭhapetvā thullavajjaṁ, ṭhapetvā gihippaṭisaṁyuttaṁ, so tuṇhassa;	13	
PA_kd_14:13.3.26	yassa nakkhamati, so bhāseyya.	13	
PA_kd_14:13.3.27	Desitā amhākaṁ imā āpattiyo saṅghamajjhe tiṇavatthārakena, ṭhapetvā thullavajjaṁ, ṭhapetvā gihippaṭisaṁyuttaṁ.	13	
PA_kd_14:13.3.28	Khamati saṅghassa, tasmā tuṇhī, evametaṁ dhārayāmī’ti.	13	
PA_kd_14:13.4.1	Evañca pana, bhikkhave, te bhikkhū tāhi āpattīhi vuṭṭhitā honti, ṭhapetvā thullavajjaṁ, ṭhapetvā gihippaṭisaṁyuttaṁ, ṭhapetvā diṭṭhāvikammaṁ, ṭhapetvā ye na tattha hontī”ti.	13	
PA_kd_14:14.1.0	8. Adhikaraṇa	14	
PA_kd_14:14.1.1_0	Tena kho pana samayena bhikkhūpi bhikkhūhi vivadanti, bhikkhūpi bhikkhunīhi vivadanti,	14	
PA_kd_14:14.1.1_1	bhikkhuniyopi bhikkhūhi vivadanti, channopi bhikkhu bhikkhunīnaṁ anupakhajja bhikkhūhi	14	
PA_kd_14:14.1.1_2	saddhiṁ vivadati, bhikkhunīnaṁ pakkhaṁ gāheti.	14	
PA_kd_14:14.1.2	Ye te bhikkhū appicchā …pe… te ujjhāyanti khiyyanti vipācenti—	14	
PA_kd_14:14.1.3	“kathañhi nāma channo bhikkhu bhikkhunīnaṁ anupakhajja bhikkhūhi saddhiṁ vivadissati, bhikkhunīnaṁ pakkhaṁ gāhessatīti.	14	
PA_kd_14:14.1.4	Atha kho te bhikkhū bhagavato etamatthaṁ ārocesuṁ …pe…	14	
PA_kd_14:14.1.5	saccaṁ kira, bhikkhave …pe…	14	
PA_kd_14:14.1.6	saccaṁ, bhagavā”ti …pe…	14	
PA_kd_14:14.1.7	vigarahitvā …pe…	14	
PA_kd_14:14.1.8	dhammiṁ kathaṁ katvā bhikkhū āmantesi—	14	
PA_kd_14:14.2.1	“Cattārimāni, bhikkhave, adhikaraṇāni— vivādādhikaraṇaṁ, anuvādādhikaraṇaṁ, āpattādhikaraṇaṁ, kiccādhikaraṇaṁ.	14	
PA_kd_14:14.2.2	Tattha katamaṁ vivādādhikaraṇaṁ?	14	
PA_kd_14:14.2.3	Idha pana, bhikkhave, bhikkhū vivadanti—	14	
PA_kd_14:14.2.4_0	dhammoti vā adhammoti vā, vinayoti vā avinayoti vā, bhāsitaṁ lapitaṁ tathāgatenāti	14	
PA_kd_14:14.2.4_1	vā abhāsitaṁ alapitaṁ tathāgatenāti vā, āciṇṇaṁ tathāgatenāti vā anāciṇṇaṁ tathāgatenāti	14	
PA_kd_14:14.2.4_2	vā, paññattaṁ tathāgatenāti vā apaññattaṁ tathāgatenāti vā, āpattīti vā anāpattīti	14	
PA_kd_14:14.2.4_3	vā, lahukā āpattīti vā garukā āpattīti vā, sāvasesā āpattīti vā anavasesā āpattīti	14	
PA_kd_14:14.2.4_4	vā, duṭṭhullā āpattīti vā aduṭṭhullā āpattīti vā?	14	
PA_kd_14:14.2.5	Yaṁ tattha bhaṇḍanaṁ kalaho viggaho vivādo nānāvādo aññathāvādo vipaccatāya vohāro medhagaṁ—	14	
PA_kd_14:14.2.6	idaṁ vuccati vivādādhikaraṇaṁ.	14	
PA_kd_14:14.2.7	Tattha katamaṁ anuvādādhikaraṇaṁ?	14	
PA_kd_14:14.2.8	Idha pana, bhikkhave, bhikkhū bhikkhuṁ anuvadanti sīlavipattiyā vā ācāravipattiyā vā diṭṭhivipattiyā vā ājīvavipattiyā vā.	14	
PA_kd_14:14.2.9	Yo tattha anuvādo anuvadanā anullapanā anubhaṇanā anusampavaṅkatā abbhussahanatā anubalappadānaṁ—	14	
PA_kd_14:14.2.10	idaṁ vuccati anuvādādhikaraṇaṁ.	14	
PA_kd_14:14.2.11	Tattha katamaṁ āpattādhikaraṇaṁ?	14	
PA_kd_14:14.2.12	Pañcapi āpattikkhandhā āpattādhikaraṇaṁ, sattapi āpattikkhandhā āpattādhikaraṇaṁ—	14	
PA_kd_14:14.2.13	idaṁ vuccati āpattādhikaraṇaṁ.	14	
PA_kd_14:14.2.14	Tattha katamaṁ kiccādhikaraṇaṁ?	14	
PA_kd_14:14.2.15	Yā saṅghassa kiccayatā, karaṇīyatā, apalokanakammaṁ, ñattikammaṁ, ñattidutiyakammaṁ, ñatticatutthakammaṁ—	14	
PA_kd_14:14.2.16	idaṁ vuccati kiccādhikaraṇaṁ.	14	
PA_kd_14:14.3.1	Vivādādhikaraṇassa kiṁ mūlaṁ?	14	
PA_kd_14:14.3.2	Cha vivādamūlāni vivādādhikaraṇassa mūlaṁ.	14	
PA_kd_14:14.3.3	Tīṇipi akusalamūlāni vivādādhikaraṇassa mūlaṁ, tīṇipi kusalamūlāni vivādādhikaraṇassa mūlaṁ.	14	
PA_kd_14:14.3.4	Katamāni cha vivādamūlāni vivādādhikaraṇassa mūlaṁ?	14	
PA_kd_14:14.3.5	Idha pana, bhikkhave, bhikkhu kodhano hoti upanāhī.	14	
PA_kd_14:14.3.6_0	Yo so, bhikkhave, bhikkhu kodhano hoti upanāhī, so sattharipi agāravo viharati appatisso,	14	
PA_kd_14:14.3.6_1	dhammepi agāravo viharati appatisso, saṅghepi agāravo viharati appatisso, sikkhāyapi	14	
PA_kd_14:14.3.6_2	na paripūrakārī hoti.	14	
PA_kd_14:14.3.7	Yo so, bhikkhave, bhikkhu sattharipi agāravo viharati appatisso, dhammepi …pe…	14	
PA_kd_14:14.3.8	saṅghepi …pe…	14	
PA_kd_14:14.3.9	sikkhāyapi na paripūrakārī, so saṅghe vivādaṁ janeti.	14	
PA_kd_14:14.3.10	Yo hoti vivādo bahujanāhitāya bahujanāsukhāya bahuno janassa anatthāya ahitāya dukkhāya devamanussānaṁ.	14	
PA_kd_14:14.3.11	Evarūpañce tumhe, bhikkhave, vivādamūlaṁ ajjhattaṁ vā bahiddhā vā samanupasseyyātha, tatra tumhe, bhikkhave, tasseva pāpakassa vivādamūlassa pahānāya vāyameyyātha.	14	
PA_kd_14:14.3.12	Evarūpañce tumhe, bhikkhave, vivādamūlaṁ ajjhattaṁ vā bahiddhā vā na samanupasseyyātha, tatra tumhe, bhikkhave, tasseva pāpakassa vivādamūlassa āyatiṁ anavassavāya paṭipajjeyyātha.	14	
PA_kd_14:14.3.13	Evametassa pāpakassa vivādamūlassa pahānaṁ hoti.	14	
PA_kd_14:14.3.14	Evametassa pāpakassa vivādamūlassa āyatiṁ anavassavo hoti.	14	
PA_kd_14:14.3.15	Puna caparaṁ, bhikkhave, bhikkhu makkhī hoti paḷāsī …pe…	14	
PA_kd_14:14.3.16	issukī hoti maccharī, saṭho hoti māyāvī, pāpiccho hoti micchādiṭṭhī, sandiṭṭhiparāmāsī hoti ādhānaggāhī duppaṭinissaggī.	14	
PA_kd_14:14.3.17_0	Yo so, bhikkhave, bhikkhu sandiṭṭhiparāmāsī hoti ādhānaggāhī duppaṭinissaggī, so	14	
PA_kd_14:14.3.17_1	sattharipi agāravo viharati appatisso, dhammepi agāravo viharati appatisso, saṅghepi	14	
PA_kd_14:14.3.17_2	agāravo viharati appatisso, sikkhāyapi na paripūrakārī hoti.	14	
PA_kd_14:14.3.18	Yo so, bhikkhave, bhikkhu sattharipi agāravo viharati appatisso, dhammepi …pe…	14	
PA_kd_14:14.3.19	saṅghepi …pe…	14	
PA_kd_14:14.3.20	sikkhāyapi na paripūrakārī, so saṅghe vivādaṁ janeti.	14	
PA_kd_14:14.3.21	Yo hoti vivādo bahujanāhitāya bahujanāsukhāya bahuno janassa anatthāya ahitāya dukkhāya devamanussānaṁ.	14	
PA_kd_14:14.3.22	Evarūpañce tumhe, bhikkhave, vivādamūlaṁ ajjhattaṁ vā bahiddhā vā samanupasseyyātha, tatra tumhe, bhikkhave, tasseva pāpakassa vivādamūlassa pahānāya vāyameyyātha.	14	
PA_kd_14:14.3.23	Evarūpañce tumhe, bhikkhave, vivādamūlaṁ ajjhattaṁ vā bahiddhā vā na samanupasseyyātha, tatra tumhe, bhikkhave, tasseva pāpakassa vivādamūlassa āyatiṁ anavassavāya paṭipajjeyyātha.	14	
PA_kd_14:14.3.24	Evametassa pāpakassa vivādamūlassa pahānaṁ hoti.	14	
PA_kd_14:14.3.25	Evametassa pāpakassa vivādamūlassa āyatiṁ anavassavo hoti.	14	
PA_kd_14:14.3.26	Imāni cha vivādamūlāni vivādādhikaraṇassa mūlaṁ.	14	
PA_kd_14:14.4.1	Katamāni tīṇi akusalamūlāni vivādādhikaraṇassa mūlaṁ?	14	
PA_kd_14:14.4.2	Idha pana, bhikkhave, bhikkhū luddhacittā vivadanti, duṭṭhacittā vivadanti, mūḷhacittā vivadanti—	14	
PA_kd_14:14.4.3_0	dhammoti vā adhammoti vā, vinayoti vā avinayoti vā, bhāsitaṁ lapitaṁ tathāgatenāti	14	
PA_kd_14:14.4.3_1	vā abhāsitaṁ alapitaṁ tathāgatenāti vā, āciṇṇaṁ tathāgatenāti vā anāciṇṇaṁ tathāgatenāti	14	
PA_kd_14:14.4.3_2	vā, paññattaṁ tathāgatenāti vā apaññattaṁ tathāgatenāti vā, āpattīti vā anāpattīti	14	
PA_kd_14:14.4.3_3	vā, lahukā āpattīti vā garukā āpattīti vā, sāvasesā āpattīti vā anavasesā āpattīti	14	
PA_kd_14:14.4.3_4	vā, duṭṭhullā āpattīti vā aduṭṭhullā āpattīti vā.	14	
PA_kd_14:14.4.4	Imāni tīṇi akusalamūlāni vivādādhikaraṇassa mūlaṁ.	14	
PA_kd_14:14.4.5	Katamāni tīṇi kusalamūlāni vivādādhikaraṇassa mūlaṁ?	14	
PA_kd_14:14.4.6	Idha pana, bhikkhave, bhikkhū aluddhacittā vivadanti, aduṭṭhacittā vivadanti, amūḷhacittā vivadanti—	14	
PA_kd_14:14.4.7	dhammoti vā adhammoti vā …pe…	14	
PA_kd_14:14.4.8	duṭṭhullā āpattīti vā aduṭṭhullā āpattīti vā.	14	
PA_kd_14:14.4.9	Imāni tīṇi kusalamūlāni vivādādhikaraṇassa mūlaṁ.	14	
PA_kd_14:14.5.1	“Anuvādādhikaraṇassa kiṁ mūlaṁ?	14	
PA_kd_14:14.5.2	Cha anuvādamūlāni anuvādādhikaraṇassa mūlaṁ.	14	
PA_kd_14:14.5.3	Tīṇipi akusalamūlāni anuvādādhikaraṇassa mūlaṁ, tīṇipi kusalamūlāni anuvādādhikaraṇassa mūlaṁ, kāyopi anuvādādhikaraṇassa mūlaṁ, vācāpi anuvādādhikaraṇassa mūlaṁ.	14	
PA_kd_14:14.5.4	Katamāni cha anuvādamūlāni anuvādādhikaraṇassa mūlaṁ?	14	
PA_kd_14:14.5.5	Idha pana, bhikkhave, bhikkhu kodhano hoti upanāhī.	14	
PA_kd_14:14.5.6_0	Yo so, bhikkhave, bhikkhu kodhano hoti upanāhī, so sattharipi agāravo viharati appatisso,	14	
PA_kd_14:14.5.6_1	dhammepi agāravo viharati appatisso, saṅghepi agāravo viharati appatisso, sikkhāyapi	14	
PA_kd_14:14.5.6_2	na paripūrakārī hoti.	14	
PA_kd_14:14.5.7	Yo so, bhikkhave, bhikkhu sattharipi agāravo viharati appatisso, dhammepi …pe…	14	
PA_kd_14:14.5.8	saṅghepi …pe…	14	
PA_kd_14:14.5.9	sikkhāyapi na paripūrakārī, so saṅghe anuvādaṁ janeti.	14	
PA_kd_14:14.5.10	Yo hoti anuvādo bahujanāhitāya bahujanāsukhāya bahuno janassa anatthāya ahitāya dukkhāya devamanussānaṁ.	14	
PA_kd_14:14.5.11	Evarūpañce tumhe, bhikkhave, anuvādamūlaṁ ajjhattaṁ vā bahiddhā vā samanupasseyyātha, tatra tumhe, bhikkhave, tasseva pāpakassa anuvādamūlassa pahānāya vāyameyyātha.	14	
PA_kd_14:14.5.12_0	Evarūpañce tumhe, bhikkhave, anuvādamūlaṁ ajjhattaṁ vā bahiddhā vā na samanupasseyyātha,	14	
PA_kd_14:14.5.12_1	tatra tumhe, bhikkhave, tasseva pāpakassa anuvādamūlassa āyatiṁ anavassavāya paṭipajjeyyātha.	14	
PA_kd_14:14.5.13	Evametassa pāpakassa anuvādamūlassa pahānaṁ hoti.	14	
PA_kd_14:14.5.14	Evametassa pāpakassa anuvādamūlassa āyatiṁ anavassavo hoti.	14	
PA_kd_14:14.5.15	Puna caparaṁ, bhikkhave, bhikkhu makkhī hoti paḷāsī …pe…	14	
PA_kd_14:14.5.16	issukī hoti maccharī, saṭho hoti māyāvī, pāpiccho hoti micchādiṭṭhī, sandiṭṭhiparāmāsī hoti ādhānaggāhī duppaṭinissaggī.	14	
PA_kd_14:14.5.17_0	Yo so, bhikkhave, bhikkhu sandiṭṭhiparāmāsī hoti ādhānaggāhī duppaṭinissaggī, so	14	
PA_kd_14:14.5.17_1	sattharipi agāravo viharati appatisso, dhammepi agāravo viharati appatisso, saṅghepi	14	
PA_kd_14:14.5.17_2	agāravo viharati appatisso, sikkhāyapi na paripūrakārī hoti.	14	
PA_kd_14:14.5.18	Yo so, bhikkhave, bhikkhu sattharipi agāravo viharati appatisso, dhammepi …pe…	14	
PA_kd_14:14.5.19	saṅghepi …pe…	14	
PA_kd_14:14.5.20	sikkhāyapi na paripūrakārī, so saṅghe anuvādaṁ janeti.	14	
PA_kd_14:14.5.21	Yo hoti anuvādo bahujanāhitāya bahujanāsukhāya bahuno janassa anatthāya ahitāya dukkhāya devamanussānaṁ.	14	
PA_kd_14:14.5.22	Evarūpañce tumhe, bhikkhave, anuvādamūlaṁ ajjhattaṁ vā bahiddhā vā samanupasseyyātha, tatra tumhe, bhikkhave, tasseva pāpakassa anuvādamūlassa pahānāya vāyameyyātha.	14	
PA_kd_14:14.5.23_0	Evarūpañce tumhe, bhikkhave, anuvādamūlaṁ ajjhattaṁ vā bahiddhā vā na samanupasseyyātha,	14	
PA_kd_14:14.5.23_1	tatra tumhe, bhikkhave, tasseva pāpakassa anuvādamūlassa āyatiṁ anavassavāya paṭipajjeyyātha.	14	
PA_kd_14:14.5.24	Evametassa pāpakassa anuvādamūlassa pahānaṁ hoti.	14	
PA_kd_14:14.5.25	Evametassa pāpakassa anuvādamūlassa āyatiṁ anavassavo hoti.	14	
PA_kd_14:14.5.26	Imāni cha anuvādamūlāni anuvādādhikaraṇassa mūlaṁ.	14	
PA_kd_14:14.5.27	Katamāni tīṇi akusalamūlāni anuvādādhikaraṇassa mūlaṁ?	14	
PA_kd_14:14.5.28	Idha pana, bhikkhave, bhikkhū bhikkhuṁ luddhacittā anuvadanti, duṭṭhacittā anuvadanti, mūḷhacittā anuvadanti—	14	
PA_kd_14:14.5.29	sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.	14	
PA_kd_14:14.5.30	Imāni tīṇi akusalamūlāni anuvādādhikaraṇassa mūlaṁ.	14	
PA_kd_14:14.5.31	Katamāni tīṇi kusalamūlāni anuvādādhikaraṇassa mūlaṁ?	14	
PA_kd_14:14.5.32	Idha pana, bhikkhave, bhikkhū bhikkhuṁ aluddhacittā anuvadanti, aduṭṭhacittā anuvadanti, amūḷhacittā anuvadanti—	14	
PA_kd_14:14.5.33	sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.	14	
PA_kd_14:14.5.34	Imāni tīṇi kusalamūlāni anuvādādhikaraṇassa mūlaṁ.	14	
PA_kd_14:14.5.35	Katamo kāyo anuvādādhikaraṇassa mūlaṁ?	14	
PA_kd_14:14.5.36	Idhekacco dubbaṇṇo hoti, duddassiko, okoṭimako, bahvābādho, kāṇo vā, kuṇī vā, khañjo vā, pakkhahato vā, yena naṁ anuvadanti.	14	
PA_kd_14:14.5.37	Ayaṁ kāyo anuvādādhikaraṇassa mūlaṁ.	14	
PA_kd_14:14.5.38	Katamā vācā anuvādādhikaraṇassa mūlaṁ?	14	
PA_kd_14:14.5.39	Idhekacco dubbaco hoti, mammano, eḷagalavāco, yāya naṁ anuvadanti.	14	
PA_kd_14:14.5.40	Ayaṁ vācā anuvādādhikaraṇassa mūlaṁ.	14	
PA_kd_14:14.6.1	Āpattādhikaraṇassa kiṁ mūlaṁ?	14	
PA_kd_14:14.6.2	Cha āpattisamuṭṭhānā āpattādhikaraṇassa mūlaṁ.	14	
PA_kd_14:14.6.3	Atthāpatti kāyato samuṭṭhāti, na vācato, na cittato.	14	
PA_kd_14:14.6.4	Atthāpatti vācato samuṭṭhāti, na kāyato, na cittato.	14	
PA_kd_14:14.6.5	Atthāpatti kāyato ca vācato ca samuṭṭhāti, na cittato.	14	
PA_kd_14:14.6.6	Atthāpatti kāyato ca cittato ca samuṭṭhāti, na vācato.	14	
PA_kd_14:14.6.7	Atthāpatti vācato ca cittato ca samuṭṭhāti, na kāyato.	14	
PA_kd_14:14.6.8	Atthāpatti kāyato ca vācato ca cittato ca samuṭṭhāti.	14	
PA_kd_14:14.6.9	Ime cha āpattisamuṭṭhānā āpattādhikaraṇassa mūlaṁ.	14	
PA_kd_14:14.7.1	Kiccādhikaraṇassa kiṁ mūlaṁ?	14	
PA_kd_14:14.7.2	Kiccādhikaraṇassa ekaṁ mūlaṁ—	14	
PA_kd_14:14.7.3	saṅgho.	14	
PA_kd_14:14.8.1	Vivādādhikaraṇaṁ kusalaṁ, akusalaṁ, abyākataṁ.	14	
PA_kd_14:14.8.2	Vivādādhikaraṇaṁ siyā kusalaṁ, siyā akusalaṁ, siyā abyākataṁ.	14	
PA_kd_14:14.8.3	Tattha katamaṁ vivādādhikaraṇaṁ kusalaṁ?	14	
PA_kd_14:14.8.4	Idha pana, bhikkhave, bhikkhū kusalacittā vivadanti—	14	
PA_kd_14:14.8.5	dhammoti vā adhammoti vā …pe…	14	
PA_kd_14:14.8.6	duṭṭhullā āpattīti vā aduṭṭhullā āpattīti vā.	14	
PA_kd_14:14.8.7	Yaṁ tattha bhaṇḍanaṁ kalaho viggaho vivādo nānāvādo aññathāvādo vipaccatāya vohāro medhagaṁ—	14	
PA_kd_14:14.8.8	idaṁ vuccati vivādādhikaraṇaṁ kusalaṁ.	14	
PA_kd_14:14.8.9	Tattha katamaṁ vivādādhikaraṇaṁ akusalaṁ?	14	
PA_kd_14:14.8.10	Idha pana, bhikkhave, bhikkhū akusalacittā vivadanti—	14	
PA_kd_14:14.8.11	dhammoti vā adhammoti vā …pe…	14	
PA_kd_14:14.8.12	duṭṭhullā āpattīti vā aduṭṭhullā āpattīti vā.	14	
PA_kd_14:14.8.13	Yaṁ tattha bhaṇḍanaṁ kalaho viggaho vivādo nānāvādo aññathāvādo vipaccatāya vohāro medhagaṁ—	14	
PA_kd_14:14.8.14	idaṁ vuccati vivādādhikaraṇaṁ akusalaṁ.	14	
PA_kd_14:14.8.15	Tattha katamaṁ vivādādhikaraṇaṁ abyākataṁ?	14	
PA_kd_14:14.8.16	Idha pana, bhikkhave, bhikkhū abyākatacittā vivadanti—	14	
PA_kd_14:14.8.17	dhammoti vā adhammoti vā …pe…	14	
PA_kd_14:14.8.18	duṭṭhullā āpattīti vā aduṭṭhullā āpattīti vā.	14	
PA_kd_14:14.8.19	Yaṁ tattha bhaṇḍanaṁ kalaho viggaho vivādo nānāvādo aññathāvādo vipaccatāya vohāro medhagaṁ—	14	
PA_kd_14:14.8.20	idaṁ vuccati vivādādhikaraṇaṁ abyākataṁ.	14	
PA_kd_14:14.9.1	Anuvādādhikaraṇaṁ kusalaṁ, akusalaṁ, abyākataṁ.	14	
PA_kd_14:14.9.2	Anuvādādhikaraṇaṁ siyā kusalaṁ, siyā akusalaṁ, siyā abyākataṁ.	14	
PA_kd_14:14.9.3	Tattha katamaṁ anuvādādhikaraṇaṁ kusalaṁ?	14	
PA_kd_14:14.9.4	Idha pana, bhikkhave, bhikkhū bhikkhuṁ kusalacittā anuvadanti—	14	
PA_kd_14:14.9.5	sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.	14	
PA_kd_14:14.9.6	Yo tattha anuvādo anuvadanā anullapanā anubhaṇanā anusampavaṅkatā abbhussahanatā anubalappadānaṁ—	14	
PA_kd_14:14.9.7	idaṁ vuccati anuvādādhikaraṇaṁ kusalaṁ.	14	
PA_kd_14:14.9.8	Tattha katamaṁ anuvādādhikaraṇaṁ akusalaṁ?	14	
PA_kd_14:14.9.9	Idha pana, bhikkhave, bhikkhū bhikkhuṁ akusalacittā anuvadanti—	14	
PA_kd_14:14.9.10	sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.	14	
PA_kd_14:14.9.11	Yo tattha anuvādo anuvadanā anullapanā anubhaṇanā anusampavaṅkatā abbhussahanatā anubalappadānaṁ—	14	
PA_kd_14:14.9.12	idaṁ vuccati anuvādādhikaraṇaṁ akusalaṁ.	14	
PA_kd_14:14.9.13	Tattha katamaṁ anuvādādhikaraṇaṁ abyākataṁ?	14	
PA_kd_14:14.9.14	Idha pana, bhikkhave, bhikkhū bhikkhuṁ abyākatacittā anuvadanti—	14	
PA_kd_14:14.9.15	sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.	14	
PA_kd_14:14.9.16	Yo tattha anuvādo anuvadanā anullapanā anubhaṇanā anusampavaṅkatā abbhussahanatā anubalappadānaṁ—	14	
PA_kd_14:14.9.17	idaṁ vuccati anuvādādhikaraṇaṁ abyākataṁ.	14	
PA_kd_14:14.9.18	Āpattādhikaraṇaṁ kusalaṁ, akusalaṁ, abyākataṁ?	14	
PA_kd_14:14.10.1	Āpattādhikaraṇaṁ siyā akusalaṁ, siyā abyākataṁ;	14	
PA_kd_14:14.10.2	natthi āpattādhikaraṇaṁ kusalaṁ.	14	
PA_kd_14:14.10.3	Tattha katamaṁ āpattādhikaraṇaṁ akusalaṁ?	14	
PA_kd_14:14.10.4	Yaṁ jānanto sañjānanto cecca abhivitaritvā vītikkamo—	14	
PA_kd_14:14.10.5	idaṁ vuccati āpattādhikaraṇaṁ akusalaṁ.	14	
PA_kd_14:14.10.6	Tattha katamaṁ āpattādhikaraṇaṁ abyākataṁ?	14	
PA_kd_14:14.10.7	Yaṁ ajānanto asañjānanto acecca anabhivitaritvā vītikkamo—	14	
PA_kd_14:14.10.8	idaṁ vuccati āpattādhikaraṇaṁ abyākataṁ.	14	
PA_kd_14:14.11.1	Kiccādhikaraṇaṁ kusalaṁ, akusalaṁ, abyākataṁ?	14	
PA_kd_14:14.11.2	Kiccādhikaraṇaṁ siyā kusalaṁ, siyā akusalaṁ, siyā abyākataṁ.	14	
PA_kd_14:14.11.3	Tattha katamaṁ kiccādhikaraṇaṁ kusalaṁ?	14	
PA_kd_14:14.11.4	Yaṁ saṅgho kusalacitto kammaṁ karoti—	14	
PA_kd_14:14.11.5	apalokanakammaṁ, ñattikammaṁ, ñattidutiyakammaṁ, ñatticatutthakammaṁ—	14	
PA_kd_14:14.11.6	idaṁ vuccati kiccādhikaraṇaṁ kusalaṁ.	14	
PA_kd_14:14.11.7	Tattha katamaṁ kiccādhikaraṇaṁ akusalaṁ?	14	
PA_kd_14:14.11.8	Yaṁ saṅgho akusalacitto kammaṁ karoti—	14	
PA_kd_14:14.11.9	apalokanakammaṁ, ñattikammaṁ, ñattidutiyakammaṁ, ñatticatutthakammaṁ—	14	
PA_kd_14:14.11.10	idaṁ vuccati kiccādhikaraṇaṁ akusalaṁ.	14	
PA_kd_14:14.11.11	Tattha katamaṁ kiccādhikaraṇaṁ abyākataṁ?	14	
PA_kd_14:14.11.12	Yaṁ saṅgho abyākatacitto kammaṁ karoti—	14	
PA_kd_14:14.11.13	apalokanakammaṁ, ñattikammaṁ, ñattidutiyakammaṁ, ñatticatutthakammaṁ—	14	
PA_kd_14:14.11.14	idaṁ vuccati kiccādhikaraṇaṁ abyākataṁ.	14	
PA_kd_14:14.12.1	Vivādo vivādādhikaraṇaṁ, vivādo no adhikaraṇaṁ, adhikaraṇaṁ no vivādo, adhikaraṇañceva vivādo ca.	14	
PA_kd_14:14.12.2	Siyā vivādo vivādādhikaraṇaṁ, siyā vivādo no adhikaraṇaṁ, siyā adhikaraṇaṁ no vivādo, siyā adhikaraṇañceva vivādo ca.	14	
PA_kd_14:14.12.3	Tattha katamo vivādo vivādādhikaraṇaṁ?	14	
PA_kd_14:14.12.4	Idha pana, bhikkhave, bhikkhū vivadanti—	14	
PA_kd_14:14.12.5	dhammoti vā adhammoti vā …pe…	14	
PA_kd_14:14.12.6	duṭṭhullā āpattīti vā aduṭṭhullā āpattīti vā.	14	
PA_kd_14:14.12.7	Yaṁ tattha bhaṇḍanaṁ kalaho viggaho vivādo nānāvādo aññathāvādo vipaccatāya vohāro medhagaṁ—	14	
PA_kd_14:14.12.8	ayaṁ vivādo vivādādhikaraṇaṁ.	14	
PA_kd_14:14.12.9	Tattha katamo vivādo no adhikaraṇaṁ?	14	
PA_kd_14:14.12.10_0	Mātāpi puttena vivadati, puttopi mātarā vivadati, pitāpi puttena vivadati, puttopi	14	
PA_kd_14:14.12.10_1	pitarā vivadati, bhātāpi bhātarā vivadati, bhātāpi bhaginiyā vivadati, bhaginīpi	14	
PA_kd_14:14.12.10_2	bhātarā vivadati, sahāyopi sahāyena vivadati—	14	
PA_kd_14:14.12.11	ayaṁ vivādo no adhikaraṇaṁ.	14	
PA_kd_14:14.12.12	Tattha katamaṁ adhikaraṇaṁ no vivādo?	14	
PA_kd_14:14.12.13	Anuvādādhikaraṇaṁ, āpattādhikaraṇaṁ, kiccādhikaraṇaṁ—	14	
PA_kd_14:14.12.14	idaṁ adhikaraṇaṁ no vivādo.	14	
PA_kd_14:14.12.15	Tattha katamaṁ adhikaraṇañceva vivādo ca?	14	
PA_kd_14:14.12.16	Vivādādhikaraṇaṁ adhikaraṇañceva vivādo ca.	14	
PA_kd_14:14.13.1	Anuvādo anuvādādhikaraṇaṁ, anuvādo no adhikaraṇaṁ, adhikaraṇaṁ no anuvādo, adhikaraṇañceva anuvādo ca.	14	
PA_kd_14:14.13.2	Siyā anuvādo anuvādādhikaraṇaṁ, siyā anuvādo no adhikaraṇaṁ, siyā adhikaraṇaṁ no anuvādo, siyā adhikaraṇañceva anuvādo ca.	14	
PA_kd_14:14.13.3	Tattha katamo anuvādo anuvādādhikaraṇaṁ?	14	
PA_kd_14:14.13.4	Idha pana, bhikkhave, bhikkhū bhikkhuṁ anuvadanti—	14	
PA_kd_14:14.13.5	sīlavipattiyā vā, ācāravipattiyā vā, diṭṭhivipattiyā vā, ājīvavipattiyā vā.	14	
PA_kd_14:14.13.6	Yo tattha anuvādo anuvadanā anullapanā anubhaṇanā anusampavaṅkatā abbhussahanatā anubalappadānaṁ—	14	
PA_kd_14:14.13.7	ayaṁ anuvādo anuvādādhikaraṇaṁ.	14	
PA_kd_14:14.13.8	Tattha katamo anuvādo no adhikaraṇaṁ?	14	
PA_kd_14:14.13.9_0	Mātāpi puttaṁ anuvadati, puttopi mātaraṁ anuvadati, pitāpi puttaṁ anuvadati, puttopi	14	
PA_kd_14:14.13.9_1	pitaraṁ anuvadati, bhātāpi bhātaraṁ anuvadati, bhātāpi bhaginiṁ anuvadati, bhaginīpi	14	
PA_kd_14:14.13.9_2	bhātaraṁ anuvadati, sahāyopi sahāyaṁ anuvadati—	14	
PA_kd_14:14.13.10	ayaṁ anuvādo no adhikaraṇaṁ.	14	
PA_kd_14:14.13.11	Tattha katamaṁ adhikaraṇaṁ no anuvādo?	14	
PA_kd_14:14.13.12	Āpattādhikaraṇaṁ, kiccādhikaraṇaṁ, vivādādhikaraṇaṁ—	14	
PA_kd_14:14.13.13	idaṁ adhikaraṇaṁ no anuvādo.	14	
PA_kd_14:14.13.14	Tattha katamaṁ adhikaraṇañceva anuvādo ca?	14	
PA_kd_14:14.13.15	Anuvādādhikaraṇaṁ adhikaraṇañceva anuvādo ca.	14	
PA_kd_14:14.14.1	Āpatti āpattādhikaraṇaṁ, āpatti no adhikaraṇaṁ, adhikaraṇaṁ no āpatti, adhikaraṇañceva āpatti ca.	14	
PA_kd_14:14.14.2	Siyā āpatti āpattādhikaraṇaṁ, siyā āpatti no adhikaraṇaṁ, siyā adhikaraṇaṁ no āpatti, siyā adhikaraṇañceva āpatti ca.	14	
PA_kd_14:14.14.3	Tattha katamaṁ āpatti āpattādhikaraṇaṁ?	14	
PA_kd_14:14.14.4	Pañcapi āpattikkhandhā āpattādhikaraṇaṁ, sattapi āpattikkhandhā āpattādhikaraṇaṁ—	14	
PA_kd_14:14.14.5	ayaṁ āpatti āpattādhikaraṇaṁ.	14	
PA_kd_14:14.14.6	Tattha katamaṁ āpatti no adhikaraṇaṁ?	14	
PA_kd_14:14.14.7	Sotāpatti samāpatti—	14	
PA_kd_14:14.14.8	ayaṁ āpatti no adhikaraṇaṁ.	14	
PA_kd_14:14.14.9	Tattha katamaṁ adhikaraṇaṁ no āpatti?	14	
PA_kd_14:14.14.10	Kiccādhikaraṇaṁ, vivādādhikaraṇaṁ, anuvādādhikaraṇaṁ—	14	
PA_kd_14:14.14.11	idaṁ adhikaraṇaṁ no āpatti.	14	
PA_kd_14:14.14.12	Tattha katamaṁ adhikaraṇañceva āpatti ca?	14	
PA_kd_14:14.14.13	Āpattādhikaraṇaṁ adhikaraṇañceva āpatti ca.	14	
PA_kd_14:14.15.1	Kiccaṁ kiccādhikaraṇaṁ, kiccaṁ no adhikaraṇaṁ, adhikaraṇaṁ no kiccaṁ, adhikaraṇañceva kiccañca.	14	
PA_kd_14:14.15.2	Siyā kiccaṁ kiccādhikaraṇaṁ, siyā kiccaṁ no adhikaraṇaṁ, siyā adhikaraṇaṁ no kiccaṁ, siyā adhikaraṇañceva kiccañca.	14	
PA_kd_14:14.15.3	Tattha katamaṁ kiccaṁ kiccādhikaraṇaṁ?	14	
PA_kd_14:14.15.4	Yā saṅghassa kiccayatā, karaṇīyatā, apalokanakammaṁ, ñattikammaṁ, ñattidutiyakammaṁ, ñatticatutthakammaṁ—	14	
PA_kd_14:14.15.5	idaṁ kiccaṁ kiccādhikaraṇaṁ.	14	
PA_kd_14:14.15.6	Tattha katamaṁ kiccaṁ no adhikaraṇaṁ?	14	
PA_kd_14:14.15.7	Ācariyakiccaṁ, upajjhāyakiccaṁ, samānupajjhāyakiccaṁ, samānācariyakiccaṁ—	14	
PA_kd_14:14.15.8	idaṁ kiccaṁ no adhikaraṇaṁ.	14	
PA_kd_14:14.15.9	Tattha katamaṁ adhikaraṇaṁ no kiccaṁ?	14	
PA_kd_14:14.15.10	Vivādādhikaraṇaṁ, anuvādādhikaraṇaṁ, āpattādhikaraṇaṁ—	14	
PA_kd_14:14.15.11	idaṁ adhikaraṇaṁ no kiccaṁ.	14	
PA_kd_14:14.15.12	Tattha katamaṁ adhikaraṇañceva kiccañca?	14	
PA_kd_14:14.15.13	Kiccādhikaraṇaṁ adhikaraṇañceva kiccañca.	14	
PA_kd_14:14.15.14.0.1	9. Adhikaraṇavūpasamanasamatha	14	
PA_kd_14:14.15.14.0.2	9.1. Sammukhāvinaya	14	
PA_kd_14:14.15.14.1	Vivādādhikaraṇaṁ katihi samathehi sammati?	14	
PA_kd_14:14.16.1	Vivādādhikaraṇaṁ dvīhi samathehi sammati—	14	
PA_kd_14:14.16.2	sammukhāvinayena ca, yebhuyyasikāya ca.	14	
PA_kd_14:14.16.3	Siyā vivādādhikaraṇaṁ ekaṁ samathaṁ anāgamma yebhuyyasikaṁ, ekena samathena sameyya—	14	
PA_kd_14:14.16.4	sammukhāvinayenāti?	14	
PA_kd_14:14.16.5	Siyātissa vacanīyaṁ.	14	
PA_kd_14:14.16.6	Yathā kathaṁ viya?	14	
PA_kd_14:14.16.7	Idha pana, bhikkhave, bhikkhū vivadanti—	14	
PA_kd_14:14.16.8_0	dhammoti vā adhammoti vā, vinayoti vā avinayoti vā, bhāsitaṁ lapitaṁ tathāgatenāti	14	
PA_kd_14:14.16.8_1	vā abhāsitaṁ alapitaṁ tathāgatenāti vā, āciṇṇaṁ tathāgatenāti vā anāciṇṇaṁ tathāgatenāti	14	
PA_kd_14:14.16.8_2	vā, paññattaṁ tathāgatenāti vā apaññattaṁ tathāgatenāti vā, āpattīti vā anāpattīti	14	
PA_kd_14:14.16.8_3	vā, lahukā āpattīti vā garukā āpattīti vā, sāvasesā āpattīti vā anavasesā āpattīti	14	
PA_kd_14:14.16.8_4	vā, duṭṭhullā āpattīti vā aduṭṭhullā āpattīti vā.	14	
PA_kd_14:14.16.9	Te ce, bhikkhave, bhikkhū sakkonti taṁ adhikaraṇaṁ vūpasametuṁ, idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.16.10	Kena vūpasantaṁ?	14	
PA_kd_14:14.16.11	Sammukhāvinayena.	14	
PA_kd_14:14.16.12	Kiñca tattha sammukhāvinayasmiṁ?	14	
PA_kd_14:14.16.13	Saṅghasammukhatā, dhammasammukhatā, vinayasammukhatā, puggalasammukhatā.	14	
PA_kd_14:14.16.14	Kā ca tattha saṅghasammukhatā?	14	
PA_kd_14:14.16.15	Yāvatikā bhikkhū kammappattā te āgatā honti, chandārahānaṁ chando āhaṭo hoti, sammukhībhūtā na paṭikkosanti—	14	
PA_kd_14:14.16.16	ayaṁ tattha saṅghasammukhatā.	14	
PA_kd_14:14.16.17	Kā ca tattha dhammasammukhatā, vinayasammukhatā?	14	
PA_kd_14:14.16.18	Yena dhammena yena vinayena yena satthusāsanena taṁ adhikaraṇaṁ vūpasammati—	14	
PA_kd_14:14.16.19	ayaṁ tattha dhammasammukhatā, vinayasammukhatā.	14	
PA_kd_14:14.16.20	Kā ca tattha puggalasammukhatā?	14	
PA_kd_14:14.16.21	Yo ca vivadati, yena ca vivadati, ubho atthapaccatthikā sammukhībhūtā honti—	14	
PA_kd_14:14.16.22	ayaṁ tattha puggalasammukhatā.	14	
PA_kd_14:14.16.23	Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;	14	
PA_kd_14:14.16.24	chandadāyako khīyati, khīyanakaṁ pācittiyaṁ.	14	
PA_kd_14:14.17.1	Te ce, bhikkhave, bhikkhū na sakkonti taṁ adhikaraṇaṁ tasmiṁ āvāse vūpasametuṁ, tehi, bhikkhave, bhikkhūhi, yasmiṁ āvāse sambahulā bhikkhū, so āvāso gantabbo.	14	
PA_kd_14:14.17.2	Te ce, bhikkhave, bhikkhū taṁ āvāsaṁ gacchantā antarāmagge sakkonti taṁ adhikaraṇaṁ vūpasametuṁ, idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.17.3	Kena vūpasantaṁ?	14	
PA_kd_14:14.17.4	Sammukhāvinayena.	14	
PA_kd_14:14.17.5	Kiñca tattha sammukhāvinayasmiṁ?	14	
PA_kd_14:14.17.6	Saṅghasammukhatā, dhammasammukhatā, vinayasammukhatā, puggalasammukhatā.	14	
PA_kd_14:14.17.7	Kā ca tattha saṅghasammukhatā?	14	
PA_kd_14:14.17.8	Yāvatikā bhikkhū kammappattā te āgatā honti, chandārahānaṁ chando āhaṭo hoti, sammukhībhūtā na paṭikkosanti—	14	
PA_kd_14:14.17.9	ayaṁ tattha saṅghasammukhatā.	14	
PA_kd_14:14.17.10	Kā ca tattha dhammasammukhatā, vinayasammukhatā?	14	
PA_kd_14:14.17.11	Yena dhammena yena vinayena yena satthusāsanena taṁ adhikaraṇaṁ vūpasammati—	14	
PA_kd_14:14.17.12	ayaṁ tattha dhammasammukhatā, vinayasammukhatā.	14	
PA_kd_14:14.17.13	Kā ca tattha puggalasammukhatā?	14	
PA_kd_14:14.17.14	Yo ca vivadati, yena ca vivadati, ubho atthapaccatthikā sammukhībhūtā honti—	14	
PA_kd_14:14.17.15	ayaṁ tattha puggalasammukhatā.	14	
PA_kd_14:14.17.16	Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;	14	
PA_kd_14:14.17.17	chandadāyako khīyati, khīyanakaṁ pācittiyaṁ.	14	
PA_kd_14:14.18.1_0	Te ce, bhikkhave, bhikkhū taṁ āvāsaṁ āgacchantā antarāmagge na sakkonti taṁ adhikaraṇaṁ	14	
PA_kd_14:14.18.1_1	vūpasametuṁ, tehi, bhikkhave, bhikkhūhi, taṁ āvāsaṁ gantvā āvāsikā bhikkhū evamassu vacanīyā—	14	
PA_kd_14:14.18.2	‘idaṁ kho, āvuso, adhikaraṇaṁ evaṁ jātaṁ, evaṁ samuppannaṁ;	14	
PA_kd_14:14.18.3	sādhāyasmantā imaṁ adhikaraṇaṁ vūpasamentu dhammena vinayena satthusāsanena, yathayidaṁ adhikaraṇaṁ suvūpasantaṁ assā’ti.	14	
PA_kd_14:14.18.4	Sace, bhikkhave, āvāsikā bhikkhū vuḍḍhatarā honti, āgantukā bhikkhū navakatarā, tehi, bhikkhave, āvāsikehi bhikkhūhi āgantukā bhikkhū evamassu vacanīyā—	14	
PA_kd_14:14.18.5	‘iṅgha tumhe, āyasmanto, muhuttaṁ ekamantaṁ hotha, yāva mayaṁ mantemā’ti.	14	
PA_kd_14:14.18.6	Sace pana, bhikkhave, āvāsikā bhikkhū navakatarā honti, āgantukā bhikkhū vuḍḍhatarā, tehi, bhikkhave, āvāsikehi bhikkhūhi āgantukā bhikkhū evamassu vacanīyā—	14	
PA_kd_14:14.18.7	‘tena hi tumhe, āyasmanto, muhuttaṁ idheva tāva hotha, yāva mayaṁ mantemā’ti.	14	
PA_kd_14:14.18.8	Sace pana, bhikkhave, āvāsikānaṁ bhikkhūnaṁ mantayamānānaṁ evaṁ hoti—	14	
PA_kd_14:14.18.9	‘na mayaṁ sakkoma imaṁ adhikaraṇaṁ vūpasametuṁ dhammena vinayena satthusāsanenā’ti, na taṁ adhikaraṇaṁ āvāsikehi bhikkhūhi sampaṭicchitabbaṁ.	14	
PA_kd_14:14.18.10	Sace pana, bhikkhave, āvāsikānaṁ bhikkhūnaṁ mantayamānānaṁ evaṁ hoti—	14	
PA_kd_14:14.18.11	‘sakkoma mayaṁ imaṁ adhikaraṇaṁ vūpasametuṁ dhammena vinayena satthusāsanenā’ti.	14	
PA_kd_14:14.18.12	Tehi, bhikkhave, āvāsikehi bhikkhūhi āgantukā bhikkhū evamassu vacanīyā—	14	
PA_kd_14:14.18.13_0	‘sace tumhe, āyasmanto, amhākaṁ imaṁ adhikaraṇaṁ yathājātaṁ yathāsamuppannaṁ ārocessatha,	14	
PA_kd_14:14.18.13_1	yathā ca mayaṁ imaṁ adhikaraṇaṁ vūpasamessāma dhammena vinayena satthusāsanena tathā	14	
PA_kd_14:14.18.13_2	suvūpasantaṁ bhavissati.	14	
PA_kd_14:14.18.14	Evaṁ mayaṁ imaṁ adhikaraṇaṁ sampaṭicchissāma.	14	
PA_kd_14:14.18.15_0	No ce tumhe, āyasmanto, amhākaṁ imaṁ adhikaraṇaṁ yathājātaṁ yathāsamuppannaṁ ārocessatha,	14	
PA_kd_14:14.18.15_1	yathā ca mayaṁ imaṁ adhikaraṇaṁ vūpasamessāma dhammena vinayena satthusāsanena tathā	14	
PA_kd_14:14.18.15_2	na suvūpasantaṁ bhavissati, na mayaṁ imaṁ adhikaraṇaṁ sampaṭicchissāmā’ti.	14	
PA_kd_14:14.18.16	Evaṁ supariggahitaṁ kho, bhikkhave, katvā āvāsikehi bhikkhūhi taṁ adhikaraṇaṁ sampaṭicchitabbaṁ.	14	
PA_kd_14:14.18.17	Tehi, bhikkhave, āgantukehi bhikkhūhi āvāsikā bhikkhū evamassu vacanīyā—	14	
PA_kd_14:14.18.18	‘yathājātaṁ yathāsamuppannaṁ mayaṁ imaṁ adhikaraṇaṁ āyasmantānaṁ ārocessāma.	14	
PA_kd_14:14.18.19	Sace āyasmantā sakkonti ettakena vā ettakena vā antarena imaṁ adhikaraṇaṁ vūpasametuṁ dhammena vinayena satthusāsanena tathā suvūpasantaṁ bhavissati.	14	
PA_kd_14:14.18.20	Evaṁ mayaṁ imaṁ adhikaraṇaṁ āyasmantānaṁ niyyādessāma.	14	
PA_kd_14:14.18.21_0	No ce āyasmantā sakkonti ettakena vā ettakena vā antarena imaṁ adhikaraṇaṁ vūpasametuṁ	14	
PA_kd_14:14.18.21_1	dhammena vinayena satthusāsanena tathā na suvūpasantaṁ bhavissati, na mayaṁ imaṁ	14	
PA_kd_14:14.18.21_2	adhikaraṇaṁ āyasmantānaṁ niyyādessāma.	14	
PA_kd_14:14.18.22	Mayameva imassa adhikaraṇassa sāmino bhavissāmā’ti.	14	
PA_kd_14:14.18.23	Evaṁ supariggahitaṁ kho, bhikkhave, katvā āgantukehi bhikkhūhi taṁ adhikaraṇaṁ āvāsikānaṁ bhikkhūnaṁ niyyādetabbaṁ.	14	
PA_kd_14:14.18.24	Te ce, bhikkhave, bhikkhū sakkonti taṁ adhikaraṇaṁ vūpasametuṁ, idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.18.25	Kena vūpasantaṁ?	14	
PA_kd_14:14.18.26	Sammukhāvinayena.	14	
PA_kd_14:14.18.27	Kiñca tattha sammukhāvinayasmiṁ?	14	
PA_kd_14:14.18.28	Saṅghasammukhatā, dhammasammukhatā, vinayasammukhatā, puggalasammukhatā …pe…	14	
PA_kd_14:14.18.29	evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;	14	
PA_kd_14:14.18.30	chandadāyako khīyati, khīyanakaṁ pācittiyaṁ.	14	
PA_kd_14:14.19.0	9.2. Ubbāhikāyavūpasamana	14	
PA_kd_14:14.19.1_0	Tehi ce, bhikkhave, bhikkhūhi tasmiṁ adhikaraṇe vinicchiyamāne anantāni ceva bhassāni	14	
PA_kd_14:14.19.1_1	jāyanti, na cekassa bhāsitassa attho viññāyati, anujānāmi, bhikkhave, evarūpaṁ adhikaraṇaṁ	14	
PA_kd_14:14.19.1_2	ubbāhikāya vūpasametuṁ.	14	
PA_kd_14:14.19.2	Dasahaṅgehi samannāgato bhikkhu ubbāhikāya sammannitabbo—	14	
PA_kd_14:14.19.3	sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu;	14	
PA_kd_14:14.19.4_0	bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā	14	
PA_kd_14:14.19.4_1	sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpassa	14	
PA_kd_14:14.19.4_2	dhammā bahussutā honti, dhātā vacasā paricitā manasānupekkhitā diṭṭhiyā suppaṭividdhā;	14	
PA_kd_14:14.19.5	ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso;	14	
PA_kd_14:14.19.6	vinaye kho pana ṭhito hoti asaṁhīro;	14	
PA_kd_14:14.19.7	paṭibalo hoti ubho atthapaccatthike assāsetuṁ saññāpetuṁ nijjhāpetuṁ pekkhetuṁ pasādetuṁ;	14	
PA_kd_14:14.19.8	adhikaraṇasamuppādavūpasamanakusalo hoti;	14	
PA_kd_14:14.19.9	adhikaraṇaṁ jānāti;	14	
PA_kd_14:14.19.10	adhikaraṇasamudayaṁ jānāti;	14	
PA_kd_14:14.19.11	adhikaraṇanirodhaṁ jānāti;	14	
PA_kd_14:14.19.12	adhikaraṇanirodhagāminipaṭipadaṁ jānāti.	14	
PA_kd_14:14.19.13	Anujānāmi, bhikkhave, imehi dasahaṅgehi samannāgataṁ bhikkhuṁ ubbāhikāya sammannituṁ.	14	
PA_kd_14:14.20.1	Evañca pana, bhikkhave, sammannitabbo.	14	
PA_kd_14:14.20.2	Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—	14	
PA_kd_14:14.20.3	‘Suṇātu me, bhante, saṅgho.	14	
PA_kd_14:14.20.4	Amhākaṁ imasmiṁ adhikaraṇe vinicchiyamāne anantāni ceva bhassāni jāyanti, na cekassa bhāsitassa attho viññāyati.	14	
PA_kd_14:14.20.5	Yadi saṅghassa pattakallaṁ, saṅgho itthannāmañca itthannāmañca bhikkhuṁ sammanneyya ubbāhikāya imaṁ adhikaraṇaṁ vūpasametuṁ.	14	
PA_kd_14:14.20.6	Esā ñatti.	14	
PA_kd_14:14.20.7	Suṇātu me, bhante, saṅgho.	14	
PA_kd_14:14.20.8	Amhākaṁ imasmiṁ adhikaraṇe vinicchiyamāne anantāni ceva bhassāni jāyanti, na cekassa bhāsitassa attho viññāyati.	14	
PA_kd_14:14.20.9	Saṅgho itthannāmañca itthannāmañca bhikkhuṁ sammannati ubbāhikāya imaṁ adhikaraṇaṁ vūpasametuṁ.	14	
PA_kd_14:14.20.10	Yassāyasmato khamati itthannāmassa ca itthannāmassa ca bhikkhuno sammuti ubbāhikāya imaṁ adhikaraṇaṁ vūpasametuṁ, so tuṇhassa;	14	
PA_kd_14:14.20.11	yassa nakkhamati, so bhāseyya.	14	
PA_kd_14:14.20.12	Sammato saṅghena itthannāmo ca itthannāmo ca bhikkhu ubbāhikāya imaṁ adhikaraṇaṁ vūpasametuṁ.	14	
PA_kd_14:14.20.13	Khamati saṅghassa, tasmā tuṇhī, evametaṁ dhārayāmī’ti.	14	
PA_kd_14:14.21.1	Te ce, bhikkhave, bhikkhū sakkonti taṁ adhikaraṇaṁ ubbāhikāya vūpasametuṁ, idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.21.2	Kena vūpasantaṁ?	14	
PA_kd_14:14.21.3	Sammukhāvinayena.	14	
PA_kd_14:14.21.4	Kiñca tattha sammukhāvinayasmiṁ?	14	
PA_kd_14:14.21.5	Dhammasammukhatā, vinayasammukhatā, puggalasammukhatā …pe…	14	
PA_kd_14:14.21.6	evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ.	14	
PA_kd_14:14.22.1_0	Tehi ce, bhikkhave, bhikkhūhi tasmiṁ adhikaraṇe vinicchiyamāne tatrāssa bhikkhu dhammakathiko,	14	
PA_kd_14:14.22.1_1	tassa neva suttaṁ āgataṁ hoti, no suttavibhaṅgo, so atthaṁ asallakkhento byañjanacchāyāya	14	
PA_kd_14:14.22.1_2	atthaṁ paṭibāhati, byattena bhikkhunā paṭibalena te bhikkhū ñāpetabbā—	14	
PA_kd_14:14.22.2	‘Suṇantu me āyasmantā.	14	
PA_kd_14:14.22.3	Ayaṁ itthannāmo bhikkhu dhammakathiko.	14	
PA_kd_14:14.22.4	Imassa neva suttaṁ āgataṁ hoti, no suttavibhaṅgo.	14	
PA_kd_14:14.22.5	So atthaṁ asallakkhento byañjanacchāyāya atthaṁ paṭibāhati.	14	
PA_kd_14:14.22.6	Yadāyasmantānaṁ pattakallaṁ, itthannāmaṁ bhikkhuṁ vuṭṭhāpetvā avasesā imaṁ adhikaraṇaṁ vūpasameyyāmā’ti.	14	
PA_kd_14:14.22.7	Te ce, bhikkhave, bhikkhū taṁ bhikkhuṁ vuṭṭhāpetvā sakkonti taṁ adhikaraṇaṁ vūpasametuṁ, idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.22.8	Kena vūpasantaṁ?	14	
PA_kd_14:14.22.9	Sammukhāvinayena.	14	
PA_kd_14:14.22.10	Kiñca tattha sammukhāvinayasmiṁ?	14	
PA_kd_14:14.22.11	Dhammasammukhatā, vinayasammukhatā, puggalasammukhatā …pe…	14	
PA_kd_14:14.22.12	evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ.	14	
PA_kd_14:14.23.1_0	Tehi ce, bhikkhave, bhikkhūhi tasmiṁ adhikaraṇe vinicchiyamāne tatrāssa bhikkhu dhammakathiko,	14	
PA_kd_14:14.23.1_1	tassa suttañhi kho āgataṁ hoti, no suttavibhaṅgo, so atthaṁ asallakkhento byañjanacchāyāya	14	
PA_kd_14:14.23.1_2	atthaṁ paṭibāhati, byattena bhikkhunā paṭibalena te bhikkhū ñāpetabbā—	14	
PA_kd_14:14.23.2	‘Suṇantu me āyasmantā.	14	
PA_kd_14:14.23.3	Ayaṁ itthannāmo bhikkhu dhammakathiko.	14	
PA_kd_14:14.23.4	Imassa suttañhi kho āgataṁ hoti, no suttavibhaṅgo.	14	
PA_kd_14:14.23.5	So atthaṁ asallakkhento byañjanacchāyāya atthaṁ paṭibāhati.	14	
PA_kd_14:14.23.6	Yadāyasmantānaṁ pattakallaṁ, itthannāmaṁ bhikkhuṁ vuṭṭhāpetvā avasesā imaṁ adhikaraṇaṁ vūpasameyyāmā’ti.	14	
PA_kd_14:14.23.7	Te ce, bhikkhave, bhikkhū taṁ bhikkhuṁ vuṭṭhāpetvā sakkonti taṁ adhikaraṇaṁ vūpasametuṁ, idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.23.8	Kena vūpasantaṁ?	14	
PA_kd_14:14.23.9	Sammukhāvinayena.	14	
PA_kd_14:14.23.10	Kiñca tattha sammukhāvinayasmiṁ?	14	
PA_kd_14:14.23.11	Dhammasammukhatā, vinayasammukhatā, puggalasammukhatā …pe…	14	
PA_kd_14:14.23.12	evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ.	14	
PA_kd_14:14.24.0	9.3. Yebhuyyasikāvinaya	14	
PA_kd_14:14.24.1	Te ce, bhikkhave, bhikkhū na sakkonti taṁ adhikaraṇaṁ ubbāhikāya vūpasametuṁ, tehi, bhikkhave, bhikkhūhi taṁ adhikaraṇaṁ saṅghassa niyyādetabbaṁ—	14	
PA_kd_14:14.24.2	‘na mayaṁ, bhante, sakkoma imaṁ adhikaraṇaṁ ubbāhikāya vūpasametuṁ, saṅghova imaṁ adhikaraṇaṁ vūpasametū’ti.	14	
PA_kd_14:14.24.3	Anujānāmi, bhikkhave, evarūpaṁ adhikaraṇaṁ yebhuyyasikāya vūpasametuṁ.	14	
PA_kd_14:14.24.4	Pañcahaṅgehi samannāgato bhikkhu salākaggāhāpako sammannitabbo—	14	
PA_kd_14:14.24.5	yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, gahitāgahitañca jāneyya …pe…	14	
PA_kd_14:14.24.6	evañca pana, bhikkhave, sammannitabbo.	14	
PA_kd_14:14.24.7	Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—	14	
PA_kd_14:14.24.8	‘Suṇātu me, bhante, saṅgho.	14	
PA_kd_14:14.24.9	Yadi saṅghassa pattakallaṁ, saṅgho itthannāmaṁ bhikkhuṁ salākaggāhāpakaṁ sammanneyya.	14	
PA_kd_14:14.24.10	Esā ñatti.	14	
PA_kd_14:14.24.11	Suṇātu me, bhante, saṅgho.	14	
PA_kd_14:14.24.12	Saṅgho itthannāmaṁ bhikkhuṁ salākaggāhāpakaṁ sammannati.	14	
PA_kd_14:14.24.13	Yassāyasmato khamati itthannāmassa bhikkhuno salākaggāhāpakassa sammuti, so tuṇhassa;	14	
PA_kd_14:14.24.14	yassa nakkhamati, so bhāseyya.	14	
PA_kd_14:14.24.15	Sammato saṅghena itthannāmo bhikkhu salākaggāhāpako.	14	
PA_kd_14:14.24.16	Khamati saṅghassa, tasmā tuṇhī, evametaṁ dhārayāmī’ti.	14	
PA_kd_14:14.24.17	Tena salākaggāhāpakena bhikkhunā salākā gāhetabbā.	14	
PA_kd_14:14.24.18	Yathā bahutarā bhikkhū dhammavādino vadanti tathā taṁ adhikaraṇaṁ vūpasametabbaṁ.	14	
PA_kd_14:14.24.19	Idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.24.20	Kena vūpasantaṁ?	14	
PA_kd_14:14.24.21	Sammukhāvinayena ca, yebhuyyasikāya ca.	14	
PA_kd_14:14.24.22	Kiñca tattha sammukhāvinayasmiṁ?	14	
PA_kd_14:14.24.23	Saṅghasammukhatā, dhammasammukhatā, vinayasammukhatā, puggalasammukhatā.	14	
PA_kd_14:14.24.24	Kā ca tattha saṅghasammukhatā?	14	
PA_kd_14:14.24.25	Yāvatikā bhikkhū kammappattā te āgatā honti, chandārahānaṁ chando āhaṭo hoti, sammukhībhūtā na paṭikkosanti—	14	
PA_kd_14:14.24.26	ayaṁ tattha saṅghasammukhatā.	14	
PA_kd_14:14.24.27	Kā ca tattha dhammasammukhatā, vinayasammukhatā?	14	
PA_kd_14:14.24.28	Yena dhammena yena vinayena yena satthusāsanena taṁ adhikaraṇaṁ vūpasammati—	14	
PA_kd_14:14.24.29	ayaṁ tattha dhammasammukhatā, vinayasammukhatā.	14	
PA_kd_14:14.24.30	Kā ca tattha puggalasammukhatā?	14	
PA_kd_14:14.24.31	Yo ca vivadati, yena ca vivadati, ubho atthapaccatthikā sammukhībhūtā honti—	14	
PA_kd_14:14.24.32	ayaṁ tattha puggalasammukhatā.	14	
PA_kd_14:14.24.33	Kā ca tattha yebhuyyasikāya?	14	
PA_kd_14:14.24.34	Yā yebhuyyasikākammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—	14	
PA_kd_14:14.24.35	ayaṁ tattha yebhuyyasikāya.	14	
PA_kd_14:14.24.36	Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;	14	
PA_kd_14:14.24.37	chandadāyako khīyati, khīyanakaṁ pācittiyan”ti.	14	
PA_kd_14:14.25.0	9.4. Tividhasalākaggāha	14	
PA_kd_14:14.25.1	Tena kho pana samayena sāvatthiyā evaṁ jātaṁ evaṁ samuppannaṁ adhikaraṇaṁ hoti.	14	
PA_kd_14:14.25.2	Atha kho te bhikkhū—	14	
PA_kd_14:14.25.3	asantuṭṭhā sāvatthiyā saṅghassa adhikaraṇavūpasamanena—	14	
PA_kd_14:14.25.4	assosuṁ kho amukasmiṁ kira āvāse sambahulā therā viharanti bahussutā āgatāgamā dhammadharā vinayadharā mātikādharā paṇḍitā viyattā medhāvino lajjino kukkuccakā sikkhākāmā.	14	
PA_kd_14:14.25.5	Te ce therā imaṁ adhikaraṇaṁ vūpasameyyuṁ dhammena vinayena satthusāsanena, evamidaṁ adhikaraṇaṁ suvūpasantaṁ assāti.	14	
PA_kd_14:14.25.6	Atha kho te bhikkhū taṁ āvāsaṁ gantvā te there etadavocuṁ—	14	
PA_kd_14:14.25.7	“idaṁ, bhante, adhikaraṇaṁ evaṁ jātaṁ, evaṁ samuppannaṁ.	14	
PA_kd_14:14.25.8	Sādhu, bhante, therā imaṁ adhikaraṇaṁ vūpasamentu dhammena vinayena satthusāsanena, yathayidaṁ adhikaraṇaṁ suvūpasantaṁ assā”ti.	14	
PA_kd_14:14.25.9	Atha kho te therā—	14	
PA_kd_14:14.25.10	yathā sāvatthiyā saṅghena adhikaraṇaṁ vūpasamitaṁ tathā suvūpasantanti—	14	
PA_kd_14:14.25.11	tathā taṁ adhikaraṇaṁ vūpasamesuṁ.	14	
PA_kd_14:14.25.12	Atha kho te bhikkhū—	14	
PA_kd_14:14.25.13	asantuṭṭhā sāvatthiyā saṅghassa adhikaraṇavūpasamanena, asantuṭṭhā sambahulānaṁ therānaṁ adhikaraṇavūpasamanena—	14	
PA_kd_14:14.25.14	assosuṁ kho amukasmiṁ kira āvāse tayo therā viharanti …pe…	14	
PA_kd_14:14.25.15	dve therā viharanti …pe…	14	
PA_kd_14:14.25.16	eko thero viharati bahussuto āgatāgamo dhammadharo vinayadharo mātikādharo paṇḍito viyatto medhāvī lajjī kukkuccako sikkhākāmo.	14	
PA_kd_14:14.25.17	So ce thero imaṁ adhikaraṇaṁ vūpasameyya dhammena vinayena satthusāsanena, evamidaṁ adhikaraṇaṁ suvūpasantaṁ assāti.	14	
PA_kd_14:14.25.18	Atha kho te bhikkhū taṁ āvāsaṁ gantvā taṁ theraṁ etadavocuṁ—	14	
PA_kd_14:14.25.19	“idaṁ, bhante, adhikaraṇaṁ evaṁ jātaṁ, evaṁ samuppannaṁ.	14	
PA_kd_14:14.25.20	Sādhu, bhante, thero imaṁ adhikaraṇaṁ vūpasametu dhammena vinayena satthusāsanena, yathayidaṁ adhikaraṇaṁ suvūpasantaṁ assā”ti.	14	
PA_kd_14:14.25.21	Atha kho so thero—	14	
PA_kd_14:14.25.22_0	yathā sāvatthiyā saṅghena adhikaraṇaṁ vūpasamitaṁ, yathā sambahulehi therehi adhikaraṇaṁ	14	
PA_kd_14:14.25.22_1	vūpasamitaṁ, yathā tīhi therehi adhikaraṇaṁ vūpasamitaṁ, yathā dvīhi therehi adhikaraṇaṁ	14	
PA_kd_14:14.25.22_2	vūpasamitaṁ, tathā suvūpasantanti—	14	
PA_kd_14:14.25.23	tathā taṁ adhikaraṇaṁ vūpasamesi.	14	
PA_kd_14:14.25.24_0	Atha kho te bhikkhū asantuṭṭhā sāvatthiyā saṅghassa adhikaraṇavūpasamanena, asantuṭṭhā	14	
PA_kd_14:14.25.24_1	sambahulānaṁ therānaṁ adhikaraṇavūpasamanena, asantuṭṭhā tiṇṇaṁ therānaṁ adhikaraṇavūpasamanena,	14	
PA_kd_14:14.25.24_2	asantuṭṭhā dvinnaṁ therānaṁ adhikaraṇavūpasamanena, asantuṭṭhā ekassa therassa adhikaraṇavūpasamanena,	14	
PA_kd_14:14.25.24_3	yena bhagavā tenupasaṅkamiṁsu, upasaṅkamitvā bhagavato etamatthaṁ ārocesuṁ …pe…	14	
PA_kd_14:14.25.25	“Nihatametaṁ, bhikkhave, adhikaraṇaṁ santaṁ vūpasantaṁ suvūpasantaṁ.	14	
PA_kd_14:14.26.1	Anujānāmi, bhikkhave, tesaṁ bhikkhūnaṁ saññattiyā tayo salākaggāhe—	14	
PA_kd_14:14.26.2	gūḷhakaṁ, sakaṇṇajappakaṁ, vivaṭakaṁ.	14	
PA_kd_14:14.26.3	Kathañca, bhikkhave, gūḷhako salākaggāho hoti?	14	
PA_kd_14:14.26.4	Tena salākaggāhāpakena bhikkhunā salākāyo vaṇṇāvaṇṇāyo katvā ekameko bhikkhu upasaṅkamitvā evamassa vacanīyo—	14	
PA_kd_14:14.26.5	‘ayaṁ evaṁvādissa salākā, ayaṁ evaṁvādissa salākā.	14	
PA_kd_14:14.26.6	Yaṁ icchasi taṁ gaṇhāhī’ti.	14	
PA_kd_14:14.26.7	Gahite vattabbo—	14	
PA_kd_14:14.26.8	‘mā ca kassaci dassehī’ti.	14	
PA_kd_14:14.26.9	Sace jānāti—	14	
PA_kd_14:14.26.10	adhammavādī bahutarāti, duggahoti, paccukkaḍḍhitabbaṁ.	14	
PA_kd_14:14.26.11	Sace jānāti—	14	
PA_kd_14:14.26.12	dhammavādī bahutarāti, suggahoti, sāvetabbaṁ.	14	
PA_kd_14:14.26.13	Evaṁ kho, bhikkhave, gūḷhako salākaggāho hoti.	14	
PA_kd_14:14.26.14	Kathañca, bhikkhave, sakaṇṇajappako salākaggāho hoti?	14	
PA_kd_14:14.26.15	Tena salākaggāhāpakena bhikkhunā ekamekassa bhikkhuno upakaṇṇake ārocetabbaṁ—	14	
PA_kd_14:14.26.16	‘ayaṁ evaṁvādissa salākā, ayaṁ evaṁvādissa salākā.	14	
PA_kd_14:14.26.17	Yaṁ icchasi taṁ gaṇhāhī’ti.	14	
PA_kd_14:14.26.18	Gahite vattabbo—	14	
PA_kd_14:14.26.19	‘mā ca kassaci ārocehī’ti.	14	
PA_kd_14:14.26.20	Sace jānāti—	14	
PA_kd_14:14.26.21	adhammavādī bahutarāti, duggahoti, paccukkaḍḍhitabbaṁ.	14	
PA_kd_14:14.26.22	Sace jānāti—	14	
PA_kd_14:14.26.23	dhammavādī bahutarāti, suggahoti, sāvetabbaṁ.	14	
PA_kd_14:14.26.24	Evaṁ kho, bhikkhave, sakaṇṇajappako salākaggāho hoti.	14	
PA_kd_14:14.26.25	Kathañca, bhikkhave, vivaṭako salākaggāho hoti?	14	
PA_kd_14:14.26.26	Sace jānāti—	14	
PA_kd_14:14.26.27	dhammavādī bahutarāti, vissaṭṭheneva vivaṭena gāhetabbo.	14	
PA_kd_14:14.26.28	Evaṁ kho, bhikkhave, vivaṭako salākaggāho hoti.	14	
PA_kd_14:14.26.29	Ime kho, bhikkhave, tayo salākaggāhā”ti.	14	
PA_kd_14:14.27.0	9.5. Sativinaya	14	
PA_kd_14:14.27.1	“Anuvādādhikaraṇaṁ katihi samathehi sammati?	14	
PA_kd_14:14.27.2	Anuvādādhikaraṇaṁ catūhi samathehi sammati—	14	
PA_kd_14:14.27.3	sammukhāvinayena ca, sativinayena ca, amūḷhavinayena ca, tassapāpiyasikāya ca.	14	
PA_kd_14:14.27.4	Siyā anuvādādhikaraṇaṁ dve samathe anāgamma—	14	
PA_kd_14:14.27.5	amūḷhavinayañca, tassapāpiyasikañca;	14	
PA_kd_14:14.27.6	dvīhi samathehi sammeyya—	14	
PA_kd_14:14.27.7	sammukhāvinayena ca, sativinayena cāti?	14	
PA_kd_14:14.27.8	Siyātissa vacanīyaṁ.	14	
PA_kd_14:14.27.9	Yathā kathaṁ viya?	14	
PA_kd_14:14.27.10	Idha pana, bhikkhave, bhikkhū bhikkhuṁ amūlikāya sīlavipattiyā anuddhaṁsenti.	14	
PA_kd_14:14.27.11	Tassa kho, bhikkhave, bhikkhuno sativepullappattassa sativinayo dātabbo.	14	
PA_kd_14:14.27.12	Evañca pana, bhikkhave, dātabbo—	14	
PA_kd_14:14.27.13	Tena, bhikkhave, bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā …pe…	14	
PA_kd_14:14.27.14	evamassa vacanīyo—	14	
PA_kd_14:14.27.15	‘maṁ, bhante, bhikkhū amūlikāya sīlavipattiyā anuddhaṁsenti.	14	
PA_kd_14:14.27.16	Sohaṁ, bhante, sativepullappatto saṅghaṁ sativinayaṁ yācāmī’ti.	14	
PA_kd_14:14.27.17	Dutiyampi yācitabbo.	14	
PA_kd_14:14.27.18	Tatiyampi yācitabbo.	14	
PA_kd_14:14.27.19	Byattenaṁ bhikkhunā paṭibalena saṅgho ñāpetabbo—	14	
PA_kd_14:14.27.20	‘Suṇātu me, bhante, saṅgho.	14	
PA_kd_14:14.27.21	Bhikkhū itthannāmaṁ bhikkhuṁ amūlikāya sīlavipattiyā anuddhaṁsenti.	14	
PA_kd_14:14.27.22	So sativepullappatto saṅghaṁ sativinayaṁ yācati.	14	
PA_kd_14:14.27.23	Yadi saṅghassa pattakallaṁ, saṅgho itthannāmassa bhikkhuno sativepullappattassa sativinayaṁ dadeyya.	14	
PA_kd_14:14.27.24	Esā ñatti.	14	
PA_kd_14:14.27.25	Suṇātu me, bhante, saṅgho.	14	
PA_kd_14:14.27.26	Bhikkhū itthannāmaṁ bhikkhuṁ amūlikāya sīlavipattiyā anuddhaṁsenti.	14	
PA_kd_14:14.27.27	So sativepullappatto saṅghaṁ sativinayaṁ yācati.	14	
PA_kd_14:14.27.28	Saṅgho itthannāmassa bhikkhuno sativepullappattassa sativinayaṁ deti.	14	
PA_kd_14:14.27.29	Yassāyasmato khamati itthannāmassa bhikkhuno sativepullappattassa sativinayassa dānaṁ, so tuṇhassa;	14	
PA_kd_14:14.27.30	yassa nakkhamati, so bhāseyya.	14	
PA_kd_14:14.27.31	Dutiyampi etamatthaṁ vadāmi …pe…	14	
PA_kd_14:14.27.32	tatiyampi etamatthaṁ vadāmi …pe….	14	
PA_kd_14:14.27.33	Dinno saṅghena itthannāmassa bhikkhuno sativepullappattassa sativinayo.	14	
PA_kd_14:14.27.34	Khamati saṅghassa, tasmā tuṇhī, evametaṁ dhārayāmī’ti.	14	
PA_kd_14:14.27.35	Idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.27.36	Kena vūpasantaṁ?	14	
PA_kd_14:14.27.37	Sammukhāvinayena ca sativinayena ca.	14	
PA_kd_14:14.27.38	Kiñca tattha sammukhāvinayasmiṁ?	14	
PA_kd_14:14.27.39	Saṅghasammukhatā, dhammasammukhatā, vinayasammukhatā, puggalasammukhatā …pe…	14	
PA_kd_14:14.27.40	kā ca tattha puggalasammukhatā?	14	
PA_kd_14:14.27.41	Yo ca anuvadati, yañca anuvadati, ubho sammukhībhūtā honti—	14	
PA_kd_14:14.27.42	ayaṁ tattha puggalasammukhatā.	14	
PA_kd_14:14.27.43	Kiñca tattha sativinayasmiṁ?	14	
PA_kd_14:14.27.44	Yā sativinayassa kammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—	14	
PA_kd_14:14.27.45	idaṁ tattha sativinayasmiṁ.	14	
PA_kd_14:14.27.46	Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;	14	
PA_kd_14:14.27.47	chandadāyako khīyati, khīyanakaṁ pācittiyaṁ.	14	
PA_kd_14:14.28.0	9.6. Amūḷhavinaya	14	
PA_kd_14:14.28.1	Siyā anuvādādhikaraṇaṁ dve samathe anāgamma—	14	
PA_kd_14:14.28.2	sativinayañca, tassapāpiyasikañca;	14	
PA_kd_14:14.28.3	dvīhi samathehi sammeyya—	14	
PA_kd_14:14.28.4	sammukhāvinayena ca, amūḷhavinayena cāti?	14	
PA_kd_14:14.28.5	Siyātissa vacanīyaṁ.	14	
PA_kd_14:14.28.6	Yathā kathaṁ viya?	14	
PA_kd_14:14.28.7	Idha pana, bhikkhave, bhikkhu ummattako hoti cittavipariyāsakato.	14	
PA_kd_14:14.28.8	Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ hoti bhāsitaparikkantaṁ.	14	
PA_kd_14:14.28.9	Taṁ bhikkhū ummattakena cittavipariyāsakatena ajjhāciṇṇena āpattiyā codenti—	14	
PA_kd_14:14.28.10	‘saratāyasmā evarūpiṁ āpattiṁ āpajjitā’ti.	14	
PA_kd_14:14.28.11	So evaṁ vadeti—	14	
PA_kd_14:14.28.12	‘ahaṁ kho, āvuso, ummattako ahosiṁ cittavipariyāsakato.	14	
PA_kd_14:14.28.13	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.28.14	Nāhaṁ taṁ sarāmi.	14	
PA_kd_14:14.28.15	Mūḷhena me etaṁ katan’ti.	14	
PA_kd_14:14.28.16	Evampi naṁ vuccamānā codenteva—	14	
PA_kd_14:14.28.17	‘saratāyasmā evarūpiṁ āpattiṁ āpajjitā’ti.	14	
PA_kd_14:14.28.18	Tassa kho, bhikkhave, bhikkhuno amūḷhassa amūḷhavinayo dātabbo.	14	
PA_kd_14:14.28.19	Evañca pana, bhikkhave, dātabbo—	14	
PA_kd_14:14.28.20	Tena, bhikkhave, bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā …pe…	14	
PA_kd_14:14.28.21	evamassa vacanīyo—	14	
PA_kd_14:14.28.22	‘ahaṁ, bhante, ummattako ahosiṁ cittavipariyāsakato.	14	
PA_kd_14:14.28.23	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.28.24	Maṁ bhikkhū ummattakena cittavipariyāsakatena ajjhāciṇṇena āpattiyā codenti—	14	
PA_kd_14:14.28.25	“saratāyasmā evarūpiṁ āpattiṁ āpajjitā”ti.	14	
PA_kd_14:14.28.26	Tyāhaṁ evaṁ vadāmi—	14	
PA_kd_14:14.28.27	“ahaṁ kho, āvuso, ummattako ahosiṁ cittavipariyāsakato.	14	
PA_kd_14:14.28.28	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.28.29	Nāhaṁ taṁ sarāmi.	14	
PA_kd_14:14.28.30	Mūḷhena me etaṁ katan”ti.	14	
PA_kd_14:14.28.31	Evampi maṁ vuccamānā codenteva—	14	
PA_kd_14:14.28.32	“saratāyasmā evarūpiṁ āpattiṁ āpajjitā”ti.	14	
PA_kd_14:14.28.33	“Sohaṁ, bhante, amūḷho saṅghaṁ amūḷhavinayaṁ yācāmī”’ti.	14	
PA_kd_14:14.28.34	Dutiyampi yācitabbo.	14	
PA_kd_14:14.28.35	Tatiyampi yācitabbo.	14	
PA_kd_14:14.28.36	Byattena bhikkhunā paṭibalena saṅgho ñāpetabbo—	14	
PA_kd_14:14.28.37	‘Suṇātu me, bhante, saṅgho.	14	
PA_kd_14:14.28.38	Ayaṁ itthannāmo bhikkhu ummattako ahosi cittavipariyāsakato.	14	
PA_kd_14:14.28.39	Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.28.40	Taṁ bhikkhū ummattakena cittavipariyāsakatena ajjhāciṇṇena āpattiyā codenti—	14	
PA_kd_14:14.28.41	“saratāyasmā evarūpiṁ āpattiṁ āpajjitā”ti.	14	
PA_kd_14:14.28.42	So evaṁ vadeti—	14	
PA_kd_14:14.28.43	“ahaṁ kho, āvuso, ummattako ahosiṁ cittavipariyāsakato.	14	
PA_kd_14:14.28.44	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.28.45	Nāhaṁ taṁ sarāmi.	14	
PA_kd_14:14.28.46	Mūḷhena me etaṁ katan”ti.	14	
PA_kd_14:14.28.47	Evampi naṁ vuccamānā codenteva—	14	
PA_kd_14:14.28.48	“saratāyasmā evarūpiṁ āpattiṁ āpajjitā”ti.	14	
PA_kd_14:14.28.49	So amūḷho saṅghaṁ amūḷhavinayaṁ yācati.	14	
PA_kd_14:14.28.50	Yadi saṅghassa pattakallaṁ, saṅgho itthannāmassa bhikkhuno amūḷhassa amūḷhavinayaṁ dadeyya.	14	
PA_kd_14:14.28.51	Esā ñatti.	14	
PA_kd_14:14.28.52	Suṇātu me, bhante, saṅgho.	14	
PA_kd_14:14.28.53	Ayaṁ itthannāmo bhikkhu ummattako ahosi cittavipariyāsakato.	14	
PA_kd_14:14.28.54	Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.28.55	Taṁ bhikkhū ummattakena cittavipariyāsakatena ajjhāciṇṇena āpattiyā codenti—	14	
PA_kd_14:14.28.56	“saratāyasmā evarūpiṁ āpattiṁ āpajjitā”ti.	14	
PA_kd_14:14.28.57	So evaṁ vadeti—	14	
PA_kd_14:14.28.58	“ahaṁ kho, āvuso, ummattako ahosiṁ cittavipariyāsakato.	14	
PA_kd_14:14.28.59	Tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.28.60	Nāhaṁ taṁ sarāmi.	14	
PA_kd_14:14.28.61	Mūḷhena me etaṁ katan”ti.	14	
PA_kd_14:14.28.62	Evampi naṁ vuccamānā codenteva—	14	
PA_kd_14:14.28.63	“saratāyasmā evarūpiṁ āpattiṁ āpajjitā”ti.	14	
PA_kd_14:14.28.64	So amūḷho saṅghaṁ amūḷhavinayaṁ yācati.	14	
PA_kd_14:14.28.65	Saṅgho itthannāmassa bhikkhuno amūḷhassa amūḷhavinayaṁ deti.	14	
PA_kd_14:14.28.66	Yassāyasmato khamati itthannāmassa bhikkhuno amūḷhassa amūḷhavinayassa dānaṁ, so tuṇhassa;	14	
PA_kd_14:14.28.67	yassa nakkhamati, so bhāseyya.	14	
PA_kd_14:14.28.68	Dutiyampi etamatthaṁ vadāmi …pe…	14	
PA_kd_14:14.28.69	tatiyampi etamatthaṁ vadāmi …pe….	14	
PA_kd_14:14.28.70	Dinno saṅghena itthannāmassa bhikkhuno amūḷhassa amūḷhavinayo.	14	
PA_kd_14:14.28.71	Khamati saṅghassa, tasmā tuṇhī, evametaṁ dhārayāmī’ti.	14	
PA_kd_14:14.28.72	Idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.28.73	Kena vūpasantaṁ?	14	
PA_kd_14:14.28.74	Sammukhāvinayena ca, amūḷhavinayena ca.	14	
PA_kd_14:14.28.75	Kiñca tattha sammukhāvinayasmiṁ?	14	
PA_kd_14:14.28.76	Saṅghasammukhatā, dhammasammukhatā, vinayasammukhatā, puggalasammukhatā …pe…	14	
PA_kd_14:14.28.77	kiñca tattha amūḷhavinayasmiṁ?	14	
PA_kd_14:14.28.78	Yā amūḷhavinayassa kammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—	14	
PA_kd_14:14.28.79	idaṁ tattha amūḷhavinayasmiṁ.	14	
PA_kd_14:14.28.80	Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;	14	
PA_kd_14:14.28.81	chandadāyako khīyati, khīyanakaṁ pācittiyaṁ.	14	
PA_kd_14:14.29.0	9.7. Tassapāpiyasikāvinaya	14	
PA_kd_14:14.29.1	Siyā anuvādādhikaraṇaṁ dve samathe anāgamma—	14	
PA_kd_14:14.29.2	sativinayañca, amūḷhavinayañca;	14	
PA_kd_14:14.29.3	dvīhi samathehi sammeyya—	14	
PA_kd_14:14.29.4	sammukhāvinayena ca, tassapāpiyasikāya cāti?	14	
PA_kd_14:14.29.5	Siyātissa vacanīyaṁ.	14	
PA_kd_14:14.29.6	Yathā kathaṁ viya?	14	
PA_kd_14:14.29.7	Idha pana, bhikkhave, bhikkhu bhikkhuṁ saṅghamajjhe garukāya āpattiyā codeti—	14	
PA_kd_14:14.29.8	‘saratāyasmā evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā’ti.	14	
PA_kd_14:14.29.9	So evaṁ vadeti—	14	
PA_kd_14:14.29.10	‘na kho ahaṁ, āvuso, sarāmi evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā’ti.	14	
PA_kd_14:14.29.11	Tamenaṁ so nibbeṭhentaṁ ativeṭheti—	14	
PA_kd_14:14.29.12	‘iṅghāyasmā sādhukameva jānāhi, yadi sarasi evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā’ti.	14	
PA_kd_14:14.29.13	So evaṁ vadeti—	14	
PA_kd_14:14.29.14	‘na kho ahaṁ, āvuso, sarāmi evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā.	14	
PA_kd_14:14.29.15	Sarāmi ca kho ahaṁ, āvuso, evarūpiṁ appamattikaṁ āpattiṁ āpajjitā’ti.	14	
PA_kd_14:14.29.16	Tamenaṁ so nibbeṭhentaṁ ativeṭheti—	14	
PA_kd_14:14.29.17	‘iṅghāyasmā sādhukameva jānāhi, yadi sarasi evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā’ti.	14	
PA_kd_14:14.29.18	So evaṁ vadeti—	14	
PA_kd_14:14.29.19	‘imañhi nāmāhaṁ, āvuso, appamattikaṁ āpattiṁ āpajjitvā apuṭṭho paṭijānissāmi.	14	
PA_kd_14:14.29.20	Kiṁ panāhaṁ evarūpiṁ garukaṁ āpattiṁ āpajjitvā, pārājikaṁ vā pārājikasāmantaṁ vā, puṭṭho na paṭijānissāmī’ti?	14	
PA_kd_14:14.29.21	So evaṁ vadeti—	14	
PA_kd_14:14.29.22	‘imañhi nāma tvaṁ, āvuso, appamattikaṁ āpattiṁ āpajjitvā apuṭṭho na paṭijānissasi.	14	
PA_kd_14:14.29.23	Kiṁ pana tvaṁ evarūpiṁ garukaṁ āpattiṁ āpajjitvā, pārājikaṁ vā pārājikasāmantaṁ vā, apuṭṭho paṭijānissasi?	14	
PA_kd_14:14.29.24	Iṅghāyasmā sādhukameva jānāhi, yadi sarasi evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā’ti.	14	
PA_kd_14:14.29.25	So evaṁ vadesi—	14	
PA_kd_14:14.29.26	‘sarāmi kho ahaṁ, āvuso, evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā.	14	
PA_kd_14:14.29.27	Davā me etaṁ vuttaṁ, ravā me etaṁ vuttaṁ—	14	
PA_kd_14:14.29.28	nāhaṁ taṁ sarāmi evarūpiṁ garukaṁ āpattiṁ āpajjitā, pārājikaṁ vā pārājikasāmantaṁ vā’ti.	14	
PA_kd_14:14.29.29	Tassa kho, bhikkhave, bhikkhuno tassapāpiyasikākammaṁ kātabbaṁ.	14	
PA_kd_14:14.29.30	Evañca pana, bhikkhave, kātabbaṁ.	14	
PA_kd_14:14.29.31	Byattena bhikkhunā paṭibalena saṅgho ñāpetabbo—	14	
PA_kd_14:14.29.32	‘Suṇātu me, bhante, saṅgho.	14	
PA_kd_14:14.29.33	Ayaṁ itthannāmo bhikkhu saṅghamajjhe garukāya āpattiyā anuyuñjiyamāno avajānitvā paṭijānāti, paṭijānitvā avajānāti, aññenāññaṁ paṭicarati, sampajānamusā bhāsati.	14	
PA_kd_14:14.29.34	Yadi saṅghassa pattakallaṁ, saṅgho itthannāmassa bhikkhuno tassapāpiyasikākammaṁ kareyya.	14	
PA_kd_14:14.29.35	Esā ñatti.	14	
PA_kd_14:14.29.36	Suṇātu me, bhante, saṅgho.	14	
PA_kd_14:14.29.37	Ayaṁ itthannāmo bhikkhu saṅghamajjhe garukāya āpattiyā anuyuñjiyamāno avajānitvā paṭijānāti, paṭijānitvā avajānāti, aññenāññaṁ paṭicarati, sampajānamusā bhāsati.	14	
PA_kd_14:14.29.38	Saṅgho itthannāmassa bhikkhuno tassapāpiyasikākammaṁ karoti.	14	
PA_kd_14:14.29.39	Yassāyasmato khamati itthannāmassa bhikkhuno tassapāpiyasikākammassa karaṇaṁ, so tuṇhassa;	14	
PA_kd_14:14.29.40	yassa nakkhamati, so bhāseyya.	14	
PA_kd_14:14.29.41	Dutiyampi etamatthaṁ vadāmi …pe…	14	
PA_kd_14:14.29.42	tatiyampi etamatthaṁ vadāmi …pe….	14	
PA_kd_14:14.29.43	Kataṁ saṅghena itthannāmassa bhikkhuno tassapāpiyasikākammaṁ.	14	
PA_kd_14:14.29.44	Khamati saṅghassa, tasmā tuṇhī, evametaṁ dhārayāmī’ti.	14	
PA_kd_14:14.29.45	Idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.29.46	Kena vūpasantaṁ?	14	
PA_kd_14:14.29.47	Sammukhāvinayena ca, tassapāpiyasikāya ca.	14	
PA_kd_14:14.29.48	Kiñca tattha sammukhāvinayasmiṁ?	14	
PA_kd_14:14.29.49	Saṅghasammukhatā, dhammasammukhatā, vinayasammukhatā …pe…	14	
PA_kd_14:14.29.50	kā ca tattha tassapāpiyasikāya?	14	
PA_kd_14:14.29.51	Yā tassapāpiyasikākammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—	14	
PA_kd_14:14.29.52	ayaṁ tattha tassapāpiyasikāya.	14	
PA_kd_14:14.29.53	Evaṁ vūpasantañce, bhikkhave, adhikaraṇaṁ kārako ukkoṭeti, ukkoṭanakaṁ pācittiyaṁ;	14	
PA_kd_14:14.29.54	chandadāyako khīyati, khīyanakaṁ pācittiyaṁ.	14	
PA_kd_14:14.30.0	9.8. Paṭiññātakaraṇa	14	
PA_kd_14:14.30.1	Āpattādhikaraṇaṁ katihi samathehi sammati?	14	
PA_kd_14:14.30.2	Āpattādhikaraṇaṁ tīhi samathehi sammati—	14	
PA_kd_14:14.30.3	sammukhāvinayena ca, paṭiññātakaraṇena ca, tiṇavatthārakena ca.	14	
PA_kd_14:14.30.4	Siyā āpattādhikaraṇaṁ ekaṁ samathaṁ anāgamma—	14	
PA_kd_14:14.30.5	tiṇavatthārakaṁ, dvīhi samathehi sammeyya—	14	
PA_kd_14:14.30.6	sammukhāvinayena ca, paṭiññātakaraṇena cāti?	14	
PA_kd_14:14.30.7	Siyātissa vacanīyaṁ.	14	
PA_kd_14:14.30.8	Yathā kathaṁ viya?	14	
PA_kd_14:14.30.9	Idha pana, bhikkhave, bhikkhu lahukaṁ āpattiṁ āpanno hoti.	14	
PA_kd_14:14.30.10	Tena, bhikkhave, bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā evamassa vacanīyo—	14	
PA_kd_14:14.30.11	‘ahaṁ, āvuso, itthannāmaṁ āpattiṁ āpanno;	14	
PA_kd_14:14.30.12	taṁ paṭidesemī’ti.	14	
PA_kd_14:14.30.13	Tena vattabbo—	14	
PA_kd_14:14.30.14	‘passasī’ti?	14	
PA_kd_14:14.30.15	‘Āma passāmī’ti.	14	
PA_kd_14:14.30.16	‘Āyatiṁ saṁvareyyāsī’ti.	14	
PA_kd_14:14.30.17	Idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.30.18	Kena vūpasantaṁ?	14	
PA_kd_14:14.30.19	Sammukhāvinayena ca, paṭiññātakaraṇena ca.	14	
PA_kd_14:14.30.20	Kiñca tattha sammukhāvinayasmiṁ?	14	
PA_kd_14:14.30.21	Dhammasammukhatā, vinayasammukhatā, puggalasammukhatā …pe…	14	
PA_kd_14:14.30.22	kā ca tattha puggalasammukhatā?	14	
PA_kd_14:14.30.23	Yo ca deseti, yassa ca deseti, ubho sammukhībhūtā honti—	14	
PA_kd_14:14.30.24	ayaṁ tattha puggalasammukhatā.	14	
PA_kd_14:14.30.25	Kiñca tattha paṭiññātakaraṇasmiṁ?	14	
PA_kd_14:14.30.26	Yā paṭiññātakaraṇassa kammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—	14	
PA_kd_14:14.30.27	idaṁ tattha paṭiññātakaraṇasmiṁ.	14	
PA_kd_14:14.30.28	Evaṁ vūpasantañce, bhikkhave, adhikaraṇaṁ paṭiggāhako ukkoṭeti, ukkoṭanakaṁ pācittiyaṁ.	14	
PA_kd_14:14.31.1	Evañcetaṁ labhetha, iccetaṁ kusalaṁ.	14	
PA_kd_14:14.31.2_0	No ce labhetha, tena, bhikkhave, bhikkhunā sambahule bhikkhū upasaṅkamitvā ekaṁsaṁ	14	
PA_kd_14:14.31.2_1	uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ	14	
PA_kd_14:14.31.2_2	paggahetvā evamassu vacanīyā—	14	
PA_kd_14:14.31.3	‘ahaṁ, bhante, itthannāmaṁ āpattiṁ āpanno;	14	
PA_kd_14:14.31.4	taṁ paṭidesemī’ti.	14	
PA_kd_14:14.31.5	Byattena bhikkhunā paṭibalena te bhikkhū ñāpetabbā—	14	
PA_kd_14:14.31.6	‘Suṇantu me āyasmantā.	14	
PA_kd_14:14.31.7	Ayaṁ itthannāmo bhikkhu āpattiṁ sarati, vivarati, uttāniṁ karoti deseti.	14	
PA_kd_14:14.31.8	Yadāyasmantānaṁ pattakallaṁ, ahaṁ itthannāmassa bhikkhuno āpattiṁ paṭiggaṇheyyan’ti.	14	
PA_kd_14:14.31.9	Tena vattabbo—	14	
PA_kd_14:14.31.10	‘passasī’ti?	14	
PA_kd_14:14.31.11	‘Āma passāmī’ti.	14	
PA_kd_14:14.31.12	‘Āyatiṁ saṁvareyyāsī’ti.	14	
PA_kd_14:14.31.13	Idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.31.14	Kena vūpasantaṁ?	14	
PA_kd_14:14.31.15	Sammukhāvinayena ca, paṭiññātakaraṇena ca.	14	
PA_kd_14:14.31.16	Kiñca tattha sammukhāvinayasmiṁ?	14	
PA_kd_14:14.31.17	Dhammasammukhatā, vinayasammukhatā, puggalasammukhatā …pe…	14	
PA_kd_14:14.31.18	kā ca tattha puggalasammukhatā?	14	
PA_kd_14:14.31.19	Yo ca deseti, yassa ca deseti, ubho sammukhībhūtā honti—	14	
PA_kd_14:14.31.20	ayaṁ tattha puggalasammukhatā.	14	
PA_kd_14:14.31.21	Kiñca tattha paṭiññātakaraṇasmiṁ?	14	
PA_kd_14:14.31.22	Yā paṭiññātakaraṇassa kammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—	14	
PA_kd_14:14.31.23	idaṁ tattha paṭiññātakaraṇasmiṁ.	14	
PA_kd_14:14.31.24	Evaṁ vūpasantañce, bhikkhave, adhikaraṇaṁ paṭiggāhako ukkoṭeti, ukkoṭanakaṁ pācittiyaṁ.	14	
PA_kd_14:14.32.1	Evañcetaṁ labhetha, iccetaṁ kusalaṁ.	14	
PA_kd_14:14.32.2_0	No ce labhetha, tena, bhikkhave, bhikkhunā saṅghaṁ upasaṅkamitvā ekaṁsaṁ uttarāsaṅgaṁ	14	
PA_kd_14:14.32.2_1	karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	14	
PA_kd_14:14.32.3	‘ahaṁ, bhante, itthannāmaṁ āpattiṁ āpanno;	14	
PA_kd_14:14.32.4	taṁ paṭidesemī’ti.	14	
PA_kd_14:14.32.5	Byattena bhikkhunā paṭibalena saṅgho ñāpetabbo—	14	
PA_kd_14:14.32.6	‘Suṇātu me, bhante, saṅgho.	14	
PA_kd_14:14.32.7	Ayaṁ itthannāmo bhikkhu āpattiṁ sarati, vivarati, uttāniṁ karoti, deseti.	14	
PA_kd_14:14.32.8	Yadi saṅghassa pattakallaṁ, ahaṁ itthannāmassa bhikkhuno āpattiṁ paṭiggaṇheyyan’ti.	14	
PA_kd_14:14.32.9	Tena vattabbo—	14	
PA_kd_14:14.32.10	‘passasī’ti?	14	
PA_kd_14:14.32.11	‘Āma passāmī’ti.	14	
PA_kd_14:14.32.12	‘Āyatiṁ saṁvareyyāsī’ti.	14	
PA_kd_14:14.32.13	Idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.32.14	Kena vūpasantaṁ?	14	
PA_kd_14:14.32.15	Sammukhāvinayena ca, paṭiññātakaraṇena ca.	14	
PA_kd_14:14.32.16	Kiñca tattha sammukhāvinayasmiṁ?	14	
PA_kd_14:14.32.17	Saṅghasammukhatā, dhammasammukhatā, vinayasammukhatā, puggalasammukhatā …pe…	14	
PA_kd_14:14.32.18	evaṁ vūpasantañce, bhikkhave, adhikaraṇaṁ paṭiggāhako ukkoṭeti, ukkoṭanakaṁ pācittiyaṁ;	14	
PA_kd_14:14.32.19	chandadāyako khīyati, khīyanakaṁ pācittiyaṁ.	14	
PA_kd_14:14.33.0	9.9. Tiṇavatthāraka	14	
PA_kd_14:14.33.1	Siyā āpattādhikaraṇaṁ ekaṁ samathaṁ anāgamma—	14	
PA_kd_14:14.33.2	paṭiññātakaraṇaṁ, dvīhi samathehi sammeyya—	14	
PA_kd_14:14.33.3	sammukhāvinayena ca, tiṇavatthārakena cāti?	14	
PA_kd_14:14.33.4	Siyātissa vacanīyaṁ.	14	
PA_kd_14:14.33.5	Yathā kathaṁ viya?	14	
PA_kd_14:14.33.6	Idha pana, bhikkhave, bhikkhūnaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ hoti bhāsitaparikkantaṁ.	14	
PA_kd_14:14.33.7	Tatra ce bhikkhūnaṁ evaṁ hoti—	14	
PA_kd_14:14.33.8	‘amhākaṁ kho bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.33.9	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyyā’ti.	14	
PA_kd_14:14.33.10	Anujānāmi, bhikkhave, evarūpaṁ adhikaraṇaṁ tiṇavatthārakena vūpasametuṁ.	14	
PA_kd_14:14.33.11	Evañca pana, bhikkhave, vūpasametabbaṁ.	14	
PA_kd_14:14.33.12	Sabbeheva ekajjhaṁ sannipatitabbaṁ, sannipatitvā byattena bhikkhunā paṭibalena saṅgho ñāpetabbo—	14	
PA_kd_14:14.33.13	‘Suṇātu me, bhante, saṅgho.	14	
PA_kd_14:14.33.14	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.33.15	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	14	
PA_kd_14:14.33.16	Yadi saṅghassa pattakallaṁ, saṅgho imaṁ adhikaraṇaṁ tiṇavatthārakena vūpasameyya, ṭhapetvā thullavajjaṁ, ṭhapetvā gihippaṭisaṁyuttanti.	14	
PA_kd_14:14.33.17	Ekatopakkhikānaṁ bhikkhūnaṁ byattena bhikkhunā paṭibalena sako pakkho ñāpetabbo—	14	
PA_kd_14:14.33.18	Suṇantu me āyasmantā.	14	
PA_kd_14:14.33.19	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.33.20	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	14	
PA_kd_14:14.33.21_0	Yadāyasmantānaṁ pattakallaṁ, ahaṁ yā ceva āyasmantānaṁ āpatti, yā ca attano āpatti,	14	
PA_kd_14:14.33.21_1	āyasmantānañceva atthāya, attano ca atthāya, saṅghamajjhe tiṇavatthārakena deseyyaṁ,	14	
PA_kd_14:14.33.21_2	ṭhapetvā thullavajjaṁ, ṭhapetvā gihippaṭisaṁyuttan’ti.	14	
PA_kd_14:14.33.22	Athāparesaṁ ekatopakkhikānaṁ bhikkhūnaṁ byattena bhikkhunā paṭibalena sako pakkho ñāpetabbo—	14	
PA_kd_14:14.33.23	‘Suṇantu me āyasmantā.	14	
PA_kd_14:14.33.24	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.33.25	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	14	
PA_kd_14:14.33.26_0	Yadāyasmantānaṁ pattakallaṁ, ahaṁ yā ceva āyasmantānaṁ āpatti, yā ca attano āpatti,	14	
PA_kd_14:14.33.26_1	āyasmantānañceva atthāya, attano ca atthāya, saṅghamajjhe tiṇavatthārakena deseyyaṁ,	14	
PA_kd_14:14.33.26_2	ṭhapetvā thullavajjaṁ, ṭhapetvā gihippaṭisaṁyuttan’ti.	14	
PA_kd_14:14.33.27	Athāparesaṁ ekatopakkhikānaṁ bhikkhūnaṁ byattena bhikkhunā paṭibalena saṅgho ñāpetabbo—	14	
PA_kd_14:14.33.28	‘Suṇātu me, bhante, saṅgho.	14	
PA_kd_14:14.33.29	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.33.30	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	14	
PA_kd_14:14.33.31_0	Yadi saṅghassa pattakallaṁ, ahaṁ yā ceva imesaṁ āyasmantānaṁ āpatti, yā ca attano	14	
PA_kd_14:14.33.31_1	āpatti, imesañceva āyasmantānaṁ atthāya, attano ca atthāya, saṅghamajjhe tiṇavatthārakena	14	
PA_kd_14:14.33.31_2	deseyyaṁ, ṭhapetvā thullavajjaṁ, ṭhapetvā gihippaṭisaṁyuttaṁ.	14	
PA_kd_14:14.33.32	Esā ñatti.	14	
PA_kd_14:14.33.33	Suṇātu me, bhante, saṅgho.	14	
PA_kd_14:14.33.34	Amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ.	14	
PA_kd_14:14.33.35	Sace mayaṁ imāhi āpattīhi aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya.	14	
PA_kd_14:14.33.36_0	Ahaṁ yā ceva imesaṁ āyasmantānaṁ āpatti, yā ca attano āpatti, imesañceva āyasmantānaṁ	14	
PA_kd_14:14.33.36_1	atthāya, attano ca atthāya, saṅghamajjhe tiṇavatthārakena desemi, ṭhapetvā thullavajjaṁ,	14	
PA_kd_14:14.33.36_2	ṭhapetvā gihippaṭisaṁyuttaṁ.	14	
PA_kd_14:14.33.37	Yassāyasmato khamati amhākaṁ imāsaṁ āpattīnaṁ saṅghamajjhe tiṇavatthārakena desanā, ṭhapetvā thullavajjaṁ, ṭhapetvā gihippaṭisaṁyuttaṁ, so tuṇhassa;	14	
PA_kd_14:14.33.38	yassa nakkhamati, so bhāseyya.	14	
PA_kd_14:14.33.39	Desitā amhākaṁ imā āpattiyo saṅghamajjhe tiṇavatthārakena, ṭhapetvā thullavajjaṁ, ṭhapetvā gihippaṭisaṁyuttaṁ.	14	
PA_kd_14:14.33.40	Khamati saṅghassa, tasmā tuṇhī, evametaṁ dhārayāmī’ti.	14	
PA_kd_14:14.33.41.1	Athāparesaṁ …pe…	14	
PA_kd_14:14.33.42	evametaṁ dhārayāmī’ti.	14	
PA_kd_14:14.33.43	Idaṁ vuccati, bhikkhave, adhikaraṇaṁ vūpasantaṁ.	14	
PA_kd_14:14.33.44	Kena vūpasantaṁ?	14	
PA_kd_14:14.33.45	Sammukhāvinayena ca, tiṇavatthārakena ca.	14	
PA_kd_14:14.33.46	Kiñca tattha sammukhāvinayasmiṁ?	14	
PA_kd_14:14.33.47	Saṅghasammukhatā, dhammasammukhatā, vinayasammukhatā, puggalasammukhatā.	14	
PA_kd_14:14.33.48	Kā ca tattha saṅghasammukhatā?	14	
PA_kd_14:14.33.49	Yāvatikā bhikkhū kammappattā, te āgatā honti, chandārahānaṁ chando āhaṭo hoti, sammukhībhūtā na paṭikkosanti—	14	
PA_kd_14:14.33.50	ayaṁ tattha saṅghasammukhatā.	14	
PA_kd_14:14.33.51	Kā ca tattha dhammasammukhatā, vinayasammukhatā?	14	
PA_kd_14:14.33.52	Yena dhammena yena vinayena yena satthusāsanena taṁ adhikaraṇaṁ vūpasammati—	14	
PA_kd_14:14.33.53	ayaṁ tattha dhammasammukhatā, vinayasammukhatā.	14	
PA_kd_14:14.33.54	Kā ca tattha puggalasammukhatā?	14	
PA_kd_14:14.33.55	Yo ca deseti, yassa ca deseti, ubho sammukhībhūtā honti—	14	
PA_kd_14:14.33.56	ayaṁ tattha puggalasammukhatā.	14	
PA_kd_14:14.33.57	Kiñca tattha tiṇavatthārakasmiṁ?	14	
PA_kd_14:14.33.58	Yā tiṇavatthārakassa kammassa kiriyā karaṇaṁ upagamanaṁ ajjhupagamanaṁ adhivāsanā appaṭikkosanā—	14	
PA_kd_14:14.33.59	idaṁ tattha tiṇavatthārakasmiṁ.	14	
PA_kd_14:14.33.60	Evaṁ vūpasantañce, bhikkhave, adhikaraṇaṁ paṭiggāhako ukkoṭeti, ukkoṭanakaṁ pācittiyaṁ;	14	
PA_kd_14:14.33.61	chandadāyako khīyati, khīyanakaṁ pācittiyaṁ.	14	
PA_kd_14:14.34.1	Kiccādhikaraṇaṁ katihi samathehi sammati?	14	
PA_kd_14:14.34.2	Kiccādhikaraṇaṁ ekena samathena sammati—	14	
PA_kd_14:14.34.3	sammukhāvinayenā”ti.	14	
PA_kd_14:14.34.4	Samathakkhandhako niṭṭhito catuttho.	14	
