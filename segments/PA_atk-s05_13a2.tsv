segmentnr	original	folio	analyzed
PA_atk-s05_13a2:0	Namo tassa bhagavato arahato sammāsambuddhassa	0	
PA_atk-s05_13a2:1	Jātaka-aṭṭhakathā	0	
PA_atk-s05_13a2:2	(Dutiyo bhāgo)	0	
PA_atk-s05_13a2:3	2. Dukanipāto	0	
PA_atk-s05_13a2:4	1. Daḷhavaggo	0	
PA_atk-s05_13a2:6	[151] 1. Rājovādajātakavaṇṇanā	0	
PA_atk-s05_13a2:7_0	Daḷhaṃ daḷhassa khipatīti idaṃ satthā jetavane viharanto rājovādaṃ ārabbha kathesi.	7	
PA_atk-s05_13a2:7_1	So tesakuṇajātake āvi bhavissati. Ekasmiṃ pana divase kosalarājā ekaṃ agatigataṃ	7	
PA_atk-s05_13a2:7_2	dubbinicchayaṃ aḍḍaṃ vinicchinitvā bhuttapātarāso allahatthova alaṅkatarathaṃ abhiruyha	7	
PA_atk-s05_13a2:7_3	satthu santikaṃ gantvā phullapadumasassirikesu pādesu nipatitvā satthāraṃ vanditvā	7	
PA_atk-s05_13a2:7_4	ekamantaṃ nisīdi. Atha naṃ satthā etadavoca – “handa kuto nu tvaṃ, mahārāja, āgacchasi	7	
PA_atk-s05_13a2:7_5	divā divassā”ti. “Bhante, ajja ekaṃ agatigataṃ dubbinicchayaṃ aḍḍaṃ vinicchinanto	7	
PA_atk-s05_13a2:7_6	okāsaṃ alabhitvā idāni taṃ tīretvā bhuñjitvā allahatthova tumhākaṃ upaṭṭhānaṃ āgatomhī”ti.	7	
PA_atk-s05_13a2:7_7	Satthā “mahārāja, dhammena samena aḍḍavinicchayaṃ nāma kusalaṃ, saggamaggo esa. Anacchariyaṃ	7	
PA_atk-s05_13a2:7_8	kho panetaṃ, yaṃ tumhe mādisassa sabbaññubuddhassa santikā ovādaṃ labhamānā dhammena	7	
PA_atk-s05_13a2:7_9	samena aḍḍaṃ vinicchineyyātha. Etadeva acchariyaṃ, yaṃ pubbe rājāno asabbaññūnampi	7	
PA_atk-s05_13a2:7_10	paṇḍitānaṃ vacanaṃ sutvā dhammena samena aḍḍaṃ vinicchinantā cattāri agatigamanāni	71	
PA_atk-s05_13a2:7_11	vajjetvā dasa rājadhamme akopetvā dhammena rajjaṃ kāretvā saggapuraṃ pūrayamānā agamiṃsū”ti	71	
PA_atk-s05_13a2:7_12	vatvā tena yācito atītaṃ āhari.	71	
PA_atk-s05_13a2:8_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ	8	
PA_atk-s05_13a2:8_1	paṭisandhiṃ gahetvā laddhagabbhaparihāro sotthinā mātukucchimhā nikkhami. Nāmaggahaṇadivase	8	
PA_atk-s05_13a2:8_2	panassa “brahmadattakumāro”tveva nāmaṃ akaṃsu. So anupubbena vayappatto soḷasavassakāle	8	
PA_atk-s05_13a2:8_3	takkasilaṃ gantvā sabbasippesu nipphattiṃ patvā pitu accayena rajje patiṭṭhāya dhammena	8	
PA_atk-s05_13a2:8_4	samena rajjaṃ kāresi, chandādivasena agantvā vinicchayaṃ anusāsi. Tasmiṃ evaṃ dhammena	8	
PA_atk-s05_13a2:8_5	rajjaṃ kārente amaccāpi dhammeneva vohāraṃ vinicchiniṃsu. Vohāresu dhammena vinicchayamānesu	8	
PA_atk-s05_13a2:8_6	kūṭaḍḍakārakā nāma nāhesuṃ, tesaṃ abhāvā aḍḍatthāya rājaṅgaṇe uparavo pacchijji.	8	
PA_atk-s05_13a2:8_7	Amaccā divasampi vinicchayaṭṭhāne nisīditvā kañci vinicchayatthāya āgacchantaṃ adisvā	8	
PA_atk-s05_13a2:8_8	uṭṭhāya pakkamanti, vinicchayaṭṭhānaṃ chaḍḍetabbabhāvaṃ pāpuṇi.	8	
PA_atk-s05_13a2:9_0	Bodhisatto cintesi – “mayi dhammena rajjaṃ kārente vinicchayaṭṭhānaṃ āgacchantā nāma	9	
PA_atk-s05_13a2:9_1	natthi, uparavo pacchijji, vinicchayaṭṭhānaṃ chaḍḍetabbabhāvaṃ pattaṃ, idāni mayā	9	
PA_atk-s05_13a2:9_2	attano aguṇaṃ pariyesituṃ vaṭṭati ‘ayaṃ nāma me aguṇo’ti sutvā taṃ pahāya guṇesuyeva	9	
PA_atk-s05_13a2:9_3	vattissāmī”ti. Tato paṭṭhāya “atthi nu kho me koci aguṇavādī”ti pariggaṇhanto antovaḷañjakānaṃ	9	
PA_atk-s05_13a2:9_4	antare kañci aguṇavādiṃ adisvā attano guṇakathameva sutvā “ete mayhaṃ bhayenāpi aguṇaṃ	9	
PA_atk-s05_13a2:9_5	avatvā guṇameva vadeyyu”nti bahivaḷañjanake pariggaṇhanto tatthāpi adisvā antonagare	9	
PA_atk-s05_13a2:9_6	pariggaṇhi. Bahinagare catūsu dvāresu catugāmake pariggaṇhi. Tatthāpi kañci aguṇavādiṃ	9	
PA_atk-s05_13a2:9_7	adisvā attano guṇakathameva sutvā “janapadaṃ pariggaṇhissāmī”ti amacce rajjaṃ paṭicchāpetvā	9	
PA_atk-s05_13a2:9_8	rathaṃ āruyha sārathimeva gahetvā aññātakavesena nagarā nikkhamitvā janapadaṃ pariggaṇhamāno	9	
PA_atk-s05_13a2:9_9	yāva paccantabhūmiṃ gantvā kañci aguṇavādiṃ adisvā attano guṇakathameva sutvā paccantasīmato	9	
PA_atk-s05_13a2:9_10	mahāmaggena nagarābhimukhoyeva nivatti.	91	
PA_atk-s05_13a2:10_0	Tasmiṃ pana kāle balliko nāma kosalarājāpi dhammena rajjaṃ kārento aguṇakathaṃ gavesanto	10	
PA_atk-s05_13a2:10_1	hutvā antovaḷañjakādīsu aguṇavādiṃ adisvā attano guṇakathameva sutvā janapadaṃ pariggaṇhanto	10	
PA_atk-s05_13a2:10_2	taṃ padesaṃ agamāsi. Te ubhopi ekasmiṃ ninnaṭṭhāne sakaṭamagge abhimukhā ahesuṃ,	10	
PA_atk-s05_13a2:10_3	rathassa ukkamanaṭṭhānaṃ natthi. Atha ballikarañño sārathi bārāṇasirañño sārathiṃ	10	
PA_atk-s05_13a2:10_4	“tava rathaṃ ukkamāpehī”ti āha. Sopi “ambho sārathi, tava rathaṃ ukkamāpehi, imasmiṃ	10	
PA_atk-s05_13a2:10_5	rathe bārāṇasirajjasāmiko brahmadattamahārājā nisinno”ti āha. Itaropi naṃ “ambho	10	
PA_atk-s05_13a2:10_6	sārathi, imasmiṃ rathe kosalarajjasāmiko ballikamahārājā nisinno, tava rathaṃ ukkamāpetvā	10	
PA_atk-s05_13a2:10_7	amhākaṃ rañño rathassa okāsaṃ dehī”ti āha. Bārāṇasirañño sārathi “ayampi kira rājāyeva,	10	
PA_atk-s05_13a2:10_8	kiṃ nu kho kātabba”nti cintento “attheso upāyo”ti vayaṃ pucchitvā “daharassa rathaṃ	10	
PA_atk-s05_13a2:10_9	ukkamāpetvā mahallakassa okāsaṃ dāpessāmī”ti sanniṭṭhānaṃ katvā taṃ sārathiṃ kosalarañño	10	
PA_atk-s05_13a2:10_10	vayaṃ pucchitvā pariggaṇhanto ubhinnampi samānavayabhāvaṃ ñatvā rajjaparimāṇaṃ balaṃ	101	
PA_atk-s05_13a2:10_11	dhanaṃ yasaṃ jātiṃ gottaṃ kulapadesanti sabbaṃ pucchitvā “ubhopi tiyojanasatikassa	101	
PA_atk-s05_13a2:10_12	rajjassa sāmino samānabaladhanayasajātigottakulapadesā”ti ñatvā “sīlavantassa okāsaṃ	101	
PA_atk-s05_13a2:10_13	dassāmī”ti cintetvā “bho sārathi, tumhākaṃ rañño sīlācāro kīdiso”ti pucchi. So “ayañca	101	
PA_atk-s05_13a2:10_14	ayañca amhākaṃ rañño sīlācāro”ti attano rañño aguṇameva guṇato pakāsento paṭhamaṃ gāthamāha –	101	
PA_atk-s05_13a2:12	“Daḷhaṃ daḷhassa khipati, balliko mudunā muduṃ;	1	
PA_atk-s05_13a2:13	Sādhumpi sādhunā jeti, asādhumpi asādhunā;	1	
PA_atk-s05_13a2:14	Etādiso ayaṃ rājā, maggā uyyāhi sārathī”ti.	1	
PA_atk-s05_13a2:15_0	Tattha daḷhaṃ daḷhassa khipatīti yo daḷho hoti balavadaḷhena pahārena vā vacanena	15	
PA_atk-s05_13a2:15_1	vā jinitabbo, tassa daḷhameva pahāraṃ vā vacanaṃ vā khipati. Evaṃ daḷhova hutvā taṃ	15	
PA_atk-s05_13a2:15_2	jinātīti dasseti. Ballikoti tassa rañño nāmaṃ. Mudunā mudunti mudupuggalaṃ sayampi	15	
PA_atk-s05_13a2:15_3	mudu hutvā mudunāva upāyena jināti. Sādhumpi sādhunā jetīti ye sādhū sappurisā, te	15	
PA_atk-s05_13a2:15_4	sayampi sādhu hutvā sādhunāva upāyena jināti. Asādhumpi asādhunāti ye pana asādhū,	15	
PA_atk-s05_13a2:15_5	te sayampi asādhu hutvā asādhunāva upāyena jinātīti dasseti. Etādiso ayaṃ rājāti	15	
PA_atk-s05_13a2:15_6	ayaṃ amhākaṃ kosalarājā sīlācārena evarūpo. Maggā uyyāhi sārathīti attano rathaṃ	15	
PA_atk-s05_13a2:15_7	maggā ukkamāpetvā uyyāhi, uppathena yāhi, amhākaṃ rañño maggaṃ dehīti vadati.	15	
PA_atk-s05_13a2:16_0	Atha naṃ bārāṇasirañño sārathi “ambho, kiṃ pana tayā attano rañño guṇakathā kathitā”ti	16	
PA_atk-s05_13a2:16_1	vatvā “āmā”ti vutte “yadi pana ete guṇāti vadasi, aguṇā pana kīdisī”ti vatvā “ete	16	
PA_atk-s05_13a2:16_2	tāva aguṇā hontu, tumhākaṃ pana rañño kīdiso guṇo”ti vutte “tena hi suṇāhī”ti dutiyaṃ gāthamāha –	16	
PA_atk-s05_13a2:18	“Akkodhena jine kodhaṃ, asādhuṃ sādhunā jine;	1	
PA_atk-s05_13a2:19	Jine kadariyaṃ dānena, saccenālikavādinaṃ;	1	
PA_atk-s05_13a2:20	Etādiso ayaṃ rājā, maggā uyyāhi sārathī”ti.	2	
PA_atk-s05_13a2:21_0	Tattha etādisoti etehi “akkodhena jine kodha”ntiādivasena vuttehi guṇehi samannāgato.	21	
PA_atk-s05_13a2:21_1	Ayañhi kuddhaṃ puggalaṃ sayaṃ akkodho hutvā akkodhena jināti, asādhuṃ pana sayaṃ	21	
PA_atk-s05_13a2:21_2	sādhu hutvā sādhunāva upāyena jināti, kadariyaṃ thaddhamacchariṃ sayaṃ dāyako hutvā	21	
PA_atk-s05_13a2:21_3	dānena jināti. Saccenālikavādinanti musāvādiṃ sayaṃ saccavādī hutvā saccena jināti.	21	
PA_atk-s05_13a2:21_4	Maggā uyyāhi sārathīti, samma sārathi, maggato apagaccha. Evaṃvidhasīlācāraguṇayuttassa	21	
PA_atk-s05_13a2:21_5	amhākaṃ rañño maggaṃ dehi, amhākaṃ rājā maggassa anucchavikoti.	21	
PA_atk-s05_13a2:22_0	Evaṃ vutte ballikarājā ca sārathi ca ubhopi rathā otaritvā asse mocetvā rathaṃ apanetvā	22	
PA_atk-s05_13a2:22_1	bārāṇasirañño maggaṃ adaṃsu. Bārāṇasirājā ballikarañño “raññā nāma idañcidañca kātuṃ	22	
PA_atk-s05_13a2:22_2	vaṭṭatī”ti ovādaṃ datvā bārāṇasiṃ gantvā dānādīni puññāni katvā jīvitapariyosāne	22	
PA_atk-s05_13a2:22_3	saggapuraṃ pūresi. Ballikarājāpi tassa ovādaṃ gahetvā janapadaṃ pariggahetvā attano	22	
PA_atk-s05_13a2:22_4	aguṇavādiṃ adisvāva sakanagaraṃ gantvā dānādīni puññāni katvā jīvitapariyosāne saggapurameva pūresi.	22	
PA_atk-s05_13a2:23_0	Satthā kosalarājassa ovādatthāya imaṃ dhammadesanaṃ āharitvā jātakaṃ samodhānesi	23	
PA_atk-s05_13a2:23_1	– “tadā ballikarañño sārathi moggallāno ahosi, ballikarājā ānando, bārāṇasirañño	23	
PA_atk-s05_13a2:23_2	sārathi sāriputto, bārāṇasirājā pana ahameva ahosi”nti.	23	
PA_atk-s05_13a2:24	Rājovādajātakavaṇṇanā paṭhamā.	2	
PA_atk-s05_13a2:26	[152] 2. Siṅgālajātakavaṇṇanā	2	
PA_atk-s05_13a2:27_0	Asamekkhitakammantanti idaṃ satthā kūṭāgārasālāyaṃ viharanto vesālivāsikaṃ ekaṃ nhāpitaputtaṃ	27	
PA_atk-s05_13a2:27_1	ārabbha kathesi. Tassa kira pitā rājūnaṃ rājorodhānaṃ rājakumārānaṃ rājakumārikānañca	27	
PA_atk-s05_13a2:27_2	massukaraṇakesasaṇṭhapanaaṭṭhapadaṭṭhapanādīni sabbakiccāni karoti saddho pasanno	27	
PA_atk-s05_13a2:27_3	tisaraṇagato samādinnapañcasīlo, antarantare satthu dhammaṃ suṇanto kālaṃ vītināmeti.	27	
PA_atk-s05_13a2:27_4	So ekasmiṃ divase rājanivesane kammaṃ kātuṃ gacchanto attano puttaṃ gahetvā gato.	27	
PA_atk-s05_13a2:27_5	So tattha ekaṃ devaccharāpaṭibhāgaṃ alaṅkatapaṭiyattaṃ licchavikumārikaṃ disvā kilesavasena	27	
PA_atk-s05_13a2:27_6	paṭibaddhacitto hutvā pitarā saddhiṃ rājanivesanā nikkhamitvā “etaṃ kumārikaṃ labhamāno	27	
PA_atk-s05_13a2:27_7	jīvissāmi, alabhamānassa me ettheva maraṇa”nti āhārupacchedaṃ katvā mañcakaṃ parissajitvā nipajji.	27	
PA_atk-s05_13a2:28_0	Atha naṃ pitā upasaṅkamitvā “tāta, avatthumhi chandarāgaṃ mā kari, hīnajacco tvaṃ	28	
PA_atk-s05_13a2:28_1	nhāpitaputto, licchavikumārikā khattiyadhītā jātisampannā, na sā tuyhaṃ anucchavikā,	28	
PA_atk-s05_13a2:28_2	aññaṃ te jātigottehi sadisaṃ kumārikaṃ ānessāmī”ti āha. So pitu kathaṃ na gaṇhi.	28	
PA_atk-s05_13a2:28_3	Atha naṃ mātā bhātā bhaginī cūḷapitā cūḷamātāti sabbepi ñātakā ceva mittasuhajjā	28	
PA_atk-s05_13a2:28_4	ca sannipatitvā saññāpentāpi saññāpetuṃ nāsakkhiṃsu. So tattheva sussitvā parisussitvā	28	
PA_atk-s05_13a2:28_5	jīvitakkhayaṃ pāpuṇi. Athassa pitā sarīrakiccapetakiccāni katvā tanusoko “satthāraṃ	28	
PA_atk-s05_13a2:28_6	vandissāmī”ti bahuṃ gandhamālāvilepanaṃ gahetvā mahāvanaṃ gantvā satthāraṃ pūjetvā	28	
PA_atk-s05_13a2:28_7	vanditvā ekamantaṃ nisinno “kiṃ nu kho, upāsaka, bahūni divasāni na dissasī”ti vutte	28	
PA_atk-s05_13a2:28_8	tamatthaṃ ārocesi. Satthā “na kho, upāsaka, idāneva tava putto avatthusmiṃ chandarāgaṃ	28	
PA_atk-s05_13a2:28_9	uppādetvā vināsaṃ pāpuṇi, pubbepi pattoyevā”ti vatvā tena yācito atītaṃ āhari.	28	
PA_atk-s05_13a2:29_0	Atīte bārāṇasiyaṃ brahmadatte rajjaṃ kārente bodhisatto himavantapadese sīhayoniyaṃ	29	
PA_atk-s05_13a2:29_1	nibbatti. Tassa cha kaniṭṭhabhātaro ekā ca bhaginī ahosi, sabbepi kañcanaguhāyaṃ	29	
PA_atk-s05_13a2:29_2	vasanti. Tassā pana guhāya avidūre rajatapabbate ekā phalikaguhā atthi, tattheko	29	
PA_atk-s05_13a2:29_3	siṅgālo vasati. Aparabhāge sīhānaṃ mātāpitaro kālamakaṃsu. Te bhaginiṃ sīhapotikaṃ	29	
PA_atk-s05_13a2:29_4	kañcanaguhāyaṃ ṭhapetvā gocarāya pakkamitvā maṃsaṃ āharitvā tassā denti. So siṅgālo	29	
PA_atk-s05_13a2:29_5	taṃ sīhapotikaṃ disvā paṭibaddhacitto ahosi. Tassā pana mātāpitūnaṃ dharamānakāle	29	
PA_atk-s05_13a2:29_6	okāsaṃ nālattha, so sattannampi tesaṃ gocarāya pakkantakāle phalikaguhāya otaritvā	29	
PA_atk-s05_13a2:29_7	kañcanaguhāya dvāraṃ gantvā sīhapotikāya purato lokāmisapaṭisaṃyuttaṃ evarūpaṃ rahassakathaṃ	29	
PA_atk-s05_13a2:29_8	kathesi – “sīhapotike, ahampi catuppado, tvampi catuppadā, tvaṃ me pajāpatī hohi,	29	
PA_atk-s05_13a2:29_9	ahaṃ te pati bhavissāmi, te mayaṃ samaggā sammodamānā vasissāma, tvaṃ ito paṭṭhāya	29	
PA_atk-s05_13a2:29_10	maṃ kilesavasena saṅgaṇhāhī”ti. Sā tassa vacanaṃ sutvā cintesi – “ayaṃ siṅgālo catuppadānaṃ	291	
PA_atk-s05_13a2:29_11	antare hīno paṭikuṭṭho caṇḍālasadiso, mayaṃ uttamarājakulasammatā, esa kho mayā saddhiṃ	291	
PA_atk-s05_13a2:29_12	asabbhiṃ ananucchavikaṃ kathaṃ katheti, ahaṃ evarūpaṃ kathaṃ sutvā jīvitena kiṃ karissāmi,	291	
PA_atk-s05_13a2:29_13	nāsāvātaṃ sannirujjhitvā marissāmī”ti. Athassā etadahosi – “mayhaṃ evameva maraṇaṃ	291	
PA_atk-s05_13a2:29_14	ayuttaṃ, bhātikā tāva me āgacchantu, tesaṃ kathetvā marissāmī”ti. Siṅgālopi tassā	291	
PA_atk-s05_13a2:29_15	santikā paṭivacanaṃ alabhitvā “idāni esā mayhaṃ kujjhatī”ti domanassappatto phalikaguhāyaṃ pavisitvā nipajji.	291	
PA_atk-s05_13a2:30_0	Atheko sīhapotako mahiṃsavāraṇādīsu aññataraṃ vadhitvā maṃsaṃ khāditvā bhaginiyā	30	
PA_atk-s05_13a2:30_1	bhāgaṃ āharitvā “amma, maṃsaṃ khādassū”ti āha. “Bhātika, nāhaṃ maṃsaṃ khādāmi, marissāmī”ti.	30	
PA_atk-s05_13a2:30_2	“Kiṃ kāraṇā”ti? Sā taṃ pavattiṃ ācikkhi. “Idāni kahaṃ so siṅgālo”ti ca vutte phalikaguhāyaṃ	30	
PA_atk-s05_13a2:30_3	nipannaṃ siṅgālaṃ “ākāse nipanno”ti maññamānā “bhātika, kiṃ na passasi, eso rajatapabbate	30	
PA_atk-s05_13a2:30_4	ākāse nipanno”ti. Sīhapotako tassa phalikaguhāyaṃ nipannabhāvaṃ ajānanto “ākāse nipanno”ti	30	
PA_atk-s05_13a2:30_5	saññī hutvā “māressāmi na”nti sīhavegena pakkhanditvā phalikaguhaṃ hadayeneva pahari.	30	
PA_atk-s05_13a2:30_6	So hadayena phalitena tattheva jīvitakkhayaṃ patvā pabbatapāde pati. Athāparo āgacchi,	30	
PA_atk-s05_13a2:30_7	sā tassapi tatheva kathesi. Sopi tatheva katvā jīvitakkhayaṃ patvā pabbatapāde pati.	30	
PA_atk-s05_13a2:31_0	Evaṃ chasupi bhātikesu matesu sabbapacchā bodhisatto āgacchi. Sā tassapi taṃ kāraṇaṃ	31	
PA_atk-s05_13a2:31_1	ārocetvā “idāni so kuhi”nti vutte “eso rajatapabbatamatthake ākāse nipanno”ti āha.	31	
PA_atk-s05_13a2:31_2	Bodhisatto cintesi – “siṅgālānaṃ ākāse patiṭṭhā nāma natthi, phalikaguhāyaṃ nipannako	31	
PA_atk-s05_13a2:31_3	bhavissatī”ti. So pabbatapādaṃ otaritvā cha bhātike mate disvā “ime attano bālatāya	31	
PA_atk-s05_13a2:31_4	pariggaṇhanapaññāya abhāvena phalikaguhabhāvaṃ ajānitvā hadayena paharitvā matā bhavissanti,	31	
PA_atk-s05_13a2:31_5	asamekkhitvā atituritaṃ karontānaṃ kammaṃ nāma evarūpaṃ hotī”ti vatvā paṭhamaṃ gāthamāha –	31	
PA_atk-s05_13a2:33	“Asamekkhitakammantaṃ, turitābhinipātinaṃ;	3	
PA_atk-s05_13a2:34	Sāni kammāni tappenti, uṇhaṃvajjhohitaṃ mukhe”ti.	3	
PA_atk-s05_13a2:35_0	Tattha asamekkhitakammantaṃ, turitābhinipātinanti yo puggalo yaṃ kammaṃ kattukāmo	35	
PA_atk-s05_13a2:35_1	hoti, tattha dosaṃ asamekkhitvā anupadhāretvā turito hutvā vegeneva taṃ kammaṃ kātuṃ	35	
PA_atk-s05_13a2:35_2	abhinipatati pakkhandati paṭipajjati, taṃ asamekkhitakammantaṃ turitābhinipātinaṃ	35	
PA_atk-s05_13a2:35_3	evaṃ sāni kammāni tappenti, socenti kilamenti. Yathā kiṃ? Uṇhaṃvajjhohitaṃ mukheti,	35	
PA_atk-s05_13a2:35_4	yathā bhuñjantena “idaṃ sītalaṃ idaṃ uṇha”nti anupadhāretvā uṇhaṃ ajjhoharaṇīyaṃ	35	
PA_atk-s05_13a2:35_5	mukhe ajjhoharitaṃ ṭhapitaṃ mukhampi kaṇṭhampi kucchimpi dahati soceti kilameti,	35	
PA_atk-s05_13a2:35_6	evaṃ tathārūpaṃ puggalaṃ sāni kammāni tappenti.	35	
PA_atk-s05_13a2:36_0	Iti so sīho imaṃ gāthaṃ vatvā “mama bhātikā anupāyakusalatāya ‘siṅgālaṃ māressāmā’ti	36	
PA_atk-s05_13a2:36_1	ativegena pakkhanditvā sayaṃ matā, ahaṃ pana evarūpaṃ akatvā siṅgālassa phalikaguhāyaṃ	36	
PA_atk-s05_13a2:36_2	nipannasseva hadayaṃ phālessāmī”ti siṅgālassa ārohanaorohanamaggaṃ sallakkhetvā tadabhimukho	36	
PA_atk-s05_13a2:36_3	hutvā tikkhattuṃ sīhanādaṃ nadi, pathaviyā saddhiṃ ākāsaṃ ekaninnādaṃ ahosi. Siṅgālassa	36	
PA_atk-s05_13a2:36_4	phalikaguhāyaṃ nipannasseva sītatasitassa hadayaṃ phali, so tattheva jīvitakkhayaṃ pāpuṇi.	36	
PA_atk-s05_13a2:37	Satthā “evaṃ so siṅgālo sīhanādaṃ sutvā jīvitakkhayaṃ patto”ti vatvā abhisambuddho hutvā dutiyaṃ gāthamāha –	3	
PA_atk-s05_13a2:39	“Sīho ca sīhanādena, daddaraṃ abhinādayi;	3	
PA_atk-s05_13a2:40	Sutvā sīhassa nigghosaṃ, siṅgālo daddare vasaṃ;	4	
PA_atk-s05_13a2:41	Bhīto santāsamāpādi, hadayañcassa apphalī”ti.	4	
PA_atk-s05_13a2:42_0	Tattha sīhoti cattāro sīhā – tiṇasīho, paṇḍusīho, kāḷasīho, surattahatthapādo kesarasīhoti.	42	
PA_atk-s05_13a2:42_1	Tesu kesarasīho idha adhippeto. Daddaraṃ abhinādayīti tena asanipātasaddasadisena	42	
PA_atk-s05_13a2:42_2	bheravatarena sīhanādena taṃ rajatapabbataṃ abhinādayi ekaninnādaṃ akāsi. Daddare	42	
PA_atk-s05_13a2:42_3	vasanti phalikamissake rajatapabbate vasanto. Bhīto santāsamāpādīti maraṇabhayena	42	
PA_atk-s05_13a2:42_4	bhīto cittutrāsaṃ āpādi. Hadayañcassa apphalīti tena cassa bhayena hadayaṃ phalīti.	42	
PA_atk-s05_13a2:43_0	Evaṃ sīho siṅgālaṃ jīvitakkhayaṃ pāpetvā bhātaro ekasmiṃ ṭhāne paṭicchādetvā tesaṃ	43	
PA_atk-s05_13a2:43_1	matabhāvaṃ bhaginiyā ācikkhitvā taṃ samassāsetvā yāvajīvaṃ kañcanaguhāyaṃ vasitvā yathākammaṃ gato.	43	
PA_atk-s05_13a2:44_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	44	
PA_atk-s05_13a2:44_1	upāsako sotāpattiphale patiṭṭhahi. “Tadā siṅgālo nhāpitaputto ahosi, sīhapotikā licchavikumārikā,	44	
PA_atk-s05_13a2:44_2	cha kaniṭṭhabhātaro aññataratherā ahesuṃ, jeṭṭhabhātikasīho pana ahameva ahosi”nti.	44	
PA_atk-s05_13a2:45	Siṅgālajātakavaṇṇanā dutiyā.	4	
PA_atk-s05_13a2:47	[153] 3. Sūkarajātakavaṇṇanā	4	
PA_atk-s05_13a2:48_0	Catuppado ahaṃ, sammāti idaṃ satthā jetavane viharanto aññataraṃ mahallakattheraṃ	48	
PA_atk-s05_13a2:48_1	ārabbha kathesi. Ekasmiñhi divase rattiṃ dhammassavane vattamāne satthari gandhakuṭidvāre	48	
PA_atk-s05_13a2:48_2	ramaṇīye sopānaphalake ṭhatvā bhikkhusaṅghassa sugatovādaṃ datvā gandhakuṭiṃ paviṭṭhe	48	
PA_atk-s05_13a2:48_3	dhammasenāpati satthāraṃ vanditvā attano pariveṇaṃ agamāsi. Mahāmoggallānopi pariveṇameva	48	
PA_atk-s05_13a2:48_4	gantvā muhuttaṃ vissamitvā therassa santikaṃ āgantvā pañhaṃ pucchi, pucchitapucchitaṃ	48	
PA_atk-s05_13a2:48_5	dhammasenāpati gaganatale puṇṇacandaṃ uṭṭhāpento viya vissajjetvā pākaṭamakāsi. Catassopi	48	
PA_atk-s05_13a2:48_6	parisā dhammaṃ suṇamānā nisīdiṃsu. Tattheko mahallakatthero cintesi – “sacāhaṃ imissā	48	
PA_atk-s05_13a2:48_7	parisāya majjhe sāriputtaṃ āluḷento pañhaṃ pucchissāmi, ayaṃ me parisā ‘bahussuto	48	
PA_atk-s05_13a2:48_8	aya’nti ñatvā sakkārasammānaṃ karissatī”ti parisantarā uṭṭhāya theraṃ upasaṅkamitvā	48	
PA_atk-s05_13a2:48_9	ekamantaṃ ṭhatvā “āvuso sāriputta, mayampi taṃ ekaṃ pañhaṃ pucchāma, amhākampi okāsaṃ	48	
PA_atk-s05_13a2:48_10	karohi, dehi me vinicchayaṃ āvedhikāya vā nivedhikāya vā niggahe vā paggahe vā visese	481	
PA_atk-s05_13a2:48_11	vā paṭivisese vā”ti āha. Thero taṃ oloketvā “ayaṃ mahallako icchācāre ṭhito tuccho	481	
PA_atk-s05_13a2:48_12	na kiñci jānātī”ti tena saddhiṃ akathetvāva lajjamāno bījaniṃ ṭhapetvā āsanā otaritvā	481	
PA_atk-s05_13a2:48_13	pariveṇaṃ pāvisi, moggallānattheropi attano pariveṇameva agamāsi.	481	
PA_atk-s05_13a2:49_0	Manussā uṭṭhāya “gaṇhathetaṃ tucchamahallakaṃ, madhuradhammassavanaṃ no sotuṃ na	49	
PA_atk-s05_13a2:49_1	adāsī”ti anubandhiṃsu. So palāyanto vihārapaccante bhinnapadarāya vaccakuṭiyā patitvā	49	
PA_atk-s05_13a2:49_2	gūthamakkhito aṭṭhāsi. Manussā taṃ disvā vippaṭisārino hutvā satthu santikaṃ agamaṃsu.	49	
PA_atk-s05_13a2:49_3	Satthā te disvā “kiṃ upāsakā avelāya āgatatthā”ti pucchi, manussā tamatthaṃ ārocesuṃ.	49	
PA_atk-s05_13a2:49_4	Satthā “na kho upāsakā idānevesa mahallako uppilāvito hutvā attano balaṃ ajānitvā	49	
PA_atk-s05_13a2:49_5	mahābalehi saddhiṃ payojetvā gūthamakkhito jāto, pubbepesa uppilāvito hutvā attano	49	
PA_atk-s05_13a2:49_6	balaṃ ajānitvā mahābalehi saddhiṃ payojetvā gūthamakkhito ahosī”ti vatvā tehi yācito atītaṃ āhari.	49	
PA_atk-s05_13a2:50_0	Atīte bārāṇasiyaṃ brahmadatte rajjaṃ kārente bodhisatto sīho hutvā himavantapadese	50	
PA_atk-s05_13a2:50_1	pabbataguhāya vāsaṃ kappesi. Tassā avidūre ekaṃ saraṃ nissāya bahū sūkarā nivāsaṃ	50	
PA_atk-s05_13a2:50_2	kappesuṃ. Tameva saraṃ nissāya tāpasāpi paṇṇasālāsu vāsaṃ kappesuṃ. Athekadivasaṃ	50	
PA_atk-s05_13a2:50_3	sīho mahiṃsavāraṇādīsu aññataraṃ vadhitvā yāvadatthaṃ maṃsaṃ khāditvā taṃ saraṃ otaritvā	50	
PA_atk-s05_13a2:50_4	pānīyaṃ pivitvā uttari. Tasmiṃ khaṇe eko thūlasūkaro taṃ saraṃ nissāya gocaraṃ gaṇhāti.	50	
PA_atk-s05_13a2:50_5	Sīho taṃ disvā “aññaṃ ekadivasaṃ imaṃ khādissāmi, maṃ kho pana disvā puna na āgaccheyyā”ti	50	
PA_atk-s05_13a2:50_6	tassa anāgamanabhayena sarato uttaritvā ekena passena gantuṃ ārabhi. Sūkaro oloketvā	50	
PA_atk-s05_13a2:50_7	“esa maṃ disvā mama bhayena upagantuṃ asakkonto bhayena palāyati, ajja mayā iminā	50	
PA_atk-s05_13a2:50_8	sīhena saddhiṃ payojetuṃ vaṭṭatī”ti sīsaṃ ukkhipitvā taṃ yuddhatthāya avhayanto paṭhamaṃ gāthamāha –	50	
PA_atk-s05_13a2:52	“Catuppado ahaṃ samma, tvampi samma catuppado;	5	
PA_atk-s05_13a2:53	Ehi samma nivattassu, kiṃ nu bhīto palāyasī”ti.	5	
PA_atk-s05_13a2:54_0	Sīho tassa kathaṃ sutvā “samma sūkara, ajja amhākaṃ tayā saddhiṃ saṅgāmo natthi,	54	
PA_atk-s05_13a2:54_1	ito pana sattame divase imasmiṃyeva ṭhāne saṅgāmo hotū”ti vatvā pakkāmi. Sūkaro “sīhena	54	
PA_atk-s05_13a2:54_2	saddhiṃ saṅgāmessāmī”ti haṭṭhapahaṭṭho taṃ pavattiṃ ñātakānaṃ ārocesi. Te tassa kathaṃ	54	
PA_atk-s05_13a2:54_3	sutvā bhītatasitā “idāni tvaṃ sabbepi amhe nāsessasi, attano balaṃ ajānitvā sīhena	54	
PA_atk-s05_13a2:54_4	saddhiṃ saṅgāmaṃ kattukāmoti, sīho āgantvā sabbepi amhe jīvitakkhayaṃ pāpessati,	54	
PA_atk-s05_13a2:54_5	sāhasikakammaṃ mā karī”ti āhaṃsu. Sopi bhītatasito “idāni kiṃ karomī”ti pucchi. Sūkarā	54	
PA_atk-s05_13a2:54_6	“samma, tvaṃ etesaṃ tāpasānaṃ uccārabhūmiṃ gantvā pūtigūthe satta divasāni sarīraṃ	54	
PA_atk-s05_13a2:54_7	parivaṭṭetvā sukkhāpetvā sattame divase sarīraṃ ussāvabindūhi temetvā sīhassa āgamanato	54	
PA_atk-s05_13a2:54_8	purimataraṃ gantvā vātayogaṃ ñatvā uparivāte tiṭṭha, sucijātiko sīho tava sarīragandhaṃ	54	
PA_atk-s05_13a2:54_9	ghāyitvā tuyhaṃ jayaṃ datvā gamissatī”ti āhaṃsu. So tathā katvā sattame divase tattha	54	
PA_atk-s05_13a2:54_10	aṭṭhāsi. Sīho tassa sarīragandhaṃ ghāyitvā gūthamakkhitabhāvaṃ ñatvā “samma sūkara,	541	
PA_atk-s05_13a2:54_11	sundaro te leso cintito, sace tvaṃ gūthamakkhito nābhavissa, idheva taṃ jīvitakkhayaṃ	541	
PA_atk-s05_13a2:54_12	apāpessaṃ, idāni pana te sarīraṃ neva mukhena ḍaṃsituṃ, na pādena paharituṃ sakkā,	541	
PA_atk-s05_13a2:54_13	jayaṃ te dammī”ti vatvā dutiyaṃ gāthamāha –	541	
PA_atk-s05_13a2:56	“Asuci pūtilomosi, duggandho vāsi sūkara;	5	
PA_atk-s05_13a2:57	Sace yujjitukāmosi, jayaṃ samma dadāmi te”ti.	5	
PA_atk-s05_13a2:58_0	Tattha pūtilomoti mīḷhamakkhitattā duggandhalomo. Duggandho vāsīti aniṭṭhajegucchapaṭikūlagandho	58	
PA_atk-s05_13a2:58_1	hutvā vāyasi. Jayaṃ, samma, dadāmi teti “tuyhaṃ jayaṃ demi, ahaṃ parājito, gaccha	58	
PA_atk-s05_13a2:58_2	tva”nti vatvā sīho tatova nivattitvā gocaraṃ gahetvā sare pānīyaṃ pivitvā pabbataguhameva	58	
PA_atk-s05_13a2:58_3	gato. Sūkaropi “sīho me jito”ti ñātakānaṃ ārocesi. Te bhītatasitā “puna ekadivasaṃ	58	
PA_atk-s05_13a2:58_4	āgacchanto sīho sabbeva amhe jīvitakkhayaṃ pāpessatī”ti palāyitvā aññattha agamaṃsu.	58	
PA_atk-s05_13a2:59	Satthā imaṃ dhammadesanaṃ āharitvā jātakaṃ samodhānesi – “tadā sūkaro mahallako ahosi, sīho pana ahameva ahosi”nti.	5	
PA_atk-s05_13a2:60	Sūkarajātakavaṇṇanā tatiyā.	6	
PA_atk-s05_13a2:62	[154] 4. Uragajātakavaṇṇanā	6	
PA_atk-s05_13a2:63_0	Idhūragānaṃ pavaro paviṭṭhoti idaṃ satthā jetavane viharanto seṇibhaṇḍanaṃ ārabbha	63	
PA_atk-s05_13a2:63_1	kathesi. Kosalarañño kira sevakā seṇipamukhā dve mahāmattā aññamaññaṃ diṭṭhaṭṭhāne	63	
PA_atk-s05_13a2:63_2	kalahaṃ karonti, tesaṃ veribhāvo sakalanagare pākaṭo jāto. Te neva rājā, na ñātimittā	63	
PA_atk-s05_13a2:63_3	samagge kātuṃ sakkhiṃsu. Athekadivasaṃ satthā paccūsasamaye bodhaneyyabandhave olokento	63	
PA_atk-s05_13a2:63_4	tesaṃ ubhinnampi sotāpattimaggassa upanissayaṃ disvā punadivase ekakova sāvatthiyaṃ	63	
PA_atk-s05_13a2:63_5	piṇḍāya pavisitvā tesu ekassa gehadvāre aṭṭhāsi. So nikkhamitvā pattaṃ gahetvā satthāraṃ	63	
PA_atk-s05_13a2:63_6	antonivesanaṃ pavesetvā āsanaṃ paññapetvā nisīdāpesi. Satthā nisīditvā tassa mettābhāvanāya	63	
PA_atk-s05_13a2:63_7	ānisaṃsaṃ kathetvā kallacittataṃ ñatvā saccāni pakāsesi, so saccapariyosāne sotāpattiphale patiṭṭhahi.	63	
PA_atk-s05_13a2:64_0	Satthā tassa sotāpannabhāvaṃ ñatvā tameva pattaṃ gāhāpetvā uṭṭhāya itarassa gehadvāraṃ	64	
PA_atk-s05_13a2:64_1	agamāsi. Sopi nikkhamitvā satthāraṃ vanditvā “pavisatha, bhante”ti gharaṃ pavesetvā	64	
PA_atk-s05_13a2:64_2	nisīdāpesi. Itaropi pattaṃ gahetvā satthārā saddhiṃyeva pāvisi. Satthā tassa ekādasa	64	
PA_atk-s05_13a2:64_3	mettānisaṃse vaṇṇetvā kallacittataṃ ñatvā saccāni pakāsesi, saccapariyosāne sopi	64	
PA_atk-s05_13a2:64_4	sotāpattiphale patiṭṭhahi. Iti te ubhopi sotāpannā hutvā aññamaññaṃ accayaṃ dassetvā	64	
PA_atk-s05_13a2:64_5	khamāpetvā samaggā sammodamānā ekajjhāsayā ahesuṃ. Taṃ divasaññeva ca bhagavato sammukhāva	64	
PA_atk-s05_13a2:64_6	ekato bhuñjiṃsu. Satthā bhattakiccaṃ niṭṭhāpetvā vihāraṃ agamāsi. Te bahūni mālāgandhavilepanāni	64	
PA_atk-s05_13a2:64_7	ceva sappimadhuphāṇitādīni ca ādāya satthārā saddhiṃyeva nikkhamiṃsu. Satthā bhikkhusaṅghena	64	
PA_atk-s05_13a2:64_8	vatte dassite sugatovādaṃ datvā gandhakuṭiṃ pāvisi.	64	
PA_atk-s05_13a2:65_0	Bhikkhū sāyanhasamaye dhammasabhāyaṃ satthu guṇakathaṃ samuṭṭhāpesuṃ “āvuso, satthā	65	
PA_atk-s05_13a2:65_1	adantadamako, ye nāma dve mahāmatte ciraṃ vāyamamānopi neva rājā samagge kātuṃ sakkhi,	65	
PA_atk-s05_13a2:65_2	na ñātimittādayo sakkhiṃsu, te ekadivaseneva tathāgatena damitā”ti. Satthā āgantvā	65	
PA_atk-s05_13a2:65_3	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	65	
PA_atk-s05_13a2:65_4	“na, bhikkhave, idānevāhaṃ ime dve jane samagge akāsiṃ, pubbepete mayā samaggā katāyevā”ti vatvā atītaṃ āhari.	65	
PA_atk-s05_13a2:66_0	Atīte bārāṇasiyaṃ brahmadatte rajjaṃ kārente bārāṇasiyaṃ ussave ghosite mahāsamajjaṃ	66	
PA_atk-s05_13a2:66_1	ahosi. Bahū manussā ceva devanāgasupaṇṇādayo ca samajjadassanatthaṃ sannipatiṃsu.	66	
PA_atk-s05_13a2:66_2	Tatrekasmiṃ ṭhāne eko nāgo ca supaṇṇo ca samajjaṃ passamānā ekato aṭṭhaṃsu. Nāgo	66	
PA_atk-s05_13a2:66_3	supaṇṇassa supaṇṇabhāvaṃ ajānanto aṃse hatthaṃ ṭhapesi. Supaṇṇo “kena me aṃse hattho	66	
PA_atk-s05_13a2:66_4	ṭhapito”ti nivattitvā olokento nāgaṃ sañjāni. Nāgopi olokento supaṇṇaṃ sañjānitvā	66	
PA_atk-s05_13a2:66_5	maraṇabhayatajjito nagarā nikkhamitvā nadīpiṭṭhena palāyi. Supaṇṇopi “taṃ gahessāmī”ti	66	
PA_atk-s05_13a2:66_6	anubandhi. Tasmiṃ samaye bodhisatto tāpaso hutvā tassā nadiyā tīre paṇṇasālāya vasamāno	66	
PA_atk-s05_13a2:66_7	divā darathapaṭippassambhanatthaṃ udakasāṭikaṃ nivāsetvā vakkalaṃ bahi ṭhapetvā nadiṃ	66	
PA_atk-s05_13a2:66_8	otaritvā nhāyati. Nāgo “imaṃ pabbajitaṃ nissāya jīvitaṃ labhissāmī”ti pakativaṇṇaṃ	66	
PA_atk-s05_13a2:66_9	vijahitvā maṇikkhandhavaṇṇaṃ māpetvā vakkalantaraṃ pāvisi. Supaṇṇo anubandhamāno	66	
PA_atk-s05_13a2:66_10	taṃ tattha paviṭṭhaṃ disvā vakkale garubhāvena aggahetvā bodhisattaṃ āmantetvā “bhante,	661	
PA_atk-s05_13a2:66_11	ahaṃ chāto, tumhākaṃ vakkalaṃ gaṇhatha, imaṃ nāgaṃ khādissāmī”ti imamatthaṃ pakāsetuṃ	661	
PA_atk-s05_13a2:66_12	paṭhamaṃ gāthamāha –	661	
PA_atk-s05_13a2:68	“Idhūragānaṃ pavaro paviṭṭho, selassa vaṇṇena pamokkhamicchaṃ;	6	
PA_atk-s05_13a2:69	Brahmañca vaṇṇaṃ apacāyamāno, bubhukkhito no vitarāmi bhottu”nti.	6	
PA_atk-s05_13a2:70_0	Tattha idhūragānaṃ pavaro paviṭṭhoti imasmiṃ vakkale uragānaṃ pavaro nāgarājā paviṭṭho.	70	
PA_atk-s05_13a2:70_1	Selassa vaṇṇenāti maṇivaṇṇena, maṇikkhandho hutvā paviṭṭhoti attho. Pamokkhamicchanti	70	
PA_atk-s05_13a2:70_2	mama santikā mokkhaṃ icchamāno. Brahmañca vaṇṇaṃ apacāyamānoti ahaṃ pana tumhākaṃ	70	
PA_atk-s05_13a2:70_3	brahmavaṇṇaṃ seṭṭhavaṇṇaṃ pūjento garuṃ karonto. Bubhukkhito no vitarāmi bhottunti	70	
PA_atk-s05_13a2:70_4	etaṃ nāgaṃ vakkalantaraṃ paviṭṭhaṃ chātopi samāno bhakkhituṃ na sakkomīti.	70	
PA_atk-s05_13a2:71	Bodhisatto udake ṭhitoyeva supaṇṇarājassa thutiṃ katvā dutiyaṃ gāthamāha –	7	
PA_atk-s05_13a2:73	“So brahmagutto cirameva jīva, dibyā ca te pātubhavantu bhakkhā;	7	
PA_atk-s05_13a2:74	Yo brahmavaṇṇaṃ apacāyamāno, bubhukkhito no vitarāsi bhottu”nti.	7	
PA_atk-s05_13a2:75_0	Tattha so brahmaguttoti so tvaṃ brahmagopito brahmarakkhito hutvā. Dibyā ca te pātubhavantu	75	
PA_atk-s05_13a2:75_1	bhakkhāti devatānaṃ paribhogārahā bhakkhā ca tava pātubhavantu, mā pāṇātipātaṃ katvā	75	
PA_atk-s05_13a2:75_2	nāgamaṃsakhādako ahosi.	75	
PA_atk-s05_13a2:76_0	Iti bodhisatto udake ṭhitova anumodanaṃ katvā uttaritvā vakkalaṃ nivāsetvā te ubhopi	76	
PA_atk-s05_13a2:76_1	gahetvā assamapadaṃ gantvā mettābhāvanāya vaṇṇaṃ kathetvā dvepi jane samagge akāsi.	76	
PA_atk-s05_13a2:76_2	Te tato paṭṭhāya samaggā sammodamānā sukhaṃ vasiṃsu.	76	
PA_atk-s05_13a2:77	Satthā imaṃ dhammadesanaṃ āharitvā jātakaṃ samodhānesi – “tadā nāgo ca supaṇṇo ca ime dve mahāmattā ahesuṃ, tāpaso pana ahameva ahosi”nti.	7	
PA_atk-s05_13a2:78	Uragajātakavaṇṇanā catutthā.	7	
PA_atk-s05_13a2:80	[155] 5. Bhaggajātakavaṇṇanā	8	
PA_atk-s05_13a2:81_0	Jīva vassasataṃ bhaggāti idaṃ satthā jetavanasamīpe pasenadikosalena raññā kārite	81	
PA_atk-s05_13a2:81_1	rājakārāme viharanto attano khipitakaṃ ārabbha kathesi. Ekasmiñhi divase satthā rājakārāme	81	
PA_atk-s05_13a2:81_2	catuparisamajjhe nisīditvā dhammaṃ desento khipi. Bhikkhū “jīvatu, bhante bhagavā,	81	
PA_atk-s05_13a2:81_3	jīvatu, sugato”ti uccāsaddaṃ mahāsaddaṃ akaṃsu, tena saddena dhammakathāya antarāyo	81	
PA_atk-s05_13a2:81_4	ahosi. Atha kho bhagavā bhikkhū āmantesi – “api nu kho, bhikkhave, khipite ‘jīvā’ti	81	
PA_atk-s05_13a2:81_5	vutto tappaccayā jīveyya vā mareyya vā”ti? “No hetaṃ bhante”ti. “Na, bhikkhave, khipite	81	
PA_atk-s05_13a2:81_6	‘jīvā’ti vattabbo, yo vadeyya āpatti dukkaṭassā”ti. Tena kho pana samayena manussā	81	
PA_atk-s05_13a2:81_7	bhikkhūnaṃ khipite “jīvatha, bhante”ti vadanti, bhikkhū kukkuccāyantā nālapanti.	81	
PA_atk-s05_13a2:81_8	Manussā ujjhāyanti – “kathañhi nāma samaṇā sakyaputtiyā ‘jīvatha, bhante’ti vuccamānā	81	
PA_atk-s05_13a2:81_9	nālapissantī”ti. Bhagavato etamatthaṃ ārocesuṃ. Gihī, bhikkhave, maṅgalikā, anujānāmi,	81	
PA_atk-s05_13a2:81_10	bhikkhave, gihīnaṃ “jīvatha, bhante”ti vuccamānena “ciraṃ jīvā”ti vattunti. Bhikkhū	811	
PA_atk-s05_13a2:81_11	bhagavantaṃ pucchiṃsu – “bhante, jīvapaṭijīvaṃ nāma kadā uppanna”nti? Satthā “bhikkhave,	811	
PA_atk-s05_13a2:81_12	jīvapaṭijīvaṃ nāma porāṇakāle uppanna”nti vatvā atītaṃ āhari.	811	
PA_atk-s05_13a2:82_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe ekasmiṃ brāhmaṇakule	82	
PA_atk-s05_13a2:82_1	nibbatti. Tassa pitā vohāraṃ katvā jīvikaṃ kappeti, so soḷasavassuddesikaṃ bodhisattaṃ	82	
PA_atk-s05_13a2:82_2	maṇikabhaṇḍaṃ ukkhipāpetvā gāmanigamādīsu caranto bārāṇasiṃ patvā dovārikassa ghare	82	
PA_atk-s05_13a2:82_3	bhattaṃ pacāpetvā bhuñjitvā nivāsaṭṭhānaṃ alabhanto “avelāya āgatā āgantukā kattha	82	
PA_atk-s05_13a2:82_4	vasantī”ti pucchi. Atha naṃ manussā “bahinagare ekā sālā atthi, sā pana amanussapariggahitā.	82	
PA_atk-s05_13a2:82_5	Sace icchatha, tattha vasathā”ti āhaṃsu. Bodhisatto “etha, tāta, gacchāma, mā yakkhassa	82	
PA_atk-s05_13a2:82_6	bhāyittha, ahaṃ taṃ dametvā tumhākaṃ pādesu pātessāmī”ti pitaraṃ gahetvā tattha gato.	82	
PA_atk-s05_13a2:82_7	Athassa pitā phalake nipajji, sayaṃ pitu pāde sambāhanto nisīdi. Tattha adhivattho	82	
PA_atk-s05_13a2:82_8	yakkho dvādasa vassāni vessavaṇaṃ upaṭṭhahitvā taṃ sālaṃ labhanto “imaṃ sālaṃ paviṭṭhamanussesu	82	
PA_atk-s05_13a2:82_9	yo khipite ‘jīvā’ti vadati, yo ca ‘jīvā’ti vutte ‘paṭijīvā’ti vadati, te jīvapaṭijīvabhāṇino	82	
PA_atk-s05_13a2:82_10	ṭhapetvā avasese khādeyyāsī”ti labhi. So piṭṭhivaṃsathūṇāya vasati. So “bodhisattassa	821	
PA_atk-s05_13a2:82_11	pitaraṃ khipāpessāmī”ti attano ānubhāvena sukhumacuṇṇaṃ vissajjesi, cuṇṇo āgantvā	821	
PA_atk-s05_13a2:82_12	tassa nāsapuṭe pāvisi. So phalake nipannakova khipi, bodhisatto na “jīvā”ti āha.	821	
PA_atk-s05_13a2:82_13	Yakkho taṃ khādituṃ thūṇāya otarati. Bodhisatto taṃ otarantaṃ disvā “iminā me pitā	821	
PA_atk-s05_13a2:82_14	khipāpito bhavissati, ayaṃ so khipite ‘jīvā’ti avadantaṃ khādakayakkho bhavissatī”ti	821	
PA_atk-s05_13a2:82_15	pitaraṃ ārabbha paṭhamaṃ gāthamāha –	821	
PA_atk-s05_13a2:84	“Jīva vassasataṃ bhagga, aparāni ca vīsatiṃ;	8	
PA_atk-s05_13a2:85	Mā maṃ pisācā khādantu, jīva tvaṃ saradosata”nti.	8	
PA_atk-s05_13a2:86_0	Tattha bhaggāti pitaraṃ nāmenālapati. Aparāni ca vīsatinti aparāni ca vīsati vassāni	86	
PA_atk-s05_13a2:86_1	jīva. Mā maṃ pisācā khādantūti maṃ pisācā mā khādantu. Jīva tvaṃ saradosatanti tvaṃ	86	
PA_atk-s05_13a2:86_2	pana vīsuttaraṃ vassasataṃ jīvāti. Saradosatañhi gaṇiyamānaṃ vassasatameva hoti,	86	
PA_atk-s05_13a2:86_3	taṃ purimehi vīsāya saddhiṃ vīsuttaraṃ idha adhippetaṃ.	86	
PA_atk-s05_13a2:87_0	Yakkho bodhisattassa vacanaṃ sutvā “imaṃ tāva māṇavaṃ ‘jīvā’ti vuttattā khādituṃ	87	
PA_atk-s05_13a2:87_1	na sakkā, pitaraṃ panassa khādissāmī”ti pitu santikaṃ agamāsi. So taṃ āgacchantaṃ	87	
PA_atk-s05_13a2:87_2	disvā cintesi – “ayaṃ so ‘paṭijīvā’ti abhaṇantānaṃ khādakayakkho bhavissati, paṭijīvaṃ	87	
PA_atk-s05_13a2:87_3	karissāmī”ti. So puttaṃ ārabbha dutiyaṃ gāthamāha –	87	
PA_atk-s05_13a2:89	“Tvampi vassasataṃ jīvaṃ, aparāni ca vīsatiṃ;	8	
PA_atk-s05_13a2:90	Visaṃ pisācā khādantu, jīva tvaṃ saradosata”nti.	9	
PA_atk-s05_13a2:91	Tattha visaṃ pisācā khādantūti pisācā halāhalavisaṃ khādantu.	9	
PA_atk-s05_13a2:92_0	Yakkho tassa vacanaṃ sutvā “ubhopi me na sakkā khāditu”nti paṭinivatti. Atha naṃ	92	
PA_atk-s05_13a2:92_1	bodhisatto pucchi – “bho yakkha, kasmā tvaṃ imaṃ sālaṃ paviṭṭhamanusse khādasī”ti?	92	
PA_atk-s05_13a2:92_2	“Dvādasa vassāni vessavaṇaṃ upaṭṭhahitvā laddhattā”ti. “Kiṃ pana sabbeva khādituṃ	92	
PA_atk-s05_13a2:92_3	labhasī”ti? “Jīvapaṭijīvabhāṇino ṭhapetvā avasese khādāmī”ti. “Yakkha, tvaṃ pubbepi	92	
PA_atk-s05_13a2:92_4	akusalaṃ katvā kakkhaḷo pharuso paravihiṃsako hutvā nibbatto, idānipi tādisaṃ kammaṃ	92	
PA_atk-s05_13a2:92_5	katvā tamo tamaparāyaṇo bhavissati, tasmā ito paṭṭhāya pāṇātipātādīhi viramassū”ti	92	
PA_atk-s05_13a2:92_6	taṃ yakkhaṃ dametvā nirayabhayena tajjetvā pañcasu sīlesu patiṭṭhāpetvā yakkhaṃ pesanakārakaṃ viya akāsi.	92	
PA_atk-s05_13a2:93_0	Punadivase sañcarantā manussā yakkhaṃ disvā bodhisattena cassa damitabhāvaṃ ñatvā	93	
PA_atk-s05_13a2:93_1	rañño ārocesuṃ – “deva, eko māṇavo taṃ yakkhaṃ dametvā pesanakārakaṃ viya katvā ṭhito”ti.	93	
PA_atk-s05_13a2:93_2	Rājā bodhisattaṃ pakkosāpetvā senāpatiṭṭhāne ṭhapesi, pitu cassa mahantaṃ yasaṃ adāsi.	93	
PA_atk-s05_13a2:93_3	So yakkhaṃ balipaṭiggāhakaṃ katvā bodhisattassa ovāde ṭhatvā dānādīni puññāni katvā saggapuraṃ pūresi.	93	
PA_atk-s05_13a2:94_0	Satthā imaṃ dhammadesanaṃ āharitvā “jīvapaṭijīvaṃ nāma tasmiṃ kāle uppanna”nti vatvā	94	
PA_atk-s05_13a2:94_1	jātakaṃ samodhānesi – “tadā yakkho aṅgulimālo ahosi, rājā ānando, pitā kassapo, putto	94	
PA_atk-s05_13a2:94_2	pana ahameva ahosi”nti.	94	
PA_atk-s05_13a2:95	Bhaggajātakavaṇṇanā pañcamā.	9	
PA_atk-s05_13a2:97	[156] 6. Alīnacittajātakavaṇṇanā	9	
PA_atk-s05_13a2:98_0	Alīnacittaṃ nissāyāti idaṃ satthā jetavane viharanto ekaṃ ossaṭṭhavīriyaṃ bhikkhuṃ	98	
PA_atk-s05_13a2:98_1	ārabbha kathesi. Vatthu ekādasanipāte saṃvarajātake āvibhavissati. So pana bhikkhu	98	
PA_atk-s05_13a2:98_2	satthārā “saccaṃ kira tvaṃ, bhikkhu, vīriyaṃ ossajī”ti vutte “saccaṃ, bhagavā”ti	98	
PA_atk-s05_13a2:98_3	āha. Atha naṃ satthā “nanu tvaṃ, bhikkhu, pubbe vīriyaṃ avissajjetvā maṃsapesisadisassa	98	
PA_atk-s05_13a2:98_4	daharakumārassa dvādasayojanike bārāṇasinagare rajjaṃ gahetvā adāsi, idāni kasmā	98	
PA_atk-s05_13a2:98_5	evarūpe sāsane pabbajitvā vīriyaṃ ossajasī”ti vatvā atītaṃ āhari.	98	
PA_atk-s05_13a2:99_0	Atīte bārāṇasiyaṃ brahmadatte rajjaṃ kārente bārāṇasito avidūre vaḍḍhakīgāmo ahosi,	99	
PA_atk-s05_13a2:99_1	tattha pañcasatā vaḍḍhakī vasanti. Te nāvāya uparisotaṃ gantvā araññe gehasambhāradārūni	99	
PA_atk-s05_13a2:99_2	koṭṭetvā tattheva ekabhūmikadvibhūmikādibhede gehasambhāre sajjetvā thambhato paṭṭhāya	99	
PA_atk-s05_13a2:99_3	sabbadārūsu saññaṃ katvā nadītīraṃ netvā nāvaṃ āropetvā anusotena nagaraṃ āgantvā	99	
PA_atk-s05_13a2:99_4	ye yādisāni gehāni ākaṅkhanti, tesaṃ tādisāni katvā kahāpaṇe gahetvā puna tattheva	99	
PA_atk-s05_13a2:99_5	gantvā gehasambhāre āharanti. Evaṃ tesaṃ jīvikaṃ kappentānaṃ ekasmiṃ kāle khandhāvāraṃ	99	
PA_atk-s05_13a2:99_6	bandhitvā dārūni koṭṭentānaṃ avidūre eko hatthī khadirakhāṇukaṃ akkami. Tassa so	99	
PA_atk-s05_13a2:99_7	khāṇuko pādaṃ vijjhi, balavavedanā vattanti, pādo uddhumāyitvā pubbaṃ gaṇhi. So vedanāppatto	99	
PA_atk-s05_13a2:99_8	tesaṃ dārukoṭṭanasaddaṃ sutvā “ime vaḍḍhakī nissāya mayhaṃ sotthi bhavissatī”ti maññamāno	99	
PA_atk-s05_13a2:99_9	tīhi pādehi tesaṃ santikaṃ gantvā avidūre nipajji, vaḍḍhakī taṃ uddhumātapādaṃ disvā	99	
PA_atk-s05_13a2:99_10	upasaṅkamitvā pāde khāṇukaṃ disvā tikhiṇavāsiyā khāṇukassa samantato odhiṃ datvā	991	
PA_atk-s05_13a2:99_11	rajjuyā bandhitvā ākaḍḍhantā khāṇuṃ nīharitvā pubbaṃ mocetvā uṇhodakena dhovitvā	991	
PA_atk-s05_13a2:99_12	tadanurūpehi bhesajjehi makkhetvā nacirasseva vaṇaṃ phāsukaṃ kariṃsu.	991	
PA_atk-s05_13a2:100_0	Hatthī arogo hutvā cintesi – “mayā ime vaḍḍhakī nissāya jīvitaṃ laddhaṃ, idāni tesaṃ	100	
PA_atk-s05_13a2:100_1	mayā upakāraṃ kātuṃ vaṭṭatī”ti. So tato paṭṭhāya vaḍḍhakīhi saddhiṃ rukkhe nīharati,	100	
PA_atk-s05_13a2:100_2	tacchentānaṃ parivattetvā deti, vāsiādīni upasaṃharati, soṇḍāya veṭhetvā kāḷasuttakoṭiyaṃ	100	
PA_atk-s05_13a2:100_3	gaṇhāti. Vaḍḍhakīpissa bhojanavelāya ekekaṃ piṇḍaṃ dentā pañca piṇḍasatāni denti.	100	
PA_atk-s05_13a2:100_4	Tassa pana hatthissa putto sabbaseto hatthājānīyapotako atthi, tenassa etadahosi	100	
PA_atk-s05_13a2:100_5	– “ahaṃ etarahi mahallako. Idāni mayā imesaṃ vaḍḍhakīnaṃ kammakaraṇattāya puttaṃ	100	
PA_atk-s05_13a2:100_6	datvā gantuṃ vaṭṭatī”ti. So vaḍḍhakīnaṃ anācikkhitvāva araññaṃ pavisitvā puttaṃ ānetvā	100	
PA_atk-s05_13a2:100_7	“ayaṃ hatthipotako mama putto, tumhehi mayhaṃ jīvitaṃ dinnaṃ, ahaṃ vo vejjavetanatthāya	100	
PA_atk-s05_13a2:100_8	imaṃ dammi, ayaṃ tumhākaṃ ito paṭṭhāya kammāni karissatī”ti vatvā “ito paṭṭhāya,	100	
PA_atk-s05_13a2:100_9	puttaka, yaṃ mayā kattabbaṃ kammaṃ, taṃ tvaṃ karohī”ti puttaṃ ovaditvā vaḍḍhakīnaṃ	100	
PA_atk-s05_13a2:100_10	datvā sayaṃ araññaṃ pāvisi.	1001	
PA_atk-s05_13a2:101_0	Tato paṭṭhāya hatthipotako vaḍḍhakīnaṃ vacanakaro ovādakkhamo hutvā sabbakiccāni	101	
PA_atk-s05_13a2:101_1	karoti. Tepi taṃ pañcahi piṇḍasatehi posenti, so kammaṃ katvā nadiṃ otaritvā nhatvā	101	
PA_atk-s05_13a2:101_2	kīḷitvā āgacchati, vaḍḍhakīdārakāpi taṃ soṇḍādīsu gahetvā udakepi thalepi tena saddhiṃ	101	
PA_atk-s05_13a2:101_3	kīḷanti. Ājānīyā pana hatthinopi assāpi purisāpi udake uccāraṃ vā passāvaṃ vā na	101	
PA_atk-s05_13a2:101_4	karonti, tasmā sopi udake uccārapassāvaṃ akatvā bahinadītīreyeva karoti. Athekasmiṃ	101	
PA_atk-s05_13a2:101_5	divase uparinadiyā devo vassi, atha sukkhaṃ hatthilaṇḍaṃ udakena nadiṃ otaritvā gacchantaṃ	101	
PA_atk-s05_13a2:101_6	bārāṇasīnagaratitthe ekasmiṃ gumbe laggetvā aṭṭhāsi. Atha rañño hatthigopakā “hatthī	101	
PA_atk-s05_13a2:101_7	nhāpessāmā”ti pañca hatthisatāni nayiṃsu. Ājānīyalaṇḍassa gandhaṃ ghāyitvā ekopi	101	
PA_atk-s05_13a2:101_8	hatthī nadiṃ otarituṃ na ussahi. Sabbepi naṅguṭṭhaṃ ukkhipitvā palāyituṃ ārabhiṃsu,	101	
PA_atk-s05_13a2:101_9	hatthigopakā hatthācariyānaṃ ārocesuṃ. Te “udake paripanthena bhavitabba”nti udakaṃ	101	
PA_atk-s05_13a2:101_10	sodhāpetvā tasmiṃ gumbe taṃ ājānīyalaṇḍaṃ disvā “idamettha kāraṇa”nti ñatvā cāṭiṃ	1011	
PA_atk-s05_13a2:101_11	āharāpetvā udakassa pūretvā taṃ tattha madditvā hatthīnaṃ sarīre siñcāpesuṃ, sarīrāni	1011	
PA_atk-s05_13a2:101_12	sugandhāni ahesuṃ. Tasmiṃ kāle te nadiṃ otaritvā nhāyiṃsu.	1011	
PA_atk-s05_13a2:102_0	Hatthācariyā rañño taṃ pavattiṃ ārocetvā “taṃ hatthājānīyaṃ pariyesitvā ānetuṃ vaṭṭati,	102	
PA_atk-s05_13a2:102_1	devā”ti āhaṃsu. Rājā nāvāsaṅghāṭehi nadiṃ pakkhanditvā uddhaṃgāmīhi nāvāsaṅghāṭehi	102	
PA_atk-s05_13a2:102_2	vaḍḍhakīnaṃ vasanaṭṭhānaṃ sampāpuṇi. Hatthipotako nadiyaṃ kīḷanto bherisaddaṃ sutvā	102	
PA_atk-s05_13a2:102_3	gantvā vaḍḍhakīnaṃ santike aṭṭhāsi. Vaḍḍhakī rañño paccuggamanaṃ katvā “deva, sace	102	
PA_atk-s05_13a2:102_4	dārūhi attho, kiṃ kāraṇā āgatattha, kiṃ pesetvā āharāpetuṃ na vaṭṭatī”ti āhaṃsu.	102	
PA_atk-s05_13a2:102_5	“Nāhaṃ, bhaṇe, dārūnaṃ atthāya āgato, imassa pana hatthissa atthāya āgatomhī”ti.	102	
PA_atk-s05_13a2:102_6	“Gāhāpetvā gacchatha, devā”ti. Hatthipotako gantuṃ na icchi. “Kiṃ kārāpeti, bhaṇe,	102	
PA_atk-s05_13a2:102_7	hatthī”ti? “Vaḍḍhakīnaṃ posāvanikaṃ āharāpeti, devā”ti. “Sādhu, bhaṇe”ti rājā hatthissa	102	
PA_atk-s05_13a2:102_8	catunnaṃ pādānaṃ soṇḍāya naṅguṭṭhassa ca santike satasahassasatasahassakahāpaṇe ṭhapāpesi.	102	
PA_atk-s05_13a2:102_9	Hatthī ettakenāpi agantvā sabbavaḍḍhakīnaṃ dussayugesu vaḍḍhakībhariyānaṃ nivāsanasāṭakesu	102	
PA_atk-s05_13a2:102_10	dinnesu saddhiṃkīḷitānaṃ dārakānañca dārakaparihāre kate nivattitvā vaḍḍhakī ca itthiyo	1021	
PA_atk-s05_13a2:102_11	ca dārake ca oloketvā raññā saddhiṃ agamāsi.	1021	
PA_atk-s05_13a2:103_0	Rājā taṃ ādāya nagaraṃ gantvā nagarañca hatthisālañca alaṅkārāpetvā hatthiṃ nagaraṃ	103	
PA_atk-s05_13a2:103_1	padakkhiṇaṃ kāretvā hatthisālaṃ pavesetvā sabbālaṅkārehi alaṅkaritvā abhisekaṃ datvā	103	
PA_atk-s05_13a2:103_2	opavayhaṃ katvā attano sahāyaṭṭhāne ṭhapetvā upaḍḍharajjaṃ hatthissa datvā attanā	103	
PA_atk-s05_13a2:103_3	samānaparihāraṃ akāsi. Hatthissa āgatakālato paṭṭhāya rañño sakalajambudīpe rajjaṃ	103	
PA_atk-s05_13a2:103_4	hatthagatameva ahosi. Evaṃ kāle gacchante bodhisatto tassa rañño aggamahesiyā kucchimhi	103	
PA_atk-s05_13a2:103_5	paṭisandhiṃ gaṇhi. Tassā gabbhaparipākakāle rājā kālamakāsi. Hatthī pana sace rañño	103	
PA_atk-s05_13a2:103_6	kālakatabhāvaṃ jāneyya, tatthevassa hadayaṃ phaleyya, tasmā hatthiṃ rañño kālakatabhāvaṃ	103	
PA_atk-s05_13a2:103_7	ajānāpetvāva upaṭṭhahiṃsu. Rañño pana kālakatabhāvaṃ sutvā “tucchaṃ kira rajja”nti	103	
PA_atk-s05_13a2:103_8	anantarasāmantakosalarājā mahatiyā senāya āgantvā nagaraṃ parivāresi. Nagaravāsino	103	
PA_atk-s05_13a2:103_9	dvārāni pidahitvā kosalarañño sāsanaṃ pahiṇiṃsu – “amhākaṃ rañño aggamahesī paripuṇṇagabbhā	103	
PA_atk-s05_13a2:103_10	‘ito kira sattame divase puttaṃ vijāyissatī’ti aṅgavijjāpāṭhakā āhaṃsu. Sace sā puttaṃ	1031	
PA_atk-s05_13a2:103_11	vijāyissati, mayaṃ sattame divase yuddhaṃ dassāma, na rajjaṃ, ettakaṃ kālaṃ āgamethā”ti.	1031	
PA_atk-s05_13a2:103_12	Rājā “sādhū”ti sampaṭicchi.	1031	
PA_atk-s05_13a2:104_0	Devī sattame divase puttaṃ vijāyi. Tassa nāmaggahaṇadivase pana mahājanassa alīnacittaṃ	104	
PA_atk-s05_13a2:104_1	paggaṇhanto jātoti “alīnacittakumāro”tvevassa nāmaṃ akaṃsu. Jātadivasatoyeva panassa	104	
PA_atk-s05_13a2:104_2	paṭṭhāya nāgarā kosalaraññā saddhiṃ yujjhiṃsu. Ninnāyakattā saṅgāmassa mahantampi	104	
PA_atk-s05_13a2:104_3	balaṃ yujjhamānaṃ thokaṃ thokaṃ osakkati. Amaccā deviyā tamatthaṃ ārocetvā “mayaṃ	104	
PA_atk-s05_13a2:104_4	evaṃ osakkamāne bale parājayabhāvassa bhāyāma, amhākaṃ pana rañño kālakatabhāvaṃ,	104	
PA_atk-s05_13a2:104_5	puttassa jātabhāvaṃ, kosalarañño āgantvā yujjhānabhāvañca rañño sahāyako maṅgalahatthī	104	
PA_atk-s05_13a2:104_6	na jānāti, jānāpema na”nti pucchiṃsu. Sā “sādhū”ti sampaṭicchitvā puttaṃ alaṅkaritvā	104	
PA_atk-s05_13a2:104_7	dukūlacumbaṭake nipajjāpetvā pāsādā oruyha amaccagaṇaparivutā hatthisālaṃ gantvā	104	
PA_atk-s05_13a2:104_8	bodhisattaṃ hatthissa pādamūle nipajjāpetvā “sāmi, sahāyo te kālakato, mayaṃ tuyhaṃ	104	
PA_atk-s05_13a2:104_9	hadayaphālanabhayena nārocayimha, ayaṃ te sahāyassa putto, kosalarājā āgantvā nagaraṃ	104	
PA_atk-s05_13a2:104_10	parivāretvā tava puttena saddhiṃ yujjhati, balaṃ osakkati, tava puttaṃ tvaññeva vā	1041	
PA_atk-s05_13a2:104_11	mārehi, rajjaṃ vāssa gaṇhitvā dehī”ti āha.	1041	
PA_atk-s05_13a2:105_0	Tasmiṃ kāle hatthī bodhisattaṃ soṇḍāya parāmasitvā ukkhipitvā kumbhe ṭhapetvā roditvā	105	
PA_atk-s05_13a2:105_1	bodhisattaṃ otāretvā deviyā hatthe nipajjāpetvā “kosalarājaṃ gaṇhissāmī”ti hatthisālato	105	
PA_atk-s05_13a2:105_2	nikkhami. Athassa amaccā vammaṃ paṭimuñcitvā alaṅkaritvā nagaradvāraṃ avāpuritvā	105	
PA_atk-s05_13a2:105_3	taṃ parivāretvā nikkhamiṃsu. Hatthī nagarā nikkhamitvā koñcanādaṃ katvā mahājanaṃ	105	
PA_atk-s05_13a2:105_4	santāsetvā palāpetvā balakoṭṭhakaṃ bhinditvā kosalarājānaṃ cūḷāya gahetvā ānetvā	105	
PA_atk-s05_13a2:105_5	bodhisattassa pādamūle nipajjāpetvā māraṇatthāyassa uṭṭhite vāretvā “ito paṭṭhāya	105	
PA_atk-s05_13a2:105_6	appamatto hohi, ‘kumāro daharo’ti saññaṃ mā karī”ti ovaditvā uyyojesi. Tato paṭṭhāya	105	
PA_atk-s05_13a2:105_7	sakalajambudīpe rajjaṃ bodhisattassa hatthagatameva jātaṃ, añño paṭisattu nāma uṭṭhahituṃ	105	
PA_atk-s05_13a2:105_8	samattho nāhosi. Bodhisatto sattavassikakāle abhisekaṃ katvā alīnacittarājā nāma	105	
PA_atk-s05_13a2:105_9	hutvā dhammena rajjaṃ kāretvā jīvitapariyosāne saggapuraṃ pūresi.	105	
PA_atk-s05_13a2:106	Satthā imaṃ atītaṃ āharitvā abhisambuddho hutvā imaṃ gāthādvayamāha –	10	
PA_atk-s05_13a2:108	“Alīnacittaṃ nissāya, pahaṭṭhā mahatī camū;	10	
PA_atk-s05_13a2:109	Kosalaṃ senāsantuṭṭhaṃ, jīvaggāhaṃ agāhayi.	10	
PA_atk-s05_13a2:111	“Evaṃ nissayasampanno, bhikkhu āraddhavīriyo;	11	
PA_atk-s05_13a2:112	Bhāvayaṃ kusalaṃ dhammaṃ, yogakkhemassa pattiyā;	11	
PA_atk-s05_13a2:113	Pāpuṇe anupubbena, sabbasaṃyojanakkhaya”nti.	11	
PA_atk-s05_13a2:114_0	Tattha alīnacittaṃ nissāyāti alīnacittaṃ rājakumāraṃ nissāya. Pahaṭṭhā mahatī camūti	114	
PA_atk-s05_13a2:114_1	“paveṇīrajjaṃ no diṭṭha”nti haṭṭhatuṭṭhā hutvā mahatī senā. Kosalaṃ senāsantuṭṭhanti	114	
PA_atk-s05_13a2:114_2	kosalarājānaṃ sena rajjena asantuṭṭhaṃ pararajjalobhena āgataṃ. Jīvaggāhaṃ agāhayīti	114	
PA_atk-s05_13a2:114_3	amāretvāva sā camū taṃ rājānaṃ hatthinā jīvaggāhaṃ gaṇhāpesi. Evaṃ nissayasampannoti	114	
PA_atk-s05_13a2:114_4	yathā sā camū, evaṃ aññopi kulaputto nissayasampanno kalyāṇamittaṃ buddhaṃ vā buddhasāvakaṃ	114	
PA_atk-s05_13a2:114_5	vā nissayaṃ labhitvā. Bhikkhūti parisuddhādhivacanametaṃ. Āraddhavīriyoti paggahitavīriyo	114	
PA_atk-s05_13a2:114_6	catudosāpagatena vīriyena samannāgato. Bhāvayaṃ kusalaṃ dhammanti kusalaṃ niravajjaṃ	114	
PA_atk-s05_13a2:114_7	sattatiṃsabodhipakkhiyasaṅkhātaṃ dhammaṃ bhāvento. Yogakkhemassa pattiyāti catūhi	114	
PA_atk-s05_13a2:114_8	yogehi khemassa nibbānassa pāpuṇanatthāya taṃ dhammaṃ bhāvento. Pāpuṇe anupubbena,	114	
PA_atk-s05_13a2:114_9	sabbasaṃyojanakkhayanti evaṃ vipassanato paṭṭhāya imaṃ kusalaṃ dhammaṃ bhāvento so	114	
PA_atk-s05_13a2:114_10	kalyāṇamittupanissayasampanno bhikkhu anupubbena vipassanāñāṇāni ca heṭṭhimamaggaphalāni	1141	
PA_atk-s05_13a2:114_11	ca pāpuṇanto pariyosāne dasannampi saṃyojanānaṃ khayante uppannattā sabbasaṃyojanakkhayasaṅkhātaṃ	1141	
PA_atk-s05_13a2:114_12	arahattaṃ pāpuṇāti. Yasmā vā nibbānaṃ āgamma sabbasaṃyojanāni khīyanti, tasmā tampi	1141	
PA_atk-s05_13a2:114_13	sabbasaṃyojanakkhayameva, evaṃ anupubbena nibbānasaṅkhātaṃ sabbasaṃyojanakkhayaṃ pāpuṇātīti attho.	1141	
PA_atk-s05_13a2:115_0	Iti bhagavā amatamahānibbānena dhammadesanāya kūṭaṃ gahetvā uttaripi saccāni pakāsetvā	115	
PA_atk-s05_13a2:115_1	jātakaṃ samodhānesi, saccapariyosāne ossaṭṭhavīriyo bhikkhu arahatte patiṭṭhahi.	115	
PA_atk-s05_13a2:115_2	“Tadā mātā mahāmāyā, pitā suddhodanamahārājā ahosi, rajjaṃ gahetvā dinnahatthī ayaṃ	115	
PA_atk-s05_13a2:115_3	ossaṭṭhavīriyo bhikkhu, hatthissa pitā sāriputto, sāmantakosalarājā moggallāno, alīnacittakumāro	115	
PA_atk-s05_13a2:115_4	pana ahameva ahosi”nti.	115	
PA_atk-s05_13a2:116	Alīnacittajātakavaṇṇanā chaṭṭhā.	11	
PA_atk-s05_13a2:118	[157] 7. Guṇajātakavaṇṇanā	11	
PA_atk-s05_13a2:119_0	Yena kāmaṃ paṇāmetīti idaṃ satthā jetavane viharanto ānandattherassa sāṭakasahassalābhaṃ	119	
PA_atk-s05_13a2:119_1	ārabbha kathesi. Therassa kosalarañño antepure dhammavācanavatthu heṭṭhā mahāsārajātake	119	
PA_atk-s05_13a2:119_2	āgatameva. Iti there rañño antepure dhammaṃ vācente rañño sahassagghanikānaṃ sāṭakānaṃ	119	
PA_atk-s05_13a2:119_3	sahassaṃ āhariyittha. Rājā tato pañca sāṭakasatāni pañcannaṃ devīsatānaṃ adāsi. Tā	119	
PA_atk-s05_13a2:119_4	sabbāpi te sāṭake ṭhapetvā punadivase ānandattherassa datvā sayaṃ purāṇasāṭakeyeva	119	
PA_atk-s05_13a2:119_5	pārupitvā rañño pātarāsaṭṭhānaṃ agamaṃsu.	119	
PA_atk-s05_13a2:120_0	Rājā “mayā tumhākaṃ sahassagghanikā sāṭakā dāpitā, kasmā tumhe te apārupitvāva āgatā”ti	120	
PA_atk-s05_13a2:120_1	pucchi. “Deva, amhehi te ānandattherassa dinnā”ti. “Ānandattherena sabbe gahitā”ti?	120	
PA_atk-s05_13a2:120_2	“Āma, devā”ti. “Sammāsambuddhena ticīvaraṃ anuññātaṃ, ānandatthero dussavaṇijjaṃ	120	
PA_atk-s05_13a2:120_3	maññe karissati, atibahū tena sāṭakā gahitā”ti therassa kujjhitvā bhuttapātarāso	120	
PA_atk-s05_13a2:120_4	vihāraṃ gantvā therassa pariveṇaṃ pavisitvā theraṃ vanditvā nisinno pucchi – “api,	120	
PA_atk-s05_13a2:120_5	bhante, amhākaṃ ghare itthiyo tumhākaṃ santike dhammaṃ uggaṇhanti vā suṇanti vā”ti?	120	
PA_atk-s05_13a2:120_6	“Āma, mahārāja, gahetabbayuttakaṃ gaṇhanti, sotabbayuttakaṃ suṇantī”ti. “Kiṃ tā suṇantiyeva,	120	
PA_atk-s05_13a2:120_7	udāhu tumhākaṃ nivāsanaṃ vā pārupanaṃ vā dadantī”ti? “Tā ajja, mahārāja, sahassagghanikāni	120	
PA_atk-s05_13a2:120_8	pañca sāṭakasatāni adaṃsū”ti. “Tumhehi gahitāni tāni, bhante”ti? “Āma, mahārājā”ti.	120	
PA_atk-s05_13a2:120_9	“Nanu, bhante, satthārā ticīvarameva anuññāta”nti? “Āma, mahārāja, bhagavatā ekassa	120	
PA_atk-s05_13a2:120_10	bhikkhuno ticīvarameva paribhogasīsena anuññātaṃ, paṭiggahaṇaṃ pana avāritaṃ, tasmā	1201	
PA_atk-s05_13a2:120_11	mayāpi aññesaṃ jiṇṇacīvarikānaṃ dātuṃ te sāṭakā paṭiggahitā”ti. “Te pana bhikkhū	1201	
PA_atk-s05_13a2:120_12	tumhākaṃ santikā sāṭake labhitvā porāṇacīvarāni kiṃ karissantī”ti? “Porāṇasaṅghāṭiṃ	1201	
PA_atk-s05_13a2:120_13	uttarāsaṅgaṃ karissantī”ti? “Porāṇauttarāsaṅgaṃ kiṃ karissantī”ti? “Antaravāsakaṃ	1201	
PA_atk-s05_13a2:120_14	karissantī”ti. “Porāṇaantaravāsakaṃ kiṃ karissantī”ti? “Paccattharaṇaṃ karissantī”ti.	1201	
PA_atk-s05_13a2:120_15	“Porāṇapaccattharaṇaṃ kiṃ karissantī”ti? “Bhummattharaṇaṃ karissantī”ti. “Porāṇabhummattharaṇaṃ	1201	
PA_atk-s05_13a2:120_16	kiṃ karissantī”ti? “Pādapuñchanaṃ karissantī”ti. “Porāṇapādapuñchanaṃ kiṃ karissantī”ti?	1201	
PA_atk-s05_13a2:120_17	“Mahārāja, saddhādeyyaṃ nāma vinipātetuṃ na labbhati, tasmā porāṇapādapuñchanaṃ vāsiyā	1201	
PA_atk-s05_13a2:120_18	koṭṭetvā mattikāya makkhetvā senāsanesu mattikālepanaṃ karissantī”ti. “Bhante, tumhākaṃ	1201	
PA_atk-s05_13a2:120_19	dinnaṃ yāva pādapuñchanāpi nassituṃ na labbhatī”ti? “Āma, mahārāja, amhākaṃ dinnaṃ	1201	
PA_atk-s05_13a2:120_20	nassituṃ na labbhati, paribhogameva hotī”ti.	1202	
PA_atk-s05_13a2:121_0	Rājā tuṭṭho somanassappatto hutvā itarānipi gehe ṭhapitāni pañca sāṭakasatāni āharāpetvā	121	
PA_atk-s05_13a2:121_1	therassa datvā anumodanaṃ sutvā theraṃ vanditvā padakkhiṇaṃ katvā pakkāmi. Thero	121	
PA_atk-s05_13a2:121_2	paṭhamaladdhāni pañca sāṭakasatāni jiṇṇacīvarikānaṃ bhikkhūnaṃ adāsi. Therassa pana	121	
PA_atk-s05_13a2:121_3	pañcamattāni saddhivihārikasatāni, tesu eko daharabhikkhu therassa bahūpakāro pariveṇaṃ	121	
PA_atk-s05_13a2:121_4	sammajjati, pānīyaparibhojanīyaṃ upaṭṭhapeti, dantakaṭṭhaṃ mukhodakaṃ nhānodakaṃ	121	
PA_atk-s05_13a2:121_5	deti, vaccakuṭijantāgharasenāsanāni paṭijaggati, hatthaparikammapādaparikammapiṭṭhiparikammādīni	121	
PA_atk-s05_13a2:121_6	karoti. Thero pacchā laddhāni pañca sāṭakasatāni “ayaṃ me bahūpakāro”ti yuttavasena	121	
PA_atk-s05_13a2:121_7	sabbāni tasseva adāsi. Sopi sabbe te sāṭake bhājetvā attano samānupajjhāyānaṃ adāsi.	121	
PA_atk-s05_13a2:122_0	Evaṃ sabbepi te laddhasāṭakā bhikkhū sāṭake chinditvā rajitvā kaṇikārapupphavaṇṇāni	122	
PA_atk-s05_13a2:122_1	kāsāyāni nivāsetvā ca pārupitvā ca satthāraṃ upasaṅkamitvā vanditvā ekamantaṃ nisīditvā	122	
PA_atk-s05_13a2:122_2	evamāhaṃsu – “bhante, sotāpannassa ariyasāvakassa mukholokanadānaṃ nāma atthī”ti.	122	
PA_atk-s05_13a2:122_3	“Na, bhikkhave, ariyasāvakānaṃ mukholokanadānaṃ nāma atthī”ti. “Bhante, amhākaṃ upajjhāyena	122	
PA_atk-s05_13a2:122_4	dhammabhaṇḍāgārikattherena sahassagghanikānaṃ sāṭakānaṃ pañca satāni ekasseva daharabhikkhuno	122	
PA_atk-s05_13a2:122_5	dinnāni, so pana attanā laddhe bhājetvā amhākaṃ adāsī”ti. “Na, bhikkhave, ānando	122	
PA_atk-s05_13a2:122_6	mukholokanabhikkhaṃ deti, so panassa bhikkhu bahūpakāro, tasmā attano upakārassa	122	
PA_atk-s05_13a2:122_7	upakāravasena guṇavasena yuttavasena ‘upakārassa nāma paccupakāro kātuṃ vaṭṭatī’ti	122	
PA_atk-s05_13a2:122_8	kataññukatavedibhāvena adāsi. Porāṇakapaṇḍitāpi hi attano upakārānaññeva paccupakāraṃ	122	
PA_atk-s05_13a2:122_9	kariṃsū”ti vatvā tehi yācito atītaṃ āhari.	122	
PA_atk-s05_13a2:123_0	Atīte bārāṇasiyaṃ brahmadatte rajjaṃ kārente bodhisatto sīho hutvā pabbataguhāyaṃ	123	
PA_atk-s05_13a2:123_1	vasati. So ekadivasaṃ guhāya nikkhamitvā pabbatapādaṃ olokesi, taṃ pana pabbatapādaṃ	123	
PA_atk-s05_13a2:123_2	parikkhipitvā mahāsaro ahosi. Tassa ekasmiṃ unnataṭṭhāne uparithaddhakaddamapiṭṭhe	123	
PA_atk-s05_13a2:123_3	mudūni haritatiṇāni jāyiṃsu. Sasakā ceva hariṇādayo ca sallahukamigā kaddamamatthake	123	
PA_atk-s05_13a2:123_4	vicarantā tāni khādanti. Taṃ divasampi eko migo tāni khādanto vicarati. Sīho “taṃ	123	
PA_atk-s05_13a2:123_5	migaṃ gaṇhissāmī”ti pabbatamatthakā uppatitvā sīhavegena pakkhandi, migo maraṇabhayatajjito	123	
PA_atk-s05_13a2:123_6	viravanto palāyi. Sīho vegaṃ sandhāretuṃ asakkonto kalalapiṭṭhe nipatitvā osīditvā	123	
PA_atk-s05_13a2:123_7	uggantuṃ asakkonto cattāro pādā thambhā viya osīditvā sattāhaṃ nirāhāro aṭṭhāsi.	123	
PA_atk-s05_13a2:124_0	Atha naṃ eko siṅgālo gocarappasuto taṃ disvā bhayena palāyi. Sīho taṃ pakkositvā	124	
PA_atk-s05_13a2:124_1	“bho siṅgāla, mā palāyi, ahaṃ kalale laggo, jīvitaṃ me dehī”ti āha. Siṅgālo tassa	124	
PA_atk-s05_13a2:124_2	santikaṃ gantvā “ahaṃ taṃ uddhareyyaṃ, uddhaṭo pana maṃ khādeyyāsīti bhāyāmī”ti āha.	124	
PA_atk-s05_13a2:124_3	“Mā bhāyi, nāhaṃ taṃ khādissāmi, mahantaṃ pana te guṇaṃ karissāmi, ekenupāyena maṃ	124	
PA_atk-s05_13a2:124_4	uddharāhī”ti. Siṅgālo tassa paṭiññaṃ gahetvā catunnaṃ pādānaṃ samantā kalale apanetvā	124	
PA_atk-s05_13a2:124_5	catunnampi pādānaṃ catasso mātikā khaṇitvā udakābhimukhaṃ akāsi, udakaṃ pavisitvā	124	
PA_atk-s05_13a2:124_6	kalalaṃ muduṃ akāsi. Tasmiṃ khaṇe siṅgālo sīhassa udarantaraṃ attano sīsaṃ pavesetvā	124	
PA_atk-s05_13a2:124_7	“vāyāmaṃ karohi, sāmī”ti uccāsaddaṃ karonto sīsena udaraṃ pahari. Sīho vegaṃ janetvā	124	
PA_atk-s05_13a2:124_8	kalalā uggantvā pakkhanditvā thale aṭṭhāsi. So muhuttaṃ vissamitvā saraṃ oruyha kaddamaṃ	124	
PA_atk-s05_13a2:124_9	dhovitvā nhāyitvā darathaṃ paṭippassambhetvā ekaṃ mahiṃsaṃ vadhitvā dāṭhāhi ovijjhitvā	124	
PA_atk-s05_13a2:124_10	maṃsaṃ ubbattetvā “khāda, sammā”ti siṅgālassa purato ṭhapetvā tena khādite pacchā	1241	
PA_atk-s05_13a2:124_11	attanā khādi. Puna siṅgālo ekaṃ maṃsapesiṃ ḍaṃsitvā gaṇhi. “Idaṃ kimatthāya, sammā”ti	1241	
PA_atk-s05_13a2:124_12	ca vutte “tumhākaṃ dāsī atthi, tassā bhāgo bhavissatī”ti āha. Sīho “gaṇhāhī”ti vatvā	1241	
PA_atk-s05_13a2:124_13	sayampi sīhiyā atthāya maṃsaṃ gaṇhitvā “ehi, samma, amhākaṃ pabbatamuddhani ṭhatvā	1241	
PA_atk-s05_13a2:124_14	sakhiyā vasanaṭṭhānaṃ gamissāmā”ti vatvā tattha gantvā maṃsaṃ khādāpetvā siṅgālañca	1241	
PA_atk-s05_13a2:124_15	siṅgāliñca assāsetvā “ito paṭṭhāya idāni ahaṃ tumhe paṭijaggissāmī”ti attano vasanaṭṭhānaṃ	1241	
PA_atk-s05_13a2:124_16	netvā guhāya dvāre aññissā guhāya vasāpesi. Te tato paṭṭhāya gocarāya gacchantā sīhiñca	1241	
PA_atk-s05_13a2:124_17	siṅgāliñca ṭhapetvā siṅgālena saddhiṃ gantvā nānāmige vadhitvā ubhopi tattheva maṃsaṃ	1241	
PA_atk-s05_13a2:124_18	khāditvā itarāsampi dvinnaṃ āharitvā denti.	1241	
PA_atk-s05_13a2:125_0	Evaṃ kāle gacchante sīhī dve putte vijāyi, siṅgālīpi dve putte vijāyi. Te sabbepi	125	
PA_atk-s05_13a2:125_1	samaggavāsaṃ vasiṃsu. Athekadivasaṃ sīhiyā etadahosi – “ayaṃ sīho siṅgālañca siṅgāliñca	125	
PA_atk-s05_13a2:125_2	siṅgālapotake ca ativiya piyāyati, nūnamassa siṅgāliyā saddhiṃ santhavo atthi, tasmā	125	
PA_atk-s05_13a2:125_3	evaṃ sinehaṃ karoti, yaṃnūnāhaṃ imaṃ pīḷetvā tajjetvā ito palāpeyya”nti. Sā sīhassa	125	
PA_atk-s05_13a2:125_4	siṅgālaṃ gahetvā gocarāya gatakāle siṅgāliṃ pīḷesi tajjesi “kiṃkāraṇā imasmiṃ ṭhāne	125	
PA_atk-s05_13a2:125_5	vasati, na palāyasī”ti? Puttāpissā siṅgāliputte tatheva tajjayiṃsu. Siṅgālī tamatthaṃ	125	
PA_atk-s05_13a2:125_6	siṅgālassa kathetvā “sīhassa vacanena etāya evaṃ katabhāvampi na jānāma, ciraṃ vasimhā,	125	
PA_atk-s05_13a2:125_7	nāsāpeyyāpi no, amhākaṃ vasanaṭṭhānameva gacchāmā”ti āha. Siṅgālo tassā vacanaṃ sutvā	125	
PA_atk-s05_13a2:125_8	sīhaṃ upasaṅkamitvā āha – “sāmi, ciraṃ amhehi tumhākaṃ santike nivutthaṃ, aticiraṃ	125	
PA_atk-s05_13a2:125_9	vasantā nāma appiyā honti, amhākaṃ gocarāya pakkantakāle sīhī siṅgāliṃ viheṭheti	125	
PA_atk-s05_13a2:125_10	‘imasmiṃ ṭhāne kasmā vasatha, palāyathā’ti tajjeti, sīhapotakāpi siṅgālapotake tajjenti.	1251	
PA_atk-s05_13a2:125_11	Yo nāma yassa attano santike vāsaṃ na roceti, tena so ‘yāhī’ti nīharitabbova, viheṭhanaṃ	1251	
PA_atk-s05_13a2:125_12	nāma kimatthiya”nti vatvā paṭhamaṃ gāthamāha –	1251	
PA_atk-s05_13a2:127	“Yena kāmaṃ paṇāmeti, dhammo balavataṃ migī;	12	
PA_atk-s05_13a2:128	Unnadantī vijānāhi, jātaṃ saraṇato bhaya”nti.	12	
PA_atk-s05_13a2:129_0	Tattha yena kāmaṃ paṇāmeti, dhammo balavatanti balavā nāma issaro attano sevakaṃ	129	
PA_atk-s05_13a2:129_1	yena disābhāgena icchati, tena disābhāgena so paṇāmeti nīharati. Esa dhammo balavataṃ	129	
PA_atk-s05_13a2:129_2	ayaṃ issarānaṃ sabhāvo paveṇidhammova, tasmā sace amhākaṃ vāsaṃ na rocetha, ujukameva	129	
PA_atk-s05_13a2:129_3	no nīharatha, viheṭhanena ko atthoti dīpento evamāha. Migīti sīhaṃ ālapati. So hi	129	
PA_atk-s05_13a2:129_4	migarājatāya migā assa atthīti migī. Unnadantītipi tameva ālapati. So hi unnatānaṃ	129	
PA_atk-s05_13a2:129_5	dantānaṃ atthitāya unnatā dantā assa atthīti unnadantī. “Unnatadantī”tipi pāṭhoyeva.	129	
PA_atk-s05_13a2:129_6	Vijānāhīti “esa issarānaṃ dhammo”ti evaṃ jānāhi. Jātaṃ saraṇato bhayanti amhākaṃ	129	
PA_atk-s05_13a2:129_7	tumhe patiṭṭhānaṭṭhena saraṇaṃ, tumhākaññeva santikā bhayaṃ jātaṃ, tasmā attano vasanaṭṭhānameva gamissāmāti dīpeti.	129	
PA_atk-s05_13a2:130_0	Aparo nayo – tava migī sīhī unnadantīmama puttadāraṃ tajjentī yena kāmaṃ paṇāmeti,	130	
PA_atk-s05_13a2:130_1	yena yenākārena icchati, tena paṇāmeti pavattati, viheṭhetipi palāpetipi, evaṃ tvaṃ	130	
PA_atk-s05_13a2:130_2	vijānāhi, tattha kiṃ sakkā amhehi kātuṃ. Dhammo balavataṃ esa balavantānaṃ sabhāvo,	130	
PA_atk-s05_13a2:130_3	idāni mayaṃ gamissāma. Kasmā? Jātaṃ saraṇato bhayanti.	130	
PA_atk-s05_13a2:131_0	Tassa vacanaṃ sutvā sīho sīhiṃ āha – “bhadde, asukasmiṃ nāma kāle mama gocaratthāya	131	
PA_atk-s05_13a2:131_1	gantvā sattame divase iminā siṅgālena imāya ca siṅgāliyā saddhiṃ āgatabhāvaṃ sarasī”ti.	131	
PA_atk-s05_13a2:131_2	“Āma, sarāmī”ti. “Jānāsi pana mayhaṃ sattāhaṃ anāgamanassa kāraṇa”nti? “Na jānāmi,	131	
PA_atk-s05_13a2:131_3	sāmī”ti. “Bhadde, ahaṃ ‘ekaṃ migaṃ gaṇhissāmī’ti virajjhitvā kalale laggo, tato nikkhamituṃ	131	
PA_atk-s05_13a2:131_4	asakkonto sattāhaṃ nirāhāro aṭṭhāsiṃ, svāhaṃ imaṃ siṅgālaṃ nissāya jīvitaṃ labhiṃ,	131	
PA_atk-s05_13a2:131_5	ayaṃ me jīvitadāyako sahāyo. Mittadhamme ṭhātuṃ samattho hi mitto dubbalo nāma natthi,	131	
PA_atk-s05_13a2:131_6	ito paṭṭhāya mayhaṃ sahāyassa ca sahāyikāya ca puttakānañca evarūpaṃ avamānaṃ mā	131	
PA_atk-s05_13a2:131_7	akāsī”ti vatvā sīho dutiyaṃ gāthamāha –	131	
PA_atk-s05_13a2:133	“Api cepi dubbalo mitto, mittadhammesu tiṭṭhati;	13	
PA_atk-s05_13a2:134	So ñātako ca bandhu ca, so mitto so ca me sakhā;	13	
PA_atk-s05_13a2:135	Dāṭhini mātimaññittho, siṅgālo mama pāṇado”ti.	13	
PA_atk-s05_13a2:136_0	Tattha api cepīti eko apisaddo anuggahattho, eko sambhāvanattho. Tatrāyaṃ yojanā	136	
PA_atk-s05_13a2:136_1	– dubbalopi ce mitto mittadhammesu api tiṭṭhati, sace ṭhātuṃ sakkoti, so ñātako ca	136	
PA_atk-s05_13a2:136_2	bandhu ca, so mettacittatāya mitto, so ca me sahāyaṭṭhena sakhā. Dāṭhini mātimaññitthoti,	136	
PA_atk-s05_13a2:136_3	bhadde, dāṭhāsampanne sīhi mā mayhaṃ sahāyaṃ vā sahāyiṃ vā atimaññi, ayañhi siṅgālo mama pāṇadoti.	136	
PA_atk-s05_13a2:137_0	Sā tassa vacanaṃ sutvā siṅgāliṃ khamāpetvā tato paṭṭhāya saputtāya tāya saddhiṃ samaggavāsaṃ	137	
PA_atk-s05_13a2:137_1	vasi. Sīhapotakāpi siṅgālapotakehi saddhiṃ kīḷamānā sammodamānā mātāpitūnaṃ atikkantakālepi	137	
PA_atk-s05_13a2:137_2	mittabhāvaṃ abhinditvā sammodamānā vasiṃsu. Tesaṃ kira sattakulaparivaṭṭe abhijjamānā metti agamāsi.	137	
PA_atk-s05_13a2:138_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne	138	
PA_atk-s05_13a2:138_1	keci sotāpannā, keci sakadāgāmino, keci anāgāmino, keci arahanto ahesuṃ. “Tadā siṅgālo	138	
PA_atk-s05_13a2:138_2	ānando ahosi, sīho pana ahameva ahosi”nti.	138	
PA_atk-s05_13a2:139	Guṇajātakavaṇṇanā sattamā.	13	
PA_atk-s05_13a2:141	[158] 8. Suhanujātakavaṇṇanā	14	
PA_atk-s05_13a2:142_0	Nayidaṃ visamasīlenāti idaṃ satthā jetavane viharanto dve caṇḍabhikkhū ārabbha kathesi.	142	
PA_atk-s05_13a2:142_1	Tasmiñhi samaye jetavanepi eko bhikkhu caṇḍo ahosi pharuso sāhasiko janapadepi. Athekadivasaṃ	142	
PA_atk-s05_13a2:142_2	jānapado bhikkhu kenacideva karaṇīyena jetavanaṃ agamāsi, sāmaṇerā ceva daharabhikkhū	142	
PA_atk-s05_13a2:142_3	ca tassa caṇḍabhāvaṃ jānanti. “Tesaṃ dvinnaṃ caṇḍānaṃ kalahaṃ passissāmā”ti kutūhalena	142	
PA_atk-s05_13a2:142_4	taṃ bhikkhuṃ jetavanavāsikassa pariveṇaṃ pahiṇiṃsu. Te ubhopi caṇḍā aññamaññaṃ disvāva	142	
PA_atk-s05_13a2:142_5	piyasaṃvāsaṃ saṃsandiṃsu samiṃsu, hatthapādapiṭṭhisambāhanādīni akaṃsu. Dhammasabhāyaṃ	142	
PA_atk-s05_13a2:142_6	bhikkhū kathaṃ samuṭṭhāpesuṃ – “āvuso, caṇḍā bhikkhū aññesaṃ upari caṇḍā pharusā	142	
PA_atk-s05_13a2:142_7	sāhasikā, aññamaññaṃ pana ubhopi samaggā sammodamānā piyasaṃvāsā jātā”ti. Satthā	142	
PA_atk-s05_13a2:142_8	āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti	142	
PA_atk-s05_13a2:142_9	vutte “na, bhikkhave, idāneva, pubbepete aññesaṃ caṇḍā pharusā sāhasikā, aññamaññaṃ	142	
PA_atk-s05_13a2:142_10	pana samaggā sammodamānā piyasaṃvāsā ca ahesu”nti vatvā atītaṃ āhari.	1421	
PA_atk-s05_13a2:143_0	Atīte bārāṇasiyaṃ brahmadatte rajjaṃ kārente bodhisatto tassa sabbatthasādhako atthadhammānusāsako	143	
PA_atk-s05_13a2:143_1	amacco ahosi. So pana rājā thokaṃ dhanalobhapakatiko, tassa mahāsoṇo nāma kūṭaasso	143	
PA_atk-s05_13a2:143_2	atthi. Atha uttarāpathakā assavāṇijā pañca assasatāni ānesuṃ, assānaṃ āgatabhāvaṃ	143	
PA_atk-s05_13a2:143_3	rañño ārocesuṃ. Tato pubbe pana bodhisatto asse agghāpetvā mūlaṃ aparihāpetvā dāpesi.	143	
PA_atk-s05_13a2:143_4	Rājā taṃ parihāyamāno aññaṃ amaccaṃ pakkosāpetvā “tāta, asse agghāpehi, agghāpento	143	
PA_atk-s05_13a2:143_5	ca paṭhamaṃ mahāsoṇaṃ yathā tesaṃ assānaṃ antaraṃ pavisati, tathā vissajjetvā asse	143	
PA_atk-s05_13a2:143_6	ḍaṃsāpetvā vaṇite kārāpetvā dubbalakāle mūlaṃ hāpetvā asse agghāpeyyāsī”ti āha. So	143	
PA_atk-s05_13a2:143_7	“sādhū”ti sampaṭicchitvā tathā akāsi.	143	
PA_atk-s05_13a2:144_0	Assavāṇijā anattamanā hutvā tena katakiriyaṃ bodhisattassa ārocesuṃ. Bodhisatto “kiṃ	144	
PA_atk-s05_13a2:144_1	pana tumhākaṃ nagare kūṭaasso natthī”ti pucchi. “Atthi sāmi, suhanu nāma kūṭaasso	144	
PA_atk-s05_13a2:144_2	caṇḍo pharuso”ti. “Tena hi puna āgacchantā taṃ assaṃ āneyyāthā”ti. Te “sādhū”ti paṭissuṇitvā	144	
PA_atk-s05_13a2:144_3	puna āgacchantā taṃ kūṭassaṃ gāhāpetvā āgacchiṃsu. Rājā “assavāṇijā āgatā”ti sutvā	144	
PA_atk-s05_13a2:144_4	sīhapañjaraṃ ugghāṭetvā asse oloketvā mahāsoṇaṃ vissajjāpesi. Assavāṇijāpi mahāsoṇaṃ	144	
PA_atk-s05_13a2:144_5	āgacchantaṃ disvā suhanuṃ vissajjāpesuṃ. Te aññamaññaṃ patvā sarīrāni lehantā sammodamānā	144	
PA_atk-s05_13a2:144_6	aṭṭhaṃsu. Rājā bodhisattaṃ pucchi – “passasi ime dve kūṭassā aññesaṃ caṇḍā pharusā	144	
PA_atk-s05_13a2:144_7	sāhasikā, aññe asse ḍaṃsitvā gelaññaṃ pāpenti, idāni aññamaññaṃ pana sarīraṃ lehantā	144	
PA_atk-s05_13a2:144_8	sammodamānā aṭṭhaṃsu, kiṃ nāmeta”nti? Bodhisatto “nayime, mahārāja, visamasīlā, samasīlā	144	
PA_atk-s05_13a2:144_9	samadhātukā ca ete”ti vatvā imaṃ gāthādvayamāha –	144	
PA_atk-s05_13a2:146	“Nayidaṃ visamasīlena, soṇena suhanū saha;	14	
PA_atk-s05_13a2:147	Suhanūpi tādisoyeva, yo soṇassa sagocaro.	14	
PA_atk-s05_13a2:149	“Pakkhandinā pagabbhena, niccaṃ sandānakhādinā;	14	
PA_atk-s05_13a2:150	Sameti pāpaṃ pāpena, sameti asatā asa”nti.	15	
PA_atk-s05_13a2:151_0	Tattha nayidaṃ visamasīlena, soṇena suhanū sahāti yaṃ idaṃ suhanu kūṭasso soṇena	151	
PA_atk-s05_13a2:151_1	saddhiṃ pemaṃ karoti, idaṃ na attano visamasīlena, atha kho attano samasīleneva saddhiṃ	151	
PA_atk-s05_13a2:151_2	karoti. Ubhopi hete attano anācāratāya dussīlatāya samasīlā samadhātukā. Suhanūpi	151	
PA_atk-s05_13a2:151_3	tādisoyeva, yo soṇassa sagocaroti yādiso soṇo, suhanupi tādisoyeva, yo soṇassa sagocaro	151	
PA_atk-s05_13a2:151_4	yaṃgocaro soṇo, sopi taṃgocaroyeva. Yatheva hi soṇo assagocaro asse ḍaṃsentova carati,	151	
PA_atk-s05_13a2:151_5	tathā suhanupi. Iminā nesaṃ samānagocarataṃ dasseti.	151	
PA_atk-s05_13a2:152_0	Te pana ācāragocare ekato katvā dassetuṃ “pakkhandinā”tiādi vuttaṃ. Tattha pakkhandināti	152	
PA_atk-s05_13a2:152_1	assānaṃ upari pakkhandanasīlena pakkhandanagocarena. Pagabbhenāti kāyapāgabbhiyādisamannāgatena	152	
PA_atk-s05_13a2:152_2	dussīlena. Niccaṃ sandānakhādināti sadā attano bandhanayottaṃ khādanasīlena khādanagocarena	152	
PA_atk-s05_13a2:152_3	ca. Sameti pāpaṃ pāpenāti etesu aññatarena pāpena saddhiṃ aññatarassa pāpaṃ dussīlyaṃ	152	
PA_atk-s05_13a2:152_4	sameti. Asatā asanti etesu aññatarena asatā anācāragocarasampannena saha itarassa	152	
PA_atk-s05_13a2:152_5	asaṃ asādhukammaṃ sameti, gūthādīni viya gūthādīhi ekato saṃsandati sadisaṃ nibbisesameva hotīti.	152	
PA_atk-s05_13a2:153_0	Evaṃ vatvā ca pana bodhisatto “mahārāja, raññā nāma atiluddhena na bhavitabbaṃ, parassa	153	
PA_atk-s05_13a2:153_1	santakaṃ nāma nāsetuṃ na vaṭṭatī”ti rājānaṃ ovaditvā asse agghāpetvā bhūtameva mūlaṃ	153	
PA_atk-s05_13a2:153_2	dāpesi. Assavāṇijā yathāsabhāvameva mūlaṃ labhitvā haṭṭhatuṭṭhā agamaṃsu. Rājāpi	153	
PA_atk-s05_13a2:153_3	bodhisattassa ovāde ṭhatvā yathākammaṃ gato.	153	
PA_atk-s05_13a2:154	Satthā imaṃ dhammadesanaṃ āharitvā jātakaṃ samodhānesi – “tadā dve assā ime dve duṭṭhabhikkhū ahesuṃ, rājā ānando, paṇḍitāmacco pana ahameva ahosi”nti.	15	
PA_atk-s05_13a2:155	Suhanujātakavaṇṇanā aṭṭhamā.	15	
PA_atk-s05_13a2:157	[159] 9. Morajātakavaṇṇanā	15	
PA_atk-s05_13a2:158_0	Udetayaṃ cakkhumā ekarājāti idaṃ satthā jetavane viharanto ekaṃ ukkaṇṭhitabhikkhuṃ	158	
PA_atk-s05_13a2:158_1	ārabbha kathesi. So hi bhikkhu bhikkhūhi satthu santikaṃ nīto “saccaṃ kira, tvaṃ	158	
PA_atk-s05_13a2:158_2	bhikkhu, ukkaṇṭhito”ti vutte “saccaṃ, bhante”ti vatvā “kiṃ disvā”ti vutte “ekaṃ alaṅkatapaṭiyattasarīraṃ	158	
PA_atk-s05_13a2:158_3	mātugāmaṃ oloketvā”ti āha. Atha naṃ satthā “bhikkhu mātugāmo nāma kasmā tumhādisānaṃ	158	
PA_atk-s05_13a2:158_4	cittaṃ nāluḷessati, porāṇakapaṇḍitānampi hi mātugāmassa saddaṃ sutvā satta vassasatāni	158	
PA_atk-s05_13a2:158_5	asamudāciṇṇakilesā okāsaṃ labhitvā khaṇeneva samudācariṃsu. Visuddhāpi sattā saṃkilissanti,	158	
PA_atk-s05_13a2:158_6	uttamayasasamaṅginopi āyasakyaṃ pāpuṇanti, pageva aparisuddhā”ti vatvā atītaṃ āhari.	158	
PA_atk-s05_13a2:159_0	Atīte bārāṇasiyaṃ brahmadatte rajjaṃ kārente bodhisatto morayoniyaṃ paṭisandhiṃ gahetvā	159	
PA_atk-s05_13a2:159_1	aṇḍakālepi kaṇikāramakuḷavaṇṇaaṇḍakoso hutvā aṇḍaṃ bhinditvā nikkhanto suvaṇṇavaṇṇo	159	
PA_atk-s05_13a2:159_2	ahosi dassanīyo pāsādiko pakkhānaṃ antare surattarājivirājito, so attano jīvitaṃ	159	
PA_atk-s05_13a2:159_3	rakkhanto tisso pabbatarājiyo atikkamma catutthāya pabbatarājiyā ekasmiṃ daṇḍakahiraññapabbatatale	159	
PA_atk-s05_13a2:159_4	vāsaṃ kappesi. So pabhātāya rattiyā pabbatamatthake nisinno sūriyaṃ uggacchantaṃ	159	
PA_atk-s05_13a2:159_5	oloketvā attano gocarabhūmiyaṃ rakkhāvaraṇatthāya brahmamantaṃ bandhanto “udetaya”ntiādimāha.	159	
PA_atk-s05_13a2:161	“Udetayaṃ cakkhumā ekarājā,	16	
PA_atk-s05_13a2:162	Harissavaṇṇo pathavippabhāso;	16	
PA_atk-s05_13a2:163	Taṃ taṃ namassāmi harissavaṇṇaṃ pathavippabhāsaṃ,	16	
PA_atk-s05_13a2:164	Tayājja guttā viharemu divasa”nti.	16	
PA_atk-s05_13a2:165_0	Tattha udetīti pācīnalokadhātuto uggacchati. Cakkhumāti sakalacakkavāḷavāsīnaṃ andhakāraṃ	165	
PA_atk-s05_13a2:165_1	vidhamitvā cakkhupaṭilābhakaraṇena yaṃ tena tesaṃ dinnaṃ cakkhu, tena cakkhunā cakkhumā.	165	
PA_atk-s05_13a2:165_2	Ekarājāti sakalacakkavāḷe ālokakarānaṃ antare seṭṭhavisiṭṭhaṭṭhena ekarājā. Harissavaṇṇoti	165	
PA_atk-s05_13a2:165_3	harisamānavaṇṇo, suvaṇṇavaṇṇoti attho. Pathavippabhāsoti pathaviyā pabhāso. Taṃ taṃ	165	
PA_atk-s05_13a2:165_4	namassāmīti tasmā taṃ evarūpaṃ bhavantaṃ namassāmi vandāmi. Tayājja guttā viharemu	165	
PA_atk-s05_13a2:165_5	divasanti tayā ajja rakkhitā gopitā hutvā imaṃ divasaṃ catuiriyāpathavihārena sukhaṃ vihareyyāma.	165	
PA_atk-s05_13a2:166	Evaṃ bodhisatto imāya gāthāya sūriyaṃ namassitvā dutiyagāthāya atīte parinibbute buddhe ceva buddhaguṇe ca namassati.	16	
PA_atk-s05_13a2:167	“Ye brāhmaṇā vedagū sabbadhamme, te me namo te ca maṃ pālayantu;	16	
PA_atk-s05_13a2:168	Namatthu buddhānaṃ namatthu bodhiyā, namo vimuttānaṃ namo vimuttiyā;	16	
PA_atk-s05_13a2:169	Imaṃ so parittaṃ katvā, moro carati esanā”ti.	16	
PA_atk-s05_13a2:170_0	Tattha ye brāhmaṇāti ye bāhitapāpā visuddhibrāhmaṇā. Vedagūti vedānaṃ pāraṃ gatātipi	170	
PA_atk-s05_13a2:170_1	vedagū, vedehi pāraṃ gatātipi vedagū. Idha pana sabbe saṅkhatāsaṅkhatadhamme vidite	170	
PA_atk-s05_13a2:170_2	pākaṭe katvā gatāti vedagū. Tenevāha “sabbadhamme”ti. Sabbe khandhāyatanadhātudhamme	170	
PA_atk-s05_13a2:170_3	salakkhaṇasāmaññalakkhaṇavasena attano ñāṇassa vidite pākaṭe katvā gatā, tiṇṇaṃ mārānaṃ	170	
PA_atk-s05_13a2:170_4	matthakaṃ madditvā dasasahassilokadhātuṃ unnādetvā bodhitale sammāsambodhiṃ patvā	170	
PA_atk-s05_13a2:170_5	saṃsāraṃ vā atikkantāti attho. Te me namoti te mama imaṃ namakkāraṃ paṭicchantu.	170	
PA_atk-s05_13a2:170_6	Te ca maṃ pālayantūti evaṃ mayā namassitā ca te bhagavanto maṃ pālentu rakkhantu	170	
PA_atk-s05_13a2:170_7	gopentu. Namatthu buddhānaṃ namatthu bodhiyā, namo vimuttānaṃ namo vimuttiyāti ayaṃ	170	
PA_atk-s05_13a2:170_8	mama namakkāro atītānaṃ parinibbutānaṃ buddhānaṃ atthu, tesaññeva catūsu ca maggesu	170	
PA_atk-s05_13a2:170_9	catūsu phalesu ñāṇasaṅkhātāya bodhiyā atthu, tathā tesaññeva arahattaphalavimuttiyā	170	
PA_atk-s05_13a2:170_10	vimuttānaṃ atthu, yā ca nesaṃ tadaṅgavimutti vikkhambhanavimutti samucchedavimutti	1701	
PA_atk-s05_13a2:170_11	paṭippassaddhivimutti nissaraṇavimuttīti pañcavidhā vimutti, tassā nesaṃ vimuttiyāpi	1701	
PA_atk-s05_13a2:170_12	ayaṃ mayhaṃ namakkāro atthūti. “Imaṃ so parittaṃ katvā, moro carati esanā”ti idaṃ	1701	
PA_atk-s05_13a2:170_13	pana padadvayaṃ satthā abhisambuddho hutvā āha. Tassattho – bhikkhave, so moro imaṃ	1701	
PA_atk-s05_13a2:170_14	parittaṃ imaṃ rakkhaṃ katvā attano gocarabhūmiyaṃ pupphaphalādīnaṃ atthāya nānappakārāya esanāya carati.	1701	
PA_atk-s05_13a2:171_0	Evaṃ divasaṃ caritvā sāyaṃ pabbatamatthake nisīditvā atthaṅgataṃ sūriyaṃ olokento	171	
PA_atk-s05_13a2:171_1	buddhaguṇe āvajjetvā nivāsaṭṭhāne rakkhāvaraṇatthāya puna brahmamantaṃ bandhanto	171	
PA_atk-s05_13a2:171_2	“apetaya”ntiādimāha.	171	
PA_atk-s05_13a2:173	“Apetayaṃ cakkhumā ekarājā, harissavaṇṇo pathavippabhāso;	17	
PA_atk-s05_13a2:174	Taṃ taṃ namassāmi harissavaṇṇaṃ pathavippabhāsaṃ, tayājja guttā viharemu rattiṃ.	17	
PA_atk-s05_13a2:175	“Ye brāhmaṇā vedagū sabbadhamme, te me namo te ca maṃ pālayantu;	17	
PA_atk-s05_13a2:176	Namatthu buddhānaṃ namatthu bodhiyā, namo vimuttānaṃ namo vimuttiyā;	17	
PA_atk-s05_13a2:177	Imaṃ so parittaṃ katvā, moro vāsamakappayī”ti.	17	
PA_atk-s05_13a2:178_0	Tattha apetīti apayāti atthaṃ gacchati. Imaṃ so parittaṃ katvā, moro vāsamakappayīti	178	
PA_atk-s05_13a2:178_1	idampi abhisambuddho hutvā āha. Tassattho – bhikkhave, so moro imaṃ parittaṃ imaṃ	178	
PA_atk-s05_13a2:178_2	rakkhaṃ katvā attano nivāsaṭṭhāne vāsaṃ kappayittha, tassa rattiṃ vā divā vā imassa	178	
PA_atk-s05_13a2:178_3	parittassānubhāvena neva bhayaṃ, na lomahaṃso ahosi.	178	
PA_atk-s05_13a2:179_0	Atheko bārāṇasiyā avidūre nesādagāmavāsī nesādo himavantapadese vicaranto tasmiṃ	179	
PA_atk-s05_13a2:179_1	daṇḍakahiraññapabbatamatthake nisinnaṃ bodhisattaṃ disvā āgantvā puttassa ārocesi.	179	
PA_atk-s05_13a2:179_2	Athekadivasaṃ khemā nāma bārāṇasirañño devī supinena suvaṇṇavaṇṇaṃ moraṃ dhammaṃ	179	
PA_atk-s05_13a2:179_3	desentaṃ disvā pabuddhakāle rañño ārocesi – “ahaṃ, deva, suvaṇṇavaṇṇassa morassa	179	
PA_atk-s05_13a2:179_4	dhammaṃ sotukāmā”ti. Rājā amacce pucchi. Amaccā “brāhmaṇā jānissantī”ti āhaṃsu. Brāhmaṇā	179	
PA_atk-s05_13a2:179_5	taṃ sutvā “suvaṇṇavaṇṇā morā nāma hontī”ti vatvā “kattha hontī”ti vutte “nesādā jānissantī”ti	179	
PA_atk-s05_13a2:179_6	āhaṃsu. Rājā nesāde sannipātetvā pucchi. Atha so nesādaputto “āma, mahārāja, daṇḍakahiraññapabbato	179	
PA_atk-s05_13a2:179_7	nāma atthi, tattha suvaṇṇavaṇṇo moro vasatī”ti āha. “Tena hi taṃ moraṃ amāretvā bandhitvāva	179	
PA_atk-s05_13a2:179_8	ānehī”ti. Nesādo gantvā tassa gocarabhūmiyaṃ pāse oḍḍesi. Morena akkantaṭṭhānepi	179	
PA_atk-s05_13a2:179_9	pāso na sañcarati. Nesādo gaṇhituṃ asakkonto satta vassāni vicaritvā tattheva kālamakāsi.	179	
PA_atk-s05_13a2:179_10	Khemāpi devī patthitaṃ alabhamānā kālamakāsi.	1791	
PA_atk-s05_13a2:180_0	Rājā “moraṃ me nissāya devī kālakatā”ti kujjhitvā “himavantapadese daṇḍakahiraññapabbato	180	
PA_atk-s05_13a2:180_1	nāma atthi, tattha suvaṇṇavaṇṇo moro vasati, ye tassa maṃsaṃ khādanti, te ajarā amarā	180	
PA_atk-s05_13a2:180_2	hontī”ti akkharaṃ suvaṇṇapaṭṭe likhāpetvā suvaṇṇapaṭṭaṃ mañjūsāya nikkhipāpesi. Tasmiṃ	180	
PA_atk-s05_13a2:180_3	kālakate añño rājā rajjaṃ patvā suvaṇṇapaṭṭaṃ vācetvā “ajaro amaro bhavissāmī”ti	180	
PA_atk-s05_13a2:180_4	aññaṃ nesādaṃ pesesi. Sopi gantvā bodhisattaṃ gahetuṃ asakkonto tattheva kālamakāsi.	180	
PA_atk-s05_13a2:180_5	Eteneva niyāmena cha rājaparivaṭṭā gatā. Atha sattamo rājā rajjaṃ patvā ekaṃ nesādaṃ	180	
PA_atk-s05_13a2:180_6	pahiṇi. So gantvā bodhisattena akkantaṭṭhānepi pāsassa asañcaraṇabhāvaṃ, attano parittaṃ	180	
PA_atk-s05_13a2:180_7	katvā gocarabhūmigamanabhāvañcassa ñatvā paccantaṃ otaritvā ekaṃ moriṃ gahetvā yathā	180	
PA_atk-s05_13a2:180_8	hatthatāḷasaddena naccati, accharāsaddena ca vassati, evaṃ sikkhāpetvā taṃ ādāya	180	
PA_atk-s05_13a2:180_9	gantvā morena paritte akate pātoyeva pāsayaṭṭhiyo ropetvā pāse oḍḍetvā moriṃ vassāpesi.	180	
PA_atk-s05_13a2:180_10	Moro visabhāgaṃ mātugāmasaddaṃ sutvā kilesāturo hutvā parittaṃ kātuṃ asakkuṇitvā	1801	
PA_atk-s05_13a2:180_11	gantvā pāse bajjhi. Atha naṃ nesādo gahetvā gantvā bārāṇasirañño adāsi.	1801	
PA_atk-s05_13a2:181_0	Rājā tassa rūpasampattiṃ disvā tuṭṭhamānaso āsanaṃ dāpesi. Bodhisatto paññattāsane	181	
PA_atk-s05_13a2:181_1	nisīditvā “mahārāja, kasmā maṃ gaṇhāpesī”ti pucchi. “Ye kira tava maṃsaṃ khādanti,	181	
PA_atk-s05_13a2:181_2	te ajarā amarā honti, svāhaṃ tava maṃsaṃ khāditvā ajaro amaro hotukāmo taṃ gaṇhāpesi”nti.	181	
PA_atk-s05_13a2:181_3	“Mahārāja, mama tāva maṃsaṃ khādantā ajarā amarā hontu, ahaṃ pana marissāmī”ti? “Āma,	181	
PA_atk-s05_13a2:181_4	marissasī”ti. “Mayi marante pana mama maṃsameva khāditvā kinti katvā na marissantī”ti?	181	
PA_atk-s05_13a2:181_5	“Tvaṃ suvaṇṇavaṇṇo, tasmā kira tava maṃsaṃ khādakā ajarā amarā bhavissantī”ti. “Mahārāja,	181	
PA_atk-s05_13a2:181_6	ahaṃ pana na akāraṇā suvaṇṇavaṇṇo jāto, pubbe panāhaṃ imasmiṃyeva nagare cakkavattī	181	
PA_atk-s05_13a2:181_7	rājā hutvā sayampi pañca sīlāni rakkhiṃ, sakalacakkavāḷavāsinopi rakkhāpesiṃ, svāhaṃ	181	
PA_atk-s05_13a2:181_8	kālaṃ karitvā tāvatiṃsabhavane nibbatto, tattha yāvatāyukaṃ ṭhatvā tato cuto aññassa	181	
PA_atk-s05_13a2:181_9	akusalassa nissandena morayoniyaṃ nibbattitvāpi porāṇasīlānubhāvena suvaṇṇavaṇṇo	181	
PA_atk-s05_13a2:181_10	jāto”ti. “‘Tvaṃ cakkavattī rājā hutvā sīlaṃ rakkhitvā sīlaphalena suvaṇṇavaṇṇo jāto’ti	1811	
PA_atk-s05_13a2:181_11	kathamidaṃ amhehi saddhātabbaṃ. Atthi no koci sakkhī”ti? “Atthi, mahārājā”ti. “Ko	1811	
PA_atk-s05_13a2:181_12	nāmā”ti? “Mahārāja, ahaṃ cakkavattikāle ratanamaye rathe nisīditvā ākāse vicariṃ,	1811	
PA_atk-s05_13a2:181_13	so me ratho maṅgalapokkharaṇiyā antobhūmiyaṃ nidahāpito, taṃ maṅgalapokkharaṇito	1811	
PA_atk-s05_13a2:181_14	ukkhipāpehi, so me sakkhi bhavissatī”ti.	1811	
PA_atk-s05_13a2:182_0	Rājā “sādhū”ti paṭissuṇitvā pokkharaṇito udakaṃ harāpetvā rathaṃ nīharāpetvā bodhisattassa	182	
PA_atk-s05_13a2:182_1	saddahi. Bodhisatto “mahārāja, ṭhapetvā amatamahānibbānaṃ avasesā sabbe saṅkhatadhammā	182	
PA_atk-s05_13a2:182_2	hutvā abhāvino aniccā khayavayadhammāyevā”ti rañño dhammaṃ desetvā rājānaṃ pañcasu	182	
PA_atk-s05_13a2:182_3	sīlesu patiṭṭhāpesi. Rājā pasanno bodhisattaṃ rajjena pūjetvā mahantaṃ sakkāraṃ akāsi.	182	
PA_atk-s05_13a2:182_4	So rajjaṃ tasseva paṭiniyyādetvā katipāhaṃ vasitvā “appamatto hohi, mahārājā”ti ovaditvā	182	
PA_atk-s05_13a2:182_5	ākāse uppatitvā daṇḍakahiraññapabbatameva agamāsi. Rājāpi bodhisattassa ovāde ṭhatvā	182	
PA_atk-s05_13a2:182_6	dānādīni puññāni katvā yathākammaṃ gato.	182	
PA_atk-s05_13a2:183_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	183	
PA_atk-s05_13a2:183_1	ukkaṇṭhitabhikkhu arahatte patiṭṭhahi. “Tadā rājā ānando ahosi, suvaṇṇamoro pana ahameva ahosi”nti.	183	
PA_atk-s05_13a2:184	Morajātakavaṇṇanā navamā.	18	
PA_atk-s05_13a2:186	[160] 10. Vinīlajātakavaṇṇanā	18	
PA_atk-s05_13a2:187_0	Evameva nūna rājānanti idaṃ satthā veḷuvane viharanto devadattassa sugatālayaṃ ārabbha	187	
PA_atk-s05_13a2:187_1	kathesi. Devadatte hi gayāsīsagatānaṃ dvinnaṃ aggasāvakānaṃ sugatālayaṃ dassetvā	187	
PA_atk-s05_13a2:187_2	nipanne ubhopi therā dhammaṃ desetvā attano nissitake ādāya veḷuvanaṃ agamiṃsu. Te	187	
PA_atk-s05_13a2:187_3	satthārā “sāriputta, devadatto tumhe disvā kiṃ akāsī”ti puṭṭhā “bhante, sugatālayaṃ	187	
PA_atk-s05_13a2:187_4	dassetvā mahāvināsaṃ pāpuṇī”ti ārocesuṃ. Satthā “na kho, sāriputta, devadatto idāneva	187	
PA_atk-s05_13a2:187_5	mama anukiriyaṃ karonto vināsaṃ patto, pubbepi pāpuṇiyevā”ti vatvā therehi yācito atītaṃ āhari.	187	
PA_atk-s05_13a2:188_0	Atīte videharaṭṭhe mithilāyaṃ videharāje rajjaṃ kārente bodhisatto tassa aggamahesiyā	188	
PA_atk-s05_13a2:188_1	kucchimhi nibbatti. So vayappatto takkasilāyaṃ sabbasippāni uggaṇhitvā pitu accayena	188	
PA_atk-s05_13a2:188_2	rajje patiṭṭhāsi. Tadā ekassa suvaṇṇahaṃsarājassa gocarabhūmiyaṃ kākiyā saddhiṃ saṃvāso	188	
PA_atk-s05_13a2:188_3	ahosi. Sā puttaṃ vijāyi. So neva mātupatirūpako ahosi, na pitu. Athassa vinīlakadhātukattā	188	
PA_atk-s05_13a2:188_4	“vinīlako”tveva nāmaṃ akaṃsu. Haṃsarājā abhiṇhaṃ gantvā puttaṃ passati. Apare panassa	188	
PA_atk-s05_13a2:188_5	dve haṃsapotakā puttā ahesuṃ. Te pitaraṃ abhiṇhaṃ manussapathaṃ gacchantaṃ disvā	188	
PA_atk-s05_13a2:188_6	pucchiṃsu – “tāta, tumhe kasmā abhiṇhaṃ manussapathaṃ gacchathā”ti? “Tātā, ekāya	188	
PA_atk-s05_13a2:188_7	me kākiyā saddhiṃ saṃvāsamanvāya eko putto jāto, ‘vinīlako’tissa nāmaṃ, tamahaṃ daṭṭhuṃ	188	
PA_atk-s05_13a2:188_8	gacchāmī”ti. “Kahaṃ panete vasantī”ti? “Videharaṭṭhe mithilāya avidūre asukasmiṃ	188	
PA_atk-s05_13a2:188_9	nāma ṭhāne ekasmiṃ tālagge vasantī”ti. “Tāta, manussapatho nāma sāsaṅko sappaṭibhayo,	188	
PA_atk-s05_13a2:188_10	tumhe mā gacchatha, mayaṃ gantvā taṃ ānessāmā”ti dve haṃsapotakā pitarā ācikkhitasaññāya	1881	
PA_atk-s05_13a2:188_11	tattha gantvā taṃ vinīlakaṃ ekasmiṃ daṇḍake nisīdāpetvā mukhatuṇḍakena daṇḍakoṭiyaṃ	1881	
PA_atk-s05_13a2:188_12	ḍaṃsitvā mithilānagaramatthakena pāyiṃsu. Tasmiṃ khaṇe videharājā sabbasetacatusindhavayuttarathavare	1881	
PA_atk-s05_13a2:188_13	nisīditvā nagaraṃ padakkhiṇaṃ karoti. Vinīlako taṃ disvā cintesi – “mayhaṃ videharaññā	1881	
PA_atk-s05_13a2:188_14	kiṃ nānākāraṇaṃ, esa catusindhavayuttarathe nisīditvā nagaraṃ anusañcarati, ahaṃ	1881	
PA_atk-s05_13a2:188_15	pana haṃsayuttarathe nisīditvā gacchāmī”ti. So ākāsena gacchanto paṭhamaṃ gāthamāha –	1881	
PA_atk-s05_13a2:190	“Evameva nūna rājānaṃ, vedehaṃ mithilaggahaṃ;	19	
PA_atk-s05_13a2:191	Assā vahanti ājaññā, yathā haṃsā vinīlaka”nti.	19	
PA_atk-s05_13a2:192_0	Tattha evamevāti evaṃ eva, nūnāti parivitakke nipāto. Ekaṃsepi vaṭṭatiyeva. Vedehanti	192	
PA_atk-s05_13a2:192_1	videharaṭṭhasāmikaṃ. Mithilaggahanti mithilagehaṃ, mithilāyaṃ gharaṃ pariggahetvā	192	
PA_atk-s05_13a2:192_2	vasamānanti attho. Ājaññāti kāraṇākāraṇājānanakā. Yathā haṃsā vinīlakanti yathā ime	192	
PA_atk-s05_13a2:192_3	haṃsā maṃ vinīlakaṃ vahanti, evameva vahantīti.	192	
PA_atk-s05_13a2:193_0	Haṃsapotakā tassa vacanaṃ sutvā kujjhitvā “idheva naṃ pātetvā gamissāmā”ti cittaṃ	193	
PA_atk-s05_13a2:193_1	uppādetvāpi “evaṃ kate pitā no kiṃ vakkhatī”ti garahabhayena pitu santikaṃ netvā	193	
PA_atk-s05_13a2:193_2	tena katakiriyaṃ pitu ācikkhiṃsu. Atha naṃ pitā kujjhitvā “kiṃ tvaṃ mama puttehi	193	
PA_atk-s05_13a2:193_3	adhikatarosi, yo mama putte abhibhavitvā rathe yuttasindhave viya karosi, attano	193	
PA_atk-s05_13a2:193_4	pamāṇaṃ na jānāsi. Imaṃ ṭhānaṃ tava agocaro, attano mātu vasanaṭṭhānameva gacchāhī”ti	193	
PA_atk-s05_13a2:193_5	tajjetvā dutiyaṃ gāthamāha –	193	
PA_atk-s05_13a2:195	“Vinīla duggaṃ bhajasi, abhūmiṃ tāta sevasi;	19	
PA_atk-s05_13a2:196	Gāmantakāni sevassu, etaṃ mātālayaṃ tavā”ti.	19	
PA_atk-s05_13a2:197_0	Tattha vinīlāti taṃ nāmenālapati. Duggaṃ bhajasīti imesaṃ vasena giriduggaṃ bhajasi.	197	
PA_atk-s05_13a2:197_1	Abhūmiṃ, tāta, sevasīti, tāta, girivisamaṃ nāma tava abhūmi, taṃ sevasi upagacchasi.	197	
PA_atk-s05_13a2:197_2	Etaṃ mātālayaṃ tavāti etaṃ gāmantaṃ ukkāraṭṭhānaṃ āmakasusānaṭṭhānañca tava mātu	197	
PA_atk-s05_13a2:197_3	ālayaṃ gehaṃ vasanaṭṭhānaṃ, tattha gacchāhīti. Evaṃ taṃ tajjetvā “gacchatha, naṃ	197	
PA_atk-s05_13a2:197_4	mithilanagarassa ukkārabhūmiyaññeva otāretvā ethā”ti putte āṇāpesi, te tathā akaṃsu.	197	
PA_atk-s05_13a2:198_0	Satthā imaṃ dhammadesanaṃ āharitvā jātakaṃ samodhānesi – “tadā vinīlako devadatto	198	
PA_atk-s05_13a2:198_1	ahosi, dve haṃsapotakā dve aggasāvakā ahesuṃ, pitā ānando ahosi, videharājā pana ahameva ahosi”nti.	198	
PA_atk-s05_13a2:199	Vinīlajātakavaṇṇanā dasamā.	19	
PA_atk-s05_13a2:200	Daḷhavaggo paṭhamo.	20	
PA_atk-s05_13a2:201	Tassuddānaṃ –	20	
PA_atk-s05_13a2:202	Rājovādañca siṅgālaṃ, sūkaraṃ uragaṃ bhaggaṃ;	20	
PA_atk-s05_13a2:203	Alīnacittaguṇañca, suhanu moravinīlaṃ.	20	
PA_atk-s05_13a2:204	2. Santhavavaggo	20	
PA_atk-s05_13a2:206	[161] 1. Indasamānagottajātakavaṇṇanā	20	
PA_atk-s05_13a2:207_0	Na santhavaṃ kāpurisena kayirāti idaṃ satthā jetavane viharanto ekaṃ dubbacajātikaṃ	207	
PA_atk-s05_13a2:207_1	ārabbha kathesi. Tassa vatthu navakanipāte gijjhajātake āvibhavissati. Satthā pana	207	
PA_atk-s05_13a2:207_2	taṃ bhikkhuṃ “pubbepi tvaṃ, bhikkhu, dubbacatāya paṇḍitānaṃ vacanaṃ akatvā mattahatthipādehi	207	
PA_atk-s05_13a2:207_3	sañcuṇṇito”ti vatvā atītaṃ āhari.	207	
PA_atk-s05_13a2:208_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	208	
PA_atk-s05_13a2:208_1	vuḍḍhippatto gharāvāsaṃ pahāya isipabbajjaṃ pabbajitvā pañcannaṃ isisatānaṃ gaṇasatthā	208	
PA_atk-s05_13a2:208_2	hutvā himavantapadese vāsaṃ kappesi. Tadā tesu tāpasesu indasamānagotto nāmeko tāpaso	208	
PA_atk-s05_13a2:208_3	ahosi dubbaco anovādako. So ekaṃ hatthipotakaṃ posesi. Bodhisatto sutvā taṃ pakkositvā	208	
PA_atk-s05_13a2:208_4	“saccaṃ kira tvaṃ hatthipotakaṃ posesī”ti pucchi. “Saccaṃ, ācariya, matamātikaṃ ekaṃ	208	
PA_atk-s05_13a2:208_5	hatthipotakaṃ posemī”ti. “Hatthino nāma vuḍḍhippattā posakeyeva mārenti, mā taṃ posehī”ti.	208	
PA_atk-s05_13a2:208_6	“Tena vinā vattituṃ na sakkomi ācariyā”ti. “Tena hi paññāyissasī”ti. So tena posiyamāno	208	
PA_atk-s05_13a2:208_7	aparabhāge mahāsarīro ahosi.	208	
PA_atk-s05_13a2:209_0	Athekasmiṃ kāle te isayo vanamūlaphalāphalatthāya dūraṃ gantvā tattheva katipāhaṃ	209	
PA_atk-s05_13a2:209_1	vasiṃsu. Hatthīpi aggadakkhiṇavāte pabhinnamado hutvā tassa paṇṇasālaṃ viddhaṃsetvā	209	
PA_atk-s05_13a2:209_2	pānīyaghaṭaṃ bhinditvā pāsāṇaphalakaṃ khipitvā ālambanaphalakaṃ luñcitvā “taṃ tāpasaṃ	209	
PA_atk-s05_13a2:209_3	māretvāva gamissāmī”ti ekaṃ gahanaṭṭhānaṃ pavisitvā tassa āgamanamaggaṃ olokento	209	
PA_atk-s05_13a2:209_4	aṭṭhāsi. Indasamānagotto tassa gocaraṃ gahetvā sabbesaṃ puratova āgacchanto taṃ disvā	209	
PA_atk-s05_13a2:209_5	pakatisaññāyevassa santikaṃ agamāsi. Atha naṃ so hatthī gahanaṭṭhānā nikkhamitvā	209	
PA_atk-s05_13a2:209_6	soṇḍāya parāmasitvā bhūmiyaṃ pātetvā sīsaṃ pādena akkamitvā jīvitakkhayaṃ pāpetvā	209	
PA_atk-s05_13a2:209_7	madditvā koñcanādaṃ katvā araññaṃ pāvisi. Sesatāpasā taṃ pavattiṃ bodhisattassa ārocesuṃ.	209	
PA_atk-s05_13a2:209_8	Bodhisatto “kāpurisehi nāma saddhiṃ saṃsaggo na kātabbo”ti vatvā imā gāthā āha –	209	
PA_atk-s05_13a2:211	“Na santhavaṃ kāpurisena kayirā, ariyo anariyena pajānamatthaṃ;	21	
PA_atk-s05_13a2:212	Cirānuvutthopi karoti pāpaṃ, gajo yathā indasamānagottaṃ.	21	
PA_atk-s05_13a2:214	“Yaṃ tveva jaññā sadiso mamanti, sīlena paññāya sutena cāpi;	21	
PA_atk-s05_13a2:215	Teneva mettiṃ kayirātha saddhiṃ, sukho have sappurisena saṅgamo”ti.	21	
PA_atk-s05_13a2:216_0	Tattha na santhavaṃ kāpurisena kayirāti kucchitena kodhapurisena saddhiṃ taṇhāsanthavaṃ	216	
PA_atk-s05_13a2:216_1	vā mittasanthavaṃ vā na kayirātha. Ariyo anariyena pajānamatthanti ariyoti cattāro	216	
PA_atk-s05_13a2:216_2	ariyā ācāraariyo liṅgaariyo dassanaariyo paṭivedhaariyoti. Tesu ācāraariyo idha adhippeto.	216	
PA_atk-s05_13a2:216_3	So pajānamatthaṃ atthaṃ pajānanto atthānatthakusalo ācāre ṭhito ariyapuggalo anariyena	216	
PA_atk-s05_13a2:216_4	nillajjena dussīlena saddhiṃ santhavaṃ na kareyyāti attho. Kiṃ kāraṇā? Cirānuvutthopi	216	
PA_atk-s05_13a2:216_5	karoti pāpanti, yasmā anariyo ciraṃ ekato anuvutthopi taṃ ekato nivāsaṃ agaṇetvā	216	
PA_atk-s05_13a2:216_6	karoti pāpaṃ lāmakakammaṃ karotiyeva. Yathā kiṃ? Gajo yathā indasamānagottanti, yathā	216	
PA_atk-s05_13a2:216_7	so gajo indasamānagottaṃ mārento pāpaṃ akāsīti attho. Yaṃ tveva jaññā sadiso mamantiādīsu	216	
PA_atk-s05_13a2:216_8	yaṃ tveva puggalaṃ “ayaṃ mama sīlādīhi sadiso”ti jāneyya, teneva saddhiṃ mettiṃ kayirātha,	216	
PA_atk-s05_13a2:216_9	sappurisena saddhiṃ samāgamo sukhāvahoti.	216	
PA_atk-s05_13a2:217_0	Evaṃ bodhisatto “anovādakena nāma na bhavitabbaṃ, susikkhitena bhavituṃ vaṭṭatī”ti	217	
PA_atk-s05_13a2:217_1	isigaṇaṃ ovaditvā indasamānagottassa sarīrakiccaṃ kāretvā brahmavihāre bhāvetvā brahmalokūpago ahosi.	217	
PA_atk-s05_13a2:218	Satthā imaṃ dhammadesanaṃ āharitvā jātakaṃ samodhānesi – “tadā indasamānagotto ayaṃ dubbaco ahosi, gaṇasatthā pana ahameva ahosi”nti.	21	
PA_atk-s05_13a2:219	Indasamānagottajātakavaṇṇanā paṭhamā.	21	
PA_atk-s05_13a2:221	[162] 2. Santhavajātakavaṇṇanā	22	
PA_atk-s05_13a2:222_0	Na santhavasmā paramatthi pāpiyoti idaṃ satthā jetavane viharanto aggijuhanaṃ ārabbha	222	
PA_atk-s05_13a2:222_1	kathesi. Vatthu heṭṭhā naṅguṭṭhajātake kathitasadisameva. Bhikkhū te aggiṃ juhante	222	
PA_atk-s05_13a2:222_2	disvā “bhante, jaṭilā nānappakāraṃ micchātapaṃ karonti, atthi nu kho ettha vuḍḍhī”ti	222	
PA_atk-s05_13a2:222_3	bhagavantaṃ pucchiṃsu. “Na, bhikkhave, etthakāci vuḍḍhi nāma atthi, porāṇakapaṇḍitāpi	222	
PA_atk-s05_13a2:222_4	aggijuhane vuḍḍhi atthīti saññāya ciraṃ aggiṃ juhitvā tasmiṃ kamme avuḍḍhimeva disvā	222	
PA_atk-s05_13a2:222_5	aggiṃ udakena nibbāpetvā sākhādīhi pothetvā puna nivattitvāpi na olokesu”nti vatvā atītaṃ āhari.	222	
PA_atk-s05_13a2:223_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbatti. Mātāpitaro	223	
PA_atk-s05_13a2:223_1	tassa jātaggiṃ gahetvā taṃ soḷasavassuddese ṭhitaṃ āhaṃsu – “kiṃ, tāta, jātaggiṃ	223	
PA_atk-s05_13a2:223_2	gahetvā araññe aggiṃ paricarissasi, udāhu tayo vede uggaṇhitvā kuṭumbaṃ saṇṭhapetvā	223	
PA_atk-s05_13a2:223_3	gharāvāsaṃ vasissasī”ti. So “na me gharāvāsena attho, araññe aggiṃ paricaritvā brahmalokaparāyaṇo	223	
PA_atk-s05_13a2:223_4	bhavissāmī”ti jātaggiṃ gahetvā mātāpitaro vanditvā araññaṃ pavisitvā paṇṇasālāya	223	
PA_atk-s05_13a2:223_5	vāsaṃ kappetvā aggiṃ paricari. So ekadivasaṃ nimantitaṭṭhānaṃ gantvā sappinā pāyāsaṃ	223	
PA_atk-s05_13a2:223_6	labhitvā “imaṃ pāyāsaṃ mahābrahmuno yajissāmī”ti taṃ pāyāsaṃ āharitvā aggiṃ jāletvā	223	
PA_atk-s05_13a2:223_7	“aggiṃ tāva bhavantaṃ sappiyuttaṃ pāyāsaṃ pāyemī”ti pāyāsaṃ aggimhi pakkhipi. Bahusinehe	223	
PA_atk-s05_13a2:223_8	pāyāse aggimhi pakkhittamatteyeva aggi jalitvā paccuggatāhi accīhi paṇṇasālaṃ jhāpesi.	223	
PA_atk-s05_13a2:223_9	Brāhmaṇo bhītatasito palāyitvā bahi ṭhatvā “kāpurisehi nāma santhavo na kātabbo,	223	
PA_atk-s05_13a2:223_10	idāni me iminā agginā kicchena katā paṇṇasālā jhāpitā”ti vatvā paṭhamaṃ gāthamāha –	2231	
PA_atk-s05_13a2:225	“Na santhavasmā paramatthi pāpiyo, yo santhavo kāpurisena hoti;	22	
PA_atk-s05_13a2:226	Santappito sappinā pāyasena, kicchākataṃ paṇṇakuṭiṃ adayhī”ti.	22	
PA_atk-s05_13a2:227_0	Tattha na santhavasmāti taṇhāsanthavāpi ca mittasanthavāpi cāti duvidhāpi etasmā	227	
PA_atk-s05_13a2:227_1	santhavā paraṃ uttari aññaṃ pāpataraṃ natthi, lāmakataraṃ nāma natthīti attho. Yo	227	
PA_atk-s05_13a2:227_2	santhavo kāpurisenāti yo pāpakena kāpurisena saddhiṃ duvidhopi santhavo, tato pāpataraṃ	227	
PA_atk-s05_13a2:227_3	aññaṃ natthi. Kasmā? Santappito …pe…adayhīti, yasmā sappinā ca pāyāsena ca santappitopi	227	
PA_atk-s05_13a2:227_4	ayaṃ aggi mayā kicchena kataṃ paṇṇasālaṃ jhāpesīti attho.	227	
PA_atk-s05_13a2:228_0	So evaṃ vatvā “na me tayā mittadubbhinā attho”ti taṃ aggiṃ udakena nibbāpetvā sākhāhi	228	
PA_atk-s05_13a2:228_1	pothetvā antohimavantaṃ pavisitvā ekaṃ sāmamigiṃ sīhassa ca byagghassa ca dīpino	228	
PA_atk-s05_13a2:228_2	ca mukhaṃ lehantiṃ disvā “sappurisehi saddhiṃ santhavā paraṃ seyyo nāma natthī”ti	228	
PA_atk-s05_13a2:228_3	cintetvā dutiyaṃ gāthamāha –	228	
PA_atk-s05_13a2:230	“Na santhavasmā paramatthi seyyo, yo santhavo sappurisena hoti;	23	
PA_atk-s05_13a2:231	Sīhassa byagghassa ca dīpino ca, sāmā mukhaṃ lehati santhavenā”ti.	23	
PA_atk-s05_13a2:232	Tattha sāmā mukhaṃ lehati santhavenāti sāmā nāma migī imesaṃ tiṇṇaṃ janānaṃ santhavena sinehena mukhaṃ lehatīti.	23	
PA_atk-s05_13a2:233	Evaṃ vatvā bodhisatto antohimavantaṃ pavisitvā isipabbajjaṃ pabbajitvā abhiññā ca samāpattiyo ca nibbattetvā jīvitapariyosāne brahmalokūpago ahosi.	23	
PA_atk-s05_13a2:234	Satthā imaṃ dhammadesanaṃ āharitvā jātakaṃ samodhānesi – “tena samayena tāpaso ahameva ahosi”nti.	23	
PA_atk-s05_13a2:235	Santhavajātakavaṇṇanā dutiyā.	23	
PA_atk-s05_13a2:237	[163] 3. Susīmajātakavaṇṇanā	23	
PA_atk-s05_13a2:238_0	Kāḷā migā setadantā tavīmeti idaṃ satthā jetavane viharanto chandakadānaṃ ārabbha	238	
PA_atk-s05_13a2:238_1	kathesi. Sāvatthiyañhi kadāci ekameva kulaṃ buddhappamukhassa bhikkhusaṅghassa dānaṃ	238	
PA_atk-s05_13a2:238_2	deti, kadāci aññatitthiyānaṃ deti, kadāci gaṇabandhanena bahū ekato hutvā denti,	238	
PA_atk-s05_13a2:238_3	kadāci vīthisabhāgena, kadāci sakalanagaravāsino chandakaṃ saṃharitvā dānaṃ denti.	238	
PA_atk-s05_13a2:238_4	Imasmiṃ pana kāle sakalanagaravāsino chandakaṃ saṃharitvā sabbaparikkhāradānaṃ sajjetvā	238	
PA_atk-s05_13a2:238_5	dve koṭṭhāsā hutvā ekacce “imaṃ sabbaparikkhāradānaṃ aññatitthiyānaṃ dassāmā”ti āhaṃsu,	238	
PA_atk-s05_13a2:238_6	ekacce “buddhappamukhassa bhikkhusaṅghassā”ti. Evaṃ punappunaṃ kathāya vattamānāya	238	
PA_atk-s05_13a2:238_7	aññatitthiyasāvakehi aññatitthiyānaññeva, buddhasāvakehi “‘buddhappamukhassa bhikkhusaṅghassevā’ti	238	
PA_atk-s05_13a2:238_8	vutte sambahulaṃ karisāmā”ti sambahulāya kathāya “buddhappamukhassa bhikkhusaṅghassa	238	
PA_atk-s05_13a2:238_9	dassāmā”ti vadantāyeva bahukā jātā, tesaññeva kathā patiṭṭhāsi. Aññatitthiyasāvakā	238	
PA_atk-s05_13a2:238_10	buddhānaṃ dātabbadānassa antarāyaṃ kātuṃ nāsakkhiṃsu. Nāgarā buddhappamukhaṃ bhikkhusaṅghaṃ	2381	
PA_atk-s05_13a2:238_11	nimantetvā sattāhaṃ mahādānaṃ pavattetvā sattame divase sabbaparikkhāre adaṃsu. Satthā	2381	
PA_atk-s05_13a2:238_12	anumodanaṃ katvā mahājanaṃ maggaphalehi pabodhetvā jetavanavihārameva gantvā bhikkhusaṅghena	2381	
PA_atk-s05_13a2:238_13	vatte dassite gandhakuṭippamukhe ṭhatvā sugatovādaṃ datvā gandhakuṭiṃ pāvisi.	2381	
PA_atk-s05_13a2:239_0	Sāyanhasamaye bhikkhū dhammasabhāyaṃ sannipatitvā kathaṃ samuṭṭhāpesuṃ – “āvuso,	239	
PA_atk-s05_13a2:239_1	aññatitthiyasāvakā buddhānaṃ dātabbadānassa antarāyakaraṇatthāya vāyamantāpi antarāyaṃ	239	
PA_atk-s05_13a2:239_2	kātuṃ nāsakkhiṃsu, taṃ sabbaparikkhāradānaṃ buddhānaṃyeva pādamūlaṃ āgataṃ, aho buddhabalaṃ	239	
PA_atk-s05_13a2:239_3	nāma mahanta”nti. Satthā āgantvā “kāya nuttha, bhikkhave, etarahi kathāya sannisinnā”ti	239	
PA_atk-s05_13a2:239_4	pucchitvā “imāya nāmā”ti vutte “na, bhikkhave, ete aññatitthiyasāvakā idāneva mayhaṃ	239	
PA_atk-s05_13a2:239_5	dātabbadānassa antarāyakaraṇatthāya vāyamanti, pubbepi vāyamiṃsu, so pana parikkhāro	239	
PA_atk-s05_13a2:239_6	sabbakālepi mameva pādamūlaṃ āgacchatī”ti vatvā atītaṃ āhari.	239	
PA_atk-s05_13a2:240_0	Atīte bārāṇasiyaṃ susīmo nāma rājā ahosi. Tadā bodhisatto tassa purohitassa brāhmaṇiyā	240	
PA_atk-s05_13a2:240_1	kucchimhi paṭisandhiṃ gaṇhi, tassa soḷasavassikakāle pitā kālamakāsi. So pana dharamānakāle	240	
PA_atk-s05_13a2:240_2	rañño hatthimaṅgalakārako ahosi. Hatthīnaṃ maṅgalakaraṇaṭṭhāne ābhataupakaraṇabhaṇḍañca	240	
PA_atk-s05_13a2:240_3	hatthālaṅkārañca sabbaṃ soyeva alattha. Evamassa ekekasmiṃ maṅgale koṭimattaṃ dhanaṃ	240	
PA_atk-s05_13a2:240_4	uppajjati. Atha tasmiṃ kāle hatthimaṅgalachaṇo sampāpuṇi. Sesā brāhmaṇā rājānaṃ upasaṅkamitvā	240	
PA_atk-s05_13a2:240_5	“mahārāja, hatthimaṅgalachaṇo sampatto, maṅgalaṃ kātuṃ vaṭṭati. Purohitabrāhmaṇassa	240	
PA_atk-s05_13a2:240_6	pana putto atidaharo, neva tayo vede jānāti, na hatthisuttaṃ, mayaṃ hatthimaṅgalaṃ	240	
PA_atk-s05_13a2:240_7	karissāmā”ti āhaṃsu. Rājā “sādhū”ti sampaṭicchi. Brāhmaṇā purohitaputtassa hatthimaṅgalaṃ	240	
PA_atk-s05_13a2:240_8	kātuṃ adatvā “hatthimaṅgalaṃ katvā mayaṃ dhanaṃ gaṇhissāmā”ti haṭṭhatuṭṭhā vicaranti.	240	
PA_atk-s05_13a2:240_9	Atha “catutthe divase hatthimaṅgalaṃ bhavissatī”ti bodhisattassa mātā taṃ pavattiṃ	240	
PA_atk-s05_13a2:240_10	sutvā “hatthimaṅgalakaraṇaṃ nāma yāva sattamā kulaparivaṭṭā amhākaṃ vaṃso, vaṃso	2401	
PA_atk-s05_13a2:240_11	ca no osakkissati, dhanā ca parihāyissāmā”ti anusocamānā parodi.	2401	
PA_atk-s05_13a2:241_0	Bodhisatto “kasmā, amma, rodasī”ti vatvā taṃ kāraṇaṃ sutvā “nanu, amma, ahaṃ maṅgalaṃ	241	
PA_atk-s05_13a2:241_1	karissāmī”ti āha. “Tāta, tvaṃ neva tayo vede jānāsi, na hatthisuttaṃ, kathaṃ maṅgalaṃ	241	
PA_atk-s05_13a2:241_2	karissasī”ti. “Amma, kadā pana hatthimaṅgalaṃ karissatī”ti? “Ito catutthe divase,	241	
PA_atk-s05_13a2:241_3	tātā”ti. “Amma, tayo pana vede paguṇe katvā hatthisuttaṃ jānanakaācariyo kahaṃ vasatī”ti?	241	
PA_atk-s05_13a2:241_4	“Tāta, evarūpo disāpāmokkho ācariyo ito vīsayojanasatamatthake gandhāraraṭṭhe takkasilāyaṃ	241	
PA_atk-s05_13a2:241_5	vasatī”ti. “Amma, amhākaṃ vaṃsaṃ na nāsessāmi, ahaṃ sve ekadivaseneva takkasilaṃ	241	
PA_atk-s05_13a2:241_6	gantvā ekaratteneva tayo vede ca hatthisuttañca uggaṇhitvā punadivase āgantvā catutthe	241	
PA_atk-s05_13a2:241_7	divase hatthimaṅgalaṃ karissāmi, mā rodī”ti mātaraṃ samassāsetvā punadivase bodhisatto	241	
PA_atk-s05_13a2:241_8	pātova bhuñjitvā ekakova nikkhamitvā ekadivaseneva takkasilaṃ gantvā ācariyaṃ vanditvā ekamantaṃ nisīdi.	241	
PA_atk-s05_13a2:242_0	Atha naṃ ācariyo “kuto āgatosi, tātā”ti pucchi. “Bārāṇasito, ācariyā”ti. “Kenatthenā”ti?	242	
PA_atk-s05_13a2:242_1	“Tumhākaṃ santike tayo vede ca hatthisuttañca uggaṇhanatthāyā”ti. “Sādhu, tāta, uggaṇhā”ti.	242	
PA_atk-s05_13a2:242_2	Bodhisatto “ācariya, mayhaṃ kammaṃ accāyika”nti sabbaṃ pavattiṃ ārocetvā “ahaṃ ekadivaseneva	242	
PA_atk-s05_13a2:242_3	vīsayojanasataṃ āgato, ajjevekarattiṃ mayhameva okāsaṃ karotha, ito tatiyadivase	242	
PA_atk-s05_13a2:242_4	hatthimaṅgalaṃ bhavissati, ahaṃ ekeneva uddesamaggena sabbaṃ uggaṇhissāmī”ti vatvā	242	
PA_atk-s05_13a2:242_5	ācariyaṃ okāsaṃ kāretvā ācariyassa bhuttakāle sayaṃ bhuñjitvā ācariyassa pāde dhovitvā	242	
PA_atk-s05_13a2:242_6	sahassatthavikaṃ purato ṭhapetvā vanditvā ekamantaṃ nisinno pariyattiṃ paṭṭhapetvā	242	
PA_atk-s05_13a2:242_7	aruṇe uggacchante tayo vede ca hatthisuttañca niṭṭhapetvā “aññopi atthi, ācariyā”ti	242	
PA_atk-s05_13a2:242_8	pucchitvā “natthi tāta, sabbaṃ niṭṭhita”nti vutte “ācariya, imasmiṃ ganthe ettakaṃ	242	
PA_atk-s05_13a2:242_9	padapaccābhaṭṭhaṃ, ettakaṃ sajjhāyasammohaṭṭhānaṃ, ito paṭṭhāya tumhe antevāsike	242	
PA_atk-s05_13a2:242_10	evaṃ vāceyyāthā”ti ācariyassa sippaṃ sodhetvā pātova bhuñjitvā ācariyaṃ vanditvā	2421	
PA_atk-s05_13a2:242_11	ekadivaseneva bārāṇasiṃ paccāgantvā mātaraṃ vanditvā “uggahitaṃ te, tāta, sippa”nti	2421	
PA_atk-s05_13a2:242_12	vutte “āma, ammā”ti vatvā mātaraṃ paritosesi.	2421	
PA_atk-s05_13a2:243_0	Punadivase hatthimaṅgalachaṇo paṭiyādiyittha. Satamatte hatthisoṇḍālaṅkāre ca suvaṇṇaddhaje	243	
PA_atk-s05_13a2:243_1	hemajālasañchanne katvā ṭhapesuṃ, rājaṅgaṇaṃ alaṅkariṃsu. Brāhmaṇā “mayaṃ hatthimaṅgalaṃ	243	
PA_atk-s05_13a2:243_2	karissāma, mayaṃ karissāmā”ti maṇḍitapasādhitā aṭṭhaṃsu. Susīmopi rājā sabbālaṅkārapaṭimaṇḍito	243	
PA_atk-s05_13a2:243_3	upakaraṇabhaṇḍaṃ gāhāpetvā maṅgalaṭṭhānaṃ agamāsi. Bodhisattopi kumāraparihārena	243	
PA_atk-s05_13a2:243_4	alaṅkato attano parisāya purakkhataparivārito rañño santikaṃ gantvā “saccaṃ kira,	243	
PA_atk-s05_13a2:243_5	mahārāja, tumhe amhākaṃ vaṃsañca attano vaṃsañca nāsetvā ‘aññehi brāhmaṇehi hatthimaṅgalaṃ	243	
PA_atk-s05_13a2:243_6	kāretvā hatthālaṅkārañca upakaraṇāni ca tesaṃ dassāmā’ti avacutthā”ti vatvā paṭhamaṃ gāthamāha –	243	
PA_atk-s05_13a2:245	“Kāḷā migā setadantā tavīme, parosataṃ hemajālābhichannā;	24	
PA_atk-s05_13a2:246	Te te dadāmīti susīma brūsi, anussaraṃ pettipitāmahāna”nti.	24	
PA_atk-s05_13a2:247_0	Tattha te te dadāmīti susīma brūsīti te ete tava santake “kāḷā migā setadantā”ti	247	
PA_atk-s05_13a2:247_1	evaṃ gate parosataṃ sabbālaṅkārapaṭimaṇḍite hatthī aññesaṃ brāhmaṇānaṃ dadāmīti saccaṃ	247	
PA_atk-s05_13a2:247_2	kira, bho susīma, evaṃ brūsīti attho. Anussaraṃ pettipitāmahānanti amhākañca attano	247	
PA_atk-s05_13a2:247_3	ca vaṃse pitupitāmahānaṃ āciṇṇaṃ sarantoyeva. Idaṃ vuttaṃ hoti – mahārāja, yāva sattamakulaparivaṭṭā	247	
PA_atk-s05_13a2:247_4	tumhākaṃ pettipitāmahānaṃ amhākaṃ pettipitāmahā ca hatthimaṅgalaṃ karonti, so tvaṃ	247	
PA_atk-s05_13a2:247_5	evaṃ anussarantopi amhākañca attano ca vaṃsaṃ nāsetvā saccaṃ kira evaṃ brūsīti.	247	
PA_atk-s05_13a2:248	Susīmo rājā bodhisattassa vacanaṃ sutvā dutiyaṃ gāthamāha –	24	
PA_atk-s05_13a2:250	“Kāḷā migā setadantā mamīme, parosataṃ hemajālābhichannā;	25	
PA_atk-s05_13a2:251	Te te dadāmīti vadāmi māṇava, anussaraṃ pettipitāmahāna”nti.	25	
PA_atk-s05_13a2:252_0	Tattha te te dadāmīti te ete hatthī aññesaṃ brāhmaṇānaṃ dadāmīti saccameva māṇava	252	
PA_atk-s05_13a2:252_1	vadāmi, neva hatthī brāhmaṇānaṃ dadāmīti attho. Anussaranti pettipitāmahānaṃ kiriyaṃ	252	
PA_atk-s05_13a2:252_2	anussarāmiyeva, no nānussarāmi, amhākaṃ pettipitāmahānaṃ hatthimaṅgalaṃ tumhākaṃ	252	
PA_atk-s05_13a2:252_3	pettipitāmahā karontīti pana anussarantopi evaṃ vadāmiyevāti adhippāyenevamāha.	252	
PA_atk-s05_13a2:253_0	Atha naṃ bodhisatto etadavoca – “mahārāja, amhākañca attano ca vaṃsaṃ anussarantoyeva	253	
PA_atk-s05_13a2:253_1	kasmā maṃ ṭhapetvā aññehi hatthimaṅgalaṃ kārāpethā”ti. “Tvaṃ kira, tāta, tayo vede	253	
PA_atk-s05_13a2:253_2	hatthisuttañca na jānāsī”ti mayhaṃ ārocesuṃ, tenāhaṃ aññehi brāhmaṇehi kārāpemīti.	253	
PA_atk-s05_13a2:253_3	“Tena hi, mahārāja, ettakesu brāhmaṇesu ekabrāhmaṇopi tīsu vedesu vā hatthisuttesu	253	
PA_atk-s05_13a2:253_4	vā ekadesampi yadi mayā saddhiṃ kathetuṃ samatto atthi, uṭṭhahatu, tayopi vede hatthisuttañca	253	
PA_atk-s05_13a2:253_5	saddhiṃ hatthimaṅgalakaraṇena maṃ ṭhapetvā añño sakalajambudīpepi jānanto nāma natthī”ti	253	
PA_atk-s05_13a2:253_6	sīhanādaṃ nadi. Ekabrāhmaṇopi tassa paṭisattu hutvā uṭṭhātuṃ nāsakkhi. Bodhisatto	253	
PA_atk-s05_13a2:253_7	attano kulavaṃsaṃ patiṭṭhāpetvā maṅgalaṃ katvā bahuṃ dhanaṃ ādāya attano nivesanaṃ agamāsi.	253	
PA_atk-s05_13a2:254_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	254	
PA_atk-s05_13a2:254_1	keci sotāpannā ahesuṃ, keci sakadāgāmino, keci anāgāmino, keci arahattaṃ pāpuṇiṃsu.	254	
PA_atk-s05_13a2:254_2	“Tadā mātā mahāmāyā ahosi, pitā suddhodanamahārājā, susīmo rājā ānando, disāpāmokkho	254	
PA_atk-s05_13a2:254_3	ācariyo sāriputto, māṇavo pana ahameva ahosi”nti.	254	
PA_atk-s05_13a2:255	Susīmajātakavaṇṇanā tatiyā.	25	
PA_atk-s05_13a2:257	[164] 4. Gijjhajātakavaṇṇanā	25	
PA_atk-s05_13a2:258_0	Yaṃ nu gijjho yojanasatanti idaṃ satthā jetavane viharanto ekaṃ mātuposakabhikkhuṃ	258	
PA_atk-s05_13a2:258_1	ārabbha kathesi. Vatthu sāmajātake āvibhavissati. Satthā pana taṃ bhikkhuṃ “saccaṃ	258	
PA_atk-s05_13a2:258_2	kira tvaṃ, bhikkhu, gihī posesī”ti pucchitvā “sacca”nti vutte “kiṃ pana te hontī”ti	258	
PA_atk-s05_13a2:258_3	pucchitvā “mātāpitaro me, bhante”ti vutte “sādhu sādhū”ti tassa sādhukāraṃ datvā	258	
PA_atk-s05_13a2:258_4	“mā, bhikkhave, imaṃ bhikkhuṃ ujjhāyittha, porāṇakapaṇḍitāpi guṇavasena aññātakānampi	258	
PA_atk-s05_13a2:258_5	upakāraṃ akaṃsu, imassa pana mātāpitūnaṃ upakārakaraṇaṃ bhāroyevā”ti vatvā atītaṃ āhari.	258	
PA_atk-s05_13a2:259_0	Atīte bārāṇasiyaṃ brahmadatte rajjaṃ kārente bodhisatto gijjhakūṭapabbate gijjhayoniyaṃ	259	
PA_atk-s05_13a2:259_1	nibbattitvā mātāpitaro poseti. Athekasmiṃ kāle mahatī vātavuṭṭhi ahosi. Gijjhā vātavuṭṭhiṃ	259	
PA_atk-s05_13a2:259_2	sahituṃ asakkontā sītabhayena bārāṇasiṃ gantvā pākārasamīpe ca parikhāsamīpe ca sītena	259	
PA_atk-s05_13a2:259_3	kampamānā nisīdiṃsu. Tadā bārāṇasiseṭṭhi nagarā nikkhamitvā nhāyituṃ gacchanto te	259	
PA_atk-s05_13a2:259_4	gijjhe kilamante disvā ekasmiṃ anovassakaṭṭhāne sannipātetvā aggiṃ kārāpetvā gosusānaṃ	259	
PA_atk-s05_13a2:259_5	pesetvā gomaṃsaṃ āharāpetvā tesaṃ dāpetvā ārakkhaṃ ṭhapesi. Gijjhā vūpasantāya vātavuṭṭhiyā	259	
PA_atk-s05_13a2:259_6	kallasarīrā hutvā pabbatameva agamaṃsu. Te tattheva sannipatitvā evaṃ mantayiṃsu	259	
PA_atk-s05_13a2:259_7	– “bārāṇasiseṭṭhinā amhākaṃ upakāro kato, katūpakārassa ca nāma paccupakāraṃ kātuṃ	259	
PA_atk-s05_13a2:259_8	vaṭṭati, tasmā ito paṭṭhāya tumhesu yo yaṃ vatthaṃ vā ābharaṇaṃ vā labhati, tena	259	
PA_atk-s05_13a2:259_9	taṃ bārāṇasiseṭṭhissa gehe ākāsaṅgaṇe pātetabba”nti.	259	
PA_atk-s05_13a2:260_0	Tato paṭṭhāya gijjhā manussānaṃ vatthābharaṇāni ātape sukkhāpentānaṃ pamādaṃ oloketvā	260	
PA_atk-s05_13a2:260_1	senā viya maṃsapesiṃ sahasā gahetvā bārāṇasiseṭṭhissa gehe ākāsaṅgaṇe pātenti. So	260	
PA_atk-s05_13a2:260_2	gijjhānaṃ āharaṇabhāvaṃ ñatvā sabbāni tāni visuṃyeva ṭhapesi. “Gijjhā nagaraṃ vilumpantī”ti	260	
PA_atk-s05_13a2:260_3	rañño ārocesuṃ. Rājā “ekaṃ gijjhampi tāva gaṇhatha, sabbaṃ āharāpessāmī”ti tattha	260	
PA_atk-s05_13a2:260_4	tattha pāse ceva jālāni ca oḍḍāpesi. Mātuposakagijjho pāse bajjhi, taṃ gahetvā “rañño	260	
PA_atk-s05_13a2:260_5	dassessāmā”ti nenti. Bārāṇasiseṭṭhi rājupaṭṭhānaṃ gacchanto te manusse gijjhaṃ gahetvā	260	
PA_atk-s05_13a2:260_6	gacchante disvā “mā imaṃ gijjhaṃ bādhayiṃsū”ti saddhiññeva agamāsi. Gijjhaṃ rañño	260	
PA_atk-s05_13a2:260_7	dassesuṃ. Atha naṃ rājā pucchi – “tumhe nagaraṃ vilumpitvā vatthādīni gaṇhathā”ti.	260	
PA_atk-s05_13a2:260_8	“Āma, mahārājā”ti. “Kassa tāni dinnānī”ti? “Bārāṇasiseṭṭhissā”ti. “Kiṃkāraṇā”ti?	260	
PA_atk-s05_13a2:260_9	“Amhākaṃ tena jīvitaṃ dvinnaṃ, upakārassa nāma paccupakāraṃ kātuṃ vaṭṭati, tasmā	260	
PA_atk-s05_13a2:260_10	adamhā”ti. Atha naṃ rājā “gijjhā kira yojanasatamatthake ṭhatvā kuṇapaṃ passanti,	2601	
PA_atk-s05_13a2:260_11	kasmā tvaṃ attano oḍḍitaṃ pāsaṃ na passasī”ti vatvā paṭhamaṃ gāthamāha –	2601	
PA_atk-s05_13a2:262	“Yaṃ nu gijjho yojanasataṃ, kuṇapāni avekkhati;	26	
PA_atk-s05_13a2:263	Kasmā jālañca pāsañca, āsajjāpi na bujjhasī”ti.	26	
PA_atk-s05_13a2:264_0	Tattha yanti nipātamattaṃ, nūti nāmatthe nipāto. Gijjho nāma yojanasataṃ atikkamitvā	264	
PA_atk-s05_13a2:264_1	ṭhitāni kuṇapāni avekkhati, passatīti attho. Āsajjāpīti āsādetvāpi, sampāpuṇitvāpīti	264	
PA_atk-s05_13a2:264_2	attho. “Tvaṃ attano atthāya oḍḍitaṃ jālañca pāsañca patvāpi kasmā na bujjhasī”ti pucchi.	264	
PA_atk-s05_13a2:265	Gijjho tassa vacanaṃ sutvā dutiyaṃ gāthamāha –	26	
PA_atk-s05_13a2:267	“Yadā parābhavo hoti, poso jīvitasaṅkhaye;	26	
PA_atk-s05_13a2:268	Atha jālañca pāsañca, āsajjāpi na bujjhatī”ti.	26	
PA_atk-s05_13a2:269	Tattha parābhavoti vināso. Posoti satto.	26	
PA_atk-s05_13a2:270_0	Gijjhassa vacanaṃ sutvā rājā seṭṭhiṃ pucchi – “saccaṃ kira, mahāseṭṭhi, gijjhehi	270	
PA_atk-s05_13a2:270_1	tumhākaṃ gehe vatthādīni ābhatānī”ti. “Saccaṃ, devā”ti. “Kahaṃ tānī”ti? “Deva, mayā	270	
PA_atk-s05_13a2:270_2	tāni sabbāni visuṃ ṭhapitāni, yaṃ yesaṃ santakaṃ, taṃ tesaṃ dassāmi, imaṃ gijjhaṃ	270	
PA_atk-s05_13a2:270_3	vissajjethā”ti gijjhaṃ vissajjāpetvā mahāseṭṭhiṃ sabbesaṃ santakāni dāpesi.	270	
PA_atk-s05_13a2:271_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	271	
PA_atk-s05_13a2:271_1	mātuposakabhikkhu sotāpattiphale patiṭṭhahi. “Tadā rājā ānando ahosi, bārāṇasiseṭṭhi	271	
PA_atk-s05_13a2:271_2	sāriputto, mātuposakagijjho pana ahameva ahosi”nti.	271	
PA_atk-s05_13a2:272	Gijjhajātakavaṇṇanā catutthā.	27	
PA_atk-s05_13a2:274	[165] 5. Nakulajātakavaṇṇanā	27	
PA_atk-s05_13a2:275_0	Saddhiṃ katvā amittenāti idaṃ satthā jetavane viharanto seṇibhaṇḍanaṃ ārabbha kathesi.	275	
PA_atk-s05_13a2:275_1	Vatthu heṭṭhā uragajātake kathitasadisameva. Idhāpi satthā “na, bhikkhave, ime dve	275	
PA_atk-s05_13a2:275_2	mahāmattā idāneva mayā samaggā katā, pubbepāhaṃ ime samagge akāsiṃyevā”ti vatvā atītaṃ āhari.	275	
PA_atk-s05_13a2:276_0	Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake brāhmaṇakule	276	
PA_atk-s05_13a2:276_1	nibbattitvā vayappatto takkasilāyaṃ sabbasippāni uggahetvā gharāvāsaṃ pahāya isipabbajjaṃ	276	
PA_atk-s05_13a2:276_2	pabbajitvā abhiññā ca samāpattiyo ca nibbattetvā uñchācariyāya vanamūlaphalāhāro	276	
PA_atk-s05_13a2:276_3	himavantapadese vāsaṃ kappesi. Tassa caṅkamanakoṭiyaṃ ekasmiṃ vammike nakulo, tasseva	276	
PA_atk-s05_13a2:276_4	santike ekasmiṃ rukkhabile sappo ca vāsaṃ kappesi. Te ubhopi ahinakulā niccakālaṃ	276	
PA_atk-s05_13a2:276_5	kalahaṃ karonti. Bodhisatto tesaṃ kalahe ādīnavañca mettābhāvanāya ca ānisaṃsaṃ kathetvā	276	
PA_atk-s05_13a2:276_6	“kalahaṃ nāma akatvā samaggavāsaṃ vasituṃ vaṭṭatī”ti ovaditvā ubhopi te samagge akāsi.	276	
PA_atk-s05_13a2:276_7	Atha sappassa bahinikkhantakāle nakulo caṅkamanakoṭiyaṃ vammikassa biladvāre sīsaṃ	276	
PA_atk-s05_13a2:276_8	nīharitvā mukhaṃ vivaritvā nipanno assasanto passasanto niddaṃ upagañchi. Bodhisatto	276	
PA_atk-s05_13a2:276_9	taṃ tathā niddāyamānaṃ disvā “kiṃ nu kho te nissāya bhayaṃ uppanna”nti pucchanto	276	
PA_atk-s05_13a2:276_10	paṭhamaṃ gāthamāha –	2761	
PA_atk-s05_13a2:278	“Sandhiṃ katvā amittena, aṇḍajena jalābuja;	27	
PA_atk-s05_13a2:279	Vivariya dāṭhaṃ sesi, kuto te bhayamāgata”nti.	27	
PA_atk-s05_13a2:280	Tattha sandhiṃ katvāti mittabhāvaṃ karitvā. Aṇḍajenāti aṇḍakose nibbattena nāgena. Jalābujāti nakulaṃ ālapati. So hi jalābumhi jātattā “jalābujo”ti vuccati. Vivariyāti vivaritvā.	28	
PA_atk-s05_13a2:281	Evaṃ bodhisattena vutto nakulo “ayya, paccāmitto nāma na avajānitabbo āsaṅkitabboyevā”ti vatvā dutiyaṃ gāthamāha –	28	
PA_atk-s05_13a2:283	“Saṅketheva amittasmiṃ, mittasmimpi na vissase;	28	
PA_atk-s05_13a2:284	Abhayā bhayamuppannaṃ, api mūlāni kantatī”ti.	28	
PA_atk-s05_13a2:285_0	Tattha abhayā bhayamuppannanti na ito te bhayamuppannanti abhayo, ko so? Mitto. Yañhi	285	
PA_atk-s05_13a2:285_1	mittasmimpi vissāse sati tato bhayaṃ uppajjati, taṃ mūlānipi kantati, mittassa sabbarandhānaṃ	285	
PA_atk-s05_13a2:285_2	viditattā mūlaghaccāya saṃvattatīti attho.	285	
PA_atk-s05_13a2:286_0	Atha naṃ bodhisatto “mā bhāyi, yathā sappo tayi na dubbhati, evamahaṃ karissāmi,	286	
PA_atk-s05_13a2:286_1	tvaṃ ito paṭṭhāya tasmiṃ āsaṅkaṃ mā karī”ti ovaditvā cattāro brahmavihāre bhāvetvā	286	
PA_atk-s05_13a2:286_2	brahmalokaparāyaṇo ahosi. Tepi yathākammaṃ gatā.	286	
PA_atk-s05_13a2:287	Satthā imaṃ dhammadesanaṃ āharitvā jātakaṃ samodhānesi – “tadā sappo ca nakulo ca ime dve mahāmattā ahesuṃ, tāpaso pana ahameva ahosi”nti.	28	
PA_atk-s05_13a2:288	Nakulajātakavaṇṇanā pañcamā.	28	
PA_atk-s05_13a2:290	[166] 6. Upasāḷakajātakavaṇṇanā	29	
PA_atk-s05_13a2:291_0	Upasāḷakanāmānīti idaṃ satthā veḷuvane viharanto ekaṃ upasāḷakaṃ nāma susānasuddhikaṃ	291	
PA_atk-s05_13a2:291_1	brāhmaṇaṃ ārabbha kathesi. So kira aḍḍho ahosi mahaddhano, diṭṭhigatikattā pana dhuravihāre	291	
PA_atk-s05_13a2:291_2	vasantānampi buddhānaṃ saṅgahaṃ nāma na akāsi. Putto panassa paṇḍito ahosi ñāṇasampanno.	291	
PA_atk-s05_13a2:291_3	So mahallakakāle puttaṃ āha – “mā kho maṃ, tāta, aññassa vasalassa jhāpitasusāne	291	
PA_atk-s05_13a2:291_4	jhāpehi, ekasmiṃ pana anucchiṭṭhasusāneyeva maṃ jhāpeyyāsī”ti. “Tāta, ahaṃ tumhākaṃ	291	
PA_atk-s05_13a2:291_5	jhāpetabbayuttakaṃ ṭhānaṃ na jānāmi, sādhu vata maṃ ādāya gantvā ‘imasmiṃ ṭhāne maṃ	291	
PA_atk-s05_13a2:291_6	jhāpeyyāsī’ti tumheva ācikkhathā”ti. Brāhmaṇo “sādhu, tātā”ti taṃ ādāya nagarā nikkhamitvā	291	
PA_atk-s05_13a2:291_7	gijjhakūṭamatthakaṃ abhiruhitvā “tāta, idaṃ aññassa vasalassa ajhāpitaṭṭhānaṃ, ettha	291	
PA_atk-s05_13a2:291_8	maṃ jhāpeyyāsī”ti vatvā puttena saddhiṃ pabbatā otarituṃ ārabhi.	291	
PA_atk-s05_13a2:292_0	Satthā pana taṃ divasaṃ paccūsakāle bodhaneyyabandhave olokento tesaṃ pitāputtānaṃ	292	
PA_atk-s05_13a2:292_1	sotāpattimaggassa upanissayaṃ addasa. Tasmā maggaṃ gahetvā ṭhitaluddako viya pabbatapādaṃ	292	
PA_atk-s05_13a2:292_2	gantvā tesaṃ pabbatamatthakā otarantānaṃ āgamayamāno nisīdi, te otarantā satthāraṃ	292	
PA_atk-s05_13a2:292_3	addasaṃsu. Satthā paṭisanthāraṃ karonto “kahaṃ gamissatha brāhmaṇā”ti pucchi. Māṇavo	292	
PA_atk-s05_13a2:292_4	tamatthaṃ ārocesi. Satthā “tena hi ehi, tava pitarā ācikkhitaṭṭhānaṃ gacchāmā”ti	292	
PA_atk-s05_13a2:292_5	ubho pitāputte gahetvā pabbatamatthakaṃ āruyha “kataraṃ ṭhāna”nti pucchi. Māṇavo	292	
PA_atk-s05_13a2:292_6	“imesaṃ tiṇṇaṃ pabbatānaṃ antaraṃ ācikkhi, bhante”ti āha. Satthā “na kho, māṇava,	292	
PA_atk-s05_13a2:292_7	tava pitā idāneva susānasuddhiko, pubbepi susānasuddhikova, na cesa idāneva ‘imasmiṃ	292	
PA_atk-s05_13a2:292_8	ṭhāne maṃ jhāpeyyāsī’ti tava ācikkhati, pubbepi imasmiṃyeva ṭhāne attano jhāpitabhāvaṃ	292	
PA_atk-s05_13a2:292_9	ācikkhī”ti vatvā tena yācito atītaṃ āhari.	292	
PA_atk-s05_13a2:293_0	Atīte imasmiññeva rājagahe ayameva upasāḷako brāhmaṇo ayamevassa putto ahosi. Tadā	293	
PA_atk-s05_13a2:293_1	bodhisatto magadharaṭṭhe brāhmaṇakule nibbattitvā paripuṇṇasippo isipabbajjaṃ pabbajitvā	293	
PA_atk-s05_13a2:293_2	abhiññā ca samāpattiyo ca nibbattetvā jhānakīḷaṃ kīḷanto himavantapadese ciraṃ vasitvā	293	
PA_atk-s05_13a2:293_3	loṇambilasevanatthāya gijjhakūṭe paṇṇasālāyaṃ vihāsi. Tadā so brāhmaṇo imināva niyāmena	293	
PA_atk-s05_13a2:293_4	puttaṃ vatvā puttena “tumheyeva me tathārūpaṃ ṭhānaṃ ācikkhathā”ti vutte “idameva	293	
PA_atk-s05_13a2:293_5	ṭhāna”nti ācikkhitvā puttena saddhiṃ otaranto bodhisattaṃ disvā tassa santikaṃ upasaṅkami.	293	
PA_atk-s05_13a2:293_6	Bodhisatto imināva niyāmena pucchitvā māṇavassa vacanaṃ sutvā “ehi, tava pitarā ācikkhitaṭṭhānassa	293	
PA_atk-s05_13a2:293_7	ucchiṭṭhabhāvaṃ vā anucchiṭṭhabhāvaṃ vā jānissāmā”ti tehi saddhiṃ pabbatamatthakaṃ	293	
PA_atk-s05_13a2:293_8	āruyha “idaṃ tiṇṇaṃ pabbatānaṃ antaraṃ anucchiṭṭhaṭṭhāna”nti māṇavena vutte “māṇava,	293	
PA_atk-s05_13a2:293_9	imasmiṃyeva ṭhāne jhāpitakānaṃ pamāṇaṃ natthi, taveva pitā imasmiṃyeva rājagahe brāhmaṇakuleyeva	293	
PA_atk-s05_13a2:293_10	nibbattitvā upasāḷakoyeva nāma hutvā imasmiṃyeva pabbatantare cuddasa jātisahassāni	2931	
PA_atk-s05_13a2:293_11	jhāpito. Pathaviyañhi ajhāpitaṭṭhānaṃ vā asusānaṭṭhānaṃ vā sīsānaṃ anivesitaṭṭhānaṃ	2931	
PA_atk-s05_13a2:293_12	vā laddhuṃ na sakkā”ti pubbenivāsañāṇena paricchinditvā imaṃ gāthādvayamāha –	2931	
PA_atk-s05_13a2:295	“Upasāḷakanāmāni, sahassāni catuddasa;	29	
PA_atk-s05_13a2:296	Asmiṃ padese daḍḍhāni, natthi loke anāmataṃ.	29	
PA_atk-s05_13a2:298	“Yamhi saccañca dhammo ca, ahiṃsā saṃyamo damo;	29	
PA_atk-s05_13a2:299	Etaṃ ariyā sevanti, etaṃ loke anāmata”nti.	29	
PA_atk-s05_13a2:300_0	Tattha anāmatanti mataṭṭhānaṃ. Tañhi upacāravasena “amata”nti vuccati, taṃ paṭisedhento	300	
PA_atk-s05_13a2:300_1	“anāmata”nti āha. “Anamata”ntipi pāṭho, lokasmiñhi anamataṭṭhānaṃ asusānaṃ nāma natthīti	300	
PA_atk-s05_13a2:300_2	attho. Yamhi saccañca dhammo cāti yasmiṃ puggale catusaccavatthukaṃ pubbabhāgasaccañāṇañca	300	
PA_atk-s05_13a2:300_3	lokuttaradhammo ca atthi. Ahiṃsāti paresaṃ avihesā aviheṭhanā. Saṃyamoti sīlasaṃyamo.	300	
PA_atk-s05_13a2:300_4	Damoti indriyadamanaṃ. Idañca guṇajātaṃ yamhi puggale atthi, etaṃ ariyā sevantīti,	300	
PA_atk-s05_13a2:300_5	ariyā buddhā ca paccekabuddhā ca buddhasāvakā ca etaṃ ṭhānaṃ sevanti, evarūpaṃ puggalaṃ	300	
PA_atk-s05_13a2:300_6	upasaṅkamanti bhajantīti attho. Etaṃ loke anāmatanti etaṃ guṇajātaṃ loke amatabhāvasādhanato anāmataṃ nāma.	300	
PA_atk-s05_13a2:301	Evaṃ bodhisatto pitāputtānaṃ dhammaṃ desetvā cattāro brahmavihāre bhāvetvā brahmalokaparāyaṇo ahosi.	30	
PA_atk-s05_13a2:302_0	Satthā imaṃ dhammaṃ dhammadesanaṃ āharitvā saccāni pakāsetvā jātakaṃ samodhānesi,	302	
PA_atk-s05_13a2:302_1	saccapariyosāne ubho pitāputtā sotāpattiphale patiṭṭhahiṃsu. “Tadā pitāputtāva etarahi	302	
PA_atk-s05_13a2:302_2	pitāputtā ahesuṃ, tāpaso pana ahameva ahosi”nti.	302	
PA_atk-s05_13a2:303	Upasāḷakajātakavaṇṇanā chaṭṭhā.	30	
PA_atk-s05_13a2:305	[167] 7. Samiddhijātakavaṇṇanā	30	
PA_atk-s05_13a2:306_0	Abhutvā bhikkhasi bhikkhūti idaṃ satthā rājagahaṃ upanissāya tapodārāme viharanto	306	
PA_atk-s05_13a2:306_1	samiddhitheraṃ ārabbha kathesi. Ekadivasañhi āyasmā samiddhi sabbarattiṃ padhānaṃ	306	
PA_atk-s05_13a2:306_2	padahitvā aruṇuggamanavelāya nhatvā suvaṇṇavaṇṇaṃ attabhāvaṃ sukkhāpayamāno antaravāsakaṃ	306	
PA_atk-s05_13a2:306_3	nivāsetvā uttarāsaṅgaṃ hatthena gahetvā aṭṭhāsi suparikammakatā viya suvaṇṇapaṭimā.	306	
PA_atk-s05_13a2:306_4	Attabhāvasamiddhiyāyeva hissa “samiddhī”ti nāmaṃ ahosi. Athassa sarīrasobhaggaṃ disvā	306	
PA_atk-s05_13a2:306_5	ekā devadhītā paṭibaddhacittā theraṃ evamāha – “tvaṃ khosi, bhikkhu, daharo yuvā	306	
PA_atk-s05_13a2:306_6	susu kāḷakeso bhadrena yobbanena samannāgato abhirūpo dassanīyo pāsādiko, evarūpassa	306	
PA_atk-s05_13a2:306_7	tava kāme aparibhuñjitvā ko attho pabbajjāya, kāme tāva paribhuñjassu, pacchā pabbajitvā	306	
PA_atk-s05_13a2:306_8	samaṇadhammaṃ karissasī”ti. Atha naṃ thero āha – “devadhīte, ‘asukasmiṃ nāma vaye	306	
PA_atk-s05_13a2:306_9	ṭhito marissāmī’ti mama maraṇakālaṃ na jānāmi, esa me kālo paṭicchanno, tasmā taruṇakāleyeva	306	
PA_atk-s05_13a2:306_10	samaṇadhammaṃ katvā dukkhassantaṃ karissāmī”ti. Sā therassa santikā paṭisanthāraṃ	3061	
PA_atk-s05_13a2:306_11	alabhitvā tattheva antaradhāyi. Thero satthāraṃ upasaṅkamitvā etamatthaṃ ārocesi.	3061	
PA_atk-s05_13a2:306_12	Satthā “na kho, samiddhi, tvaññeva etarahi devadhītāya palobhito, pubbepi devadhītaro	3061	
PA_atk-s05_13a2:306_13	pabbajite palobhiṃsuyevā”ti vatvā tena yācito atītaṃ āhari.	3061	
PA_atk-s05_13a2:307_0	Atīte bārāṇasiyaṃ brahmadatte rajjaṃ kārente bodhisatto ekasmiṃ kāsigāmake brāhmaṇakule	307	
PA_atk-s05_13a2:307_1	nibbattitvā vayappatto sabbasippesu nipphattiṃ patvā isipabbajjaṃ pabbajitvā abhiññā	307	
PA_atk-s05_13a2:307_2	ca samāpattiyo ca nibbattetvā himavantapadese ekaṃ jātassaraṃ nissāya vāsaṃ kappesi.	307	
PA_atk-s05_13a2:307_3	So sabbarattiṃ padhānaṃ padahitvā aruṇuggamanavelāya nhatvā ekaṃ vakkalaṃ nivāsetvā	307	
PA_atk-s05_13a2:307_4	ekaṃ hatthena gahetvā sarīraṃ vodakaṃ karonto aṭṭhāsi. Athassa rūpasobhaggappattaṃ	307	
PA_atk-s05_13a2:307_5	attabhāvaṃ oloketvā paṭibaddhacittā ekā devadhītā bodhisattaṃ palobhayamānā paṭhamaṃ gāthamāha –	307	
PA_atk-s05_13a2:309	“Abhutvā bhikkhasi bhikkhu, na hi bhutvāna bhikkhasi;	30	
PA_atk-s05_13a2:310	Bhutvāna bhikkhu bhikkhassu, mā taṃ kālo upaccagā”ti.	31	
PA_atk-s05_13a2:311_0	Tattha abhutvā bhikkhasi bhikkhūti bhikkhu tvaṃ daharakāle kilesakāmavasena vatthukāme	311	
PA_atk-s05_13a2:311_1	abhutvāva bhikkhāya carasi. Na hi bhutvāna bhikkhasīti nanu nāma pañca kāmaguṇe bhutvā	311	
PA_atk-s05_13a2:311_2	bhikkhāya caritabbaṃ, kāme abhutvāva bhikkhācariyaṃ upagatosi. Bhutvāna bhikkhu bhikkhassūti	311	
PA_atk-s05_13a2:311_3	bhikkhu daharakāle tāva kāme bhuñjitvā pacchā mahallakakāle bhikkhassu. Mā taṃ kālo	311	
PA_atk-s05_13a2:311_4	upaccagāti ayaṃ kāme bhuñjanakālo daharakālo, taṃ mā atikkamatūti.	311	
PA_atk-s05_13a2:312	Bodhisatto devatāya vacanaṃ sutvā attano ajjhāsayaṃ pakāsento dutiyaṃ gāthamāha –	31	
PA_atk-s05_13a2:314	“Kālaṃ vohaṃ na jānāmi, channo kālo na dissati;	31	
PA_atk-s05_13a2:315	Tasmā abhutvā bhikkhāmi, mā maṃ kālo upaccagā”ti.	31	
PA_atk-s05_13a2:316_0	Tattha kālaṃ vohaṃ na jānāmīti voti nipātamattaṃ. Ahaṃ pana “paṭhamavaye vā mayā	316	
PA_atk-s05_13a2:316_1	maritabbaṃ majjhimavaye vā pacchimavaye vā”ti evaṃ attano maraṇakālaṃ na jānāmi.	316	
PA_atk-s05_13a2:316_2	Paṇḍitena hi puggalena –	316	
PA_atk-s05_13a2:317	“Jīvitaṃ byādhi kālo ca, dehanikkhepanaṃ gati;	31	
PA_atk-s05_13a2:318	Pañcete jīvalokasmiṃ, animittā na nāyare”ti.	31	
PA_atk-s05_13a2:319_0	Channo kālo na dissatīti yasmā “asukasmiṃ nāma vayakāle hemantādiutukāle vā mayā	319	
PA_atk-s05_13a2:319_1	maritabba”nti mayhampesa channo hutvā kālo na dissati, suppaṭicchanno hutvā ṭhito	319	
PA_atk-s05_13a2:319_2	na paññāyati. Tasmā abhutvā bhikkhāmīti tena kāraṇena pañca kāmaguṇe abhutvā bhikkhāmi.	319	
PA_atk-s05_13a2:319_3	Mā maṃ kālo upaccagāti maṃ samaṇadhammakaraṇakālo mā atikkamatūti attho. Iminā kāraṇena	319	
PA_atk-s05_13a2:319_4	daharova samāno pabbajitvā samaṇadhammaṃ karomīti. Devadhītā bodhisattassa vacanaṃ	319	
PA_atk-s05_13a2:319_5	sutvā tattheva antaradhāyi.	319	
PA_atk-s05_13a2:320	Satthā imaṃ dhammadesanaṃ āharitvā jātakaṃ samodhānesi – “tadā devadhītā ayaṃ devadhītā ahosi, ahameva tena samayena tāpaso ahosi”nti.	32	
PA_atk-s05_13a2:321	Samiddhijātakavaṇṇanā sattamā.	32	
PA_atk-s05_13a2:323	[168] 8. Sakuṇagghijātakavaṇṇanā	32	
PA_atk-s05_13a2:324_0	Seno balasā patamānoti idaṃ satthā jetavane viharanto attajjhāsayaṃ sakuṇovādasuttaṃ	324	
PA_atk-s05_13a2:324_1	ārabbha kathesi. Ekadivasañhi satthā bhikkhū āmantetvā “gocare, bhikkhave, caratha	324	
PA_atk-s05_13a2:324_2	sake pettike visaye”ti imaṃ saṃyuttamahāvagge suttantaṃ kathento “tumhe tāva tiṭṭhatha,	324	
PA_atk-s05_13a2:324_3	pubbe tiracchānagatāpi sakaṃ pettikavisayaṃ pahāya agocare carantā paccāmittānaṃ	324	
PA_atk-s05_13a2:324_4	hatthapathaṃ gantvāpi attano paññāsampattiyā upāyakosallena paccāmittānaṃ hatthā	324	
PA_atk-s05_13a2:324_5	mucciṃsū”ti vatvā atītaṃ āhari.	324	
PA_atk-s05_13a2:325_0	Atīte bārāṇasiyaṃ brahmadatte rajjaṃ kārente bodhisatto lāpasakuṇayoniyaṃ nibbattitvā	325	
PA_atk-s05_13a2:325_1	naṅgalakaṭṭhakaraṇe leḍḍuṭṭhāne vāsaṃ kappesi. So ekadivasaṃ “sakavisaye gocaragahaṇaṃ	325	
PA_atk-s05_13a2:325_2	pahāya paravisaye gocaraṃ gaṇhissāmī”ti aṭavipariyantaṃ agamāsi. Atha naṃ tattha	325	
PA_atk-s05_13a2:325_3	gocaraṃ gaṇhantaṃ disvā sakuṇagghi sahasā ajjhappattā aggahesi. So sakuṇagghiyā hariyamāno	325	
PA_atk-s05_13a2:325_4	evaṃ paridevasi – “mayamevamha alakkhikā, mayaṃ appapuññā, ye mayaṃ agocare carimha	325	
PA_atk-s05_13a2:325_5	paravisaye, sacejja mayaṃ gocare careyyāma sake pettike visaye, na myāyaṃ sakuṇagghi	325	
PA_atk-s05_13a2:325_6	alaṃ abhavissa yadidaṃ yuddhāyā”ti. “Ko pana, te lāpa, gocaro sako pettiko visayo”ti?	325	
PA_atk-s05_13a2:325_7	“Yadidaṃ naṅgalakaṭṭhakaraṇaṃ leḍḍuṭṭhāna”nti. Atha naṃ sakuṇagghi sake bale apatthaddhā	325	
PA_atk-s05_13a2:325_8	amuñci – “gaccha kho, tvaṃ lāpa, tatrapi me gantvā na mokkhasī”ti. So tattha gantvā	325	
PA_atk-s05_13a2:325_9	mahantaṃ leḍḍuṃ abhiruhitvā “ehi kho dāni sakuṇagghī”ti senaṃ avhayanto aṭṭhāsi.	325	
PA_atk-s05_13a2:325_10	Sakuṇagghi sake bale apatthaddhā ubho pakkhe sannayha lāpasakuṇaṃ sahasā ajjhappattā.	3251	
PA_atk-s05_13a2:325_11	Yadā pana taṃ lāpo “bahuāgatā kho myāyaṃ sakuṇagghī”ti aññāsi, atha parivattitvā	3251	
PA_atk-s05_13a2:325_12	tasseva leḍḍussa antaraṃ paccāpādi. Sakuṇagghi vegaṃ sandhāretuṃ asakkontī tattheva	3251	
PA_atk-s05_13a2:325_13	uraṃ paccatāḷesi. Evaṃ sā bhinnena hadayena nikkhantehi akkhīhi jīvitakkhayaṃ pāpuṇi.	3251	
PA_atk-s05_13a2:326_0	Satthā imaṃ atītaṃ dassetvā “evaṃ, bhikkhave, tiracchānagatāpi agocare carantā sapattahatthaṃ	326	
PA_atk-s05_13a2:326_1	gacchanti, gocare pana sake pettike visaye carantā sapatte niggaṇhanti, tasmā tumhepi	326	
PA_atk-s05_13a2:326_2	mā agocare caratha paravisaye. Agocare, bhikkhave, carataṃ paravisaye lacchati māro	326	
PA_atk-s05_13a2:326_3	otāraṃ, lacchati māro ārammaṇaṃ. Ko ca, bhikkhave, bhikkhuno agocaro paravisayo?	326	
PA_atk-s05_13a2:326_4	Yadidaṃ pañca kāmaguṇā. Katame pañca? Cakkhuviññeyyā rūpā…pe… ayaṃ, bhikkhave, bhikkhuno	326	
PA_atk-s05_13a2:326_5	agocaro paravisayo”ti vatvā abhisambuddho hutvā paṭhamaṃ gāthamāha –	326	
PA_atk-s05_13a2:328	“Seno balasā patamāno, lāpaṃ gocaraṭhāyinaṃ;	32	
PA_atk-s05_13a2:329	Sahasā ajjhappattova, maraṇaṃ tenupāgamī”ti.	32	
PA_atk-s05_13a2:330_0	Tattha balasā patamānoti “lāpaṃ gaṇhissāmī”ti balena thāmena patamāno. Gocaraṭhāyinanti	330	
PA_atk-s05_13a2:330_1	sakavisayā nikkhamitvā gocaratthāya aṭavipariyante ṭhitaṃ. Ajjhappattoti sampatto.	330	
PA_atk-s05_13a2:330_2	Maraṇaṃ tenupāgamīti tena kāraṇena maraṇaṃ patto.	330	
PA_atk-s05_13a2:331	Tasmiṃ pana maraṇaṃ patte lāpo nikkhamitvā “diṭṭhā vata me paccāmittassa piṭṭhī”ti tassa hadaye ṭhatvā udānaṃ udānento dutiyaṃ gāthamāha –	33	
PA_atk-s05_13a2:333	“Sohaṃ nayena sampanno, pettike gocare rato;	33	
PA_atk-s05_13a2:334	Apetasattu modāmi, sampassaṃ atthamattano”ti.	33	
PA_atk-s05_13a2:335	Tattha nayenāti upāyena. Atthamattanoti attano arogabhāvasaṅkhātaṃ vuḍḍhiṃ.	33	
PA_atk-s05_13a2:336_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	336	
PA_atk-s05_13a2:336_1	bahū bhikkhū sotāpattiphalādīni pāpuṇiṃsu. “Tadā seno devadatto ahosi, lāpo pana ahameva ahosi”nti.	336	
PA_atk-s05_13a2:337	Sakuṇagghijātakavaṇṇanā aṭṭhamā.	33	
PA_atk-s05_13a2:339	[169] 9. Arakajātakavaṇṇanā	33	
PA_atk-s05_13a2:340_0	Yo ve mettena cittenāti idaṃ satthā jetavane viharanto mettasuttaṃ ārabbha kathesi.	340	
PA_atk-s05_13a2:340_1	Ekasmiñhi samaye satthā bhikkhū āmantesi – “mettāya, bhikkhave, cetovimuttiyā āsevitāya	340	
PA_atk-s05_13a2:340_2	bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya	340	
PA_atk-s05_13a2:340_3	ekādasānisaṃsā pāṭikaṅkhā. Katame ekādasa? Sukhaṃ supati, sukhaṃ paṭibujjhati, na	340	
PA_atk-s05_13a2:340_4	pāpakaṃ supinaṃ passati, manussānaṃ piyo hoti, amanussānaṃ piyo hoti, devatā rakkhanti,	340	
PA_atk-s05_13a2:340_5	nāssa aggi vā visaṃ vā satthaṃ vā kamati, tuvaṭaṃ cittaṃ samādhiyati, mukhavaṇṇo	340	
PA_atk-s05_13a2:340_6	vippasīdati, asammūḷho kālaṃ karoti, uttari appaṭivijjhanto brahmalokūpago hoti.	340	
PA_atk-s05_13a2:340_7	Mettāya, bhikkhave, cetovimuttiyā āsevitāya…pe… susamāraddhāya ime ekādasānisaṃsā	340	
PA_atk-s05_13a2:340_8	pāṭikaṅkhā”ti. Ime ekādasānisaṃse gahetvā ṭhitaṃ mettābhāvanaṃ vaṇṇetvā “bhikkhave,	340	
PA_atk-s05_13a2:340_9	bhikkhunā nāma sabbasattesu odissakānodissakavasena mettā bhāvetabbā, hitopi hitena	340	
PA_atk-s05_13a2:340_10	pharitabbo, ahitopi hitena pharitabbo, majjhattopi hitena pharitabbo. Evaṃ sabbasattesu	3401	
PA_atk-s05_13a2:340_11	odissakānodissakavasena mettā bhāvetabbā, karuṇā muditā upekkhā bhāvetabbā, catūsu	3401	
PA_atk-s05_13a2:340_12	brahmavihāresu kammaṃ kātabbameva. Evaṃ karonto hi maggaṃ vā phalaṃ vā alabhantopi	3401	
PA_atk-s05_13a2:340_13	brahmalokaparāyaṇo ahosi, porāṇakapaṇḍitāpi satta vassāni mettaṃ bhāvetvā satta saṃvaṭṭavivaṭṭakappe	3401	
PA_atk-s05_13a2:340_14	brahmalokasmiṃyeva vasiṃsū”ti vatvā atītaṃ āhari.	3401	
PA_atk-s05_13a2:341_0	Atīte ekasmiṃ kappe bodhisatto brāhmaṇakule nibbattitvā vayappatto kāme pahāya isipabbajjaṃ	341	
PA_atk-s05_13a2:341_1	pabbajitvā catunnaṃ brahmavihārānaṃ lābhī arako nāma satthā hutvā himavantapadese	341	
PA_atk-s05_13a2:341_2	vāsaṃ kappesi, tassa mahā parivāro ahosi. So isigaṇaṃ ovadanto “pabbajitena nāma	341	
PA_atk-s05_13a2:341_3	mettā bhāvetabbā, karuṇā muditā upekkhā bhāvetabbā. Mettacittañhi nāmetaṃ appanāppattaṃ	341	
PA_atk-s05_13a2:341_4	brahmalokaparāyaṇataṃ sādhetī”ti mettāya ānisaṃsaṃ pakāsento imā gāthā āha –	341	
PA_atk-s05_13a2:343	“Yo ve mettena cittena, sabbalokānukampati;	34	
PA_atk-s05_13a2:344	Uddhaṃ adho ca tiriyaṃ, appamāṇena sabbaso.	34	
PA_atk-s05_13a2:346	“Appamāṇaṃ hitaṃ cittaṃ, paripuṇṇaṃ subhāvitaṃ;	34	
PA_atk-s05_13a2:347	Yaṃ pamāṇakataṃ kammaṃ, na taṃ tatrāvasissatī”ti.	34	
PA_atk-s05_13a2:348_0	Tattha yo ve mettena cittena, sabbalokānukampatīti khattiyādīsu vā samaṇabrāhmaṇesu	348	
PA_atk-s05_13a2:348_1	vā yo koci appamāṇena mettena cittena sakalaṃ sattalokaṃ anukampati. Uddhanti pathavito	348	
PA_atk-s05_13a2:348_2	yāva nevasaññānāsaññāyatanabrahmalokā. Adhoti pathaviyā heṭṭhā ussade mahāniraye.	348	
PA_atk-s05_13a2:348_3	Tiriyanti manussaloke, yattakāni cakkavāḷāni ca tesu sabbesu ettake ṭhāne nibbattā	348	
PA_atk-s05_13a2:348_4	sabbe sattā averā hontu, abyāpajjhā anīghā, sukhī attānaṃ pariharantūti evaṃ bhāvitena	348	
PA_atk-s05_13a2:348_5	mettena cittenāti attho. Appamāṇenāti appamāṇasattānaṃ appamāṇārammaṇattā appamāṇena.	348	
PA_atk-s05_13a2:348_6	Sabbasoti sabbākārena, uddhaṃ adho tiriyanti evaṃ sabbasugatiduggativasenāti attho.	348	
PA_atk-s05_13a2:349_0	Appamāṇaṃ hitaṃ cittanti appamāṇaṃ katvā bhāvitaṃ sabbasattesu hitacittaṃ. Paripuṇṇanti	349	
PA_atk-s05_13a2:349_1	avikalaṃ. Subhāvitanti suvaḍḍhitaṃ, appanācittassetaṃ nāmaṃ. Yaṃ pamāṇakataṃ kammanti	349	
PA_atk-s05_13a2:349_2	yaṃ “appamāṇaṃ appamāṇārammaṇa”nti evaṃ ārammaṇattikavasena ca vasībhāvappattivasena	349	
PA_atk-s05_13a2:349_3	ca avaḍḍhitvā kataṃ parittaṃ kāmāvacarakammaṃ. Na taṃ tatrāvasissatīti taṃ parittaṃ	349	
PA_atk-s05_13a2:349_4	kammaṃ yaṃ taṃ “appamāṇaṃ hitaṃ citta”nti saṅkhagataṃ rūpāvacarakammaṃ, tatra na	349	
PA_atk-s05_13a2:349_5	avasissati. Yathā nāma mahoghena ajjhotthaṭaṃ parittodakaṃ oghassa abbhantare tena	349	
PA_atk-s05_13a2:349_6	asaṃhīramānaṃ nāvasissati na tiṭṭhati, atha kho mahoghova taṃ ajjhottharitvā tiṭṭhati,	349	
PA_atk-s05_13a2:349_7	evameva taṃ parittakammaṃ tassa mahaggatakammassa abbhantare tena mahaggatakammena	349	
PA_atk-s05_13a2:349_8	acchinditvā aggahitavipākokāsaṃ hutvā na avasissati na tiṭṭhati, na sakkoti attano	349	
PA_atk-s05_13a2:349_9	vipākaṃ dātuṃ, atha kho mahaggatakammameva taṃ ajjhottharitvā tiṭṭhati vipākaṃ detīti.	349	
PA_atk-s05_13a2:350	Evaṃ bodhisatto antevāsikānaṃ mettābhāvanāya ānisaṃsaṃ kathetvā aparihīnajjhāno brahmaloke nibbattitvā satta saṃvaṭṭavivaṭṭakappe na imaṃ lokaṃ puna agamāsi.	35	
PA_atk-s05_13a2:351	Satthā imaṃ dhammadesanaṃ āharitvā jātakaṃ samodhānesi – “tadā isigaṇo buddhaparisā ahosi, arako pana satthā ahameva ahosi”nti.	35	
PA_atk-s05_13a2:352	Arakajātakavaṇṇanā navamā.	35	
PA_atk-s05_13a2:354	[170] 10. Kakaṇṭakajātakavaṇṇanā	35	
PA_atk-s05_13a2:355	Nāyaṃ pure uṇṇamatīti idaṃ kakaṇṭakajātakaṃ mahāumaṅgajātake āvibhavissati.	35	
PA_atk-s05_13a2:356	Kakaṇṭakajātakavaṇṇanā dasamā.	35	
PA_atk-s05_13a2:357	Santhavavaggo dutiyo.	35	
PA_atk-s05_13a2:358	Tassuddānaṃ –	35	
PA_atk-s05_13a2:359	Indasamānagottañca, santhavaṃ susīmaṃ gijjhaṃ;	35	
PA_atk-s05_13a2:360	Nakulaṃ upasāḷakaṃ, samiddhi ca sakuṇagghi;	36	
PA_atk-s05_13a2:361	Arakañca kakaṇṭakaṃ.	36	
PA_atk-s05_13a2:362	3. Kalyāṇavaggo	36	
PA_atk-s05_13a2:364	[171] 1. Kalyāṇadhammajātakavaṇṇanā	36	
PA_atk-s05_13a2:365_0	Kalyāṇadhammoti idaṃ satthā jetavane viharanto ekaṃ badhirasassuṃ ārabbha kathesi.	365	
PA_atk-s05_13a2:365_1	Sāvatthiyañhi eko kuṭumbiko saddho pasanno tisaraṇagato pañcasīlena samannāgato.	365	
PA_atk-s05_13a2:365_2	So ekadivasaṃ bahūni sappiādīni bhesajjāni ceva pupphagandhavatthādīni ca gahetvā	365	
PA_atk-s05_13a2:365_3	“jetavane satthu santike dhammaṃ sossāmī”ti agamāsi. Tassa tattha gatakāle sassu	365	
PA_atk-s05_13a2:365_4	khādanīyabhojanīyaṃ gahetvā dhītaraṃ daṭṭhukāmā taṃ gehaṃ agamāsi, sā ca thokaṃ badhiradhātukā	365	
PA_atk-s05_13a2:365_5	hoti. Sā dhītarā saddhiṃ bhuttabhojanā bhattasammadaṃ vinodayamānā dhītaraṃ pucchi	365	
PA_atk-s05_13a2:365_6	– “kiṃ, amma, bhattā te sammodamāno avivadamāno piyasaṃvāsaṃ vasatī”ti. “Kiṃ, amma,	365	
PA_atk-s05_13a2:365_7	kathetha yādiso tumhākaṃ jāmātā sīlena ceva ācārasampadāya ca, tādiso pabbajitopi	365	
PA_atk-s05_13a2:365_8	dullabho”ti. Upāsikā dhītu vacanaṃ sādhukaṃ asallakkhetvā “pabbajito”ti padameva	365	
PA_atk-s05_13a2:365_9	gahetvā “amma, kasmā te bhattā pabbajito”ti mahāsaddaṃ akāsi. Taṃ sutvā sakalagehavāsino	365	
PA_atk-s05_13a2:365_10	“amhākaṃ kira kuṭumbiko pabbajito”ti viraviṃsu. Tesaṃ saddaṃ sutvā dvārena sañcarantā	3651	
PA_atk-s05_13a2:365_11	“kiṃ nāma kireta”nti pucchiṃsu. “Imasmiṃ kira gehe kuṭumbiko pabbajito”ti. Sopi kho	3651	
PA_atk-s05_13a2:365_12	kuṭumbiko dasabalassa dhammaṃ sutvā vihārā nikkhamma nagaraṃ pāvisi.	3651	
PA_atk-s05_13a2:366_0	Atha naṃ antarāmaggeyeva eko puriso disvā “samma, tvaṃ kira pabbajitoti tava gehe	366	
PA_atk-s05_13a2:366_1	puttadāraparijano paridevatī”ti āha. Athassa etadahosi – “ayaṃ apabbajitameva kira	366	
PA_atk-s05_13a2:366_2	maṃ ‘pabbajito’ti vadati, uppanno kho pana me kalyāṇasaddo na antaradhāpetabbo, ajjeva	366	
PA_atk-s05_13a2:366_3	mayā pabbajituṃ vaṭṭatī”ti tatova nivattitvā satthu santikaṃ gantvā “kiṃ nu kho,	366	
PA_atk-s05_13a2:366_4	upāsaka, idāneva buddhupaṭṭhānaṃ katvā gantvā idāneva paccāgatosī”ti vutte tamatthaṃ	366	
PA_atk-s05_13a2:366_5	ārocetvā “bhante, kalyāṇasaddo nāma uppanno na antaradhāpetuṃ vaṭṭati, tasmā pabbajitukāmo	366	
PA_atk-s05_13a2:366_6	hutvā āgatomhī”ti āha. So pabbajjañca upasampadañca labhitvā sammā paṭipanno nacirasseva	366	
PA_atk-s05_13a2:366_7	arahattaṃ pāpuṇi. Idaṃ kira kāraṇaṃ bhikkhusaṅghe pākaṭaṃ jātaṃ. Athekadivasaṃ dhammasabhāyaṃ	366	
PA_atk-s05_13a2:366_8	bhikkhū kathaṃ samuṭṭhāpesuṃ – “āvuso, asuko nāma kuṭumbiko ‘uppanno kalyāṇasaddo	366	
PA_atk-s05_13a2:366_9	na antaradhāpetabbo’ti pabbajitvā idāni arahattaṃ patto”ti. Satthā āgantvā “kāya	366	
PA_atk-s05_13a2:366_10	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “bhikkhave,	3661	
PA_atk-s05_13a2:366_11	porāṇakapaṇḍitāpi ‘uppanno kalyāṇasaddo virādhetuṃ na vaṭṭatī’ti pabbajiṃsuyevā”ti vatvā atītaṃ āhari.	3661	
PA_atk-s05_13a2:367_0	Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā vayappatto	367	
PA_atk-s05_13a2:367_1	pitu accayena seṭṭhiṭṭhānaṃ pāpuṇi. So ekadivasaṃ nivesanā nikkhamitvā rājupaṭṭhānaṃ	367	
PA_atk-s05_13a2:367_2	agamāsi. Athassa sassu “dhītaraṃ passissāmī”ti taṃ gehaṃ agamāsi, sā thokaṃ badhiradhātukāti	367	
PA_atk-s05_13a2:367_3	sabbaṃ paccuppannavatthusadisameva. Taṃ pana rājupaṭṭhānaṃ gantvā attano gharaṃ āgacchantaṃ	367	
PA_atk-s05_13a2:367_4	disvā eko puriso “tumhe kira pabbajitāti tumhākaṃ gehe mahāparidevo pavattatī”ti	367	
PA_atk-s05_13a2:367_5	āha. Bodhisatto “uppanno kalyāṇasaddo nāma na antaradhāpetuṃ vaṭṭatī”ti tatova nivattitvā	367	
PA_atk-s05_13a2:367_6	rañño santikaṃ gantvā “kiṃ, mahāseṭṭhi, idāneva gantvā puna āgatosī”ti vutte “deva,	367	
PA_atk-s05_13a2:367_7	gehajano kira maṃ apabbajitameva ‘pabbajito’ti vatvā paridevati, uppanno kho pana	367	
PA_atk-s05_13a2:367_8	kalyāṇasaddo na antaradhāpetabbo, pabbajissāmahaṃ, pabbajjaṃ me anujānāhī”ti etamatthaṃ	367	
PA_atk-s05_13a2:367_9	pakāsetuṃ imā gāthā āha –	367	
PA_atk-s05_13a2:369	“Kalyāṇadhammoti yadā janinda, loke samaññaṃ anupāpuṇāti;	36	
PA_atk-s05_13a2:370	Tasmā na hiyyetha naro sapañño, hiriyāpi santo ghuramādiyanti.	37	
PA_atk-s05_13a2:372	“Sāyaṃ samaññā idha majja pattā, kalyāṇadhammoti janinda loke;	37	
PA_atk-s05_13a2:373	Tāhaṃ samekkhaṃ idha pabbajissaṃ, na hi matthi chando idha kāmabhoge”ti.	37	
PA_atk-s05_13a2:374_0	Tattha kalyāṇadhammoti sundaradhammo. Samaññaṃ anupāpuṇātīti yadā sīlavā kalyāṇadhammo	374	
PA_atk-s05_13a2:374_1	pabbajitoti idaṃ paññattivohāraṃ pāpuṇāti. Tasmā na hiyyethāti tato sāmaññato na	374	
PA_atk-s05_13a2:374_2	parihāyetha. Hiriyāpi santo dhuramādiyantīti, mahārāja, sappurisā nāma ajjhattasamuṭṭhitāya	374	
PA_atk-s05_13a2:374_3	hiriyā bahiddhasamuṭṭhitena ottappenapi etaṃ pabbajitadhuraṃ gaṇhanti. Idha majja	374	
PA_atk-s05_13a2:374_4	pattāti idha mayā ajja pattā. Tāhaṃ samekkhanti taṃ ahaṃ guṇavasena laddhasamaññaṃ	374	
PA_atk-s05_13a2:374_5	samekkhanto passanto. Na hi matthi chandoti na hi me atthi chando. Idha kāmabhogeti	374	
PA_atk-s05_13a2:374_6	imasmiṃ loke kilesakāmavatthukāmaparibhogehi.	374	
PA_atk-s05_13a2:375	Bodhisatto evaṃ vatvā rājānaṃ pabbajjaṃ anujānāpetvā himavantapadesaṃ gantvā isipabbajjaṃ pabbajitvā abhiññā ca samāpattiyo ca nibbattetvā brahmalokaparāyaṇo ahosi.	37	
PA_atk-s05_13a2:376	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, bārāṇasiseṭṭhi pana ahameva ahosi”nti.	37	
PA_atk-s05_13a2:377	Kalyāṇadhammajātakavaṇṇanā paṭhamā.	37	
PA_atk-s05_13a2:379	[172] 2. Daddarajātakavaṇṇanā	37	
PA_atk-s05_13a2:380_0	Ko nu saddena mahatāti idaṃ satthā jetavane viharanto kokālikaṃ ārabbha kathesi.	380	
PA_atk-s05_13a2:380_1	Tasmiñhi kāle bahū bahussutā bhikkhū manosilātale nadamānā taruṇasīhā viya ākāsagaṅgaṃ	380	
PA_atk-s05_13a2:380_2	otārentā viya saṅghamajjhe sarabhāṇaṃ bhaṇanti. Kokāliko tesu sarabhāṇaṃ bhaṇantesu	380	
PA_atk-s05_13a2:380_3	attano tucchabhāvaṃ ajānitvāva “ahampi sarabhāṇaṃ bhaṇissāmī”ti bhikkhūnaṃ antaraṃ	380	
PA_atk-s05_13a2:380_4	pavisitvā “amhākaṃ sarabhāṇaṃ na pāpenti. Sace amhākampi pāpeyyuṃ, mayampi bhaṇeyyāmā”ti	380	
PA_atk-s05_13a2:380_5	bhikkhusaṅghassa nāmaṃ aggahetvāva tattha tattha kathento āhiṇḍati. Tassa sā kathā	380	
PA_atk-s05_13a2:380_6	bhikkhusaṅghe pākaṭā jātā. Bhikkhū “vīmaṃsissāma tāva na”nti saññāya evamāhaṃsu –	380	
PA_atk-s05_13a2:380_7	“āvuso kokālika, ajja saṅghassa sarabhāṇaṃ bhaṇāhī”ti. So attano balaṃ ajānitvāva	380	
PA_atk-s05_13a2:380_8	“sādhū”ti sampaṭicchitvā “ajja sarabhāṇaṃ bhaṇissāmī”ti attano sappāyaṃ yāguṃ pivi,	380	
PA_atk-s05_13a2:380_9	khajjakaṃ khādi, sappāyeneva sūpena bhuñji.	380	
PA_atk-s05_13a2:381_0	Sūriye atthaṅgate dhammassavanakāle ghosite bhikkhusaṅgho sannipati. So kaṇṭakuraṇḍakavaṇṇaṃ	381	
PA_atk-s05_13a2:381_1	kāsāvaṃ nivāsetvā kaṇikārapupphavaṇṇaṃ cīvaraṃ pārupitvā saṅghamajjhaṃ pavisitvā	381	
PA_atk-s05_13a2:381_2	there vanditvā alaṅkataratanamaṇḍape paññattavaradhammāsanaṃ abhiruhitvā citrabījaniṃ	381	
PA_atk-s05_13a2:381_3	gahetvā “sarabhāṇaṃ bhaṇissāmī”ti nisīdi, tāvadevassa sarīrā sedā mucciṃsu, sārajjaṃ	381	
PA_atk-s05_13a2:381_4	okkami, pubbagāthāya paṭhamaṃ padaṃ udāharitvā anantaraṃ na passi. So kampamāno āsanā	381	
PA_atk-s05_13a2:381_5	oruyha lajjito saṅghamajjhato apakkamma attano pariveṇaṃ agamāsi. Añño bahussuto	381	
PA_atk-s05_13a2:381_6	bhikkhu sarabhāṇaṃ bhaṇi. Tato paṭṭhāya bhikkhū tassa tucchabhāvaṃ jāniṃsu. Athekadivasaṃ	381	
PA_atk-s05_13a2:381_7	dhammasabhāyaṃ bhikkhū kathaṃ samuṭṭhāpesuṃ – “āvuso, paṭhamaṃ kokālikassa tucchabhāvo	381	
PA_atk-s05_13a2:381_8	dujjāno, idāni panesa sayaṃ naditvā pākaṭo jāto”ti. Satthā āgantvā “kāya nuttha,	381	
PA_atk-s05_13a2:381_9	bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,	381	
PA_atk-s05_13a2:381_10	kokāliko idāneva naditvā pākaṭo jāto, pubbepi naditvā pākaṭo ahosī”ti vatvā atītaṃ āhari.	3811	
PA_atk-s05_13a2:382_0	Atīte bārāṇasiyaṃ brahmadatte rajjaṃ kārente bodhisatto himavantapadese sīhayoniyaṃ	382	
PA_atk-s05_13a2:382_1	nibbattitvā bahūnaṃ sīhānaṃ rājā ahosi. So anekasīhaparivāro rajataguhāyaṃ vāsaṃ	382	
PA_atk-s05_13a2:382_2	kappesi. Tassa avidūre ekissāya guhāya eko siṅgālopi vasati. Athekadivasaṃ deve vassitvā	382	
PA_atk-s05_13a2:382_3	vigate sabbe sīhā sīharājasseva guhadvāre sannipatitvā sīhanādaṃ nadantā sīhakīḷaṃ	382	
PA_atk-s05_13a2:382_4	kīḷiṃsu. Tesaṃ evaṃ naditvā kīḷanakāle sopi siṅgālo nadati. Sīhā tassa saddaṃ sutvā	382	
PA_atk-s05_13a2:382_5	“ayaṃ siṅgālo amhehi saddhiṃ nadatī”ti lajjitā tuṇhī ahesuṃ. Tesaṃ tuṇhībhūtakāle	382	
PA_atk-s05_13a2:382_6	bodhisattassa putto sīhapotako “tāta, ime sīhā naditvā sīhakīḷaṃ kīḷantā etassa saddaṃ	382	
PA_atk-s05_13a2:382_7	sutvā lajjāya tuṇhī jātā, ko nāmesa attano saddena attānaṃ jānāpetī”ti pitaraṃ pucchanto	382	
PA_atk-s05_13a2:382_8	paṭhamaṃ gāthamāha –	382	
PA_atk-s05_13a2:384	“Ko nu saddena mahatā, abhinādeti daddaraṃ;	38	
PA_atk-s05_13a2:385	Taṃ sīhā nappaṭinadanti, ko nāmeso migādhibhū”ti.	38	
PA_atk-s05_13a2:386	Tattha abhinādeti daddaranti daddaraṃ rajatapabbataṃ ekanādaṃ karoti. Migādhibhūti pitaraṃ ālapati. Ayañhettha attho – migādhibhū migajeṭṭhaka sīharāja pucchāmi taṃ “ko nāmeso”ti.	38	
PA_atk-s05_13a2:387	Athassa vacanaṃ sutvā pitā dutiyaṃ gāthamāha –	38	
PA_atk-s05_13a2:389	“Adhamo migajātānaṃ, siṅgālo tāta vassati;	38	
PA_atk-s05_13a2:390	Jātimassa jigucchantā, tuṇhī sīhā samaccare”ti.	39	
PA_atk-s05_13a2:391	Tattha samaccareti santi upasaggamattaṃ, accantīti attho, tuṇhī hutvā nisīdantīti vuttaṃ hoti. Potthakesu pana “samacchare”ti likhanti.	39	
PA_atk-s05_13a2:392_0	Satthā “na, bhikkhave, kokāliko idāneva attano nādena attānaṃ pākaṭaṃ karoti, pubbepi	392	
PA_atk-s05_13a2:392_1	akāsiyevā”ti vatvā imaṃ dhammadesanaṃ āharitvā jātakaṃ samodhānesi – “tadā siṅgālo	392	
PA_atk-s05_13a2:392_2	kokāliko ahosi, sīhapotako rāhulo, sīharājā pana ahameva ahosi”nti.	392	
PA_atk-s05_13a2:393	Daddarajātakavaṇṇanā dutiyā.	39	
PA_atk-s05_13a2:395	[173] 3. Makkaṭajātakavaṇṇanā	39	
PA_atk-s05_13a2:396_0	Tātamāṇavako esoti idaṃ satthā jetavane viharanto ekaṃ kuhakabhikkhuṃ ārabbha kathesi.	396	
PA_atk-s05_13a2:396_1	Vatthu pakiṇṇakanipāte uddālakajātake āvibhavissati. Tadā pana satthā “bhikkhave,	396	
PA_atk-s05_13a2:396_2	nāyaṃ bhikkhu idāneva kuhako, pubbepi makkaṭo hutvā aggissa kāraṇā kohaññaṃ akāsiyevā”ti vatvā atītaṃ āhari.	396	
PA_atk-s05_13a2:397_0	Atīte bārāṇasiyaṃ brahmadatte rajjaṃ kārente bodhisatto ekasmiṃ kāsigāmake brāhmaṇakule	397	
PA_atk-s05_13a2:397_1	nibbattitvā vayappatto takkasilāyaṃ sippaṃ uggaṇhitvā gharāvāsaṃ saṇṭhapesi. Athassa	397	
PA_atk-s05_13a2:397_2	brāhmaṇī ekaṃ puttaṃ vijāyitvā puttassa ādhāvitvā paridhāvitvā vicaraṇakāle kālamakāsi.	397	
PA_atk-s05_13a2:397_3	Bodhisatto tassā petakiccaṃ katvā “kiṃ me dāni gharāvāsena, puttaṃ gahetvā pabbajissāmī”ti	397	
PA_atk-s05_13a2:397_4	assumukhaṃ ñātimittavaggaṃ pahāya puttaṃ ādāya himavantaṃ pavisitvā isipabbajjaṃ	397	
PA_atk-s05_13a2:397_5	pabbajitvā tattha vanamūlaphalāhāro vāsaṃ kappesi. So ekadivasaṃ vassānakāle deve	397	
PA_atk-s05_13a2:397_6	vassante sāradārūni aggiṃ jāletvā visibbanto phalakatthare nipajji, puttopissa tāpasakumārako	397	
PA_atk-s05_13a2:397_7	pitu pāde sambāhantova nisīdi.	397	
PA_atk-s05_13a2:398_0	Atheko vanamakkaṭo sītena pīḷiyamāno tassa paṇṇasālāya taṃ aggiṃ disvā “sacāhaṃ ettha	398	
PA_atk-s05_13a2:398_1	pavisissāmi, ‘makkaṭo makkaṭo’ti maṃ pothetvā nīharissanti, aggiṃ visibbetuṃ na labhissāmi,	398	
PA_atk-s05_13a2:398_2	atthi dāni me upāyo, tāpasavesaṃ gahetvā kohaññaṃ katvā pavisissāmī”ti cintetvā ekassa	398	
PA_atk-s05_13a2:398_3	matatāpasassa vakkalāni nivāsetvā pacchiñca aṅkusayaṭṭhiñca gahetvā paṇṇasāladvāre	398	
PA_atk-s05_13a2:398_4	ekaṃ tālarukkhaṃ nissāya saṃkuṭito aṭṭhāsi. Tāpasakumārako taṃ disvā makkaṭabhāvaṃ	398	
PA_atk-s05_13a2:398_5	ajānanto “eko mahallakatāpaso sītena pīḷito aggiṃ visibbetuṃ āgato bhavissatī”ti	398	
PA_atk-s05_13a2:398_6	pitu tāpasassa kathetvā “etaṃ paṇṇasālaṃ pavesetvā visibbāpessāmī”ti cintetvā pitaraṃ	398	
PA_atk-s05_13a2:398_7	ālapanto paṭhamaṃ gāthamāha –	398	
PA_atk-s05_13a2:400	“Tāta māṇavako eso, tālamūlaṃ apassito;	40	
PA_atk-s05_13a2:401	Agārakañcidaṃ atthi, handa demassagāraka”nti.	40	
PA_atk-s05_13a2:402_0	Tattha māṇavakoti sattādhivacanaṃ. Tena “tāta, eso eko māṇavako satto eko tāpaso”ti	402	
PA_atk-s05_13a2:402_1	dīpeti. Tālamūlaṃ apassitoti tālakkhandhaṃ nissāya ṭhito. Agārakañcidaṃ atthīti idañca	402	
PA_atk-s05_13a2:402_2	amhākaṃ pabbajitāgāraṃ atthi, paṇṇasālaṃ sandhāya vadati. Handāti vavassaggatthe	402	
PA_atk-s05_13a2:402_3	nipāto. Demassagārakanti etassa ekamante vasanatthāya agārakaṃ dema.	402	
PA_atk-s05_13a2:403_0	Bodhisatto puttassa vacanaṃ sutvā uṭṭhāya paṇṇasāladvāre ṭhatvā olokento tassa makkaṭabhāvaṃ	403	
PA_atk-s05_13a2:403_1	ñatvā “tāta, manussānaṃ nāma na evarūpaṃ mukhaṃ hoti, makkaṭo esa, nayidha pakkositabbo”ti	403	
PA_atk-s05_13a2:403_2	vatvā dutiyaṃ gāthamāha –	403	
PA_atk-s05_13a2:405	“Mā kho tvaṃ tāta pakkosi, dūseyya no agārakaṃ;	40	
PA_atk-s05_13a2:406	Netādisaṃ mukhaṃ hoti, brāhmaṇassa susīlino”ti.	40	
PA_atk-s05_13a2:407_0	Tattha dūseyya no agārakanti ayañhi idha paviṭṭho samāno imaṃ kicchena kataṃ paṇṇasālaṃ	407	
PA_atk-s05_13a2:407_1	agginā vā jhāpento uccārādīni vā karonto dūseyya. Netādisanti “etādisaṃ brāhmaṇassa	407	
PA_atk-s05_13a2:407_2	susīlino mukhaṃ na hoti, makkaṭo eso”ti vatvā bodhisatto ekaṃ ummukaṃ gahetvā “kiṃ	407	
PA_atk-s05_13a2:407_3	ettha tiṭṭhasī”ti khipitvā taṃ palāpesi. Makkaṭo vakkalāni chaḍḍetvā rukkhaṃ abhiruhitvā	407	
PA_atk-s05_13a2:407_4	vanasaṇḍaṃ pāvisi. Bodhisatto cattāro brahmavihāre bhāvetvā brahmalokūpago ahosi.	407	
PA_atk-s05_13a2:408	Satthā imaṃ dhammadesanaṃ āharitvā jātakaṃ samodhānesi – “tadā makkaṭo ayaṃ kuhakabhikkhu ahosi, tāpasakumāro rāhulo, tāpaso pana ahameva ahosi”nti.	40	
PA_atk-s05_13a2:409	Makkaṭajātakavaṇṇanā tatiyā.	40	
PA_atk-s05_13a2:411	[174] 4. Dubbhiyamakkaṭajātakaṇṇanā	41	
PA_atk-s05_13a2:412_0	Adamha te vāri pahūtarūpanti idaṃ satthā veḷuvane viharanto devadattaṃ ārabbha kathesi.	412	
PA_atk-s05_13a2:412_1	Ekadivasañhi dhammasabhāyaṃ bhikkhū devadattassa akataññumittadubbhibhāvaṃ kathentā	412	
PA_atk-s05_13a2:412_2	nisīdiṃsu. Satthā āgantvā “na, bhikkhave, devadatto idāneva akataññū mittadubbhī,	412	
PA_atk-s05_13a2:412_3	pubbepi evarūpo ahosī”ti vatvā atītaṃ āhari.	412	
PA_atk-s05_13a2:413_0	Atīte bārāṇasiyaṃ brahmadatte rajjaṃ kārente bodhisatto ekasmiṃ kāsigāmake brāhmaṇakule	413	
PA_atk-s05_13a2:413_1	nibbattitvā vayappatto gharāvāsaṃ saṇṭhapesi. Tasmiṃ pana samaye kāsiraṭṭhe vattanimahāmagge	413	
PA_atk-s05_13a2:413_2	eko gambhīro udapāno hoti anotaraṇīyo tiracchānānaṃ, maggappaṭipannā puññatthikā	413	
PA_atk-s05_13a2:413_3	manussā dīgharajjukena vārakena udakaṃ ussiñcitvā ekissā doṇiyā pūretvā tiracchānānaṃ	413	
PA_atk-s05_13a2:413_4	pānīyaṃ denti. Tassa sāmantato mahantaṃ araññaṃ, tattha bahū makkaṭā vasanti. Atha	413	
PA_atk-s05_13a2:413_5	tasmiṃ magge dve tīṇi divasāni manussasañcāro pacchijji, tiracchānā pānīyaṃ na labhiṃsu.	413	
PA_atk-s05_13a2:413_6	Eko makkaṭo pipāsāturo hutvā pānīyaṃ pariyesanto udapānassa santike vicarati. Bodhisatto	413	
PA_atk-s05_13a2:413_7	kenacideva karaṇīyena taṃ maggaṃ paṭipajjitvā tattha gacchanto pānīyaṃ uttāretvā	413	
PA_atk-s05_13a2:413_8	pivitvā hatthapāde dhovitvā ṭhito taṃ makkaṭaṃ addasa. Athassa pipāsitabhāvaṃ ñatvā	413	
PA_atk-s05_13a2:413_9	pānīyaṃ ussiñcitvā doṇiyaṃ ākiritvā adāsi, datvā ca pana “vissamissāmī”ti ekasmiṃ	413	
PA_atk-s05_13a2:413_10	rukkhamūle nipajji. Makkaṭo pānīyaṃ pivitvā avidūre nisīditvā mukhamakkaṭikaṃ karonto	4131	
PA_atk-s05_13a2:413_11	bodhisattaṃ bhiṃsāpesi. Bodhisatto tassa taṃ kiriyaṃ disvā “are duṭṭhamakkaṭa, ahaṃ	4131	
PA_atk-s05_13a2:413_12	tava pipāsitassa kilantassa bahuṃ pānīyaṃ adāsiṃ, idāni tvaṃ mayhaṃ mukhamakkaṭikaṃ	4131	
PA_atk-s05_13a2:413_13	karosi, aho pāpajanassa nāma kato upakāro niratthako”ti vatvā paṭhamaṃ gāthamāha –	4131	
PA_atk-s05_13a2:415	“Adamha te vāri pahūtarūpaṃ, ghammābhitattassa pipāsitassa;	41	
PA_atk-s05_13a2:416	So dāni pitvāna kiriṅkarosi, asaṅgamo pāpajanena seyyo”ti.	41	
PA_atk-s05_13a2:417_0	Tattha so dāni pitvāna kiriṅkarosīti so idāni tvaṃ mayā dinnapānīyaṃ pivitvā mukhamakkaṭikaṃ	417	
PA_atk-s05_13a2:417_1	karonto “kiri kirī”ti saddaṃ karosi. Asaṅgamo pāpajanena seyyoti pāpajanena saddhiṃ	417	
PA_atk-s05_13a2:417_2	saṅgamo na seyyo, asaṅgamova seyyoti.	417	
PA_atk-s05_13a2:418	Taṃ sutvā so mittadubbhī makkaṭo “tvaṃ ‘ettakenavetaṃ niṭṭhita’nti saññaṃ karosi, idāni te sīse vaccaṃ pātetvā gamissāmī”ti vatvā dutiyaṃ gāthamāha –	41	
PA_atk-s05_13a2:420	“Ko te suto vā diṭṭho vā, sīlavā nāma makkaṭo;	42	
PA_atk-s05_13a2:421	Idāni kho taṃ ohacchaṃ, esā asmāka dhammatā”ti.	42	
PA_atk-s05_13a2:422_0	Tatrāyaṃ saṅkhepattho – bho brāhmaṇa, “makkaṭo kataguṇajānanako ācārasampanno sīlavā	422	
PA_atk-s05_13a2:422_1	nāma atthī”ti kahaṃ tayā suto vā diṭṭho vā, idāni kho ahaṃ taṃ ohacchaṃ vaccaṃ te	422	
PA_atk-s05_13a2:422_2	sīse katvā pakkamissāmi, asmākañhi makkaṭānaṃ nāma esā dhammatā ayaṃ jātisabhāvo,	422	
PA_atk-s05_13a2:422_3	yadidaṃ upakārakassa sīse vaccaṃ kātabbanti.	422	
PA_atk-s05_13a2:423_0	Taṃ sutvā bodhisatto uṭṭhāya gantuṃ ārabhi. Makkaṭo taṅkhaṇaññeva uppatitvā sākhāyaṃ	423	
PA_atk-s05_13a2:423_1	nisīditvā olambakaṃ otaranto viya tassa sīse vaccaṃ pātetvā viravanto vanasaṇḍaṃ	423	
PA_atk-s05_13a2:423_2	pāvisi. Bodhisatto nhatvā agamāsi.	423	
PA_atk-s05_13a2:424_0	Satthā “na, bhikkhave, idāneva devadatto, pubbepi mayā kataguṇaṃ na jānāsiyevā”ti	424	
PA_atk-s05_13a2:424_1	vatvā imaṃ dhammadesanaṃ āharitvā jātakaṃ samodhānesi – “tadā makkaṭo devadatto ahosi,	424	
PA_atk-s05_13a2:424_2	brāhmaṇo pana ahameva ahosi”nti.	424	
PA_atk-s05_13a2:425	Dubbhiyamakkaṭajātakavaṇṇanā catutthā.	42	
PA_atk-s05_13a2:427	[175] 5. Ādiccupaṭṭhānajātakavaṇṇanā	42	
PA_atk-s05_13a2:428	Sabbesu kira bhūtesūti idaṃ satthā jetavane viharanto ekaṃ kuhakabhikkhuṃ ārabbha kathesi. Vatthu heṭṭhā kathitasadisameva.	42	
PA_atk-s05_13a2:429_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā	429	
PA_atk-s05_13a2:429_1	vayappatto takkasilāyaṃ sabbasippāni uggaṇhitvā isipabbajjaṃ pabbajitvā abhiññā ca	429	
PA_atk-s05_13a2:429_2	samāpattiyo ca nibbattetvā mahāparivāro gaṇasatthā hutvā himavante vāsaṃ kappesi.	429	
PA_atk-s05_13a2:429_3	So tattha ciraṃ vasitvā loṇambilasevanatthāya pabbatā oruyha paccante ekaṃ gāmaṃ	429	
PA_atk-s05_13a2:429_4	nissāya paṇṇasālāyaṃ vāsaṃ upagañchi. Atheko lolamakkaṭo isigaṇe bhikkhācāraṃ gate	429	
PA_atk-s05_13a2:429_5	assamapadaṃ āgantvā paṇṇasālā uttiṇṇā karoti, pānīyaghaṭesu udakaṃ chaḍḍeti, kuṇḍikaṃ	429	
PA_atk-s05_13a2:429_6	bhindati, aggisālāyaṃ vaccaṃ karoti. Tāpasā vassaṃ vasitvā “idāni himavanto pupphaphalasamiddho	429	
PA_atk-s05_13a2:429_7	ramaṇīyo, tattheva gamissāmā”ti paccantagāmavāsike āpucchiṃsu. Manussā “sve, bhante,	429	
PA_atk-s05_13a2:429_8	mayaṃ bhikkhaṃ gahetvā assamapadaṃ āgamissāma, taṃ paribhuñjitvāva gamissathā”ti	429	
PA_atk-s05_13a2:429_9	vatvā dutiyadivase pahūtaṃ khādanīyabhojanīyaṃ gahetvā tattha agamaṃsu. Taṃ disvā	429	
PA_atk-s05_13a2:429_10	so makkaṭo cintesi – “kohaññaṃ katvā manusse ārādhetvā mayhampi khādanīyabhojanīyaṃ	4291	
PA_atk-s05_13a2:429_11	āharāpessāmī”ti. So tāpasacaraṇaṃ caranto viya sīlavā viya ca hutvā tāpasānaṃ avidūre	4291	
PA_atk-s05_13a2:429_12	sūriyaṃ namassamāno aṭṭhāsi. Manussā taṃ disvā “sīlavantānaṃ santike vasantā sīlavantā	4291	
PA_atk-s05_13a2:429_13	hontī”ti vatvā paṭhamaṃ gāthamāha –	4291	
PA_atk-s05_13a2:431	“Sabbesu kira bhūtesu, santi sīlasamāhitā;	43	
PA_atk-s05_13a2:432	Passa sākhamigaṃ jammaṃ, ādiccamupatiṭṭhatī”ti.	43	
PA_atk-s05_13a2:433_0	Tattha santi sīlasamāhitāti sīlena samannāgatā saṃvijjanti, sīlavantā ca samāhitā	433	
PA_atk-s05_13a2:433_1	ca ekaggacittā saṃvijjantītipi attho. Jammanti lāmakaṃ. Ādiccamupatiṭṭhatīti sūriyaṃ	433	
PA_atk-s05_13a2:433_2	namassamāno tiṭṭhati.	433	
PA_atk-s05_13a2:434	Evaṃ te manusse tassa guṇaṃ kathente disvā bodhisatto “tumhe imassa lolamakkaṭassa sīlācāraṃ ajānitvā avatthusmiṃyeva pasannā”ti vatvā dutiyaṃ gāthamāha –	43	
PA_atk-s05_13a2:436	“Nāssa sīlaṃ vijānātha, anaññāya pasaṃsatha;	43	
PA_atk-s05_13a2:437	Aggihuttañca uhannaṃ, dve ca bhinnā kamaṇḍalū”ti.	43	
PA_atk-s05_13a2:438	Tattha anaññāyāti ajānitvā. Uhannanti iminā pāpamakkaṭena ūhadaṃ. Kamaṇḍalūti kuṇḍikā. “Dve ca kuṇḍikā tena bhinnā”ti evamassa aguṇaṃ kathesi.	43	
PA_atk-s05_13a2:439_0	Manussā makkaṭassa kuhakabhāvaṃ ñatvā leḍḍuñca yaṭṭhiñca gahetvā pothetvā palāpetvā	439	
PA_atk-s05_13a2:439_1	isigaṇassa bhikkhaṃ adaṃsu. Isayopi himavantameva gantvā aparihīnajjhānā brahmalokaparāyaṇā ahesuṃ.	439	
PA_atk-s05_13a2:440	Satthā imaṃ dhammadesanaṃ āharitvā jātakaṃ samodhānesi – “tadā makkaṭo ayaṃ kuhako bhikkhu ahosi, isigaṇo buddhaparisā, gaṇasatthā pana ahameva ahosi”nti.	44	
PA_atk-s05_13a2:441	Ādiccupaṭṭhānajātakavaṇṇanā pañcamā.	44	
PA_atk-s05_13a2:443	[176] 6. Kaḷāyamuṭṭhijātakavaṇṇanā	44	
PA_atk-s05_13a2:444_0	Bālo vatāyaṃ dumasākhagocaroti idaṃ satthā jetavane viharanto kosalarājānaṃ ārabbha	444	
PA_atk-s05_13a2:444_1	kathesi. Ekasmiñhi samaye vassakāle kosalarañño paccanto kupi. Tattha ṭhitā yodhā	444	
PA_atk-s05_13a2:444_2	dve tīṇi yuddhāni katvā paccatthike abhibhavituṃ asakkontā rañño sāsanaṃ pesesuṃ.	444	
PA_atk-s05_13a2:444_3	Rājā akāle vassāneyeva nikkhamitvā jetavanasamīpe khandhāvāraṃ bandhitvā cintesi	444	
PA_atk-s05_13a2:444_4	– “ahaṃ akāle nikkhanto, kandarapadarādayo udakapūrā, duggamo maggo, satthāraṃ upasaṅkamissāmi,	444	
PA_atk-s05_13a2:444_5	so maṃ ‘kahaṃ gacchasi, mahārājā’ti pucchissati, athāhaṃ etamatthaṃ ārocessāmi, na	444	
PA_atk-s05_13a2:444_6	kho pana maṃ satthā samparāyikenevatthena anuggaṇhāti, diṭṭhadhammikenāpi anuggaṇhātiyeva,	444	
PA_atk-s05_13a2:444_7	tasmiṃ sace me gamanena avuḍḍhi bhavissati, ‘akālo, mahārājā’ti vakkhati. Sace pana	444	
PA_atk-s05_13a2:444_8	vuḍḍi bhavissati, tuṇhī bhavissatī”ti. So jetavanaṃ pavisitvā satthāraṃ vanditvā	444	
PA_atk-s05_13a2:444_9	ekamantaṃ nisīdi. Satthā “handa kuto nu tvaṃ, mahārāja, āgacchasi divā divassā”ti	444	
PA_atk-s05_13a2:444_10	pucchi. “Bhante, ahaṃ paccantaṃ vūpasametuṃ nikkhanto ‘tumhe vanditvā gamissāmī’ti	4441	
PA_atk-s05_13a2:444_11	āgatomhī”ti. Satthā “pubbepi, mahārāja, rājāno senāya abbhuggacchamānāya paṇḍitānaṃ	4441	
PA_atk-s05_13a2:444_12	kathaṃ sutvā akāle abbhuggamanaṃ nāma na gamiṃsū”ti vatvā tena yācito atītaṃ āhari.	4441	
PA_atk-s05_13a2:445_0	Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako	445	
PA_atk-s05_13a2:445_1	sabbatthakaamacco ahosi. Atha rañño paccante kupite paccantayodhā paṇṇaṃ pesesuṃ.	445	
PA_atk-s05_13a2:445_2	Rājā vassakāle nikkhamitvā uyyāne khandhāvāraṃ bandhi, bodhisatto rañño santike aṭṭhāsi.	445	
PA_atk-s05_13a2:445_3	Tasmiṃ khaṇe assānaṃ kaḷāye sedetvā āharitvā doṇiyaṃ pakkhipiṃsu. Uyyāne makkaṭesu	445	
PA_atk-s05_13a2:445_4	eko makkaṭo rukkhā otaritvā tato kaḷāye gahetvā mukhaṃ pūretvā hatthehipi gahetvā	445	
PA_atk-s05_13a2:445_5	uppatitvā rukkhe nisīditvā khādituṃ ārabhi, athassa khādamānassa hatthako eko kaḷāyo	445	
PA_atk-s05_13a2:445_6	bhūmiyaṃ pati. So mukhena ca hatthehi ca gahite sabbe kaḷāye chaḍḍetvā rukkhā oruyha	445	
PA_atk-s05_13a2:445_7	tameva kaḷāyaṃ olokento taṃ kaḷāyaṃ adisvāva puna rukkhaṃ abhiruhitvā aḍḍe sahassaparājito	445	
PA_atk-s05_13a2:445_8	viya socamāno dummukho rukkhasākhāyaṃ nisīdi. Rājā makkaṭassa kiriyaṃ disvā bodhisattaṃ	445	
PA_atk-s05_13a2:445_9	āmantetvā “passatha, kiṃ nāmetaṃ makkaṭena kata”nti pucchi. Bodhisatto “mahārāja,	445	
PA_atk-s05_13a2:445_10	bahuṃ anavaloketvā appaṃ oloketvā dubbuddhino bālā evarūpaṃ karontiyevā”ti vatvā	4451	
PA_atk-s05_13a2:445_11	paṭhamaṃ gāthamāha –	4451	
PA_atk-s05_13a2:447	“Bālo vatāyaṃ dumasākhagocaro, paññā janinda nayimassa vijjati;	44	
PA_atk-s05_13a2:448	Kaḷāyamuṭṭhiṃ avakiriya kevalaṃ, ekaṃ kaḷāyaṃ patitaṃ gavesatī”ti.	44	
PA_atk-s05_13a2:449_0	Tattha dumasākhagocaroti makkaṭo. So hi dumasākhāsu gocaraṃ gaṇhāti, sāva assa gocaro	449	
PA_atk-s05_13a2:449_1	sañcaraṇabhūmibhūtā, tasmā “dumasākhagocaro”ti vuccati. Janindāti rājānaṃ ālapati.	449	
PA_atk-s05_13a2:449_2	Rājā hi paramissarabhāvena janassa indoti janindo. Kaḷāyamuṭṭhinti caṇakamuṭṭhiṃ.	449	
PA_atk-s05_13a2:449_3	“Kāḷarājamāsamuṭṭhi”ntipi vadantiyeva. Avakiriyāti avakiritvā. Kevalanti sabbaṃ.	449	
PA_atk-s05_13a2:449_4	Gavesatīti bhūmiyaṃ patitaṃ ekameva pariyesati.	449	
PA_atk-s05_13a2:450	Evaṃ vatvā puna bodhisatto taṃ upasaṅkamitvā rājānaṃ āmantetvā dutiyaṃ gāthamāha –	45	
PA_atk-s05_13a2:452	“Evameva mayaṃ rāja, ye caññe atilobhino;	45	
PA_atk-s05_13a2:453	Appena bahuṃ jiyyāma, kaḷāyeneva vānaro”ti.	45	
PA_atk-s05_13a2:454_0	Tatrāyaṃ saṅkhepattho – mahārāja, evameva mayañca ye caññe lobhābhibhūtā janā sabbepi	454	
PA_atk-s05_13a2:454_1	appena bahuṃ jiyyāma. Mayañhi etarahi akāle vassānasamaye maggaṃ gacchantā appakassa	454	
PA_atk-s05_13a2:454_2	atthassa kāraṇā bahukā atthā parihāyāma. Kaḷāyeneva vānaroti yathā ayaṃ vānaro ekaṃ	454	
PA_atk-s05_13a2:454_3	kaḷāyaṃ pariyesamāno tenekena kaḷāyena sabbakaḷāyehi parihīno, evaṃ mayampi akālena	454	
PA_atk-s05_13a2:454_4	kandarapadarādīsu pūresu gacchamānā appamattakaṃ atthaṃ pariyesamānā bahūhi hatthivāhanaassavāhanādīhi	454	
PA_atk-s05_13a2:454_5	ceva balakāyena ca parihāyissāma. Tasmā akāle gantuṃ na vaṭṭatīti rañño ovādaṃ adāsi.	454	
PA_atk-s05_13a2:455_0	Rājā tassa kathaṃ sutvā tato nivattitvā bārāṇasimeva pāvisi. Corāpi “rājā kira coramaddanaṃ	455	
PA_atk-s05_13a2:455_1	karissāmīti nagarā nikkhanto”ti sutvā paccantato palāyiṃsu. Paccuppannepi corā “kosalarājā	455	
PA_atk-s05_13a2:455_2	kira nikkhanto”ti sutvā palāyiṃsu. Rājā satthu dhammadesanaṃ sutvā uṭṭhāyāsanā vanditvā	455	
PA_atk-s05_13a2:455_3	padakkhiṇaṃ katvā sāvatthimeva pāvisi.	455	
PA_atk-s05_13a2:456	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, paṇḍitāmacco pana ahameva ahosi”nti.	45	
PA_atk-s05_13a2:457	Kaḷāyamuṭṭhijātakavaṇṇanā chaṭṭhā.	45	
PA_atk-s05_13a2:459	[177] 7. Tindukajātakavaṇṇanā	45	
PA_atk-s05_13a2:460_0	Dhanuhatthakalāpehīti idaṃ satthā jetavane viharanto paññāpāramiṃ ārabbha kathesi.	460	
PA_atk-s05_13a2:460_1	Satthā hi mahābodhijātake viya umaṅgajātake viya ca attano paññāya vaṇṇaṃ vaṇṇitaṃ	460	
PA_atk-s05_13a2:460_2	sutvā “na, bhikkhave, idāneva tathāgato paññavā, pubbepi paññavā upāyakusaloyevā”ti vatvā atītaṃ āhari.	460	
PA_atk-s05_13a2:461_0	Atīte bārāṇasiyaṃ brahmadatte rajjaṃ kārente bodhisatto vānarayoniyaṃ nibbattitvā	461	
PA_atk-s05_13a2:461_1	asītisahassavānaragaṇaparivāro himavantapadese vāsaṃ kappesi. Tassāsanne eko paccantagāmako	461	
PA_atk-s05_13a2:461_2	kadāci vasati, kadāci ubbasati. Tassa pana gāmassa majjhe sākhāviṭapasampanno madhuraphalo	461	
PA_atk-s05_13a2:461_3	eko tindukarukkho atthi, vānaragaṇo ubbasitakāle āgantvā tassa phalāni khādati. Athāparasmiṃ	461	
PA_atk-s05_13a2:461_4	phalavāre so gāmo puna āvāso ahosi daḷhaparikkhitto dvārayutto, sopi rukkho phalabhāranamitasākho	461	
PA_atk-s05_13a2:461_5	aṭṭhāsi. Vānaragaṇo cintesi – “mayaṃ pubbe asukagāme tindukaphalāni khādāma, phalito	461	
PA_atk-s05_13a2:461_6	nu kho so etarahi rukkho, udāhu no, āvasito so gāmo, udāhu no”ti. Evañca pana cintetvā	461	
PA_atk-s05_13a2:461_7	“gaccha imaṃ pavattiṃ jānāhī”ti ekaṃ vānaraṃ pesesi. So gantvā rukkhassa ca phalitabhāvaṃ	461	
PA_atk-s05_13a2:461_8	gāmassa ca gāḷhavāsabhāvaṃ ñatvā āgantvā vānarānaṃ ārocesi.	461	
PA_atk-s05_13a2:462_0	Vānarā tassa phalitabhāvaṃ sutvā “madhurāni tindukaphalāni khādissāmā”ti ussāhajātā	462	
PA_atk-s05_13a2:462_1	vānarindassa tamatthaṃ ārocesuṃ. Vānarindo “gāmo āvāso anāvāso”ti pucchi. “Āvāso,	462	
PA_atk-s05_13a2:462_2	devā”ti. “Tena hi na gantabbaṃ. Manussā hi bahumāyā hontī”ti. “Deva, manussānaṃ paṭisallānavelāya	462	
PA_atk-s05_13a2:462_3	aḍḍharattasamaye khādissāmā”ti bahū gantvā vānarindaṃ sampaṭicchāpetvā himavantā	462	
PA_atk-s05_13a2:462_4	otaritvā tassa gāmassa avidūre manussānaṃ paṭisallānakālaṃ āgamayamānā mahāpāsāṇapiṭṭhe	462	
PA_atk-s05_13a2:462_5	sayitvā majjhimayāme manussesu niddaṃ okkamantesu rukkhaṃ āruyha phalāni khādiṃsu.	462	
PA_atk-s05_13a2:462_6	Atheko puriso sarīrakiccena gehā nikkhamitvā gāmamajjhagato vānare disvā manussānaṃ	462	
PA_atk-s05_13a2:462_7	ācikkhi. Bahū manussā dhanukalāpaṃ sannayhitvā nānāvudhahatthā leḍḍudaṇḍādīni ādāya	462	
PA_atk-s05_13a2:462_8	“pabhātāya rattiyā vānare gaṇhissāmā”ti rukkhaṃ parivāretvā aṭṭhaṃsu. Asītisahassavānarā	462	
PA_atk-s05_13a2:462_9	manusse disvā maraṇabhayatajjitā “natthi no aññaṃ paṭissaraṇaṃ aññatra vānarindenā”ti	462	
PA_atk-s05_13a2:462_10	tassa santikaṃ gantvā paṭhamaṃ gāthamāhaṃsu –	4621	
PA_atk-s05_13a2:464	“Dhanuhatthakalāpehi, nettiṃsavaradhāribhi;	46	
PA_atk-s05_13a2:465	Samantā parikiṇṇamha, kathaṃ mokkho bhavissatī”ti.	46	
PA_atk-s05_13a2:466_0	Tattha dhanuhatthakalāpehīti dhanukalāpahatthehi, dhanūni ceva sarakalāpe ca gahetvā	466	
PA_atk-s05_13a2:466_1	ṭhitehīti attho. Nettiṃsavaradhāribhīti nettiṃsā vuccanti khaggā, uttamakhaggadhārīhīti	466	
PA_atk-s05_13a2:466_2	attho. Parikiṇṇamhāti parivāritamha. Kathanti kena nu kho upāyena amhākaṃ mokkho bhavissatīti.	466	
PA_atk-s05_13a2:467_0	Tesaṃ kathaṃ sutvā vānarindo “mā bhāyittha, manussā nāma bahukiccā, ajjapi majjhimayāmo	467	
PA_atk-s05_13a2:467_1	vattati, api nāma tesaṃ ‘amhe māressāmā’ti parivāritānaṃ imassa kiccassa antarāyakaraṃ	467	
PA_atk-s05_13a2:467_2	aññaṃ kiccaṃ uppajjeyyā”ti vānare samassāsetvā dutiyaṃ gāthamāha –	467	
PA_atk-s05_13a2:469	“Appeva bahukiccānaṃ, attho jāyetha koci naṃ;	46	
PA_atk-s05_13a2:470	Atthi rukkhassa acchinnaṃ, khajjathaññeva tinduka”nti.	47	
PA_atk-s05_13a2:471_0	Tattha nanti nipātamattaṃ, appeva bahukiccānaṃ manussānaṃ añño koci attho uppajjeyyāti	471	
PA_atk-s05_13a2:471_1	ayamevettha attho. Atthi rukkhassa acchinnanti imassa rukkhassa phalānaṃ ākaḍḍhanaparikaḍḍhanavasena	471	
PA_atk-s05_13a2:471_2	acchinnaṃ bahu ṭhānaṃ atthi. Khajjathaññeva tindukanti tindukaphalaṃ khajjathaññeva.	471	
PA_atk-s05_13a2:471_3	Tumhe hi yāvatakena vo attho atthi, tattakaṃ khādatha, amhākaṃ paharaṇakālaṃ jānissāmāti.	471	
PA_atk-s05_13a2:472_0	Evaṃ mahāsatto kapigaṇaṃ samassāsesi. Ettakañhi assāsaṃ alabhamānā sabbepi te phalitena	472	
PA_atk-s05_13a2:472_1	hadayena jīvitakkhayaṃ pāpuṇeyyuṃ. Mahāsatto pana evaṃ vānaragaṇaṃ assāsetvā “sabbe	472	
PA_atk-s05_13a2:472_2	vānare samānethā”ti āha. Samānentā tassa bhāgineyyaṃ senakaṃ nāma vānaraṃ adisvā	472	
PA_atk-s05_13a2:472_3	“senako nāgato”ti ārocesuṃ. “Sace senako nāgato, tumhe mā bhāyittha, idāni vo so	472	
PA_atk-s05_13a2:472_4	sotthiṃ karissatī”ti. Senakopi kho vānaragaṇassa gamanakāle niddāyitvā pacchā pabuddho	472	
PA_atk-s05_13a2:472_5	kañci adisvā padānupadiko hutvā āgacchanto manusse disvā “vānaragaṇassa bhayaṃ uppanna”nti	472	
PA_atk-s05_13a2:472_6	ñatvā ekasmiṃ pariyante gehe aggiṃ jāletvā suttaṃ kantantiyā mahallakitthiyā santikaṃ	472	
PA_atk-s05_13a2:472_7	gantvā khettaṃ gacchanto gāmadārako viya ekaṃ ummukaṃ gahetvā uparivāte ṭhatvā gāmaṃ	472	
PA_atk-s05_13a2:472_8	padīpesi. Manussā makkaṭe chaḍḍetvā aggiṃ nibbāpetuṃ agamaṃsu. Vānarā palāyantā senakassatthāya	472	
PA_atk-s05_13a2:472_9	ekekaṃ phalaṃ gahetvā palāyiṃsu.	472	
PA_atk-s05_13a2:473	Satthā imaṃ dhammadesanaṃ āharitvā jātakaṃ samodhānesi – “tadā bhāgineyyo senako mahānāmo sakko ahosi, vānaragaṇo buddhaparisā, vānarindo pana ahameva ahosi”nti.	47	
PA_atk-s05_13a2:474	Tindukajātakavaṇṇanā sattamā.	47	
PA_atk-s05_13a2:476	[178] 8. Kacchapajātakavaṇṇanā	47	
PA_atk-s05_13a2:477_0	Janittaṃ me bhavittaṃ meti idaṃ satthā jetavane viharanto ekaṃ ahivātakarogamuttaṃ	477	
PA_atk-s05_13a2:477_1	ārabbha kathesi. Sāvatthiyaṃ kira ekasmiṃ kule ahivātakarogo uppajji. Mātāpitaro	477	
PA_atk-s05_13a2:477_2	puttaṃ āhaṃsu – “tāta, mā imasmiṃ gehe vasa, bhittiṃ bhinditvā palāyitvā yattha katthaci	477	
PA_atk-s05_13a2:477_3	gantvā jīvitaṃ rakkha, pacchā āgantvā imasmiṃ nāma ṭhāne mahānidhānaṃ atthi, taṃ	477	
PA_atk-s05_13a2:477_4	uddharitvā kuṭumbaṃ saṇṭhapetvā sukhena jīveyyāsī”ti. Putto tesaṃ vacanaṃ sampaṭicchitvā	477	
PA_atk-s05_13a2:477_5	bhittiṃ bhinditvā palāyitvā attano roge vūpasante āgantvā mahānidhānaṃ uddharitvā	477	
PA_atk-s05_13a2:477_6	kuṭumbaṃ saṇṭhapetvā gharāvāsaṃ vasi. So ekadivasaṃ sappitelādīni ceva vatthacchādanādīni	477	
PA_atk-s05_13a2:477_7	ca gāhāpetvā jetavanaṃ gantvā satthāraṃ vanditvā nisīdi. Satthā tena saddhiṃ paṭisanthāraṃ	477	
PA_atk-s05_13a2:477_8	katvā “tumhākaṃ gehe ahivātakarogo uppannoti assumha, kinti katvā muttosī”ti pucchi,	477	
PA_atk-s05_13a2:477_9	so taṃ pavattiṃ ācikkhi. Satthā “pubbepi kho, upāsaka, bhaye uppanne attano vasanaṭṭhāne	477	
PA_atk-s05_13a2:477_10	ālayaṃ katvā aññattha agatā jīvitakkhayaṃ pāpuṇiṃsu, anālayaṃ pana katvā aññattha	4771	
PA_atk-s05_13a2:477_11	gatā jīvitaṃ labhiṃsū”ti vatvā tena yācito atītaṃ āhari.	4771	
PA_atk-s05_13a2:478_0	Atīte bārāṇasiyaṃ brahmadatte rajjaṃ kārente bodhisatto kāsigāmake kumbhakārakule	478	
PA_atk-s05_13a2:478_1	nibbattitvā kumbhakārakammaṃ katvā puttadāraṃ posesi. Tadā pana bārāṇasiyaṃ mahānadiyā	478	
PA_atk-s05_13a2:478_2	saddhiṃ ekābaddho mahājātassaro ahosi. So bahuudakakāle nadiyā saddhiṃ ekodako hoti,	478	
PA_atk-s05_13a2:478_3	udake mandībhūte visuṃ hoti. Macchakacchapā pana “imasmiṃ saṃvacchare suvuṭṭhikā	478	
PA_atk-s05_13a2:478_4	bhavissati, imasmiṃ saṃvacchare dubbuṭṭhikā”ti jānanti. Atha tasmiṃ sare nibbattamacchakacchapā	478	
PA_atk-s05_13a2:478_5	“imasmiṃ saṃvacchare dubbuṭṭhikā bhavissatī”ti ñatvā udakassa ekābaddhakāleyeva tamhā	478	
PA_atk-s05_13a2:478_6	sarā nikkhamitvā nadiṃ agamiṃsu. Eko pana kacchapo “idaṃ me jātaṭṭhānaṃ vaḍḍhitaṭṭhānaṃ,	478	
PA_atk-s05_13a2:478_7	mātāpitūhi vasitaṭṭhānaṃ, na sakkomi imaṃ jahitu”nti nadiṃ na agamāsi. Atha nidāghasamaye	478	
PA_atk-s05_13a2:478_8	tattha udakaṃ chijji, so kacchapo bodhisattassa mattikagahaṇaṭṭhāne bhūmiṃ khaṇitvā	478	
PA_atk-s05_13a2:478_9	pāvisi. Bodhisatto “mattikaṃ gahessāmī”ti tattha gantvā mahākuddālena bhūmiṃ khaṇanto	478	
PA_atk-s05_13a2:478_10	kacchapassa piṭṭhiṃ bhinditvā mattikapiṇḍaṃ viya kuddāleneva naṃ uddharitvā thale	4781	
PA_atk-s05_13a2:478_11	pātesi. So vedanāppatto hutvā “vasanaṭṭhāne ālayaṃ jahituṃ asakkonto evaṃ vināsaṃ	4781	
PA_atk-s05_13a2:478_12	pāpuṇi”nti vatvā paridevamāno imā gāthā avoca –	4781	
PA_atk-s05_13a2:480	“Janittaṃ me bhavittaṃ me, iti paṅke avassayiṃ;	48	
PA_atk-s05_13a2:481	Taṃ maṃ paṅko ajjhabhavi, yathā dubbalakaṃ tathā;	48	
PA_atk-s05_13a2:482	Taṃ taṃ vadāmi bhaggava, suṇohi vacanaṃ mama.	48	
PA_atk-s05_13a2:484	“Gāme vā yadi vāraññe, sukhaṃ yatrādhigacchati;	48	
PA_atk-s05_13a2:485	Taṃ janittaṃ bhavittañca, purisassa pajānato;	48	
PA_atk-s05_13a2:486	Yamhi jīve tamhi gacche, na niketahato siyā”ti.	48	
PA_atk-s05_13a2:487_0	Tattha janittaṃ me bhavittaṃ meti idaṃ mama jātaṭṭhānaṃ, idaṃ mama vaḍḍhitaṭṭhānaṃ.	487	
PA_atk-s05_13a2:487_1	Iti paṅke avassayinti iminā kāraṇenāhaṃ imasmiṃ kaddame avassayiṃ nipajjiṃ, vāsaṃ	487	
PA_atk-s05_13a2:487_2	kappesinti attho. Ajjhabhavīti adhiabhavi vināsaṃ pāpesi. Bhaggavāti kumbhakāraṃ	487	
PA_atk-s05_13a2:487_3	ālapati. Kumbhakārānañhi nāmagottapaññatti esā, yadidaṃ bhaggavāti. Sukhanti kāyikacetasikassādaṃ.	487	
PA_atk-s05_13a2:487_4	Taṃ janittaṃ bhavittañcāti taṃ jātaṭṭhānañca vaḍḍhitaṭṭhānañca. “Jānittaṃ bhāvitta”nti	487	
PA_atk-s05_13a2:487_5	dīghavasenapi pāṭho, soyevattho. Pajānatoti atthānatthaṃ kāraṇākāraṇaṃ jānantassa.	487	
PA_atk-s05_13a2:487_6	Na niketahato siyāti nikete ālayaṃ katvā aññattha agantvā niketena hato, evarūpaṃ	487	
PA_atk-s05_13a2:487_7	maraṇadukkhaṃ pāpito na bhaveyyāti.	487	
PA_atk-s05_13a2:488_0	Evaṃ so bodhisattena saddhiṃ kathento kālamakāsi. Bodhisatto taṃ gahetvā sakalagāmavāsino	488	
PA_atk-s05_13a2:488_1	sannipātāpetvā te manusse ovadanto evamāha – “passatha imaṃ kacchapaṃ, ayaṃ aññesaṃ	488	
PA_atk-s05_13a2:488_2	macchakacchapānaṃ mahānadiṃ gamanakāle attano vasanaṭṭhāne ālayaṃ chindituṃ asakkonto	488	
PA_atk-s05_13a2:488_3	tehi saddhiṃ agantvā mama mattikagahaṇaṭṭhānaṃ pavisitvā nipajji. Athassāhaṃ mattikaṃ	488	
PA_atk-s05_13a2:488_4	gaṇhanto mahākuddālena piṭṭhiṃ bhinditvā mattikapiṇḍaṃ viya naṃ thale pātesiṃ, ayaṃ	488	
PA_atk-s05_13a2:488_5	attanā katakammaṃ saritvā dvīhi gāthāhi paridevitvā kālamakāsi. Evamesa attano vasanaṭṭhāne	488	
PA_atk-s05_13a2:488_6	ālayaṃ katvā maraṇaṃ patto, tumhepi mā iminā kacchapena sadisā ahuvattha, ito paṭṭhāya	488	
PA_atk-s05_13a2:488_7	‘mayhaṃ rūpaṃ mayhaṃ saddo mayhaṃ gandho mayhaṃ raso mayhaṃ phoṭṭhabbo mayhaṃ putto	488	
PA_atk-s05_13a2:488_8	mayhaṃ dhītā mayhaṃ dāsadāsiparicchedo mayhaṃ hiraññasuvaṇṇa’nti taṇhāvasena upabhogavasena	488	
PA_atk-s05_13a2:488_9	mā gaṇhittha, ekakovesa satto tīsu bhavesu parivattatī”ti. Evaṃ buddhalīlāya mahājanassa	488	
PA_atk-s05_13a2:488_10	ovādamadāsi, so ovādo sakalajambudīpaṃ pattharitvā saṭṭhimattāni vassasahassāni aṭṭhāsi.	4881	
PA_atk-s05_13a2:488_11	Mahājano bodhisattassa ovāde ṭhatvā dānādīni puññāni katvā āyupariyosāne saggapuraṃ	4881	
PA_atk-s05_13a2:488_12	pūresi, bodhisattopi tatheva puññāni katvā saggapuraṃ pūresi.	4881	
PA_atk-s05_13a2:489_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	489	
PA_atk-s05_13a2:489_1	so kulaputto sotāpattiphale patiṭṭhāsi. “Tadā kacchapo ānando ahosi, kumbhakāro pana ahameva ahosi”nti.	489	
PA_atk-s05_13a2:490	Kacchapajātakavaṇṇanā aṭṭhamā.	49	
PA_atk-s05_13a2:492	[179] 9. Satadhammajātakavaṇṇanā	49	
PA_atk-s05_13a2:493_0	Tañca appanti idaṃ satthā jetavane viharanto ekavīsatividhaṃ anesanaṃ ārabbha kathesi.	493	
PA_atk-s05_13a2:493_1	Ekasmiñhi kāle bahū bhikkhū vejjakammena dūtakammena pahiṇakammena jaṅghapesanikena	493	
PA_atk-s05_13a2:493_2	piṇḍapaṭipiṇḍenāti evarūpāya ekavīsatividhāya anesanāya jīvikaṃ kappesuṃ. Sā sāketajātake	493	
PA_atk-s05_13a2:493_3	āvibhavissati. Satthā tesaṃ tathā jīvikakappanabhāvaṃ ñatvā “etarahi kho bahū bhikkhū	493	
PA_atk-s05_13a2:493_4	anesanāya jīvikaṃ kappenti, te pana evaṃ jīvikaṃ kappetvā yakkhattabhāvā petattabhāvā	493	
PA_atk-s05_13a2:493_5	na muccissanti, dhuragoṇā hutvāva nibbattissanti, niraye paṭisandhiṃ gaṇhissanti,	493	
PA_atk-s05_13a2:493_6	etesaṃ hitatthāya sukhatthāya attajjhāsayaṃ sakapaṭibhānaṃ ekaṃ dhammadesanaṃ kathetuṃ	493	
PA_atk-s05_13a2:493_7	vaṭṭatī”ti bhikkhusaṅghaṃ sannipātāpetvā “na, bhikkhave, ekavīsatividhāya anesanāya	493	
PA_atk-s05_13a2:493_8	paccayā uppādetabbā. Anesanāya hi uppanno piṇḍapāto ādittalohaguḷasadiso halāhalavisūpamo.	493	
PA_atk-s05_13a2:493_9	Anesanā hi nāmesā buddhapaccekabuddhasāvakehi garahitabbā paṭikuṭṭhā. Anesanāya uppannaṃ	493	
PA_atk-s05_13a2:493_10	piṇḍapātaṃ bhuñjantassa hi hāso vā somanassaṃ vā natthi. Evaṃ uppanno hi piṇḍapāto	4931	
PA_atk-s05_13a2:493_11	mama sāsane caṇḍālassa ucchiṭṭhabhojanasadiso, tassa paribhogo satadhammamāṇavassa	4931	
PA_atk-s05_13a2:493_12	caṇḍālucchiṭṭhabhattaparibhogo viya hotī”ti vatvā atītaṃ āhari.	4931	
PA_atk-s05_13a2:494_0	Atīte bārāṇasiyaṃ brahmadatte rajjaṃ kārente bodhisatto caṇḍālayoniyaṃ nibbattitvā	494	
PA_atk-s05_13a2:494_1	vayappatto kenacideva karaṇīyena pātheyyataṇḍule ca bhattapuṭañca gahetvā maggaṃ	494	
PA_atk-s05_13a2:494_2	paṭipajji. Tasmiñhi kāle bārāṇasiyaṃ eko māṇavo atthi satadhammo nāma udiccabrāhmaṇamahāsālakule	494	
PA_atk-s05_13a2:494_3	nibbatto. Sopi kenacideva karaṇīyena taṇḍule ca bhattapuṭañca agahetvāva maggaṃ paṭipajji,	494	
PA_atk-s05_13a2:494_4	te ubhopi mahāmagge samāgacchiṃsu. Māṇavo bodhisattaṃ “kiṃjātikosī”ti pucchi. So	494	
PA_atk-s05_13a2:494_5	“ahaṃ caṇḍālo”ti vatvā “tvaṃ kiṃjātikosī”ti māṇavaṃ pucchi. “Udiccabrāhmaṇo aha”nti.	494	
PA_atk-s05_13a2:494_6	“Sādhu gacchāmā”ti te ubhopi maggaṃ agamaṃsu. Bodhisatto pātarāsavelāya udakaphāsukaṭṭhāne	494	
PA_atk-s05_13a2:494_7	nisīditvā hatthe dhovitvā bhattapuṭaṃ mocetvā “māṇava, bhattaṃ bhuñjāhī”ti āha. “Natthi,	494	
PA_atk-s05_13a2:494_8	are caṇḍāla, mama bhattena attho”ti. Bodhisatto “sādhū”ti puṭakabhattaṃ ucchiṭṭhaṃ	494	
PA_atk-s05_13a2:494_9	akatvāva attano yāpanamattaṃ aññasmiṃ paṇṇe pakkhipitvā puṭakabhattaṃ bandhitvā ekamante	494	
PA_atk-s05_13a2:494_10	ṭhapetvā bhuñjitvā pānīyaṃ pivitvā dhotahatthapādo taṇḍule ca sesabhattañca ādāya	4941	
PA_atk-s05_13a2:494_11	“gacchāma, māṇavā”ti maggaṃ paṭipajji.	4941	
PA_atk-s05_13a2:495_0	Te sakaladivasaṃ gantvā sāyaṃ ubhopi ekasmiṃ udakaphāsukaṭṭhāne nhatvā paccuttariṃsu.	495	
PA_atk-s05_13a2:495_1	Bodhisatto phāsukaṭṭhāne nisīditvā bhattapuṭaṃ mocetvā māṇavaṃ anāpucchitvā bhuñjituṃ	495	
PA_atk-s05_13a2:495_2	ārabhi. Māṇavo sakaladivasaṃ maggagamanena kilanto chātajjhatto “sace me bhattaṃ	495	
PA_atk-s05_13a2:495_3	dassati, bhuñjissāmī”ti olokento aṭṭhāsi. Itaro kiñci avatvā bhuñjateva. Māṇavo cintesi	495	
PA_atk-s05_13a2:495_4	– “ayaṃ caṇḍālo mayhaṃ avatvāva sabbaṃ bhuñjati nippīḷetvāpi taṃ gahetvā upari ucchiṭṭhabhattaṃ	495	
PA_atk-s05_13a2:495_5	chaḍḍetvā sesaṃ bhuñjituṃ vaṭṭatī”ti. So tathā katvā ucchiṭṭhabhattaṃ bhuñji. Athassa	495	
PA_atk-s05_13a2:495_6	bhuttamattasseva “mayā attano jātigottakulapadesānaṃ ananucchavikaṃ kataṃ, caṇḍālassa	495	
PA_atk-s05_13a2:495_7	nāma me ucchiṭṭhabhattaṃ bhutta”nti balavavippaṭisāro uppajji, tāvadevassa salohitaṃ	495	
PA_atk-s05_13a2:495_8	bhattaṃ mukhato uggacchi. So “appamattakassa vata me kāraṇā ananucchavikaṃ kammaṃ	495	
PA_atk-s05_13a2:495_9	kata”nti uppannabalavasokatāya paridevamāno paṭhamaṃ gāthamāha –	495	
PA_atk-s05_13a2:497	“Tañca appañca ucchiṭṭhaṃ, tañca kicchena no adā;	49	
PA_atk-s05_13a2:498	Sohaṃ brāhmaṇajātiko, yaṃ bhuttaṃ tampi uggata”nti.	49	
PA_atk-s05_13a2:499_0	Tatrāyaṃ saṅkhepattho – yaṃ mayā bhuttaṃ, taṃ appañca ucchiṭṭhañca, tañca so caṇḍālo	499	
PA_atk-s05_13a2:499_1	na attano ruciyā maṃ adāsi, atha kho nippīḷiyamāno kicchena kasirena adāsi, sohaṃ	499	
PA_atk-s05_13a2:499_2	parisuddhabrāhmaṇajātiko, teneva me yaṃ bhuttaṃ, tampi saddhiṃ lohitena uggatanti.	499	
PA_atk-s05_13a2:500	Evaṃ māṇavo paridevitvā “kiṃ dāni me evarūpaṃ ananucchavikaṃ kammaṃ katvā jīvitenā”ti araññaṃ pavisitvā kassaci attānaṃ adassetvāva anāthamaraṇaṃ patto.	50	
PA_atk-s05_13a2:501_0	Satthā imaṃ atītaṃ dassetvā “seyyathāpi, bhikkhave, satadhammamāṇavassa taṃ caṇḍālucchiṭṭhakaṃ	501	
PA_atk-s05_13a2:501_1	bhuñjitvā attano ayuttabhojanassa bhuttattā neva hāso, na somanassaṃ uppajji, evameva	501	
PA_atk-s05_13a2:501_2	yo imasmiṃ sāsane pabbajito anesanāya jīvikaṃ kappento tathāladdhapaccayaṃ paribhuñjati,	501	
PA_atk-s05_13a2:501_3	tassa buddhapaṭikuṭṭhagarahitajīvitabhāvato neva hāso, na somanassaṃ uppajjatī”ti	501	
PA_atk-s05_13a2:501_4	vatvā abhisambuddho hutvā dutiyaṃ gāthamāha –	501	
PA_atk-s05_13a2:503	“Evaṃ dhammaṃ niraṃkatvā, yo adhammena jīvati;	50	
PA_atk-s05_13a2:504	Satadhammova lābhena, laddhenapi na nandatī”ti.	50	
PA_atk-s05_13a2:505_0	Tattha dhammanti ājīvapārisuddhisīladhammaṃ. Niraṃkatvāti nīharitvā chaḍḍetvā. Adhammenāti	505	
PA_atk-s05_13a2:505_1	ekavīsatiyā anesanasaṅkhātena micchājīvena. Satadhammoti tassa nāmaṃ, “santadhammo”tipi	505	
PA_atk-s05_13a2:505_2	pāṭho. Na nandatīti yathā satadhammo māṇavo “caṇḍālucchiṭṭhakaṃ me laddha”nti tena	505	
PA_atk-s05_13a2:505_3	lābhena na nandati, evaṃ imasmimpi sāsane pabbajito kulaputto anesanāya laddhalābhaṃ	505	
PA_atk-s05_13a2:505_4	paribhuñjanto na nandati na tussati, “buddhagarahitajīvikāya jīvāmī”ti domanassappatto	505	
PA_atk-s05_13a2:505_5	hoti. Tasmā anesanāya jīvikaṃ kappentassa satadhammamāṇavasseva araññaṃ pavisitvā	505	
PA_atk-s05_13a2:505_6	anāthamaraṇaṃ marituṃ varanti.	505	
PA_atk-s05_13a2:506_0	Evaṃ satthā imaṃ dhammadesanaṃ desetvā saccāni pakāsetvā jātakaṃ samodhānesi, saccapariyosāne	506	
PA_atk-s05_13a2:506_1	bahū bhikkhū sotāpattiphalādīni pāpuṇiṃsu. “Tadā māṇavo ānando ahosi, ahameva caṇḍālaputto ahosi”nti.	506	
PA_atk-s05_13a2:507	Satadhammajātakavaṇṇanā navamā.	50	
PA_atk-s05_13a2:509	[180] 10. Duddadajātakavaṇṇanā	50	
PA_atk-s05_13a2:510_0	Duddadaṃ dadamānānanti idaṃ satthā jetavane viharanto gaṇadānaṃ ārabbha kathesi.	510	
PA_atk-s05_13a2:510_1	Sāvatthiyaṃ kira dve sahāyakā kuṭumbiyaputtā chandakaṃ saṃharitvā sabbaparikkhāradānaṃ	510	
PA_atk-s05_13a2:510_2	sajjetvā buddhappamukhaṃ bhikkhusaṅghaṃ nimantetvā sattāhaṃ mahādānaṃ pavattetvā	510	
PA_atk-s05_13a2:510_3	sattame divase sabbaparikkhāre adaṃsu. Tesu gaṇajeṭṭhako satthāraṃ vanditvā ekamantaṃ	510	
PA_atk-s05_13a2:510_4	nisīditvā “bhante, imasmiṃ dāne bahudāyakāpi atthi appadāyakāpi, tesaṃ sabbesampi	510	
PA_atk-s05_13a2:510_5	‘idaṃ dānaṃ mahapphalaṃ hotū”’ti dānaṃ niyyādesi. Satthā “tumhehi kho upāsakā buddhappamukhassa	510	
PA_atk-s05_13a2:510_6	bhikkhusaṅghassa dānaṃ datvā evaṃ niyyādentehi mahākammaṃ kataṃ, porāṇakapaṇḍitāpi	510	
PA_atk-s05_13a2:510_7	dānaṃ datvā evameva niyyādiṃsū”ti vatvā tena yācito atītaṃ āhari.	510	
PA_atk-s05_13a2:511_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā	511	
PA_atk-s05_13a2:511_1	vayappatto takkasilāyaṃ sabbasippāni uggaṇhitvā gharāvāsaṃ pahāya isipabbajjaṃ pabbajitvā	511	
PA_atk-s05_13a2:511_2	gaṇasatthā hutvā himavantapadese ciraṃ vasitvā loṇambilasevanatthāya janapadacārikaṃ	511	
PA_atk-s05_13a2:511_3	caramāno bārāṇasiṃ patvā rājuyyāne vasitvā punadivase dvāragāme saparivāro bhikkhāya	511	
PA_atk-s05_13a2:511_4	cari. Manussā bhikkhaṃ adaṃsu. Punadivase bārāṇasiyaṃ cari, manussā sampiyāyamānā	511	
PA_atk-s05_13a2:511_5	bhikkhaṃ datvā gaṇabandhanena chandakaṃ saṃharitvā dānaṃ sajjetvā isigaṇassa mahādānaṃ	511	
PA_atk-s05_13a2:511_6	pavattayiṃsu. Dānapariyosāne gaṇajeṭṭhako evameva vatvā imināva niyāmena dānaṃ niyyādesi.	511	
PA_atk-s05_13a2:511_7	Bodhisatto “āvuso, cittappasāde sati appakaṃ nāma dānaṃ natthī”ti vatvā anumodanaṃ	511	
PA_atk-s05_13a2:511_8	karonto imā gāthā avoca –	511	
PA_atk-s05_13a2:513	“Duddadaṃ dadamānānaṃ, dukkaraṃ kamma kubbataṃ;	51	
PA_atk-s05_13a2:514	Asanto nānukubbanti, sataṃ dhammo durannayo.	51	
PA_atk-s05_13a2:516	“Tasmā satañca asataṃ, nānā hoti ito gati;	51	
PA_atk-s05_13a2:517	Asanto nirayaṃ yanti, santo saggaparāyaṇā”ti.	51	
PA_atk-s05_13a2:518_0	Tattha duddadanti dānaṃ nāma lobhadosavasikehi apaṇḍitehi dātuṃ na sakkā, tasmā “duddada”nti	518	
PA_atk-s05_13a2:518_1	vuccati. Taṃ dadamānānaṃ. Dukkaraṃ kamma kubbatanti tadeva dānakammaṃ sabbehi kātuṃ	518	
PA_atk-s05_13a2:518_2	na sakkāti dukkaraṃ. Taṃ kurumānānaṃ. Asantoti apaṇḍitā bālā. Nānukubbantīti taṃ	518	
PA_atk-s05_13a2:518_3	kammaṃ nānukaronti. Sataṃ dhammoti paṇḍitānaṃ sabhāvo. Dānaṃ sandhāyetaṃ vuttaṃ.	518	
PA_atk-s05_13a2:518_4	Durannayoti phalasambandhavasena dujjāno, evarūpassa dānassa evarūpo phalavipāko	518	
PA_atk-s05_13a2:518_5	hotīti duranubodho. Apica durannayoti duradhigamo, apaṇḍitehi dānaṃ datvā dānaphalaṃ	518	
PA_atk-s05_13a2:518_6	nāma laddhuṃ na sakkātipi attho. Nānā hoti ito gatīti ito cavitvā paralokaṃ gacchantānaṃ	518	
PA_atk-s05_13a2:518_7	paṭisandhiggahaṇaṃ nānā hoti. Asanto nirayaṃ yantīti apaṇḍitā dussīlā dānaṃ adatvā	518	
PA_atk-s05_13a2:518_8	sīlaṃ arakkhitvā nirayaṃ gacchanti. Santo saggaparāyaṇāti paṇḍitā pana dānaṃ datvā	518	
PA_atk-s05_13a2:518_9	sīlaṃ rakkhitvā uposathakammaṃ karitvā tīṇi sucaritāni pūretvā saggaparāyaṇā honti,	518	
PA_atk-s05_13a2:518_10	mahantaṃ saggasukhasampattiṃ anubhavantīti.	5181	
PA_atk-s05_13a2:519	Evaṃ bodhisatto anumodanaṃ katvā cattāro vassike māse tattheva vasitvā vassātikkame himavantaṃ gantvā jhānaṃ nibbattetvā aparihīnajjhāno brahmalokūpago ahosi.	51	
PA_atk-s05_13a2:520	Satthā imaṃ dhammadesanaṃ āharitvā jātakaṃ samodhānesi – “tadā isigaṇo buddhaparisā ahosi, gaṇasatthā pana ahameva ahosi”nti.	52	
PA_atk-s05_13a2:521	Duddadajātakavaṇṇanā dasamā.	52	
PA_atk-s05_13a2:522	Kalyāṇavaggo tatiyo.	52	
PA_atk-s05_13a2:523	Tassuddānaṃ –	52	
PA_atk-s05_13a2:524	Kalyāṇadhammaṃ daddaraṃ, makkaṭi dubbhimakkaṭaṃ;	52	
PA_atk-s05_13a2:525	Ādiccupaṭṭhānañceva, kaḷāyamuṭṭhi tindukaṃ;	52	
PA_atk-s05_13a2:526	Kacchapaṃ satadhammañca, duddadanti ca te dasa.	52	
PA_atk-s05_13a2:527	4. Asadisavaggo	52	
PA_atk-s05_13a2:529	[181] 1. Asadisajātakavaṇṇanā	52	
PA_atk-s05_13a2:530_0	Dhanuggaho asadisoti idaṃ satthā jetavane viharanto mahābhinikkhamanaṃ ārabbha kathesi.	530	
PA_atk-s05_13a2:530_1	Ekadivasañhi bhikkhū dhammasabhāyaṃ sannisinnā bhagavato mahānikkhamapāramiṃ vaṇṇentā	530	
PA_atk-s05_13a2:530_2	nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti	530	
PA_atk-s05_13a2:530_3	pucchitvā “imāya nāmā”ti vutte “na, bhikkhave, tathāgato idāneva mahābhinikkhamanaṃ	530	
PA_atk-s05_13a2:530_4	nikkhanto, pubbepi setacchattaṃ pahāya nikkhantoyevā”ti vatvā atītaṃ āhari.	530	
PA_atk-s05_13a2:531_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi	531	
PA_atk-s05_13a2:531_1	paṭisandhiṃ gaṇhi, tassa sotthinā jātassa nāmaggahaṇadivase “asadisakumāro”ti nāmaṃ	531	
PA_atk-s05_13a2:531_2	akaṃsu. Athassa ādhāvitvā paridhāvitvā vicaraṇakāle añño puññavā satto deviyā kucchimhi	531	
PA_atk-s05_13a2:531_3	paṭisandhiṃ gaṇhi, tassa sotthinā jātassa nāmaggahaṇadivase “brahmadattakumāro”ti	531	
PA_atk-s05_13a2:531_4	nāmaṃ akaṃsu. Tesu bodhisatto soḷasavassakāle takkasilaṃ gantvā disāpāmokkhassa ācariyassa	531	
PA_atk-s05_13a2:531_5	santike tayo vede aṭṭhārasa ca sippāni uggaṇhitvā tesu issāsasippe asadiso hutvā	531	
PA_atk-s05_13a2:531_6	bārāṇasiṃ paccāgami. Rājā kālaṃ karonto “asadisakumārassa rajjaṃ datvā brahmadattassa	531	
PA_atk-s05_13a2:531_7	oparajjaṃ dethā”ti vatvā kālamakāsi. Tasmiṃ kālakate bodhisatto attano rajje dīyamāne	531	
PA_atk-s05_13a2:531_8	“na mayhaṃ rajjenattho”ti paṭikkhipi, brahmadattaṃ rajje abhisiñciṃsu. Bodhisatto	531	
PA_atk-s05_13a2:531_9	“mayhaṃ rajjena attho natthī”ti kiñcipi na icchi, kaniṭṭhe rajjaṃ kārente pakatiyā	531	
PA_atk-s05_13a2:531_10	vasanākāreneva vasi. Rājapādamūlikā “asadisakumāro rajjaṃ patthetī”ti vatvā rañño	5311	
PA_atk-s05_13a2:531_11	santike bodhisattaṃ paribhindiṃsu. Sopi tesaṃ vacanaṃ gahetvā paribhinnacitto “bhātaraṃ	5311	
PA_atk-s05_13a2:531_12	me gaṇhathā”ti manusse payojesi.	5311	
PA_atk-s05_13a2:532_0	Atheko bodhisattassa atthacarako taṃ kāraṇaṃ bodhisattassa ārocesi. Bodhisatto kaniṭṭhabhātikassa	532	
PA_atk-s05_13a2:532_1	kujjhitvā nagarā nikkhamitvā aññaṃ raṭṭhaṃ gantvā “eko dhanuggaho āgantvā rājadvāre	532	
PA_atk-s05_13a2:532_2	ṭhito”ti rañño ārocāpesi. Rājā “kittakaṃ bhogaṃ icchasī”ti pucchi. “Ekasaṃvaccharena	532	
PA_atk-s05_13a2:532_3	satasahassa”nti. “Sādhu āgacchatū”ti. Atha naṃ āgantvā samīpe ṭhitaṃ pucchi – “tvaṃ	532	
PA_atk-s05_13a2:532_4	dhanaggahosī”ti? “Āma, devā”ti. “Sādhu maṃ upaṭṭhahassū”ti. So tato paṭṭhāya rājānaṃ	532	
PA_atk-s05_13a2:532_5	upaṭṭhahi. Tassa paribbayaṃ dīyamānaṃ disvā “atibahuṃ labhatī”ti porāṇakadhanuggahā	532	
PA_atk-s05_13a2:532_6	ujjhāyiṃsu. Athekadivasaṃ rājā uyyānaṃ gantvā maṅgalasilāpaṭṭasamīpe sāṇipākāraṃ	532	
PA_atk-s05_13a2:532_7	parikkhipāpetvā ambarukkhamūle mahāsayane nipanno uddhaṃ olokento rukkhagge ekaṃ	532	
PA_atk-s05_13a2:532_8	ambapiṇḍiṃ disvā “imaṃ na sakkā abhiruhitvā gaṇhitu”nti dhanuggahe pakkosāpetvā “imaṃ	532	
PA_atk-s05_13a2:532_9	ambapiṇḍiṃ sarena chinditvā pātetuṃ sakkhissathā”ti āha. Na taṃ, deva, amhākaṃ garu,	532	
PA_atk-s05_13a2:532_10	devena pana no bahuvāre kammaṃ diṭṭhapubbaṃ, adhunāgato dhanuggaho amhehi bahutaraṃ	5321	
PA_atk-s05_13a2:532_11	labhati, taṃ pātāpethāti.	5321	
PA_atk-s05_13a2:533_0	Rājā bodhisattaṃ pakkosāpetvā “sakkhissasi, tāta, etaṃ pātetu”nti pucchi. “Āma, mahārāja,	533	
PA_atk-s05_13a2:533_1	ekaṃ okāsaṃ labhamāno sakkhissāmī”ti. “Katarokāsa”nti? “Tumhākaṃ sayanassa antokāsa”nti.	533	
PA_atk-s05_13a2:533_2	Rājā sayanaṃ harāpetvā okāsaṃ kāresi. Bodhisattassa hatthe dhanu natthi, nivāsanantare	533	
PA_atk-s05_13a2:533_3	dhanuṃ sannayhitvā vicarati, tasmā “sāṇiṃ laddhuṃ vaṭṭatī”ti āha. Rājā “sādhū”ti	533	
PA_atk-s05_13a2:533_4	sāṇiṃ āharāpetvā parikkhipāpesi. Bodhisatto antosāṇiṃ pavisitvā uparinivatthaṃ setavatthaṃ	533	
PA_atk-s05_13a2:533_5	haritvā ekaṃ rattapaṭaṃ nivāsetvā kacchaṃ bandhitvā ekaṃ rattapaṭaṃ udare bandhitvā	533	
PA_atk-s05_13a2:533_6	pasibbakato sandhiyuttaṃ khaggaṃ nīharitvā vāmapasse sannayhitvā suvaṇṇakañcukaṃ	533	
PA_atk-s05_13a2:533_7	paṭimuñcitvā cāpanāḷiṃ piṭṭhiyaṃ sannayhitvā sandhiyuttameṇḍakamahādhanuṃ ādāya pavāḷavaṇṇaṃ	533	
PA_atk-s05_13a2:533_8	jiyaṃ āropetvā uṇhīsaṃ sīse paṭimuñcitvā tikhiṇakhurappaṃ nakhehi parivattayamāno	533	
PA_atk-s05_13a2:533_9	sāṇiṃ dvidhā katvā pathaviṃ phāletvā alaṅkatanāgakumāro viya nikkhamitvā sarakhipanaṭṭhānaṃ	533	
PA_atk-s05_13a2:533_10	gantvā khurappaṃ sannayhitvā rājānaṃ āha – “kiṃ, mahārāja, etaṃ ambapiṇḍiṃ uddhaṃ	5331	
PA_atk-s05_13a2:533_11	ārohanakaṇḍena pātemi, udāhu adho orohanakaṇḍenā”ti. “Tāta, bahū mayā ārohanakaṇḍena	5331	
PA_atk-s05_13a2:533_12	pātentā diṭṭhapubbā, orohanakaṇḍena pana pātentā mayā na diṭṭhapubbā, orohanakaṇḍena	5331	
PA_atk-s05_13a2:533_13	pātehī”ti. “Mahārāja, idaṃ kaṇḍaṃ dūraṃ ārohissati, yāva cātumahārājikabhavanaṃ,	5331	
PA_atk-s05_13a2:533_14	tāva gantvā sayaṃ orohissati, yāvassa orohanaṃ, tāva tumhehi adhivāsetuṃ vaṭṭatī”ti.	5331	
PA_atk-s05_13a2:533_15	Rājā “sādhū”ti sampaṭicchi.	5331	
PA_atk-s05_13a2:534_0	Atha naṃ puna āha – “mahārāja, idaṃ kaṇḍaṃ pana ārohamānaṃ ambapiṇḍivaṇṭaṃ yāvamajjhaṃ	534	
PA_atk-s05_13a2:534_1	kantamānaṃ ārohissati, orohamānaṃ kesaggamattampi ito vā etto vā agantvā ujuññeva	534	
PA_atk-s05_13a2:534_2	patitvā ambapiṇḍiṃ gahetvā otarissati, passa, mahārājā”ti vegaṃ janetvā kaṇḍaṃ khipi.	534	
PA_atk-s05_13a2:534_3	Taṃ kaṇḍaṃ ambapiṇḍivaṇṭaṃ yāvamajjhaṃ kantamānaṃ abhiruhi. Bodhisatto “idāni taṃ	534	
PA_atk-s05_13a2:534_4	kaṇḍaṃ yāva cātumahārājikabhavanaṃ gataṃ bhavissatī”ti ñatvā paṭhamaṃ khittakaṇḍato	534	
PA_atk-s05_13a2:534_5	adhikataraṃ vegaṃ janetvā aññaṃ kaṇḍaṃ khipi, taṃ gantvā purimakaṇḍapuṅkhe paharitvā	534	
PA_atk-s05_13a2:534_6	nivattitvā sayaṃ tāvatiṃsabhavanaṃ abhiruhi. Tattha naṃ devatā aggahesuṃ, nivattanakaṇḍassa	534	
PA_atk-s05_13a2:534_7	vātachinnasaddo asanisaddo viya ahosi. Mahājanena “kiṃ eso saddo”ti vutte bodhisatto	534	
PA_atk-s05_13a2:534_8	“nivattanakaṇḍassa saddo”ti vatvā attano attano sarīre kaṇḍassa patanabhāvaṃ ñatvā	534	
PA_atk-s05_13a2:534_9	bhītatasitaṃ mahājanaṃ “mā bhāyitthā”ti samassāsetvā “kaṇḍassa bhūmiyaṃ patituṃ na	534	
PA_atk-s05_13a2:534_10	dassāmī”ti āha. Kaṇḍaṃ otaramānaṃ kesaggamattampi ito vā etto vā agantvā ujuññeva	5341	
PA_atk-s05_13a2:534_11	patitvā ambapiṇḍiṃ chindi. Bodhisatto ambapiṇḍiyā ca kaṇḍassa ca bhūmiyaṃ patituṃ	5341	
PA_atk-s05_13a2:534_12	adatvā ākāseyeva sampaṭicchanto ekena hatthena ambapiṇḍiṃ, ekena hatthena kaṇḍaṃ	5341	
PA_atk-s05_13a2:534_13	aggahesi. Mahājano taṃ acchariyaṃ disvā “na no evarūpaṃ diṭṭhapubba”nti mahāpurisaṃ	5341	
PA_atk-s05_13a2:534_14	pasaṃsati unnadati apphoṭeti aṅguliyo vidhūnati, celukkhepasahassāni pavatteti. Rājaparisāya	5341	
PA_atk-s05_13a2:534_15	tuṭṭhapahaṭṭhāya bodhisattassa dinnadhanaṃ koṭimattaṃ ahosi. Rājāpissa dhanavassaṃ	5341	
PA_atk-s05_13a2:534_16	vassento viya bahuṃ dhanaṃ mahantañca yasaṃ adāsi.	5341	
PA_atk-s05_13a2:535_0	Evaṃ bodhisatte tena raññā sakkate garukate tattha vasante “asadisakumāro kira bārāṇasiyaṃ	535	
PA_atk-s05_13a2:535_1	natthī”ti satta rājāno āgantvā bārāṇasinagaraṃ parivāretvā “rajjaṃ vā detu yuddhaṃ	535	
PA_atk-s05_13a2:535_2	vā”ti rañño paṇṇaṃ pesesuṃ. Rājā maraṇabhayabhīto “kuhiṃ me bhātā vasatī”ti pucchitvā	535	
PA_atk-s05_13a2:535_3	“ekaṃ sāmantarājānaṃ upaṭṭhahatī”ti sutvā “mama bhātike anāgacchante mayhaṃ jīvitaṃ	535	
PA_atk-s05_13a2:535_4	natthi, gacchatha tassa mama vacanena pāde vanditvā khamāpetvā gaṇhitvā āgacchathā”ti	535	
PA_atk-s05_13a2:535_5	dūte pāhesi. Te gantvā bodhisattassa taṃ pavattiṃ ārocesuṃ. Bodhisatto taṃ rājānaṃ	535	
PA_atk-s05_13a2:535_6	āpucchitvā bārāṇasiṃ paccāgantvā rājānaṃ “mā bhāyī”ti samassāsetvā kaṇḍe akkharāni	535	
PA_atk-s05_13a2:535_7	chinditvā “ahaṃ asadisakumāro āgato, aññaṃ ekakaṇḍaṃ khipanto sabbesaṃ vo jīvitaṃ	535	
PA_atk-s05_13a2:535_8	harissāmi, jīvitena atthikā palāyantū”ti aṭṭālake ṭhatvā sattannaṃ rājūnaṃ bhuñjantānaṃ	535	
PA_atk-s05_13a2:535_9	kañcanapātimakuleyeva kaṇḍaṃ pātesi. Te akkharāni disvā maraṇabhayabhītā sabbeva	535	
PA_atk-s05_13a2:535_10	palāyiṃsu. Evaṃ mahāsatto khuddakamakkhikāya pivanamattampi lohitaṃ anuppādetvā satta	5351	
PA_atk-s05_13a2:535_11	rājāno palāpetvā kaniṭṭhabhātaraṃ apaloketvā kāme pahāya isipabbajjaṃ pabbajitvā	5351	
PA_atk-s05_13a2:535_12	abhiññā ca samāpattiyo ca nibbattetvā jīvitapariyosāne brahmalokūpago ahosi.	5351	
PA_atk-s05_13a2:536	Satthā “evaṃ, bhikkhave, asadisakumāro satta rājāno palāpetvā vijitasaṅgāmo isipabbajjaṃ pabbajito”ti abhisambuddho hutvā imā gāthā avoca –	53	
PA_atk-s05_13a2:538	“Dhanuggaho asadiso, rājaputto mahabbalo;	53	
PA_atk-s05_13a2:539	Dūrepātī akkhaṇavedhī, mahākāyappadālano.	53	
PA_atk-s05_13a2:541	“Sabbāmitte raṇaṃ katvā, na ca kañci viheṭhayi;	54	
PA_atk-s05_13a2:542	Bhātaraṃ sotthiṃ katvāna, saṃyamaṃ ajjhupāgamī”ti.	54	
PA_atk-s05_13a2:543_0	Tattha asadisoti na kevalaṃ nāmeneva, balavīriyapaññāhipi asadisova. Mahabbaloti	543	
PA_atk-s05_13a2:543_1	kāyabalenapi paññābalenapi mahabbalo. Dūrepātīti yāva cātumahārājikabhavanā tāvatiṃsabhavanā	543	
PA_atk-s05_13a2:543_2	ca kaṇḍaṃ pesetuṃ samatthatāya dūrepātī. Akkhaṇavedhīti avirādhitavedhī. Atha vā	543	
PA_atk-s05_13a2:543_3	akkhaṇā vuccati vijju, yāva ekā vijju niccharati, tāva tenobhāsena sattaṭṭha vāre	543	
PA_atk-s05_13a2:543_4	kaṇḍāni gahetvā vijjhatīti akkhaṇavedhī. Mahākāyappadālanoti mahante kāye padāleti.	543	
PA_atk-s05_13a2:543_5	Cammakāyo, dārukāyo, lohakāyo, ayokāyo, vālikakāyo, udakakāyo, phalakakāyoti ime	543	
PA_atk-s05_13a2:543_6	satta mahākāyā nāma. Tattha añño cammakāyapadālano mahiṃsacammaṃ vinivijjhati, so	543	
PA_atk-s05_13a2:543_7	pana satampi mahiṃsacammānaṃ vinivijjhatiyeva. Añño aṭṭhaṅgulabahalaṃ udumbarapadaraṃ,	543	
PA_atk-s05_13a2:543_8	caturaṅgulabahalaṃ asanapadaraṃ vinivijjhati, so pana phalakasatampi ekato baddhaṃ	543	
PA_atk-s05_13a2:543_9	vinivijjhati, tathā dvaṅgulabahalaṃ tambalohapaṭṭaṃ, aṅgulabahalaṃ ayapaṭṭaṃ. Vālikasakaṭassa	543	
PA_atk-s05_13a2:543_10	badarasakaṭassa palālasakaṭassa vā pacchābhāgena kaṇḍaṃ pavesetvā purebhāgena atipāteti,	5431	
PA_atk-s05_13a2:543_11	pakatiyā udake catuusabhaṭṭhānaṃ kaṇḍaṃ peseti, thale aṭṭhausabhanti evaṃ imesaṃ	5431	
PA_atk-s05_13a2:543_12	sattannaṃ mahākāyānaṃ padālanato mahākāyappadālano. Sabbāmitteti sabbe amitte. Raṇaṃ	5431	
PA_atk-s05_13a2:543_13	katvāti yuddhaṃ katvā palāpesīti attho. Na ca kañci viheṭhayīti ekampi na viheṭhesi.	5431	
PA_atk-s05_13a2:543_14	Aviheṭhayantoyeva pana tehi saddhiṃ kaṇḍapesaneneva raṇaṃ katvā. Saṃyamaṃ ajjhupāgamīti	5431	
PA_atk-s05_13a2:543_15	sīlasaṃyamaṃ pabbajjaṃ upagato.	5431	
PA_atk-s05_13a2:544	Evaṃ satthā imaṃ dhammadesanaṃ āharitvā jātakaṃ samodhānesi – “tadā kaniṭṭhabhātā ānando ahosi, asadisakumāro pana ahameva ahosi”nti.	54	
PA_atk-s05_13a2:545	Asadisajātakavaṇṇanā paṭhamā.	54	
PA_atk-s05_13a2:547	[182] 2. Saṅgāmāvacarajātakavaṇṇanā	54	
PA_atk-s05_13a2:548_0	Saṅgāmāvacaro sūroti idaṃ satthā jetavane viharanto nandattheraṃ ārabbha kathesi.	548	
PA_atk-s05_13a2:548_1	Satthari hi paṭhamagamanena kapilapuraṃ gantvā kaniṭṭhabhātikaṃ nandarājakumāraṃ	548	
PA_atk-s05_13a2:548_2	pabbājetvā kapilapurā nikkhamma anupubbena sāvatthiṃ gantvā viharante āyasmā nando	548	
PA_atk-s05_13a2:548_3	bhagavato pattaṃ ādāya tathāgatena saddhiṃ gehā nikkhamanakāle “nandakumāro kira	548	
PA_atk-s05_13a2:548_4	satthārā saddhiṃ gacchatī”ti sutvā aḍḍhullikhitehi kesehi vātapānantarena oloketvā	548	
PA_atk-s05_13a2:548_5	“tuvaṭaṃ kho, ayyaputta, āgaccheyyāsī”ti idaṃ janapadakalyāṇiyā vuttavacanaṃ anussaranto	548	
PA_atk-s05_13a2:548_6	ukkaṇṭhito anabhirato uppaṇḍuppaṇḍukajāto dhamanisanthatagatto ahosi. Satthā tassa	548	
PA_atk-s05_13a2:548_7	taṃ pavattiṃ ñatvā “yaṃnūnāhaṃ nandaṃ arahatte patiṭṭhāpeyya”nti cintetvā tassa vasanapariveṇaṃ	548	
PA_atk-s05_13a2:548_8	gantvā paññattāsane nisinno “kacci, nanda, imasmiṃ sāsane abhiramasī”ti pucchi. “Bhante,	548	
PA_atk-s05_13a2:548_9	janapadakalyāṇiyā paṭibaddhacitto hutvā nābhiramāmī”ti. “Himavantacārikaṃ gatapubbosi	548	
PA_atk-s05_13a2:548_10	nandā”ti? “Na gatapubbo, bhante”ti. “Tena hi gacchāmā”ti. “Natthi me, bhante, iddhi,	5481	
PA_atk-s05_13a2:548_11	katāhaṃ gamissāmī”ti. Satthā “ahaṃ taṃ, nanda, mama iddhibalena nessāmī”ti theraṃ	5481	
PA_atk-s05_13a2:548_12	hatthe gahetvā ākāsaṃ pakkhandanto antarāmagge ekasmiṃ jhāmakhette jhāmakhāṇuke nisinnaṃ	5481	
PA_atk-s05_13a2:548_13	chinnakaṇṇanāsanaṅguṭṭhaṃ jhāmalomaṃ chinnachaviṃ cammamattaṃ lohitapaliguṇṭhitaṃ	5481	
PA_atk-s05_13a2:548_14	ekaṃ paluṭṭhamakkaṭiṃ dassesi – “passasi, nanda, etaṃ makkaṭi”nti. “Āma, bhante”ti.	5481	
PA_atk-s05_13a2:548_15	“Suṭṭhu paccakkhaṃ karohī”ti.	5481	
PA_atk-s05_13a2:549_0	Atha naṃ gahetvā saṭṭhiyojanikaṃ manosilātalaṃ, anotattadahādayo satta mahāsare,	549	
PA_atk-s05_13a2:549_1	pañca mahānadiyo, suvaṇṇapabbatarajatapabbatamaṇipabbatapaṭimaṇḍitaṃ anekasatarāmaṇeyyakaṃ	549	
PA_atk-s05_13a2:549_2	himavantapabbatañca dassetvā “tāvatiṃsabhavanaṃ te, nanda, diṭṭhapubba”nti pucchitvā	549	
PA_atk-s05_13a2:549_3	“na, diṭṭhapubbaṃ, bhante”ti vutte “ehi, nanda, tāvatiṃsabhavanaṃ te dassayissāmī”ti	549	
PA_atk-s05_13a2:549_4	tattha netvā paṇḍukambalasilāsane nisīdi. Sakko devarājā dvīsu devalokesu devasaṅghena	549	
PA_atk-s05_13a2:549_5	saddhiṃ āgantvā vanditvā ekamantaṃ nisīdi. Aḍḍhatiyakoṭisaṅkhā tassa paricārikā pañcasatā	549	
PA_atk-s05_13a2:549_6	kakuṭapādā devaccharāyopi āgantvā vanditvā ekamantaṃ nisīdiṃsu. Satthā āyasmantaṃ	549	
PA_atk-s05_13a2:549_7	nandaṃ tā pañcasatā accharā kilesavasena punappunaṃ olokāpesi. “Passasi, nanda, imā	549	
PA_atk-s05_13a2:549_8	kakuṭapādiniyo accharāyo”ti? “Āma, bhante”ti. “Kiṃ nu kho etā sobhanti, udāhu janapadakalyāṇī”ti.	549	
PA_atk-s05_13a2:549_9	“Seyyathāpi, bhante, janapadakalyāṇiṃ upanidhāya sā paluṭṭhamakkaṭī, evameva imā	549	
PA_atk-s05_13a2:549_10	upanidhāya janapadakalyāṇī”ti. “Idāni kiṃ karissasi nandā”ti? “Kiṃ kammaṃ katvā,	5491	
PA_atk-s05_13a2:549_11	bhante, imā accharā labhantī”ti? “Samaṇadhammaṃ katvā”ti. “Sace me, bhante, imāsaṃ	5491	
PA_atk-s05_13a2:549_12	paṭilābhatthāya bhagavā pāṭibhogo hoti, ahaṃ samaṇadhammaṃ karissāmī”ti. “Karohi,	5491	
PA_atk-s05_13a2:549_13	nanda, ahaṃ te pāṭibhogo”ti. Evaṃ thero devasaṅghassa majjhe tathāgataṃ pāṭibhogaṃ	5491	
PA_atk-s05_13a2:549_14	gahetvā “mā, bhante, atipapañcaṃ karotha, etha gacchāma, ahaṃ samaṇadhammaṃ karissāmī”ti	5491	
PA_atk-s05_13a2:549_15	āha. Satthā taṃ ādāya jetavanameva paccāgami. Thero samaṇadhammaṃ kātuṃ ārabhi.	5491	
PA_atk-s05_13a2:550_0	Satthā dhammasenāpatiṃ āmantetvā “sāriputta, mayhaṃ kaniṭṭhabhātā nando tāvatiṃsadevaloke	550	
PA_atk-s05_13a2:550_1	devasaṅghassa majjhe devaccharānaṃ kāraṇā maṃ pāṭibhogaṃ aggahesī”ti tassa ācikkhi.	550	
PA_atk-s05_13a2:550_2	Etenupāyena mahāmoggallānattherassa mahākassapattherassa anuruddhattherassa dhammabhaṇḍāgārikaānandattherassāti	550	
PA_atk-s05_13a2:550_3	asītiyā mahāsāvakānaṃ yebhuyyena ca sesabhikkhūnaṃ ācikkhi. Dhammasenāpati sāriputtatthero	550	
PA_atk-s05_13a2:550_4	nandattheraṃ upasaṅkamitvā “saccaṃ kira tvaṃ, āvuso nanda, tāvatiṃsadevaloke devasaṅghassa	550	
PA_atk-s05_13a2:550_5	majjhe ‘devaccharā labhanto samaṇadhammaṃ karissāmī’ti dasabalaṃ pāṭibhogaṃ gaṇhī”ti	550	
PA_atk-s05_13a2:550_6	vatvā “nanu evaṃ sante tava brahmacariyavāso mātugāmasannissito kilesasannissito,	550	
PA_atk-s05_13a2:550_7	tassa te itthīnaṃ atthāya samaṇadhammaṃ karontassa bhatiyā kammaṃ karontena kammakārakena	550	
PA_atk-s05_13a2:550_8	saddhiṃ kiṃ nānākaraṇa”nti theraṃ lajjāpesi nittejaṃ akāsi. Etenupāyena sabbepi asītimahāsāvakā	550	
PA_atk-s05_13a2:550_9	avasesabhikkhū ca taṃ āyasmantaṃ nandaṃ lajjāpayiṃsu.	550	
PA_atk-s05_13a2:551_0	So “ayuttaṃ vata me kata”nti hiriyā ca ottappena ca vīriyaṃ daḷhaṃ paggaṇhitvā vipassanaṃ	551	
PA_atk-s05_13a2:551_1	vaḍḍhetvā arahattaṃ patvā satthāraṃ upasaṅkamitvā “ahaṃ, bhante, bhagavato paṭissavaṃ	551	
PA_atk-s05_13a2:551_2	muñcāmī”ti āha. Satthāpi “yadā tvaṃ, nanda, arahattaṃ patto, tadāyevāhaṃ paṭissavā	551	
PA_atk-s05_13a2:551_3	mutto”ti āha. Etamatthaṃ viditvā dhammasabhāyaṃ bhikkhū kathaṃ samuṭṭhāpesuṃ – “yāva	551	
PA_atk-s05_13a2:551_4	ovādakkhamo cāyaṃ, āvuso, nandatthero ekovādeneva hirottappaṃ paccupaṭṭhapetvā samaṇadhammaṃ	551	
PA_atk-s05_13a2:551_5	katvā arahattaṃ patto”ti. Satthā āgantvā “kāya nuttha, bhikkhave, etarahi kathāya	551	
PA_atk-s05_13a2:551_6	sannisinnā”ti pucchitvā “imāya nāmā”ti vutte “na, bhikkhave, idāneva, pubbepi nando	551	
PA_atk-s05_13a2:551_7	ovādakkhamoyevā”ti vatvā atītaṃ āhari.	551	
PA_atk-s05_13a2:552_0	Atīte bārāṇasiyaṃ brahmadatte rajjaṃ kārente bodhisatto hatthācariyakule nibbattitvā	552	
PA_atk-s05_13a2:552_1	vayappatto hatthācariyasippe nipphattiṃ patto ekaṃ bārāṇasirañño sapattarājānaṃ upaṭṭhāsi.	552	
PA_atk-s05_13a2:552_2	So tassa maṅgalahatthiṃ susikkhitaṃ katvā sikkhāpesi. So rājā “bārāṇasirajjaṃ gaṇhissāmī”ti	552	
PA_atk-s05_13a2:552_3	bodhisattaṃ gahetvā maṅgalahatthiṃ āruyha mahatiyā senāya bārāṇasiṃ gantvā parivāretvā	552	
PA_atk-s05_13a2:552_4	“rajjaṃ vā detu yuddhaṃ vā”ti rañño paṇṇaṃ pesesi. Brahmadatto “yuddhaṃ dassāmī”ti	552	
PA_atk-s05_13a2:552_5	pākāradvāraṭṭālakagopuresu balakāyaṃ āropetvā yuddhaṃ adāsi. Sapattarājā maṅgalahatthiṃ	552	
PA_atk-s05_13a2:552_6	vammena chādetvā sayampi vammaṃ paṭimuñcitvā hattikkhandhavaragato tikhiṇaṃ aṅkusaṃ	552	
PA_atk-s05_13a2:552_7	ādāya “nagaraṃ bhinditvā paccāmittaṃ jīvitakkhayaṃ pāpetvā rajjaṃ hatthagataṃ karissāmī”ti	552	
PA_atk-s05_13a2:552_8	hatthiṃ nagarābhimukhaṃ pesesi. So uṇhakalalāni ceva yantapāsāṇe ca nānappakārāni	552	
PA_atk-s05_13a2:552_9	ca paharaṇāni vissajjente disvā maraṇabhayabhīto upasaṅkamituṃ asakkonto paṭikkami.	552	
PA_atk-s05_13a2:552_10	Atha naṃ hatthācariyo upasaṅkamitvā “tāta, tvaṃ sūro saṅgāmāvacaro, evarūpe ṭhāne	5521	
PA_atk-s05_13a2:552_11	paṭikkamanaṃ nāma tuyhaṃ nānucchavika”nti vatvā hatthiṃ ovadanto imā gāthā avoca –	5521	
PA_atk-s05_13a2:554	“Saṅgāmāvacaro sūro, balavā iti vissuto;	55	
PA_atk-s05_13a2:555	Kiṃ nu toraṇamāsajja, paṭikkamasi kuñjara.	55	
PA_atk-s05_13a2:557	“Omadda khippaṃ palighaṃ, esikāni ca abbaha;	55	
PA_atk-s05_13a2:558	Toraṇāni ca madditvā, khippaṃ pavisa kuñjarā”ti.	55	
PA_atk-s05_13a2:559_0	Tattha iti vissutoti, tāta, tvaṃ pavattasampahāraṃ saṅgāmaṃ madditvā avacaraṇato	559	
PA_atk-s05_13a2:559_1	saṅgāmāvacaro, thirahadayatāya sūro, thāmasampattiyā balavāti evaṃ vissuto paññāto	559	
PA_atk-s05_13a2:559_2	pākaṭo. Toraṇamāsajjāti nagaradvārasaṅkhātaṃ toraṇaṃ patvā. Paṭikkamasīti kiṃ nu	559	
PA_atk-s05_13a2:559_3	kho osakkasi, kena kāraṇena nivattasīti vadati. Omaddāti avamadda adho pātaya. Esikāni	559	
PA_atk-s05_13a2:559_4	ca abbahāti nagaradvāre soḷasaratanaṃ aṭṭharatanaṃ bhūmiyaṃ pavesetvā niccalaṃ katvā	559	
PA_atk-s05_13a2:559_5	nikhātā esikatthambhā honti, te khippaṃ uddhara luñcāhīti āṇāpeti. Toraṇāni ca madditvāti	559	
PA_atk-s05_13a2:559_6	nagaradvārassa piṭṭhasaṅghāṭe madditvā. Khippaṃ pavisāti sīghaṃ nagaraṃ pavisa. Kuñjarāti nāgaṃ ālapati.	559	
PA_atk-s05_13a2:560_0	Taṃ sutvā nāgo bodhisattassa ekovādeneva nivattitvā esikatthambhe soṇḍāya paliveṭhetvā	560	
PA_atk-s05_13a2:560_1	ahicchattakāni viya luñcitvā toraṇaṃ madditvā palighaṃ otāretvā nagaradvāraṃ bhinditvā	560	
PA_atk-s05_13a2:560_2	nagaraṃ pavisitvā rajjaṃ gahetvā adāsi.	560	
PA_atk-s05_13a2:561	Satthā imaṃ dhammadesanaṃ āharitvā jātakaṃ samodhānesi – “tadā hatthī nando ahosi, rājā ānando, hatthācariyo pana ahameva ahosi”nti.	56	
PA_atk-s05_13a2:562	Saṅgāmāvacarajātakavaṇṇanā dutiyā.	56	
PA_atk-s05_13a2:564	[183] 3. Vālodakajātakavaṇṇanā	56	
PA_atk-s05_13a2:565_0	Vālodakaṃ apparasaṃ nihīnanti idaṃ satthā jetavane viharanto pañcasate vighāsāde	565	
PA_atk-s05_13a2:565_1	ārabbha kathesi. Sāvatthiyaṃ kira pañcasatā upāsakā gharāvāsapalibodhaṃ puttadārassa	565	
PA_atk-s05_13a2:565_2	niyyādetvā satthu dhammadesanaṃ suṇantā ekatova vicaranti. Tesu keci sotāpannā, keci	565	
PA_atk-s05_13a2:565_3	sakadāgāmino, keci anāgāmino, ekopi puthujjano nāma natthi, satthāraṃ nimantentāpi	565	
PA_atk-s05_13a2:565_4	te upāsake antokaritvāva nimantenti. Tesaṃ pana dantakaṭṭhamukhodakavatthagandhamāladāyakā	565	
PA_atk-s05_13a2:565_5	pañcasatā cūḷupaṭṭhākā vighāsādā hutvā vasanti. Te bhuttapātarāsā niddāyitvā uṭṭhāya	565	
PA_atk-s05_13a2:565_6	aciravatiṃ gantvā nadītīre unnadantā mallayuddhaṃ yujjhanti. Te pana pañcasatā upāsakā	565	
PA_atk-s05_13a2:565_7	appasaddā appanigghosā paṭisallānamanuyuñjanti. Satthā tesaṃ vighāsādānaṃ uccāsaddaṃ	565	
PA_atk-s05_13a2:565_8	sutvā “kiṃ eso, ānanda, saddo”ti theraṃ pucchitvā “vighāsādasaddo, bhante”ti vutte	565	
PA_atk-s05_13a2:565_9	“na kho, ānanda, ime vighāsādā idāneva vighāsaṃ khāditvā unnadanti, pubbepi unnadantiyeva,	565	
PA_atk-s05_13a2:565_10	imepi upāsakā na idāneva sannisinnā, pubbepi sannisinnāyevā”ti vatvā therena yācito atītaṃ āhari.	5651	
PA_atk-s05_13a2:566_0	Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto	566	
PA_atk-s05_13a2:566_1	rañño atthadhammānusāsako ahosi. Athekasmiṃ kāle so rājā “paccanto kupito”ti sutvā	566	
PA_atk-s05_13a2:566_2	pañcasate sindhave kappāpetvā caturaṅginiyā senāya gantvā paccantaṃ vūpasametvā bārāṇasimeva	566	
PA_atk-s05_13a2:566_3	paccāgantvā “sindhavā kilantā allarasameva nesaṃ muddikapānaṃ dethā”ti āṇāpesi. Sindhavā	566	
PA_atk-s05_13a2:566_4	gandhapānaṃ pivitvā assasālaṃ gantvā attano attano ṭhānesu aṭṭhaṃsu. Tesaṃ pana dinnāvasiṭṭhakaṃ	566	
PA_atk-s05_13a2:566_5	apparasaṃ bahukasaṭaṃ ahosi. Manussā “idaṃ kiṃ karomā”ti rājānaṃ pucchiṃsu. Rājā	566	
PA_atk-s05_13a2:566_6	udakena madditvā makacipilotikāhi parissāvetvā “ye gadrabhā sindhavānaṃ nivāpaṃ pahiṃsu,	566	
PA_atk-s05_13a2:566_7	tesaṃ dāpethā”ti dāpesi. Gadrabhā kasaṭaudakaṃ pivitvā mattā hutvā viravantā rājaṅgaṇe	566	
PA_atk-s05_13a2:566_8	vicariṃsu. Rājā mahāvātapānaṃ vivaritvā rājaṅgaṇaṃ olokayamāno samīpe ṭhitaṃ bodhisattaṃ	566	
PA_atk-s05_13a2:566_9	āmantetvā “passa, ime gadrabhā kasaṭodakaṃ pivitvā mattā hutvā viravantā uppatantā	566	
PA_atk-s05_13a2:566_10	vicaranti, sindhavakule jātasindhavā pana gandhapānaṃ pivitvā nissaddā sannisinnā	5661	
PA_atk-s05_13a2:566_11	na uppilavanti, kiṃ nu kho kāraṇa”nti pucchanto paṭhamaṃ gāthamāha –	5661	
PA_atk-s05_13a2:568	“Vālodakaṃ apparasaṃ nihīnaṃ, pitvā mado jāyati gadrabhānaṃ;	56	
PA_atk-s05_13a2:569	Imañca pitvāna rasaṃ paṇītaṃ, mado na sañjāyati sindhavāna”nti.	56	
PA_atk-s05_13a2:570_0	Tattha vālodakanti makacivālehi parissāvitaudakaṃ. “Vāludaka”ntipi pāṭho. Nihīnanti	570	
PA_atk-s05_13a2:570_1	nihīnarasabhāvena nihīnaṃ. Na sañjāyatīti sindhavānaṃ mado na jāyati, kiṃ nu kho kāraṇanti pucchi.	570	
PA_atk-s05_13a2:571	Athassa kāraṇaṃ ācikkhanto bodhisatto dutiyaṃ gāthamāha –	57	
PA_atk-s05_13a2:573	“Appaṃ pivitvāna nihīnajacco, so majjatī tena janinda puṭṭho;	57	
PA_atk-s05_13a2:574	Dhorayhasīlī ca kulamhi jāto, na majjatī aggarasaṃ pivitvā”ti.	57	
PA_atk-s05_13a2:575_0	Tattha tena janinda puṭṭhoti janinda uttamarāja yo nihīnajacco, tena nihīnajaccabhāvena	575	
PA_atk-s05_13a2:575_1	puṭṭho majjati pamajjati. Dhorayhasīlīti dhorayhasīlo dhuravahanakaācārena sampanno	575	
PA_atk-s05_13a2:575_2	jātisindhavo. Aggarasanti sabbapaṭhamaṃ gahitaṃ muddikarasaṃ pivitvāpi na majjati.	575	
PA_atk-s05_13a2:576	Rājā bodhisattassa vacanaṃ sutvā gadrabhe rājaṅgaṇā nīharāpetvā tasseva ovāde ṭhito dānādīni puññāni katvā yathākammaṃ gato.	57	
PA_atk-s05_13a2:577_0	Satthā imaṃ dhammadesanaṃ āharitvā jātakaṃ samodhānesi – “tadā pañcasatā gadrabhā	577	
PA_atk-s05_13a2:577_1	ime vighāsādā ahesuṃ, pañcasatā sindhavā ime upāsakā, rājā ānando, paṇḍitāmacco pana ahameva ahosi”nti.	577	
PA_atk-s05_13a2:578	Vālodakajātakavaṇṇanā tatiyā.	57	
PA_atk-s05_13a2:580	[184] 4. Giridattajātakavaṇṇanā	58	
PA_atk-s05_13a2:581_0	Dūsito giridattenāti idaṃ satthā veḷuvane viharanto ekaṃ vipakkhaseviṃ bhikkhuṃ ārabbha	581	
PA_atk-s05_13a2:581_1	kathesi. Vatthu heṭṭhā mahiḷāmukhajātake kathitameva. Satthā pana “na, bhikkhave,	581	
PA_atk-s05_13a2:581_2	ayaṃ bhikkhu idāneva vipakkhaṃ sevati, pubbepesa vipakkhasevakoyevā”ti vatvā atītaṃ āhari.	581	
PA_atk-s05_13a2:582_0	Atīte bārāṇasiyaṃ sāmarājā rajjaṃ kāresi. Tadā bodhisatto amaccakule nibbattitvā	582	
PA_atk-s05_13a2:582_1	vayappatto tassa atthadhammānusāsako ahosi. Rañño pana paṇḍavo nāma maṅgalasso, tassa	582	
PA_atk-s05_13a2:582_2	giridatto nāma assabandho, so khañjo ahosi. Asso mukharajjuke gahetvā taṃ purato	582	
PA_atk-s05_13a2:582_3	purato gacchantaṃ disvā “maṃ esa sikkhāpetī”ti saññāya tassa anusikkhanto khañjo	582	
PA_atk-s05_13a2:582_4	ahosi. Tassa assassa khañjabhāvaṃ rañño ārocesuṃ, rājā vejje pesesi. Te gantvā assassa	582	
PA_atk-s05_13a2:582_5	sarīre rogaṃ apassantā “rogamassa na passāmā”ti rañño kathayiṃsu. Rājā bodhisattaṃ	582	
PA_atk-s05_13a2:582_6	pesesi – “gaccha vayassa, ettha kāraṇaṃ jānāhī”ti. So gantvā khañjaassabandhasaṃsaggena	582	
PA_atk-s05_13a2:582_7	tassa khañjabhūtabhāvaṃ ñatvā rañño tamatthaṃ ārocetvā “saṃsaggadosena nāma evaṃ	582	
PA_atk-s05_13a2:582_8	hotī”ti dassento paṭhamaṃ gāthamāha –-	582	
PA_atk-s05_13a2:584	“Dūsito giridattena, hayo sāmassa paṇḍavo;	58	
PA_atk-s05_13a2:585	Porāṇaṃ pakatiṃ hitvā, tassevānuvidhiyyatī”ti.	58	
PA_atk-s05_13a2:586	Tattha hayo sāmassāti sāmassa rañño maṅgalasso. Porāṇaṃ pakatiṃ hitvāti attano porāṇapakatiṃ siṅgārabhāvaṃ pahāya. Anuvidhiyyatīti anusikkhati.	58	
PA_atk-s05_13a2:587	Atha naṃ rājā “idāni vayassa kiṃ kattabba”nti pucchi. Bodhisatto “sundaraṃ assabandhaṃ labhitvā yathā porāṇo bhavissatī”ti vatvā dutiyaṃ gāthamāha –	58	
PA_atk-s05_13a2:589	“Sace ca tanujo poso, sikharākārakappito;	58	
PA_atk-s05_13a2:590	Ānane naṃ gahetvāna, maṇḍale parivattaye;	59	
PA_atk-s05_13a2:591	Khippameva pahantvāna, tassevānuvidhiyyatī”ti.	59	
PA_atk-s05_13a2:592_0	Tattha tanujoti tassa anujo. Anurūpaṃ jāto hi anujo, tassa anujo tanujo. Idaṃ vuttaṃ	592	
PA_atk-s05_13a2:592_1	hoti – sace hi, mahārāja, tassa siṅgārassa ācārasampannassa assassa anurūpaṃ jāto	592	
PA_atk-s05_13a2:592_2	siṅgāro ācārasampanno poso. Sikharākārakappitoti sikharena sundarena ākārena kappitakesamassu	592	
PA_atk-s05_13a2:592_3	taṃ assaṃ ānane gahetvā assamaṇḍale parivatteyya, khippamevesa taṃ khañjabhāvaṃ pahāya	592	
PA_atk-s05_13a2:592_4	“ayaṃ siṅgāro ācārasampanno assagopako maṃ sikkhāpetī”ti saññāya khippameva tassa	592	
PA_atk-s05_13a2:592_5	anuvidhiyyati anusikkhissati, pakatibhāveyeva ṭhassatīti attho. Rājā tathā kāresi,	592	
PA_atk-s05_13a2:592_6	asso pakatibhāve patiṭṭhāsi. Rājā “tiracchānānampi nāma āsayaṃ jānissatī”ti tuṭṭhacitto	592	
PA_atk-s05_13a2:592_7	bodhisattassa mahantaṃ yasaṃ adāsi.	592	
PA_atk-s05_13a2:593	Satthā imaṃ dhammadesanaṃ āharitvā jātakaṃ samodhānesi – “tadā giridatto devadatto ahosi, asso vipakkhasevako bhikkhu, rājā ānando, amaccapaṇḍito pana ahameva ahosi”nti.	59	
PA_atk-s05_13a2:594	Giridattajātakavaṇṇanā catutthā.	59	
PA_atk-s05_13a2:596	[185] 5. Anabhiratijātakavaṇṇanā	59	
PA_atk-s05_13a2:597_0	Yathodake āvile appasanneti idaṃ satthā jetavane viharanto aññataraṃ brāhmaṇakumāraṃ	597	
PA_atk-s05_13a2:597_1	ārabbha kathesi. Sāvatthiyaṃ kira eko brāhmaṇakumāro tiṇṇaṃ vedānaṃ pāragū bahū khattiyakumāre	597	
PA_atk-s05_13a2:597_2	ca brāhmaṇakumāre ca mante vācesi. So aparabhāge gharāvāsaṃ saṇṭhapetvā vatthālaṅkāradāsadāsikhettavatthugomahiṃsaputtadārādīnaṃ	597	
PA_atk-s05_13a2:597_3	atthāya cintayamāno rāgadosamohavasiko hutvā āvilacitto ahosi, mante paṭipāṭiyā parivattetuṃ	597	
PA_atk-s05_13a2:597_4	nāsakkhi, ito cito ca mantā na paṭibhaṃsu. So ekadivasaṃ bahuṃ gandhamālādiṃ gahetvā	597	
PA_atk-s05_13a2:597_5	jetavanaṃ gantvā satthāraṃ pūjetvā vanditvā ekamantaṃ nisīdi. Satthā tena saddhiṃ	597	
PA_atk-s05_13a2:597_6	paṭisanthāraṃ katvā “kiṃ, māṇava, mante vācesi, paguṇā te mantā”ti pucchi. “Pubbe	597	
PA_atk-s05_13a2:597_7	me, bhante, mantā paguṇā ahesuṃ, gharāvāsassa pana gahitakālato paṭṭhāya cittaṃ me	597	
PA_atk-s05_13a2:597_8	āvilaṃ jātaṃ, tena me mantā na paguṇā”ti. Atha naṃ satthā “na kho, māṇava, idāneva,	597	
PA_atk-s05_13a2:597_9	pubbepi te cittassa anāvilakāle tava mantā paguṇā ahesuṃ, rāgādīhi pana āvilakāle	597	
PA_atk-s05_13a2:597_10	tava mantā na paṭibhaṃsū”ti vatvā tena yācito atītaṃ āhari.	5971	
PA_atk-s05_13a2:598_0	Atīte bārāṇasiyaṃ brahmadatte rajjaṃ kārente bodhisatto brāhmaṇamahāsālakule nibbattitvā	598	
PA_atk-s05_13a2:598_1	vayappatto takkasilāyaṃ mante uggaṇhitvā disāpāmokkho ācariyo hutvā bārāṇasiyaṃ bahū	598	
PA_atk-s05_13a2:598_2	khattiyakumāre ca brāhmaṇakumāre ca mante vācesi. Tassa santike eko brāhmaṇamāṇavo	598	
PA_atk-s05_13a2:598_3	tayo vede paguṇe akāsi, ekapadepi nikkaṅkho piṭṭhiācariyo hutvā mante vācesi. So	598	
PA_atk-s05_13a2:598_4	aparena samayena gharāvāsaṃ gahetvā gharāvāsacintāya āvilacitto mante parivattetuṃ	598	
PA_atk-s05_13a2:598_5	nāsakkhi. Atha naṃ ācariyo attano santikaṃ āgataṃ “kiṃ, māṇava, paguṇā te mantā”ti	598	
PA_atk-s05_13a2:598_6	pucchitvā “gharāvāsagahitakālato paṭṭhāya me cittaṃ āvilaṃ jātaṃ, mante parivattetuṃ	598	
PA_atk-s05_13a2:598_7	na sakkomī”ti vutte “tāta, āvile cittamhi paguṇāpi mantā na paṭibhanti, anāvile pana	598	
PA_atk-s05_13a2:598_8	citte appaṭibhāṇaṃ nāma natthī”ti vatvā imā gāthā āha –	598	
PA_atk-s05_13a2:600	“Yathodake āvile appasanne, na passati sippikasambukañca;	60	
PA_atk-s05_13a2:601	Sakkharaṃ vālukaṃ macchagumbaṃ, evaṃ āvilamhi citte;	60	
PA_atk-s05_13a2:602	Na so passati attadatthaṃ paratthaṃ.	60	
PA_atk-s05_13a2:604	“Yathodake acche vippasanne, so passati sippikasambukañca;	60	
PA_atk-s05_13a2:605	Sakkharaṃ vālukaṃ macchagumbaṃ, evaṃ anāvilamhi citte;	60	
PA_atk-s05_13a2:606	So passati atthadatthaṃ parattha”nti.	60	
PA_atk-s05_13a2:607_0	Tattha āvileti kaddamāluḷite. Appasanneti tāyeva āvilatāya avippasanne. Sippikasambukañcāti	607	
PA_atk-s05_13a2:607_1	sippikañca sambukañca. Macchagumbanti macchaghaṭaṃ. Evaṃ āvilamhīti evameva rāgādīhi	607	
PA_atk-s05_13a2:607_2	āvile citte. Attadatthaṃ paratthanti neva attadatthaṃ na paratthaṃ passatīti attho.	607	
PA_atk-s05_13a2:607_3	So passatīti evameva anāvile citte so puriso attadatthaṃ paratthañca passatīti.	607	
PA_atk-s05_13a2:608_0	Satthā imaṃ atītaṃ āharitvā saccāni pakāsetvā jātakaṃ samodhānesi, saccapariyosāne	608	
PA_atk-s05_13a2:608_1	brāhmaṇakumāro sotāpattiphale patiṭṭhahi. “Tadā māṇavo ayameva māṇavo ahosi, ācariyo	608	
PA_atk-s05_13a2:608_2	pana ahameva ahosi”nti.	608	
PA_atk-s05_13a2:609	Anabhiratijātakavaṇṇanā pañcamā.	60	
PA_atk-s05_13a2:611	[186] 6. Dadhivāhanajātakavaṇṇanā	61	
PA_atk-s05_13a2:612_0	Vaṇṇagandharasūpetoti idaṃ satthā veḷuvane viharanto vipakkhaseviṃ bhikkhuṃ ārabbha	612	
PA_atk-s05_13a2:612_1	kathesi. Vatthu heṭṭhā kathitameva. Satthā pana “bhikkhave, asādhusannivāso nāma	612	
PA_atk-s05_13a2:612_2	pāpo anatthakaro, tattha manussabhūtānaṃ tāva pāpasannivāsassa anatthakaratāya kiṃ	612	
PA_atk-s05_13a2:612_3	vattabbaṃ, pubbe pana asātena amadhurena nimbarukkhena saddhiṃ sannivāsamāgamma madhuraraso	612	
PA_atk-s05_13a2:612_4	dibbarasapaṭibhāgo acetano ambarukkhopi amadhuro tittako jāto”ti vatvā atītaṃ āhari.	612	
PA_atk-s05_13a2:613_0	Atīte bārāṇasiyaṃ brahmadatte rajjaṃ kārente kāsiraṭṭhe cattāro bhātaro brāhmaṇā	613	
PA_atk-s05_13a2:613_1	isipabbajjaṃ pabbajitvā himavantapadese paṭipāṭiyā paṇṇasālā katvā vāsaṃ kappesuṃ.	613	
PA_atk-s05_13a2:613_2	Tesaṃ jeṭṭhakabhātā kālaṃ katvā sakkattaṃ pāpuṇi. So taṃ kāraṇaṃ ñatvā antarantarā	613	
PA_atk-s05_13a2:613_3	sattaṭṭhadivasaccayena tesaṃ upaṭṭhānaṃ gacchanto ekadivasaṃ jeṭṭhakatāpasaṃ vanditvā	613	
PA_atk-s05_13a2:613_4	ekamantaṃ nisīditvā – “bhante, kena te attho”ti pucchi. Paṇḍurogo tāpaso “agginā	613	
PA_atk-s05_13a2:613_5	me attho”ti āha. So taṃ sutvā tassa vāsipharasukaṃ adāsi. Vāsipharasuko nāma daṇḍe	613	
PA_atk-s05_13a2:613_6	pavesanavasena vāsipi hoti pharasupi. Tāpaso “ko me imaṃ ādāya dārūni āharissatī”ti	613	
PA_atk-s05_13a2:613_7	āha. Atha naṃ sakko evamāha – “yadā te, bhante, dārūhi attho, imaṃ pharasuṃ hatthena	613	
PA_atk-s05_13a2:613_8	paharitvā ‘dārūni me āharitvā aggiṃ karohī’ti vadeyyāsi, dārūni āharitvā aggiṃ katvā	613	
PA_atk-s05_13a2:613_9	dassatī”ti. Tassa vāsipharasukaṃ datvā dutiyampi upasaṅkamitvā “bhante, kena te attho”ti	613	
PA_atk-s05_13a2:613_10	pucchi. Tassa paṇṇasālāya hatthimaggo hoti, so hatthīhi upadduto “hatthīnaṃ me vasena	6131	
PA_atk-s05_13a2:613_11	dukkhaṃ uppajjati, te palāpehī”ti āha. Sakko tassa ekaṃ bheriṃ upanāmetvā “bhante,	6131	
PA_atk-s05_13a2:613_12	imasmiṃ tale pahaṭe tumhākaṃ paccāmittā palāyissanti, imasmiṃ tale pahaṭe mettacittā	6131	
PA_atk-s05_13a2:613_13	hutvā caturaṅginiyā senāya parivāressantī”ti vatvā taṃ bheriṃ datvā kaniṭṭhassa santikaṃ	6131	
PA_atk-s05_13a2:613_14	gantvā “bhante, kena te attho”ti pucchi. Sopi paṇḍurogadhātukova, tasmā “dadhinā	6131	
PA_atk-s05_13a2:613_15	me attho”ti āha. Sakko tassa ekaṃ dadhighaṭaṃ datvā “sace tumhe icchamānā imaṃ āsiñceyyātha,	6131	
PA_atk-s05_13a2:613_16	mahānadī hutvā mahoghaṃ pavattetvā tumhākaṃ rajjaṃ gahetvā dātuṃ samatthopi bhavissatī”ti	6131	
PA_atk-s05_13a2:613_17	vatvā pakkāmi. Tato paṭṭhāya vāsipharasuko jeṭṭhabhātikassa aggiṃ karoti, itarena	6131	
PA_atk-s05_13a2:613_18	bheritale pahaṭe hatthī palāyanti, kaniṭṭho dadhiṃ paribhuñjati.	6131	
PA_atk-s05_13a2:614_0	Tasmiṃ kāle eko sūkaro ekasmiṃ purāṇagāmaṭṭhāne caranto ānubhāvasampannaṃ ekaṃ maṇikkhandhaṃ	614	
PA_atk-s05_13a2:614_1	addasa. So taṃ maṇikkhandhaṃ mukhena ḍaṃsitvā tassānubhāvena ākāse uppatitvā samuddassa	614	
PA_atk-s05_13a2:614_2	majjhe ekaṃ dīpakaṃ gantvā “ettha dāni mayā vasituṃ vaṭṭatī”ti otaritvā phāsukaṭṭhāne	614	
PA_atk-s05_13a2:614_3	ekassa udumbararukkhassa heṭṭhā vāsaṃ kappesi. So ekadivasaṃ tasmiṃ rukkhamūle maṇikkhandhaṃ	614	
PA_atk-s05_13a2:614_4	purato ṭhapetvā niddaṃ okkami. Atheko kāsiraṭṭhavāsī manusso “nirupakāro esa amhāka”nti	614	
PA_atk-s05_13a2:614_5	mātāpitūhi gehā nikkaḍḍhito ekaṃ paṭṭanagāmaṃ gantvā nāvikānaṃ kammakāro hutvā nāvaṃ	614	
PA_atk-s05_13a2:614_6	āruyha samuddamajjhe bhinnāya nāvāya phalake nipanno taṃ dīpakaṃ patvā phalāphalāni	614	
PA_atk-s05_13a2:614_7	pariyesanto taṃ sūkaraṃ niddāyantaṃ disvā saṇikaṃ gantvā maṇikkhandhaṃ gaṇhitvā tassa	614	
PA_atk-s05_13a2:614_8	ānubhāvena ākāse uppatitvā udumbararukkhe nisīditvā cintesi – “ayaṃ sūkaro imassa	614	
PA_atk-s05_13a2:614_9	maṇikkhandhassa ānubhāvena ākāsacāriko hutvā idha vasati maññe, mayā paṭhamameva	614	
PA_atk-s05_13a2:614_10	imaṃ sūkaraṃ māretvā maṃsaṃ khāditvā pacchā gantuṃ vaṭṭatī”ti. So ekaṃ daṇḍakaṃ bhañjitvā	6141	
PA_atk-s05_13a2:614_11	tassa sīse pāteti. Sūkaro pabujjhitvā maṇiṃ apassanto ito cito ca kampamāno vidhāvati,	6141	
PA_atk-s05_13a2:614_12	rukkhe nisinnapuriso hasi. Sūkaro olokento taṃ disvā taṃ rukkhaṃ sīsena paharitvā tattheva mato.	6141	
PA_atk-s05_13a2:615_0	So puriso otaritvā aggiṃ katvā tassa maṃsaṃ pacitvā khāditvā ākāse uppatitvā himavantamatthakena	615	
PA_atk-s05_13a2:615_1	gacchanto assamapadaṃ disvā jeṭṭhabhātikassa tāpasassa assame otaritvā dvīhatīhaṃ	615	
PA_atk-s05_13a2:615_2	vasitvā tāpasassa vattapaṭivattaṃ akāsi, vāsipharasukassa ānubhāvañca passi. So “imaṃ	615	
PA_atk-s05_13a2:615_3	mayā gahetuṃ vaṭṭatī”ti maṇikkhandhassa ānubhāvaṃ tāpasassa dassetvā “bhante, imaṃ	615	
PA_atk-s05_13a2:615_4	maṇiṃ gahetvā vāsipharasukaṃ dethā”ti āha. Tāpaso ākāsena caritukāmo taṃ gahetvā	615	
PA_atk-s05_13a2:615_5	vāsipharasukaṃ adāsi. So taṃ gahetvā thokaṃ gantvā vāsipharasukaṃ paharitvā “vāsipharasuka	615	
PA_atk-s05_13a2:615_6	tāpasassa sīsaṃ chinditvā maṇikkhandhaṃ me āharā”ti āha. So gantvā tāpasassa sīsaṃ	615	
PA_atk-s05_13a2:615_7	chinditvā maṇikkhandhaṃ āhari. So vāsipharasukaṃ paṭicchannaṭṭhāne ṭhapetvā majjhimatāpasassa	615	
PA_atk-s05_13a2:615_8	santikaṃ gantvā katipāhaṃ vasitvā bheriyā ānubhāvaṃ disvā maṇikkhandhaṃ datvā bheriṃ	615	
PA_atk-s05_13a2:615_9	gaṇhitvā purimanayeneva tassapi sīsaṃ chindāpetvā kaniṭṭhaṃ upasaṅkamitvā dadhighaṭassa	615	
PA_atk-s05_13a2:615_10	ānubhāvaṃ disvā maṇikkhandhaṃ datvā dadhighaṭaṃ gahetvā purimanayeneva tassa sīsaṃ	6151	
PA_atk-s05_13a2:615_11	chindāpetvā maṇikkhandhañca vāsipharasukañca bheriñca dadhighaṭañca gahetvā ākāse	6151	
PA_atk-s05_13a2:615_12	uppatitvā bārāṇasiyā avidūre ṭhatvā bārāṇasirañño “yuddhaṃ vā me detu rajjaṃ vā”ti	6151	
PA_atk-s05_13a2:615_13	ekassa purisassa hatthe paṇṇaṃ pāhesi.	6151	
PA_atk-s05_13a2:616_0	Rājā sāsanaṃ sutvāva “coraṃ gaṇhissāmī”ti nikkhami. So ekaṃ bheritalaṃ pahari, caturaṅginī	616	
PA_atk-s05_13a2:616_1	senā parivāresi. Rañño avattharaṇabhāvaṃ ñatvā dadhighaṭaṃ vissajjesi, mahānadī pavatti.	616	
PA_atk-s05_13a2:616_2	Mahājano dadhimhi osīditvā nikkhamituṃ nāsakkhi. Vāsipharasukaṃ paharitvā “rañño	616	
PA_atk-s05_13a2:616_3	sīsaṃ āharā”ti āha, vāsipharasuko gantvā rañño sīsaṃ āharitvā pādamūle nikkhipi.	616	
PA_atk-s05_13a2:616_4	Ekopi āvudhaṃ ukkhipituṃ nāsakkhi. So mahantena balena parivuto nagaraṃ pavisitvā	616	
PA_atk-s05_13a2:616_5	abhisekaṃ kāretvā dadhivāhano nāma rājā hutvā dhammena samena rajjaṃ kāresi.	616	
PA_atk-s05_13a2:617_0	Tassekadivasaṃ mahānadiyaṃ jālakaraṇḍake kīḷantassa kaṇṇamuṇḍadahato devaparibhogaṃ	617	
PA_atk-s05_13a2:617_1	ekaṃ ambapakkaṃ āgantvā jāle laggi, jālaṃ ukkhipantā taṃ disvā rañño adaṃsu. Taṃ	617	
PA_atk-s05_13a2:617_2	mahantaṃ ghaṭappamāṇaṃ parimaṇḍalaṃ suvaṇṇavaṇṇaṃ ahosi. Rājā “kissa phalaṃ nāmeta”nti	617	
PA_atk-s05_13a2:617_3	vanacarake pucchitvā “ambaphala”nti sutvā paribhuñjitvā tassa aṭṭhiṃ attano uyyāne	617	
PA_atk-s05_13a2:617_4	ropāpetvā khīrodakena siñcāpesi. Rukkho nibbattitvā tatiye saṃvacchare phalaṃ adāsi.	617	
PA_atk-s05_13a2:617_5	Ambassa sakkāro mahā ahosi, khīrodakena siñcanti, gandhapañcaṅgulikaṃ denti, mālādāmāni	617	
PA_atk-s05_13a2:617_6	parikkhipanti, gandhatelena dīpaṃ jālenti, parikkhepo panassa paṭasāṇiyā ahosi. Phalāni	617	
PA_atk-s05_13a2:617_7	madhurāni suvaṇṇavaṇṇāni ahesuṃ. Dadhivāhanarājā aññesaṃ rājūnaṃ ambaphalaṃ pesento	617	
PA_atk-s05_13a2:617_8	aṭṭhito rukkhanibbattanabhayena aṅkuranibbattanaṭṭhānaṃ maṇḍūkakaṇṭakena vijjhitvā	617	
PA_atk-s05_13a2:617_9	pesesi. Tesaṃ ambaṃ khāditvā aṭṭhi ropitaṃ na sampajjati. Te “kiṃ nu kho ettha kāraṇa”nti	617	
PA_atk-s05_13a2:617_10	pucchantā taṃ kāraṇaṃ jāniṃsu.	6171	
PA_atk-s05_13a2:618_0	Atheko rājā uyyānapālaṃ pakkositvā “dadhivāhanassa ambaphalānaṃ rasaṃ nāsetvā tittakabhāvaṃ	618	
PA_atk-s05_13a2:618_1	kātuṃ sakkhissasī”ti pucchitvā “āma, devā”ti vutte “tena hi gacchāhī”ti sahassaṃ	618	
PA_atk-s05_13a2:618_2	datvā pesesi. So bārāṇasiṃ gantvā “eko uyyānapālo āgato”ti rañño ārocāpetvā tena	618	
PA_atk-s05_13a2:618_3	pakkosāpito pavisitvā rājānaṃ vanditvā “tvaṃ uyyānapālo”ti puṭṭho “āma, devā”ti vatvā	618	
PA_atk-s05_13a2:618_4	attano ānubhāvaṃ vaṇṇesi. Rājā “gaccha amhākaṃ uyyānapālassa santike hohī”ti āha.	618	
PA_atk-s05_13a2:618_5	Te tato paṭṭhāya dve janā uyyānaṃ paṭijagganti. Adhunāgato uyyānapālo akālapupphāni	618	
PA_atk-s05_13a2:618_6	suṭṭhu pupphāpento akālaphalāni gaṇhāpento uyyānaṃ ramaṇīyaṃ akāsi. Rājā tassa pasīditvā	618	
PA_atk-s05_13a2:618_7	porāṇakauyyānapālaṃ nīharitvā tasseva uyyānaṃ adāsi. So uyyānassa attano hatthagatabhāvaṃ	618	
PA_atk-s05_13a2:618_8	ñatvā ambarukkhaṃ parivāretvā nimbe ca phaggavavalliyo ca ropesi, anupubbena nimbā	618	
PA_atk-s05_13a2:618_9	vaḍḍhiṃsu, mūlehi mūlāni, sākhāhi ca sākhā saṃsaṭṭhā onaddhavinaddhā ahesuṃ. Tena	618	
PA_atk-s05_13a2:618_10	asātaamadhurasaṃsaggena tāvamadhuraphalo ambo tittako jāto nimbapaṇṇasadisaraso,	6181	
PA_atk-s05_13a2:618_11	ambaphalānaṃ tittakabhāvaṃ ñatvā uyyānapālo palāyi.	6181	
PA_atk-s05_13a2:619_0	Dadhivāhano uyyānaṃ gantvā ambaphalaṃ khādanto mukhe paviṭṭhaṃ ambarasaṃ nimbakasaṭaṃ	619	
PA_atk-s05_13a2:619_1	viya ajjhoharituṃ asakkonto kakkāretvā niṭṭhubhi. Tadā bodhisatto tassa atthadhammānusāsako	619	
PA_atk-s05_13a2:619_2	amacco ahosi. Rājā bodhisattaṃ āmantetvā “paṇḍita, imassa rukkhassa porāṇakaparihārato	619	
PA_atk-s05_13a2:619_3	parihīnaṃ natthi, evaṃ santepissa phalaṃ tittakaṃ jātaṃ, kiṃ nu kho kāraṇa”nti pucchanto	619	
PA_atk-s05_13a2:619_4	paṭhamaṃ gāthamāha –	619	
PA_atk-s05_13a2:621	“Vaṇṇagandharasūpeto, amboyaṃ ahuvā pure;	62	
PA_atk-s05_13a2:622	Tameva pūjaṃ labhamāno, kenambo kaṭukapphalo”ti.	62	
PA_atk-s05_13a2:623	Athassa kāraṇaṃ ācikkhanto bodhisatto dutiyaṃ gāthamāha –	62	
PA_atk-s05_13a2:625	“Pucimandaparivāro, ambo te dadhivāhana;	62	
PA_atk-s05_13a2:626	Mūlaṃ mūlena saṃsaṭṭhaṃ, sākhā sākhā nisevare;	62	
PA_atk-s05_13a2:627	Asātasannivāsena, tenambo kaṭukapphalo”ti.	62	
PA_atk-s05_13a2:628_0	Tattha pucimandaparivāroti nimbarukkhaparivāro. Sākhā sākhā nisevareti pucimandassa	628	
PA_atk-s05_13a2:628_1	sākhāyo ambarukkhassa sākhāyo nisevanti. Asātasannivāsenāti amadhurehi pucimandehi	628	
PA_atk-s05_13a2:628_2	saddhiṃ sannivāsena. Tenāti tena kāraṇena ayaṃ ambo kaṭukapphalo asātaphalo tittakaphalo jātoti.	628	
PA_atk-s05_13a2:629_0	Rājā tassa vacanaṃ sutvā sabbepi pucimande ca phaggavavalliyo ca chindāpetvā mūlāni	629	
PA_atk-s05_13a2:629_1	uddharāpetvā samantā amadhurapaṃsuṃ harāpetvā madhurapaṃsuṃ pakkhipāpetvā khīrodakasakkharodakagandhodakehi	629	
PA_atk-s05_13a2:629_2	ambaṃ paṭijaggāpesi. So madhurasaṃsaggena puna madhurova ahosi. Rājā pakatiuyyānapālasseva	629	
PA_atk-s05_13a2:629_3	uyyānaṃ niyyādetvā yāvatāyukaṃ ṭhatvā yathākammaṃ gato.	629	
PA_atk-s05_13a2:630	Satthā imaṃ dhammadesanaṃ āharitvā jātakaṃ samodhānesi – “tadā ahameva paṇḍitāmacco ahosi”nti.	63	
PA_atk-s05_13a2:631	Dadhivāhanajātakavaṇṇanā chaṭṭhā.	63	
PA_atk-s05_13a2:633	[187] 7. Catumaṭṭhajātakavaṇṇanā	63	
PA_atk-s05_13a2:634_0	Ucce viṭabhimāruyhāti idaṃ satthā jetavane viharanto aññataraṃ mahallakabhikkhuṃ	634	
PA_atk-s05_13a2:634_1	ārabbha kathesi. Ekadivasaṃ kira dvīsu aggasāvakesu aññamaññaṃ pañhapucchanavissajjanakathāya	634	
PA_atk-s05_13a2:634_2	nisinnesu eko mahallako bhikkhu tesaṃ santikaṃ gantvā tatiyo hutvā nisīditvā “bhante,	634	
PA_atk-s05_13a2:634_3	mayampi tumhe pañhaṃ pucchissāma, tumhepi attano kaṅkhaṃ amhe pucchathā”ti āha. Therā	634	
PA_atk-s05_13a2:634_4	taṃ jigucchitvā uṭṭhāya pakkamiṃsu. Therānaṃ dhammaṃ sotuṃ nisinnaparisā samāgamassa	634	
PA_atk-s05_13a2:634_5	bhinnakāle satthu santikaṃ gantvā “kiṃ akāle āgatatthā”ti vutte taṃ kāraṇaṃ ārocayiṃsu.	634	
PA_atk-s05_13a2:634_6	Satthā “na, bhikkhave, idāneva sāriputtamoggallānā etaṃ jigucchitvā akathetvā pakkamanti,	634	
PA_atk-s05_13a2:634_7	pubbepi pakkamiṃsū”ti vatvā atītaṃ āhari.	634	
PA_atk-s05_13a2:635_0	Atīte bārāṇasiyaṃ brahmadatte rajjaṃ kārente bodhisatto araññāyatane rukkhadevatā	635	
PA_atk-s05_13a2:635_1	ahosi. Atha dve haṃsapotakā cittakūṭapabbatā nikkhamitvā tasmiṃ rukkhe nisīditvā	635	
PA_atk-s05_13a2:635_2	gocarāya gantvā nivattantāpi tasmiṃyeva vissamitvā cittakūṭaṃ gacchanti. Gacchante	635	
PA_atk-s05_13a2:635_3	gacchante kāle tesaṃ bodhisattena saddhiṃ vissāso ahosi. Gacchantā ca āgacchantā	635	
PA_atk-s05_13a2:635_4	ca aññamaññaṃ sammoditvā dhammakathaṃ kathetvā pakkamiṃsu. Athekadivasaṃ tesu rukkhagge	635	
PA_atk-s05_13a2:635_5	nisīditvā bodhisattena saddhiṃ kathentesu eko siṅgālo tassa rukkhassa heṭṭhā ṭhatvā	635	
PA_atk-s05_13a2:635_6	tehi haṃsapotakehi saddhiṃ mantento paṭhamaṃ gāthamāha –	635	
PA_atk-s05_13a2:637	“Ucce viṭabhimāruyha, mantayavho rahogatā;	63	
PA_atk-s05_13a2:638	Nīce oruyha mantavho, migarājāpi sossatī”ti.	63	
PA_atk-s05_13a2:639_0	Tattha ucce viṭabhimāruyhāti pakatiyā ca ucce imasmiṃ rukkhe uccataraṃ ekaṃ viṭapaṃ	639	
PA_atk-s05_13a2:639_1	abhiruhitvā. Mantayavhoti mantetha kathetha. Nīce oruyhāti otaritvā nīce ṭhāne ṭhatvā	639	
PA_atk-s05_13a2:639_2	mantetha. Migarājāpi sossatīti attānaṃ migarājānaṃ katvā āha. Haṃsapotakā jigucchitvā	639	
PA_atk-s05_13a2:639_3	uṭṭhāya cittakūṭameva gatā.	639	
PA_atk-s05_13a2:640	Tesaṃ gatakāle bodhisatto siṅgālassa dutiyaṃ gāthamāha –	64	
PA_atk-s05_13a2:642	“Yaṃ suvaṇṇo suvaṇṇena, devo devena mantaye;	64	
PA_atk-s05_13a2:643	Kiṃ tettha catumaṭṭhassa, bilaṃ pavisa jambukā”ti.	64	
PA_atk-s05_13a2:644_0	Tattha suvaṇṇoti sundaravaṇṇo. Suvaṇṇenāti dutiyena haṃsapotakena. Devo devenāti	644	
PA_atk-s05_13a2:644_1	teyeva dve deve katvā katheti. Catumaṭṭhassāti sarīrena jātiyā sarena guṇenāti imehi	644	
PA_atk-s05_13a2:644_2	catūhi maṭṭhassa suddhassāti akkharattho. Asuddhaṃyeva pana taṃ pasaṃsāvacanena nindanto	644	
PA_atk-s05_13a2:644_3	evamāha, catūhi lāmakassa kiṃ te ettha siṅgālassāti ayamettha adhippāyo. “Bilaṃ pavisā”ti	644	
PA_atk-s05_13a2:644_4	idaṃ bodhisatto bheravārammaṇaṃ dassetvā taṃ palāpento āha.	644	
PA_atk-s05_13a2:645	Satthā imaṃ dhammadesanaṃ āharitvā jātakaṃ samodhānesi – “tadā siṅgālo mahallako ahosi, dve haṃsapotakā sāriputtamoggallānā, rukkhadevatā pana ahameva ahosi”nti.	64	
PA_atk-s05_13a2:646	Catumaṭṭhajātakavaṇṇanā sattamā.	64	
PA_atk-s05_13a2:648	[188] 8. Sīhakotthujātakavaṇṇanā	64	
PA_atk-s05_13a2:649_0	Sīhaṅgulī sīhanakhoti idaṃ satthā jetavane viharanto kokālikaṃ ārabbha kathesi. Ekadivasaṃ	649	
PA_atk-s05_13a2:649_1	kira kokāliko aññesu bahussutesu dhammaṃ kathentesu sayampi kathetukāmo ahosīti sabbaṃ	649	
PA_atk-s05_13a2:649_2	heṭṭhā vuttanayeneva vitthāretabbaṃ. Taṃ pana pavattiṃ sutvā satthā “na, bhikkhave,	649	
PA_atk-s05_13a2:649_3	kokāliko idāneva attano saddena pākaṭo jāto, pubbepi pākaṭo ahosī”ti vatvā atītaṃ āhari.	649	
PA_atk-s05_13a2:650_0	Atīte bārāṇasiyaṃ brahmadatte rajjaṃ kārente bodhisatto himavantapadese sīho hutvā	650	
PA_atk-s05_13a2:650_1	ekāya siṅgāliyā saddhiṃ saṃvāsamanvāya puttaṃ paṭilabhi. So aṅgulīhi nakhehi kesarena	650	
PA_atk-s05_13a2:650_2	vaṇṇena saṇṭhānenāti imehi ākārehi pitusadiso ahosi, saddena mātusadiso. Athekadivasaṃ	650	
PA_atk-s05_13a2:650_3	deve vassitvā vigate sīhesu naditvā sīhakīḷaṃ kīḷantesu sopi tesaṃ antare naditukāmo	650	
PA_atk-s05_13a2:650_4	hutvā siṅgālikaṃ nādaṃ nadi. Athassa saddaṃ sutvā sīhā tuṇhī ahesuṃ. Tassa saddaṃ	650	
PA_atk-s05_13a2:650_5	sutvā aparo bodhisattassa sajātiputto “tāta, ayaṃ sīho vaṇṇādīhi amhehi samāno, saddo	650	
PA_atk-s05_13a2:650_6	panassa aññādiso, ko nāmeso”ti pucchanto paṭhamaṃ gāthamāha –	650	
PA_atk-s05_13a2:652	“Sīhaṅgulī sīhanakho, sīhapādapatiṭṭhito;	65	
PA_atk-s05_13a2:653	So sīho sīhasaṅghamhi, eko nadati aññathā”ti.	65	
PA_atk-s05_13a2:654	Tattha sīhapādapatiṭṭhitoti sīhapādeheva patiṭṭhito. Eko nadati aññathāti ekova avasesasīhehi asadisena siṅgālasaddena nadanto aññathā nadati.	65	
PA_atk-s05_13a2:655_0	Taṃ sutvā bodhisatto “tāta, esa tava bhātā siṅgāliyā putto, rūpena mayā sadiso, saddena	655	
PA_atk-s05_13a2:655_1	mātarā sadiso”ti vatvā siṅgāliputtaṃ āmantetvā “tāta, tvaṃ ito paṭṭhāya idha vasanto	655	
PA_atk-s05_13a2:655_2	appasaddo vasa, sace puna nadissasi, siṅgālabhāvaṃ te jānissantī”ti ovadanto dutiyaṃ gāthamāha –	655	
PA_atk-s05_13a2:657	“Mā tvaṃ nadi rājaputta, appasaddo vane vasa;	65	
PA_atk-s05_13a2:658	Sarena kho taṃ jāneyyuṃ, na hi te pettiko saro”ti.	65	
PA_atk-s05_13a2:659	Tattha rājaputtāti sīhassa migarañño putta. Imañca pana ovādaṃ sutvā puna so nadituṃ nāma na ussahi.	65	
PA_atk-s05_13a2:660	Satthā imaṃ dhammadesanaṃ āharitvā jātakaṃ samodhānesi – “tadā siṅgālo kokāliko ahosi, sajātiputto rāhulo, migarājā pana ahameva ahosi”nti.	66	
PA_atk-s05_13a2:661	Sīhakotthujātakavaṇṇanā aṭṭhamā.	66	
PA_atk-s05_13a2:663	[189] 9. Sīhacammajātakavaṇṇanā	66	
PA_atk-s05_13a2:664	Netaṃ sīhassa naditanti idaṃ satthā jetavane viharanto kokālikaññeva ārabbha kathesi. So imasmiṃ kāle sarabhaññaṃ bhaṇitukāmo ahosi. Satthā taṃ pavattiṃ sutvā atītaṃ āhari.	66	
PA_atk-s05_13a2:665_0	Atīte bārāṇasiyaṃ brahmadatte rajjaṃ kārente bodhisatto kassakakule nibbattitvā vayappatto	665	
PA_atk-s05_13a2:665_1	kasikammena jīvikaṃ kappesi. Tasmiṃ kāle eko vāṇijo gadrabhabhārakena vohāraṃ karonto	665	
PA_atk-s05_13a2:665_2	vicarati. So gatagataṭṭhāne gadrabhassa piṭṭhito bhaṇḍikaṃ otāretvā gadrabhaṃ sīhacammena	665	
PA_atk-s05_13a2:665_3	pārupitvā sāliyavakhettesu vissajjeti. Khettarakkhakā taṃ disvā “sīho”ti saññāya	665	
PA_atk-s05_13a2:665_4	upasaṅkamituṃ na sakkonti. Athekadivasaṃ so vāṇijo ekasmiṃ gāmadvāre nivāsaṃ gahetvā	665	
PA_atk-s05_13a2:665_5	pātarāsaṃ pacāpento tato gadrabhaṃ sīhacammaṃ pārupitvā yavakhette vissajjesi. Khettarakkhakā	665	
PA_atk-s05_13a2:665_6	“sīho”ti saññāya taṃ upasaṅkamituṃ asakkontā gehaṃ gantvā ārocesuṃ. Sakalagāmavāsino	665	
PA_atk-s05_13a2:665_7	āvudhāni gahetvā saṅkhe dhamentā bheriyo vādentā khettasamīpaṃ gantvā unnadiṃsu,	665	
PA_atk-s05_13a2:665_8	gadrabho maraṇabhayabhīto gadrabharavaṃ ravi. Athassa gadrabhabhāvaṃ ñatvā bodhisatto	665	
PA_atk-s05_13a2:665_9	paṭhamaṃ gāthamāha –	665	
PA_atk-s05_13a2:667	“Netaṃ sīhassa naditaṃ, na byagghassa na dīpino;	66	
PA_atk-s05_13a2:668	Pāruto sīhacammena, jammo nadati gadrabho”ti.	66	
PA_atk-s05_13a2:669	Tattha jammoti lāmako. Gāmavāsinopi tassa gadrabhabhāvaṃ ñatvā taṃ aṭṭhīni bhañjantā pothetvā sīhacammaṃ ādāya agamaṃsu.	66	
PA_atk-s05_13a2:670	Atha so vāṇijo āgantvā taṃ byasanabhāvappattaṃ gadrabhaṃ disvā dutiyaṃ gāthamāha –	67	
PA_atk-s05_13a2:672	“Cirampi kho taṃ khādeyya, gadrabho haritaṃ yavaṃ;	67	
PA_atk-s05_13a2:673	Pāruto sīhacammena, ravamānova dūsayī”ti.	67	
PA_atk-s05_13a2:674_0	Tattha tanti nipātamattaṃ, ayaṃ gadrabho attano gadrabhabhāvaṃ ajānāpetvā sīhacammena	674	
PA_atk-s05_13a2:674_1	pāruto cirampi kālaṃ haritaṃ yavaṃ khādeyyāti attho. Ravamānova dūsayīti attano pana	674	
PA_atk-s05_13a2:674_2	gadrabharavaṃ ravamānovesa attānaṃ dūsayi, natthettha sīhacammassa dosoti. Tasmiṃ	674	
PA_atk-s05_13a2:674_3	evaṃ kathenteyeva gadrabho tattheva nipanno mari, vāṇijopi taṃ pahāya pakkāmi.	674	
PA_atk-s05_13a2:675	Satthā imaṃ dhammadesanaṃ āharitvā jātakaṃ samodhānesi – “tadā vāṇijo devadatto ahosi, gadrabho kokāliko, paṇḍitakassako pana ahameva ahosi”nti.	67	
PA_atk-s05_13a2:676	Sīhacammajātakavaṇṇanā navamā.	67	
PA_atk-s05_13a2:678	[190] 10. Sīlānisaṃsajātakavaṇṇanā	67	
PA_atk-s05_13a2:679_0	Passa saddhāya sīlassāti idaṃ satthā jetavane viharanto ekaṃ saddhaṃ upāsakaṃ ārabbha	679	
PA_atk-s05_13a2:679_1	kathesi. So kira saddho pasanno ariyasāvako ekadivasaṃ jetavanaṃ gacchanto sāyaṃ	679	
PA_atk-s05_13a2:679_2	aciravatinadītīraṃ gantvā nāvike nāvaṃ tīre ṭhapetvā dhammassavanatthāya gate titthe	679	
PA_atk-s05_13a2:679_3	nāvaṃ adisvā buddhārammaṇaṃ pītiṃ gahetvā nadiṃ otari, pādā udakamhi na osīdiṃsu.	679	
PA_atk-s05_13a2:679_4	So pathavītale gacchanto viya vemajjhaṃ gatakāle vīciṃ passi. Athassa buddhārammaṇā	679	
PA_atk-s05_13a2:679_5	pīti mandā jātā, pādā osīdituṃ ārabhiṃsu, so puna buddhārammaṇaṃ pītiṃ daḷhaṃ katvā	679	
PA_atk-s05_13a2:679_6	udakapiṭṭheneva gantvā jetavanaṃ pavisitvā satthāraṃ vanditvā ekamantaṃ nisīdi. Satthā	679	
PA_atk-s05_13a2:679_7	tena saddhiṃ paṭisanthāraṃ katvā “upāsaka, kacci maggaṃ āgacchanto appakilamathena	679	
PA_atk-s05_13a2:679_8	āgatosī”ti pucchitvā “bhante, buddhārammaṇaṃ pītiṃ gahetvā udakapiṭṭhe patiṭṭhaṃ	679	
PA_atk-s05_13a2:679_9	labhitvā pathaviṃ maddanto viya āgatomhī”ti vutte “na kho pana, upāsaka, tvaññeva	679	
PA_atk-s05_13a2:679_10	buddhaguṇe anussaritvā patiṭṭhaṃ laddho, pubbepi upāsakā samuddamajjhe nāvāya bhinnāya	6791	
PA_atk-s05_13a2:679_11	buddhaguṇe anussarantā patiṭṭhaṃ labhiṃsū”ti vatvā tena yācito atītaṃ āhari.	6791	
PA_atk-s05_13a2:680_0	Atīte kassapasammāsambuddhakāle sotāpanno ariyasāvako ekena nhāpitakuṭumbikena saddhiṃ	680	
PA_atk-s05_13a2:680_1	nāvaṃ abhiruhi, tassa nhāpitassa bhariyā “ayya, imassa sukhadukkhaṃ tava bhāro”ti	680	
PA_atk-s05_13a2:680_2	nhāpitaṃ tassa upāsakassa hatthe nikkhipi. Atha sā nāvā sattame divase samuddamajjhe	680	
PA_atk-s05_13a2:680_3	bhinnā, tepi dve janā ekasmiṃ phalake nipannā ekaṃ dīpakaṃ pāpuṇiṃsu. Tattha so nhāpito	680	
PA_atk-s05_13a2:680_4	sakuṇe māretvā pacitvā khādanto upāsakassapi deti. Upāsako “alaṃ mayha”nti na khādati.	680	
PA_atk-s05_13a2:680_5	So cintesi – “imasmiṃ ṭhāne amhākaṃ ṭhapetvā tīṇi saraṇāni aññā patiṭṭhā natthī”ti.	680	
PA_atk-s05_13a2:680_6	So tiṇṇaṃ ratanānaṃ guṇe anussari. Athassānusarantassa tasmiṃ dīpake nibbatto nāgarājā	680	
PA_atk-s05_13a2:680_7	attano sarīraṃ mahānāvaṃ katvā māpesi, samuddadevatā niyāmako ahosi, nāvā sattahi	680	
PA_atk-s05_13a2:680_8	ratanehi pūrayittha, tayo kūpakā indanīlamaṇimayā ahesuṃ, suvaṇṇamayo laṅkāro, rajatamayāni	680	
PA_atk-s05_13a2:680_9	yottāni, suvaṇṇamayāni yaṭṭhiphiyāni.	680	
PA_atk-s05_13a2:681_0	Samuddadevatā nāvāya ṭhatvā “atthi jambudīpagamikā”ti ghosesi. Upāsako “mayaṃ gamissāmā”ti	681	
PA_atk-s05_13a2:681_1	āha. Tena hi ehi, nāvaṃ abhiruhāti. So nāvaṃ abhiruhitvā nhāpitaṃ pakkosi, samuddadevatā	681	
PA_atk-s05_13a2:681_2	– “tuyhaññeva labbhati, na etassā”ti āha. “Kiṃkāraṇā”ti? “Etassa sīlaguṇācāro natthi,	681	
PA_atk-s05_13a2:681_3	taṃ kāraṇaṃ. Ahañhi tuyhaṃ nāvaṃ āhariṃ, na etassā”ti. “Hotu, ahaṃ attanā dinnadānena	681	
PA_atk-s05_13a2:681_4	rakkhitasīlena bhāvitabhāvanāya etassa pattiṃ dammī”ti. Nhāpito “anumodāmi, sāmī”ti	681	
PA_atk-s05_13a2:681_5	āha. Devatā “idāni gaṇhissāmī”ti tampi āropetvā ubhopi jane samuddā nikkhāmetvā nadiyā	681	
PA_atk-s05_13a2:681_6	bārāṇasiṃ gantvā attano ānubhāvena dvinnampi tesaṃ gehe dhanaṃ patiṭṭhapetvā “paṇḍiteheva	681	
PA_atk-s05_13a2:681_7	saddhiṃ saṃsaggo nāma kātabbo. Sace hi imassa nhāpitassa iminā upāsakena saddhiṃ	681	
PA_atk-s05_13a2:681_8	saṃsaggo nābhavissa, samuddamajjheyeva nassissā”ti paṇḍitasaṃsaggaguṇaṃ kathayamānā imā gāthā avoca –	681	
PA_atk-s05_13a2:683	“Passa saddhāya sīlassa, cāgassa ca ayaṃ phalaṃ;	68	
PA_atk-s05_13a2:684	Nāgo nāvāya vaṇṇena, saddhaṃ vahatupāsakaṃ.	68	
PA_atk-s05_13a2:686	“Sabbhireva samāsetha, sabbhi kubbetha santhavaṃ;	68	
PA_atk-s05_13a2:687	Satañhi sannivāsena, sotthiṃ gacchati nhāpito”ti.	68	
PA_atk-s05_13a2:688_0	Tattha passāti kañci aniyametvā passathāti ālapati. Saddhāyāti lokiyalokuttarāya	688	
PA_atk-s05_13a2:688_1	saddhāya. Sīlepi eseva nayo. Cāgassāti deyyadhammapariccāgassa ceva kilesapariccāgassa	688	
PA_atk-s05_13a2:688_2	ca. Ayaṃ phalanti idaṃ phalaṃ, guṇaṃ ānisaṃsanti attho. Atha vā cāgassa ca phalaṃ	688	
PA_atk-s05_13a2:688_3	passa, ayaṃ nāgo nāvāya vaṇṇenāti evampettha attho daṭṭhabbo. Nāvāya vaṇṇenāti nāvāya	688	
PA_atk-s05_13a2:688_4	saṇṭhānena. Saddhanti tīsu ratanesu patiṭṭhitasaddhaṃ. Sabbhirevāti paṇḍitehiyeva.	688	
PA_atk-s05_13a2:688_5	Samāsethāti ekato āvaseyya, upavaseyyāti attho. Kubbethāti kareyya. Santhavanti mittasanthavaṃ.	688	
PA_atk-s05_13a2:688_6	Taṇhāsanthavo pana kenacipi saddhiṃ na kātabbo. Nhāpitoti nhāpitakuṭumbiko. “Nahāpito”tipi pāṭho.	688	
PA_atk-s05_13a2:689	Evaṃ samuddadevatā ākāse ṭhatvā dhammaṃ desetvā ovaditvā nāgarājānaṃ gaṇhitvā attano vimānameva agamāsi.	68	
PA_atk-s05_13a2:690_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne	690	
PA_atk-s05_13a2:690_1	upāsako sakadāgāmiphale patiṭṭhahi. “Tadā sotāpannaupāsako parinibbāyi, nāgarājā	690	
PA_atk-s05_13a2:690_2	sāriputto ahosi, samuddadevatā pana ahameva ahosi”nti.	690	
PA_atk-s05_13a2:691	Sīlānisaṃsajātakavaṇṇanā dasamā.	69	
PA_atk-s05_13a2:692	Asadisavaggo catuttho.	69	
PA_atk-s05_13a2:693	Tassuddānaṃ –	69	
PA_atk-s05_13a2:694	Asadisañca saṅgāmaṃ, vālodakaṃ giridattaṃ;	69	
PA_atk-s05_13a2:695	Nabhirati dadhivāhaṃ, catumaṭṭhaṃ sīhakoṭṭhaṃ;	69	
PA_atk-s05_13a2:696	Sīhacammaṃ sīlānisaṃsaṃ.	69	
PA_atk-s05_13a2:697	5. Ruhakavaggo	69	
PA_atk-s05_13a2:699	[191] 1. Ruhakajātakavaṇṇanā	69	
PA_atk-s05_13a2:700_0	Api ruhaka chinnāpīti idaṃ satthā jetavane viharanto purāṇadutiyikāpalobhanaṃ ārabbha	700	
PA_atk-s05_13a2:700_1	kathesi. Vatthu aṭṭhakanipāte indriyajātake āvibhavissati. Satthā pana taṃ bhikkhuṃ	700	
PA_atk-s05_13a2:700_2	“ayaṃ te bhikkhu itthī anatthakārikā, pubbepi te esā sarājikāya parisāya majjhe lajjāpetvā	700	
PA_atk-s05_13a2:700_3	gehā nikkhamanākāraṃ kāresī”ti vatvā tena yācito atītaṃ āhari.	700	
PA_atk-s05_13a2:701_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi	701	
PA_atk-s05_13a2:701_1	nibbattitvā vayappatto pitu accayena rajje patiṭṭhāya dhammena rajjaṃ kāresi. Tassa	701	
PA_atk-s05_13a2:701_2	ruhako nāma purohito ahosi, tassa purāṇī nāma brāhmaṇī bhariyā. Rājā brāhmaṇassa	701	
PA_atk-s05_13a2:701_3	assabhaṇḍakena alaṅkaritvā assaṃ adāsi. So taṃ assaṃ āruyha rañño upaṭṭhānaṃ gacchati.	701	
PA_atk-s05_13a2:701_4	Atha naṃ alaṅkataassassa piṭṭhe nisīditvā gacchantaṃ āgacchantañca disvā tahiṃ tahiṃ	701	
PA_atk-s05_13a2:701_5	ṭhitā manussā “aho assassa rūpaṃ, aho asso sobhatī”ti assameva pasaṃsanti. So gehaṃ	701	
PA_atk-s05_13a2:701_6	āgantvā pāsādaṃ abhiruyha bhariyaṃ āmantesi – “bhadde, amhākaṃ asso ativiya sobhati,	701	
PA_atk-s05_13a2:701_7	ubhosu passesu ṭhitā manussā amhākaṃ assameva vaṇṇentī”ti. Sā pana brāhmaṇī thokaṃ	701	
PA_atk-s05_13a2:701_8	chinnikā dhuttikadhātukā, tena naṃ evamāha – “ayya, tvaṃ assassa sobhanakāraṇaṃ na	701	
PA_atk-s05_13a2:701_9	jānāsi, ayaṃ asso attano alaṅkataṃ assabhaṇḍakaṃ nissāya sobhati, sace tvampi asso	701	
PA_atk-s05_13a2:701_10	viya sobhitukāmo assabhaṇḍakaṃ piḷandhitvā antaravīthiṃ oruyha asso viya pāde koṭṭayamāno	7011	
PA_atk-s05_13a2:701_11	gantvā rājānaṃ passa, rājāpi taṃ vaṇṇayissati, manussāpi taññeva vaṇṇayissantī”ti.	7011	
PA_atk-s05_13a2:702_0	So ummattakajātiko brāhmaṇo tassā vacanaṃ sutvā “iminā nāma kāraṇena sā maṃ vadatī”ti	702	
PA_atk-s05_13a2:702_1	ajānitvā tathāsaññī hutvā tathā akāsi. Ye ye passanti, te te parihāsaṃ karontā “sobhati	702	
PA_atk-s05_13a2:702_2	ācariyo”ti vadiṃsu. Rājā pana naṃ “kiṃ, ācariya, pittaṃ te kupitaṃ, ummattakosi jāto”tiādīni	702	
PA_atk-s05_13a2:702_3	vatvā lajjāpesi. Tasmiṃ kāle brāhmaṇo “ayuttaṃ mayā kata”nti lajjito brāhmaṇiyā kujjhitvā	702	
PA_atk-s05_13a2:702_4	“tāyamhi sarājikāya parisāya antare lajjāpito, pothetvā taṃ nikkaḍḍhissāmī”ti gehaṃ	702	
PA_atk-s05_13a2:702_5	agamāsi. Dhuttikabrāhmaṇī tassa kujjhitvā āgamanabhāvaṃ ñatvā puretaraññeva cūḷadvārena	702	
PA_atk-s05_13a2:702_6	nikkhamitvā rājanivesanaṃ gantvā catūhapañcāhaṃ tattheva ahosi. Rājā taṃ kāraṇaṃ	702	
PA_atk-s05_13a2:702_7	ñatvā purohitaṃ pakkosāpetvā “ācariya, mātugāmassa nāma doso hotiyeva, brāhmaṇiyā	702	
PA_atk-s05_13a2:702_8	khamituṃ vaṭṭatī”ti khamāpanatthāya paṭhamaṃ gāthamāha –	702	
PA_atk-s05_13a2:704	“Api ruhaka chinnāpi, jiyā sandhīyate puna;	70	
PA_atk-s05_13a2:705	Sandhīyassu purāṇiyā, mā kodhassa vasaṃ gamī”ti.	70	
PA_atk-s05_13a2:706	Tatrāyaṃ saṅkhepattho – bho ruhaka, nanu chinnāpi dhanujiyā puna sandhīyati ghaṭīyati, evameva tvampi purāṇiyā saddhiṃ sandhīyassu, kodhassa vasaṃ mā gamīti.	70	
PA_atk-s05_13a2:707	Taṃ sutvā ruhako dutiyaṃ gāthamāha –	70	
PA_atk-s05_13a2:709	“Vijjamānesu vākesu, vijjamānesu kārisu;	70	
PA_atk-s05_13a2:710	Aññaṃ jiyaṃ karissāmi, alaññeva purāṇiyā”ti.	71	
PA_atk-s05_13a2:711_0	Tassattho – mahārāja, dhanukāramuduvākesu ca jiyakārakesu ca manussesu vijjamānesu	711	
PA_atk-s05_13a2:711_1	aññaṃ jiyaṃ karissāmi, imāya chinnāya purāṇiyā jiyāya alaṃ, natthi me koci atthoti.	711	
PA_atk-s05_13a2:711_2	Evañca pana vatvā taṃ nīharitvā aññaṃ brāhmaṇiṃ ānesi.	711	
PA_atk-s05_13a2:712_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne	712	
PA_atk-s05_13a2:712_1	ukkaṇṭhitabhikkhu sotāpattiphale patiṭṭhahi. “Tadā, brāhmaṇī, purāṇadutiyikā ahosi,	712	
PA_atk-s05_13a2:712_2	ruhako ukkaṇṭhitabhikkhu, bārāṇasirājā pana ahameva ahosi”nti.	712	
PA_atk-s05_13a2:713	Ruhakajātakavaṇṇanā paṭhamā.	71	
PA_atk-s05_13a2:715	[192] 2. Sirikāḷakaṇṇijātakavaṇṇanā	71	
PA_atk-s05_13a2:716	Itthī siyā rūpavatīti idaṃ sirikāḷakaṇṇijātakaṃ mahāumaṅgajātake āvibhavissati.	71	
PA_atk-s05_13a2:717	Sirikāḷakaṇṇijātakavaṇṇanā dutiyā.	71	
PA_atk-s05_13a2:719	[193] 3. Cūḷapadumajātakavaṇṇanā	71	
PA_atk-s05_13a2:720_0	Ayameva sā ahamapi so anaññoti idaṃ satthā jetavane viharanto ukkaṇṭhitabhikkhuṃ	720	
PA_atk-s05_13a2:720_1	ārabbha kathesi. Vatthu ummādantījātake āvibhavissati. So pana bhikkhu satthārā “saccaṃ	720	
PA_atk-s05_13a2:720_2	kira tvaṃ, bhikkhu, ukkaṇṭhito”ti vutte “saccaṃ, bhagavā”ti vatvā “kena pana tvaṃ	720	
PA_atk-s05_13a2:720_3	ukkaṇṭhāpito”ti vutte “ahaṃ, bhante, ekaṃ alaṅkatapaṭiyattaṃ mātugāmaṃ disvā kilesānuvattako	720	
PA_atk-s05_13a2:720_4	hutvā ukkaṇṭhitomhī”ti āha. Atha naṃ satthā “bhikkhu, mātugāmo nāma akataññū mittadubbhī	720	
PA_atk-s05_13a2:720_5	bahumāyā, porāṇakapaṇḍitāpi attano dakkhiṇajāṇulohitaṃ pāyetvā yāvajīvitadānampi	720	
PA_atk-s05_13a2:720_6	datvā mātugāmassa cittaṃ na labhiṃsū”ti vatvā atītaṃ āhari.	720	
PA_atk-s05_13a2:721_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi	721	
PA_atk-s05_13a2:721_1	nibbatti, nāmaggahaṇadivase cassa “padumakumāro”ti nāmaṃ akaṃsu. Tassa aparena cha	721	
PA_atk-s05_13a2:721_2	kaniṭṭhabhātikā ahesuṃ. Te sattapi janā anupubbena vuḍḍhippattā gharāvāsaṃ gahetvā	721	
PA_atk-s05_13a2:721_3	rañño sahāyā viya vicaranti. Athekadivasaṃ rājā rājaṅgaṇaṃ olokento ṭhito te mahāparivārena	721	
PA_atk-s05_13a2:721_4	rājupaṭṭhānaṃ āgacchante disvā “ime maṃ vadhitvā rajjampi gaṇheyyu”nti āsaṅkaṃ uppādetvā	721	
PA_atk-s05_13a2:721_5	te pakkosāpetvā – “tātā, tumhe imasmiṃ nagare vasituṃ na labhatha, aññattha gantvā	721	
PA_atk-s05_13a2:721_6	mama accayena āgantvā kulasantakaṃ rajjaṃ gaṇhathā”ti āha. Te pitu vacanaṃ sampaṭicchitvā	721	
PA_atk-s05_13a2:721_7	roditvā kanditvā attano attano gharāni gantvā pajāpatiyo ādāya “yattha vā tattha	721	
PA_atk-s05_13a2:721_8	vā gantvā jīvissāmā”ti nagarā nikkhamitvā maggaṃ gacchantā ekaṃ kantāraṃ patvā annapānaṃ	721	
PA_atk-s05_13a2:721_9	alabhamānā khudaṃ adhivāsetuṃ asakkontā “mayaṃ jīvamānā itthiyo labhissāmā”ti kaniṭṭhassa	721	
PA_atk-s05_13a2:721_10	bhariyaṃ māretvā terasa koṭṭhāse katvā maṃsaṃ khādiṃsu. Bodhisatto attano ca bhariyāya	7211	
PA_atk-s05_13a2:721_11	ca laddhakoṭṭhāsesu ekaṃ ṭhapetvā ekaṃ dvepi khādiṃsu. Evaṃ cha divase cha itthiyo	7211	
PA_atk-s05_13a2:721_12	māretvā maṃsaṃ khādiṃsu.	7211	
PA_atk-s05_13a2:722_0	Bodhisatto pana divase divase ekekaṃ ṭhapetvā cha koṭṭhāse ṭhapesi. Sattame divase	722	
PA_atk-s05_13a2:722_1	“bodhisattassa bhariyaṃ māressāmā”ti vutte bodhisatto te cha koṭṭhāse tesaṃ datvā	722	
PA_atk-s05_13a2:722_2	“ajja tāva ime cha koṭṭhāse khādatha, sve jānissāmā”ti vatvā tesaṃ maṃsaṃ khāditvā	722	
PA_atk-s05_13a2:722_3	niddāyanakāle bhariyaṃ gahetvā palāyi. Sā thokaṃ gantvā “gantuṃ na sakkomi, sāmī”ti	722	
PA_atk-s05_13a2:722_4	āha. Atha naṃ bodhisatto khandhenādāya aruṇuggamanavelāya kantārā nikkhami. Sā sūriye	722	
PA_atk-s05_13a2:722_5	uggate “pipāsitāmhi, sāmī”ti āha. Bodhisatto “udakaṃ natthi, bhadde”ti vatvā punappunaṃ	722	
PA_atk-s05_13a2:722_6	kathite khaggena dakkhiṇajāṇukaṃ paharitvā – “bhadde, pānīyaṃ natthi, idaṃ pana me	722	
PA_atk-s05_13a2:722_7	dakkhiṇajāṇulohitaṃ pivamānā nisīdāhī”ti āha. Sā tathā akāsi. Te anupubbena mahāgaṅgaṃ	722	
PA_atk-s05_13a2:722_8	patvā pivitvā ca nhatvā ca phalāphalaṃ khāditvā phāsukaṭṭhāne vissamitvā ekasmiṃ	722	
PA_atk-s05_13a2:722_9	gaṅgānivattane assamapadaṃ māpetvā vāsaṃ kappesuṃ.	722	
PA_atk-s05_13a2:723_0	Athekadivasaṃ uparigaṅgāya rājāparādhikaṃ coraṃ hatthapāde ca kaṇṇanāsañca chinditvā	723	
PA_atk-s05_13a2:723_1	ekasmiṃ ambaṇake nipajjāpetvā mahāgaṅgāya pavāhesuṃ. So mahantaṃ aṭṭassaraṃ karonto	723	
PA_atk-s05_13a2:723_2	taṃ ṭhānaṃ pāpuṇi. Bodhisatto tassa karuṇaṃ paridevitasaddaṃ sutvā “dukkhappatto	723	
PA_atk-s05_13a2:723_3	satto mayi ṭhite mā nassī”ti gaṅgātīraṃ gantvā taṃ uttāretvā assamapadaṃ ānetvā kāsāvadhovanalepanādīhi	723	
PA_atk-s05_13a2:723_4	vaṇapaṭikammaṃ akāsi. Bhariyā panassa “evarūpaṃ nāma dussīlaṃ kuṇṭhaṃ gaṅgāya āvāhetvā	723	
PA_atk-s05_13a2:723_5	paṭijagganto vicaratī”ti vatvā taṃ kuṇṭhaṃ jigucchamānā niṭṭhubhantī vicarati. Bodhisatto	723	
PA_atk-s05_13a2:723_6	tassa vaṇesu saṃviruḷhesu bhariyāya saddhiṃ taṃ assamapadeyeva ṭhapetvā aṭavito phalāphalāni	723	
PA_atk-s05_13a2:723_7	āharitvā tañca bhariyañca posesi. Tesu evaṃ vasantesu sā itthī etasmiṃ kuṇṭhe paṭibaddhacittā	723	
PA_atk-s05_13a2:723_8	hutvā tena saddhiṃ anācāraṃ caritvā ekenupāyena bodhisattaṃ māretukāmā hutvā evamāha	723	
PA_atk-s05_13a2:723_9	– “sāmi, ahaṃ tumhākaṃ aṃse nisīditvā kantārā nikkhamamānā ekaṃ pabbataṃ oloketvā	723	
PA_atk-s05_13a2:723_10	ayye pabbatamhi nibbattadevate ‘sace ahaṃ sāmikena saddhiṃ arogā jīvitaṃ labhissāmi,	7231	
PA_atk-s05_13a2:723_11	balikammaṃ te karissāmī’ti āyāciṃ, sā maṃ idāni uttāseti, karomassā balikamma”nti.	7231	
PA_atk-s05_13a2:723_12	Bodhisatto taṃ māyaṃ ajānanto “sādhū”ti sampaṭicchitvā balikammaṃ sajjetvā tāya balibhājanaṃ	7231	
PA_atk-s05_13a2:723_13	gāhāpetvā pabbatamatthakaṃ abhiruhi. Atha naṃ sā evamāha – “sāmi, devatāyapi tvaññeva	7231	
PA_atk-s05_13a2:723_14	uttamadevatā, paṭhamaṃ tāva taṃ vanapupphehi pūjetvā padakkhiṇaṃ katvā vanditvā pacchā	7231	
PA_atk-s05_13a2:723_15	devatāya balikammaṃ karissāmī”ti. Sā bodhisattaṃ papātābhimukhaṃ ṭhapetvā vanapupphehi	7231	
PA_atk-s05_13a2:723_16	pūjetvā padakkhiṇaṃ katvā vanditukāmā viya hutvā piṭṭhipasse ṭhatvā piṭṭhiyaṃ paharitvā	7231	
PA_atk-s05_13a2:723_17	papāte pātetvā “diṭṭhā me paccāmittassa piṭṭhī”ti tuṭṭhamānasā pabbatā orohitvā kuṇṭhassa santikaṃ agamāsi.	7231	
PA_atk-s05_13a2:724_0	Bodhisattopi papātānusārena pabbatā patanto udumbararukkhamatthake ekasmiṃ akaṇṭake	724	
PA_atk-s05_13a2:724_1	pattasañchanne gumbe laggi, heṭṭhāpabbataṃ pana orohituṃ na sakkā. So udumbaraphalāni	724	
PA_atk-s05_13a2:724_2	khāditvā sākhantare nisīdi. Atheko mahāsarīro godharājā heṭṭhāpabbatapādato abhiruhitvā	724	
PA_atk-s05_13a2:724_3	tasmiṃ udumbaraphalāni khādati. So taṃ divasaṃ bodhisattaṃ disvā palāyi, punadivase	724	
PA_atk-s05_13a2:724_4	āgantvā ekasmiṃ passe phalāni khāditvā pakkāmi. So evaṃ punappunaṃ āgacchanto bodhisattena	724	
PA_atk-s05_13a2:724_5	saddhiṃ vissāsaṃ āpajjitvā “tvaṃ imaṃ ṭhānaṃ kena kāraṇena āgatosī”ti pucchitvā “iminā	724	
PA_atk-s05_13a2:724_6	nāma kāraṇenā”ti vutte “tena hi mā bhāyī”ti vatvā bodhisattaṃ attano piṭṭhiyaṃ nipajjāpetvā	724	
PA_atk-s05_13a2:724_7	otāretvā araññato nikkhamitvā mahāmagge ṭhapetvā “tvaṃ iminā maggena gacchāhī”ti	724	
PA_atk-s05_13a2:724_8	uyyojetvā araññameva pāvisi. Bodhisatto ekaṃ gāmakaṃ gantvā tattheva vasanto pitu	724	
PA_atk-s05_13a2:724_9	kālakatabhāvaṃ sutvā bārāṇasiṃ gantvā kulasantake rajje patiṭṭhāya padumarājā nāma	724	
PA_atk-s05_13a2:724_10	hutvā dasa rājadhamme akopetvā dhammena rajjaṃ kārento catūsu nagaradvāresu nagaramajjhe	7241	
PA_atk-s05_13a2:724_11	nivesanadvāreti cha dānasālāyo kāretvā devasikaṃ cha satasahassāni vissajjetvā dānaṃ adāsi.	7241	
PA_atk-s05_13a2:725_0	Sāpi kho itthī taṃ kuṇṭhaṃ khandhe nisīdāpetvā araññā nikkhamitvā manussapathe bhikkhaṃ	725	
PA_atk-s05_13a2:725_1	caramānā yāgubhattaṃ saṃharitvā taṃ kuṇṭhaṃ posesi. Manussā “ayaṃ te kiṃ hotī”ti	725	
PA_atk-s05_13a2:725_2	pucchiyamānā “ahaṃ etassa mātuladhītā, pitucchāputto me eso, etasseva maṃ adaṃsu,	725	
PA_atk-s05_13a2:725_3	sāhaṃ vajjhappattampi attano sāmikaṃ ukkhipitvā pariharantī bhikkhaṃ caritvā posemī”ti.	725	
PA_atk-s05_13a2:725_4	Manussā “ayaṃ patibbatā”ti tato paṭṭhāya bahutaraṃ yāgubhattaṃ adaṃsu. Apare pana	725	
PA_atk-s05_13a2:725_5	janā evamāhaṃsu – “tvaṃ mā evaṃ vicari, padumarājā bārāṇasiyaṃ rajjaṃ kāreti, sakalajambudīpaṃ	725	
PA_atk-s05_13a2:725_6	saṅkhobhetvā dānaṃ deti, so taṃ disvā tussissati, tuṭṭho te bahuṃ dhanaṃ dassati,	725	
PA_atk-s05_13a2:725_7	tava sāmikaṃ idheva nisīdāpetvā gacchā”ti thiraṃ katvā vettapacchiṃ adaṃsu. Sā anācārā	725	
PA_atk-s05_13a2:725_8	taṃ kuṇṭhaṃ vettapacchiyaṃ nisīdāpetvā pacchiṃ ukkhipitvā bārāṇasiṃ gantvā dānasālāsu	725	
PA_atk-s05_13a2:725_9	bhuñjamānā vicarati. Bodhisatto alaṅkatahatthikkhandhavaragato dānaggaṃ gantvā aṭṭhannaṃ	725	
PA_atk-s05_13a2:725_10	vā dasannaṃ vā sahatthā dānaṃ datvā puna gehaṃ gacchati. Sā anācārā taṃ kuṇṭhaṃ pacchiyaṃ	7251	
PA_atk-s05_13a2:725_11	nisīdāpetvā pacchiṃ ukkhipitvā tassa gamanamagge aṭṭhāsi.	7251	
PA_atk-s05_13a2:726_0	Rājā disvā “kiṃ eta”nti pucchi. “Ekā, deva, patibbatā”ti. Atha naṃ pakkosāpetvā sañjānitvā	726	
PA_atk-s05_13a2:726_1	kuṇṭhaṃ pacchiyā nīharāpetvā “ayaṃ te kiṃ hotī”ti pucchi. Sā “pitucchāputto me, deva,	726	
PA_atk-s05_13a2:726_2	kuladattiko sāmiko”ti āha. Manussā taṃ antaraṃ ajānantā “aho patibbatā”tiādīni vatvā	726	
PA_atk-s05_13a2:726_3	taṃ anācāritthiṃ vaṇṇayiṃsu. Puna rājā “ayaṃ te kuṇṭho kuladattiko sāmiko”ti pucchi.	726	
PA_atk-s05_13a2:726_4	Sā rājānaṃ asañjānantī “āma, devā”ti sūrā hutvā kathesi. Atha naṃ rājā “kiṃ esa bārāṇasirañño	726	
PA_atk-s05_13a2:726_5	putto, nanu tvaṃ padumakumārassa bhariyā asukarañño dhītā, asukā nāma mama jāṇulohitaṃ	726	
PA_atk-s05_13a2:726_6	pivitvā imasmiṃ kuṇṭhe paṭibaddhacittā maṃ papāte pātesi. Sā idāni tvaṃ nalāṭena	726	
PA_atk-s05_13a2:726_7	maccuṃ gahetvā maṃ ‘mato’ti maññamānā imaṃ ṭhānaṃ āgatā, nanu ahaṃ jīvāmī”ti vatvā	726	
PA_atk-s05_13a2:726_8	amacce āmantetvā “bho, amaccā nanu cāhaṃ tumhehi puṭṭho evaṃ kathesiṃ ‘mama kaniṭṭhabhātikā	726	
PA_atk-s05_13a2:726_9	cha itthiyo māretvā maṃsaṃ khādiṃsu, ahaṃ pana mayhaṃ bhariyaṃ arogaṃ katvā gaṅgātīraṃ	726	
PA_atk-s05_13a2:726_10	netvā assamapade vasanto ekaṃ vajjhappattaṃ kuṇṭhaṃ uttāretvā paṭijaggiṃ. Sā itthī	7261	
PA_atk-s05_13a2:726_11	etasmiṃ paṭibaddhacittā maṃ pabbatapāde pātesi. Ahaṃ attano mettacittatāya jīvitaṃ	7261	
PA_atk-s05_13a2:726_12	labhi’nti. Yāya ahaṃ pabbatā pātito, na sā aññā, esā dussīlā, sopi vajjhappatto kuṇṭho	7261	
PA_atk-s05_13a2:726_13	na añño, ayamevā”ti vatvā imā gāthā avoca –	7261	
PA_atk-s05_13a2:728	“Ayameva sā ahamapi so anañño, ayameva so hatthacchinno anañño;	72	
PA_atk-s05_13a2:729	Yamāha ‘komārapatī mama’nti, vajjhitthiyo natthi itthīsu saccaṃ.	72	
PA_atk-s05_13a2:731	“Imañca jammaṃ musalena hantvā, luddaṃ chavaṃ paradārūpaseviṃ;	73	
PA_atk-s05_13a2:732	Imissā ca naṃ pāpapatibbatāya, jīvantiyā chindatha kaṇṇanāsa”nti.	73	
PA_atk-s05_13a2:733_0	Tattha yamāha komārapatī mamanti yaṃ esā “ayaṃ me, komārapati, kuladattiko sāmiko”ti	733	
PA_atk-s05_13a2:733_1	āha, ayameva so, na añño. “Yamāhu, komārapatī”tipi pāṭho. Ayameva hi potthakesu likhito,	733	
PA_atk-s05_13a2:733_2	tassāpi ayamevattho, vacanavipallāso panettha veditabbo. Yañhi raññā vuttaṃ, tadeva	733	
PA_atk-s05_13a2:733_3	idha āgataṃ. Vajjhitthiyoti itthiyo nāma vajjhā vadhitabbā eva. Natthi itthīsu saccanti	733	
PA_atk-s05_13a2:733_4	etāsu sabhāvo nāmeko natthi. “Imañca jamma”ntiādi dvinnampi tesaṃ daṇḍāṇāpanavasena	733	
PA_atk-s05_13a2:733_5	vuttaṃ. Tattha jammanti lāmakaṃ. Musalena hantvāti musalena hanitvā pothetvā aṭṭhīni	733	
PA_atk-s05_13a2:733_6	bhañjitvā cuṇṇavicuṇṇaṃ katvā. Luddanti dāruṇaṃ. Chavanti guṇābhāvena nijjīvaṃ matasadisaṃ.	733	
PA_atk-s05_13a2:733_7	Imissā ca nanti ettha nanti nipātamattaṃ, imissā ca pāpapatibbatāya anācārāya dussīlāya	733	
PA_atk-s05_13a2:733_8	jīvantiyāva kaṇṇanāsaṃ chindathāti attho.	733	
PA_atk-s05_13a2:734_0	Bodhisatto kodhaṃ adhivāsetuṃ asakkonto evaṃ tesaṃ daṇḍaṃ āṇāpetvāpi na tathā kāresi.	734	
PA_atk-s05_13a2:734_1	Kopaṃ pana mandaṃ katvā yathā sā pacchiṃ sīsato oropetuṃ na sakkoti, evaṃ gāḷhataraṃ	734	
PA_atk-s05_13a2:734_2	bandhāpetvā kuṇṭhaṃ tattha pakkhipāpetvā attano vijitā nīharāpesi.	734	
PA_atk-s05_13a2:735_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne	735	
PA_atk-s05_13a2:735_1	ukkaṇṭhitabhikkhu sotāpattiphale patiṭṭhahi. “Tadā cha bhātaro aññatarā therā ahesuṃ,	735	
PA_atk-s05_13a2:735_2	bhariyā ciñcamāṇavikā, kuṇṭho devadatto, godharājā ānando, padumarājā pana ahameva ahosi”nti.	735	
PA_atk-s05_13a2:736	Cūḷapadumajātakavaṇṇanā tatiyā.	73	
PA_atk-s05_13a2:738	[194] 4. Maṇicorajātakavaṇṇanā	73	
PA_atk-s05_13a2:739_0	Na santi devā pavasanti nūnāti idaṃ satthā veḷuvane viharanto vadhāya parisakkantaṃ	739	
PA_atk-s05_13a2:739_1	devadattaṃ ārabbha kathesi. Tadā pana satthā “devadatto vadhāya parisakkatī”ti sutvā	739	
PA_atk-s05_13a2:739_2	“na, bhikkhave, idāneva, pubbepi devadatto mayhaṃ vadhāya parisakkatiyeva, parisakkantopi	739	
PA_atk-s05_13a2:739_3	pana maṃ vadhituṃ nāsakkhī”ti vatvā atītaṃ āhari.	739	
PA_atk-s05_13a2:740_0	Atīte bārāṇasiyaṃ brahmadatte rajjaṃ kārente bodhisatto bārāṇasito avidūre gāmake	740	
PA_atk-s05_13a2:740_1	gahapatikule nibbatti. Athassa vayappattassa bārāṇasito kuladhītaraṃ ānesuṃ, sā suvaṇṇavaṇṇā	740	
PA_atk-s05_13a2:740_2	ahosi abhirūpā dassanīyā devaccharā viya pupphalatā viya laḷamānā mattakinnarī viya	740	
PA_atk-s05_13a2:740_3	ca sujātāti nāmena patibbatā sīlācārasampannā vattasampannā. Niccakālampissā pativattaṃ	740	
PA_atk-s05_13a2:740_4	sassuvattaṃ sasuravattañca katameva hoti, sā bodhisattassa piyā ahosi manāpā. Iti	740	
PA_atk-s05_13a2:740_5	ubhopi te sammodamānā ekacittā samaggavāsaṃ vasiṃsu.	740	
PA_atk-s05_13a2:741_0	Athekadivasaṃ sujātā “mātāpitaro daṭṭhukāmāmhī”ti bodhisattassa ārocesi. “Sādhu,	741	
PA_atk-s05_13a2:741_1	bhadde, maggapātheyyaṃ pahonakaṃ paṭiyādehī”ti khajjavikatiṃ pacāpetvā khajjakādīni	741	
PA_atk-s05_13a2:741_2	yānake ṭhapetvā yānakaṃ pājento yānakassa purato ahosi, itarā pacchato. Te nagarasamīpaṃ	741	
PA_atk-s05_13a2:741_3	gantvā yānakaṃ mocetvā nhatvā bhuñjiṃsu. Puna bodhisatto yānakaṃ yojetvā purato nisīdi,	741	
PA_atk-s05_13a2:741_4	sujātā vatthāni parivattetvā alaṅkaritvā pacchato nisīdi. Yānakassa antonagaraṃ paviṭṭhakāle	741	
PA_atk-s05_13a2:741_5	bārāṇasirājā hatthikkhandhavaragato nagaraṃ padakkhiṇaṃ karonto taṃ padesaṃ agamāsi.	741	
PA_atk-s05_13a2:741_6	Sujātā otaritvā yānakassa pacchato padasā pāyāsi. Rājā taṃ disvā tassā rūpasampattiyā	741	
PA_atk-s05_13a2:741_7	ākaḍḍhiyamānalocano paṭibaddhacitto hutvā ekaṃ amaccaṃ āṇāpesi – “gaccha tvaṃ etissā	741	
PA_atk-s05_13a2:741_8	sassāmikabhāvaṃ vā assāmikabhāvaṃ vā jānāhī”ti. So gantvā tassā sassāmikabhāvaṃ ñatvā	741	
PA_atk-s05_13a2:741_9	“sassāmikā kira, deva, yānake nisinno puriso etissā sāmiko”ti āha.	741	
PA_atk-s05_13a2:742_0	Rājā paṭibaddhacittaṃ vinodetuṃ asakkonto kilesāturo hutvā “ekena naṃ upāyena mārāpetvā	742	
PA_atk-s05_13a2:742_1	itthiṃ gaṇhissāmī”ti cintetvā ekaṃ purisaṃ āmantetvā “gaccha, bho, imaṃ cūḷāmaṇiṃ	742	
PA_atk-s05_13a2:742_2	vīthiṃ gacchanto viya hutvā etassa purisassa yānake pakkhipitvā ehī”ti cūḷāmaṇiṃ	742	
PA_atk-s05_13a2:742_3	datvā uyyojesi. So “sādhū”ti taṃ gahetvā gantvā yānake ṭhapetvā “ṭhapito me, devā”ti	742	
PA_atk-s05_13a2:742_4	āgantvā ārocesi. Rājā “cūḷāmaṇi me naṭṭho”ti āha, manussā ekakolāhalaṃ akaṃsu. Rājā	742	
PA_atk-s05_13a2:742_5	“sabbadvārāni pidahitvā sañcāraṃ chinditvā coraṃ pariyesathā”ti āha, rājapurisā tathā	742	
PA_atk-s05_13a2:742_6	akaṃsu, nagaraṃ ekasaṅkhobhaṃ ahosi. Itaro puriso manusse gahetvā bodhisattassa santikaṃ	742	
PA_atk-s05_13a2:742_7	gantvā “bho, yānakaṃ ṭhapehi, rañño cūḷāmaṇi naṭṭho, yānakaṃ sodhessāmī”ti yānakaṃ	742	
PA_atk-s05_13a2:742_8	sodhento attanā ṭhapitamaṇiṃ gahetvā bodhisattaṃ gahetvā “maṇicoro”ti hatthehi ca	742	
PA_atk-s05_13a2:742_9	pādehi ca pothetvā pacchābāhaṃ bandhitvā netvā “ayaṃ maṇicoro”ti rañño dassesi. Rājāpi	742	
PA_atk-s05_13a2:742_10	“sīsamassa chindathā”ti āṇāpesi.	7421	
PA_atk-s05_13a2:743_0	Atha naṃ rājapurisā catukke catukke kasāhi tāḷentā dakkhiṇadvārena nagarā nikkhamāpesuṃ.	743	
PA_atk-s05_13a2:743_1	Sujātāpi yānakaṃ pahāya bāhā paggayha paridevamānā “sāmi, maṃ nissāya imaṃ dukkhaṃ	743	
PA_atk-s05_13a2:743_2	pattosī”ti paridevamānā pacchato pacchato agamāsi. Rājapurisā “sīsamassa chindissāmā”ti	743	
PA_atk-s05_13a2:743_3	bodhisattaṃ uttānaṃ nipajjāpesuṃ. Taṃ disvā sujātā attano sīlaguṇaṃ āvajjetvā “natthi	743	
PA_atk-s05_13a2:743_4	vata maññe imasmiṃ loke sīlavantānaṃ viheṭhake pāpasāhasikamanusse nisedhetuṃ samatthā	743	
PA_atk-s05_13a2:743_5	devatā nāmā”tiādīni vatvā paṭhamaṃ gāthamāha –	743	
PA_atk-s05_13a2:745	“Na santi devā pavasanti nūna, na hi nūna santi idha lokapālā;	74	
PA_atk-s05_13a2:746	Sahasā karontānamasaññatānaṃ, na hi nūna santi paṭisedhitāro”ti.	74	
PA_atk-s05_13a2:747_0	Tattha na santi, devāti imasmiṃ loke sīlavantānaṃ olokanakā pāpānañca nisedhakā na	747	
PA_atk-s05_13a2:747_1	santi nūna devā. Pavasanti nūnāti evarūpesu vā kiccesu uppannesu nūna pavasanti pavāsaṃ	747	
PA_atk-s05_13a2:747_2	gacchanti. Idha, lokapālāti imasmiṃ loke lokapālasammatā samaṇabrāhmaṇāpi sīlavantānaṃ	747	
PA_atk-s05_13a2:747_3	anuggāhakā na hi nūna santi. Sahasā karontānamasaññatānanti sahasā avīmaṃsitvā sāhasikaṃ	747	
PA_atk-s05_13a2:747_4	dāruṇaṃ kammaṃ karontānaṃ dussīlānaṃ. Paṭisedhitāroti evarūpaṃ kammaṃ mā karittha,	747	
PA_atk-s05_13a2:747_5	na labbhā etaṃ kātunti paṭisedhentā natthīti attho.	747	
PA_atk-s05_13a2:748_0	Evaṃ tāya sīlasampannāya paridevamānāya sakkassa devarañño nisinnāsanaṃ uṇhākāraṃ	748	
PA_atk-s05_13a2:748_1	dassesi, sakko “ko nu kho maṃ sakkattato cāvetukāmo”ti āvajjento imaṃ kāraṇaṃ ñatvā	748	
PA_atk-s05_13a2:748_2	“bārāṇasirājā atipharusakammaṃ karoti, sīlasampannaṃ sujātaṃ kilameti, gantuṃ dāni	748	
PA_atk-s05_13a2:748_3	me vaṭṭatī”ti devalokā oruyha attano ānubhāvena hatthipiṭṭhe nisinnaṃ taṃ pāparājānaṃ	748	
PA_atk-s05_13a2:748_4	hatthikkhandhato otāretvā dhammagaṇḍikāya uttānaṃ nipajjāpetvā bodhisattaṃ ukkhipitvā	748	
PA_atk-s05_13a2:748_5	sabbālaṅkārehi alaṅkaritvā rājavesaṃ gāhāpetvā hatthikkhandhe nisīdāpesi. Rājapurisā	748	
PA_atk-s05_13a2:748_6	pharasuṃ ukkhipitvā sīsaṃ chindantā rañño sīsaṃ chindiṃsu, chinnakāleyeva cassa rañño	748	
PA_atk-s05_13a2:748_7	sīsabhāvaṃ jāniṃsu. Sakko devarājā dissamānakasarīreneva bodhisattassa santikaṃ gantvā	748	
PA_atk-s05_13a2:748_8	bodhisattassa rājābhisekaṃ katvā sujātāya ca aggamahesiṭṭhānaṃ dāpesi. Amaccā ceva	748	
PA_atk-s05_13a2:748_9	brāhmaṇagahapatikādayo ca sakkaṃ devarājānaṃ disvā “adhammikarājā mārito, idāni amhehi	748	
PA_atk-s05_13a2:748_10	sakkadattiko dhammikarājā laddho”ti somanassappattā ahesuṃ.	7481	
PA_atk-s05_13a2:749_0	Sakkopi ākāse ṭhatvā “ayaṃ vo sakkadattiko rājā, ito paṭṭhāya dhammena rajjaṃ kāressati.	749	
PA_atk-s05_13a2:749_1	Sace hi rājā adhammiko hoti, devo akāle vassati, kāle na vassati, chātabhayaṃ rogabhayaṃ	749	
PA_atk-s05_13a2:749_2	satthabhayanti imāni tīṇi bhayāni upagatāneva hontī”ti ovadanto dutiyaṃ gāthamāha –	749	
PA_atk-s05_13a2:751	“Akāle vassatī tassa, kāle tassa na vassati;	75	
PA_atk-s05_13a2:752	Saggā ca cavati ṭhānā, nanu so tāvatā hato”ti.	75	
PA_atk-s05_13a2:753_0	Tattha akāleti adhammikarañño rajje ayuttakāle sassānaṃ pakkakāle vā lāyanamaddanādikāle	753	
PA_atk-s05_13a2:753_1	vā devo vassati. Kāleti yuttapayuttakāle vapanakāle taruṇasassakāle gabbhaggahaṇakāle	753	
PA_atk-s05_13a2:753_2	ca na vassati. Saggā ca cavati ṭhānāti saggasaṅkhātā ṭhānā devalokā cavatīti attho.	753	
PA_atk-s05_13a2:753_3	Adhammikarājā hi appaṭilābhavasena devalokā cavati nāma, saggepi vā rajjaṃ kārento	753	
PA_atk-s05_13a2:753_4	adhammikarājā tato cavatītipi attho. Nanu so tāvatā hatoti nanu so adhammiko rājā	753	
PA_atk-s05_13a2:753_5	ettakena hato hoti. Atha vā ekaṃsavācī ettha nu-kāro, neso ekaṃsena ettāvatā hato,	753	
PA_atk-s05_13a2:753_6	aṭṭhasu pana mahānirayesu soḷasasu ca ussadanirayesu dīgharattaṃ so haññissatīti ayamettha attho.	753	
PA_atk-s05_13a2:754	Evaṃ sakko mahājanassa ovādaṃ datvā attano devaṭṭhānameva agamāsi. Bodhisattopi dhammena rajjaṃ kāretvā saggapuraṃ pūresi.	75	
PA_atk-s05_13a2:755_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā	755	
PA_atk-s05_13a2:755_1	adhammikarājā devadatto ahosi, sakko anuruddho, sujātā rāhulamātā, sakkadattiyarājā	755	
PA_atk-s05_13a2:755_2	pana ahameva ahosi”nti.	755	
PA_atk-s05_13a2:756	Maṇicorajātakavaṇṇanā catutthā.	75	
PA_atk-s05_13a2:758	[195] 5. Pabbatūpattharajātakavaṇṇanā	75	
PA_atk-s05_13a2:759_0	Pabbatūpatthare rammeti idaṃ satthā jetavane viharanto kosalarājānaṃ ārabbha kathesi.	759	
PA_atk-s05_13a2:759_1	Kosalarañño kira eko amacco antepure padussi. Rājāpi parivīmaṃsamāno taṃ tathato	759	
PA_atk-s05_13a2:759_2	ñatvā “satthu ārocessāmī”ti jetavanaṃ gantvā satthāraṃ vanditvā “bhante, amhākaṃ	759	
PA_atk-s05_13a2:759_3	antepure eko amacco padussi, tassa kiṃ kātuṃ vaṭṭatī”ti pucchi. Atha naṃ satthā “upakārako	759	
PA_atk-s05_13a2:759_4	te, mahārāja, so ca amacco sā ca itthī piyā”ti pucchitvā “āma, bhante, ativiya upakārako	759	
PA_atk-s05_13a2:759_5	sakalaṃ rājakulaṃ sandhāreti, sāpi me itthī piyā”ti vutte “mahārāja, ‘attano upakārakesu	759	
PA_atk-s05_13a2:759_6	sevakesu piyāsu ca itthīsu dubbhituṃ na sakkā’ti pubbepi rājāno paṇḍitānaṃ kathaṃ	759	
PA_atk-s05_13a2:759_7	sutvā majjhattāva ahesu”nti vatvā tena yācito atītaṃ āhari.	759	
PA_atk-s05_13a2:760_0	Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto	760	
PA_atk-s05_13a2:760_1	tassa atthadhammānusāsako ahosi. Athassa rañño eko amacco antepure padussi. Rājā	760	
PA_atk-s05_13a2:760_2	naṃ tathato ñatvā “amaccopi me bahūpakāro, ayaṃ itthīpi me piyā, dvepi ime nāsetuṃ	760	
PA_atk-s05_13a2:760_3	na sakkā, paṇḍitāmaccaṃ pañhaṃ pucchitvā sace sahitabbaṃ bhavissati, sahissāmi, no	760	
PA_atk-s05_13a2:760_4	ce, na sahissāmī”ti bodhisattaṃ pakkosāpetvā āsanaṃ datvā “paṇḍita, pañhaṃ pucchissāmī”ti	760	
PA_atk-s05_13a2:760_5	vatvā “pucchatha, mahārāja, vissajjessāmī”ti vutte pañhaṃ pucchanto paṭhamaṃ gāthamāha –	760	
PA_atk-s05_13a2:762	“Pabbatūpatthare ramme, jātā pokkharaṇī sivā;	76	
PA_atk-s05_13a2:763	Taṃ siṅgālo apāpāyi, jānaṃ sīhena rakkhita”nti.	76	
PA_atk-s05_13a2:764_0	Tattha pabbatūpatthare rammeti himavantapabbatapāde pattharitvā ṭhite aṅgaṇaṭṭhāneti	764	
PA_atk-s05_13a2:764_1	attho. Jātā pokkharaṇī sivāti sivā sītalā madhurodakā pokkharaṇī nibbattā, apica	764	
PA_atk-s05_13a2:764_2	kho pokkharasañchannā nadīpi pokkharaṇīyeva. Apāpāyīti apa-iti upasaggo, apāyīti	764	
PA_atk-s05_13a2:764_3	attho. Jānaṃ sīhena rakkhitanti sā pokkharaṇī sīhaparibhogā sīhena rakkhitā, sopi	764	
PA_atk-s05_13a2:764_4	naṃ siṅgālo “sīhena rakkhitā aya”nti jānantova apāyi. Taṃ kiṃ maññati, bālo siṅgālo	764	
PA_atk-s05_13a2:764_5	sīhassa abhāyitvā piveyya evarūpaṃ pokkharaṇinti ayametthādhippāyo.	764	
PA_atk-s05_13a2:765	Bodhisatto “addhā etassa antepure eko amacco paduṭṭho bhavissatī”ti ñatvā dutiyaṃ gāthamāha –	76	
PA_atk-s05_13a2:767	“Pivanti ce mahārāja, sāpadāni mahānadiṃ;	76	
PA_atk-s05_13a2:768	Na tena anadī hoti, khamassu yadi te piyā”ti.	76	
PA_atk-s05_13a2:769_0	Tattha sāpadānīti na kevalaṃ siṅgālova, avasesāni sunakhapasadabiḷāramigādīni sabbasāpadāni	769	
PA_atk-s05_13a2:769_1	taṃ pokkharasañchannattā “pokkharaṇī”ti laddhanāmaṃ nadiṃ pivanti ce. Na tena anadī	769	
PA_atk-s05_13a2:769_2	hotīti nadiyañhi dvipadacatuppadāpi ahimacchāpi sabbe pipāsitā pānīyaṃ pivanti, na	769	
PA_atk-s05_13a2:769_3	sā tena kāraṇena anadī nāma hoti, nāpi ucchiṭṭhanadī. Kasmā? Sabbesaṃ sādhāraṇattā.	769	
PA_atk-s05_13a2:769_4	Yathā nadī yena kenaci pītā na dussati, evaṃ itthīpi kilesavasena sāmikaṃ atikkamitvā	769	
PA_atk-s05_13a2:769_5	aññena saddhiṃ saṃvāsaṃ gatā neva anitthī hoti. Kasmā? Sabbesaṃ sādhāraṇabhāvena.	769	
PA_atk-s05_13a2:769_6	Nāpi ucchiṭṭhitthī. Kasmā? Odakantikatāya suddhabhāvena. Khamassu yadi te piyāti	769	
PA_atk-s05_13a2:769_7	yadi pana te sā itthī piyā, so ca amacco bahūpakāro, tesaṃ ubhinnampi khamassu majjhattabhāvena tiṭṭhāhīti.	769	
PA_atk-s05_13a2:770_0	Evaṃ mahāsatto rañño ovādaṃ adāsi. Rājā tassa ovāde ṭhatvā “puna evarūpaṃ pāpakammaṃ	770	
PA_atk-s05_13a2:770_1	mā karitthā”ti vatvā ubhinnampi khami. Tato paṭṭhāya te oramiṃsu. Rājāpi dānādīni	770	
PA_atk-s05_13a2:770_2	puññāni katvā jīvitapariyosāne saggapuraṃ pūresi. Kosalarājāpi imaṃ dhammadesanaṃ	770	
PA_atk-s05_13a2:770_3	sutvā tesaṃ ubhinnampi khamitvā majjhatto ahosi.	770	
PA_atk-s05_13a2:771	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, paṇḍitāmacco pana ahameva ahosi”nti.	77	
PA_atk-s05_13a2:772	Pabbatūpattharajātakavaṇṇanā pañcamā.	77	
PA_atk-s05_13a2:774	[196] 6. Valāhakassajātakavaṇṇanā	77	
PA_atk-s05_13a2:775_0	Ye na kāhanti ovādanti idaṃ satthā jetavane viharanto ekaṃ ukkaṇṭhitabhikkhuṃ ārabbha	775	
PA_atk-s05_13a2:775_1	kathesi. So hi bhikkhu satthārā “saccaṃ kira tvaṃ, bhikkhu, ukkaṇṭhitosī”ti puṭṭho	775	
PA_atk-s05_13a2:775_2	“sacca”nti vatvā “kiṃ kāraṇā”ti vutte “ekaṃ alaṅkataṃ mātugāmaṃ disvā kilesavasenā”ti	775	
PA_atk-s05_13a2:775_3	āha. Atha naṃ satthā “itthiyo nāmetā bhikkhu attano rūpasaddagandharasaphoṭṭhabbehi	775	
PA_atk-s05_13a2:775_4	ceva itthikuttavilāsehi ca purise palobhetvā attano vase katvā vasaṃ upagatabhāvaṃ	775	
PA_atk-s05_13a2:775_5	ñatvā sīlavināsañceva dhanavināsañca pāpanaṭṭhena ‘yakkhiniyo’ti vuccanti. Pubbepi	775	
PA_atk-s05_13a2:775_6	hi yakkhiniyo itthikuttena ekaṃ purisasatthaṃ upasaṅkamitvā vāṇije palobhetvā attano	775	
PA_atk-s05_13a2:775_7	vase katvā puna aññe purise disvā te sabbepi jīvitakkhayaṃ pāpetvā ubhohi hanukapassehi	775	
PA_atk-s05_13a2:775_8	lohitena paggharantena mukhaṃ pūrāpetvā khādiṃsū”ti vatvā atītaṃ āhari.	775	
PA_atk-s05_13a2:776_0	Atīte tambapaṇṇidīpe sirīsavatthu nāma yakkhanagaraṃ ahosi, tattha yakkhiniyo vasiṃsu.	776	
PA_atk-s05_13a2:776_1	Tā bhinnanāvānaṃ vāṇijānaṃ āgatakāle alaṅkatapaṭiyattā khādanīyabhojanīyaṃ gāhāpetvā	776	
PA_atk-s05_13a2:776_2	dāsigaṇaparivutā dārake aṅkenādāya vāṇije upasaṅkamanti. Tesaṃ “manussāvāsaṃ āgatamhā”ti	776	
PA_atk-s05_13a2:776_3	sañjānanatthaṃ tattha tattha kasigorakkhādīni karonte manusse gogaṇe sunakheti evamādīni	776	
PA_atk-s05_13a2:776_4	dassenti, vāṇijānaṃ santikaṃ gantvā “imaṃ yāguṃ pivatha, bhattaṃ bhuñjatha, khādanīyaṃ	776	
PA_atk-s05_13a2:776_5	khādathā”ti vadanti. Vāṇijā ajānantā tāhi dinnaṃ paribhuñjanti. Atha tesaṃ khāditvā	776	
PA_atk-s05_13a2:776_6	bhuñjitvā pivitvā vissamitakāle paṭisanthāraṃ karonti, “tumhe kattha vāsikā, kuto	776	
PA_atk-s05_13a2:776_7	āgatā, kahaṃ gacchissatha, kena kammena idhāgatatthā”ti pucchanti. “Bhinnanāvā hutvā	776	
PA_atk-s05_13a2:776_8	idhāgatamhā”ti vutte “sādhu, ayyā, amhākampi sāmikānaṃ nāvaṃ abhiruhitvā gatānaṃ	776	
PA_atk-s05_13a2:776_9	tīṇi saṃvaccharāni atikkantāni, te matā bhavissanti; tumhepi vāṇijāyeva, mayaṃ tumhākaṃ	776	
PA_atk-s05_13a2:776_10	pādaparicārikā bhavissāmā”ti vatvā te vāṇije itthikuttahāvabhāvavilāsehi palobhetvā	7761	
PA_atk-s05_13a2:776_11	yakkhanagaraṃ netvā sace paṭhamagahitā manussā atthi, te devasaṅkhalikāya bandhitvā	7761	
PA_atk-s05_13a2:776_12	kāraṇaghare pakkhipanti, attano vasanaṭṭhāne bhinnanāve manusse alabhantiyo pana	7761	
PA_atk-s05_13a2:776_13	parato kalyāṇiṃ orato nāgadīpanti evaṃ samuddatīraṃ anusañcaranti. Ayaṃ tāsaṃ dhammatā.	7761	
PA_atk-s05_13a2:777_0	Athekadivasaṃ pañcasatā bhinnanāvā vāṇijā tāsaṃ nagarasamīpe uttariṃsu. Tā tesaṃ	777	
PA_atk-s05_13a2:777_1	santikaṃ gantvā palobhetvā yakkhanagaraṃ netvā paṭhamaṃ gahite manusse devasaṅkhalikāya	777	
PA_atk-s05_13a2:777_2	bandhitvā kāraṇaghare pakkhipitvā jeṭṭhayakkhinī jeṭṭhakavāṇijaṃ, sesā seseti tā	777	
PA_atk-s05_13a2:777_3	pañcasatā yakkhiniyo te pañcasate vāṇije attano sāmike akaṃsu. Atha sā jeṭṭhayakkhinī	777	
PA_atk-s05_13a2:777_4	rattibhāge vāṇije niddaṃ upagate uṭṭhāya gantvā kāraṇaghare manusse māretvā maṃsaṃ	777	
PA_atk-s05_13a2:777_5	khāditvā āgacchati, sesāpi tatheva karonti. Jeṭṭhayakkhiniyā manussamaṃsaṃ khāditvā	777	
PA_atk-s05_13a2:777_6	āgatakāle sarīraṃ sītalaṃ hoti. Jeṭṭhavāṇijo pariggaṇhanto tassā yakkhinibhāvaṃ ñatvā	777	
PA_atk-s05_13a2:777_7	“imā pañcasatā yakkhiniyo bhavissanti, amhehi palāyituṃ vaṭṭatī”ti punadivase pātova	777	
PA_atk-s05_13a2:777_8	mukhadhovanatthāya gantvā sesavāṇijānaṃ ārocesi – “imā yakkhiniyo, na manussitthiyo,	777	
PA_atk-s05_13a2:777_9	aññesaṃ bhinnanāvānaṃ āgatakāle te sāmike katvā amhepi khādissanti, etha ito palāyissāmā”ti	777	
PA_atk-s05_13a2:777_10	tesu pañcasatesu aḍḍhateyyasatā “na mayaṃ etā vijahituṃ sakkhissāma, tumhe gacchatha,	7771	
PA_atk-s05_13a2:777_11	mayaṃ na palāyissāmā”ti āhaṃsu. Jeṭṭhavāṇijo attano vacanakāre aḍḍhateyyasate gahetvā tāsaṃ bhīto palāyi.	7771	
PA_atk-s05_13a2:778_0	Tasmiṃ pana kāle bodhisatto valāhakassayoniyaṃ nibbatti, sabbaseto kāḷasīso muñjakeso	778	
PA_atk-s05_13a2:778_1	iddhimā vehāsaṅgamo ahosi. So himavantato ākāse uppatitvā tambapaṇṇidīpaṃ gantvā	778	
PA_atk-s05_13a2:778_2	tattha tambapaṇṇisare pallale sayaṃjātasāliṃ khāditvā gacchati. Evaṃ gacchanto ca	778	
PA_atk-s05_13a2:778_3	“janapadaṃ gantukāmā atthī”ti tikkhattuṃ karuṇāparibhāvitaṃ mānusiṃ vācaṃ bhāsati.	778	
PA_atk-s05_13a2:778_4	Te bodhisattassa vacanaṃ sutvā upasaṅkamitvā añjaliṃ paggayha “sāmi, mayaṃ janapadaṃ	778	
PA_atk-s05_13a2:778_5	gamissāmā”ti āhaṃsu. Tena hi mayhaṃ piṭṭhiṃ abhiruhathāti. Appekacce abhiruhiṃsu,	778	
PA_atk-s05_13a2:778_6	tesu ekacce vāladhiṃ gaṇhiṃsu, ekacce añjaliṃ paggahetvā aṭṭhaṃsuyeva. Bodhisatto	778	
PA_atk-s05_13a2:778_7	antamaso añjaliṃ paggahetvā ṭhite sabbepi te aḍḍhateyyasate vāṇije attano ānubhāvena	778	
PA_atk-s05_13a2:778_8	janapadaṃ netvā sakasakaṭṭhānesu patiṭṭhapetvā attano vasanaṭṭhānaṃ āgamāsi. Tāpi	778	
PA_atk-s05_13a2:778_9	kho yakkhiniyo aññesaṃ āgatakāle tattha ohīnake aḍḍhateyyasate manusse vadhitvā khādiṃsu.	778	
PA_atk-s05_13a2:779_0	Satthā bhikkhū āmantetvā “bhikkhave, yathā te yakkhinīnaṃ vasaṃ gatā vāṇijā jīvitakkhayaṃ	779	
PA_atk-s05_13a2:779_1	pattā, valāhakassarājassa vacanakarā vāṇijā sakasakaṭṭhānesu patiṭṭhitā, evameva	779	
PA_atk-s05_13a2:779_2	buddhānaṃ ovādaṃ akarontā bhikkhūpi bhikkhuniyopi upāsakāpi upāsikāyopi catūsu apāyesu	779	
PA_atk-s05_13a2:779_3	pañcavidhabandhanakammakaraṇaṭṭhānādīsu mahādukkhaṃ pāpuṇanti. Ovādakarā pana tisso	779	
PA_atk-s05_13a2:779_4	kulasampattiyo ca cha kāmasagge vīsati brahmaloketi imāni ca ṭhānāni patvā amatamahānibbānaṃ	779	
PA_atk-s05_13a2:779_5	sacchikatvā mahantaṃ sukhaṃ anubhavantī”ti vatvā abhisambuddho hutvā imā gāthā avoca –	779	
PA_atk-s05_13a2:781	“Ye na kāhanti ovādaṃ, narā buddhena desitaṃ;	78	
PA_atk-s05_13a2:782	Byasanaṃ te gamissanti, rakkhasīhiva vāṇijā.	78	
PA_atk-s05_13a2:784	“Ye ca kāhanti ovādaṃ, narā buddhena desitaṃ;	78	
PA_atk-s05_13a2:785	Sotthiṃ pāraṃ gamissanti, valāheneva vāṇijā”ti.	78	
PA_atk-s05_13a2:786_0	Tattha ye na kāhantīti ye na karissanti. Byasanaṃ te gamissantīti te mahāvināsaṃ	786	
PA_atk-s05_13a2:786_1	pāpuṇissanti. Rakkhasīhiva vāṇijāti rakkhasīhi palobhitavāṇijā viya. Sotthiṃ pāraṃ	786	
PA_atk-s05_13a2:786_2	gamissantīti anantarāyena nibbānaṃ pāpuṇissanti. Valāheneva vāṇijāti valāheneva “āgacchathā”ti	786	
PA_atk-s05_13a2:786_3	vuttā tassa vacanakarā vāṇijā viya. Yathā hi te samuddapāraṃ gantvā sakasakaṭṭhānaṃ	786	
PA_atk-s05_13a2:786_4	agamaṃsu, evaṃ buddhānaṃ ovādakarā saṃsārapāraṃ nibbānaṃ gacchantīti amatamahānibbānena	786	
PA_atk-s05_13a2:786_5	dhammadesanāya kūṭaṃ gaṇhi.	786	
PA_atk-s05_13a2:787_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne	787	
PA_atk-s05_13a2:787_1	ukkaṇṭhitabhikkhu sotāpattiphale patiṭṭhahi, aññepi bahū sotāpattiphalasakadāgāmiphalaanāgāmiphalaarahattaphalāni	787	
PA_atk-s05_13a2:787_2	pāpuṇiṃsu. “Tadā valāhakassarājassa vacanakarā aḍḍhateyyasatā vāṇijā buddhaparisā	787	
PA_atk-s05_13a2:787_3	ahesuṃ, valāhakassarājā pana ahameva ahosi”nti.	787	
PA_atk-s05_13a2:788	Valāhakassajātakavaṇṇanā chaṭṭhā.	78	
PA_atk-s05_13a2:790	[197] 7. Mittāmittajātakavaṇṇanā	79	
PA_atk-s05_13a2:791_0	Na naṃ umhayate disvāti idaṃ satthā jetavane viharanto aññataraṃ bhikkhuṃ ārabbha	791	
PA_atk-s05_13a2:791_1	kathesi. Aññataro bhikkhu “mayā gahite mayhaṃ upajjhāyo na kujjhissatī”ti upajjhāyena	791	
PA_atk-s05_13a2:791_2	ṭhapitaṃ vissāsena ekaṃ vatthakhaṇḍaṃ gahetvā upāhanatthavikaṃ katvā pacchā upajjhāyaṃ	791	
PA_atk-s05_13a2:791_3	āpucchi. Atha taṃ upajjhāyo “kiṃkāraṇā gaṇhī”ti vatvā “mayā gahite na kujjhissatīti	791	
PA_atk-s05_13a2:791_4	tumhākaṃ vissāsenā”ti vutte “ko mayā saddhiṃ tuyhaṃ vissāso nāmā”ti vatvā kuddho	791	
PA_atk-s05_13a2:791_5	uṭṭhahitvā pahari. Tassa sā kiriyā bhikkhūsu pākaṭā jātā. Athekadivasaṃ bhikkhū dhammasabhāyaṃ	791	
PA_atk-s05_13a2:791_6	kathaṃ samuṭṭhāpesuṃ – “āvuso, asuko kira daharo upajjhāyassa vissāsena vatthakhaṇḍaṃ	791	
PA_atk-s05_13a2:791_7	gahetvā upāhanatthavikaṃ akāsi. Atha naṃ upajjhāyo ‘ko mayā saddhiṃ tuyhaṃ vissāso	791	
PA_atk-s05_13a2:791_8	nāmā’ti vatvā kuddho uṭṭhahitvā paharī”ti. Satthā āgantvā “kāya nuttha, bhikkhave,	791	
PA_atk-s05_13a2:791_9	etarahi kathāya sannisinnā”ti pucchitvā “imāya nāmā”ti vutte “na, bhikkhave, idānevesa	791	
PA_atk-s05_13a2:791_10	bhikkhu attano saddhivihārikena saddhiṃ avissāsiko, pubbepi avissāsikoyevā”ti vatvā atītaṃ āhari.	7911	
PA_atk-s05_13a2:792_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā	792	
PA_atk-s05_13a2:792_1	vayappatto isipabbajjaṃ pabbajitvā abhiññā ca samāpattiyo ca nibbattetvā gaṇasatthā	792	
PA_atk-s05_13a2:792_2	hutvā himavantapadese vāsaṃ kappesi. Tasmiṃ isigaṇe eko tāpaso bodhisattassa vacanaṃ	792	
PA_atk-s05_13a2:792_3	akatvā ekaṃ matamātikaṃ hatthipotakaṃ paṭijaggi. Atha naṃ so vuddhippatto māretvā	792	
PA_atk-s05_13a2:792_4	araññaṃ pāvisi. Tassa sarīrakiccaṃ katvā isigaṇo bodhisattaṃ parivāretvā – “bhante,	792	
PA_atk-s05_13a2:792_5	kena nu ko kāraṇena mittabhāvo vā amittabhāvo vā sakkā jānitu”nti pucchi. Bodhisatto	792	
PA_atk-s05_13a2:792_6	“iminā ca iminā ca kāraṇenā”ti ācikkhanto imā gāthā avoca –	792	
PA_atk-s05_13a2:794	“Na naṃ umhayate disvā, na ca naṃ paṭinandati;	79	
PA_atk-s05_13a2:795	Cakkhūni cassa na dadāti, paṭilomañca vattati.	79	
PA_atk-s05_13a2:797	“Ete bhavanti ākārā, amittasmiṃ patiṭṭhitā;	79	
PA_atk-s05_13a2:798	Yehi amittaṃ jāneyya, disvā sutvā ca paṇḍito”ti.	79	
PA_atk-s05_13a2:799_0	Tattha na naṃ umhayate disvāti yo hi yassa amitto hoti, so taṃ puggalaṃ disvā na	799	
PA_atk-s05_13a2:799_1	umhayate, hasitaṃ na karoti, pahaṭṭhākāraṃ na dasseti. Na ca naṃ paṭinandatīti tassa	799	
PA_atk-s05_13a2:799_2	vacanaṃ sutvāpi taṃ puggalaṃ na paṭinandati, sādhu subhāsitanti na cānumodati. Cakkhūni	799	
PA_atk-s05_13a2:799_3	cassa na dadātīti cakkhunā cakkhuṃ āhacca paṭimukho hutvā na oloketi, aññato cakkhūni	799	
PA_atk-s05_13a2:799_4	harati. Paṭilomañca vattatīti tassa kāyakammampi vacīkammampi na roceti, paṭilomagāhaṃ	799	
PA_atk-s05_13a2:799_5	gaṇhāti paccanīkagāhaṃ. Ākārāti kāraṇāni. Yehi amittanti yehi kāraṇehi tāni kāraṇāni	799	
PA_atk-s05_13a2:799_6	disvā sutvā ca paṇḍito puggalo “ayaṃ me amitto”ti jāneyya, tato viparītehi pana mittabhāvo jānitabboti.	799	
PA_atk-s05_13a2:800	Evaṃ bodhisatto mittāmittabhāvakāraṇāni ācikkhitvā brahmavihāre bhāvetvā brahmalokūpago ahosi.	80	
PA_atk-s05_13a2:801	Satthā imaṃ dhammadesanaṃ āharitvā jātakaṃ samodhānesi – “tadā hatthiposakatāpaso saddhivihāriko ahosi, hatthī upajjhāyo, isigaṇo buddhaparisā, gaṇasatthā pana ahameva ahosi”nti.	80	
PA_atk-s05_13a2:802	Mittāmittajātakavaṇṇanā sattamā.	80	
PA_atk-s05_13a2:804	[198] 8. Rādhajātakavaṇṇanā	80	
PA_atk-s05_13a2:805_0	Pavāsā āgato tātāti idaṃ satthā jetavane viharanto ekaṃ ukkaṇṭhitabhikkhuṃ ārabbha	805	
PA_atk-s05_13a2:805_1	kathesi. So kira satthārā “saccaṃ kira, tvaṃ bhikkhu, ukkaṇṭhito”ti puṭṭho “saccaṃ,	805	
PA_atk-s05_13a2:805_2	bhante”ti vatvā “kiṃkāraṇā”ti vutte “ekaṃ alaṅkataitthiṃ disvā kilesavasenā”ti āha.	805	
PA_atk-s05_13a2:805_3	Atha naṃ satthā “mātugāmo nāma bhikkhu na sakkā rakkhituṃ, pubbepi dovārike ṭhapetvā	805	
PA_atk-s05_13a2:805_4	rakkhantāpi rakkhituṃ na sakkhiṃsu, kiṃ te itthiyā, laddhāpi sā rakkhituṃ na sakkā”ti vatvā atītaṃ āhari.	805	
PA_atk-s05_13a2:806_0	Atīte bārāṇasiyaṃ brahmadatte rajjaṃ kārente bodhisatto suvayoniyaṃ nibbatti, “rādho”tissa	806	
PA_atk-s05_13a2:806_1	nāmaṃ, kaniṭṭhabhātā panassa poṭṭhapādo nāma. Te ubhopi taruṇakāleyeva eko luddako	806	
PA_atk-s05_13a2:806_2	gahetvā bārāṇasiyaṃ aññatarassa brāhmaṇassa adāsi, brāhmaṇo te puttaṭṭhāne ṭhapetvā	806	
PA_atk-s05_13a2:806_3	paṭijaggi. Brāhmaṇassa pana brāhmaṇī arakkhitā dussīlā. So vohārakaraṇatthāya gacchanto	806	
PA_atk-s05_13a2:806_4	te suvapotake āmantetvā “tātā, ahaṃ vohārakaraṇatthāya gacchāmi, kāle vā vikāle vā	806	
PA_atk-s05_13a2:806_5	tumhākaṃ mātu karaṇakammaṃ olokeyyātha, aññassa purisassa gamanabhāvaṃ vā agamanabhāvaṃ	806	
PA_atk-s05_13a2:806_6	vā jāneyyāthā”ti brāhmaṇiṃ suvapotakānaṃ paṭicchāpetvā agamāsi. Sā tassa nikkhantakālato	806	
PA_atk-s05_13a2:806_7	paṭṭhāya anācāraṃ cari, rattimpi divāpi āgacchantānañca gacchantānañca pamāṇaṃ natthi.	806	
PA_atk-s05_13a2:807_0	Taṃ disvā poṭṭhapādo rādhaṃ pucchi – “brāhmaṇo imaṃ brāhmaṇiṃ amhākaṃ niyyādetvā	807	
PA_atk-s05_13a2:807_1	gato, ayañca pāpakammaṃ karoti, vadāmi na”nti. Rādho “mā vadāhī”ti āha. So tassa	807	
PA_atk-s05_13a2:807_2	vacanaṃ aggahetvā “amma, kiṃkāraṇā pāpakammaṃ karosī”ti āha. Sā taṃ māretukāmā hutvā	807	
PA_atk-s05_13a2:807_3	“tāta, tvaṃ nāma mayhaṃ putto, ito paṭṭhāya na karissāmi, ehi, tāta, tāvā”ti piyāyamānā	807	
PA_atk-s05_13a2:807_4	viya pakkositvā āgataṃ gahetvā “tvaṃ maṃ ovadasi, attano pamāṇaṃ na jānāsī”ti gīvaṃ	807	
PA_atk-s05_13a2:807_5	parivattetvā māretvā uddhanantaresu pakkhipi. Brāhmaṇo āgantvā vissamitvā bodhisattaṃ	807	
PA_atk-s05_13a2:807_6	“kiṃ, tāta rādha, mātā te anācāraṃ karoti, na karotī”ti pucchanto paṭhamaṃ gāthamāha –	807	
PA_atk-s05_13a2:809	“Pavāsā āgato tāta, idāni nacirāgato;	80	
PA_atk-s05_13a2:810	Kaccinnu tāta te mātā, na aññamupasevatī”ti.	81	
PA_atk-s05_13a2:811	Tassattho – ahaṃ, tāta rādha, pavāsā āgato, so camhi idāneva āgato nacirāgato, tena pavattiṃ ajānanto taṃ pucchāmi – “kacci nu te, tāta, mātā aññaṃ purisaṃ na upasevatī”ti.	81	
PA_atk-s05_13a2:812	Rādho “tāta, paṇḍitā nāma bhūtaṃ vā abhūtaṃ vā aniyyānikaṃ nāma na kathesu”nti ñāpento dutiyaṃ gāthamāha –	81	
PA_atk-s05_13a2:814	“Na kho panetaṃ subhaṇaṃ, giraṃ saccupasaṃhitaṃ;	81	
PA_atk-s05_13a2:815	Sayetha poṭṭhapādova, mummure upakūthito”ti.	81	
PA_atk-s05_13a2:816_0	Tattha giranti vacanaṃ. Tañhi yathā idāni girā, evaṃ tadā “gira”nti vuccati, so suvapotako	816	
PA_atk-s05_13a2:816_1	liṅgaṃ anādiyitvā evamāha. Ayaṃ panettha attho – tāta, paṇḍitena nāma saccupasaṃhitaṃ	816	
PA_atk-s05_13a2:816_2	yathābhūtaṃ atthayuttaṃ sabhāvavacanampi aniyyānikaṃ na subhaṇaṃ. Aniyyānikañca saccaṃ	816	
PA_atk-s05_13a2:816_3	bhaṇanto sayetha poṭṭhapādova, mummure upakūthito, yathā poṭṭhapādo kukkuḷe jhāmo	816	
PA_atk-s05_13a2:816_4	sayati, evaṃ sayeyyāti. “Upakūdhito”tipi pāṭho, ayamevattho.	816	
PA_atk-s05_13a2:817	Evaṃ bodhisatto brāhmaṇassa dhammaṃ desetvā “mayāpi imasmiṃ ṭhāne vasituṃ na sakkā”ti brāhmaṇaṃ āpucchitvā araññameva pāvisi.	81	
PA_atk-s05_13a2:818_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	818	
PA_atk-s05_13a2:818_1	ukkaṇṭhitabhikkhu sotāpattiphale patiṭṭhahi. “Tadā poṭṭhapādo ānando ahosi, rādho	818	
PA_atk-s05_13a2:818_2	pana ahameva ahosi”nti.	818	
PA_atk-s05_13a2:819	Rādhajātakavaṇṇanā aṭṭhamā.	81	
PA_atk-s05_13a2:821	[199] 9. Gahapatijātakavaṇṇanā	82	
PA_atk-s05_13a2:822_0	Ubhayaṃ me na khamatīti idaṃ satthā jetavane viharanto ukkaṇṭhitameva bhikkhuṃ ārabbha	822	
PA_atk-s05_13a2:822_1	kathesi. Kathento ca “mātugāmo nāma arakkhito, pāpakammaṃ katvā yena kenaci upāyena	822	
PA_atk-s05_13a2:822_2	sāmikaṃ vañcetiyevā”ti vatvā atītaṃ āhari.	822	
PA_atk-s05_13a2:823_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe gahapatikule nibbattitvā	823	
PA_atk-s05_13a2:823_1	vayappatto gharāvāsaṃ gaṇhi. Tassa bhariyā dussīlā gāmabhojakena saddhiṃ anācāraṃ	823	
PA_atk-s05_13a2:823_2	carati. Bodhisatto taṃ ñatvā pariggaṇhanto carati. Tadā pana antovasse bījesu nīhaṭesu	823	
PA_atk-s05_13a2:823_3	chātakaṃ ahosi, sassānaṃ gabbhagahaṇakālo jāto. Sakalagāmavāsino “ito māsadvayena	823	
PA_atk-s05_13a2:823_4	sassāni uddharitvā vīhiṃ dassāmā”ti ekato hutvā gāmabhojakassa hatthato ekaṃ jaragoṇaṃ	823	
PA_atk-s05_13a2:823_5	gahetvā maṃsaṃ khādiṃsu.	823	
PA_atk-s05_13a2:824_0	Athekadivasaṃ gāmabhājako khaṇaṃ oloketvā bodhisattassa bahigatavelāyaṃ gehaṃ pāvisi.	824	
PA_atk-s05_13a2:824_1	Tesaṃ sukhanipannakkhaṇeyeva bodhisatto gāmadvārena pavisitvā gehābhimukho pāyāsi.	824	
PA_atk-s05_13a2:824_2	Sā itthī gāmadvārābhimukhī taṃ disvā “ko nu kho eso”ti ummāre ṭhatvā olokentī “soyevā”ti	824	
PA_atk-s05_13a2:824_3	ñatvā gāmabhojakassa ācikkhi, gāmabhojako bhīto pakampi. Atha naṃ sā “mā bhāyi, attheko	824	
PA_atk-s05_13a2:824_4	upāyo, amhehi tava hatthato goṇamaṃsaṃ khāditaṃ, tvaṃ maṃsamūlaṃ sodhento viya hohi,	824	
PA_atk-s05_13a2:824_5	ahaṃ koṭṭhaṃ āruyha koṭṭhadvāre ṭhatvā ‘vīhi natthī’ti vakkhāmi. Tvaṃ gehamajjhe	824	
PA_atk-s05_13a2:824_6	ṭhatvā ‘amhākaṃ ghare dārakā chātā, maṃsamūlaṃ me dehī’ti punappunaṃ codeyyāsī”ti	824	
PA_atk-s05_13a2:824_7	vatvā koṭṭhaṃ āruyha koṭṭhadvāre nisīdi. Itaro gehamajjhe ṭhatvā “maṃsamūlaṃ dehī”ti	824	
PA_atk-s05_13a2:824_8	vadati. Sā koṭṭhadvāre nisinnā “koṭṭhe vīhi natthi, sasse uddharante dassāmi gacchāhī”ti āha.	824	
PA_atk-s05_13a2:825_0	Bodhisatto gehaṃ pavisitvā tesaṃ kiriyaṃ disvā “imāya pāpāya kataupāyo esa bhavissatī”ti	825	
PA_atk-s05_13a2:825_1	ñatvā gāmabhojakaṃ āmantetvā “so gāmabhojaka amhe tava jaragoṇassa maṃsaṃ khādantā	825	
PA_atk-s05_13a2:825_2	‘ito māsadvayena vīhiṃ dassāmā’ti khādimha, tvaṃ aḍḍhamāsampi anatikkamitvā idāneva	825	
PA_atk-s05_13a2:825_3	kasmā āharāpesi, na tvaṃ iminā kāraṇena āgato, aññena kāraṇena āgato bhavissasi,	825	
PA_atk-s05_13a2:825_4	mayhaṃ tava kiriyā na ruccati, ayampi anācārā pāpadhammā koṭṭhe vīhīnaṃ abhāvaṃ jānāti,	825	
PA_atk-s05_13a2:825_5	sā dāni koṭṭhaṃ āruyha ‘vīhi natthī’ti vadati, tvampi ‘dehī’ti vadati, ubhinnampi	825	
PA_atk-s05_13a2:825_6	vo karaṇaṃ mayhaṃ na ruccatī”ti etamatthaṃ pakāsento imā gāthā avoca –	825	
PA_atk-s05_13a2:827	“Ubhayaṃ me na khamati, ubhayaṃ me na ruccati;	82	
PA_atk-s05_13a2:828	Yācāyaṃ koṭṭhamotiṇṇā, nadassaṃ iti bhāsati.	82	
PA_atk-s05_13a2:830	“Taṃ taṃ gāmapati brūmi, kadare appasmi jīvite;	83	
PA_atk-s05_13a2:831	Dve māse saṅgaraṃ katvā, maṃsaṃ jaraggavaṃ kisaṃ;	83	
PA_atk-s05_13a2:832	Appattakāle codesi, tampi mayhaṃ na ruccatī”ti.	83	
PA_atk-s05_13a2:833_0	Tattha taṃ taṃ gāmapati brūmīti, ambho gāmajeṭṭhaka, tena kāraṇena taṃ vadāmi. Kadare	833	
PA_atk-s05_13a2:833_1	appasmi jīviteti amhākaṃ jīvitaṃ nāma kadarañceva thaddhaṃ lūkhaṃ kasiraṃ appañca	833	
PA_atk-s05_13a2:833_2	mandaṃ parittaṃ, tasmiṃ no evarūpe jīvite vattamāne. Dve māse saṅgaraṃ katvā, maṃsaṃ	833	
PA_atk-s05_13a2:833_3	jaraggavaṃ kisanti amhākaṃ maṃsaṃ gaṇhantānaṃ jaraggavaṃ kisaṃ dubbalaṃ jaragoṇaṃ	833	
PA_atk-s05_13a2:833_4	dadamāno tvaṃ “dvīhi māsehi mūlaṃ dātabba”nti evaṃ dve māse saṅgaraṃ paricchedaṃ	833	
PA_atk-s05_13a2:833_5	katvā. Appattakāle codesīti tasmiṃ kāle asampatte antarāva codesi. Tampi mayhaṃ na	833	
PA_atk-s05_13a2:833_6	ruccatīti yā cāyaṃ pāpadhammā dussīlā antokoṭṭhe vīhīnaṃ natthibhāvaṃ jānamānāva	833	
PA_atk-s05_13a2:833_7	ajānantī viya hutvā koṭṭhamotiṇṇā koṭṭhadvāre ṭhatvā na dassaṃ iti bhāsati, yañca	833	
PA_atk-s05_13a2:833_8	tvaṃ akāle codesi, tampīti idaṃ ubhayampi mama neva khamati na ruccatīti.	833	
PA_atk-s05_13a2:834_0	Evaṃ so kathentova gāmabhojakaṃ cūḷāya gahetvā kaḍḍhitvā gehamajjhe pātetvā “gāmabhojakomhīti	834	
PA_atk-s05_13a2:834_1	parassa rakkhitagopitabhaṇḍe aparajjhasī”tiādīhi paribhāsitvā pothetvā dubbalaṃ katvā	834	
PA_atk-s05_13a2:834_2	gīvāya gahetvā gehā nikkaḍḍhitvā tampi duṭṭhaitthiṃ kesesu gahetvā koṭṭhā otāretvā	834	
PA_atk-s05_13a2:834_3	nippothetvā “sace puna evarūpaṃ karosi, jānissasī”ti santajjesi. Tato paṭṭhāya gāmabhojako	834	
PA_atk-s05_13a2:834_4	taṃ gehaṃ oloketumpi na visahi, sāpi pāpā puna manasāpi aticarituṃ nāsakkhi.	834	
PA_atk-s05_13a2:835_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	835	
PA_atk-s05_13a2:835_1	ukkaṇṭhitabhikkhu sotāpattiphale patiṭṭhahi. “Tadā gāmabhojako devadatto, niggahakārako	835	
PA_atk-s05_13a2:835_2	gahapati pana ahameva ahosi”nti.	835	
PA_atk-s05_13a2:836	Gahapatijātakavaṇṇanā navamā.	83	
PA_atk-s05_13a2:838	[200] 10. Sādhusīlajātakavaṇṇanā	83	
PA_atk-s05_13a2:839_0	Sarīradabyanti idaṃ satthā jetavane viharanto aññataraṃ brāhmaṇaṃ ārabbha kathesi.	839	
PA_atk-s05_13a2:839_1	Tassa kira catasso dhītaro ahesuṃ. Tā cattāro janā patthenti, tesu eko abhirūpo sarīrasampanno,	839	
PA_atk-s05_13a2:839_2	eko vayappatto mahallako, eko jātisampanno, eko sīlavā. Brāhmaṇo cintesi – “dhītaro	839	
PA_atk-s05_13a2:839_3	nivesentena patiṭṭhāpentena kassa nu kho dātabbā, kiṃ rūpasampannassa, udāhu vayappattassa,	839	
PA_atk-s05_13a2:839_4	jātisampannasīlavantānaṃ aññatarassā”ti. So cintentopi ajānitvā “imaṃ kāraṇaṃ sammāsambuddho	839	
PA_atk-s05_13a2:839_5	jānissati, taṃ pucchitvā etesaṃ antare anucchavikassa dassāmī”ti gandhamālādīni gāhāpetvā	839	
PA_atk-s05_13a2:839_6	vihāraṃ gantvā satthāraṃ vanditvā ekamantaṃ nisinno ādito paṭṭhāya tamatthaṃ ārocetvā	839	
PA_atk-s05_13a2:839_7	“bhante, imesu catūsu janesu kassa dātuṃ vaṭṭatī”ti pucchi. Satthā “pubbepi paṇḍitā	839	
PA_atk-s05_13a2:839_8	etaṃ pañhaṃ kathayiṃsu, bhavasaṅkhepagatattā pana sallakkhetuṃ na sakkosī”ti vatvā	839	
PA_atk-s05_13a2:839_9	tena yācito atītaṃ āhari.	839	
PA_atk-s05_13a2:840_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	840	
PA_atk-s05_13a2:840_1	vayappatto takkasilāyaṃ sippaṃ uggaṇhitvā āgantvā bārāṇasiyaṃ disāpāmokkho ācariyo	840	
PA_atk-s05_13a2:840_2	ahosi. Athekassa brāhmaṇassa catasso dhītaro ahesuṃ, tā evameva cattāro janā patthayiṃsu.	840	
PA_atk-s05_13a2:840_3	Brāhmaṇo “kassa nu kho dātabbā”ti ajānanto “ācariyaṃ pucchitvā dātabbayuttakassa	840	
PA_atk-s05_13a2:840_4	dassāmī”ti tassa santikaṃ gantvā tamatthaṃ pucchanto paṭhamaṃ gāthamāha –	840	
PA_atk-s05_13a2:842	“Sarīradabyaṃ vuḍḍhabyaṃ, sojaccaṃ sādhusīliyaṃ;	84	
PA_atk-s05_13a2:843	Brāhmaṇaṃ teva pucchāma, kannu tesaṃ vanimhase”ti.	84	
PA_atk-s05_13a2:844_0	Tattha “sarīradabya”ntiādīhi tesaṃ catunnaṃ vijjamāne guṇe pakāseti. Ayañhettha adhippāyo	844	
PA_atk-s05_13a2:844_1	– dhītaro me cattāro janā patthenti, tesu ekassa sarīradabyamatthi, sarīrasampadā	844	
PA_atk-s05_13a2:844_2	abhirūpabhāvo saṃvijjati. Ekassa vuḍḍhabyaṃ vuḍḍhibhāvo mahallakatā atthi. Ekassa	844	
PA_atk-s05_13a2:844_3	sojaccaṃ sujātitā jātisampadā atthi. “Sujacca”ntipi pāṭho. Ekassa sādhusīliyaṃ sundarasīlabhāvo	844	
PA_atk-s05_13a2:844_4	sīlasampadā atthi. Brāhmaṇaṃ teva pucchāmāti tesu asukassa nāmetā dātabbāti ajānantā	844	
PA_atk-s05_13a2:844_5	mayaṃ bhavantaṃ brāhmaṇaññeva pucchāma. Kannu tesaṃ vanimhaseti tesaṃ catunnaṃ janānaṃ	844	
PA_atk-s05_13a2:844_6	kaṃ vanimhase, kaṃ icchāma, kassa tā kumārikā dadāmāti pucchati.	844	
PA_atk-s05_13a2:845	Taṃ sutvā ācariyo “rūpasampadādīsu vijjamānāsupi vipannasīlo gārayho, tasmā taṃ nappamāṇaṃ, amhākaṃ sīlavantabhāvo ruccatī”ti imamatthaṃ pakāsento dutiyaṃ gāthamāha –	84	
PA_atk-s05_13a2:847	“Attho atthi sarīrasmiṃ, vuḍḍhabyassa namo kare;	84	
PA_atk-s05_13a2:848	Attho atthi sujātasmiṃ, sīlaṃ asmāka ruccatī”ti.	84	
PA_atk-s05_13a2:849_0	Tattha attho atthi sarīrasminti rūpasampanne sarīrepi attho viseso vuddhi atthiyeva,	849	
PA_atk-s05_13a2:849_1	“natthī”ti na vadāmi. Vuḍḍhabyassa namo kareti vuḍḍhabhāvassa pana namakkārameva	849	
PA_atk-s05_13a2:849_2	karomi. Vuḍḍhabhāvo hi vandanamānanaṃ labhati. Attho atthi sujātasminti sujātepi	849	
PA_atk-s05_13a2:849_3	purise vuḍḍhi atthi, jātisampattipi icchitabbāyeva. Sīlaṃ asmāka ruccatīti amhākaṃ	849	
PA_atk-s05_13a2:849_4	pana sīlameva ruccati. Sīlavā hi ācārasampanno sarīradabyavirahitopi pujjo pāsaṃsoti.	849	
PA_atk-s05_13a2:849_5	Brāhmaṇo tassa vacanaṃ sutvā sīlavantasseva dhītaro adāsi.	849	
PA_atk-s05_13a2:850_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne	850	
PA_atk-s05_13a2:850_1	brāhmaṇo sotāpattiphale patiṭṭhahi. “Tadā brāhmaṇo ayameva brāhmaṇo ahosi, disāpāmokkho	850	
PA_atk-s05_13a2:850_2	ācariyo pana ahameva ahosi”nti.	850	
PA_atk-s05_13a2:851	Sādhusīlajātakavaṇṇanā dasamā.	85	
PA_atk-s05_13a2:852	Ruhakavaggo pañcamo.	85	
PA_atk-s05_13a2:853	Tassuddānaṃ –	85	
PA_atk-s05_13a2:854	Ruhakaṃ sirikāḷakaṃ, padumaṃ maṇicorakaṃ;	85	
PA_atk-s05_13a2:855	Pabbatūpattharavalāhaṃ, mittāmittañca rādhañca;	85	
PA_atk-s05_13a2:856	Gahapati sādhusīlaṃ.	85	
PA_atk-s05_13a2:857	6. Nataṃdaḷhavaggo	85	
PA_atk-s05_13a2:859	[201] 1. Bandhanāgārajātakavaṇṇanā	85	
PA_atk-s05_13a2:860_0	Na taṃ daḷhaṃ bandhanamāhu dhīrāti idaṃ satthā jetavane viharanto bandhanāgāraṃ ārabbha	860	
PA_atk-s05_13a2:860_1	kathesi. Tasmiṃ kira kāle bahū sandhicchedakapanthaghātakacore ānetvā kosalarañño	860	
PA_atk-s05_13a2:860_2	dassesuṃ. Te rājā addubandhanarajjubandhanasaṅkhalikabandhanehi bandhāpesi. Tiṃsamattā	860	
PA_atk-s05_13a2:860_3	jānapadā bhikkhū satthāraṃ daṭṭhukāmā āgantvā disvā vanditvā punadivase piṇḍāya carantā	860	
PA_atk-s05_13a2:860_4	bandhanāgāraṃ gantvā te core disvā piṇḍapātapaṭikkantā sāyanhasamaye tathāgataṃ upasaṅkamitvā	860	
PA_atk-s05_13a2:860_5	“bhante, ajja amhehi piṇḍāya carantehi bandhanāgāre bahū corā addubandhanādīhi baddhā	860	
PA_atk-s05_13a2:860_6	mahādukkhaṃ anubhavantā diṭṭhā, te tāni bandhanāni chinditvā palāyituṃ na sakkonti,	860	
PA_atk-s05_13a2:860_7	atthi nu kho tehi bandhanehi thirataraṃ nāma aññaṃ bandhana”nti pucchiṃsu. Satthā	860	
PA_atk-s05_13a2:860_8	“bhikkhave, kiṃ bandhanāni nāmetāni, yaṃ panetaṃ dhanadhaññaputtadārādīsu taṇhāsaṅkhātaṃ	860	
PA_atk-s05_13a2:860_9	kilesabandhanaṃ, etaṃ etehi bandhanehi sataguṇena sahassaguṇena thirataraṃ, evaṃ	860	
PA_atk-s05_13a2:860_10	mahantampi panetaṃ ducchindaniyaṃ bandhanaṃ porāṇakapaṇḍitā chinditvā himavantaṃ	8601	
PA_atk-s05_13a2:860_11	pavisitvā pabbajiṃsū”ti vatvā atītaṃ āhari.	8601	
PA_atk-s05_13a2:861_0	Atīte bārāṇasiyaṃ brahmadatte rajjaṃ kārente bodhisatto ekasmiṃ duggatagahapatikule	861	
PA_atk-s05_13a2:861_1	nibbatti, tassa vayappattassa pitā kālamakāsi. So bhatiṃ katvā mātaraṃ posesi, athassa	861	
PA_atk-s05_13a2:861_2	mātā anicchamānasseva ekaṃ kuladhītaraṃ gehe katvā aparabhāge kālamakāsi. Bhariyāyapissa	861	
PA_atk-s05_13a2:861_3	kucchiyaṃ gabbho patiṭṭhāsi. So gabbhassa patiṭṭhitabhāvaṃ ajānanto “bhadde, tvaṃ	861	
PA_atk-s05_13a2:861_4	bhatiṃ katvā jīvāhi, ahaṃ pabbajissāmī”ti āha. Sāpi “gabbho me patiṭṭhito, mayi vijātāya	861	
PA_atk-s05_13a2:861_5	dārakaṃ disvā pabbajissasī”ti āha. So “sādhū”ti sampaṭicchitvā tassā vijātakāle “bhadde,	861	
PA_atk-s05_13a2:861_6	tvaṃ sotthinā vijātā, idānāhaṃ pabbajissāmī”ti āpucchi. Atha naṃ sā “puttakassa tāva	861	
PA_atk-s05_13a2:861_7	thanapānato apagamanakālaṃ āgamehī”ti vatvā puna gabbhaṃ gaṇhi.	861	
PA_atk-s05_13a2:862_0	So cintesi – “imaṃ sampaṭicchāpetvā gantuṃ na sakkā, imissā anācikkhitvāva palāyitvā	862	
PA_atk-s05_13a2:862_1	pabbajissāmī”ti. So tassā anācikkhitvā ratthibhāge uṭṭhāya palāyi. Atha naṃ nagaraguttikā	862	
PA_atk-s05_13a2:862_2	aggahesuṃ. So “ahaṃ, sāmi, mātuposako nāma, vissajjetha ma”nti tehi attānaṃ vissajjāpetvā	862	
PA_atk-s05_13a2:862_3	ekasmiṃ ṭhāne vasitvā aggadvāreneva nikkhamitvā himavantaṃ pavisitvā isipabbajjaṃ	862	
PA_atk-s05_13a2:862_4	pabbajitvā abhiññā ca samāpattiyo ca nibbattetvā jhānakīḷaṃ kīḷanto vihāsi. So tattha	862	
PA_atk-s05_13a2:862_5	vasanto “evarūpampi nāma me ducchindaniyaṃ puttadārabandhanaṃ kilesabandhanaṃ chindita”nti	862	
PA_atk-s05_13a2:862_6	udānaṃ udānento imā gāthā avoca –	862	
PA_atk-s05_13a2:864	“Na taṃ daḷhaṃ bandhanamāhu dhīrā, yadāyasaṃ dārujapabbajañca;	86	
PA_atk-s05_13a2:865	Sārattarattā maṇikuṇḍalesu, puttesu dāresu ca yā apekkhā.	86	
PA_atk-s05_13a2:867	“Etaṃ daḷhaṃ bandhanamāhu dhīrā, ohārinaṃ sīthilaṃ duppamuñcaṃ;	86	
PA_atk-s05_13a2:868	Etampi chetvāna vajanti dhīrā, anapekkhino kāmasukhaṃ pahāyā”ti.	86	
PA_atk-s05_13a2:869_0	Tattha dhīrāti dhitimantā, dhikkatapāpāti dhīrā. Atha vā dhī vuccati paññā, tāya	869	
PA_atk-s05_13a2:869_1	paññāya samannāgatāti dhīrā, buddhā paccekabuddhā buddhasāvakā bodhisattā ca ime	869	
PA_atk-s05_13a2:869_2	dhīrā nāma. Yadāyasantiādīsu yaṃ saṅkhalikasaṅkhātaṃ ayasā nibbattaṃ āyasaṃ, yaṃ	869	
PA_atk-s05_13a2:869_3	addubandhanasaṅkhātaṃ dārujaṃ, yañca pabbajatiṇehi vā aññehi vā vākādīhi rajjuṃ katvā	869	
PA_atk-s05_13a2:869_4	katarajjubandhanaṃ, taṃ āyasādiṃ chindituṃ sakkuṇeyyabhāvena dhīrā daḷhaṃ thiranti	869	
PA_atk-s05_13a2:869_5	nāhu na kathenti. Sārattarattāti sārattā hutvā rattā, balavarāgarattāti attho. Maṇikuṇḍalesūti	869	
PA_atk-s05_13a2:869_6	maṇīsu ca kuṇḍalesu ca, maṇiyuttesu vā kuṇḍalesu.	869	
PA_atk-s05_13a2:870_0	Etaṃ daḷhanti ye maṇikuṇḍalesu sārattarattā, tesaṃ yo ca sārāgo, yā ca tesaṃ puttadāresu	870	
PA_atk-s05_13a2:870_1	apekkhā taṇhā, etaṃ kilesamayaṃ bandhanaṃ daḷhaṃ thiranti dhīrā āhu. Ohārinanti ākaḍḍhitvā	870	
PA_atk-s05_13a2:870_2	catūsu apāyesu pātanato avaharati heṭṭhā haratīti ohārinaṃ. Sithilanti bandhanaṭṭhāne	870	
PA_atk-s05_13a2:870_3	chavicammamaṃsāni na chindati, lohitaṃ na nīharati, bandhanabhāvampi na jānāpeti,	870	
PA_atk-s05_13a2:870_4	thalapathajalapathādīsu kammāni kātuṃ detīti sithilaṃ. Duppamuñcanti taṇhālobhavasena	870	
PA_atk-s05_13a2:870_5	hi ekavārampi uppannaṃ kilesabandhanaṃ daṭṭhaṭṭhānato kacchapo viya dummocayaṃ hotīti	870	
PA_atk-s05_13a2:870_6	duppamuñcaṃ. Etampi chetvānāti etaṃ evaṃ daḷhampi kilesabandhanaṃ ñāṇakhaggena chinditvā	870	
PA_atk-s05_13a2:870_7	ayadāmāni chinditvā mattavaravāraṇā viya pañjare chinditvā sīhapotakā viya ca dhīrā	870	
PA_atk-s05_13a2:870_8	vatthukāmakilesakāme ukkārabhūmiṃ viya jigucchamānā anapekkhino hutvā kāmasukhaṃ	870	
PA_atk-s05_13a2:870_9	pahāya vajanti pakkamanti, pakkamitvā ca pana himavantaṃ pavisitvā isipabbajjaṃ pabbajitvā	870	
PA_atk-s05_13a2:870_10	jhānasukhena vītināmentīti.	8701	
PA_atk-s05_13a2:871	Evaṃ bodhisatto imaṃ udānaṃ udānetvā aparihīnajjhāno brahmalokaparāyaṇo ahosi.	87	
PA_atk-s05_13a2:872_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	872	
PA_atk-s05_13a2:872_1	keci sotāpannā, keci sakadāgāmino, keci anāgāmino, keci arahanto ahesuṃ. “Tadā mātā	872	
PA_atk-s05_13a2:872_2	mahāmāyā ahosi, pitā suddhodanamahārājā, bhariyā rāhulamātā, putto rāhulo, puttadāraṃ	872	
PA_atk-s05_13a2:872_3	pahāya nikkhamitvā pabbajito puriso pana ahameva ahosi”nti.	872	
PA_atk-s05_13a2:873	Bandhanāgārajātakavaṇṇanā paṭhamā.	87	
PA_atk-s05_13a2:875	[202] 2. Keḷisīlajātakavaṇṇanā	87	
PA_atk-s05_13a2:876_0	Haṃsā koñcā mayūrā cāti idaṃ satthā jetavane viharanto āyasmantaṃ lakuṇḍakabhaddiyaṃ	876	
PA_atk-s05_13a2:876_1	ārabbha kathesi. So kirāyasmā buddhasāsane pākaṭo ahosi paññāto madhurassaro madhuradhammakathiko	876	
PA_atk-s05_13a2:876_2	paṭisambhidāppatto mahākhīṇāsavo asītiyā mahātherānaṃ antaro pamāṇena omako lakuṇḍako	876	
PA_atk-s05_13a2:876_3	sāmaṇero viya, khuddako kīḷanatthāya kato viya. Tasmiṃ ekadivasaṃ tathāgataṃ vanditvā	876	
PA_atk-s05_13a2:876_4	jetavanakoṭṭhakaṃ gate janapadā tiṃsamattā bhikkhū “dasabalaṃ vandissāmā”ti jetavanaṃ	876	
PA_atk-s05_13a2:876_5	pavisantā vihārakoṭṭhake theraṃ disvā “sāmaṇero eso”ti saññāya theraṃ cīvarakaṇṇe	876	
PA_atk-s05_13a2:876_6	gaṇhantā hatthe gaṇhantā sīsaṃ gaṇhantā nāsāya parāmasantā kaṇṇesu gahetvā cāletvā	876	
PA_atk-s05_13a2:876_7	hatthakukkuccaṃ katvā pattacīvaraṃ paṭisāmetvā satthāraṃ upasaṅkamitvā vanditvā nisīditvā	876	
PA_atk-s05_13a2:876_8	satthārā madhurapaṭisanthāre kate pucchiṃsu – “bhante, lakuṇḍakabhaddiyatthero kira	876	
PA_atk-s05_13a2:876_9	nāmeko tumhākaṃ sāvako madhuradhammakathiko atthi, kahaṃ so idānī”ti. “Kiṃ pana,	876	
PA_atk-s05_13a2:876_10	bhikkhave, daṭṭhukāmatthā”ti? “Āma, bhante”ti. “Yaṃ, bhikkhave, tumhe dvārakoṭṭhake	8761	
PA_atk-s05_13a2:876_11	disvā cīvarakaṇṇādīsu gaṇhantā hatthakukkuccaṃ katvā āgatā, esa so”ti. “Bhante, evarūpo	8761	
PA_atk-s05_13a2:876_12	patthitapatthano abhinīhārasampanno sāvako kiṃkāraṇā appesakkho jāto”ti? Satthā “attanā	8761	
PA_atk-s05_13a2:876_13	katapāpakammaṃ nissāyā”ti vatvā tehi yācito atītaṃ āhari.	8761	
PA_atk-s05_13a2:877_0	Atīte bārāṇasiyaṃ brahmadatte rajjaṃ kārente bodhisatto sakko devarājā ahosi. Tadā	877	
PA_atk-s05_13a2:877_1	brahmadattassa jiṇṇaṃ jarāppattaṃ hatthiṃ vā assaṃ vā goṇaṃ vā dassetuṃ na sakkā,	877	
PA_atk-s05_13a2:877_2	keḷisīlo hutvā tathārūpaṃ disvāva anubandhāpeti, jiṇṇasakaṭampi disvā bhindāpeti,	877	
PA_atk-s05_13a2:877_3	jiṇṇamātugāme disvā pakkosāpetvā udare paharāpetvā pātāpetvā puna uṭṭhāpetvā bhāyāpeti,	877	
PA_atk-s05_13a2:877_4	jiṇṇapurise disvā laṅghake viya bhūmiyaṃ saṃparivattakādikīḷaṃ kīḷāpeti, apassanto	877	
PA_atk-s05_13a2:877_5	“asukaghare kira mahallako atthī”ti sutvāpi pakkosāpetvā kīḷati. Manussā lajjantā	877	
PA_atk-s05_13a2:877_6	attano mātāpitaro tiroraṭṭhāni pesenti, mātupaṭṭhānadhammo pitupaṭṭhānadhammo pacchijji,	877	
PA_atk-s05_13a2:877_7	rājasevakāpi keḷisīlāva ahesuṃ. Matamatā cattāro apāye pūrenti, devaparisā parihāyati.	877	
PA_atk-s05_13a2:878_0	Sakko abhinave devaputte apassanto “kiṃ nu kho kāraṇa”nti āvajjento taṃ kāraṇaṃ ñatvā	878	
PA_atk-s05_13a2:878_1	“damessāmi na”nti mahallakavaṇṇaṃ abhinimminitvā jiṇṇayānake dve takkacāṭiyo āropetvā	878	
PA_atk-s05_13a2:878_2	dve jaragoṇe yojetvā ekasmiṃ chaṇadivase alaṅkatahatthiṃ abhiruhitvā brahmadatte	878	
PA_atk-s05_13a2:878_3	alaṅkatanagaraṃ padakkhiṇaṃ karonte pilotikanivattho taṃ yānakaṃ pājento rañño abhimukho	878	
PA_atk-s05_13a2:878_4	agamāsi. Rājā jiṇṇayānakaṃ disvā “etaṃ yānakaṃ apanethā”ti vadati. Manussā “kahaṃ,	878	
PA_atk-s05_13a2:878_5	deva, na passāmā”ti āhaṃsu. Sakko attano ānubhāvena raññoyeva dassesi. Atha naṃ bahusampatte	878	
PA_atk-s05_13a2:878_6	tasmiṃ tassa uparibhāgena pājento rañño matthake ekaṃ cāṭiṃ bhinditvā nivattāpento	878	
PA_atk-s05_13a2:878_7	dutiyaṃ bhindi. Athassa sīsato paṭṭhāya ito cito ca takkaṃ paggharati, so tena aṭṭīyati	878	
PA_atk-s05_13a2:878_8	harāyati jigucchati. Athassa taṃ upaddutabhāvaṃ ñatvā sakko yānakaṃ antaradhāpetvā	878	
PA_atk-s05_13a2:878_9	sakkattabhāvaṃ māpetvā vajirahattho ākāse ṭhatvā “pāpa adhammikarāja, kiṃ tvaṃ mahallako	878	
PA_atk-s05_13a2:878_10	na bhavissasi, tava sarīraṃ jarā na paharissati, keḷisīlo hutvā vuḍḍhe viheṭhanakammaṃ	8781	
PA_atk-s05_13a2:878_11	karosi, ekakaṃ taṃ nissāya etaṃ kammaṃ katvā matamatā apāye paripūrenti, manussā	8781	
PA_atk-s05_13a2:878_12	mātāpitaro paṭijaggituṃ na labhanti. Sace imamhā kammā na viramissasi, vajirena te	8781	
PA_atk-s05_13a2:878_13	sīsaṃ padālessāmi, mā ito paṭṭhāyetaṃ kammaṃ akatthā”ti santajjetvā mātāpitūnaṃ guṇaṃ	8781	
PA_atk-s05_13a2:878_14	kathetvā vuḍḍhāpacāyikakammassa ānisaṃsaṃ pakāsetvā ovaditvā sakaṭṭhānameva agamāsi.	8781	
PA_atk-s05_13a2:878_15	Rājā tato paṭṭhāya tathārūpaṃ kammaṃ kātuṃ cittampi na uppādesi.	8781	
PA_atk-s05_13a2:879	Satthā imaṃ atītaṃ āharitvā abhisambuddho hutvā imā gāthā avoca –	87	
PA_atk-s05_13a2:881	“Haṃsā koñcā mayūrā ca, hatthayo pasadā migā;	88	
PA_atk-s05_13a2:882	Sabbe sīhassa bhāyanti, natthi kāyasmi tulyatā.	88	
PA_atk-s05_13a2:884	“Evameva manussesu, daharo cepi paññavā;	88	
PA_atk-s05_13a2:885	So hi tattha mahā hoti, neva bālo sarīravā”ti.	88	
PA_atk-s05_13a2:886_0	Tattha pasadā migāti pasadasaṅkhātā migā, pasadā migā ca avasesā migā cātipi attho.	886	
PA_atk-s05_13a2:886_1	“Pasadamigā”tipi pāṭho, pasadā migāti attho. Natthi kāyasmi tulyatāti sarīre pamāṇaṃ	886	
PA_atk-s05_13a2:886_2	nāma natthi. Yadi bhaveyya, mahāsarīrā hatthino ceva pasadamigā ca sīhaṃ māreyyuṃ,	886	
PA_atk-s05_13a2:886_3	sīho haṃsādayo khuddakasarīreyeva māreyya, khuddakāyeva sīhassa bhāyeyyuṃ, na mahantā.	886	
PA_atk-s05_13a2:886_4	Yasmā panetaṃ natthi, tasmā sabbepi te sīhassa bhāyanti. Sarīravāti bālo mahāsarīropi	886	
PA_atk-s05_13a2:886_5	mahā nāma na hoti, tasmā lakuṇḍakabhaddiyo sarīrena khuddakopi mā taṃ ñāṇenapi khuddakoti maññitthāti attho.	886	
PA_atk-s05_13a2:887_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	887	
PA_atk-s05_13a2:887_1	tesu bhikkhūsu keci sotāpannā, keci sakadāgāmino, keci anāgāmino, keci arahanto ahesuṃ.	887	
PA_atk-s05_13a2:887_2	“Tadā rājā lakuṇḍakabhaddiyo ahosi, so tāya keḷisīlatāya paresaṃ keḷinissayo jāto,	887	
PA_atk-s05_13a2:887_3	sakko pana ahameva ahosi”nti.	887	
PA_atk-s05_13a2:888	Keḷisīlajātakavaṇṇanā dutiyā.	88	
PA_atk-s05_13a2:890	[203] 3. Khandhajātakavaṇṇanā	89	
PA_atk-s05_13a2:891_0	Virūpakkhehi me mettanti idaṃ satthā jetavane viharanto aññataraṃ bhikkhuṃ ārabbha	891	
PA_atk-s05_13a2:891_1	kathesi. Taṃ kira jantāgharadvāre kaṭṭhāni phālentaṃ pūtirukkhantarā nikkhamitvā	891	
PA_atk-s05_13a2:891_2	eko sappo pādaṅguliyaṃ ḍaṃsi, so tattheva mato. Tassa matabhāvo sakalavihāre pākaṭo	891	
PA_atk-s05_13a2:891_3	ahosi. Dhammasabhāyaṃ bhikkhū kathaṃ samuṭṭhāpesuṃ – “āvuso, asuko kira bhikkhu jantāgharadvāre	891	
PA_atk-s05_13a2:891_4	kaṭṭhāni phālento sappena daṭṭho tattheva mato”ti. Satthā āgantvā “kāya nuttha, bhikkhave,	891	
PA_atk-s05_13a2:891_5	etarahi kathāya sannisinnā”ti pucchitvā “imāya nāmā”ti vutte “sace so, bhikkhave,	891	
PA_atk-s05_13a2:891_6	bhikkhu cattāri ahirājakulāni ārabbha mettaṃ abhāvayissa, na naṃ sappo ḍaṃseyya.	891	
PA_atk-s05_13a2:891_7	Porāṇakatāpasāpi anuppanne buddhe catūsu ahirājakulesu mettaṃ bhāvetvā tāni ahirājakulāni	891	
PA_atk-s05_13a2:891_8	nissāya uppajjanakabhayato mucciṃsū”ti vatvā atītaṃ āhari.	891	
PA_atk-s05_13a2:892_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā	892	
PA_atk-s05_13a2:892_1	vayappatto kāme pahāya isipabbajjaṃ pabbajitvā abhiññā ca samāpattiyo ca nibbattetvā	892	
PA_atk-s05_13a2:892_2	himavantapadese ekasmiṃ gaṅgānivattane assamapadaṃ māpetvā jhānakīḷaṃ kīḷanto isigaṇaparivuto	892	
PA_atk-s05_13a2:892_3	vihāsi. Tadā gaṅgātīre nānappakārā dīghajātikā isīnaṃ paripanthaṃ karonti, yebhuyyena	892	
PA_atk-s05_13a2:892_4	isayo jīvitakkhayaṃ pāpuṇanti. Tāpasā tamatthaṃ bodhisattassa ārocesuṃ. Bodhisatto	892	
PA_atk-s05_13a2:892_5	sabbe tāpase sannipātāpetvā “sace tumhe catūsu ahirājakulesu mettaṃ bhāveyyātha,	892	
PA_atk-s05_13a2:892_6	na vo sappā ḍaṃseyyuṃ, tasmā ito paṭṭhāya catūsu ahirājakulesu evaṃ mettaṃ bhāvethā”ti	892	
PA_atk-s05_13a2:892_7	vatvā imaṃ gāthamāha –	892	
PA_atk-s05_13a2:894	“Virūpakkhehi me mettaṃ, mettaṃ erāpathehi me;	89	
PA_atk-s05_13a2:895	Chabyāputtehi me mettaṃ, mettaṃ kaṇhāgotamakehi cā”ti.	89	
PA_atk-s05_13a2:896_0	Tattha virūpakkhehi me mettanti virūpakkhanāgarājakulehi saddhiṃ mayhaṃ mettaṃ. Erāpathādīsupi	896	
PA_atk-s05_13a2:896_1	eseva nayo. Etānipi hi erāpathanāgarājakulaṃ chabyāputtanāgarājakulaṃ kaṇhāgotamakanāgarājakulanti nāgarājakulāneva.	896	
PA_atk-s05_13a2:897	Evaṃ cattāri nāgarājakulāni dassetvā “sace tumhe etesu mettaṃ bhāvetuṃ sakkhissatha, dīghajātikā vo na ḍaṃsissanti na viheṭhessantī”ti vatvā dutiyaṃ gāthamāha –	89	
PA_atk-s05_13a2:898	“Apādakehi me mettaṃ, mettaṃ dvipādakehi me;	89	
PA_atk-s05_13a2:899	Catuppadehi me mettaṃ, mettaṃ bahuppadehi me”ti.	89	
PA_atk-s05_13a2:900_0	Tattha paṭhamapadena odissakaṃ katvā sabbesu apādakesu dīghajātikesu ceva macchesu	900	
PA_atk-s05_13a2:900_1	ca mettābhāvanā dassitā, dutiyapadena manussesu ceva pakkhijātesu ca, tatiyapadena	900	
PA_atk-s05_13a2:900_2	hatthiassādīsu sabbacatuppadesu, catutthapadena vicchikasatapadiuccāliṅgapāṇakamakkaṭakādīsu.	900	
PA_atk-s05_13a2:901	Evaṃ sarūpena mettābhāvanaṃ dassetvā idāni āyācanavasena dassento imaṃ gāthamāha –	90	
PA_atk-s05_13a2:902	“Mā maṃ apādako hiṃsi, mā maṃ hiṃsi dvipādako;	90	
PA_atk-s05_13a2:903	Mā maṃ catuppado hiṃsi, mā maṃ hiṃsi bahuppado”ti.	90	
PA_atk-s05_13a2:904	Tattha mā manti etesu apādakādīsu koci ekopi mā maṃ hiṃsatu, mā viheṭhetūti evaṃ āyācantā mettaṃ bhāvethāti attho.	90	
PA_atk-s05_13a2:905	Idāni anodissakavasena mettābhāvanaṃ dassento imaṃ gāthamāha –	90	
PA_atk-s05_13a2:906	“Sabbe sattā sabbe pāṇā, sabbe bhūtā ca kevalā;	90	
PA_atk-s05_13a2:907	Sabbe bhadrāni passantu, mā kañci pāpamāgamā”ti.	90	
PA_atk-s05_13a2:908_0	Tattha taṇhādiṭṭhivasena vaṭṭe pañcasu khandhesu āsattā visattā laggā laggitāti sattā,	908	
PA_atk-s05_13a2:908_1	assāsapassāsapavattanasaṅkhātena pāṇanavasena pāṇā, bhūtabhāvitanibbattanavasena	908	
PA_atk-s05_13a2:908_2	bhūtāti evaṃ vacanamattaviseso veditabbo. Avisesena pana sabbānipetāni padāni sabbasattasaṅgāhakāneva.	908	
PA_atk-s05_13a2:908_3	Kevalāti sakalā. Idaṃ sabbasaddasseva hi pariyāyavacanaṃ. Bhadrāni passantūti sabbepete	908	
PA_atk-s05_13a2:908_4	sattā bhadrāni sādhūni kalyāṇāneva passantu. Mā kañci pāpamāgamāti etesu kañci ekaṃ	908	
PA_atk-s05_13a2:908_5	sattampi pāpaṃ lāmakaṃ dukkhaṃ mā āgamā, mā āgacchatu mā pāpuṇātu, sabbe averā abyāpajjā	908	
PA_atk-s05_13a2:908_6	sukhī niddukkhā hontūti.	908	
PA_atk-s05_13a2:909	Evaṃ “sabbasattesu anodissakavasena mettaṃ bhāvethā”ti vatvā puna tiṇṇaṃ ratanānaṃ guṇe anussarāpetuṃ –	90	
PA_atk-s05_13a2:911	“Appamāṇo buddho, appamāṇo dhammo;	91	
PA_atk-s05_13a2:912	Appamāṇo saṅgho”ti āha.	91	
PA_atk-s05_13a2:913_0	Tattha pamāṇakarānaṃ kilesānaṃ abhāvena guṇānañca pamāṇābhāvena buddharatanaṃ appamāṇaṃ.	913	
PA_atk-s05_13a2:913_1	Dhammoti navavidho lokuttaradhammo. Tassapi pamāṇaṃ kātuṃ na sakkāti appamāṇo. Tena	913	
PA_atk-s05_13a2:913_2	appamāṇena dhammena samannāgatattā saṅghopi appamāṇo.	913	
PA_atk-s05_13a2:914	Iti bodhisatto “imesaṃ tiṇṇaṃ ratanānaṃ guṇe anussarathā”ti vatvā tiṇṇaṃ ratanānaṃ appamāṇaguṇataṃ dassetvā sappamāṇe satte dassetuṃ –	91	
PA_atk-s05_13a2:915	“Pamāṇavantāni sarīsapāni, ahi vicchika satapadī;	91	
PA_atk-s05_13a2:916	Uṇṇanābhi sarabū mūsikā”ti āha.	91	
PA_atk-s05_13a2:917_0	Tattha sarīsapānīti sappadīghajātikānaṃ nāmaṃ. Te hi sarantā gacchanti, sirena vā	917	
PA_atk-s05_13a2:917_1	sapantīti sarīsapā. “Ahī”tiādi tesaṃ sarūpato nidassanaṃ. Tattha uṇṇanābhīti makkaṭako.	917	
PA_atk-s05_13a2:917_2	Tassa hi nābhito uṇṇāsadisaṃ suttaṃ nikkhamati, tasmā “uṇṇanābhī”ti vuccati. Sarabūti gharagoḷikā.	917	
PA_atk-s05_13a2:918_0	Iti bodhisatto “yasmā etesaṃ antorāgādayo pamāṇakarā dhammā atthi, tasmā tāni sarīsapādīni	918	
PA_atk-s05_13a2:918_1	pamāṇavantānī”ti dassetvā “appamāṇānaṃ tiṇṇaṃ ratanānaṃ ānubhāvena ime pamāṇavantā	918	
PA_atk-s05_13a2:918_2	sattā rattindivaṃ parittakammaṃ karontūti evaṃ tiṇṇaṃ ratanānaṃ guṇe anussarathā”ti	918	
PA_atk-s05_13a2:918_3	vatvā tato uttari kattabbaṃ dassetuṃ imaṃ gāthamāha –	918	
PA_atk-s05_13a2:919	“Katā me rakkhā katā me parittā, paṭikkamantu bhūtāni;	91	
PA_atk-s05_13a2:920	Sohaṃ namo bhagavato, namo sattannaṃ sammāsambuddhāna”nti.	92	
PA_atk-s05_13a2:921_0	Tattha katā me rakkhāti mayā ratanattayaguṇe anussarantena attano rakkhā gutti katā.	921	
PA_atk-s05_13a2:921_1	Katā me parittāti parittāṇampi me attano kataṃ. Paṭikkamantu bhūtānīti mayi ahitajjhāsayāni	921	
PA_atk-s05_13a2:921_2	bhūtāni paṭikkamantu apagacchantu. Sohaṃ namo bhagavatoti so ahaṃ evaṃ kataparitto	921	
PA_atk-s05_13a2:921_3	atītassa parinibbutassa sabbassapi buddhassa bhagavato namo karomi. Namo sattannaṃ	921	
PA_atk-s05_13a2:921_4	sammāsambuddhānanti visesena pana atīte paṭipāṭiyā parinibbutānaṃ sattannaṃ sammāsambuddhānaṃ namo karomīti.	921	
PA_atk-s05_13a2:922_0	Evaṃ “namakkāraṃ karontāpi satta buddhe anussarathā”ti bodhisatto isigaṇassa imaṃ	922	
PA_atk-s05_13a2:922_1	parittaṃ bandhitvā adāsi. Ādito pana paṭṭhāya dvīhi gāthāhi catūsu ahirājakulesu	922	
PA_atk-s05_13a2:922_2	mettāya dīpitattā odissakānodissakavasena vā dvinnaṃ mettābhāvanānaṃ dīpitattā idaṃ	922	
PA_atk-s05_13a2:922_3	parittaṃ idha vuttanti veditabbaṃ, aññaṃ vā kāraṇaṃ pariyesitabbaṃ. Tato paṭṭhāya	922	
PA_atk-s05_13a2:922_4	isigaṇo bodhisattassa ovāde ṭhatvā mettaṃ bhāvesi, buddhaguṇe anussari. Evametesu	922	
PA_atk-s05_13a2:922_5	buddhaguṇe anussarantesuyeva sabbe dīghajātikā paṭikkamiṃsu. Bodhisattopi brahmavihāre	922	
PA_atk-s05_13a2:922_6	bhāvetvā brahmalokaparāyaṇo ahosi.	922	
PA_atk-s05_13a2:923	Satthā imaṃ dhammadesanaṃ āharitvā jātakaṃ samodhānesi – “tadā isigaṇo buddhaparisā ahosi, gaṇasatthā pana ahameva ahosi”nti.	92	
PA_atk-s05_13a2:924	Khandhajātakavaṇṇanā tatiyā.	92	
PA_atk-s05_13a2:926	[204] 4. Vīrakajātakavaṇṇanā	92	
PA_atk-s05_13a2:927_0	Api vīraka passesīti idaṃ satthā jetavane viharanto sugatālayaṃ ārabbha kathesi.	927	
PA_atk-s05_13a2:927_1	Devadattassa parisaṃ gahetvā āgatesu hi theresu satthā “sāriputta, devadatto tumhe	927	
PA_atk-s05_13a2:927_2	disvā kiṃ akāsī”ti pucchitvā “sugatālayaṃ, bhante, dassesī”ti vutte “na kho, sāriputta,	927	
PA_atk-s05_13a2:927_3	idāneva devadatto mama anukiriyaṃ karonto vināsaṃ patto, pubbepi vināsaṃ pāpuṇī”ti	927	
PA_atk-s05_13a2:927_4	vatvā therena yācito atītaṃ āhari.	927	
PA_atk-s05_13a2:928_0	Atīte bārāṇasiyaṃ brahmadatte rajjaṃ kārente bodhisatto himavantapadese udakakākayoniyaṃ	928	
PA_atk-s05_13a2:928_1	nibbattitvā ekaṃ saraṃ upanissāya vasi, “vīrako”tissa nāmaṃ ahosi. Tadā kāsiraṭṭhe	928	
PA_atk-s05_13a2:928_2	dubbhikkhaṃ ahosi, manussā kākabhattaṃ vā dātuṃ yakkhanāgabalikammaṃ vā kātuṃ nāsakkhiṃsu.	928	
PA_atk-s05_13a2:928_3	Chātakaraṭṭhato kākā yebhuyyena araññaṃ pavisiṃsu. Tattheko bārāṇasivāsī saviṭṭhako	928	
PA_atk-s05_13a2:928_4	nāma kāko kākiṃ ādāya vīrakassa vasanaṭṭhānaṃ gantvā taṃ saraṃ nissāya ekamante vāsaṃ	928	
PA_atk-s05_13a2:928_5	kappesi. So ekadivasaṃ tasmiṃ sare gocaraṃ gaṇhanto vīrakaṃ saraṃ otaritvā macche	928	
PA_atk-s05_13a2:928_6	khāditvā paccuttaritvā sarīraṃ sukkhāpentaṃ disvā “imaṃ udakakākaṃ nissāya sakkā	928	
PA_atk-s05_13a2:928_7	bahū macche laddhuṃ, imaṃ upaṭṭhahissāmī”ti taṃ upasaṅkamitvā “kiṃ, sammā”ti vutte	928	
PA_atk-s05_13a2:928_8	“icchāmi taṃ sāmi upaṭṭhahitu”nti vatvā “sādhū”ti tena sampaṭicchito tato paṭṭhāya	928	
PA_atk-s05_13a2:928_9	upaṭṭhāsi. Vīrakopi tato paṭṭhāya attano yāpanamattaṃ khāditvā macche uddharitvā	928	
PA_atk-s05_13a2:928_10	saviṭṭhakassa deti. Sopi attano yāpanamattaṃ khāditvā sesaṃ kākiyā deti.	9281	
PA_atk-s05_13a2:929_0	Tassa aparabhāge māno uppajji – “ayampi udakakāko kāḷako, ahampi kāḷako, akkhituṇḍapādehipi	929	
PA_atk-s05_13a2:929_1	etassa ca mayhañca nānākaraṇaṃ natthi, ito paṭṭhāya iminā gahitamacchehi mayhaṃ kammaṃ	929	
PA_atk-s05_13a2:929_2	natthi, ahameva gaṇhissāmī”ti. So vīrakaṃ upasaṅkamitvā “samma, ito paṭṭhāya ahameva	929	
PA_atk-s05_13a2:929_3	saraṃ otaritvā macche gaṇhissāmī”ti vatvā “na tvaṃ, samma, udakaṃ otaritvā macche	929	
PA_atk-s05_13a2:929_4	gaṇhanakakule nibbatto, mā nassī”ti tena vāriyamānopi vacanaṃ anādiyitvā saraṃ oruyha	929	
PA_atk-s05_13a2:929_5	udakaṃ pavisitvā ummujjamāno sevālaṃ chinditvā nikkhamituṃ nāsakkhi, sevālantare	929	
PA_atk-s05_13a2:929_6	laggi, aggatuṇḍameva paññāyi. So nirassāso antoudakeyeva jīvitakkhayaṃ pāpuṇi. Athassa	929	
PA_atk-s05_13a2:929_7	bhariyā āgamanaṃ apassamānā taṃ pavattiṃ jānanatthaṃ vīrakassa santikaṃ gantvā “sāmi,	929	
PA_atk-s05_13a2:929_8	saviṭṭhako na paññāyati, kahaṃ nu kho so”ti pucchamānā paṭhamaṃ gāthamāha –	929	
PA_atk-s05_13a2:931	“Api vīraka passesi, sakuṇaṃ mañjubhāṇakaṃ;	93	
PA_atk-s05_13a2:932	Mayūragīvasaṅkāsaṃ, patiṃ mayhaṃ saviṭṭhaka”nti.	93	
PA_atk-s05_13a2:933_0	Tattha api, vīraka, passesīti, sāmi vīraka, api passasi. Mañjubhāṇakanti mañjubhāṇinaṃ.	933	
PA_atk-s05_13a2:933_1	Sā hi rāgavasena “madhurassaro me patī”ti maññati, tasmā evamāha. Mayūragīvasaṅkāsanti	933	
PA_atk-s05_13a2:933_2	moragīvasamānavaṇṇaṃ.	933	
PA_atk-s05_13a2:934	Taṃ sutvā vīrako “āma, jānāmi te sāmikassa gataṭṭhāna”nti vatvā dutiyaṃ gāthamāha –	93	
PA_atk-s05_13a2:936	“Udakathalacarassa pakkhino, niccaṃ āmakamacchabhojino;	93	
PA_atk-s05_13a2:937	Tassānukaraṃ saviṭṭhako, sevāle paliguṇṭhito mato”ti.	93	
PA_atk-s05_13a2:938_0	Tattha udakathalacarassāti udake ca thale ca carituṃ samatthassa. Pakkhinoti attānaṃ	938	
PA_atk-s05_13a2:938_1	sandhāya vadati. Tassānukaranti tassa anukaronto. Sevāle paliguṇṭhito matoti udakaṃ	938	
PA_atk-s05_13a2:938_2	pavisitvā sevālaṃ chinditvā nikkhamituṃ asakkonto sevālapariyonaddho antoudakeyeva	938	
PA_atk-s05_13a2:938_3	mato, passa, etassa tuṇḍaṃ dissatīti. Taṃ sutvā kākī paridevitvā bārāṇasimeva agamāsi.	938	
PA_atk-s05_13a2:939	Satthā imaṃ dhammadesanaṃ āharitvā jātakaṃ samodhānesi – “tadā saviṭṭhako devadatto ahosi, vīrako pana ahameva ahosi”nti.	93	
PA_atk-s05_13a2:940	Vīrakajātakavaṇṇanā catutthā.	94	
PA_atk-s05_13a2:942	[205] 5. Gaṅgeyyajātakavaṇṇanā	94	
PA_atk-s05_13a2:943_0	Sobhati maccho gaṅgeyyoti idaṃ satthā jetavane viharanto dve daharabhikkhū ārabbha	943	
PA_atk-s05_13a2:943_1	kathesi. Te kira sāvatthivāsino kulaputtā sāsane pabbajitvā asubhabhāvanaṃ anunuyuñjitvā	943	
PA_atk-s05_13a2:943_2	rūpapasaṃsakā hutvā rūpaṃ upalāḷentā vicariṃsu. Te ekadivasaṃ “tvaṃ na sobhasi, ahaṃ	943	
PA_atk-s05_13a2:943_3	sobhāmī”ti rūpaṃ nissāya uppannavivādā avidūre nisinnaṃ ekaṃ mahallakattheraṃ disvā	943	
PA_atk-s05_13a2:943_4	“eso amhākaṃ sobhanabhāvaṃ vā asobhanabhāvaṃ vā jānissatī”ti taṃ upasaṅkamitvā “bhante,	943	
PA_atk-s05_13a2:943_5	ko amhesu sobhano”ti pucchiṃsu. So “āvuso, tumhehi ahameva sobhanataro”ti āha. Daharā	943	
PA_atk-s05_13a2:943_6	“ayaṃ mahallako amhehi pucchitaṃ akathetvā apucchitaṃ kathetī”ti taṃ paribhāsitvā	943	
PA_atk-s05_13a2:943_7	pakkamiṃsu. Sā tesaṃ kiriyā bhikkhusaṅghe pākaṭā jātā. Athekadivasaṃ dhammasabhāyaṃ	943	
PA_atk-s05_13a2:943_8	kathaṃ samuṭṭhāpesuṃ – “āvuso, asuko mahallako thero kira te rūpanissitake dahare	943	
PA_atk-s05_13a2:943_9	lajjāpesī”ti. Satthā āgantvā “kāya nuttha, bhikkhave, etarahi kathāya sannisinnā”ti	943	
PA_atk-s05_13a2:943_10	pucchitvā “imāya nāmā”ti vutte “na, bhikkhave, ime dve daharā idāneva rūpapasaṃsakā,	9431	
PA_atk-s05_13a2:943_11	pubbepete rūpameva upalāḷentā vicariṃsū”ti vatvā atītaṃ āhari.	9431	
PA_atk-s05_13a2:944_0	Atīte bārāṇasiyaṃ brahmadatte rajjaṃ kārente bodhisatto gaṅgātīre rukkhadevatā ahosi.	944	
PA_atk-s05_13a2:944_1	Tadā gaṅgāyamunānaṃ samāgamaṭṭhāne gaṅgeyyo ca yāmuneyyo ca dve macchā “ahaṃ sobhāmi,	944	
PA_atk-s05_13a2:944_2	tvaṃ na sobhasī”ti rūpaṃ nissāya vivadamānā avidūre gaṅgātīre kacchapaṃ nipannaṃ	944	
PA_atk-s05_13a2:944_3	disvā “eso amhākaṃ sobhanabhāvaṃ vā asobhanabhāvaṃ vā jānissatī”ti taṃ upasaṅkamitvā	944	
PA_atk-s05_13a2:944_4	“kiṃ nu kho, samma kacchapa, gaṅgeyyo sobhati, udāhu yāmuneyyo”ti pucchiṃsu. Kacchapo	944	
PA_atk-s05_13a2:944_5	“gaṅgeyyopi sobhati, yāmuneyyopi sobhati, tumhehi pana dvīhi ahameva atirekataraṃ	944	
PA_atk-s05_13a2:944_6	sobhāmī”ti imamatthaṃ pakāsento paṭhamaṃ gāthamāha –	944	
PA_atk-s05_13a2:946	“Sobhati maccho gaṅgeyyo, atho sobhati yāmuno;	94	
PA_atk-s05_13a2:947	Catuppadoyaṃ puriso, nigrodhaparimaṇḍalo;	94	
PA_atk-s05_13a2:948	Īsakāyatagīvo ca, sabbeva atirocatī”ti.	94	
PA_atk-s05_13a2:949_0	Tattha catuppadoyanti catuppado ayaṃ. Purisoti attānaṃ sandhāya vadati. Nigrodhaparimaṇḍaloti	949	
PA_atk-s05_13a2:949_1	sujāto nigrodho viya parimaṇḍalo. Īsakāyatagīvoti rathīsā viya āyatagīvo. Sabbeva	949	
PA_atk-s05_13a2:949_2	atirocatīti evaṃ saṇṭhānasampanno kacchapo sabbeva atirocati, ahameva sabbe tumhe	949	
PA_atk-s05_13a2:949_3	atikkamitvā sobhāmīti vadati.	949	
PA_atk-s05_13a2:950	Macchā tassa kathaṃ hutvā “ambho! Pāpakacchapa amhehi pucchitaṃ akathetvā aññameva kathesī”ti vatvā dutiyaṃ gāthamāha –	95	
PA_atk-s05_13a2:952	“Yaṃ pucchito na taṃ akkhāsi, aññaṃ akkhāsi pucchito;	95	
PA_atk-s05_13a2:953	Atthappasaṃsako poso, nāyaṃ asmāka ruccatī”ti.	95	
PA_atk-s05_13a2:954_0	Tattha attappasaṃsakoti attānaṃ pasaṃsanasīlo attukkaṃsako poso. Nāyaṃ asmāka ruccatīti	954	
PA_atk-s05_13a2:954_1	ayaṃ pāpakacchapo amhākaṃ na ruccati na khamatīti kacchapassa upari udakaṃ khipitvā	954	
PA_atk-s05_13a2:954_2	sakaṭṭhānameva gamiṃsu.	954	
PA_atk-s05_13a2:955_0	Satthā imaṃ dhammadesanaṃ āharitvā jātakaṃ samodhānesi – “tadā dve macchā dve daharabhikkhū	955	
PA_atk-s05_13a2:955_1	ahesuṃ, kacchapo mahallako, imassa kāraṇassa paccakkhakārikā gaṅgātīre nibbattarukkhadevatā	955	
PA_atk-s05_13a2:955_2	pana ahameva ahosi”nti.	955	
PA_atk-s05_13a2:956	Gaṅgeyyajātakavaṇṇanā pañcamā.	95	
PA_atk-s05_13a2:958	[206] 6. Kuruṅgamigajātakavaṇṇanā	95	
PA_atk-s05_13a2:959_0	Iṅgha vaṭṭamayaṃ pāsanti idaṃ satthā veḷuvane viharanto devadattaṃ ārabbha kathesi.	959	
PA_atk-s05_13a2:959_1	Tadā hi satthā “devadatto vadhāya parisakkatī”ti sutvā “na, bhikkhave, devadatto	959	
PA_atk-s05_13a2:959_2	idāneva mayhaṃ vadhāya parisakkati, pubbepi parisakkiyevā”ti vatvā atītaṃ āhari.	959	
PA_atk-s05_13a2:960_0	Atīte bārāṇasiyaṃ brahmadatte rajjaṃ kārente bodhisatto kuruṅgamigo hutvā araññe	960	
PA_atk-s05_13a2:960_1	ekassa sarassa avidūre ekasmiṃ gumbe vāsaṃ kappesi. Tasseva sarassa avidūre ekasmiṃ	960	
PA_atk-s05_13a2:960_2	rukkhagge satapatto, sarasmiṃ pana kacchapo vāsaṃ kappesi. Evaṃ te tayopi sahāyakā	960	
PA_atk-s05_13a2:960_3	aññamaññaṃ piyasaṃvāsaṃ vasiṃsu. Atheko migaluddako araññe caranto pānīyatitthe bodhisattassa	960	
PA_atk-s05_13a2:960_4	padavalañjaṃ disvā lohanigaḷasadisaṃ vaṭṭamayaṃ pāsaṃ oḍḍetvā agamāsi. Bodhisatto	960	
PA_atk-s05_13a2:960_5	pānīyaṃ pātuṃ āgato paṭhamayāmeyeva pāse bajjhitvā baddharavaṃ ravi. Tassa tena saddena	960	
PA_atk-s05_13a2:960_6	rukkhaggato satapatto udakato ca kacchapo āgantvā “kiṃ nu kho kātabba”nti mantayiṃsu.	960	
PA_atk-s05_13a2:960_7	Atha satapatto kacchapaṃ āmantetvā “samma, tava dantā atthi, tvaṃ imaṃ pāsaṃ chinda,	960	
PA_atk-s05_13a2:960_8	ahaṃ gantvā yathā so nāgacchati, tathā karissāmi, evaṃ amhehi dvīhipi kataparakkamena	960	
PA_atk-s05_13a2:960_9	sahāyo no jīvitaṃ labhissatī”ti imamatthaṃ pakāsento paṭhamaṃ gāthamāha –	960	
PA_atk-s05_13a2:962	“Iṅgha vaṭṭamayaṃ pāsaṃ, chinda dantehi kacchapa;	96	
PA_atk-s05_13a2:963	Ahaṃ tathā karissāmi, yathā nehiti luddako”ti.	96	
PA_atk-s05_13a2:964_0	Atha kacchapo cammavarattaṃ khādituṃ ārabhi, satapatto luddakassa vasanagāmaṃ gato	964	
PA_atk-s05_13a2:964_1	avidūre rukkhe nisīdi. Luddako paccūsakāleyeva sattiṃ gahetvā nikkhami. Sakuṇo tassa	964	
PA_atk-s05_13a2:964_2	nikkhamanabhāvaṃ ñatvā vassitvā pakkhe papphoṭetvā taṃ purimadvārena nikkhamantaṃ	964	
PA_atk-s05_13a2:964_3	mukhe pahari. Luddo “kāḷakaṇṇinā sakuṇenamhi pahaṭo”ti nivattitvā thokaṃ sayitvā	964	
PA_atk-s05_13a2:964_4	puna sattiṃ gahetvā uṭṭhāsi. Sakuṇo “ayaṃ paṭhamaṃ purimadvārena nikkhanto idāni	964	
PA_atk-s05_13a2:964_5	pacchimadvārena nikkhamissatī”ti ñatvā gantvā pacchimagehe nisīdi. Luddopi “purimadvārena	964	
PA_atk-s05_13a2:964_6	me nikkhantena kāḷakaṇṇī sakuṇo diṭṭho, idāni pacchimadvārena nikkhamissāmī”ti pacchimadvārena	964	
PA_atk-s05_13a2:964_7	nikkhami, sakuṇo puna vassitvā gantvā mukhe pahari. Luddo “punapi kāḷakaṇṇīsakuṇena	964	
PA_atk-s05_13a2:964_8	pahaṭo, na dāni me esa nikkhamituṃ detī”ti nivattitvā yāva aruṇuggamanā sayitvā aruṇuggamanavelāya	964	
PA_atk-s05_13a2:964_9	sattiṃ gahetvā nikkhami. Sakuṇo vegena gantvā “luddo āgacchatī”ti bodhisattassa kathesi.	964	
PA_atk-s05_13a2:965_0	Tasmiṃ khaṇe kacchapena ekameva cammavaddhaṃ ṭhapetvā sesavarattā khāditā honti.	965	
PA_atk-s05_13a2:965_1	Dantā panassa patanākārappattā jātā, mukhato lohitaṃ paggharati. Bodhisatto luddaputtaṃ	965	
PA_atk-s05_13a2:965_2	sattiṃ gahetvā asanivegena āgacchantaṃ disvā taṃ vaddhaṃ chinditvā vanaṃ pāvisi,	965	
PA_atk-s05_13a2:965_3	sakuṇo rukkhagge nisīdi, kacchapo pana dubbalattā tattheva nipajji. Luddo kacchapaṃ	965	
PA_atk-s05_13a2:965_4	gahetvā pasibbake pakkhipitvā ekasmiṃ khāṇuke laggesi. Bodhisatto nivattitvā olokento	965	
PA_atk-s05_13a2:965_5	kacchapassa gahitabhāvaṃ ñatvā “sahāyassa jīvitadānaṃ dassāmī”ti dubbalo viya hutvā	965	
PA_atk-s05_13a2:965_6	luddassa attānaṃ dassesi. So “dubbalo esa bhavissati, māressāmi na”nti sattiṃ ādāya	965	
PA_atk-s05_13a2:965_7	anubandhi. Bodhisatto nātidūre nāccāsanne gacchanto taṃ ādāya araññaṃ pāvisi, dūraṃ	965	
PA_atk-s05_13a2:965_8	gatabhāvaṃ ñatvā padaṃ vañcetvā aññena maggena vātavegena gantvā siṅgena pasibbakaṃ	965	
PA_atk-s05_13a2:965_9	ukkhipitvā bhūmiyaṃ pātetvā phāletvā kacchapaṃ nīhari. Satapattopi rukkhā otari.	965	
PA_atk-s05_13a2:965_10	Bodhisatto dvinnampi ovādaṃ dadamāno “ahaṃ tumhe nissāya jīvitaṃ labhiṃ, tumhehi	9651	
PA_atk-s05_13a2:965_11	sahāyakassa kattabbaṃ mayhaṃ kataṃ, idāni luddo āgantvā tumhe gaṇheyya, tasmā, samma	9651	
PA_atk-s05_13a2:965_12	satapatta, tvaṃ attano puttake gahetvā aññattha yāhi, tvampi, samma kacchapa, udakaṃ	9651	
PA_atk-s05_13a2:965_13	pavisāhī”ti āha. Te tathā akaṃsu.	9651	
PA_atk-s05_13a2:966	Satthā abhisambuddho hutvā dutiyaṃ gāthamāha –	96	
PA_atk-s05_13a2:968	“Kacchapo pāvisī vāriṃ, kuruṅgo pāvisī vanaṃ;	96	
PA_atk-s05_13a2:969	Satapatto dumaggamhā, dūre putte apānayī”ti.	96	
PA_atk-s05_13a2:970	Tattha apānayīti ānayi, gahetvā agamāsīti attho;	97	
PA_atk-s05_13a2:971	Luddopi taṃ ṭhānaṃ āgantvā kañci apassitvā chinnapasibbakaṃ gahetvā domanassappatto attano gehaṃ agamāsi. Te tayopi sahāyā yāvajīvaṃ vissāsaṃ acchinditvā yathākammaṃ gatā.	97	
PA_atk-s05_13a2:972	Satthā imaṃ dhammadesanaṃ āharitvā jātakaṃ samodhānesi – “tadā luddako devadatto ahosi, satapatto sāriputto, kacchapo moggallāno, kuruṅgamigo pana ahameva ahosi”nti.	97	
PA_atk-s05_13a2:973	Kuruṅgamigajātakavaṇṇanā chaṭṭhā.	97	
PA_atk-s05_13a2:975	[207] 7. Assakajātakavaṇṇanā	97	
PA_atk-s05_13a2:976_0	Ayamassakarājenāti idaṃ satthā jetavane viharanto purāṇadutiyikāpalobhanaṃ ārabbha	976	
PA_atk-s05_13a2:976_1	kathesi. So hi bhikkhu satthārā “saccaṃ kira, tvaṃ bhikkhu, ukkaṇṭhitosī”ti puṭṭho	976	
PA_atk-s05_13a2:976_2	“sacca”nti vatvā “kena ukkaṇṭhāpitosī”ti vutte “purāṇadutiyikāyā”ti āha. Atha naṃ	976	
PA_atk-s05_13a2:976_3	satthā “na idāneva tassā bhikkhu itthiyā tayi sineho atthi, pubbepi tvaṃ taṃ nissāya	976	
PA_atk-s05_13a2:976_4	mahādukkhaṃ patto”ti vatvā atītaṃ āhari.	976	
PA_atk-s05_13a2:977_0	Atīte kāsiraṭṭhe pāṭalinagare assako nāma rājā rajjaṃ kāresi. Tassa uparī nāma aggamahesī	977	
PA_atk-s05_13a2:977_1	piyā ahosi manāpā abhirūpā dassanīyā pāsādikā atikkantā mānusavaṇṇaṃ, apattā dibbavaṇṇaṃ.	977	
PA_atk-s05_13a2:977_2	Sā kālamakāsi, tassā kālakiriyāya rājā sokābhibhūto ahosi dukkhī dummano. So tassā	977	
PA_atk-s05_13a2:977_3	sarīraṃ doṇiyaṃ nipajjāpetvā telakalalaṃ pakkhipāpetvā heṭṭhāmañce ṭhapāpetvā nirāhāro	977	
PA_atk-s05_13a2:977_4	rodamāno paridevamāno nipajji. Mātāpitaro avasesañātakā mittāmaccabrāhmaṇagahapatikādayopi	977	
PA_atk-s05_13a2:977_5	“mā soci, mahārāja, aniccā saṅkhārā”tiādīni vadantā saññāpetuṃ nāsakkhiṃsu. Tassa	977	
PA_atk-s05_13a2:977_6	vilapantasseva satta divasā atikkantā. Tadā bodhisatto pañcābhiññaaṭṭhasamāpattilābhī	977	
PA_atk-s05_13a2:977_7	tāpaso hutvā himavantapadese viharanto ālokaṃ vaḍḍhetvā dibbena cakkhunā jambudīpaṃ	977	
PA_atk-s05_13a2:977_8	olokento taṃ rājānaṃ tathā paridevamānaṃ disvā “etassa mayā avassayena bhavitabba”nti	977	
PA_atk-s05_13a2:977_9	iddhānubhāvena ākāse uppatitvā rañño uyyāne otaritvā maṅgalasilāpaṭṭe kañcanapaṭimā viya nisīdi.	977	
PA_atk-s05_13a2:978_0	Atheko pāṭalinagaravāsī brāhmaṇamāṇavo uyyānaṃ gato bodhisattaṃ disvā vanditvā nisīdi.	978	
PA_atk-s05_13a2:978_1	Bodhisatto tena saddhiṃ paṭisanthāraṃ katvā “kiṃ, māṇava, rājā dhammiko”ti pucchi.	978	
PA_atk-s05_13a2:978_2	“Āma, bhante, dhammiko rājā, bhariyā panassa kālakatā, so tassā sarīraṃ doṇiyaṃ pakkhipāpetvā	978	
PA_atk-s05_13a2:978_3	vilapamāno nipanno, ajja sattamo divaso, kissa tumhe rājānaṃ evarūpā dukkhā na mocetha,	978	
PA_atk-s05_13a2:978_4	yuttaṃ nu kho tumhādisesu sīlavantesu saṃvijjamānesu rañño evarūpaṃ dukkhaṃ anubhavitu”nti.	978	
PA_atk-s05_13a2:978_5	“Na kho ahaṃ, māṇava, rājānaṃ jānāmi, sace pana so āgantvā maṃ puccheyya, ahamevassa	978	
PA_atk-s05_13a2:978_6	tassā nibbattaṭṭhānaṃ ācikkhitvā rañño santikeyeva taṃ kathāpeyya”nti. “Tena hi,	978	
PA_atk-s05_13a2:978_7	bhante, yāva rājānaṃ ānemi, tāva imeva nisīdathā”ti māṇavo bodhisattassa paṭiññaṃ	978	
PA_atk-s05_13a2:978_8	gahetvā rañño santikaṃ gantvā tamatthaṃ ārocetvā “tassa dibbacakkhukassa santikaṃ	978	
PA_atk-s05_13a2:978_9	gantuṃ vaṭṭatī”ti āha.	978	
PA_atk-s05_13a2:979_0	Rājā “upariṃ kira daṭṭhuṃ labhissāmī”ti tuṭṭhamānaso rathaṃ abhiruhitvā tattha gantvā	979	
PA_atk-s05_13a2:979_1	bodhisattaṃ vanditvā ekamantaṃ nisinno – “saccaṃ kira tumhe deviyā nibbattaṭṭhānaṃ	979	
PA_atk-s05_13a2:979_2	jānāthā”ti pucchi. “Āma, mahārājā”ti. “Kattha nibbattā”ti? “Sā kho, mahārāja, rūpasmiṃyeva	979	
PA_atk-s05_13a2:979_3	mattā pamādamāgamma kalyāṇakammaṃ akatvā imasmiṃyeva uyyāne gomayapāṇakayoniyaṃ nibbattā”ti.	979	
PA_atk-s05_13a2:979_4	“Nāhaṃ saddahāmī”ti. “Tena hi te dassetvā kathāpemī”ti. “Sādhu kathāpethā”ti. Bodhisatto	979	
PA_atk-s05_13a2:979_5	attano ānubhāvena “ubhopi gomayapiṇḍaṃ vaṭṭayamānā rañño purato āgacchantū”ti tesaṃ	979	
PA_atk-s05_13a2:979_6	āgamanaṃ akāsi. Te tatheva āgamiṃsu. Bodhisatto taṃ dassento “ayaṃ te, mahārāja,	979	
PA_atk-s05_13a2:979_7	uparidevī, taṃ jahitvā gomayapāṇakassa pacchato pacchato gacchati, passatha na”nti	979	
PA_atk-s05_13a2:979_8	āha. Bhante “‘uparī nāma gomayapāṇakayoniyaṃ nibbattissatī’ti na saddahāmaha”nti.	979	
PA_atk-s05_13a2:979_9	“Kathāpemi naṃ, mahārājā”ti. “Kathāpetha, bhante”ti.	979	
PA_atk-s05_13a2:980_0	Bodhisatto attano ānubhāvena taṃ kathāpento “uparī”ti āha. Sā manussabhāsāya “kiṃ,	980	
PA_atk-s05_13a2:980_1	bhante”ti āha. “Tvaṃ atītabhave kā nāma ahosī”ti? “Bhante, assakarañño aggamahesī	980	
PA_atk-s05_13a2:980_2	uparī nāma ahosi”nti. “Kiṃ pana te idāni assakarājā piyo, udāhu gomayapāṇako”ti?	980	
PA_atk-s05_13a2:980_3	“Bhante, so mayhaṃ purimajātiyā sāmiko, tadā ahaṃ imasmiṃ uyyāne tena saddhiṃ rūpasaddagandharasaphoṭṭhabbe	980	
PA_atk-s05_13a2:980_4	anubhavamānā vicariṃ. Idāni pana me bhavasaṅkhepagatakālato paṭṭhāya so kiṃ hoti,	980	
PA_atk-s05_13a2:980_5	ahañhi idāni assakarājānaṃ māretvā tassa galalohitena mayhaṃ sāmikassa gomayapāṇakassa	980	
PA_atk-s05_13a2:980_6	pāde makkheyya”nti vatvā parisamajjhe manussabhāsāya imā gāthā avoca –	980	
PA_atk-s05_13a2:982	“Ayamassakarājena, deso vicarito mayā;	98	
PA_atk-s05_13a2:983	Anukāmaya kāmena, piyena patinā saha.	98	
PA_atk-s05_13a2:985	“Navena sukhadukkhena, porāṇaṃ apidhīyati;	98	
PA_atk-s05_13a2:986	Tasmā assakaraññāva, kīṭo piyataro mamā”ti.	98	
PA_atk-s05_13a2:987_0	Tattha ayamassakarājena, deso vicarito mayāti ayaṃ ramaṇīyo uyyānapadeso pubbe mayā	987	
PA_atk-s05_13a2:987_1	assakarājena saddhiṃ vicarito. Anukāmaya kāmenāti anūti nipātamattaṃ, mayā taṃ kāmayamānāya	987	
PA_atk-s05_13a2:987_2	tena maṃ kāmayamānena sahāti attho. Piyenāti tasmiṃ attabhāve piyena. Navena sukhadukkhena,	987	
PA_atk-s05_13a2:987_3	porāṇaṃ apidhīyatīti, bhante, navena hi sukhena porāṇaṃ sukhaṃ, navena ca dukkhena	987	
PA_atk-s05_13a2:987_4	porāṇaṃ dukkhaṃ pidhīyati paṭicchādīyati, esā lokassa dhammatāti dīpeti. Tasmā assakaraññāva,	987	
PA_atk-s05_13a2:987_5	kīṭo piyataro mamāti yasmā navena porāṇaṃ pidhīyati, tasmā mama assakarājato sataguṇena	987	
PA_atk-s05_13a2:987_6	sahassaguṇena kīṭova piyataroti.	987	
PA_atk-s05_13a2:988_0	Taṃ sutvā assakarājā vippaṭisārī hutvā tattha ṭhitova kuṇapaṃ nīharāpetvā sīsaṃ nhatvā	988	
PA_atk-s05_13a2:988_1	bodhisattaṃ vanditvā nagaraṃ pavisitvā aññaṃ aggamahesiṃ katvā dhammena rajjaṃ kāresi.	988	
PA_atk-s05_13a2:988_2	Bodhisattopi rājānaṃ ovaditvā nissokaṃ katvā himavantameva agamāsi.	988	
PA_atk-s05_13a2:989_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	989	
PA_atk-s05_13a2:989_1	ukkaṇṭhitabhikkhu sotāpattiphale patiṭṭhahi. “Tadā uparī purāṇadutiyikā ahosi, assakarājā	989	
PA_atk-s05_13a2:989_2	ukkaṇṭhito bhikkhu, māṇavo sāriputto, tāpaso pana ahameva ahosi”nti.	989	
PA_atk-s05_13a2:990	Assakajātakavaṇṇanā sattamā.	99	
PA_atk-s05_13a2:992	[208] 8. Susumārajātakavaṇṇanā	99	
PA_atk-s05_13a2:993_0	Alaṃ metehi ambehīti idaṃ satthā jetavane viharanto devadattassa vadhāya parisakkanaṃ	993	
PA_atk-s05_13a2:993_1	ārabbha kathesi. Tadā hi satthā “devadatto vadhāya parisakkatī”ti sutvā “na, bhikkhave,	993	
PA_atk-s05_13a2:993_2	idāneva devadatto mayhaṃ vadhāya parisakkati, pubbepi parisakkiyeva, santāsamattampi	993	
PA_atk-s05_13a2:993_3	pana kātuṃ na sakkhī”ti vatvā atītaṃ āhari.	993	
PA_atk-s05_13a2:994_0	Atīte bārāṇasiyaṃ brahmadatte rajjaṃ kārente himavantapadese bodhisatto kapiyoniyaṃ	994	
PA_atk-s05_13a2:994_1	nibbattitvā nāgabalo thāmasampanno mahāsarīro sobhaggappatto hutvā gaṅgānivattane	994	
PA_atk-s05_13a2:994_2	araññāyatane vāsaṃ kappesi. Tadā gaṅgāya eko susumāro vasi. Athassa bhariyā bodhisattassa	994	
PA_atk-s05_13a2:994_3	sarīraṃ disvā tassa hadayamaṃse dohaḷaṃ uppādetvā susumāraṃ āha – “ahaṃ sāmi, etassa	994	
PA_atk-s05_13a2:994_4	kapirājassa hadayamaṃsaṃ khāditukāmā”ti. “Bhadde, mayaṃ jalagocarā, eso thalagocaro,	994	
PA_atk-s05_13a2:994_5	kinti naṃ gaṇhituṃ sakkhissāmā”ti. “Yena kenaci upāyena gaṇha, sace na labhissāmi,	994	
PA_atk-s05_13a2:994_6	marissāmī”ti. “Tena hi mā soci, attheko upāyo, khādāpessāmi taṃ tassa hadayamaṃsa”nti	994	
PA_atk-s05_13a2:994_7	susumāriṃ samassāsetvā bodhisattassa gaṅgāya pānīyaṃ pivitvā gaṅgātīre nisinnakāle	994	
PA_atk-s05_13a2:994_8	santikaṃ gantvā evamāha – “vānarinda, imasmiṃ padese kasāyaphalāni khādanto kiṃ tvaṃ	994	
PA_atk-s05_13a2:994_9	niviṭṭhaṭṭhāneyeva carasi, pāragaṅgāya ambalabujādīnaṃ madhuraphalānaṃ anto natthi,	994	
PA_atk-s05_13a2:994_10	kiṃ te tattha gantvā phalāphalaṃ khādituṃ na vaṭṭatī”ti? “Kumbhīlarāja, gaṅgā mahodakā	9941	
PA_atk-s05_13a2:994_11	vitthiṇṇā, kathaṃ tattha gamissāmī”ti? “Sace icchasi, ahaṃ taṃ mama piṭṭhiṃ āropetvā	9941	
PA_atk-s05_13a2:994_12	nessāmī”ti. So saddahitvā “sādhū”ti sampaṭicchi. “Tena hi ehi piṭṭhiṃ me abhirūhā”ti	9941	
PA_atk-s05_13a2:994_13	ca vutte taṃ abhiruhi. Susumāro thokaṃ netvā udake osīdāpesi.	9941	
PA_atk-s05_13a2:995_0	Bodhisatto “samma, udake maṃ osīdāpesi, kiṃ nu kho eta”nti āha. “Nāhaṃ taṃ dhammasudhammatāya	995	
PA_atk-s05_13a2:995_1	gahetvā gacchāmi, bhariyāya pana me tava hadayamaṃse dohaḷo uppanno, tamahaṃ tava	995	
PA_atk-s05_13a2:995_2	hadayaṃ khādāpetukāmo”ti. “Samma, kathentena te sundaraṃ kataṃ. Sace hi amhākaṃ udare	995	
PA_atk-s05_13a2:995_3	hadayaṃ bhaveyya, sākhaggesu carantānaṃ cuṇṇavicuṇṇaṃ bhaveyyā”ti. “Kahaṃ pana tumhe	995	
PA_atk-s05_13a2:995_4	ṭhapethā”ti? Bodhisatto avidūre ekaṃ udumbaraṃ pakkaphalapiṇḍisañchannaṃ dassento	995	
PA_atk-s05_13a2:995_5	“passetāni amhākaṃ hadayāni etasmiṃ udumbare olambantī”ti āha. “Sace me hadayaṃ dassasi,	995	
PA_atk-s05_13a2:995_6	ahaṃ taṃ na māressāmī”ti. “Tena hi maṃ ettha nehi, ahaṃ te rukkhe olambantaṃ dassāmī”ti.	995	
PA_atk-s05_13a2:995_7	So taṃ ādāya tattha agamāsi. Bodhisatto tassa piṭṭhito uppatitvā udumbararukkhe nisīditvā	995	
PA_atk-s05_13a2:995_8	“samma, bāla susumāra, ‘imesaṃ sattānaṃ hadayaṃ nāma rukkhagge hotī’ti saññī ahosi,	995	
PA_atk-s05_13a2:995_9	bālosi, ahaṃ taṃ vañcesiṃ, tava phalāphalaṃ taveva hotu, sarīrameva pana te mahantaṃ	995	
PA_atk-s05_13a2:995_10	paññā pana natthī”ti vatvā imamatthaṃ pakāsento imā gāthā avoca –	9951	
PA_atk-s05_13a2:997	“Alaṃ metehi ambehi, jambūhi panasehi ca;	99	
PA_atk-s05_13a2:998	Yāni pāraṃ samuddassa, varaṃ mayhaṃ udumbaro.	99	
PA_atk-s05_13a2:1000	“Mahatī vata te bondi, na ca paññā tadūpikā;	100	
PA_atk-s05_13a2:1001	Susumāra vañcito mesi, gaccha dāni yathāsukha”nti.	100	
PA_atk-s05_13a2:1002_0	Tattha alaṃ metehīti yāni tayā dīpake niddiṭṭhāni, etehi mayhaṃ alaṃ. Varaṃ mayhaṃ	1002	
PA_atk-s05_13a2:1002_1	udumbaroti mayhaṃ ayameva udumbararukkho varaṃ. Bondīti sarīraṃ. Tadūpikāti paññā	1002	
PA_atk-s05_13a2:1002_2	pana te tadūpikā tassa sarīrassa anucchavikā natthi. Gaccha dāni yathāsukhanti idāni	1002	
PA_atk-s05_13a2:1002_3	yathāsukhaṃ gaccha, natthi te hadayamaṃsagahaṇūpāyoti attho. Susumāro sahassaṃ parājito	1002	
PA_atk-s05_13a2:1002_4	viya dukkhī dummano pajjhāyantova attano nivāsaṭṭhānameva gato.	1002	
PA_atk-s05_13a2:1003	Satthā imaṃ dhammadesanaṃ āharitvā jātakaṃ samodhānesi – “tadā susumāro devadatto ahosi, susumārī ciñcamāṇavikā, kapirājā pana ahameva ahosi”nti.	100	
PA_atk-s05_13a2:1004	Susumārajātakavaṇṇanā aṭṭhamā.	100	
PA_atk-s05_13a2:1006	[209] 9. Kukkuṭajātakavaṇṇanā	100	
PA_atk-s05_13a2:1007_0	Diṭṭhā mayā vane rukkhāti idaṃ satthā jetavane viharanto dhammasenāpatisāriputtattherassa	1007	
PA_atk-s05_13a2:1007_1	saddhivihārikaṃ daharabhikkhuṃ ārabbha kathesi. So kira attano sarīrassa guttikamme	1007	
PA_atk-s05_13a2:1007_2	cheko ahosi. “Sarīrassa me na sukhaṃ bhaveyyā”ti bhayena atisītaṃ accuṇhaṃ paribhogaṃ	1007	
PA_atk-s05_13a2:1007_3	na karoti, “sītuṇhehi sarīraṃ kilameyyā”ti bhayena bahi na nikkhamati, atikilinnauttaṇḍulādīni	1007	
PA_atk-s05_13a2:1007_4	na bhuñjati. Tassa sā sarīraguttikusalatā saṅghamajjhe pākaṭā jātā. Bhikkhū dhammasabhāyaṃ	1007	
PA_atk-s05_13a2:1007_5	kathaṃ samuṭṭhāpesuṃ – “āvuso, asuko daharo kira bhikkhu sarīraguttikamme cheko”ti.	1007	
PA_atk-s05_13a2:1007_6	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	1007	
PA_atk-s05_13a2:1007_7	nāmā”ti vutte “na, bhikkhave, ayaṃ daharo idāneva sarīraguttikamme cheko, pubbepi	1007	
PA_atk-s05_13a2:1007_8	chekova ahosī”ti vatvā atītaṃ āhari.	1007	
PA_atk-s05_13a2:1008_0	Atīte bārāṇasiyaṃ brahmadatte rajjaṃ kārente bodhisatto araññāyatane rukkhadevatā	1008	
PA_atk-s05_13a2:1008_1	ahosi. Atheko sakuṇaluddako ekaṃ dīpakakukkuṭamādāya vālarajjuñca yaṭṭhiñca gahetvā	1008	
PA_atk-s05_13a2:1008_2	araññe kukkuṭe bandhanto ekaṃ palāyitvā araññaṃ paviṭṭhaṃ porāṇakukkuṭaṃ bandhituṃ	1008	
PA_atk-s05_13a2:1008_3	ārabhi. So vālapāse kusalatāya attānaṃ bandhituṃ na deti, uṭṭhāyuṭṭhāya nilīyati.	1008	
PA_atk-s05_13a2:1008_4	Luddako attānaṃ sākhāpallavehi paṭicchādetvā punappunaṃ yaṭṭhiñca pāsañca oḍḍeti.	1008	
PA_atk-s05_13a2:1008_5	Kukkuṭo taṃ lajjāpetukāmo mānusiṃ vācaṃ nicchāretvā paṭhamaṃ gāthamāha –	1008	
PA_atk-s05_13a2:1010	“Diṭṭhā mayā vane rukkhā, assakaṇṇā vibhīṭakā;	101	
PA_atk-s05_13a2:1011	Na tāni evaṃ sakkanti, yathā tvaṃ rukkha sakkasī”ti.	101	
PA_atk-s05_13a2:1012_0	Tassattho – samma luddaka, mayā imasmiṃ vane jātā bahū assakaṇṇā ca vibhīṭakā ca	1012	
PA_atk-s05_13a2:1012_1	rukkhā diṭṭhapubbā, tāni pana rukkhāni yathā tvaṃ sakkasi saṅkamasi ito cito ca vicarasi,	1012	
PA_atk-s05_13a2:1012_2	evaṃ na sakkanti na saṅkamanti na vicarantīti.	1012	
PA_atk-s05_13a2:1013	Evaṃ vatvā ca pana so kukkuṭo palāyitvā aññattha agamāsi. Tassa palāyitvā gatakāle luddako dutiyaṃ gāthamāha –	101	
PA_atk-s05_13a2:1015	“Porāṇakukkuṭo ayaṃ, bhetvā pañjaramāgato;	101	
PA_atk-s05_13a2:1016	Kusalo vālapāsānaṃ, apakkamati bhāsatī”ti.	101	
PA_atk-s05_13a2:1017_0	Tattha kusalo vālapāsānanti vālamayesu pāsesu kusalo attānaṃ bandhituṃ adatvā apakkamati	1017	
PA_atk-s05_13a2:1017_1	ceva bhāsati ca, bhāsitvā ca pana palātoti evaṃ vatvā luddako araññe caritvā yathāladdhamādāya gehameva gato.	1017	
PA_atk-s05_13a2:1018_0	Satthā imaṃ dhammadesanaṃ āharitvā jātakaṃ samodhānesi – “tadā luddako devadatto	1018	
PA_atk-s05_13a2:1018_1	ahosi, kukkuṭo kāyaguttikusalo daharabhikkhu, tassa pana kāraṇassa paccakkhakārikā	1018	
PA_atk-s05_13a2:1018_2	rukkhadevatā pana ahameva ahosi”nti.	1018	
PA_atk-s05_13a2:1019	Kukkuṭajātakavaṇṇanā navamā.	101	
PA_atk-s05_13a2:1021	[210] 10. Kandagalakajātakavaṇṇanā	102	
PA_atk-s05_13a2:1022_0	Ambho ko nāmayaṃ rukkhoti idaṃ satthā veḷuvane viharanto sugatālayaṃ ārabbha kathesi.	1022	
PA_atk-s05_13a2:1022_1	Tadā hi satthā “devadatto sugatālayaṃ akāsī”ti sutvā “na, bhikkhave, idāneva devadatto	1022	
PA_atk-s05_13a2:1022_2	mayhaṃ anukiriyaṃ karonto vināsaṃ patto, pubbepi pāpuṇiyevā”ti vatvā atītaṃ āhari.	1022	
PA_atk-s05_13a2:1023_0	Atīte bārāṇasiyaṃ brahmadatte rajjaṃ kārente bodhisatto himavantapadese rukkhakoṭṭakasakuṇayoniyaṃ	1023	
PA_atk-s05_13a2:1023_1	nibbatti, “khadiravaniyo”tissa nāmaṃ ahosi. So khadiravaneyeva gocaraṃ gaṇhi, tasseko	1023	
PA_atk-s05_13a2:1023_2	kandagalako nāma sahāyo ahosi, so simbalipālibhaddakavane gocaraṃ gaṇhāti. So ekadivasaṃ	1023	
PA_atk-s05_13a2:1023_3	khadiravaniyassa santikaṃ agamāsi. Khadiravaniyo “sahāyo me āgato”ti kandagalakaṃ	1023	
PA_atk-s05_13a2:1023_4	gahetvā khadiravanaṃ pavisitvā khadirakhandhaṃ tuṇḍena paharitvā rukkhato pāṇake	1023	
PA_atk-s05_13a2:1023_5	nīharitvā adāsi. Kandagalako dinne dinne madhurapūve viya chinditvā chinditvā khādi.	1023	
PA_atk-s05_13a2:1023_6	Tassa khādantasseva māno uppajji – “ayampi rukkhakoṭṭakayoniyaṃ nibbatto, ahampi,	1023	
PA_atk-s05_13a2:1023_7	kiṃ me etena dinnagocarena, sayameva khadiravane gocaraṃ gaṇhissāmī”ti. So khadiravaniyaṃ	1023	
PA_atk-s05_13a2:1023_8	āha – “samma, mā tvaṃ dukkhaṃ anubhavi, ahameva khadiravane gocaraṃ gaṇhissāmī”ti.	1023	
PA_atk-s05_13a2:1024_0	Atha naṃ so “handa tvaṃ samma, simbalipālibhaddakādivane nissāre gocaraggahaṇakule	1024	
PA_atk-s05_13a2:1024_1	jāto, khadirā nāma jātasārā thaddhā, mā te etaṃ ruccī”ti āha. Kandagalako “kiṃ dānāhaṃ	1024	
PA_atk-s05_13a2:1024_2	na rukkhakoṭṭakayoniyaṃ nibbatto”ti tassa vacanaṃ anādiyitvā vegena gantvā khadirarukkhaṃ	1024	
PA_atk-s05_13a2:1024_3	tuṇḍena pahari. Tāvadevassa tuṇḍaṃ bhijji, akkhīni nikkhamanākārappattāni jātāni,	1024	
PA_atk-s05_13a2:1024_4	sīsaṃ phalitaṃ. So khandhe patiṭṭhātuṃ asakkonto bhūmiyaṃ patitvā paṭhamaṃ gāthamāha –	1024	
PA_atk-s05_13a2:1026	“Ambho ko nāmayaṃ rukkho, sinnapatto sakaṇṭako;	102	
PA_atk-s05_13a2:1027	Yattha ekappahārena, uttamaṅgaṃ vibhijjita”nti.	102	
PA_atk-s05_13a2:1028_0	Tattha ambho ko nāmayaṃ rukkhoti, bho khadiravaniya, ko nāma ayaṃ rukkho. “Ko nāma	1028	
PA_atk-s05_13a2:1028_1	so”tipi pāṭho. Sinnapattoti sukhumapatto. Yattha ekappahārenāti yasmiṃ rukkhe ekeneva	1028	
PA_atk-s05_13a2:1028_2	pahārena. Uttamaṅgaṃ vibhijjitanti sīsaṃ bhinnaṃ, na kevalañca sīsaṃ, tuṇḍampi bhinnaṃ.	1028	
PA_atk-s05_13a2:1028_3	So vedanāppattatāya khadirarukkhaṃ “kiṃ rukkho nāmeso”ti jānituṃ asakkonto vedanāppatto	1028	
PA_atk-s05_13a2:1028_4	hutvā imāya gāthāya vippalapi.	1028	
PA_atk-s05_13a2:1029	Taṃ vacanaṃ sutvā khadiravaniyo dutiyaṃ gāthamāha –	102	
PA_atk-s05_13a2:1031	“Acāri vatāyaṃ vitudaṃ vanāni, kaṭṭhaṅgarukkhesu asārakesu;	103	
PA_atk-s05_13a2:1032	Athāsadā khadiraṃ jātasāraṃ, yatthabbhidā garuḷo uttamaṅga”nti.	103	
PA_atk-s05_13a2:1033_0	Tattha acāri vatāyanti acari vata ayaṃ. Vitudaṃ vanānīti nissārasimbalipālibhaddakavanāni	1033	
PA_atk-s05_13a2:1033_1	vitudanto vijjhanto. Kaṭṭhaṅgarukkhesūti vanakaṭṭhakoṭṭhāsesu rukkhesu. Asārakesūti	1033	
PA_atk-s05_13a2:1033_2	nissāresu pālibhaddakasimbaliādīsu. Athāsadā khadiraṃ jātasāranti atha potakakālato	1033	
PA_atk-s05_13a2:1033_3	paṭṭhāya jātasāraṃ khadiraṃ sampāpuṇi. Yatthabbhidā garuḷo uttamaṅganti yatthabbhidāti	1033	
PA_atk-s05_13a2:1033_4	yasmiṃ khadire abhindi padālayi. Garuḷoti sakuṇo. Sabbasakuṇānañhetaṃ sagāravasappatissa vacanaṃ.	1033	
PA_atk-s05_13a2:1034	Iti naṃ khadiravaniyo vatvā “bho kandagalaka, yattha tvaṃ uttamaṅgaṃ abhindi, khadiro nāmeso sārarukkho”ti āha. So tattheva jīvitakkhayaṃ pāpuṇi.	103	
PA_atk-s05_13a2:1035	Satthā imaṃ dhammadesanaṃ āharitvā jātakaṃ samodhānesi – “tadā kandagalako devadatto ahosi, khadiravaniyo pana ahameva ahosi”nti.	103	
PA_atk-s05_13a2:1036	Kandagalakajātakavaṇṇanā dasamā.	103	
PA_atk-s05_13a2:1037	Nataṃdaḷhavaggo chaṭṭho.	103	
PA_atk-s05_13a2:1038	Tassuddānaṃ –	103	
PA_atk-s05_13a2:1039	Bandhanāgāraṃ keḷisīlaṃ, khaṇḍaṃ vīrakagaṅgeyyaṃ;	103	
PA_atk-s05_13a2:1040	Kuruṅgamassakañceva, susumārañca kukkuṭaṃ;	104	
PA_atk-s05_13a2:1041	Kandagalakanti te dasa.	104	
PA_atk-s05_13a2:1042	7. Bīraṇathambhavaggo	104	
PA_atk-s05_13a2:1044	[211] 1. Somadattajātakavaṇṇanā	104	
PA_atk-s05_13a2:1045_0	Akāsi yogganti idaṃ satthā jetavane viharanto lāḷudāyittheraṃ ārabbha kathesi. So	1045	
PA_atk-s05_13a2:1045_1	hi dvinnaṃ tiṇṇaṃ janānaṃ antare ekavacanampi sampādetvā kathesuṃ na sakkoti, sārajjabahulo	1045	
PA_atk-s05_13a2:1045_2	“aññaṃ kathessāmī”ti aññameva kathesi. Tassa taṃ pavattiṃ bhikkhū dhammasabhāyaṃ	1045	
PA_atk-s05_13a2:1045_3	kathentā nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti	1045	
PA_atk-s05_13a2:1045_4	pucchitvā “imāya nāmā”ti vutte “na, bhikkhave, lāḷudāyī idāneva sārajjabahulo, pubbepi	1045	
PA_atk-s05_13a2:1045_5	sārajjabahuloyevā”ti vatvā atītaṃ āhari.	1045	
PA_atk-s05_13a2:1046_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe aññatarasmiṃ brāhmaṇakule	1046	
PA_atk-s05_13a2:1046_1	nibbattitvā vayappatto takkasilāyaṃ sippaṃ uggaṇhitvā puna gehaṃ āgantvā mātāpitūnaṃ	1046	
PA_atk-s05_13a2:1046_2	duggatabhāvaṃ ñatvā “parihīnakulato seṭṭhikulaṃ patiṭṭhapessāmī”ti mātāpitaro āpucchitvā	1046	
PA_atk-s05_13a2:1046_3	bārāṇasiṃ gantvā rājānaṃ upaṭṭhāsi. So raññā piyo ahosi manāpo. Athassa pituno “dvīhiyeva	1046	
PA_atk-s05_13a2:1046_4	goṇehi kasiṃ katvā jīvikaṃ kappentassa eko goṇo mato. So bodhisattaṃ upasaṅkamitvā	1046	
PA_atk-s05_13a2:1046_5	“tāta, eko goṇo mato, kasikammaṃ na pavattati, rājānaṃ ekaṃ goṇaṃ yācāhī”ti āha.	1046	
PA_atk-s05_13a2:1046_6	“Tāta, nacirasseva me rājā diṭṭho, idāneva goṇaṃ yācituṃ na yuttaṃ, tumhe yācathā”ti.	1046	
PA_atk-s05_13a2:1046_7	“Tāta, tvaṃ mayhaṃ sārajjabahulabhāvaṃ na jānāsi, ahañhi dvinnaṃ tiṇṇaṃ sammukhe	1046	
PA_atk-s05_13a2:1046_8	kathaṃ sampādetuṃ na sakkomi. Sace ahaṃ rañño santikaṃ goṇaṃ yācituṃ gamissāmi, imampi	1046	
PA_atk-s05_13a2:1046_9	datvā āgamissāmī”ti. “Tāta, yaṃ hoti, taṃ hotu, na sakkā mayā rājānaṃ yācituṃ, apica	1046	
PA_atk-s05_13a2:1046_10	kho panāhaṃ tumhe yoggaṃ kāressāmī”ti. “Tena hi sādhu maṃ yoggaṃ kārehī”ti.	10461	
PA_atk-s05_13a2:1047_0	Bodhisatto pitaraṃ ādāya bīraṇatthambhakasusānaṃ gantvā tattha tattha tiṇakalāpe	1047	
PA_atk-s05_13a2:1047_1	bandhitvā “ayaṃ rājā, ayaṃ uparājā, ayaṃ senāpatī”ti nāmāni katvā paṭipāṭiyā pitu	1047	
PA_atk-s05_13a2:1047_2	dassetvā “tāta, tvaṃ rañño santikaṃ gantvā ‘jayatu, mahārājā’ti evaṃ imaṃ gāthaṃ	1047	
PA_atk-s05_13a2:1047_3	vatvā goṇaṃ yāceyyāsī”ti gāthaṃ uggaṇhāpesi –	1047	
PA_atk-s05_13a2:1048	“Dve me goṇā mahārāja, yehi khettaṃ kasāmase;	104	
PA_atk-s05_13a2:1049	Tesu eko mato deva, dutiyaṃ dehi khattiyā”ti.	104	
PA_atk-s05_13a2:1050_0	Brāhmaṇo ekena saṃvaccharena imaṃ gāthaṃ paguṇaṃ katvā bodhisattaṃ āha – “tāta, somadatta,	1050	
PA_atk-s05_13a2:1050_1	gāthā me paguṇā jātā, idāni ahaṃ yassa kassaci santike vattuṃ sakkomi, maṃ rañño	1050	
PA_atk-s05_13a2:1050_2	santikaṃ nehī”ti. So “sādhu, tātā”ti tathārūpaṃ paṇṇākāraṃ gāhāpetvā pitaraṃ rañño	1050	
PA_atk-s05_13a2:1050_3	santikaṃ nesi. Brāhmaṇo “jayatu, mahārājā”ti vatvā paṇṇākāraṃ adāsi. Rājā “ayaṃ te	1050	
PA_atk-s05_13a2:1050_4	somadatta brāhmaṇo kiṃ hotī”ti āha. “Pitā me, mahārājā”ti. “Kenaṭṭhenāgato”ti? Tasmiṃ	1050	
PA_atk-s05_13a2:1050_5	khaṇe brāhmaṇo goṇayācanatthāya gāthaṃ vadanto –	1050	
PA_atk-s05_13a2:1051	“Dve me goṇā mahārāja, yehi khettaṃ kasāmase;	105	
PA_atk-s05_13a2:1052	Tesu eko mato deva, dutiyaṃ gaṇha khattiyā”ti. – āha;	105	
PA_atk-s05_13a2:1053_0	Rājā brāhmaṇena virajjhitvā kathitabhāvaṃ ñatvā sitaṃ katvā “somadatta, tumhākaṃ	1053	
PA_atk-s05_13a2:1053_1	gehe bahū maññe goṇā”ti āha. “Tumhehi dinnā bhavissanti, mahārājā”ti. Rājā bodhisattassa	1053	
PA_atk-s05_13a2:1053_2	tussitvā brāhmaṇassa soḷasa goṇe alaṅkārabhaṇḍake nivāsanagāmañcassa brahmadeyyaṃ	1053	
PA_atk-s05_13a2:1053_3	datvā mahantena yasena brāhmaṇaṃ uyyojesi. Brāhmaṇo sabbasetasindhavayuttaṃ rathaṃ	1053	
PA_atk-s05_13a2:1053_4	abhiruyha mahantena parivārena gāmaṃ agamāsi. Bodhisatto pitarā saddhiṃ rathe nisīditvā	1053	
PA_atk-s05_13a2:1053_5	gacchanto “tāta, ahaṃ tumhe sakalasaṃvaccharaṃ yoggaṃ kāresiṃ, sanniṭṭhānakāle pana	1053	
PA_atk-s05_13a2:1053_6	tumhākaṃ goṇaṃ rañño adatthā”ti vatvā paṭhamaṃ gāthamāha –	1053	
PA_atk-s05_13a2:1055	“Akāsi yoggaṃ dhuvamappamatto, saṃvaccharaṃ bīraṇathambhakasmiṃ;	105	
PA_atk-s05_13a2:1056	Byākāsi saññaṃ parisaṃ vigayha, na niyyamo tāyati appapañña”nti.	105	
PA_atk-s05_13a2:1057_0	Tattha akāsi yoggaṃ dhuvamappamatto, saṃvaccharaṃ bīraṇathambhakasminti, tāta, tvaṃ	1057	
PA_atk-s05_13a2:1057_1	niccaṃ appamatto bīraṇatthambhamaye susāne yoggaṃ akāsi. Byākāsi saññaṃ parisaṃ vigayhāti	1057	
PA_atk-s05_13a2:1057_2	atha ca pana parisaṃ vigāhitvā taṃ saññaṃ viakāsi vikāraṃ āpādesi, parivattesīti	1057	
PA_atk-s05_13a2:1057_3	attho. Na niyyamo tāyati appapaññanti appahaññaṃ nāma puggalaṃ niyyamo yoggāciṇṇaṃ	1057	
PA_atk-s05_13a2:1057_4	caraṇaṃ na tāyati na rakkhatīti.	1057	
PA_atk-s05_13a2:1058	Athassa vacanaṃ sutvā brāhmaṇo dutiyaṃ gāthamāha –	105	
PA_atk-s05_13a2:1060	“Dvayaṃ yācanako tāta, somadatta nigacchati;	106	
PA_atk-s05_13a2:1061	Alābhaṃ dhanalābhaṃ vā, evaṃdhammā hi yācanā”ti.	106	
PA_atk-s05_13a2:1062	Tattha evaṃdhammā hi yācanāti yācanā hi evaṃsabhāvāti.	106	
PA_atk-s05_13a2:1063_0	Satthā “na, bhikkhave, lāḷudāyī idāneva sārajjabahulo, pubbepi sārajjabahuloyevā”ti	1063	
PA_atk-s05_13a2:1063_1	vatvā imaṃ dhammadesanaṃ āharitvā jātakaṃ samodhānesi – “tadā rājā ānando, somadattassa	1063	
PA_atk-s05_13a2:1063_2	pitā lāḷudāyī ahosi, somadatto pana ahameva ahosi”nti.	1063	
PA_atk-s05_13a2:1064	Somadattajātakavaṇṇanā paṭhamā.	106	
PA_atk-s05_13a2:1066	[212] 2. Ucchiṭṭhabhattajātakavaṇṇanā	106	
PA_atk-s05_13a2:1067_0	Añño uparimo vaṇṇoti idaṃ satthā jetavane viharanto purāṇadutiyikāpalobhanaṃ ārabbha	1067	
PA_atk-s05_13a2:1067_1	kathesi. So hi bhikkhu satthārā “saccaṃ kira, tvaṃ bhikkhu, ukkaṇṭhitosī”ti puṭṭho	1067	
PA_atk-s05_13a2:1067_2	“sacca”nti vatvā “ko taṃ ukkaṇṭhāpesī”ti vutte “purāṇadutiyikā”ti āha. Atha naṃ satthā	1067	
PA_atk-s05_13a2:1067_3	“bhikkhu ayaṃ te itthī anatthakārikā, pubbepi attano jārassa ucchiṭṭhakaṃ bhojesī”ti vatvā atītaṃ āhari.	1067	
PA_atk-s05_13a2:1068_0	Atīte bārāṇasiyaṃ brahmadatte rajjaṃ kārente bodhisatto ekasmiṃ ṭhāne bhikkhaṃ caritvā	1068	
PA_atk-s05_13a2:1068_1	jīvikakappake kapaṇe naṭakakule nibbattitvā vayappatto duggato durūpako hutvā bhikkhaṃ	1068	
PA_atk-s05_13a2:1068_2	caritvā jīvikaṃ kappesi. Tadā kāsiraṭṭhe ekasmiṃ gāmake ekassa brāhmaṇassa brāhmaṇī	1068	
PA_atk-s05_13a2:1068_3	dussīlā pāpadhammā aticāraṃ carati. Athekadivasaṃ brāhmaṇe kenacideva karaṇīyena	1068	
PA_atk-s05_13a2:1068_4	bahi gate tassā jāro taṃ khaṇaṃ oloketvā taṃ gehaṃ pāvisi. Sā tena saddhiṃ aticaritvā	1068	
PA_atk-s05_13a2:1068_5	“muhuttaṃ accha, bhuñjitvāva gamissasī”ti bhattaṃ sampādetvā sūpabyañjanasampannaṃ	1068	
PA_atk-s05_13a2:1068_6	uṇhabhattaṃ vaḍḍhetvā “tvaṃ bhuñjā”ti tassa datvā sayaṃ brāhmaṇassa āgamanaṃ olokayamānā	1068	
PA_atk-s05_13a2:1068_7	dvāre aṭṭhāsi. Bodhisatto brāhmaṇiyā jārassa bhuñjanaṭṭhāne piṇḍaṃ paccāsīsanto aṭṭhāsi.	1068	
PA_atk-s05_13a2:1069_0	Tasmiṃ khaṇe brāhmaṇo gehābhimukho āgacchati. Brāhmaṇī taṃ āgacchantaṃ disvā vegena	1069	
PA_atk-s05_13a2:1069_1	pavisitvā “uṭṭhehi, brāhmaṇo āgacchatī”ti jāraṃ koṭṭhe otāretvā brāhmaṇassa pavisitvā	1069	
PA_atk-s05_13a2:1069_2	nisinnakāle phalakaṃ upanetvā hatthadhovanaṃ datvā itarena bhuttāvasiṭṭhassa sītabhattassa	1069	
PA_atk-s05_13a2:1069_3	upari uṇhabhattaṃ vaḍḍhetvā brāhmaṇassa adāsi. So bhatte hatthaṃ otāretvā upari uṇhaṃ	1069	
PA_atk-s05_13a2:1069_4	heṭṭhā ca bhattaṃ sītalaṃ disvā cintesi – “iminā aññassa bhuttādhikena ucchiṭṭhabhattena	1069	
PA_atk-s05_13a2:1069_5	bhavitabba”nti. So brāhmaṇiṃ pucchanto paṭhamaṃ gāthamāha –	1069	
PA_atk-s05_13a2:1071	“Añño uparimo vaṇṇo, añño vaṇṇo ca heṭṭhimo;	107	
PA_atk-s05_13a2:1072	Brāhmaṇī tveva pucchāmi, kiṃ heṭṭhā kiñca upparī”ti.	107	
PA_atk-s05_13a2:1073_0	Tattha vaṇṇoti ākāro. Ayañhi uparimassa uṇhabhāvaṃ heṭṭhimassa ca sītabhāvaṃ pucchanto	1073	
PA_atk-s05_13a2:1073_1	evamāha. Kiṃ heṭṭhā kiñca upparīti vuḍḍhitabhattena nāma upari sītalena, heṭṭhā uṇhena	1073	
PA_atk-s05_13a2:1073_2	bhavitabbaṃ, idañca pana na tādisaṃ, tena taṃ pucchāmi – “kena kāraṇena upari bhattaṃ	1073	
PA_atk-s05_13a2:1073_3	uṇhaṃ, heṭṭhimaṃ sītala”nti.	1073	
PA_atk-s05_13a2:1074_0	Brāhmaṇī attanā katakammassa uttānabhāvabhayena brāhmaṇe punappunaṃ kathentepi tuṇhīyeva	1074	
PA_atk-s05_13a2:1074_1	ahosi. Tasmiṃ khaṇe naṭaputtassa etadahosi – “koṭṭhe nisīdāpitapāpapurisena jārena	1074	
PA_atk-s05_13a2:1074_2	bhavitabbaṃ, iminā gehassāmikena, brāhmaṇī pana attanā katakammassa pākaṭabhāvabhayena	1074	
PA_atk-s05_13a2:1074_3	kiñci na katheti, handāhaṃ imissā katakammaṃ pakāsetvā jārassa koṭṭhake nisīdāpitabhāvaṃ	1074	
PA_atk-s05_13a2:1074_4	brāhmaṇassa kathemī”ti. So brāhmaṇassa gehā nikkhantakālato paṭṭhāya itarassa gehapavesanaṃ	1074	
PA_atk-s05_13a2:1074_5	aticaraṇaṃ aggabhattabhuñjanaṃ brāhmaṇiyā dvāre ṭhatvā maggaṃ olokanaṃ itarassa koṭṭhe	1074	
PA_atk-s05_13a2:1074_6	otāritabhāvanti sabbaṃ taṃ pavattiṃ ācikkhitvā dutiyaṃ gāthamāha –	1074	
PA_atk-s05_13a2:1076	“Ahaṃ naṭosmi bhaddante, bhikkhakosmi idhāgato;	107	
PA_atk-s05_13a2:1077	Ayañhi koṭṭhamotiṇṇo, ayaṃ so yaṃ gavesasī”ti.	107	
PA_atk-s05_13a2:1078_0	Tattha ahaṃ naṭosmi, bhaddanteti, sāmi, ahaṃ naṭajātiko. Bhikkhakosmi idhāgatoti	1078	
PA_atk-s05_13a2:1078_1	svāhaṃ imaṃ ṭhānaṃ bhikkhako bhikkhaṃ pariyesamāno āgatosmi. Ayañhi koṭṭhamotiṇṇoti	1078	
PA_atk-s05_13a2:1078_2	ayaṃ pana etissā jāro imaṃ bhattaṃ bhuñjanto tava bhayena koṭṭhaṃ otiṇṇo. Ayaṃ so	1078	
PA_atk-s05_13a2:1078_3	yaṃ gavesasīti yaṃ tvaṃ kassa nu kho iminā ucchiṭṭhakena bhavitabbanti gavesasi,	1078	
PA_atk-s05_13a2:1078_4	ayaṃ so. Cūḷāya naṃ gahetvā koṭṭhā nīharitvā yathā na punevarūpaṃ pāpaṃ karoti, tathā	1078	
PA_atk-s05_13a2:1078_5	assa satiṃ janehīti vatvā pakkāmi. Brāhmaṇo ubhopi te yathā naṃ na punevarūpaṃ pāpaṃ	1078	
PA_atk-s05_13a2:1078_6	karonti, tajjanapothanehi tathā sikkhāpetvā yathākammaṃ gato.	1078	
PA_atk-s05_13a2:1079_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1079	
PA_atk-s05_13a2:1079_1	ukkaṇṭhito bhikkhu sotāpattiphale patiṭṭhahi. “Tadā brāhmaṇī purāṇadutiyikā ahosi,	1079	
PA_atk-s05_13a2:1079_2	brāhmaṇo ukkaṇṭhito bhikkhu, naṭaputto pana ahameva ahosi”nti.	1079	
PA_atk-s05_13a2:1080	Ucchiṭṭhabhattajātakavaṇṇanā dutiyā.	108	
PA_atk-s05_13a2:1082	[213] 3. Bharujātakavaṇṇanā	108	
PA_atk-s05_13a2:1083	Isīnamantaraṃ katvāti idaṃ satthā jetavane viharanto kosalarājānaṃ ārabbha kathesi. Bhagavato hi bhikkhusaṅghassa ca lābhasakkāro mahā ahosi. Yathāha –	108	
PA_atk-s05_13a2:1084_0	“Tena kho pana samayena bhagavā sakkato hoti garukato mānito pūjito apacito lābhī	1084	
PA_atk-s05_13a2:1084_1	cīvarapiṇḍapātasenāsanagilānapaccayabhesajjaparikkhārānaṃ. Bhikkhusaṅghopi kho sakkato	1084	
PA_atk-s05_13a2:1084_2	hoti…pe… parikkhārānaṃ. Aññatitthiyā pana paribbājakā asakkatā honti…pe… parikkhārāna”nti.	1084	
PA_atk-s05_13a2:1085_0	Te evaṃ parihīnalābhasakkārā ahorattaṃ guḷhasannipātaṃ katvā mantayanti “samaṇassa	1085	
PA_atk-s05_13a2:1085_1	gotamassa uppannakālato paṭṭhāya mayaṃ hatalābhasakkārā jātā, samaṇo gotamo lābhaggayasaggappatto	1085	
PA_atk-s05_13a2:1085_2	jāto, kena nu kho kāraṇenassa esā sampattī”ti. Tatreke evamāhaṃsu – “samaṇo gotamo	1085	
PA_atk-s05_13a2:1085_3	sakalajambudīpassa uttamaṭṭhāne bhūmisīse vasati. Tenassa lābhasakkāro uppajjatī”ti,	1085	
PA_atk-s05_13a2:1085_4	sesā “atthetaṃ kāraṇaṃ, mayampi jetavanapiṭṭhe titthiyārāmaṃ kāremu, evaṃ lābhino	1085	
PA_atk-s05_13a2:1085_5	bhavissāmā”ti āhaṃsu. Te sabbepi “evameta”nti sanniṭṭhānaṃ katvā “sacepi mayaṃ rañño	1085	
PA_atk-s05_13a2:1085_6	anārocetvā ārāmaṃ kāressāma, bhikkhū vāressanti, lañjaṃ labhitvā abhijjanako nāma	1085	
PA_atk-s05_13a2:1085_7	natthi, tasmā rañño lañjaṃ datvā ārāmaṭṭhānaṃ gaṇhissāmā”ti sammantetvā upaṭṭhāke	1085	
PA_atk-s05_13a2:1085_8	yācitvā rañño satasahassaṃ datvā “mahārāja, mayaṃ jetavanapiṭṭhiyaṃ titthiyārāmaṃ	1085	
PA_atk-s05_13a2:1085_9	karissāma, sace bhikkhū ‘kātuṃ na dassāmā’ti tumhākaṃ ārocenti, nesaṃ paṭivacanaṃ	1085	
PA_atk-s05_13a2:1085_10	na dātabba”nti āhaṃsu. Rājā lañjalobhena “sādhū”ti sampaṭicchi.	10851	
PA_atk-s05_13a2:1086_0	Titthiyā rājānaṃ saṅgaṇhitvā vaḍḍhakiṃ pakkosāpetvā kammaṃ paṭṭhapesuṃ, mahāsaddo	1086	
PA_atk-s05_13a2:1086_1	ahosi. Satthā “ke panete, ānanda, uccāsaddamahāsaddā”ti pucchi. “Aññatitthiyā, bhante,	1086	
PA_atk-s05_13a2:1086_2	jetavanapiṭṭhiyaṃ titthiyārāmaṃ kārenti, tattheso saddo”ti. “Ānanda, netaṃ ṭhānaṃ	1086	
PA_atk-s05_13a2:1086_3	titthiyārāmassa anucchavikaṃ, titthiyā uccāsaddakāmā, na sakkā tehi saddhiṃ vasitu”nti	1086	
PA_atk-s05_13a2:1086_4	vatvā bhikkhusaṅghaṃ sannipātetvā “gacchatha, bhikkhave, rañño ācikkhitvā titthiyārāmakaraṇaṃ	1086	
PA_atk-s05_13a2:1086_5	nivārethā”ti āha. Bhikkhusaṅgho gantvā rañño nivesanadvāre aṭṭhāsi. Rājā saṅghassa	1086	
PA_atk-s05_13a2:1086_6	āgatabhāvaṃ sutvāpi “titthiyārāmaṃ nissāya āgatā bhavissantī”ti lañjassa gahitattā	1086	
PA_atk-s05_13a2:1086_7	“rājā gehe natthī”ti vadāpesi. Bhikkhū gantvā satthu ārocesuṃ. Satthā “lañjaṃ nissāya	1086	
PA_atk-s05_13a2:1086_8	evaṃ karotī”ti dve aggasāvake pesesi. Rājā tesampi āgatabhāvaṃ sutvā tatheva vadāpesi.	1086	
PA_atk-s05_13a2:1086_9	Tepi āgantvā satthu ārācesuṃ. Satthā “na idāni, sāriputta, rājā gehe nisīdituṃ labhissati,	1086	
PA_atk-s05_13a2:1086_10	bahi nikkhamissatī”ti punadivase pubbaṇhasamayaṃ nivāsetvā pattacīvaramādāya pañcahi	10861	
PA_atk-s05_13a2:1086_11	bhikkhusatehi saddhiṃ rañño nivesanadvāraṃ agamāsi. Rājā sutvā pāsādā otaritvā pattaṃ	10861	
PA_atk-s05_13a2:1086_12	gahetvā satthāraṃ pavesetvā buddhappamukhassa saṅghassa yāgukhajjakaṃ datvā satthāraṃ	10861	
PA_atk-s05_13a2:1086_13	vanditvā ekamantaṃ nisīdi. Satthā rañño ekaṃ pariyāyadhammadesanaṃ ārabhanto “mahārāja,	10861	
PA_atk-s05_13a2:1086_14	porāṇakarājāno lañjaṃ gahetvā sīlavante aññamaññaṃ kalahaṃ kāretvā attano raṭṭhassa	10861	
PA_atk-s05_13a2:1086_15	assāmino hutvā mahāvināsaṃ pāpuṇiṃsū”ti vatvā tena yācito atītaṃ āhari.	10861	
PA_atk-s05_13a2:1087_0	Atīte bharuraṭṭhe bharurājā nāma rajjaṃ kāresi. Tadā bodhisatto pañcābhiñño aṭṭhasamāpattilābhī	1087	
PA_atk-s05_13a2:1087_1	gaṇasatthā tāpaso hutvā himavantapadese ciraṃ vasitvā loṇambilasevanatthāya pañcasatatāpasaparivuto	1087	
PA_atk-s05_13a2:1087_2	himavantā otaritvā anupubbena bharunagaraṃ patvā tattha piṇḍāya caritvā nagarā nikkhamitvā	1087	
PA_atk-s05_13a2:1087_3	uttaradvāre sākhāviṭapasampannassa vaṭarukkhassa mūle nisīditvā bhattakiccaṃ katvā	1087	
PA_atk-s05_13a2:1087_4	tattheva rukkhamūle vāsaṃ kappesi. Evaṃ tasmiṃ isigaṇe tattha vasante aḍḍhamāsaccayena	1087	
PA_atk-s05_13a2:1087_5	añño gaṇasatthā pañcasataparivāro āgantvā nagare bhikkhāya caritvā nagarā nikkhamitvā	1087	
PA_atk-s05_13a2:1087_6	dakkhiṇadvāre tādisasseva vaṭarukkhassa mūle nisīditvā bhattakiccaṃ katvā tattha	1087	
PA_atk-s05_13a2:1087_7	rukkhamūle vāsaṃ kappesi. Iti te dvepi isigaṇā tattha yathābhirantaṃ viharitvā himavantameva agamaṃsu.	1087	
PA_atk-s05_13a2:1088_0	Tesaṃ gatakāle dakkhiṇadvāre vaṭarukkho sukkho. Punavāre tesu āgacchantesu dakkhiṇadvāre	1088	
PA_atk-s05_13a2:1088_1	vaṭarukkhavāsino paṭhamataraṃ āgantvā attano vaṭarukkhassa sukkhabhāvaṃ ñatvā bhikkhāya	1088	
PA_atk-s05_13a2:1088_2	caritvā nagarā nikkhamitvā uttaradvāre vaṭarukkhamūlaṃ gantvā bhattakiccaṃ katvā	1088	
PA_atk-s05_13a2:1088_3	tattha vāsaṃ kappesuṃ. Itare pana isayo pacchā āgantvā nagare bhikkhāya caritvā attano	1088	
PA_atk-s05_13a2:1088_4	rukkhamūlameva gantvā bhattakiccaṃ katvā vāsaṃ kappesuṃ. Te “na so tumhākaṃ rukkho,	1088	
PA_atk-s05_13a2:1088_5	amhākaṃ rukkho”ti rukkhaṃ nissāya aññamaññaṃ kalahaṃ kariṃsu, kalaho mahā ahosi.	1088	
PA_atk-s05_13a2:1088_6	Eke “amhākaṃ paṭhamaṃ vasitaṭṭhānaṃ tumhe na labhissathā”ti vadanti. Eke “mayaṃ imasmiṃ	1088	
PA_atk-s05_13a2:1088_7	vāre paṭhamataraṃ idhāgatā, tumhe na labhissathā”ti vadanti. Iti te “mayaṃ sāmino,	1088	
PA_atk-s05_13a2:1088_8	mayaṃ sāmino”ti kalahaṃ karontā rukkhamūlassatthāya rājakulaṃ agamaṃsu. Rājā paṭhamaṃ	1088	
PA_atk-s05_13a2:1088_9	vutthaisigaṇaññeva sāmikaṃ akāsi. Itare “na dāni mayaṃ imehi parājitāti attānaṃ vadāpessāmā”ti	1088	
PA_atk-s05_13a2:1088_10	dibbacakkhunā oloketvā ekaṃ cakkavattiparibhogaṃ rathapañjaraṃ disvā āharitvā rañño	10881	
PA_atk-s05_13a2:1088_11	lañjaṃ datvā “mahārāja, amhepi sāmike karohī”ti āhaṃsu.	10881	
PA_atk-s05_13a2:1089_0	Rājā lañjaṃ gahetvā “dvepi gaṇā vasantū”ti dvepi sāmike akāsi. Itare isayo tassa	1089	
PA_atk-s05_13a2:1089_1	rathapañjarassa rathacakkāni nīharitvā lañjaṃ datvā “mahārāja, amheyeva sāmike karohī”ti	1089	
PA_atk-s05_13a2:1089_2	āhaṃsu. Rājā tathā akāsi. Isigaṇā “amhehi vatthukāme ca kilesakāme ca pahāya pabbajitehi	1089	
PA_atk-s05_13a2:1089_3	rukkhamūlassa kāraṇā kalahaṃ karontehi lañjaṃ dadantehi ayuttaṃ kata”nti vippaṭisārino	1089	
PA_atk-s05_13a2:1089_4	hutvā vegena palāyitvā himavantameva agamaṃsu. Sakalabharuraṭṭhavāsino devatā ekato	1089	
PA_atk-s05_13a2:1089_5	hutvā “sīlavante kalahaṃ karontena raññā ayuttaṃ kata”nti bharurañño kujjhitvā tiyojanasatikaṃ	1089	
PA_atk-s05_13a2:1089_6	bharuraṭṭhaṃ samuddaṃ ubbattetvā araṭṭhamakaṃsu. Iti ekaṃ bharurājānaṃ nissāya sakalaraṭṭhavāsinopi vināsaṃ pattāti.	1089	
PA_atk-s05_13a2:1090	Satthā imaṃ atītaṃ āharitvā abhisambuddho hutvā imā gāthā avoca –	109	
PA_atk-s05_13a2:1092	“Isīnamantaraṃ katvā, bharurājāti me sutaṃ;	109	
PA_atk-s05_13a2:1093	Ucchinno saha raṭṭhehi, sa rājā vibhavaṅgato.	109	
PA_atk-s05_13a2:1095	“Tasmā hi chandāgamanaṃ, nappasaṃsanti paṇḍitā;	109	
PA_atk-s05_13a2:1096	Aduṭṭhacitto bhāseyya, giraṃ saccupasaṃhita”nti.	109	
PA_atk-s05_13a2:1097_0	Tattha antaraṃ katvāti chandāgativasena vivaraṃ katvā. Bharurājāti bharuraṭṭhe rājā.	1097	
PA_atk-s05_13a2:1097_1	Iti me sutanti iti mayā pubbe etaṃ sutaṃ. Tasmā hi chandāgamananti yasmā hi chandāgamanaṃ	1097	
PA_atk-s05_13a2:1097_2	gantvā bharurājā saha raṭṭhena ucchinno, tasmā chandāgamanaṃ paṇḍitā nappasaṃsanti.	1097	
PA_atk-s05_13a2:1097_3	Aduṭṭhacittoti kilesehi adūsitacitto hutvā. Bhāseyya giraṃ saccupasaṃhitanti sabhāvanissitaṃ	1097	
PA_atk-s05_13a2:1097_4	atthanissitaṃ kāraṇanissitameva giraṃ bhāseyya. Ye hi tattha bharurañño lañjaṃ gaṇhantassa	1097	
PA_atk-s05_13a2:1097_5	ayuttaṃ etanti paṭikkosantā saccupasaṃhitaṃ giraṃ bhāsiṃsu, tesaṃ ṭhitaṭṭhānaṃ nāḷikeradīpe	1097	
PA_atk-s05_13a2:1097_6	ajjāpi dīpakasahassaṃ paññāyatīti.	1097	
PA_atk-s05_13a2:1098_0	Satthā imaṃ dhammadesanaṃ āharitvā “mahārāja, chandavasikena nāma na bhavitabbaṃ,	1098	
PA_atk-s05_13a2:1098_1	dve pabbajitagaṇe kalahaṃ kāretuṃ na vaṭṭatī”ti vatvā jātakaṃ samodhānesi – “ahaṃ	1098	
PA_atk-s05_13a2:1098_2	tena samayena jeṭṭhakaisi ahosi”nti, rājā tathāgatassa bhattakiccaṃ katvā gatakāle	1098	
PA_atk-s05_13a2:1098_3	manusse pesetvā titthiyārāmaṃ viddhaṃsāpesi, titthiyā appatiṭṭhā ahesuṃ.	1098	
PA_atk-s05_13a2:1099	Bharujātakavaṇṇanā tatiyā.	109	
PA_atk-s05_13a2:1101	[214] 4. Puṇṇanadījātakavaṇṇanā	110	
PA_atk-s05_13a2:1102_0	Puṇṇaṃ nadinti idaṃ satthā jetavane viharanto paññāpāramiṃ ārabbha kathesi. Ekasmiñhi	1102	
PA_atk-s05_13a2:1102_1	divase dhammasabhāyaṃ bhikkhū tathāgatassa paññaṃ ārabbha kathaṃ samuṭṭhāpesuṃ –	1102	
PA_atk-s05_13a2:1102_2	“āvuso, sammāsambuddho mahāpañño puthupañño hāsapañño javanapañño tikkhapañño gambhīrapañño	1102	
PA_atk-s05_13a2:1102_3	nibbedhikapañño upāyapaññāya samannāgato”ti. Satthā āgantvā “kāya nuttha, bhikkhave,	1102	
PA_atk-s05_13a2:1102_4	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,	1102	
PA_atk-s05_13a2:1102_5	pubbepi tathāgato paññavā upāyakusaloyevā”ti vatvā atītaṃ āhari.	1102	
PA_atk-s05_13a2:1103_0	Atīte bārāṇasiyaṃ brahmadatte rajjaṃ kārente bodhisatto purohitakule nibbattitvā	1103	
PA_atk-s05_13a2:1103_1	vayappatto takkasilāyaṃ sabbasippāni uggaṇhitvā pitu accayena purohitaṭṭhānaṃ labhitvā	1103	
PA_atk-s05_13a2:1103_2	bārāṇasirañño atthadhammānusāsako ahosi. Aparabhāge rājā paribhedakānaṃ kathaṃ gahetvā	1103	
PA_atk-s05_13a2:1103_3	bodhisattassa kuddho “mā mama santike vasī”ti bodhisattaṃ bārāṇasito pabbājesi. Bodhisatto	1103	
PA_atk-s05_13a2:1103_4	puttadāraṃ gahetvā ekasmiṃ kāsikagāmake vāsaṃ kappesi. Aparabhāge rājā tassa guṇaṃ	1103	
PA_atk-s05_13a2:1103_5	saritvā “mayhaṃ kañci pesetvā ācariyaṃ pakkosituṃ na yuttaṃ, ekaṃ pana gāthaṃ bandhitvā	1103	
PA_atk-s05_13a2:1103_6	paṇṇaṃ likhitvā kākamaṃsaṃ pacāpetvā paṇṇañca maṃsañca setavatthena paliveṭhetvā	1103	
PA_atk-s05_13a2:1103_7	rājamuddikāya lañchetvā pesessāmi. Yadi paṇḍito bhavissati, paṇṇaṃ vācetvā kākamaṃsabhāvaṃ	1103	
PA_atk-s05_13a2:1103_8	ñatvā āgamissati, no ce, nāgamissatī”ti “puṇṇaṃ nadi”nti imaṃ gāthaṃ paṇṇe likhi –	1103	
PA_atk-s05_13a2:1105	“Puṇṇaṃ nadiṃ yena ca peyyamāhu, jātaṃ yavaṃ yena ca guyhamāhu;	110	
PA_atk-s05_13a2:1106	Dūraṃ gataṃ yena ca avhayanti, so tyāgato handa ca bhuñja brāhmaṇā”ti.	110	
PA_atk-s05_13a2:1107_0	Tattha puṇṇaṃ nadiṃ yena ca peyyamāhūti kākapeyyā nadīhi vadantā yena puṇṇaṃ nadiṃ	1107	
PA_atk-s05_13a2:1107_1	kākapeyyamāhu, na hi apuṇṇā nadī “kākapeyyā”ti vuccati. Yadāpi nadītīre ṭhatvā gīvaṃ	1107	
PA_atk-s05_13a2:1107_2	pasāretvā kākena pātuṃ sakkā hoti, tadā naṃ “kākapeyyā”ti vadanti. Jātaṃ yavaṃ yena	1107	
PA_atk-s05_13a2:1107_3	ca guyhamāhūti yavanti desanāsīsamattaṃ, idha pana sabbampi jātaṃ uggataṃ sampannataruṇasassaṃ	1107	
PA_atk-s05_13a2:1107_4	adhippetaṃ. Tañhi yadā anto paviṭṭhakākaṃ paṭicchādetuṃ sakkoti, tadā guyhatīti guyhaṃ.	1107	
PA_atk-s05_13a2:1107_5	Kiṃ guyhati? Kākaṃ. Iti kākassa guyhaṃ kākaguyhanti taṃ vadamānā kākena guyhavacanassa	1107	
PA_atk-s05_13a2:1107_6	kāraṇabhūtena “guyha”nti vadanti. Tena vuttaṃ “yena ca guyhamāhū”ti. Dūraṃ gataṃ	1107	
PA_atk-s05_13a2:1107_7	yena ca avhayantīti dūraṃ gataṃ vippavutthaṃ piyapuggalaṃ yaṃ āgantvā nisinnaṃ disvā	1107	
PA_atk-s05_13a2:1107_8	sace itthannāmo āgacchati, vassa kākāti vā vassantaññeva vā sutvā “yathā kāko vassati,	1107	
PA_atk-s05_13a2:1107_9	itthannāmo āgamissatī”ti evaṃ vadantā yena ca avhayanti kathenti mantenti, udāharantīti	1107	
PA_atk-s05_13a2:1107_10	attho. So tyāgatoti so te ānīto. Handa ca bhuñja, brāhmaṇāti gaṇha, brāhmaṇa, bhuñjassu	11071	
PA_atk-s05_13a2:1107_11	naṃ, khāda idaṃ kākamaṃsanti attho.	11071	
PA_atk-s05_13a2:1108	Iti rājā imaṃ gāthaṃ paṇṇe likhitvā bodhisattassa pesesi. So paṇṇaṃ vācetvā “rājā maṃ daṭṭhukāmo”ti ñatvā dutiyaṃ gāthamāha –	110	
PA_atk-s05_13a2:1110	“Yato maṃ saratī rājā, vāyasampi pahetave;	111	
PA_atk-s05_13a2:1111	Haṃsā koñcā mayūrā ca, asatīyeva pāpiyā”ti.	111	
PA_atk-s05_13a2:1112_0	Tattha yato maṃ saratī rājā, vāyasampi pahetaveti yadā rājā vāyasamaṃsaṃ labhitvā	1112	
PA_atk-s05_13a2:1112_1	tampi pahetuṃ maṃ sarati. Haṃsā koñcā mayūrā cāti yadā panassa ete haṃsādayo upanītā	1112	
PA_atk-s05_13a2:1112_2	bhavissanti, ekāni haṃsamaṃsādīni lacchati, tadā maṃ kasmā na sarissatīti attho?	1112	
PA_atk-s05_13a2:1112_3	Aṭṭhakathāyaṃ pana “haṃsakoñcamayūrāna”nti pāṭho. So sundaratarā, imesaṃ haṃsādīnaṃ	1112	
PA_atk-s05_13a2:1112_4	maṃsaṃ labhitvā kasmā maṃ na sarissati, sarissatiyevāti attho. Asatīyeva pāpiyāti	1112	
PA_atk-s05_13a2:1112_5	yaṃ vā taṃ vā labhitvā saraṇaṃ nāma sundaraṃ, lokasmiṃ pana asatiyeva pāpiyā, asatikaraṇaṃyeva	1112	
PA_atk-s05_13a2:1112_6	hīnaṃ lāmakaṃ, tañca amhākaṃ rañño natthi. Sarati maṃ rājā, āgamanaṃ me paccāsīsati,	1112	
PA_atk-s05_13a2:1112_7	tasmā gamissāmīti yānaṃ yojāpetvā gantvā rājānaṃ passi, rājā tussitvā purohitaṭṭhāneyeva patiṭṭhāpesi.	1112	
PA_atk-s05_13a2:1113	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, purohito pana ahameva ahosi”nti.	111	
PA_atk-s05_13a2:1114	Puṇṇanadījātakavaṇṇanā catutthā.	111	
PA_atk-s05_13a2:1116	[215] 5. Kacchapajātakavaṇṇanā	111	
PA_atk-s05_13a2:1117_0	Avadhī vata attānanti idaṃ satthā jetavane viharanto kokālikaṃ ārabbha kathesi. Vatthu	1117	
PA_atk-s05_13a2:1117_1	mahātakkārijātake āvi-bhavissati. Tadā pana satthā “na, bhikkhave, kokāliko idāneva	1117	
PA_atk-s05_13a2:1117_2	vācāya hato, pubbepi vācāya hatoyevā”ti vatvā atītaṃ āhari.	1117	
PA_atk-s05_13a2:1118_0	Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto	1118	
PA_atk-s05_13a2:1118_1	tassa atthadhammānusāsako ahosi. So pana rājā bahubhāṇī ahosi, tasmiṃ kathente aññesaṃ	1118	
PA_atk-s05_13a2:1118_2	vacanassa okāso nāma natthi. Bodhisatto tassa taṃ bahubhāṇitaṃ vāretukāmo ekaṃ upāyaṃ	1118	
PA_atk-s05_13a2:1118_3	upadhārento vicarati. Tasmiñca kāle himavantapadese ekasmiṃ sare kacchapo vasati,	1118	
PA_atk-s05_13a2:1118_4	dve haṃsapotakā gocarāya carantā tena saddhiṃ vissāsaṃ akaṃsu. Te daḷhavissāsikā	1118	
PA_atk-s05_13a2:1118_5	hutvā ekadivasaṃ kacchapaṃ āhaṃsu – “samma kacchapa, amhākaṃ himavante cittakūṭapabbatatale	1118	
PA_atk-s05_13a2:1118_6	kañcanaguhāyaṃ vasanaṭṭhānaṃ ramaṇīyo padeso, gacchasi amhākaṃ saddhi”nti. “Ahaṃ	1118	
PA_atk-s05_13a2:1118_7	kinti katvā gamissāmī”ti? “Mayaṃ taṃ gahetvā gamissāma, sace tvaṃ mukhaṃ rakkhituṃ	1118	
PA_atk-s05_13a2:1118_8	sakkhissasi, kassaci kiñci na kathessasī”ti. “Rakkhissāmi, sāmi, gahetvā maṃ gacchathā”ti.	1118	
PA_atk-s05_13a2:1118_9	Te “sādhū”ti vatvā ekaṃ daṇḍakaṃ kacchapena ḍaṃsāpetvā sayaṃ tassa ubho koṭiyo ḍaṃsitvā	1118	
PA_atk-s05_13a2:1118_10	ākāsaṃ pakkhandiṃsu. Taṃ tathā haṃsehi nīyamānaṃ gāmadārakā disvā “dve haṃsā kacchapaṃ	11181	
PA_atk-s05_13a2:1118_11	daṇḍakena harantī”ti āhaṃsu.	11181	
PA_atk-s05_13a2:1119_0	Kacchapo “yadi maṃ sahāyakā nenti, tumhākaṃ ettha kiṃ duṭṭhaceṭakā”ti vattukāmo haṃsānaṃ	1119	
PA_atk-s05_13a2:1119_1	sīghavegatāya bārāṇasinagare rājanivesanassa uparibhāgaṃ sampattakāle daṭṭhaṭṭhānato	1119	
PA_atk-s05_13a2:1119_2	daṇḍakaṃ vissajjetvā ākāsaṅgaṇe patitvā dvebhāgo ahosi, “kacchapo ākāsato patitvā	1119	
PA_atk-s05_13a2:1119_3	dvedhā bhinno”ti ekakolāhalaṃ ahosi. Rājā bodhisattaṃ ādāya amaccagaṇaparivuto taṃ	1119	
PA_atk-s05_13a2:1119_4	ṭhānaṃ gantvā kacchapaṃ disvā bodhisattaṃ pucchi – “paṇḍita, kinti katvā esa patito”ti?	1119	
PA_atk-s05_13a2:1119_5	Bodhisatto “cirapaṭikaṅkhohaṃ rājānaṃ ovaditukāmo upāyaṃ upadhārento carāmi, iminā	1119	
PA_atk-s05_13a2:1119_6	kacchapena haṃsehi saddhiṃ vissāso kato bhavissati, tehi imaṃ ‘himavantaṃ nesssāmā’ti	1119	
PA_atk-s05_13a2:1119_7	daṇḍakaṃ ḍaṃsāpetvā ākāsaṃ pakkhantehi bhavitabbaṃ, atha iminā kassaci vacanaṃ sutvā	1119	
PA_atk-s05_13a2:1119_8	arakkhitamukhatāya kiñci vattukāmena daṇḍakā vissaṭṭho bhavissati, evaṃ ākāsato patitvā	1119	
PA_atk-s05_13a2:1119_9	jīvitakkhayaṃ patteneva bhavitabba”nti cintetvā “āma mahārāja, atimukharā nāma apariyantavacanā	1119	
PA_atk-s05_13a2:1119_10	evarūpaṃ dukkhaṃ pāpuṇantiyevā”ti vatvā imā gāthā avoca –	11191	
PA_atk-s05_13a2:1121	“Avadhī vata attānaṃ, kacchapo byāharaṃ giraṃ;	112	
PA_atk-s05_13a2:1122	Suggahītasmiṃ kaṭṭhasmiṃ, vācāya sakiyāvadhi.	112	
PA_atk-s05_13a2:1124	“Etampi disvā naravīriyaseṭṭha, vācaṃ pamuñce kusalaṃ nātivelaṃ;	112	
PA_atk-s05_13a2:1125	Passasi bahubhāṇena, kacchapaṃ byasanaṃ gata”nti.	112	
PA_atk-s05_13a2:1126_0	Tattha avadhī vatāti ghātesi vata. Byāharanti byāharanto. Suggahītasmiṃ kaṭṭhasminti	1126	
PA_atk-s05_13a2:1126_1	mukhena suṭṭhu ḍaṃsitvā gahite daṇḍake. Vācāya sakiyāvadhīti atimukharatāya akāle	1126	
PA_atk-s05_13a2:1126_2	vācaṃ nicchārento daṭṭhaṭṭhānaṃ vissajjetvā tāya sakāya vācāya attānaṃ avadhi ghātesi.	1126	
PA_atk-s05_13a2:1126_3	Evamesa jīvitakkhayaṃ patto, na aññathāti. Etampi disvāti etampi kāraṇaṃ disvā. Naravīriyaseṭṭhāti	1126	
PA_atk-s05_13a2:1126_4	naresu vīriyena seṭṭha uttamavīriya rājavara. Vācaṃ pamuñce kusalaṃ nātivelanti saccādipaṭisaṃyuttaṃ	1126	
PA_atk-s05_13a2:1126_5	kusalameva paṇḍito puriso muñceyya nicchāreyya, tampi hitaṃ kālayuttaṃ, na ativelaṃ,	1126	
PA_atk-s05_13a2:1126_6	atikkantakālaṃ apariyantavācaṃ na bhāseyya. Passasīti nanu paccakkhato passasi. Bahubhāṇenāti	1126	
PA_atk-s05_13a2:1126_7	bahubhaṇanena. Kacchapaṃ byasanaṃ gatanti etaṃ kacchapaṃ jīvitakkhayaṃ pattanti.	1126	
PA_atk-s05_13a2:1127_0	Rājā “maṃ sandhāya bhāsatī”ti ñatvā “amhe sandhāya kathesi, paṇḍitā”ti āha. Bodhisatto	1127	
PA_atk-s05_13a2:1127_1	“mahārāja, tvaṃ vā hohi añño vā, yo koci pamāṇātikkantaṃ bhāsanto evarūpaṃ byasanaṃ	1127	
PA_atk-s05_13a2:1127_2	pāpuṇātī”ti pākaṭaṃ katvā kathesi. Rājā tato paṭṭhāya viramitvā mandabhāṇī ahosi.	1127	
PA_atk-s05_13a2:1128	Satthā imaṃ dhammadesanaṃ āharitvā jātakaṃ samodhānesi – “tadā kacchapo kokāliko ahosi, dve haṃsapotakā dve mahātherā, rājā ānando, amaccapaṇḍito pana ahameva ahosi”nti.	112	
PA_atk-s05_13a2:1129	Kacchapajātakavaṇṇanā pañcamā.	112	
PA_atk-s05_13a2:1131	[216] 6. Macchajātakavaṇṇanā	113	
PA_atk-s05_13a2:1132_0	Na māyamaggi tapatīti idaṃ satthā jetavane viharanto purāṇadutiyikāpalobhanaṃ ārabbha	1132	
PA_atk-s05_13a2:1132_1	kathesi. Tañhi bhikkhuṃ satthā “saccaṃ kira tvaṃ, bhikkhu, ukkaṇṭhitosī”ti pucchi.	1132	
PA_atk-s05_13a2:1132_2	“Saccaṃ, bhante”ti vutte “kena ukkaṇṭhāpitosī”ti puṭṭho “purāṇadutiyikāyā”ti āha.	1132	
PA_atk-s05_13a2:1132_3	Atha naṃ satthā “ayaṃ te bhikkhu itthī anatthakārikā, pubbepi tvaṃ etaṃ nissāya sūlena	1132	
PA_atk-s05_13a2:1132_4	vijjhitvā aṅgāresu pacitvā khāditabbataṃ patto paṇḍite nissāya jīvitaṃ alatthā”ti vatvā atītaṃ āhari.	1132	
PA_atk-s05_13a2:1133_0	Atīte bārāṇasiyaṃ brahmadatte rajjaṃ kārente bodhisatto tassa purohito ahosi. Athekadivasaṃ	1133	
PA_atk-s05_13a2:1133_1	kevaṭṭā jāle laggaṃ macchaṃ uddharitvā uṇhavālukāpiṭṭhe ṭhapetvā “aṅgāresu naṃ pacitvā	1133	
PA_atk-s05_13a2:1133_2	khādissāmā”ti sūlaṃ tacchiṃsu. Maccho macchiṃ ārabbha paridevamāno imā gāthā avoca –	1133	
PA_atk-s05_13a2:1135	“Na māyamaggi tapati, na sūlo sādhutacchito;	113	
PA_atk-s05_13a2:1136	Yañca maṃ maññate macchī, aññaṃ so ratiyā gato.	113	
PA_atk-s05_13a2:1138	“So maṃ dahati rāgaggi, cittaṃ cūpatapeti maṃ;	113	
PA_atk-s05_13a2:1139	Jālino muñcathāyirā maṃ, na kāme haññate kvacī”ti.	113	
PA_atk-s05_13a2:1140_0	Tattha na māyamaggi tapatīti na maṃ ayaṃ aggi tapati, na tāpaṃ janeti, na socayatīti	1140	
PA_atk-s05_13a2:1140_1	attho. Na sūloti ayaṃ sūlopi sādhutacchito maṃ na tapati, na me sokaṃ uppādeti. Yañca	1140	
PA_atk-s05_13a2:1140_2	maṃ maññateti yaṃ pana maṃ macchī evaṃ maññati “aññaṃ macchiṃ so pañcakāmaguṇaratiyā	1140	
PA_atk-s05_13a2:1140_3	gato”ti, tadeva maṃ tapati socayati. So maṃ dahatīti yo panesa rāgaggi, so maṃ dahati	1140	
PA_atk-s05_13a2:1140_4	jhāpeti. Cittaṃ cūpatapeti manti rāgasampayuttakaṃ mama cittameva ca maṃ upatāpeti	1140	
PA_atk-s05_13a2:1140_5	kilameti viheṭheti. Jālinoti kevaṭṭe ālapati. Te hi jālassa atthitāya “jālino”ti	1140	
PA_atk-s05_13a2:1140_6	vuccanti. Muñcathāyirā manti muñcatha maṃ sāminoti yācati. Na kāme haññate kvacīti	1140	
PA_atk-s05_13a2:1140_7	kāme patiṭṭhito kāmena nīyamāno satto na kvaci haññati. Na hi taṃ tumhādisā hanituṃ	1140	
PA_atk-s05_13a2:1140_8	anucchavikāti paridevati. Atha vā kāmeti hetuvacane bhummaṃ, kāmahetu macchiṃ anubandhamāno	1140	
PA_atk-s05_13a2:1140_9	nāma na kvaci tumhādisehi haññatīti paridevati. Tasmiṃ khaṇe bodhisatto nadītīraṃ	1140	
PA_atk-s05_13a2:1140_10	gato tassa macchassa paridevitasaddaṃ sutvā kevaṭṭe upasaṅkamitvā taṃ macchaṃ mocesi.	11401	
PA_atk-s05_13a2:1141_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1141	
PA_atk-s05_13a2:1141_1	ukkaṇṭhitabhikkhu sotāpattiphale patiṭṭhahi. “Tadā macchī purāṇadutiyikā ahosi, maccho	1141	
PA_atk-s05_13a2:1141_2	ukkaṇṭhitabhikkhu, purohito pana ahameva ahosi”nti.	1141	
PA_atk-s05_13a2:1142	Macchajātakavaṇṇanā chaṭṭhā.	114	
PA_atk-s05_13a2:1144	[217] 7. Seggujātakavaṇṇanā	114	
PA_atk-s05_13a2:1145_0	Sabbo lokoti idaṃ satthā jetavane viharanto ekaṃ paṇṇikaupāsakaṃ ārabbha kathesi.	1145	
PA_atk-s05_13a2:1145_1	Vatthu ekakanipāte vitthāritameva. Idhāpi satthā taṃ “kiṃ, upāsaka, cirassaṃ āgatosī”ti	1145	
PA_atk-s05_13a2:1145_2	pucchi. Paṇṇikaupāsako “dhītā me, bhante, niccaṃ pahaṃsitamukhī, tamahaṃ vīmaṃsitvā	1145	
PA_atk-s05_13a2:1145_3	ekassa kuladārakassa adāsiṃ, tattha itikattabbatāya tumhākaṃ dassanāya āgantuṃ okāsaṃ	1145	
PA_atk-s05_13a2:1145_4	na labhi”nti āha. Atha naṃ satthā “na kho, upāsaka, idānevesā sīlavatī, pubbepi sīlavatī,	1145	
PA_atk-s05_13a2:1145_5	tvañca na idānevetaṃ vīmaṃsasi, pubbepi vīmaṃsiyevā”ti vatvā tena yācito atītaṃ āhari.	1145	
PA_atk-s05_13a2:1146_0	Atīte bārāṇasiyaṃ brahmadatte rajjaṃ kārente bodhisatto rukkhadevatā ahosi. Tadā	1146	
PA_atk-s05_13a2:1146_1	ayameva paṇṇikaupāsako “dhītaraṃ vīmaṃsissāmī”ti araññaṃ netvā kilesavasena icchanto	1146	
PA_atk-s05_13a2:1146_2	viya hatthe gaṇhi. Atha naṃ paridevamānaṃ paṭhamagāthāya ajjhabhāsi –	1146	
PA_atk-s05_13a2:1148	“Sabbo loko attamano ahosi, akovidā gāmadhammassa seggu;	114	
PA_atk-s05_13a2:1149	Komāri ko nāma tavajja dhammo, yaṃ tvaṃ gahitā pavane parodasī”ti.	114	
PA_atk-s05_13a2:1150_0	Tattha sabbo loko attamano ahosīti, amma, sakalopi sattaloko etissā kāmasevanāya	1150	
PA_atk-s05_13a2:1150_1	attamano jāto. Akovidā gāmadhammassa seggūti seggūti tassā nāmaṃ. Tena tvaṃ pana,	1150	
PA_atk-s05_13a2:1150_2	amma, seggu akovidā gāmadhammassa, imasmiṃ gāmadhamme vasaladhamme akusalāsīti vuttaṃ	1150	
PA_atk-s05_13a2:1150_3	hoti. Komāri ko nāma tavajja dhammoti, amma, kumāri ko nāmesa tava ajja sabhāvo.	1150	
PA_atk-s05_13a2:1150_4	Yaṃ tvaṃ gahitā pavane parodasīti tvaṃ mayā imasmiṃ pavane santhavavasena hatthe	1150	
PA_atk-s05_13a2:1150_5	gahitā parodasi na sampaṭicchasi, ko esa tava sabhāvo, kiṃ kumārikāyeva tvanti pucchati.	1150	
PA_atk-s05_13a2:1151	Taṃ sutvā kumārikā “āma, tāta, kumārikāyevāhaṃ, nāhaṃ methunadhammaṃ nāma jānāmī”ti vatvā paridevamānā dutiyaṃ gāthamāha –	115	
PA_atk-s05_13a2:1153	“Yo dukkhaphuṭṭhāya bhaveyya tāṇaṃ, so me pitā dubbhi vane karoti;	115	
PA_atk-s05_13a2:1154	Sā kassa kandāmi vanassa majjhe, yo tāyitā so sahasaṃ karotī”ti.	115	
PA_atk-s05_13a2:1155	Sā heṭṭhā kathitāyeva. Iti so paṇṇiko tadā dhītaraṃ vīmaṃsitvā gehaṃ netvā kuladārakassa datvā yathākammaṃ gato.	115	
PA_atk-s05_13a2:1156_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1156	
PA_atk-s05_13a2:1156_1	paṇṇikaupāsako sotāpattiphale patiṭṭhahi. “Tadā dhītā dhītāyeva, pitā pitāyeva ahosi,	1156	
PA_atk-s05_13a2:1156_2	tassa kāraṇassa paccakkhakārikā rukkhadevatā pana ahameva ahosi”nti.	1156	
PA_atk-s05_13a2:1157	Seggujātakavaṇṇanā sattamā.	115	
PA_atk-s05_13a2:1159	[218] 8. Kūṭavāṇijajātakavaṇṇanā	115	
PA_atk-s05_13a2:1160_0	Saṭhassa sāṭheyyamidanti idaṃ satthā jetavane viharanto ekaṃ kūṭavāṇijaṃ ārabbha	1160	
PA_atk-s05_13a2:1160_1	kathesi. Sāvatthivāsino hi kūṭavāṇijo ca paṇḍitavāṇijo ca dve vāṇijā mittikā hutvā	1160	
PA_atk-s05_13a2:1160_2	pañca sakaṭasatāni bhaṇḍassa pūrāpetvā pubbantato aparantaṃ vicaramānā vohāraṃ katvā	1160	
PA_atk-s05_13a2:1160_3	bahuṃ lābhaṃ labhitvā sāvatthiṃ paccāgamiṃsu. Paṇḍitavāṇijo kūṭavāṇijaṃ āha – “samma,	1160	
PA_atk-s05_13a2:1160_4	bhaṇḍaṃ bhājemā”ti. Kūṭavāṇijo “ayaṃ dīgharattaṃ dukkhaseyyāya dubbhojanena kilanto	1160	
PA_atk-s05_13a2:1160_5	attano ghare nānaggarasaṃ bhattaṃ bhuñjitvā ajīrakena marissati, atha sabbampetaṃ	1160	
PA_atk-s05_13a2:1160_6	bhaṇḍaṃ mayhameva bhavissatī”ti cintetvā “nakkhattaṃ na manāpaṃ, divaso na manāpo,	1160	
PA_atk-s05_13a2:1160_7	sve jānissāmi, punadivase jānissāmī”ti kālaṃ khepeti. Atha naṃ paṇḍitavāṇijo nippīḷetvā	1160	
PA_atk-s05_13a2:1160_8	bhājāpetvā gandhamālaṃ ādāya satthu santikaṃ gantvā satthāraṃ pūjetvā vanditvā ekamantaṃ	1160	
PA_atk-s05_13a2:1160_9	nisīdi. Satthā “kadā āgatosī”ti pucchitvā “aḍḍhamāsamatto me, bhante, āgatassā”ti	1160	
PA_atk-s05_13a2:1160_10	vatvā “atha kasmā evaṃ papañcaṃ katvā buddhupaṭṭhānaṃ āgatosī”ti puṭṭho taṃ pavattiṃ	11601	
PA_atk-s05_13a2:1160_11	ārocesi. Satthā “na kho, upāsaka, idāneva, pubbepesa kūṭavāṇijoyevā”ti vatvā tena	11601	
PA_atk-s05_13a2:1160_12	yācito atītaṃ āhari.	11601	
PA_atk-s05_13a2:1161_0	Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto	1161	
PA_atk-s05_13a2:1161_1	tassa vinicchayāmacco ahosi. Tadā gāmavāsī ca nagaravāsī ca dve vāṇijā mittā ahesuṃ.	1161	
PA_atk-s05_13a2:1161_2	Gāmavāsī nagaravāsissa santike pañca phālasatāni ṭhapesi. So te phāle vikkiṇitvā	1161	
PA_atk-s05_13a2:1161_3	mūlaṃ gahetvā phālānaṃ ṭhapitaṭṭhāne mūsikavaccaṃ ākiritvā ṭhapesi. Aparabhāge gāmavāsī	1161	
PA_atk-s05_13a2:1161_4	āgantvā “phāle me dehī”ti āha. Kūṭavāṇijo “phālā te mūsikāhi khāditā”ti mūsikavaccaṃ	1161	
PA_atk-s05_13a2:1161_5	dassesi. Itaro “khāditāva hontu, mūsikāhi khādite kiṃ sakkā kātu”nti nhānatthāya	1161	
PA_atk-s05_13a2:1161_6	tassa puttaṃ ādāya gacchanto ekassa sahāyakassa gehe “imassa katthaci gantuṃ mā adatthā”ti	1161	
PA_atk-s05_13a2:1161_7	vatvā antogabbhe nisīdāpetvā sayaṃ nhāyitvā kūṭavāṇijassa gehaṃ agamāsi. So “putto	1161	
PA_atk-s05_13a2:1161_8	me kaha”nti āha. “Samma, tava puttaṃ tīre ṭhapetvā mama udake nimuggakāle eko kulalo	1161	
PA_atk-s05_13a2:1161_9	āgantvā tava puttaṃ nakhapañjarena gahetvā ākāsaṃ pakkhanto, ahaṃ pāṇiṃ paharitvā	1161	
PA_atk-s05_13a2:1161_10	viravitvā vāyamantopi mocetuṃ nāsakkhi”nti. “Tvaṃ musā bhaṇasi, kulalā dārake gahetvā	11611	
PA_atk-s05_13a2:1161_11	gantuṃ samatthā nāma natthī”ti. “Samma, hotu, ayuttepi honte ahaṃ kiṃ karomi, kulaleneva	11611	
PA_atk-s05_13a2:1161_12	te putto nīto”ti. So taṃ santajjetvā “are duṭṭhacora manussamāraka, idāni taṃ vinicchayaṃ	11611	
PA_atk-s05_13a2:1161_13	gantvā kaḍḍhāpessāmī”ti nikkhami. So “mama ruccanakameva karosī”ti teneva saddhiṃ	11611	
PA_atk-s05_13a2:1161_14	vinicchayaṭṭhānaṃ agamāsi.	11611	
PA_atk-s05_13a2:1162_0	Kūṭavāṇijo bodhisattaṃ āha – “ayaṃ, sāmi, mama puttaṃ gahetvā nhāyituṃ gato, ‘kahaṃ	1162	
PA_atk-s05_13a2:1162_1	me putto’ti vutte ‘kulalena haṭo’ti āha, vinicchinatha me aḍḍa”nti. Bodhisatto “saccaṃ	1162	
PA_atk-s05_13a2:1162_2	bhaṇe”ti itaraṃ pucchi. So āha – “āma, sāmi, ahaṃ taṃ ādāya gato, senena pahaṭabhāvo	1162	
PA_atk-s05_13a2:1162_3	saccameva, sāmī”ti. “Kiṃ pana loke kulalā nāma dārake harantī”ti? “Sāmi, ahampi tumhe	1162	
PA_atk-s05_13a2:1162_4	pucchāmi – “kulalā dārake gahetvā ākāse gantuṃ na sakkonti, mūsikā pana ayaphāle	1162	
PA_atk-s05_13a2:1162_5	khādantī”ti. “Idaṃ kiṃ nāmā”ti? “Sāmi, mayā etassa ghare pañca phālasatāni ṭhapitāni,	1162	
PA_atk-s05_13a2:1162_6	svāyaṃ ‘phālā te mūsikāhi khāditā’ti vatvā ‘idaṃ te phāle khāditamūsikānaṃ vacca’nti	1162	
PA_atk-s05_13a2:1162_7	vaccaṃ dasseti, sāmi, mūsikā ce phāle khādanti, kulalāpi dārake harissanti. Sace	1162	
PA_atk-s05_13a2:1162_8	na khādanti, senāpi taṃ na harissanti. Eso pana ‘phālā te mūsikāhi khāditā’ti vadati,	1162	
PA_atk-s05_13a2:1162_9	tesaṃ khāditabhāvaṃ vā akhāditabhāvaṃ vā jānātha, aḍḍaṃ me vinicchinathā”ti. Bodhisatto	1162	
PA_atk-s05_13a2:1162_10	“saṭhassa paṭisāṭheyyaṃ katvā jinissāmīti iminā cintitaṃ bhavissatī”ti ñatvā “suṭṭhu	11621	
PA_atk-s05_13a2:1162_11	te cintita”nti vatvā imā gāthā avoca –	11621	
PA_atk-s05_13a2:1164	“Saṭhassa sāṭheyyamiṃda sucintitaṃ, paccoḍḍitaṃ paṭikūṭassa kūṭaṃ;	116	
PA_atk-s05_13a2:1165	Phālaṃ ce khādeyyuṃ mūsikā, kasmā kumāraṃ kulalā na hareyyuṃ.	116	
PA_atk-s05_13a2:1167	“Kūṭassa hi santi kūṭakūṭā, bhavati cāpi nikatino nikatyā;	116	
PA_atk-s05_13a2:1168	Dehi puttanaṭṭha phālanaṭṭhassa phālaṃ, mā te puttamahāsi phālanaṭṭho”ti.	116	
PA_atk-s05_13a2:1169_0	Tattha saṭhassāti saṭhabhāvena kerāṭikena “ekaṃ upāyaṃ katvā parasantakaṃ khādituṃ	1169	
PA_atk-s05_13a2:1169_1	vaṭṭatī”ti saṭhassa. Sāṭheyyamidaṃ sucintitanti idaṃ paṭisāṭheyyaṃ cintentena tayā	1169	
PA_atk-s05_13a2:1169_2	suṭṭhu cintitaṃ. Paccoḍḍitaṃ paṭikūṭassa kūṭanti kūṭassa puggalassa tayā paṭikūṭaṃ	1169	
PA_atk-s05_13a2:1169_3	suṭṭhu paccoḍḍitaṃ, paṭibhāgaṃ katvā oḍḍitasadisameva katanti attho. Phālaṃ ce khādeyyuṃ	1169	
PA_atk-s05_13a2:1169_4	mūsikāti yadi mūsikā phālaṃ khādeyyuṃ. Kasmā kumāraṃ kulalā na hareyyunti mūsikāsu	1169	
PA_atk-s05_13a2:1169_5	phāle khādantīsu kulalā kiṃ kāraṇā kumāraṃ no hareyyuṃ.	1169	
PA_atk-s05_13a2:1170_0	Kūṭassa hi santi kūṭakūṭāti tvaṃ “ahameva mūsikāhi phāle khādāpitapuriso kūṭo”ti	1170	
PA_atk-s05_13a2:1170_1	maññasi, tādisassa pana kūṭassa imasmiṃ loke bahū kūṭā santi, kūṭassa kūṭāti kūṭapaṭikūṭānaṃ	1170	
PA_atk-s05_13a2:1170_2	etaṃ nāmaṃ, kūṭassa paṭikūṭā nāma santīti vuttaṃ hoti. Bhavati cāpi nikatino nikatyāti	1170	
PA_atk-s05_13a2:1170_3	nikatino nekatikassa vañcanakapuggalassa nikatyā aparo nikatikārako vañcanakapuriso	1170	
PA_atk-s05_13a2:1170_4	bhavatiyeva. Dehi puttanaṭṭha phālanaṭṭhassa phālanti ambho naṭṭhaputta purisa, etassa	1170	
PA_atk-s05_13a2:1170_5	naṭṭhaphālassa phālaṃ dehi. Mā te puttamahāsi phālanaṭṭhoti sace hissa phālaṃ na	1170	
PA_atk-s05_13a2:1170_6	dassasi, puttaṃ te harissati, taṃ te esa mā haratu, phālamassa dehīti. “Demi, sāmi,	1170	
PA_atk-s05_13a2:1170_7	sace me puttaṃ detī”ti. “Demi, sāmi, sace me phāle detī”ti. Evaṃ naṭṭhaputto puttaṃ,	1170	
PA_atk-s05_13a2:1170_8	naṭṭhaphālo ca phālaṃ paṭilabhitvā ubhopi yathākammaṃ gatā.	1170	
PA_atk-s05_13a2:1171	Satthā imaṃ dhammadesanaṃ āharitvā jātakaṃ samodhānesi – “tadā kūṭavāṇijo idāni kūṭavāṇijova, paṇḍitavāṇijo paṇḍitavāṇijoyeva, vinicchayāmacco pana ahameva ahosi”nti.	117	
PA_atk-s05_13a2:1172	Kūṭavāṇijajātakavaṇṇanā aṭṭhamā.	117	
PA_atk-s05_13a2:1174	[219] 9. Garahitajātakavaṇṇanā	117	
PA_atk-s05_13a2:1175_0	Hiraññaṃ me suvaṇṇaṃ meti idaṃ satthā jetavane viharanto ekaṃ anabhiratiyā ukkaṇṭhitabhikkhuṃ	1175	
PA_atk-s05_13a2:1175_1	ārabbha kathesi. Etassa hi paccekaṃ gahitaṃ ārammaṇaṃ nāma natthi, anabhirativāsaṃ	1175	
PA_atk-s05_13a2:1175_2	vasantaṃ pana taṃ satthu santikaṃ ānesuṃ. So satthārā “saccaṃ kira tvaṃ, bhikkhu,	1175	
PA_atk-s05_13a2:1175_3	ukkaṇṭhitosī”ti puṭṭho “sacca”nti vatvā “kiṃkāraṇā”ti vutte “kilesavasenā”ti āha.	1175	
PA_atk-s05_13a2:1175_4	Atha naṃ satthā “ayaṃ, bhikkhu, kileso nāma pubbe tiracchānehipi garahito, tvaṃ evarūpe	1175	
PA_atk-s05_13a2:1175_5	sāsane pabbajito kasmā tiracchānehipi garahitakilesavasena ukkaṇṭhito”ti vatvā atītaṃ āhari.	1175	
PA_atk-s05_13a2:1176_0	Atīte bārāṇasiyaṃ brahmadatte rajjaṃ kārente bodhisatto himavantapadese vānarayoniyaṃ	1176	
PA_atk-s05_13a2:1176_1	nibbatti. Tamenaṃ eko vanacarako gahetvā ānetvā rañño adāsi. So ciraṃ rājagehe vasamāno	1176	
PA_atk-s05_13a2:1176_2	vattasampanno ahosi, manussaloke vattamānaṃ kiriyaṃ yebhuyyena aññāsi. Rājā tassa	1176	
PA_atk-s05_13a2:1176_3	vatte pasīditvā vanacarakaṃ pakkosāpetvā “imaṃ vānaraṃ gahitaṭṭhāneyeva vissajjehī”ti	1176	
PA_atk-s05_13a2:1176_4	āṇāpesi, so tathā akāsi. Vānaragaṇo bodhisattassa āgatabhāvaṃ ñatvā tassa dassanatthāya	1176	
PA_atk-s05_13a2:1176_5	mahante pāsāṇapiṭṭhe sannipatitvā bodhisattena saddhiṃ sammodanīyaṃ kathaṃ katvā	1176	
PA_atk-s05_13a2:1176_6	“samma, kahaṃ ettakaṃ kālaṃ vutthosī”ti āha. “Bārāṇasiyaṃ rājanivesane”ti. “Atha	1176	
PA_atk-s05_13a2:1176_7	kathaṃ muttosī”ti? “Rājā maṃ keḷimakkaṭaṃ katvā mama vatte pasanno maṃ vissajjesī”ti.	1176	
PA_atk-s05_13a2:1177_0	Atha naṃ te vānarā “manussaloke vattamānakiriyaṃ nāma tumhe jānissatha, amhākampi	1177	
PA_atk-s05_13a2:1177_1	tāva kathetha, sotukāmamhā”ti āhaṃsu. “Mā maṃ manussānaṃ kiriyaṃ pucchathā”ti. “Kathetha	1177	
PA_atk-s05_13a2:1177_2	sotukāmamhā”ti. Bodhisattopi “manussā nāma khattiyāpi brāhmaṇāpi ‘mayhaṃ mayha’nti	1177	
PA_atk-s05_13a2:1177_3	vadanti, hutvā abhāvaṭṭhena aniccataṃ na jānanti, suṇātha dāni tesaṃ andhabālānaṃ	1177	
PA_atk-s05_13a2:1177_4	kāraṇa”nti vatvā imā gāthā avoca –	1177	
PA_atk-s05_13a2:1179	“Hiraññaṃ me suvaṇṇaṃ me, esā rattiṃ divā kathā;	117	
PA_atk-s05_13a2:1180	Dummedhānaṃ manussānaṃ, ariyadhammaṃ apassataṃ.	118	
PA_atk-s05_13a2:1182	“Dve dve gahapatayo gehe, eko tattha amassuko;	118	
PA_atk-s05_13a2:1183	Lambatthano veṇikato, atho aṅkitakaṇṇako;	118	
PA_atk-s05_13a2:1184	Kīto dhanena bahunā, so taṃ vitudate jana”nti.	118	
PA_atk-s05_13a2:1185_0	Tattha hiraññaṃ me suvaṇṇaṃ meti desanāsīsamattametaṃ, iminā pana padadvayena dasavidhampi	1185	
PA_atk-s05_13a2:1185_1	ratanaṃ sabbaṃ, pubbaṇṇāparaṇṇaṃ khettavatthuṃ dvipadacatuppadañca sabbaṃ dassento	1185	
PA_atk-s05_13a2:1185_2	“idaṃ me idaṃ me”ti āha. Esā rattiṃ divā kathāti esā manussānaṃ rattiñca divā ca	1185	
PA_atk-s05_13a2:1185_3	niccakālaṃ kathā. Aññaṃ pana te “pañcakkhandhā aniccā”ti vā “hutvā na bhavantī”ti	1185	
PA_atk-s05_13a2:1185_4	vā na jānanti, evameva paridevantā vicaranti. Dummedhānanti appapaññānaṃ. Ariyadhammaṃ	1185	
PA_atk-s05_13a2:1185_5	apassatanti ariyānaṃ buddhādīnaṃ dhammaṃ, ariyaṃ vā niddosaṃ navavidhaṃ lokuttaradhammaṃ	1185	
PA_atk-s05_13a2:1185_6	apassantānaṃ esāva kathā. Aññā pana “aniccaṃ vā dukkhaṃ vā”ti tesaṃ kathā nāma natthi.	1185	
PA_atk-s05_13a2:1186_0	Gahapatayoti gehe adhipatibhūtā. Eko tatthāti tesu dvīsu gharasāmikesu “eko”ti mātugāmaṃ	1186	
PA_atk-s05_13a2:1186_1	sandhāya vadati. Tattha veṇikatoti kataveṇī, nānappakārena saṇṭhāpitakesakalāpoti	1186	
PA_atk-s05_13a2:1186_2	attho. Atho aṅkitakaṇṇakoti atha sveva viddhakaṇṇo chiddakaṇṇoti lambakaṇṇataṃ sandhāyāha.	1186	
PA_atk-s05_13a2:1186_3	Kīto dhanena bahunāti so panesa amassuko lambatthano veṇikato aṅkitakaṇṇo mātāpitūnaṃ	1186	
PA_atk-s05_13a2:1186_4	bahuṃ dhanaṃ datvā kīto, maṇḍetvā pasādhetvā yānaṃ āropetvā mahantena parivārena	1186	
PA_atk-s05_13a2:1186_5	gharaṃ ānīto. So taṃ vitudate jananti so gahapati āgatakālato paṭṭhāya tasmiṃ gehe	1186	
PA_atk-s05_13a2:1186_6	dāsakammakarādibhedaṃ janaṃ “are duṭṭhadāsa duṭṭhadāsi, imaṃ na karosī”ti mukhasattīhi	1186	
PA_atk-s05_13a2:1186_7	vitudati, sāmiko viya hutvā mahājanaṃ vicāreti. Evaṃ tāva “manussaloke ativiya ayutta”nti	1186	
PA_atk-s05_13a2:1186_8	manussalokaṃ garahi.	1186	
PA_atk-s05_13a2:1187_0	Taṃ sutvā sabbe vānarā “mā kathetha, mā kathetha, asotabbayuttakaṃ assumhā”ti ubhohi	1187	
PA_atk-s05_13a2:1187_1	hatthehi kaṇṇe daḷhaṃ pidahiṃsu. “Imasmiṃ ṭhāne amhehi idaṃ ayuttaṃ suta”nti taṃ	1187	
PA_atk-s05_13a2:1187_2	ṭhānampi garahitvā aññattha agamaṃsu. So piṭṭhipāsāṇo garahitapiṭṭhipāsāṇoyeva kira nāma jāto.	1187	
PA_atk-s05_13a2:1188_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1188	
PA_atk-s05_13a2:1188_1	so bhikkhu sotāpattiphale patiṭṭhahi. “Tadā vānaragaṇo buddhaparisā ahosi, vānarindo	1188	
PA_atk-s05_13a2:1188_2	pana ahameva ahosi”nti.	1188	
PA_atk-s05_13a2:1189	Garahitajātakavaṇṇanā navamā.	118	
PA_atk-s05_13a2:1191	[220] 10. Dhammadhajajātakavaṇṇanā	119	
PA_atk-s05_13a2:1192_0	Sukhaṃ jīvitarūposīti idaṃ satthā veḷuvane viharanto devadattassa vadhāya parisakkanaṃ	1192	
PA_atk-s05_13a2:1192_1	ārabbha kathesi. Tadā hi satthā “na, bhikkhave, idāneva, pubbepi devadatto mayhaṃ	1192	
PA_atk-s05_13a2:1192_2	vadhāya parisakkiyeva, santāsamattampi pana kātuṃ nāsakkhī”ti vatvā atītaṃ āhari.	1192	
PA_atk-s05_13a2:1193_0	Atīte bārāṇasiyaṃ yasapāṇi nāma rājā rajjaṃ kāresi, kāḷako nāmassa senāpati ahosi.	1193	
PA_atk-s05_13a2:1193_1	Tadā bodhisatto tasseva purohito ahosi nāmena dhammadhajo nāma, rañño pana sīsappasādhanakappako	1193	
PA_atk-s05_13a2:1193_2	chattapāṇi nāma. Rājā dhammena rajjaṃ kāreti, senāpati panassa vinicchayaṃ karonto	1193	
PA_atk-s05_13a2:1193_3	lañjaṃ khādati parapiṭṭhimaṃsiko, lañjaṃ gahetvā assāmike sāmike karoti. Athekadivasaṃ	1193	
PA_atk-s05_13a2:1193_4	vinicchaye parājito manusso bāhā paggayha kandanto vinicchayā nikkhanto rājupaṭṭhānaṃ	1193	
PA_atk-s05_13a2:1193_5	gacchantaṃ bodhisattaṃ disvā tassa pādesu patitvā “tumhādisesu nāma, sāmi, rañño	1193	
PA_atk-s05_13a2:1193_6	atthañca dhammañca anusāsantesu kāḷakasenāpati lañjaṃ gahetvā assāmike sāmike karotī”ti	1193	
PA_atk-s05_13a2:1193_7	attano parājitabhāvaṃ bodhisattassa kathesi. Bodhisatto kāruññaṃ uppādetvā “ehi bhaṇe,	1193	
PA_atk-s05_13a2:1193_8	aḍḍaṃ te vinicchinissāmī”ti taṃ gahetvā vinicchayaṭṭhānaṃ agamāsi. Mahājano sannipati,	1193	
PA_atk-s05_13a2:1193_9	bodhisatto taṃ aḍḍaṃ paṭivinicchinitvā sāmikaññeva sāmikaṃ akāsi.	1193	
PA_atk-s05_13a2:1194_0	Mahājano sādhukāraṃ adāsi, so saddo mahā ahosi. Rājā taṃ sutvā “kiṃ saddo nāmeso”ti	1194	
PA_atk-s05_13a2:1194_1	pucchi. “Deva, dhammadhajapaṇḍitena dubbinicchito aḍḍo suvinicchito, tatresa sādhukārasaddo”ti.	1194	
PA_atk-s05_13a2:1194_2	Rājā tuṭṭho bodhisattaṃ pakkosāpetvā “aḍḍo kira te ācariya vinicchito”ti pucchi.	1194	
PA_atk-s05_13a2:1194_3	“Āma, mahārāja, kāḷakena dubbinicchitaṃ aḍḍaṃ vinicchini”nti vutte “ito dāni paṭṭhāya	1194	
PA_atk-s05_13a2:1194_4	tumheva aḍḍaṃ vinicchinatha, mayhañca kaṇṇasukhaṃ bhavissati lokassa ca vuḍḍhī”ti	1194	
PA_atk-s05_13a2:1194_5	vatvā anicchantampi taṃ “sattānuddayāya vinicchaye nisīdathā”ti yācitvā sampaṭicchāpesi.	1194	
PA_atk-s05_13a2:1194_6	Tato paṭṭhāya bodhisatto vinicchaye nisīdati, sāmikeyeva sāmike karoti.	1194	
PA_atk-s05_13a2:1195_0	Kāḷako tato paṭṭhāya lañjaṃ alabhanto lābhato parihāyitvā bodhisattassa āghātaṃ bandhitvā	1195	
PA_atk-s05_13a2:1195_1	“mahārāja, dhammadhajapaṇḍito tava rajjaṃ patthetī”ti bodhisattaṃ rañño antare paribhindi.	1195	
PA_atk-s05_13a2:1195_2	Rājā asaddahanto “mā evaṃ avacā”ti paṭikkhipitvā puna tena “sace me na saddahatha,	1195	
PA_atk-s05_13a2:1195_3	tassāgamanakāle vātapānena oloketha. Athānena sakalanagarassa attano hatthe katabhāvaṃ	1195	
PA_atk-s05_13a2:1195_4	passissathā”ti vutte rājā tassa aḍḍakārakaparisaṃ disvā “etasseva parisā”ti saññāya	1195	
PA_atk-s05_13a2:1195_5	bhijjitvā “kiṃ karoma senāpatī”ti pucchi. “Deva, etaṃ māretuṃ vaṭṭatī”ti. “Oḷārikadosaṃ	1195	
PA_atk-s05_13a2:1195_6	apassantā kathaṃ māressāmā”ti? “Attheko upāyo”ti. “Katarūpāyo”ti. “Asayhamassa kammaṃ	1195	
PA_atk-s05_13a2:1195_7	āropetvā taṃ kātuṃ asakkontaṃ taṃ tena dosena māressāmā”ti. “Kiṃ pana asayhakamma”nti?	1195	
PA_atk-s05_13a2:1195_8	“Mahārāja, uyyānaṃ nāma sārabhūmiyaṃ ropitaṃ paṭijaggiyamānaṃ tīhi catūhi saṃvaccharehi	1195	
PA_atk-s05_13a2:1195_9	phalaṃ deti. Tumhe taṃ pakkosāpetvā ‘sve uyyānaṃ kīḷissāma, uyyānaṃ me māpehī’ti	1195	
PA_atk-s05_13a2:1195_10	vadatha, so māpetuṃ na sakkhissati. Atha naṃ tasmiṃ dose māressāmā”ti.	11951	
PA_atk-s05_13a2:1196_0	Rājā bodhisattaṃ āmantetvā “paṇḍita, mayhaṃ purāṇauyyāne ciraṃ kīḷimha, idāni navauyyāne	1196	
PA_atk-s05_13a2:1196_1	kīḷitukāmamha, sve kīḷissāma, uyyānaṃ no māpehi, sace māpetuṃ na sakkhissasi, jīvitaṃ	1196	
PA_atk-s05_13a2:1196_2	te natthī”ti. Bodhisatto “kāḷakena lañjaṃ alabhamānena rājā antare paribhinno bhavissatī”ti	1196	
PA_atk-s05_13a2:1196_3	ñatvā “sakkonto jānissāmi, mahārājā”ti vatvā gehaṃ gantvā subhojanaṃ bhuñjitvā cintayamāno	1196	
PA_atk-s05_13a2:1196_4	sayane nipajji, sakkassa bhavanaṃ uṇhākāraṃ dassesi. Sakko āvajjento bodhisattassa	1196	
PA_atk-s05_13a2:1196_5	cittaṃ ñatvā vegenāgantvā sirigabbhaṃ pavisitvā ākāse ṭhatvā “kiṃ cintesi paṇḍitā”ti	1196	
PA_atk-s05_13a2:1196_6	pucchi. “Kosi tva”nti? “Sakkohamasmī”ti. “Rājā maṃ ‘uyyānaṃ māpehī’ti āha, taṃ cintemī”ti.	1196	
PA_atk-s05_13a2:1196_7	“Paṇḍita, mā cintayi, ahaṃ te nandanavanacittalatāvanasadisaṃ uyyānaṃ māpessāmi,	1196	
PA_atk-s05_13a2:1196_8	katarasmiṃ ṭhāne māpemī”ti? “Asukaṭṭhāne māpehī”ti. Sakko māpetvā devapurameva gato.	1196	
PA_atk-s05_13a2:1197_0	Punadivase bodhisatto uyyānaṃ paccakkhato disvā gantvā rañño ārocesi – “niṭṭhitaṃ	1197	
PA_atk-s05_13a2:1197_1	te, mahārāja, uyyānaṃ, kīḷassū”ti. Rājā gantvā aṭṭhārasahatthena manosilāvaṇṇena	1197	
PA_atk-s05_13a2:1197_2	pākārena parikkhittaṃ dvāraṭṭālakasampannaṃ pupphaphalabhārabharitanānārukkhapaṭimaṇḍitaṃ	1197	
PA_atk-s05_13a2:1197_3	uyyānaṃ disvā kāḷakaṃ pucchi – “paṇḍitena amhākaṃ vacanaṃ kataṃ, idāni kiṃ karomā”ti.	1197	
PA_atk-s05_13a2:1197_4	“Mahārāja, ekarattena uyyānaṃ māpetuṃ sakkonto rajjaṃ gahetuṃ kiṃ na sakkotī”ti?	1197	
PA_atk-s05_13a2:1197_5	“Idāni kiṃ karomā”ti? “Aparampi naṃ asayhakammaṃ kāremā”ti. “Kiṃ kammaṃ nāmā”ti?	1197	
PA_atk-s05_13a2:1197_6	“Sattaratanamayaṃ pokkharaṇiṃ māpemā”ti. Rājā “sādhū”ti bodhisattaṃ āmantetvā “ācariya,	1197	
PA_atk-s05_13a2:1197_7	uyyānaṃ tāva te māpitaṃ, etassa pana anucchavikaṃ sattaratanamayaṃ pokkharaṇiṃ māpehi.	1197	
PA_atk-s05_13a2:1197_8	Sace māpetuṃ na sakkhissasi, jīvitaṃ te natthī”ti āha. Bodhisatto “sādhu, mahārāja,	1197	
PA_atk-s05_13a2:1197_9	sakkonto māpessāmī”ti āha. Athassa sakko pokkharaṇiṃ māpesi sobhaggappattaṃ satatitthaṃ	1197	
PA_atk-s05_13a2:1197_10	sahassavaṅkaṃ pañcavaṇṇapadumasañchannaṃ nandanapokkharaṇisadisaṃ.	11971	
PA_atk-s05_13a2:1198_0	Punadivase bodhisatto tampi paccakkhaṃ katvā rañño ārocesi – “māpitā, deva, pokkharaṇī”ti.	1198	
PA_atk-s05_13a2:1198_1	Rājā tampi disvā “idāni kiṃ karomā”ti kāḷakaṃ pucchi. “Uyyānassa anucchavikaṃ gehaṃ	1198	
PA_atk-s05_13a2:1198_2	māpetuṃ āṇāpehi, devā”ti. Rājā bodhisattaṃ āmantetvā “idāni, ācariya, imassa uyyānassa	1198	
PA_atk-s05_13a2:1198_3	ceva pokkharaṇiyā ca anucchavikaṃ sabbadantamayaṃ gehaṃ māpehi, no ce māpessasi,	1198	
PA_atk-s05_13a2:1198_4	jīvitaṃ te natthī”ti āha. Athassa sakko gehampi māpesi. Bodhisatto punadivase tampi	1198	
PA_atk-s05_13a2:1198_5	paccakkhaṃ katvā rañño ārocesi. Rājā tampi disvā “idāni kiṃ karomā”ti kāḷakaṃ pucchi.	1198	
PA_atk-s05_13a2:1198_6	“Gehassa anucchavikaṃ maṇiṃ māpetuṃ āṇāpehi, mahārājā”ti āha. Rājā bodhisattaṃ āmantetvā	1198	
PA_atk-s05_13a2:1198_7	“paṇḍita, imassa dantamayagehassa anucchavikaṃ maṇiṃ māpehi, maṇiālokena vicarissāma.	1198	
PA_atk-s05_13a2:1198_8	Sace māpetuṃ na sakkosi, jīvitaṃ te natthī”ti āha. Athassa sakko maṇimpi māpesi.	1198	
PA_atk-s05_13a2:1199_0	Bodhisatto punadivase taṃ paccakkhaṃ katvā rañño ārocesi. Rājā tampi disvā “idāni	1199	
PA_atk-s05_13a2:1199_1	kiṃ karissāmā”ti kāḷakaṃ pucchi. “Mahārāja, dhammadhajabrāhmaṇassa icchiticchitadāyikā	1199	
PA_atk-s05_13a2:1199_2	devatā atthi maññe, idāni yaṃ devatāpi māpetuṃ na sakkoti, taṃ āṇāpehi. Caturaṅgasamannāgataṃ	1199	
PA_atk-s05_13a2:1199_3	nāma manussaṃ devatāpi māpetuṃ na sakkoti, tasmā ‘caturaṅgasamannāgataṃ me uyyānapālaṃ	1199	
PA_atk-s05_13a2:1199_4	māpehī’ti taṃ vadāhī”ti. Rājā bodhisattaṃ āmantetvā “ācariya, tayā amhākaṃ uyyānaṃ,	1199	
PA_atk-s05_13a2:1199_5	pokkharaṇī, dantamayapāsādo, tassa ālokakaraṇatthāya maṇiratanañca māpitaṃ, idāni	1199	
PA_atk-s05_13a2:1199_6	me uyyānarakkhakaṃ caturaṅgasamannāgataṃ uyyānapālaṃ māpehi, no ce māpessasi, jīvitaṃ	1199	
PA_atk-s05_13a2:1199_7	te natthī”ti āha. Bodhisatto “hotu, labhamāno jānissāmī”ti gehaṃ gantvā subhojanaṃ	1199	
PA_atk-s05_13a2:1199_8	bhuñjitvā nipanno paccūsakāle pabujjhitvā sayanapīṭhe nisinno cintesi – “sakko devarājā	1199	
PA_atk-s05_13a2:1199_9	yaṃ attanā sakkā māpetuṃ, taṃ māpesi, caturaṅgasamannāgataṃ pana uyyānapālaṃ na sakkā	1199	
PA_atk-s05_13a2:1199_10	māpetuṃ, evaṃ sante paresaṃ hatthe maraṇato araññe anāthamaraṇameva varatara”nti.	11991	
PA_atk-s05_13a2:1199_11	So kassaci anārocetvā pāsādā otaritvā aggadvāreneva nagarā nikkhamitvā araññaṃ pavisitvā	11991	
PA_atk-s05_13a2:1199_12	aññatarasmiṃ rukkhamūle sataṃ dhammaṃ āvajjamāno nisīdi.	11991	
PA_atk-s05_13a2:1200_0	Sakko taṃ kāraṇaṃ ñatvā vanacarako viya hutvā bodhisattaṃ upasaṅkamitvā “brāhmaṇa,	1200	
PA_atk-s05_13a2:1200_1	tvaṃ sukhumālo, adiṭṭhapubbadukkharūpo viya imaṃ araññaṃ pavisitvā kiṃ karonto nisinnosī”ti	1200	
PA_atk-s05_13a2:1200_2	imamatthaṃ pucchanto paṭhamaṃ gāthamāha –	1200	
PA_atk-s05_13a2:1202	“Sukhaṃ jīvitarūposi, raṭṭhā vivanamāgato;	120	
PA_atk-s05_13a2:1203	So ekako rukkhamūle, kapaṇo viya jhāyasī”ti.	120	
PA_atk-s05_13a2:1204_0	Tattha sukhaṃ jīvitarūposīti tvaṃ sukhena jīvitasadiso sukhedhito sukhaparihato viya.	1204	
PA_atk-s05_13a2:1204_1	Raṭṭhāti ākiṇṇamanussaṭṭhānā. Vivanamāgatoti nirudakaṭṭhānaṃ araññaṃ paviṭṭho. Rukkhamūleti	1204	
PA_atk-s05_13a2:1204_2	rukkhasamīpe. Kapaṇo viya jhāyasīti kapaṇo viya ekako nisinno jhāyasi pajjhāyasi,	1204	
PA_atk-s05_13a2:1204_3	kiṃ nāmetaṃ cintesīti pucchi.	1204	
PA_atk-s05_13a2:1205	Taṃ sutvā bodhisatto dutiyaṃ gāthamāha –	120	
PA_atk-s05_13a2:1207	“Sukhaṃ jīvitarūposmi, raṭṭhā vivanamāgato;	120	
PA_atk-s05_13a2:1208	So ekako rukkhamūle, kapaṇo viya jhāyāmi;	120	
PA_atk-s05_13a2:1209	Sataṃ dhammaṃ anussara”nti.	120	
PA_atk-s05_13a2:1210_0	Tattha sataṃ dhammaṃ anussaranti, samma, saccametaṃ, ahaṃ sukhaṃ jīvitarūpo raṭṭhā	1210	
PA_atk-s05_13a2:1210_1	ca vivanamāgato, sohaṃ ekakova imasmiṃ rukkhamūle nisīditvā kapaṇo viya jhāyāmi.	1210	
PA_atk-s05_13a2:1210_2	Yaṃ pana vadesi “kiṃ nāmetaṃ cintesī”ti, taṃ te pavedemi “sataṃ dhamma”nti. Ahañhi	1210	
PA_atk-s05_13a2:1210_3	sataṃ dhammaṃ anussaranto idha nisinno. Sataṃ dhammanti buddhapaccekabuddhabuddhasāvakānaṃ	1210	
PA_atk-s05_13a2:1210_4	sataṃ sappurisānaṃ paṇḍitānaṃ dhammaṃ. Lābho alābho yaso ayaso nindā pasaṃsā sukhaṃ	1210	
PA_atk-s05_13a2:1210_5	dukkhanti ayañhi aṭṭhavidho lokadhammo. Iminā pana abbhāhatā santo na kampanti na	1210	
PA_atk-s05_13a2:1210_6	pavedhenti, ayamettha akampanasaṅkhāto sataṃ dhammo imaṃ anussaranto nisinnomhīti dīpeti.	1210	
PA_atk-s05_13a2:1211_0	Atha naṃ sakko “evaṃ sante, brāhmaṇa, imasmiṃ ṭhāne kasmā nisinnosī”ti. “Rājā caturaṅgasamannāgataṃ	1211	
PA_atk-s05_13a2:1211_1	uyyānapālaṃ āharāpeti, tādisaṃ na sakkomi laddhuṃ, sohaṃ ‘kiṃ me parassa hatthe maraṇena,	1211	
PA_atk-s05_13a2:1211_2	araññaṃ pavisitvā anāthamaraṇaṃ marissāmī’ti cintetvā idhāgantvā nisinno”ti. “Brāhmaṇa,	1211	
PA_atk-s05_13a2:1211_3	ahaṃ sakko devarājā, mayā te uyyānādīni māpitāni, caturaṅgasamannāgataṃ uyyānapālaṃ	1211	
PA_atk-s05_13a2:1211_4	māpetuṃ na sakkā, tumhākaṃ rañño sīsappasādhanakappako chattapāṇi nāma, so caturaṅgasamannāgato,	1211	
PA_atk-s05_13a2:1211_5	caturaṅgasamannāgatena uyyānapālena atthe sati etaṃ kappakaṃ uyyānapālaṃ kātuṃ vadehī”ti.	1211	
PA_atk-s05_13a2:1211_6	Iti sakko bodhisattassa ovādaṃ datvā “mā bhāyī”ti samassāsetvā attano devapurameva gato.	1211	
PA_atk-s05_13a2:1212_0	Bodhisatto gehaṃ gantvā bhuttapātarāso rājadvāraṃ gantvā chattapāṇimpi tattheva disvā	1212	
PA_atk-s05_13a2:1212_1	hatthe gahetvā “tvaṃ kira, samma chattapāṇi, caturaṅgasamannāgatosī”ti pucchitvā	1212	
PA_atk-s05_13a2:1212_2	“ko te mayhaṃ caturaṅgasamannāgatabhāvaṃ ācikkhī”ti vutte “sakko, devarājā”ti vatvā	1212	
PA_atk-s05_13a2:1212_3	“kiṃkāraṇā ācikkhī”ti puṭṭho “iminā nāma kāraṇenā”ti sabbaṃ ācikkhi. So “āma, ahaṃ	1212	
PA_atk-s05_13a2:1212_4	caturaṅgasamannāgato”ti āha. Atha naṃ bodhisatto hatthe gahetvāva rañño santikaṃ	1212	
PA_atk-s05_13a2:1212_5	gantvā “ayaṃ, mahārāja, chattapāṇi, caturaṅgasamannāgato, caturaṅgasamannāgatena	1212	
PA_atk-s05_13a2:1212_6	uyyānapālena atthe sati imaṃ uyyānapālaṃ karothā”ti āha. Atha naṃ rājā “tvaṃ kira	1212	
PA_atk-s05_13a2:1212_7	caturaṅgasamannāgatosī”ti pucchi. “Āma, mahārājā”ti. “Katamehi caturaṅgehi samannāgatosī”ti?	1212	
PA_atk-s05_13a2:1213	“Anusūyako ahaṃ deva, amajjapāyako ahaṃ;	121	
PA_atk-s05_13a2:1214	Nisnehako ahaṃ deva, akkodhanaṃ adhiṭṭhito”ti.	121	
PA_atk-s05_13a2:1215	“Mayhañhi, mahārāja, usūyā nāma natthi, majjaṃ me na pivitapubbaṃ, paresu me sneho vā kodho vā na bhūtapūbbo. Imehi catūhi aṅgehi samannāgatomhī”ti.	121	
PA_atk-s05_13a2:1216_0	Atha naṃ rājā, bho chattapāṇi, “anusūyakosmī”ti vadasīti. “Āma, deva, anusūyakomhī”ti.	1216	
PA_atk-s05_13a2:1216_1	“Kiṃ ārammaṇaṃ disvā anusūyako jātosī”ti? “Suṇāhi devā”ti attano anusūyakakāraṇaṃ	1216	
PA_atk-s05_13a2:1216_2	kathento imaṃ gāthamāha –	1216	
PA_atk-s05_13a2:1217	“Itthiyā kāraṇā rāja, bandhāpesiṃ purohitaṃ;	121	
PA_atk-s05_13a2:1218	So maṃ atthe nivedesi, tasmāhaṃ anusūyako”ti.	121	
PA_atk-s05_13a2:1219	Tassattho – ahaṃ, deva, pubbe imasmiṃyeva bārāṇasinagare tādisova rājā hutvā itthiyā kāraṇā purohitaṃ bandhāpesiṃ.	121	
PA_atk-s05_13a2:1220	“Abaddhā tattha bajjhanti, yattha bālā pabhāsare;	122	
PA_atk-s05_13a2:1221	Baddhāpi tattha muccanti, yattha dhīrā pabhāsare”ti. –	122	
PA_atk-s05_13a2:1222_0	Imasmiñhi jātake āgatanayeneva ekasmiṃ kāle ayaṃ chattapāṇi rājā hutvā catusaṭṭhiyā	1222	
PA_atk-s05_13a2:1222_1	pādamūlikehi saddhiṃ sampadussitvā bodhisattaṃ attano manorathaṃ apūrentaṃ nāsetukāmāya	1222	
PA_atk-s05_13a2:1222_2	deviyā paribhinno bandhāpesi. Tadā naṃ bandhitvā ānīto bodhisatto yathābhūtaṃ deviyā	1222	
PA_atk-s05_13a2:1222_3	dosaṃ āropetvā sayaṃ mutto raññā bandhāpite sabbepi te pādamūlike mocetvā “etesañca	1222	
PA_atk-s05_13a2:1222_4	deviyā ca aparādhaṃ khamatha, mahārājā”ti ovadi. Sabbaṃ heṭṭhā vuttanayeneva vitthārato	1222	
PA_atk-s05_13a2:1222_5	veditabbaṃ. Taṃ sandhāyāha –	1222	
PA_atk-s05_13a2:1223	“Itthiyā kāraṇā rāja, bandhāpesiṃ purohitaṃ;	122	
PA_atk-s05_13a2:1224	So maṃ atthe nivedesi, tasmāhaṃ anusūyako”ti.	122	
PA_atk-s05_13a2:1225_0	Tadā pana sohaṃ cintesiṃ – “ahaṃ soḷasa sahassaitthiyo pahāya etaṃ ekameva kilesavasena	1225	
PA_atk-s05_13a2:1225_1	saṅgaṇhantopi santappetuṃ nāsakkhiṃ, evaṃ duppūraṇīyānaṃ itthīnaṃ kujjhanaṃ nāma	1225	
PA_atk-s05_13a2:1225_2	nivatthavatthe kilissante ‘kasmā kilissasī’ti kujjhanasadisaṃ hoti, bhuttabhatte	1225	
PA_atk-s05_13a2:1225_3	gūthabhāvaṃ āpajjante ‘kasmā etaṃ sabhāvaṃ āpajjasī’ti kujjhanasadisaṃ hoti. ‘Ito	1225	
PA_atk-s05_13a2:1225_4	dāni paṭṭhāya yāva arahattaṃ na pāpuṇāmi, tāva kilesaṃ nissāya mayi usūyā mā uppajjatū”’ti	1225	
PA_atk-s05_13a2:1225_5	adhiṭṭhahiṃ. Tato paṭṭhāya anusūyako jāto. Idaṃ sandhāya – “tasmāhaṃ anusūyako”ti āha.	1225	
PA_atk-s05_13a2:1226	Atha naṃ rājā “samma chattapāṇi, kiṃ ārammaṇaṃ disvā amajjapo jātosī”ti pucchi. So taṃ kāraṇaṃ ācikkhanto imaṃ gāthamāha –	122	
PA_atk-s05_13a2:1227	“Matto ahaṃ mahārāja, puttamaṃsāni khādayiṃ;	122	
PA_atk-s05_13a2:1228	Tassa sokenahaṃ phuṭṭho, majjapānaṃ vivajjayi”nti.	122	
PA_atk-s05_13a2:1229_0	Ahaṃ, mahārāja, pubbe tādiso bārāṇasirājā hutvā majjena vinā vattituṃ nāsakkhiṃ,	1229	
PA_atk-s05_13a2:1229_1	amaṃsakabhattampi bhuñjituṃ nāsakkhiṃ. Nagare uposathadivasesu māghāto hoti, bhattakārako	1229	
PA_atk-s05_13a2:1229_2	pakkhassa terasiyaññeva maṃsaṃ gahetvā ṭhapesi, taṃ dunnikkhittaṃ sunakhā khādiṃsu.	1229	
PA_atk-s05_13a2:1229_3	Bhattakārako uposathadivase maṃsaṃ alabhitvā rañño nānaggarasabhojanaṃ pacitvā pāsādaṃ	1229	
PA_atk-s05_13a2:1229_4	āropetvā upanāmetuṃ asakkonto deviṃ upasaṅkamitvā “devi, ajja me maṃsaṃ na laddhaṃ,	1229	
PA_atk-s05_13a2:1229_5	amaṃsakabhojanaṃ nāma upanāmetuṃ na sakkomi, kinti karomī”ti āha. “Tāta, mayhaṃ putto	1229	
PA_atk-s05_13a2:1229_6	raññā piyo manāpo, puttaṃ me disvā rājā tameva cumbanto parissajanto attano atthibhāvampi	1229	
PA_atk-s05_13a2:1229_7	na jānāti, ahaṃ puttaṃ maṇḍetvā rañño ūrumhi nisīdāpeyyaṃ, rañño puttena saddhiṃ	1229	
PA_atk-s05_13a2:1229_8	kīḷanakāle tvaṃ bhattaṃ upaneyyāsī”ti. Sā evaṃ vatvā attano puttaṃ alaṅkatābharaṇaṃ	1229	
PA_atk-s05_13a2:1229_9	maṇḍetvā rañño ūrumhi nisīdāpesi. Rañño puttena saddhiṃ kīḷanakāle bhattakārako bhattaṃ	1229	
PA_atk-s05_13a2:1229_10	upanāmesi. Rājā surāmadamatto pātiyaṃ maṃsaṃ adisvā “maṃsaṃ kaha”nti pucchitvā “ajja,	12291	
PA_atk-s05_13a2:1229_11	deva, uposathadivasaṃ māghātatāya maṃsaṃ na laddha”nti vutte “mayhaṃ maṃsaṃ nāma	12291	
PA_atk-s05_13a2:1229_12	dullabha”nti vatvā ūrumhi nisinnassa piyaputtassa gīvaṃ vaṭṭetvā jīvitakkhayaṃ pāpetvā	12291	
PA_atk-s05_13a2:1229_13	bhattakārakassa purato khipitvā “vegena sampādetvā āharā”ti āha. Bhattakārako tathā	12291	
PA_atk-s05_13a2:1229_14	akāsi, rājā puttamaṃsena bhattaṃ bhuñji. Rañño bhayena ekopi kandituṃ vā rodituṃ	12291	
PA_atk-s05_13a2:1229_15	vā kathetuṃ vā samattho nāma nāhosi.	12291	
PA_atk-s05_13a2:1230_0	Rājā bhuñjitvā sayanapiṭṭhe niddaṃ upagantvā paccūsakāle pabujjhitvā vigatamado “puttaṃ	1230	
PA_atk-s05_13a2:1230_1	me ānethā”ti āha. Tasmiṃ kāle devī kandamānā pādamūle pati. “Kiṃ, bhadde”ti ca vutte,	1230	
PA_atk-s05_13a2:1230_2	“deva, hiyyo te puttaṃ māretvā puttamaṃsena bhattaṃ bhutta”nti āha. Rājā puttasokena	1230	
PA_atk-s05_13a2:1230_3	roditvā kanditvā “idaṃ me dukkhaṃ surāpānaṃ nissāya uppanna”nti surāpāne dosaṃ disvā	1230	
PA_atk-s05_13a2:1230_4	“ito paṭṭhāya yāva arahattaṃ na pāpuṇāmi, tāva evarūpaṃ vināsakārakaṃ suraṃ nāma	1230	
PA_atk-s05_13a2:1230_5	na pivissāmī”ti paṃsuṃ gahetvā mukhaṃ puñchitvā adhiṭṭhāsi. Tato paṭṭhāya majjaṃ	1230	
PA_atk-s05_13a2:1230_6	nāma na piviṃ. Imamatthaṃ sandhāya – “matto ahaṃ, mahārājā”ti imaṃ gāthamāha.	1230	
PA_atk-s05_13a2:1231	Atha naṃ rājā “kiṃ pana, samma chattapāṇi, ārammaṇaṃ disvā nisneho jātosī”ti pucchi. So taṃ kāraṇaṃ ācikkhanto imaṃ gāthamāha –	123	
PA_atk-s05_13a2:1232	“Kitavāso nāmahaṃ rāja, putto paccekabodhi me;	123	
PA_atk-s05_13a2:1233	Pattaṃ bhinditvā cavito, nisneho tassa kāraṇā”ti.	123	
PA_atk-s05_13a2:1234_0	Mahārāja, pubbe ahaṃ bārāṇasiyaṃyeva kitavāso nāma rājā. Tassa me putto vijāyi. Lakkhaṇapāṭhakā	1234	
PA_atk-s05_13a2:1234_1	taṃ disvā “mahārāja, ayaṃ kumāro pānīyaṃ alabhitvā marissatī”ti āhaṃsu. “Duṭṭhakumāro”tissa	1234	
PA_atk-s05_13a2:1234_2	nāmaṃ ahosi. So viññutaṃ patto oparajjaṃ kāresi, rājā kumāraṃ purato vā pacchato	1234	
PA_atk-s05_13a2:1234_3	vā katvā vicari, pānīyaṃ alabhitvā maraṇabhayena cassa catūsu dvāresu antonagaresu	1234	
PA_atk-s05_13a2:1234_4	ca tattha tattha pokkharaṇiyo kāresi, catukkādīsu maṇḍape kāretvā pānīyacāṭiyo ṭhapāpesi.	1234	
PA_atk-s05_13a2:1234_5	So ekadivase alaṅkatapaṭiyatto pātova uyyānaṃ gacchanto antarāmagge paccekabuddhaṃ	1234	
PA_atk-s05_13a2:1234_6	passi. Mahājanopi paccekabuddhaṃ disvā tameva vandati pasaṃsati, añjaliñcassa paggaṇhāti.	1234	
PA_atk-s05_13a2:1235_0	Kumāro cintesi – “mādisena saddhiṃ gacchantā imaṃ muṇḍakaṃ vandanti pasaṃsanti, añjaliñcassa	1235	
PA_atk-s05_13a2:1235_1	paggaṇhantī”ti. So kupito hatthikkhandhato oruyha paccekabuddhaṃ upasaṅkamitvā “laddhaṃ	1235	
PA_atk-s05_13a2:1235_2	te, samaṇa, bhatta”nti vatvā “āma, kumārā”ti vutte tassa hatthato pattaṃ gahetvā	1235	
PA_atk-s05_13a2:1235_3	bhūmiyaṃ pātetvā saddhiṃ bhattena madditvā pādappahārena cuṇṇavicuṇṇaṃ akāsi. Paccekabuddho	1235	
PA_atk-s05_13a2:1235_4	“naṭṭho vatāyaṃ satto”ti tassa mukhaṃ olokesi. Kumāro “ahaṃ, samaṇa, kitavāsarañño	1235	
PA_atk-s05_13a2:1235_5	putto, nāmena duṭṭhakumāro nāma, tvaṃ me kuddho akkhīni ummīletvā olokento kiṃ karissasī”ti āha.	1235	
PA_atk-s05_13a2:1236_0	Paccekabuddho chinnabhatto hutvā vehāsaṃ abbhuggantvā uttarahimavante nandanamūlapabbhārameva	1236	
PA_atk-s05_13a2:1236_1	gato. Kumārassāpi taṅkhaṇaññeva pāpakammaṃ paripacci. So “ḍayhāmi ḍayhāmī”ti samuggatasarīraḍāho	1236	
PA_atk-s05_13a2:1236_2	tattheva pati. Tattha tattheva yattakaṃ pānīyaṃ, tattakaṃ pānīyaṃ sabbaṃ chijji,	1236	
PA_atk-s05_13a2:1236_3	mātikā sussiṃsu, tattheva jīvitakkhayaṃ patvā avīcimhi nibbatti. Rājā taṃ pavattiṃ	1236	
PA_atk-s05_13a2:1236_4	sutvā puttasokena abhibhūto cintesi – “ayaṃ me soko piyavatthuto uppajji, sace me	1236	
PA_atk-s05_13a2:1236_5	sneho nābhavissa, soko na uppajjissa, ito dāni me paṭṭhāya saviññāṇake vā aviññāṇake	1236	
PA_atk-s05_13a2:1236_6	vā kismiñci vatthusmiṃ sneho nāma mā uppajjatū”ti adhiṭṭhāsi, tato paṭṭhāya sneho	1236	
PA_atk-s05_13a2:1236_7	nāma natthi. Taṃ sandhāya “kitavāso nāmāha”nti gāthamāha.	1236	
PA_atk-s05_13a2:1237_0	Tattha putto paccekabodhi me. Pattaṃ bhinditvā cavitoti mama putto paccekabodhipattaṃ	1237	
PA_atk-s05_13a2:1237_1	bhinditvā cavitoti attho. Nisneho tassa kāraṇāti tadā uppannasnehavatthussa kāraṇā	1237	
PA_atk-s05_13a2:1237_2	ahaṃ nisneho jātoti attho.	1237	
PA_atk-s05_13a2:1238	Atha naṃ rājā “kiṃ pana, samma, ārammaṇaṃ disvā nikkodho jātosī”ti pucchi. So taṃ kāraṇaṃ ācikkhanto imaṃ gāthamāha –	123	
PA_atk-s05_13a2:1239	“Arako hutvā mettacittaṃ, satta vassāni bhāvayiṃ;	123	
PA_atk-s05_13a2:1240	Satta kappe brahmaloke, tasmā akkodhano aha”nti.	124	
PA_atk-s05_13a2:1241_0	Tassattho – ahaṃ, mahārāja, arako nāma tāpaso hutvā satta vassāni mettacittaṃ bhāvetvā	1241	
PA_atk-s05_13a2:1241_1	satta saṃvaṭṭavivaṭṭakappe brahmaloke vasiṃ, tasmā ahaṃ dīgharattaṃ mettābhāvanāya	1241	
PA_atk-s05_13a2:1241_2	āciṇṇapariciṇṇattā akkodhano jātoti.	1241	
PA_atk-s05_13a2:1242_0	Evaṃ chattapāṇinā attano catūsu aṅgesu kathitesu rājā parisāya iṅgitasaññaṃ adāsi.	1242	
PA_atk-s05_13a2:1242_1	Taṅkhaṇaññeva amaccā ca brāhmaṇagahapatikādayo ca uṭṭhahitvā “are lañjakhādaka duṭṭhacora,	1242	
PA_atk-s05_13a2:1242_2	tvaṃ lañjaṃ alabhitvā paṇḍitaṃ upavaditvā māretukāmo jāto”ti kāḷakaṃ senāpatiṃ hatthapādesu	1242	
PA_atk-s05_13a2:1242_3	gahetvā rājanivesanā otāretvā gahitagahiteheva pāsāṇamuggarehi sīsaṃ bhinditvā jīvitakkhayaṃ	1242	
PA_atk-s05_13a2:1242_4	pāpetvā pādesu gahetvā kaḍḍhantā saṅkāraṭṭhāne chaḍḍesuṃ. Tato paṭṭhāya rājā dhammena	1242	
PA_atk-s05_13a2:1242_5	rajjaṃ kārento yathākammaṃ gato.	1242	
PA_atk-s05_13a2:1243	Satthā imaṃ dhammadesanaṃ āharitvā jātakaṃ samodhānesi – “tadā kāḷakasenāpati devadatto ahosi, chattapāṇikappako sāriputto, sakko anuruddho, dhammadhajo pana ahameva ahosi”nti.	124	
PA_atk-s05_13a2:1244	Dhammadhajajātakavaṇṇanā dasamā.	124	
PA_atk-s05_13a2:1245	Bīraṇathambhavaggo sattamo.	124	
PA_atk-s05_13a2:1246	Tassuddānaṃ –	124	
PA_atk-s05_13a2:1247	Somadattañca ucchiṭṭhaṃ, kuru puṇṇanadīpi ca;	124	
PA_atk-s05_13a2:1248	Kacchapamacchaseggu ca, kūṭavāṇijagarahi;	124	
PA_atk-s05_13a2:1249	Dhammadhajanti te dasa.	124	
PA_atk-s05_13a2:1250	8. Kāsāvavaggo	125	
PA_atk-s05_13a2:1252	[221] 1. Kāsāvajātakavaṇṇanā	125	
PA_atk-s05_13a2:1253_0	Anikkasāvo kāsāvanti idaṃ satthā jetavane viharanto devadattaṃ ārabbha kathesi. Vatthu	1253	
PA_atk-s05_13a2:1253_1	pana rājagahe samuṭṭhitaṃ. Ekasmiṃ samaye dhammasenāpati pañcahi bhikkhusatehi saddhiṃ	1253	
PA_atk-s05_13a2:1253_2	veḷuvane viharati. Devadattopi attano anurūpāya dussīlaparisāya parivuto gayāsīse	1253	
PA_atk-s05_13a2:1253_3	viharati. Tasmiṃ samaye rājagahavāsino chandakaṃ saṅgharitvā dānaṃ sajjayiṃsu. Atheko	1253	
PA_atk-s05_13a2:1253_4	vohāratthāya āgatavāṇijo imaṃ sāṭakaṃ vissajjetvā “mampi pattikaṃ karothā”ti mahagghaṃ	1253	
PA_atk-s05_13a2:1253_5	gandhakāsāvaṃ adāsi. Nāgarā mahādānaṃ pavattayiṃsu, sabbaṃ chandakena saṅkaḍḍhitaṃ	1253	
PA_atk-s05_13a2:1253_6	kahāpaṇeheva niṭṭhāsi. So sāṭako atireko ahosi. Mahājano sannipatitvā “ayaṃ gandhakāsāvasāṭako	1253	
PA_atk-s05_13a2:1253_7	atireko. Kassa naṃ dema, kiṃ sāriputtattherassa, udāhu devadattassā”ti mantayiṃsu.	1253	
PA_atk-s05_13a2:1254_0	Tattheke “sāriputtattherassā”ti āhaṃsu. Apare “sāriputtatthero katipāhaṃ vasitvā	1254	
PA_atk-s05_13a2:1254_1	yathāruci pakkamissati, devadattatthero pana nibaddhaṃ amhākaṃ nagarameva upanissāya	1254	
PA_atk-s05_13a2:1254_2	viharati, maṅgalāmaṅgalesu ayameva amhākaṃ avassayo, devadattassa dassāmā”ti āhaṃsu.	1254	
PA_atk-s05_13a2:1254_3	Sambahulikaṃ karontesupi “devadattassa dassāmā”ti vattāro bahutarā ahesuṃ, atha naṃ	1254	
PA_atk-s05_13a2:1254_4	devadattassa adaṃsu. Devadatto tassa dasā chindāpetvā ovaṭṭikaṃ sibbāpetvā rajāpetvā	1254	
PA_atk-s05_13a2:1254_5	suvaṇṇapaṭṭavaṇṇaṃ katvā pārupi. Tasmiṃ kāle tiṃsamattā bhikkhū rājagahā nikkhamitvā	1254	
PA_atk-s05_13a2:1254_6	sāvatthiṃ gantvā satthāraṃ vanditvā katapaṭisanthārā taṃ pavattiṃ ārocetvā “evaṃ,	1254	
PA_atk-s05_13a2:1254_7	bhante, attano ananucchavikaṃ arahaddhajaṃ pārupī”ti ārocesuṃ. Satthā “na, bhikkhave,	1254	
PA_atk-s05_13a2:1254_8	devadatto idāneva attano ananurūpaṃ arahaddhajaṃ paridahati, pubbepi paridahiyevā”ti vatvā atītaṃ āhari.	1254	
PA_atk-s05_13a2:1255_0	Atīte bārāṇasiyaṃ brahmadatte rajjaṃ kārente bodhisatto himavantapadese hatthikule	1255	
PA_atk-s05_13a2:1255_1	nibbattitvā vayappatto asītisahassamattavāraṇaparivāro yūthapati hutvā araññāyatane	1255	
PA_atk-s05_13a2:1255_2	vasati. Atheko duggatamanusso bārāṇasiyaṃ viharanto dantakāravīthiyaṃ dantakāre dantavalayādīni	1255	
PA_atk-s05_13a2:1255_3	karonte disvā “hatthidante labhitvā gaṇhissathā”ti pucchi. Te “āma gaṇhissāmā”ti	1255	
PA_atk-s05_13a2:1255_4	āhaṃsu. So āvudhaṃ ādāya kāsāvavatthavasano paccekabuddhavesaṃ gaṇhitvā paṭisīsakaṃ	1255	
PA_atk-s05_13a2:1255_5	paṭimuñcitvā hatthivīthiyaṃ ṭhatvā āvudhena hatthiṃ māretvā dante ādāya bārāṇasiyaṃ	1255	
PA_atk-s05_13a2:1255_6	vikkiṇanto jīvikaṃ kappesi. So aparabhāge bodhisattassa parivārahatthīnaṃ sabbapacchimaṃ	1255	
PA_atk-s05_13a2:1255_7	hatthiṃ māretuṃ ārabhi. Hatthino devasikaṃ hatthīsu parihāyantesu “kena nu kho kāraṇena	1255	
PA_atk-s05_13a2:1255_8	hatthino parihāyantī”ti bodhisattassa ārocesuṃ.	1255	
PA_atk-s05_13a2:1256_0	Bodhisatto pariggaṇhanto “paccekabuddhavesaṃ gahetvā hatthivīthipariyante eko puriso	1256	
PA_atk-s05_13a2:1256_1	tiṭṭhati, kacci nu kho so māreti, pariggaṇhissāmi na”nti ekadivasaṃ hatthī purato	1256	
PA_atk-s05_13a2:1256_2	katvā sayaṃ pacchato ahosi. So bodhisattaṃ disvā āvudhaṃ ādāya pakkhandi. Bodhisatto	1256	
PA_atk-s05_13a2:1256_3	nivattitvā ṭhito “bhūmiyaṃ pothetvā māressāmi na”nti soṇḍaṃ pasāretvā tena paridahitāni	1256	
PA_atk-s05_13a2:1256_4	kāsāvāni disvā “imaṃ arahaddhajaṃ mayā garuṃ kātuṃ vaṭṭatī”ti soṇḍaṃ paṭisaṃharitvā	1256	
PA_atk-s05_13a2:1256_5	“ambho purisa, nanu esa arahaddhajo ananucchaviko tuyhaṃ, kasmā etaṃ paridahasī”ti imā gāthā avoca –	1256	
PA_atk-s05_13a2:1258	“Anikkasāvo kāsāvaṃ, yo vatthaṃ paridahissati;	125	
PA_atk-s05_13a2:1259	Apeto damasaccena, na so kāsāvamarahati.	125	
PA_atk-s05_13a2:1261	“Yo ca vantakasāvassa, sīlesu susamāhito;	126	
PA_atk-s05_13a2:1262	Upeto damasaccena, sa ve kāsāvamarahatī”ti.	126	
PA_atk-s05_13a2:1263_0	Tattha anikkasāvoti kasāvo vuccati rāgo doso moho makkho paḷāso issā macchariyaṃ	1263	
PA_atk-s05_13a2:1263_1	māyā sāṭheyyaṃ thambho sārambho māno atimāno mado pamādo, sabbe akusalā dhammā sabbe	1263	
PA_atk-s05_13a2:1263_2	duccaritā sabbaṃ bhavagāmikammaṃ diyaḍḍhakilesasahassaṃ, eso kasāvo nāma. So yassa	1263	
PA_atk-s05_13a2:1263_3	puggalassa appahīno santānato anissaṭṭho anikkhanto, so anikkasāvo nāma. Kāsāvanti	1263	
PA_atk-s05_13a2:1263_4	kasāyarasapītaṃ arahaddhajabhūtaṃ. Yo vatthaṃ paridahissatīti yo evarūpo hutvā evarūpaṃ	1263	
PA_atk-s05_13a2:1263_5	vatthaṃ paridahissati nivāseti ceva pārupati ca. Apeto damasaccenāti indriyadamasaṅkhātena	1263	
PA_atk-s05_13a2:1263_6	damena ca nibbānasaṅkhātena ca paramatthasaccena apeto parivajjito. Nissakkatthe	1263	
PA_atk-s05_13a2:1263_7	vā karaṇavacanaṃ, etasmā damasaccā apetoti attho. “Sacca”nti cettha vacīsaccaṃ catusaccampi	1263	
PA_atk-s05_13a2:1263_8	vaṭṭatiyeva. Na so kāsāvamarahatīti so puggalo anikkasāvattā arahaddhajaṃ kāsāvaṃ	1263	
PA_atk-s05_13a2:1263_9	na arahati ananucchaviko etassa.	1263	
PA_atk-s05_13a2:1264_0	Yo ca vantakasāvassāti yo pana puggalo yathāvuttasseva kasāvassa vantattā vantakasāvo	1264	
PA_atk-s05_13a2:1264_1	assa. Sīlesu susamāhitoti maggasīlesu ceva phalasīlesu ca sammā āhito, ānetvā ṭhapito	1264	
PA_atk-s05_13a2:1264_2	viya tesu patiṭṭhito. Tehi sīlehi samaṅgībhūtassetaṃ adhivacanaṃ. Upetoti samannāgato.	1264	
PA_atk-s05_13a2:1264_3	Damasaccenāti vuttappakārena damena ca saccena ca. Sa ve kāsāvamarahatīti so evarūpo	1264	
PA_atk-s05_13a2:1264_4	puggalo imaṃ arahaddhajaṃ kāsāvaṃ arahati.	1264	
PA_atk-s05_13a2:1265	Evaṃ bodhisatto tassa purisassa imaṃ kāraṇaṃ kathetvā “ito paṭṭhāya mā idha āgami, āgacchasi ce, jīvitaṃ te natthī”’ti tajjetvā palāpesi.	126	
PA_atk-s05_13a2:1266	Satthā imaṃ dhammadesanaṃ āharitvā jātakaṃ samodhānesi – “tadā hatthimārakapuriso devadatto ahosi, yūthapati pana ahameva ahosi”nti.	126	
PA_atk-s05_13a2:1267	Kāsāvajātakavaṇṇanā paṭhamā.	126	
PA_atk-s05_13a2:1269	[222] 2. Cūḷanandiyajātakavaṇṇanā	126	
PA_atk-s05_13a2:1270_0	Idaṃ tadācariyavacoti idaṃ satthā veḷuvane viharanto devadattaṃ ārabbha kathesi.	1270	
PA_atk-s05_13a2:1270_1	Ekadivasañhi bhikkhū dhammasabhāyaṃ kathaṃ samuṭṭhāpesuṃ – “āvuso, devadatto nāma	1270	
PA_atk-s05_13a2:1270_2	kakkhaḷo pharuso sāhasiko sammāsambuddhe abhimāre payojesi, silaṃ pavijjhi, nāḷāgiriṃ	1270	
PA_atk-s05_13a2:1270_3	payojesi, khantimettānuddayamattampissa tathāgate natthī”ti. Satthā āgantvā “kāya	1270	
PA_atk-s05_13a2:1270_4	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,	1270	
PA_atk-s05_13a2:1270_5	bhikkhave, idāneva, pubbepi devadatto kakkhaḷo pharuso nikkāruṇikoyevā”ti vatvā atītaṃ āhari.	1270	
PA_atk-s05_13a2:1271_0	Atīte bārāṇasiyaṃ brahmadatte rajjaṃ kārente bodhisatto himavantapadese mahānandiyo	1271	
PA_atk-s05_13a2:1271_1	nāma vānaro ahosi, kaniṭṭhabhātiko panassa cūḷanandiyo nāma. Te ubhopi asītisahassavānaraparivārā	1271	
PA_atk-s05_13a2:1271_2	himavantapadese andhamātaraṃ paṭijaggantā vāsaṃ kappesuṃ. Te mātaraṃ sayanagumbe	1271	
PA_atk-s05_13a2:1271_3	ṭhapetvā araññaṃ pavisitvā madhurāni phalāphalāni mātuyā pesenti. Āharaṇakavānarā	1271	
PA_atk-s05_13a2:1271_4	tassā na denti, sā khudāpīḷitā aṭṭhicammāvasesā kisā ahosi. Atha naṃ bodhisatto āha	1271	
PA_atk-s05_13a2:1271_5	– “mayaṃ, amma, tumhākaṃ madhuraphalāphalāni pesema, tumhe kasmā milāyathā”ti. “Tāta,	1271	
PA_atk-s05_13a2:1271_6	nāhaṃ labhāmī”ti. Bodhisatto cintesi – “mayi yūthaṃ pariharante mātā me nassissati,	1271	
PA_atk-s05_13a2:1271_7	yūthaṃ pahāya mātaraṃyeva paṭijaggissāmī”ti. So cūḷanandiyaṃ pakkositvā “tāta, tvaṃ	1271	
PA_atk-s05_13a2:1271_8	yūthaṃ parihara, ahaṃ mātaraṃ paṭijaggissāmī”ti āha. Sopi naṃ “bhātika, mayhaṃ yūthapariharaṇena	1271	
PA_atk-s05_13a2:1271_9	kammaṃ natthi, ahampi mātarameva paṭijaggissāmī”ti āha. Iti te ubhopi ekacchandā	1271	
PA_atk-s05_13a2:1271_10	hutvā yūthaṃ pahāya mātaraṃ gahetvā himavantā oruyha paccante nigrodharukkhe vāsaṃ	12711	
PA_atk-s05_13a2:1271_11	kappetvā mātaraṃ paṭijaggiṃsu.	12711	
PA_atk-s05_13a2:1272_0	Atheko bārāṇasivāsī brāhmaṇamāṇavo takkasilāyaṃ disāpāmokkhassa ācariyassa santike	1272	
PA_atk-s05_13a2:1272_1	sabbasippāni uggaṇhitvā “gamissāmī”ti ācariyaṃ āpucchi. Ācariyo aṅgavijjānubhāvena	1272	
PA_atk-s05_13a2:1272_2	tassa kakkhaḷapharusasāhasikabhāvaṃ ñatvā “tāta, tvaṃ kakkhaḷo pharuso sāhasiko,	1272	
PA_atk-s05_13a2:1272_3	evarūpānaṃ na sabbakālaṃ ekasadisameva ijjhati, mahāvināsaṃ mahādukkhaṃ pāpuṇissasi,	1272	
PA_atk-s05_13a2:1272_4	mā tvaṃ kakkhaḷo hohi, pacchānutāpanakāraṇaṃ kammaṃ mā karī”ti ovaditvā uyyojesi.	1272	
PA_atk-s05_13a2:1272_5	So ācariyaṃ vanditvā bārāṇasiṃ gantvā gharāvāsaṃ gahetvā aññehi sippehi jīvikaṃ kappetuṃ	1272	
PA_atk-s05_13a2:1272_6	asakkonto “dhanukoṭiṃ nissāya jīvissāmi, luddakammaṃ katvā jīvikaṃ kappessāmī”ti	1272	
PA_atk-s05_13a2:1272_7	bārāṇasito nikkhamitvā paccantagāmake vasanto dhanukalāpasannaddho araññaṃ pavisitvā	1272	
PA_atk-s05_13a2:1272_8	nānāmige māretvā maṃsavikkayena jīvikaṃ kappesi. So ekadivasaṃ araññe kiñci alabhitvā	1272	
PA_atk-s05_13a2:1272_9	āgacchanto aṅgaṇapariyante ṭhitaṃ nigrodharukkhaṃ disvā “api nāmettha kiñci bhaveyyā”ti	1272	
PA_atk-s05_13a2:1272_10	nigrodharukkhābhimukho pāyāsi.	12721	
PA_atk-s05_13a2:1273_0	Tasmiṃ khaṇe ubhopi te bhātaro mātaraṃ phalāni khādāpetvā purato katvā viṭapabbhantare	1273	
PA_atk-s05_13a2:1273_1	nisinnā taṃ āgacchantaṃ disvā “kiṃ no mātaraṃ karissatī”ti sākhantare nilīyiṃsu.	1273	
PA_atk-s05_13a2:1273_2	Sopi kho sāhasikapuriso rukkhamūlaṃ āgantvā taṃ tesaṃ mātaraṃ jarādubbalaṃ andhaṃ	1273	
PA_atk-s05_13a2:1273_3	disvā cintesi – “kiṃ me tucchahatthagamanena imaṃ makkaṭiṃ vijjhitvā gahetvā gamissāmī”ti.	1273	
PA_atk-s05_13a2:1273_4	So tassā vijjhanatthāya dhanuṃ gaṇhi. Taṃ disvā bodhisatto “tāta cūḷanandiya, eso	1273	
PA_atk-s05_13a2:1273_5	me puriso mātaraṃ vijjhitukāmo, ahamassā jīvitadānaṃ dassāmi, tvaṃ mamaccayena mātaraṃ	1273	
PA_atk-s05_13a2:1273_6	paṭijaggeyyāsī”ti vatvā sākhantarā nikkhamitvā “bho purisa, mā me mātaraṃ vijjhi,	1273	
PA_atk-s05_13a2:1273_7	esā andhā jarādubbalā, ahamassā jīvitadānaṃ demi, tvaṃ etaṃ amāretvā maṃ mārehī”ti	1273	
PA_atk-s05_13a2:1273_8	tassa paṭiññaṃ gahetvā sarassa āsannaṭṭhāne nisīdi. So nikkaruṇo bodhisattaṃ vijjhitvā	1273	
PA_atk-s05_13a2:1273_9	pātetvā mātarampissa vijjhituṃ puna dhanuṃ sannayhi. Taṃ disvā cūḷanandiyo “ayaṃ	1273	
PA_atk-s05_13a2:1273_10	me mātaraṃ vijjhitukāmo, ekadivasampi kho me mātā jīvamānā laddhajīvitāyeva nāma	12731	
PA_atk-s05_13a2:1273_11	hoti, jīvitadānamassā dassāmī”ti sākhantarā nikkhamitvā “bho purisa, mā me mātaraṃ	12731	
PA_atk-s05_13a2:1273_12	vijjhi, ahamassā jīvitadānaṃ dammi, tvaṃ maṃ vijjhitvā amhe dve bhātike gahetvā amhākaṃ	12731	
PA_atk-s05_13a2:1273_13	mātu jīvitadānaṃ dehī”ti tassa paṭiññaṃ gahetvā sarassa āsannaṭṭhāne nisīdi. So tampi	12731	
PA_atk-s05_13a2:1273_14	vijjhitvā pātetvā “ayaṃ makkaṭī ghare dārakānaṃ bhavissatī”ti mātarampi tesaṃ vijjhitvā	12731	
PA_atk-s05_13a2:1273_15	pātetvā tayopi kājenādāya gehābhimukho pāyāsi.	12731	
PA_atk-s05_13a2:1274_0	Athassa pāpapurisassa gehe asani patitvā bhariyañca dve dārake ca geheneva saddhiṃ	1274	
PA_atk-s05_13a2:1274_1	jhāpesi, piṭṭhivaṃsathūṇamattaṃ avasissi. Athassa naṃ gāmadvāreyeva eko puriso disvā	1274	
PA_atk-s05_13a2:1274_2	taṃ pavattiṃ ārocesi. So puttadārasokena abhibhūto tasmiṃyeva ṭhāne maṃsakājañja	1274	
PA_atk-s05_13a2:1274_3	dhanuñca chaḍḍetvā vatthaṃ pahāya naggo bāhā paggayha paridevamāno gantvā gharaṃ	1274	
PA_atk-s05_13a2:1274_4	pāvisi. Athassa sā thūṇā bhijjitvā sīse patitvā sīsaṃ bhindi, pathavī vivaraṃ adāsi,	1274	
PA_atk-s05_13a2:1274_5	avīcito jālā uṭṭhahi. So pathaviyā giliyamāno ācariyassa ovādaṃ saritvā “imaṃ vata	1274	
PA_atk-s05_13a2:1274_6	kāraṇaṃ disvā pārāsariyabrāhmaṇo mayhaṃ ovādamadāsī”ti paridevamāno imaṃ gāthādvayamāha –	1274	
PA_atk-s05_13a2:1276	“Idaṃ tadācariyavaco, pārāsariyo yadabravi;	127	
PA_atk-s05_13a2:1277	Māsu tvaṃ akari pāpaṃ, yaṃ tvaṃ pacchā kataṃ tape.	127	
PA_atk-s05_13a2:1279	“Yāni karoti puriso, tāni attani passati;	127	
PA_atk-s05_13a2:1280	Kalyāṇakārī kalyāṇaṃ, pāpakārī ca pāpakaṃ;	128	
PA_atk-s05_13a2:1281	Yādisaṃ vapate bījaṃ, tādisaṃ harate phala”nti.	128	
PA_atk-s05_13a2:1282_0	Tassattho – yaṃ pārāsariyo brāhmaṇo abravi – “māsu tvaṃ pāpaṃ akarī, yaṃ kataṃ pacchā	1282	
PA_atk-s05_13a2:1282_1	tvaññeva tapeyyā”ti, idaṃ taṃ ācariyassa vacanaṃ. Yāni kāyavacīmanodvārehi kammāni	1282	
PA_atk-s05_13a2:1282_2	puriso karoti, tesaṃ vipākaṃ paṭilabhanto tāniyeva attani passati. Kalyāṇakammakārī	1282	
PA_atk-s05_13a2:1282_3	kalyāṇaṃ phalamanubhoti, pāpakārī ca pāpakameva hīnaṃ lāmakaṃ aniṭṭhaphalaṃ anubhoti.	1282	
PA_atk-s05_13a2:1282_4	Lokasmimpi hi yādisaṃ vapate bījaṃ, tādisaṃ harate phalaṃ, bījānurūpaṃ bījānucchavikameva	1282	
PA_atk-s05_13a2:1282_5	phalaṃ harati gaṇhāti anubhavatīti. Iti so paridevanto pathaviṃ pavisitvā avīcimahāniraye nibbatti.	1282	
PA_atk-s05_13a2:1283_0	Satthā “na, bhikkhave, devadatto idāneva, pubbepi kakkhaḷo pharuso nikkāruṇikoyevā”ti	1283	
PA_atk-s05_13a2:1283_1	vatvā imaṃ dhammadesanaṃ āharitvā jātakaṃ samodhānesi – “tadā luddakapuriso devadatto	1283	
PA_atk-s05_13a2:1283_2	ahosi, disāpāmokkho ācariyo sāriputto, cūḷanandiyo ānando, mātā mahāpajāpatigotamī,	1283	
PA_atk-s05_13a2:1283_3	mahānandiyo pana ahameva ahosi”nti.	1283	
PA_atk-s05_13a2:1284	Cūḷanandiyajātakavaṇṇanā dutiyā.	128	
PA_atk-s05_13a2:1286	[223] 3. Puṭabhattajātakavaṇṇanā	128	
PA_atk-s05_13a2:1287_0	Name namantassa bhaje bhajantanti idaṃ satthā jetavane viharanto ekaṃ kuṭumbikaṃ	1287	
PA_atk-s05_13a2:1287_1	ārabbha kathesi. Sāvatthinagaravāsī kireko kuṭumbiko ekena janapadakuṭumbikena saddhiṃ	1287	
PA_atk-s05_13a2:1287_2	vohāraṃ akāsi. So attano bhariyaṃ ādāya tassa dhāraṇakassa santikaṃ agamāsi. Dhāraṇako	1287	
PA_atk-s05_13a2:1287_3	“dātuṃ na sakkomī”ti na kiñci adāsi, itaro kujjhitvā bhattaṃ abhuñjitvāva nikkhami.	1287	
PA_atk-s05_13a2:1287_4	Atha naṃ antarāmagge chātajjhattaṃ disvā maggapaṭipannā purisā “bhariyāyapi datvā	1287	
PA_atk-s05_13a2:1287_5	bhuñjāhī”ti bhattapuṭaṃ adaṃsu. So taṃ gahetvā tassā adātukāmo hutvā “bhadde, idaṃ	1287	
PA_atk-s05_13a2:1287_6	corānaṃ tiṭṭhanaṭṭhānaṃ, tvaṃ purato yāhī”ti uyyojetvā sabbaṃ bhattaṃ bhuñjitvā tucchapuṭaṃ	1287	
PA_atk-s05_13a2:1287_7	dassetvā “bhadde, abhattakaṃ tucchapuṭameva adaṃsū”ti āha. Sā tena ekakeneva bhuttabhāvaṃ	1287	
PA_atk-s05_13a2:1287_8	ñatvā domanassappattā ahosi. Te ubhopi jetavanapiṭṭhivihārena gacchantā “pānīyaṃ	1287	
PA_atk-s05_13a2:1287_9	pivissāmā”ti jetavanaṃ pavisiṃsu.	1287	
PA_atk-s05_13a2:1288_0	Satthāpi tesaññeva āgamanaṃ olokento maggaṃ gahetvā ṭhitaluddako viya gandhakuṭichāyāya	1288	
PA_atk-s05_13a2:1288_1	nisīdi, te satthāraṃ disvā upasaṅkamitvā vanditvā nisīdiṃsu. Satthā tehi saddhiṃ	1288	
PA_atk-s05_13a2:1288_2	paṭisanthāraṃ katvā “kiṃ, upāsike, ayaṃ te bhattā hitakāmo sasneho”ti pucchi. “Bhante,	1288	
PA_atk-s05_13a2:1288_3	ahaṃ etassa sasnehā, ayaṃ pana mayhaṃ nisneho, tiṭṭhantu aññepi divasā, ajjevesa	1288	
PA_atk-s05_13a2:1288_4	antarāmagge puṭabhattaṃ labhitvā mayhaṃ adatvā attanāva bhuñjī”ti. “Upāsike, niccakālampi	1288	
PA_atk-s05_13a2:1288_5	tvaṃ etassa hitakāmā sasnehā, ayaṃ pana nisnehova. Yadā pana paṇḍite nissāya tava	1288	
PA_atk-s05_13a2:1288_6	guṇe jānāti, tadā te sabbissariyaṃ niyyādetī”ti vatvā tāya yācito atītaṃ āhari.	1288	
PA_atk-s05_13a2:1289_0	Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto	1289	
PA_atk-s05_13a2:1289_1	tassa atthadhammānusāsako ahosi. Atha rājā “padubbheyyāpi me aya”nti attano puttaṃ	1289	
PA_atk-s05_13a2:1289_2	āsaṅkanto nīhari. So attano bhariyaṃ gahetvā nagarā nikkhamma ekasmiṃ kāsikagāmake	1289	
PA_atk-s05_13a2:1289_3	vāsaṃ kappesi. So aparabhāge pitu kālakatabhāvaṃ sutvā “kulasantakaṃ rajjaṃ gaṇhissāmī”ti	1289	
PA_atk-s05_13a2:1289_4	bārāṇasiṃ paccāgacchanto antarāmagge “bhariyāyapi datvā bhuñjāhī”ti bhattapuṭaṃ labhitvā	1289	
PA_atk-s05_13a2:1289_5	tassā adatvā sayameva taṃ bhuñji. Sā “kakkhaḷo vatāyaṃ puriso”ti domanassappattā	1289	
PA_atk-s05_13a2:1289_6	ahosi. So bārāṇasiyaṃ rajjaṃ gahetvā taṃ aggamahesiṭṭhāne ṭhapetvā “ettakameva etissā	1289	
PA_atk-s05_13a2:1289_7	ala”nti na aññaṃ sakkāraṃ vā sammānaṃ vā karoti, “kathaṃ yāpesī”tipi naṃ na pucchati.	1289	
PA_atk-s05_13a2:1290_0	Bodhisatto cintesi – “ayaṃ devī rañño bahūpakārā sasnehā, rājā panetaṃ kismiñci na	1290	
PA_atk-s05_13a2:1290_1	maññati, sakkārasammānamassā kāressāmī”ti taṃ upasaṅkamitvā upacāraṃ katvā ekamantaṃ	1290	
PA_atk-s05_13a2:1290_2	ṭhatvā “kiṃ, tātā”ti vutte “kathaṃ samuṭṭhāpetuṃ mayaṃ, devi, tumhe upaṭṭhahāma,	1290	
PA_atk-s05_13a2:1290_3	kiṃ nāma mahallakānaṃ pitūnaṃ vatthakhaṇḍaṃ vā bhattapiṇḍaṃ vā dātuṃ na vaṭṭatī”ti	1290	
PA_atk-s05_13a2:1290_4	āha. “Tāta, ahaṃ attanāva kiñci na labhāmi, tumhākaṃ kiṃ dassāmi, nanu labhanakāle	1290	
PA_atk-s05_13a2:1290_5	adāsiṃ, idāni pana me rājā na kiñci deti. Tiṭṭhatu aññaṃ dānaṃ, rajjaṃ gaṇhituṃ āgacchanto	1290	
PA_atk-s05_13a2:1290_6	antarāmagge bhattapuṭaṃ labhitvā bhattamattampi me adatvā attanāva bhuñjī”ti. “Kiṃ	1290	
PA_atk-s05_13a2:1290_7	pana, amma, rañño santike evaṃ kathetuṃ sakkhissathā”ti? “Sakkhissāmi, tātā”ti. “Tena	1290	
PA_atk-s05_13a2:1290_8	hi ajjeva mama rañño santike ṭhitakāle mayi pucchante evaṃ kathetha ajjeva vo guṇaṃ	1290	
PA_atk-s05_13a2:1290_9	jānāpessāmī”ti evaṃ vatvā bodhisatto purimataraṃ gantvā rañño santike aṭṭhāsi. Sāpi	1290	
PA_atk-s05_13a2:1290_10	gantvā rañño samīpe aṭṭhāsi.	12901	
PA_atk-s05_13a2:1291_0	Atha naṃ bodhisatto “amma, tumhe ativiya kakkhaḷā, kiṃ nāma pitūnaṃ vatthakhaṇḍaṃ	1291	
PA_atk-s05_13a2:1291_1	vā bhattapiṇḍamattaṃ vā dātuṃ na vaṭṭatī”ti āha. “Tāta, ahameva rañño santikā kiñci	1291	
PA_atk-s05_13a2:1291_2	na labhāmi, tumhākaṃ kiṃ dassāmī”ti? “Nanu aggamahesiṭṭhānaṃ te laddha”nti? “Tāta,	1291	
PA_atk-s05_13a2:1291_3	kismiñci sammāne asati aggamahesiṭṭhānaṃ kiṃ karissati, idāni me tumhākaṃ rājā kiṃ	1291	
PA_atk-s05_13a2:1291_4	dassati, so antarāmagge bhattapuṭaṃ labhitvā tato kiñci adatvā sayameva bhuñjī”ti.	1291	
PA_atk-s05_13a2:1291_5	Bodhisatto “evaṃ kira, mahārājā”ti pucchi. Rājā adhivāsesi. Bodhisatto tassa adhivāsanaṃ	1291	
PA_atk-s05_13a2:1291_6	viditvā “tena hi, amma, rañño appiyakālato paṭṭhāya kiṃ tumhākaṃ idha vāsena. Lokasmiñhi	1291	
PA_atk-s05_13a2:1291_7	appiyasampayogo ca dukkho, tumhākaṃ idha vāse sati rañño appiyasampayogova dukkhaṃ	1291	
PA_atk-s05_13a2:1291_8	bhavissati, ime sattā nāma bhajante bhajanti, abhajanabhāvaṃ ñatvā aññattha gantabbaṃ,	1291	
PA_atk-s05_13a2:1291_9	mahanto lokasannivāso”ti vatvā imā gāthā avoca –	1291	
PA_atk-s05_13a2:1293	“Name namantassa bhaje bhajantaṃ, kiccānukubbassa kareyya kiccaṃ;	129	
PA_atk-s05_13a2:1294	Nānatthakāmassa kareyya atthaṃ, asambhajantampi na sambhajeyya.	129	
PA_atk-s05_13a2:1296	“Caje cajantaṃ vanathaṃ na kayirā, apetacittena na sambhajeyya;	129	
PA_atk-s05_13a2:1297	Dijo dumaṃ khīṇaphalanti ñatvā, aññaṃ samekkheyya mahā hi loko”ti.	129	
PA_atk-s05_13a2:1298_0	Tattha name namantassa bhaje bhajantanti yo attano namati, tasseva paṭinameyya. Yo	1298	
PA_atk-s05_13a2:1298_1	ca bhajati, tameva bhajeyya. Kiccānukubbassa kareyya kiccanti attano uppannakiccaṃ	1298	
PA_atk-s05_13a2:1298_2	anukubbantasseva tassapi uppannakiccaṃ paṭikareyya. Caje cajantaṃ vanathaṃ na kayirāti	1298	
PA_atk-s05_13a2:1298_3	attānaṃ jahantaṃ jaheyyeva, tasmiṃ taṇhāsaṅkhātaṃ vanathaṃ na kareyya. Apetacittenāti	1298	
PA_atk-s05_13a2:1298_4	vigatacittena vipallatthacittena. Na sambhajeyyāti tathārūpena saddhiṃ na samāgaccheyya.	1298	
PA_atk-s05_13a2:1298_5	Dijo dumanti yathā sakuṇo pubbe phalitampi rukkhaṃ phale khīṇe “khīṇaphalo aya”nti	1298	
PA_atk-s05_13a2:1298_6	ñatvā taṃ chaḍḍetvā aññaṃ samekkhati pariyesati, evaṃ aññaṃ samekkheyya. Mahā hi	1298	
PA_atk-s05_13a2:1298_7	esa loko, atha tumhe sasnehaṃ ekaṃ purisaṃ labhissathāti.	1298	
PA_atk-s05_13a2:1299	Taṃ sutvā bārāṇasirājā deviyā sabbissariyaṃ adāsi. Tato paṭṭhāya samaggā sammodamānā vasiṃsu.	129	
PA_atk-s05_13a2:1300_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1300	
PA_atk-s05_13a2:1300_1	dve jayampatikā sotāpattiphale patiṭṭhahiṃsu. “Tadā jayampatikā ime dve jayampatikā	1300	
PA_atk-s05_13a2:1300_2	ahesuṃ, paṇḍitāmacco pana ahameva ahosi”nti.	1300	
PA_atk-s05_13a2:1301	Puṭabhattajātakavaṇṇanā tatiyā.	130	
PA_atk-s05_13a2:1303	[224] 4. Kumbhilajātakavaṇṇanā	130	
PA_atk-s05_13a2:1304	Yassete caturo dhammāti idaṃ satthā veḷuvane viharanto devadattaṃ ārabbha kathesi.	130	
PA_atk-s05_13a2:1306	“Yassete caturo dhammā, vānarinda yathā tava;	130	
PA_atk-s05_13a2:1307	Saccaṃ dhammo dhiti cāgo, diṭṭhaṃ so ativattati.	130	
PA_atk-s05_13a2:1309	“Yassa cete na vijjanti, guṇā paramabhaddakā;	130	
PA_atk-s05_13a2:1310	Saccaṃ dhammo dhiti cāgo, diṭṭhaṃ so nātivattatī”ti.	131	
PA_atk-s05_13a2:1311_0	Tattha guṇā paramabhaddakāti yassa ete paramabhaddakā cattāro rāsaṭṭhena piṇḍaṭṭhena	1311	
PA_atk-s05_13a2:1311_1	guṇā na vijjanti, so paccāmittaṃ atikkamituṃ na sakkotīti. Sesamettha sabbaṃ heṭṭhā	1311	
PA_atk-s05_13a2:1311_2	kumbhilajātake vuttanayameva saddhiṃ samodhānenāti.	1311	
PA_atk-s05_13a2:1312	Kumbhilajātakavaṇṇanā catutthā.	131	
PA_atk-s05_13a2:1314	[225] 5. Khantivaṇṇajātakavaṇṇanā	131	
PA_atk-s05_13a2:1315_0	Atthi me puriso, devāti idaṃ satthā jetavane viharanto kosalarājānaṃ ārabbha kathesi.	1315	
PA_atk-s05_13a2:1315_1	Tassa kireko bahūpakāro amacco antepure padussi. Rājā “upakārako me”ti ñatvāpi adhivāsetvā	1315	
PA_atk-s05_13a2:1315_2	satthu ārocesi. Satthā “porāṇakarājānopi, mahārāja, evaṃ adhivāsesuṃyevā”ti vatvā	1315	
PA_atk-s05_13a2:1315_3	tena yācito atītaṃ āhari.	1315	
PA_atk-s05_13a2:1316_0	Atīte bārāṇasiyaṃ brahmadatte rajjaṃ kārente eko amacco tassa antepure padussi, amaccassāpi	1316	
PA_atk-s05_13a2:1316_1	sevako tassa gehe padussi. So tassa aparādhaṃ adhivāsetuṃ asakkonto taṃ ādāya rañño	1316	
PA_atk-s05_13a2:1316_2	santikaṃ gantvā “deva, eko me upaṭṭhāko sabbakiccakārako, so mayhaṃ gehe padussi,	1316	
PA_atk-s05_13a2:1316_3	tassa kiṃ kātuṃ vaṭṭatī”ti pucchanto paṭhamaṃ gāthamāha –	1316	
PA_atk-s05_13a2:1318	“Atthi me puriso deva, sabbakiccesu byāvaṭo;	131	
PA_atk-s05_13a2:1319	Tassa cekoparādhatthi, tattha tvaṃ kinti maññasī”ti.	131	
PA_atk-s05_13a2:1320_0	Tattha tassa cekoparādhatthīti tassa ca purisassa eko aparādho atthi. Tattha tvaṃ	1320	
PA_atk-s05_13a2:1320_1	kinti maññasīti tattha tassa purisassa aparādhe tvaṃ “kiṃ kātabba”nti maññasi, yathā	1320	
PA_atk-s05_13a2:1320_2	te cittaṃ uppajjati, tadanurūpamassa daṇḍaṃ paṇehīti dīpeti.	1320	
PA_atk-s05_13a2:1321	Taṃ sutvā rājā dutiyaṃ gāthamāha –	132	
PA_atk-s05_13a2:1323	“Amhākampatthi puriso, ediso idha vijjati;	132	
PA_atk-s05_13a2:1324	Dullabho aṅgasampanno, khantirasmāka ruccatī”ti.	132	
PA_atk-s05_13a2:1325_0	Tassattho – amhākampi rājūnaṃ sataṃ ediso bahūpakāro agāre dussanakapuriso atthi,	1325	
PA_atk-s05_13a2:1325_1	so ca kho idha vijjati, idānipi idheva saṃvijjati, mayaṃ rājānopi samānā tassa bahūpakārataṃ	1325	
PA_atk-s05_13a2:1325_2	sandhāya adhivāsema, tuyhaṃ pana araññopi sato adhivāsanabhāro jāto. Aṅgasampanno	1325	
PA_atk-s05_13a2:1325_3	hi sabbehi guṇakoṭṭhāsehi samannāgato puriso nāma dullabho, tena kāraṇena asmākaṃ	1325	
PA_atk-s05_13a2:1325_4	evarūpesu ṭhānesu adhivāsanakhantiyeva ruccatīti.	1325	
PA_atk-s05_13a2:1326	Amacco attānaṃ sandhāya rañño vuttabhāvaṃ ñatvā tato paṭṭhāya antepure padussituṃ na visahi, sopissa sevako rañño ārocitabhāvaṃ ñatvā tato paṭṭhāya taṃ kammaṃ kātuṃ na visahi.	132	
PA_atk-s05_13a2:1327_0	Satthā imaṃ dhammadesanaṃ āharitvā jātakaṃ samodhānesi – “tadā ahameva bārāṇasirājā	1327	
PA_atk-s05_13a2:1327_1	ahosi”nti. Sopi amacco rañño satthu kathitabhāvaṃ ñatvā tato paṭṭhāya taṃ kammaṃ kātuṃ nāsakkhīti.	1327	
PA_atk-s05_13a2:1328	Khantivaṇṇajātakavaṇṇanā pañcamā.	132	
PA_atk-s05_13a2:1330	[226] 6. Kosiyajātakavaṇṇanā	133	
PA_atk-s05_13a2:1331	Kāle nikkhamanā sādhūti idaṃ satthā jetavane viharanto kosalarājānaṃ ārabbha kathesi. Kosalarājā paccantavūpasamanatthāya akāle nikkhami. Vatthu heṭṭhā vuttanayameva.	133	
PA_atk-s05_13a2:1332_0	Satthā pana atītaṃ āharitvā āha – “mahārāja, atīte bārāṇasirājā akāle nikkhamitvā	1332	
PA_atk-s05_13a2:1332_1	uyyāne khandhāvāraṃ nivesayi. Tasmiṃ kāle eko ulūkasakuṇo veḷugumbaṃ pavisitvā nilīyi.	1332	
PA_atk-s05_13a2:1332_2	Kākasenā āgantvā ‘nikkhantameva taṃ gaṇhissāmā”’ti parivāresi. So sūriyatthaṅgamanaṃ	1332	
PA_atk-s05_13a2:1332_3	anoloketvā akāleyeva nikkhamitvā palāyituṃ ārabhi. Atha naṃ kākā parivāretvā tuṇḍehi	1332	
PA_atk-s05_13a2:1332_4	koṭṭentā paripātesuṃ. Rājā bodhisattaṃ āmantetvā “kiṃ nu kho, paṇḍita, ime kākā kosiyaṃ	1332	
PA_atk-s05_13a2:1332_5	paripātentī”ti pucchi. Bodhisatto “akāle, mahārāja, attano vasanaṭṭhānā nikkhamantā	1332	
PA_atk-s05_13a2:1332_6	evarūpaṃ dukkhaṃ paṭilabhantiyeva, tasmā akāle attano vasanaṭṭhānā nikkhamituṃ na	1332	
PA_atk-s05_13a2:1332_7	vaṭṭatī”ti imamatthaṃ pakāsento imaṃ gāthādvayamāha –	1332	
PA_atk-s05_13a2:1334	“Kāle nikkhamanā sādhu, nākāle sādhu nikkhamo;	133	
PA_atk-s05_13a2:1335	Akālena hi nikkhamma, ekakampi bahujjano;	133	
PA_atk-s05_13a2:1336	Na kiñci atthaṃ joteti, dhaṅkasenāva kosiyaṃ.	133	
PA_atk-s05_13a2:1338	“Dhīro ca vidhividhānaññū, paresaṃ vivarānugū;	133	
PA_atk-s05_13a2:1339	Sabbāmitte vasīkatvā, kosiyova sukhī siyā”ti.	133	
PA_atk-s05_13a2:1340_0	Tattha kāle nikkhamanā sādhūti, mahārāja, nikkhamanā nāma nikkhamanaṃ vā parakkamanaṃ	1340	
PA_atk-s05_13a2:1340_1	vā yuttapayuttakāle sādhu. Nākāle sādhu nikkhamoti akāle pana attano vasanaṭṭhānato	1340	
PA_atk-s05_13a2:1340_2	aññattha gantuṃ nikkhamo nāma nikkhamanaṃ vā parakkamanaṃ vā na sādhu. “Akālena hī”tiādīsu	1340	
PA_atk-s05_13a2:1340_3	catūsu padesu paṭhamena saddhiṃ tatiyaṃ, dutiyena catutthaṃ yojetvā evaṃ attho veditabbo.	1340	
PA_atk-s05_13a2:1340_4	Attano vasanaṭṭhānato hi koci puriso akālena nikkhamitvā vā parakkamitvā vā na kiñci	1340	
PA_atk-s05_13a2:1340_5	atthaṃ joteti, attano appamattakampi vuḍḍhiṃ uppādetuṃ na sakkoti, atha kho ekakampi	1340	
PA_atk-s05_13a2:1340_6	bahujjano bahupi so paccatthikajano etaṃ akāle nikkhamantaṃ vā parakkamantaṃ vā ekakaṃ	1340	
PA_atk-s05_13a2:1340_7	parivāretvā mahāvināsaṃ pāpeti. Tatrāyaṃ upamā – dhaṅkasenāva kosiyaṃ, yathā ayaṃ	1340	
PA_atk-s05_13a2:1340_8	dhaṅkasenā imaṃ akāle nikkhamantañca parakkamantañca kosiyaṃ tuṇḍehi vitudanti mahāvināsaṃ	1340	
PA_atk-s05_13a2:1340_9	pāpenti, tathā tasmā tiracchānagate ādiṃ katvā kenaci akāle attano vasanaṭṭhānato	1340	
PA_atk-s05_13a2:1340_10	na nikkhamitabbaṃ na parakkamitabbanti.	13401	
PA_atk-s05_13a2:1341_0	Dutiyagāthāya dhīroti paṇḍito. Vidhīti porāṇakapaṇḍitehi ṭhapitapaveṇī. Vidhānanti	1341	
PA_atk-s05_13a2:1341_1	koṭṭhāso vā saṃvidahanaṃ vā. Vivarānugūti vivaraṃ anugacchanto jānanto. Sabbāmitteti	1341	
PA_atk-s05_13a2:1341_2	sabbe amitte. Vasīkatvāti attano vase katvā. Kosiyovāti imamhā bālakosiyā añño paṇḍitakosiyo	1341	
PA_atk-s05_13a2:1341_3	viya. Idaṃ vuttaṃ hoti – yo ca kho paṇḍito “imasmiṃ kāle nikkhamitabbaṃ parakkamitabbaṃ,	1341	
PA_atk-s05_13a2:1341_4	imasmiṃ na nikkhamitabbaṃ na parakkamitabba”nti porāṇakapaṇḍitehi ṭhapitassa paveṇisaṅkhātassa	1341	
PA_atk-s05_13a2:1341_5	vidhino koṭṭhāsasaṅkhātaṃ vidhānaṃ vā tassa vā vidhino vidhānaṃ saṃvidahanaṃ anuṭṭhānaṃ	1341	
PA_atk-s05_13a2:1341_6	jānāti, so vidhividhānaññū paresaṃ attano paccāmittānaṃ vivaraṃ ñatvā yathā nāma	1341	
PA_atk-s05_13a2:1341_7	paṇḍito kosiyo rattisaṅkhāte attano kāle nikkhamitvā ca parakkamitvā ca tattha tattha	1341	
PA_atk-s05_13a2:1341_8	sayitānaññeva kākānaṃ sīsāni chindamāno te sabbe amitte vasīkatvā sukhī siyā, evaṃ	1341	
PA_atk-s05_13a2:1341_9	dhīropi kāle nikkhamitvā parakkamitvā attano paccāmitte vasīkatvā sukhī niddukkho	1341	
PA_atk-s05_13a2:1341_10	bhaveyyāti. Rājā bodhisattassa vacanaṃ sutvā nivatti.	13411	
PA_atk-s05_13a2:1342	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, paṇḍitāmacco pana ahameva ahosi”nti.	134	
PA_atk-s05_13a2:1343	Kosiyajātakavaṇṇanā chaṭṭhā.	134	
PA_atk-s05_13a2:1345	[227] 7. Gūthapāṇajātakavaṇṇanā	134	
PA_atk-s05_13a2:1346_0	Sūro sūrena saṅgammāti idaṃ satthā jetavane viharanto aññataraṃ bhikkhuṃ ārabbha	1346	
PA_atk-s05_13a2:1346_1	kathesi. Tasmiṃ kira kāle jetavanato tigāvutaḍḍhayojanamatte eko nigamagāmo, tattha	1346	
PA_atk-s05_13a2:1346_2	bahūni salākabhattapakkhiyabhattāni atthi. Tatreko pañhapucchako koṇḍo vasati. So	1346	
PA_atk-s05_13a2:1346_3	salākabhattapakkhiyabhattānaṃ atthāya āgate dahare ca sāmaṇere ca “ke khādanti, ke	1346	
PA_atk-s05_13a2:1346_4	pivanti, ke bhuñjantī”ti pañhaṃ pucchitvā kathetuṃ asakkonte lajjāpesi. Te tassa	1346	
PA_atk-s05_13a2:1346_5	bhayena salākabhattapakkhiyabhattatthāya taṃ gāmaṃ na gacchanti. Athekadivasaṃ eko	1346	
PA_atk-s05_13a2:1346_6	bhikkhu salākaggaṃ gantvā “bhante, asukagāme salākabhattaṃ vā pakkhiyabhattaṃ vā	1346	
PA_atk-s05_13a2:1346_7	atthī”ti pucchitvā “atthāvuso, tattha paneko koṇḍo pañhaṃ pucchati, taṃ kathetuṃ	1346	
PA_atk-s05_13a2:1346_8	asakkonte akkosati paribhāsati, tassa bhayena koci gantuṃ na sakkotī”ti vutte “bhante,	1346	
PA_atk-s05_13a2:1346_9	tattha bhattāni mayhaṃ pāpetha, ahaṃ taṃ dametvā nibbisevanaṃ katvā tato paṭṭhāya	1346	
PA_atk-s05_13a2:1346_10	tumhe disvā palāyanakaṃ karissāmī”ti āha. Bhikkhū “sādhū”ti sampaṭicchitvā tassa	13461	
PA_atk-s05_13a2:1346_11	tattha bhattāni pāpesuṃ.	13461	
PA_atk-s05_13a2:1347_0	So tattha gantvā gāmadvāre cīvaraṃ pārupi. Taṃ disvā koṇḍo caṇḍameṇḍako viya vegena	1347	
PA_atk-s05_13a2:1347_1	upagantvā “pañhaṃ me, samaṇa, kathehī”ti āha. “Upāsaka, gāme caritvā yāguṃ ādāya	1347	
PA_atk-s05_13a2:1347_2	āsanasālaṃ tāva me āgantuṃ dehī”ti. So yāguṃ ādāya āsanasālaṃ āgatepi tasmiṃ tatheva	1347	
PA_atk-s05_13a2:1347_3	āha. Sopi naṃ bhikkhu “yāguṃ tāva me pātuṃ dehi, āsanasālaṃ tāva sammajjituṃ dehi,	1347	
PA_atk-s05_13a2:1347_4	salākabhattaṃ tāva me āharituṃ dehī”ti vatvā salākabhattaṃ āharitvā tameva pattaṃ	1347	
PA_atk-s05_13a2:1347_5	gāhāpetvā “ehi, pañhaṃ te kathessāmī”ti bahigāmaṃ netvā cīvaraṃ saṃharitvā aṃse ṭhapetvā	1347	
PA_atk-s05_13a2:1347_6	tassa hatthato pattaṃ gahetvā aṭṭhāsi. Tatrāpi naṃ so “samaṇa, pañhaṃ me kathehī”ti	1347	
PA_atk-s05_13a2:1347_7	āha. Atha naṃ “kathemi te pañha”nti ekappahāreneva pātetvā aṭṭhīni saṃcuṇṇento viya	1347	
PA_atk-s05_13a2:1347_8	pothetvā gūthaṃ mukhe pakkhipitvā “ito dāni paṭṭhāya imaṃ gāmaṃ āgataṃ kañci bhikkhuṃ	1347	
PA_atk-s05_13a2:1347_9	pañhaṃ pucchitakāle jānissāmī”ti santajjetvā pakkāmi. So tato paṭṭhāya bhikkhū disvāva	1347	
PA_atk-s05_13a2:1347_10	palāyati. Aparabhāge tassa bhikkhuno sā kiriyā bhikkhusaṅghe pākaṭā jātā. Athekadivasaṃ	13471	
PA_atk-s05_13a2:1347_11	dhammasabhāyaṃ bhikkhū kathaṃ samuṭṭhāpesuṃ – “āvuso, asukabhikkhu kira koṇḍassa	13471	
PA_atk-s05_13a2:1347_12	mukhe gūthaṃ pakkhipitvā gato”ti. Satthā āgantvā “kāya nuttha, bhikkhave, etarahi	13471	
PA_atk-s05_13a2:1347_13	kathāya sannisinnā”ti pucchitvā “imāya nāmā”ti vutte “na, bhikkhave, so bhikkhu idāneva	13471	
PA_atk-s05_13a2:1347_14	taṃ mīḷhena āsādeti, pubbepi āsādesiyevā”ti vatvā atītaṃ āhari.	13471	
PA_atk-s05_13a2:1348_0	Atīte aṅgamagadhavāsino aññamaññassa raṭṭhaṃ gacchantā ekadivasaṃ dvinnaṃ raṭṭhānaṃ	1348	
PA_atk-s05_13a2:1348_1	sīmantare ekaṃ saraṃ nissāya vasitvā suraṃ pivitvā macchamaṃsaṃ khāditvā pātova yānāni	1348	
PA_atk-s05_13a2:1348_2	yojetvā pakkamiṃsu. Tesaṃ gatakāle eko gūthakhādako pāṇako gūthagandhena āgantvā	1348	
PA_atk-s05_13a2:1348_3	tesaṃ pītaṭṭhāne chaḍḍitaṃ suraṃ disvā pipāsāya pivitvā matto hutvā gūthapuñjaṃ abhiruhi,	1348	
PA_atk-s05_13a2:1348_4	allagūthaṃ tasmiṃ āruḷhe thokaṃ onami. So “pathavī maṃ dhāretuṃ na sakkotī”ti viravi.	1348	
PA_atk-s05_13a2:1348_5	Tasmiññeva khaṇe eko mattavaravāraṇo taṃ padesaṃ patvā gūthagandhaṃ ghāyitvā jigucchanto	1348	
PA_atk-s05_13a2:1348_6	paṭikkami. So taṃ disvā “esa mama bhayena palāyatī”ti saññī hutvā “iminā me saddhiṃ	1348	
PA_atk-s05_13a2:1348_7	saṅgāmaṃ kātuṃ vaṭṭatī”ti taṃ avhayanto paṭhamaṃ gāthamāha –	1348	
PA_atk-s05_13a2:1350	“Sūro sūrena saṅgamma, vikkantena pahārinā;	135	
PA_atk-s05_13a2:1351	Ehi nāga nivattassu, kiṃ nu bhīto palāyasi;	135	
PA_atk-s05_13a2:1352	Passantu aṅgamagadhā, mama tuyhañca vikkama”nti.	135	
PA_atk-s05_13a2:1353_0	Tassattho – tvaṃ sūro mayā sūrena saddhiṃ samāgantvā vīriyavikkamena vikkantena pahāradānasamatthatāya	1353	
PA_atk-s05_13a2:1353_1	pahārinā kiṃkāraṇā asaṅgāmetvāva gacchasi, nanu nāma ekasampahāropi dātabbo siyā,	1353	
PA_atk-s05_13a2:1353_2	tasmā ehi nāga nivattassu, ettakeneva maraṇabhayatajjito hutvā kiṃ nu bhīto palāyasi,	1353	
PA_atk-s05_13a2:1353_3	ime imaṃ sīmaṃ antaraṃ katvā vasantā passantu, aṅgamagadhā mama tuyhañca vikkamaṃ	1353	
PA_atk-s05_13a2:1353_4	ubhinnampi amhākaṃ parakkamaṃ passantūti.	1353	
PA_atk-s05_13a2:1354	So hatthī kaṇṇaṃ datvā tassa vacanaṃ sutvā nivattitvā tassa santikaṃ gantvā taṃ apasādento dutiyaṃ gāthamāha –	135	
PA_atk-s05_13a2:1356	“Na taṃ pādā vadhissāmi, na dantehi na soṇḍiyā;	135	
PA_atk-s05_13a2:1357	Mīḷhena taṃ vadhissāmi, pūti haññatu pūtinā”ti.	135	
PA_atk-s05_13a2:1358	Tassattho – na taṃ pādādīhi vadhissāmi, tuyhaṃ pana anucchavikena mīḷhena taṃ vadhissāmīti.	135	
PA_atk-s05_13a2:1359_0	Evañca pana vatvā “pūtigūthapāṇako pūtināva haññatū”ti tassa matthake mahantaṃ laṇḍaṃ	1359	
PA_atk-s05_13a2:1359_1	pātetvā udakaṃ vissajjetvā tattheva taṃ jīvitakkhayaṃ pāpetvā koñcanādaṃ nadanto araññameva pāvisi.	1359	
PA_atk-s05_13a2:1360_0	Satthā imaṃ dhammadesanaṃ āharitvā jātakaṃ samodhānesi – “tadā gūthapāṇako koṇḍo	1360	
PA_atk-s05_13a2:1360_1	ahosi, vāraṇo so bhikkhu, taṃ kāraṇaṃ paccakkhato disvā tasmiṃ vanasaṇḍe nivutthadevatā	1360	
PA_atk-s05_13a2:1360_2	pana ahameva ahosi”nti.	1360	
PA_atk-s05_13a2:1361	Gūthapāṇajātakavaṇṇanā sattamā.	136	
PA_atk-s05_13a2:1363	[228] 8. Kāmanītajātakavaṇṇanā	136	
PA_atk-s05_13a2:1364_0	Tayo girinti idaṃ satthā jetavane viharanto kāmanītabrāhmaṇaṃ nāma ārabbha kathesi.	1364	
PA_atk-s05_13a2:1364_1	Vatthu paccuppannañca atītañca dvādasakanipāte kāmajātake āvibhavissati. Tesu pana	1364	
PA_atk-s05_13a2:1364_2	dvīsu rājaputtesu jeṭṭhako āgantvā bārāṇasiyaṃ rājā ahosi, kaniṭṭho uparājā. Tesu	1364	
PA_atk-s05_13a2:1364_3	rājā vatthukāmakilesakāmesu atitto dhanalolo ahosi. Tadā bodhisatto sakko devarājā	1364	
PA_atk-s05_13a2:1364_4	hutvā jambudīpaṃ olokento tassa rañño dvīsupi kāmesu atittabhāvaṃ ñatvā “imaṃ rājānaṃ	1364	
PA_atk-s05_13a2:1364_5	niggaṇhitvā lajjāpessāmī”ti brāhmaṇamāṇavavaṇṇena āgantvā rājānaṃ passi, raññā ca	1364	
PA_atk-s05_13a2:1364_6	“kenatthena āgatosi māṇavā”ti vutte “ahaṃ, mahārāja, tīṇi nagarāni passāmi khemāni	1364	
PA_atk-s05_13a2:1364_7	subhikkhāni pahūtahatthiassarathapattīni hiraññasuvaṇṇālaṅkārabharitāni, sakkā ca	1364	
PA_atk-s05_13a2:1364_8	pana tāni appakeneva balena gaṇhituṃ, ahaṃ te tāni gahetvā dātuṃ āgato”ti āha. “Kadā	1364	
PA_atk-s05_13a2:1364_9	gacchāma, māṇavā”ti vutte “sve mahārājā”ti. “Tena hi gaccha, pātova āgaccheyyāsī”ti.	1364	
PA_atk-s05_13a2:1364_10	“Sādhu, mahārāja, vegena balaṃ sajjehī”ti vatvā sakko sakaṭṭhānameva gato.	13641	
PA_atk-s05_13a2:1365_0	Rājā punadivase bheriṃ carāpetvā balasajjaṃ kāretvā amacce pakkosāpetvā hiyyo eko	1365	
PA_atk-s05_13a2:1365_1	brāhmaṇamāṇavo “uttarapañcāle indapatte kekaketi imesu tīsu nagaresu rajjaṃ gahetvā	1365	
PA_atk-s05_13a2:1365_2	dassāmī”ti āha, taṃ māṇavaṃ ādāya tīsu nagaresu rajjaṃ gaṇhissāma, vegena naṃ pakkosathāti.	1365	
PA_atk-s05_13a2:1365_3	“Katthassa, deva, nivāso dāpito”ti? “Na me tassa nivāsagehaṃ dāpita”nti. “Nivāsaparibbayo	1365	
PA_atk-s05_13a2:1365_4	pana dinno”ti? “Sopi na dinno”ti. Atha “kahaṃ naṃ passissāmā”ti? “Nagaravīthīsu olokethā”ti.	1365	
PA_atk-s05_13a2:1365_5	Te olokentā adisvā “na passāma, mahārājā”ti āhaṃsu. Rañño māṇavaṃ apassantassa “evaṃ	1365	
PA_atk-s05_13a2:1365_6	mahantā nāma issariyā parihīnomhī”ti mahāsoko udapādi, hadayavatthu uṇhaṃ ahosi,	1365	
PA_atk-s05_13a2:1365_7	vatthulohitaṃ kuppi, lohitapakkhandikā udapādi, vejjā tikicchituṃ nāsakkhiṃsu.	1365	
PA_atk-s05_13a2:1366_0	Tato tīhacatūhaccayena sakko āvajjamāno tassa taṃ ābādhaṃ ñatvā “tikicchissāmi na”nti	1366	
PA_atk-s05_13a2:1366_1	brāhmaṇavaṇṇena āgantvā dvāre ṭhatvā “vejjabrāhmaṇo tumhākaṃ tikicchanatthāya āgato”ti	1366	
PA_atk-s05_13a2:1366_2	ārocāpesi. Rājā taṃ sutvā “mahantamahantā rājavejjā maṃ tikicchituṃ nāsakkhiṃsu,	1366	
PA_atk-s05_13a2:1366_3	paribbayamassa dāpetvā uyyojethā”ti āha. Sakko taṃ sutvā “mayhaṃ neva nivāsaparibbayena	1366	
PA_atk-s05_13a2:1366_4	attho, vejjalābhampi na gaṇhissāmi, tikicchissāmi naṃ, puna rājā maṃ passatū”ti āha.	1366	
PA_atk-s05_13a2:1366_5	Rājā taṃ sutvā “tena hi āgacchatū”ti āha. Sakko pavisitvā jayāpetvā ekamantaṃ aṭṭhāsi,	1366	
PA_atk-s05_13a2:1366_6	rājā “tvaṃ maṃ tikicchasī”ti āha. “Āma, devā”ti. “Tena hi tikicchassū”ti. “Sādhu,	1366	
PA_atk-s05_13a2:1366_7	mahārāja, byādhino me lakkhaṇaṃ kathetha, kena kāraṇena uppanno, kiṃ khāditaṃ vā	1366	
PA_atk-s05_13a2:1366_8	pītaṃ vā nissāya, udāhu diṭṭhaṃ vā sutaṃ vā”ti? “Tāta, mayhaṃ byādhi sutaṃ nissāya	1366	
PA_atk-s05_13a2:1366_9	uppanno”ti. “Kiṃ te suta”nti. “Tāta eko māṇavo āgantvā mayhaṃ ‘tīsu nagaresu rajjaṃ	1366	
PA_atk-s05_13a2:1366_10	gaṇhitvā dassāmī’ti āha, ahaṃ tassa nivāsaṭṭhānaṃ vā nivāsaparibbayaṃ vā na dāpesiṃ,	13661	
PA_atk-s05_13a2:1366_11	so mayhaṃ kujjhitvā aññassa rañño santikaṃ gato bhavissati. Atha me ‘evaṃ mahantā	13661	
PA_atk-s05_13a2:1366_12	nāma issariyā parihīnomhī’ti cintentassa ayaṃ byādhi uppanno. Sace sakkosi tvaṃ me	13661	
PA_atk-s05_13a2:1366_13	kāmacittaṃ nissāya uppannaṃ byādhiṃ tikicchituṃ, tikicchāhī”ti etamatthaṃ pakāsento	13661	
PA_atk-s05_13a2:1366_14	paṭhamaṃ gāthamāha –	13661	
PA_atk-s05_13a2:1368	“Tayo giriṃ antaraṃ kāmayāmi, pañcālā kuruyo kekake ca;	136	
PA_atk-s05_13a2:1369	Tatuttariṃ brāhmaṇa kāmayāmi, tikiccha maṃ brāhmaṇa kāmanīta”nti.	136	
PA_atk-s05_13a2:1370_0	Tattha tayo girinti tayo girī, ayameva vā pāṭho. Yathā “sudassanassa girino, dvārañhetaṃ	1370	
PA_atk-s05_13a2:1370_1	pakāsatī”ti ettha sudassanaṃ devanagaraṃ yujjhitvā duggaṇhatāya duccalanatāya “sudassanagirī”ti	1370	
PA_atk-s05_13a2:1370_2	vuttaṃ, evamidhāpi tīṇi nagarāni “tayo giri”nti adhippetāni. Tasmā ayamettha attho	1370	
PA_atk-s05_13a2:1370_3	– tīṇi ca nagarāni tesañca antaraṃ tividhampi raṭṭhaṃ kāmayāmi. “Pañcālā kuruyo kekake	1370	
PA_atk-s05_13a2:1370_4	cā”ti imāni tesaṃ raṭṭhānaṃ nāmāni. Tesu pañcālāti uttarapañcālā, tattha kapilaṃ	1370	
PA_atk-s05_13a2:1370_5	nāma nagaraṃ. Kuruyoti kururaṭṭhaṃ, tattha indapattaṃ nāma nagaraṃ. Kekake cāti paccatte	1370	
PA_atk-s05_13a2:1370_6	upayogavacanaṃ, tena kekakaraṭṭhaṃ dasseti. Tattha kekakarājadhānīyeva nagaraṃ. Tatuttarinti	1370	
PA_atk-s05_13a2:1370_7	taṃ ahaṃ ito paṭiladdhā bārāṇasirajjā tatuttariṃ tividhaṃ rajjaṃ kāmayāmi. Tikiccha	1370	
PA_atk-s05_13a2:1370_8	maṃ, brāhmaṇa, kāmanītanti imehi vatthukāmehi ca kilesakāmehi ca nītaṃ hataṃ pahataṃ	1370	
PA_atk-s05_13a2:1370_9	sace sakkosi, tikiccha maṃ brāhmaṇāti.	1370	
PA_atk-s05_13a2:1371	Atha naṃ sakko “mahārāja, tvaṃ mūlosadhādīhi atekiccho. Ñāṇosadheneva tikicchitabbo”ti vatvā dutiyaṃ gāthamāha –	137	
PA_atk-s05_13a2:1373	“Kaṇhāhidaṭṭhassa karonti heke, amanussapaviṭṭhassa karonti paṇḍitā;	137	
PA_atk-s05_13a2:1374	Na kāmanītassa karoti koci, okkantasukkassa hi kā tikicchā”ti.	137	
PA_atk-s05_13a2:1375_0	Tattha kaṇhāhidaṭṭhassa karonti heketi ekacce hi tikicchakā ghoravisena kāḷasappena	1375	
PA_atk-s05_13a2:1375_1	daṭṭhassa mantehi ceva osadhehi ca tikicchaṃ karonti. Amanussapaviṭṭhassa karonti	1375	
PA_atk-s05_13a2:1375_2	paṇḍitāti apare paṇḍitā bhūtavejjā bhūtayakkhādīhi amanussehi paviṭṭhassa abhibhūtassa	1375	
PA_atk-s05_13a2:1375_3	gahitassa balikammaparittakaraṇaosadhaparibhāvitādīhi tikicchaṃ karonti. Na kāmanītassa	1375	
PA_atk-s05_13a2:1375_4	karoti kocīti kāmehi pana nītassa kāmavasikassa puggalassa aññatra paṇḍitehi añño	1375	
PA_atk-s05_13a2:1375_5	koci tikicchaṃ na karoti, karontopi kātuṃ samattho nāma natthi. Kiṃkāraṇā? Okkantasukkassa	1375	
PA_atk-s05_13a2:1375_6	hi kā tikicchāti, okkantasukkassa avakkantassa kusaladhammamariyādaṃ atikkantassa	1375	
PA_atk-s05_13a2:1375_7	akusaladhamme patiṭṭhitassa puggalassa mantosadhādīhi kā nāma tikicchā, na sakkā	1375	
PA_atk-s05_13a2:1375_8	osadhehi tikicchitunti.	1375	
PA_atk-s05_13a2:1376_0	Itissa mahāsatto imaṃ kāraṇaṃ dassetvā uttari evamāha – “mahārāja, sace tvaṃ tāni	1376	
PA_atk-s05_13a2:1376_1	tīṇi rajjāni lacchasi, api nu kho imesu catūsu nagaresu rajjaṃ karonto ekappahāreneva	1376	
PA_atk-s05_13a2:1376_2	cattāri sāṭakayugāni paridaheyyāsi, catūsu vā suvaṇṇapātīsu bhuñjeyyāsi, catūsu vā	1376	
PA_atk-s05_13a2:1376_3	sayanesu sayeyyāsi, mahārāja, taṇhāvasikena nāma bhavituṃ na vaṭṭati, taṇhā hi nāmesā	1376	
PA_atk-s05_13a2:1376_4	vipattimūlā. Sā vaḍḍhamānā yo taṃ vaḍḍheti, taṃ puggalaṃ aṭṭhasu mahānirayesu soḷasasu	1376	
PA_atk-s05_13a2:1376_5	ussadanirayesu nānappakārabhedesu ca avasesesu apāyesu khipatī”ti. Evaṃ rājānaṃ nirayādibhayena	1376	
PA_atk-s05_13a2:1376_6	tajjetvā mahāsatto dhammaṃ desesi. Rājāpissa dhammaṃ sutvā vigatasoko hutvā tāvadeva	1376	
PA_atk-s05_13a2:1376_7	nibyādhitaṃ pāpuṇi. Sakkopissa ovādaṃ datvā sīlesu patiṭṭhāpetvā devalokameva gato.	1376	
PA_atk-s05_13a2:1376_8	Sopi tato paṭṭhāya dānādīni puññāni katvā yathākammaṃ gato.	1376	
PA_atk-s05_13a2:1377	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā rājā kāmanītabrāhmaṇo ahosi, sakko pana ahameva ahosi”nti.	137	
PA_atk-s05_13a2:1378	Kāmanītajātakavaṇṇanā aṭṭhamā.	137	
PA_atk-s05_13a2:1380	[229] 9. Palāyitajātakavaṇṇanā	138	
PA_atk-s05_13a2:1381_0	Gajaggameghehīti idaṃ satthā jetavane viharanto palāyitaparibbājakaṃ ārabbha kathesi.	1381	
PA_atk-s05_13a2:1381_1	So kira vādatthāya sakalajambudīpaṃ vicaritvā kañci paṭivādiṃ alabhitvā anupubbena	1381	
PA_atk-s05_13a2:1381_2	sāvatthiṃ gantvā “atthi nu kho koci mayā saddhiṃ vādaṃ kātuṃ samattho”ti manusse	1381	
PA_atk-s05_13a2:1381_3	pucchi. Manussā “tādisānaṃ sahassenapi saddhiṃ vādaṃ kātuṃ samattho sabbaññū dvipadānaṃ	1381	
PA_atk-s05_13a2:1381_4	aggo mahāgotamo dhammissaro parappavādamaddano, sakalepi jambudīpe uppanno parappavādo	1381	
PA_atk-s05_13a2:1381_5	taṃ bhagavantaṃ atikkamituṃ samattho nāma natthi. Velantaṃ patvā samuddaūmiyo viya	1381	
PA_atk-s05_13a2:1381_6	hi sabbavādā tassa pādamūlaṃ patvā cuṇṇavicuṇṇā hontī”ti buddhaguṇe kathesuṃ. Paribbājako	1381	
PA_atk-s05_13a2:1381_7	“kahaṃ pana so etarahī”ti pucchitvā “jetavane”ti sutvā “idānissa vādaṃ āropessāmī”ti	1381	
PA_atk-s05_13a2:1381_8	mahājanaparivuto jetavanaṃ gacchanto jetena rājakumārena navakoṭidhanaṃ vissajjetvā	1381	
PA_atk-s05_13a2:1381_9	kāritaṃ jetavanadvārakoṭṭhakaṃ disvā “ayaṃ samaṇassa gotamassa vasanapāsādo”ti pucchitvā	1381	
PA_atk-s05_13a2:1381_10	“dvārakoṭṭhako aya”nti sutvā “dvārakoṭṭhako tāva evarūpo, vasanagehaṃ kīdisaṃ bhavissatī”ti	13811	
PA_atk-s05_13a2:1381_11	vatvā “gandhakuṭi nāma appameyyā”ti vutte “evarūpena samaṇena saddhiṃ ko vādaṃ karissatī”ti	13811	
PA_atk-s05_13a2:1381_12	tatova palāyi. Manussā unnādino hutvā jetavanaṃ pavisitvā satthārā “kiṃ akāle āgatatthā”ti	13811	
PA_atk-s05_13a2:1381_13	vuttā taṃ pavattiṃ kathayiṃsu. Satthā “na kho upāsakā idāneva, pubbepesa mama vasanaṭṭhānassa	13811	
PA_atk-s05_13a2:1381_14	dvārakoṭṭhakaṃ disvā palāyatevā”ti vatvā tehi yācito atītaṃ āhari.	13811	
PA_atk-s05_13a2:1382_0	Atīte gandhāraraṭṭhe takkasilāyaṃ bodhisatto rajjaṃ kāresi, bārāṇasiyaṃ brahmadatto.	1382	
PA_atk-s05_13a2:1382_1	So “takkasilaṃ gaṇhissāmī”ti mahantena balakāyena gantvā nagarato avidūre ṭhatvā	1382	
PA_atk-s05_13a2:1382_2	“iminā niyāmena hatthī pesetha, iminā asse, iminā rathe, iminā pattī, evaṃ dhāvitvā	1382	
PA_atk-s05_13a2:1382_3	āvudhehi paharatha, evaṃ ghanavassavalāhakā viya saravassaṃ vassathā”ti tenaṃ vicārento	1382	
PA_atk-s05_13a2:1382_4	imaṃ gāthādvayamāha –	1382	
PA_atk-s05_13a2:1384	“Gajaggameghehi hayaggamālibhi, rathūmijātehi sarābhivassebhi;	138	
PA_atk-s05_13a2:1385	Tharuggahāvaṭṭadaḷhappahāribhi, parivāritā takkasilā samantato.	138	
PA_atk-s05_13a2:1387	“Abhidhāvatha cūpadhāvatha ca, vividhā vināditā vadantibhi;	138	
PA_atk-s05_13a2:1388	Vattatajja tumulo ghoso yathā, vijjulatā jaladharassa gajjato”ti.	138	
PA_atk-s05_13a2:1389_0	Tattha gajaggameghehīti aggagajameghehi, koñcanādaṃ gajjantehi mattavaravāraṇavalāhakehīti	1389	
PA_atk-s05_13a2:1389_1	attho. Hayaggamālibhīti aggahayamālīhi, varasindhavavalāhakakulehi assānīkehīti attho.	1389	
PA_atk-s05_13a2:1389_2	Rathūmijātehīti sañjātaūmivegehi sāgarasalilehi viya sañjātarathūmīhi, rathānīkehīti	1389	
PA_atk-s05_13a2:1389_3	attho. Sarābhivassebhīti tehiyeva rathānīkehi ghanavassamegho viya saravassaṃ vassantehi.	1389	
PA_atk-s05_13a2:1389_4	Tharuggahāvaṭṭadaḷhappahāribhīti tharuggahehi āvaṭṭadaḷhappahārīhi, ito cito ca āvattitvā	1389	
PA_atk-s05_13a2:1389_5	parivattitvā daḷhaṃ paharantehi gahitakhaggaratanatharudaṇḍehi pattiyodhehi cāti	1389	
PA_atk-s05_13a2:1389_6	attho. Parivāritā takkasilā samantatoti yathā ayaṃ takkasilā parivāritā hoti, sīghaṃ	1389	
PA_atk-s05_13a2:1389_7	tathā karothāti attho.	1389	
PA_atk-s05_13a2:1390_0	Abhidhāvatha cūpadhāvatha cāti vegena dhāvatha ceva upadhāvatha ca. Vividhā vināditā	1390	
PA_atk-s05_13a2:1390_1	vadantibhīti varavāraṇehi saddhiṃ vividhā vinaditā bhavatha, selitagajjitavāditehi	1390	
PA_atk-s05_13a2:1390_2	nānāviravā hothāti attho. Vattatajja tumulo ghosoti vattatu ajja tumulo mahanto asanisaddasadiso	1390	
PA_atk-s05_13a2:1390_3	ghoso. Yathā vijjulatā jaladharassa gajjatoti yathā gajjantassa jaladharassa mukhato	1390	
PA_atk-s05_13a2:1390_4	niggatā vijjulatā caranti, evaṃ vicarantā nagaraṃ parivāretvā rajjaṃ gaṇhathāti vadati.	1390	
PA_atk-s05_13a2:1391_0	Iti so rājā gajjitvā senaṃ vicāretvā nagaradvārasamīpaṃ gantvā dvārakoṭṭhakaṃ disvā	1391	
PA_atk-s05_13a2:1391_1	“idaṃ rañño vasanageha”nti pucchitvā “ayaṃ nagaradvārakoṭṭhako”ti vutte “nagaradvārakoṭṭhako	1391	
PA_atk-s05_13a2:1391_2	tāva evarūpo, rañño nivesanaṃ kīdisaṃ bhavissatī”ti vatvā “vejayantapāsādasadisa”nti	1391	
PA_atk-s05_13a2:1391_3	sutvā “evaṃ yasasampannena raññā saddhiṃ yujjhituṃ na sakkhissāmā”ti dvārakoṭṭhakaṃ	1391	
PA_atk-s05_13a2:1391_4	disvāva nivattitvā palāyitvā bārāṇasimeva agamāsi.	1391	
PA_atk-s05_13a2:1392	Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā palāyitaparibbājako ahosi, takkasilarājā pana ahameva ahosi”nti.	139	
PA_atk-s05_13a2:1393	Palāyitajātakavaṇṇanā navamā.	139	
PA_atk-s05_13a2:1395	[230] 10. Dutiyapalāyitajātakavaṇṇanā	139	
PA_atk-s05_13a2:1396_0	Dhajamaparimitanti idaṃ satthā jetavane viharanto ekaṃ palāyitaparibbājakameva ārabbha	1396	
PA_atk-s05_13a2:1396_1	kathesi. Imasmiṃ pana vatthusmiṃ so paribbājako jetavanaṃ pāvisi. Tasmiṃ khaṇe satthā	1396	
PA_atk-s05_13a2:1396_2	mahājanaparivuto alaṅkatadhammāsane nisinno manosilātale sīhanādaṃ nadanto sīhapotako	1396	
PA_atk-s05_13a2:1396_3	viya dhammaṃ deseti. Paribbājako dasabalassa brahmasarīrapaṭibhāgaṃ rūpaṃ puṇṇacandasassirikaṃ	1396	
PA_atk-s05_13a2:1396_4	mukhaṃ suvaṇṇapaṭṭasadisaṃ nalāṭañca disvā “ko evarūpaṃ purisuttamaṃ jinituṃ sakkhissatī”ti	1396	
PA_atk-s05_13a2:1396_5	nivattitvā parisantaraṃ pavisitvā palāyi. Mahājano taṃ anubandhitvā nivattitvā satthussa	1396	
PA_atk-s05_13a2:1396_6	taṃ pavattiṃ ārocesi. Satthā “na so paribbājako idāneva, pubbepi mama suvaṇṇavaṇṇaṃ	1396	
PA_atk-s05_13a2:1396_7	mukhaṃ disvā palātoyevā”ti vatvā atītaṃ āhari.	1396	
PA_atk-s05_13a2:1397_0	Atīte bodhisatto bārāṇasiyaṃ rajjaṃ kāresi, takkasilāyaṃ eko gandhārarājā. So “bārāṇasiṃ	1397	
PA_atk-s05_13a2:1397_1	gahessāmī”ti caturaṅginiyā senāya āgantvā nagaraṃ parivāretvā nagaradvāre ṭhito attano	1397	
PA_atk-s05_13a2:1397_2	balavāhanaṃ oloketvā “ko ettakaṃ balavāhanaṃ jinituṃ sakkhissatī”ti attano senaṃ	1397	
PA_atk-s05_13a2:1397_3	saṃvaṇṇetvā paṭhamaṃ gāthamāha –	1397	
PA_atk-s05_13a2:1399	“Dhajamaparimitaṃ anantapāraṃ, duppasahaṃ dhaṅkehi sāgaraṃva;	139	
PA_atk-s05_13a2:1400	Girimiva anilena duppasayho, duppasaho ahamajja tādisenā”ti.	140	
PA_atk-s05_13a2:1401_0	Tattha dhajamaparimitanti idaṃ tāva me rathesu morachade ṭhapetvā ussāpitadhajameva	1401	
PA_atk-s05_13a2:1401_1	aparimitaṃ bahuṃ anekasatasaṅkhyaṃ. Anantapāranti balavāhanampi me “ettakā hatthī	1401	
PA_atk-s05_13a2:1401_2	ettakā assā ettakā rathā ettakā pattī”ti gaṇanaparicchedarahitaṃ anantapāraṃ. Duppasahanti	1401	
PA_atk-s05_13a2:1401_3	na sakkā paṭisattūhi sahituṃ abhibhavituṃ. Yathā kiṃ? Dhaṅkehi sāgaraṃva, yathā sāgaro	1401	
PA_atk-s05_13a2:1401_4	bahūhi kākehi vegavikkhambhanavasena vā atikkamanavasena vā duppasaho, evaṃ duppasahaṃ.	1401	
PA_atk-s05_13a2:1401_5	Girimiva anilena duppasayhoti apica me ayaṃ balakāyo yathā pabbato vātena akampanīyato	1401	
PA_atk-s05_13a2:1401_6	duppasaho, tathā aññena balakāyena duppasaho. Duppasaho ahamajja tādisenāti svāhaṃ	1401	
PA_atk-s05_13a2:1401_7	iminā balena samannāgato ajja tādisena duppasahoti aṭṭālake ṭhitaṃ bodhisattaṃ sandhāya vadati.	1401	
PA_atk-s05_13a2:1402	Athassa so puṇṇacandasassirikaṃ attano mukhaṃ dassetvā “bāla, mā vippalapasi, idāni te balavāhanaṃ mattavāraṇo viya naḷavanaṃ viddhaṃsessāmī”ti santajjetvā dutiyaṃ gāthamāha –	140	
PA_atk-s05_13a2:1404	“Mā bāliyaṃ vilapi na hissa tādisaṃ, viḍayhase na hi labhase nisedhakaṃ;	140	
PA_atk-s05_13a2:1405	Āsajjasi gajamiva ekacārinaṃ, yo taṃ padā naḷamiva pothayissatī”ti.	140	
PA_atk-s05_13a2:1406_0	Tattha mā bāliyaṃ vilapīti mā attano bālabhāvaṃ vippalapasi. Na hissa tādisanti na	1406	
PA_atk-s05_13a2:1406_1	hi assa tādiso, ayameva vā pāṭho. Tādiso “anantapāraṃ me balavāhana”nti evarūpaṃ	1406	
PA_atk-s05_13a2:1406_2	takkento rajjañca gahetuṃ samattho nāma na hi assa, na hotīti attho. Viḍayhaseti	1406	
PA_atk-s05_13a2:1406_3	tvaṃ bāla, kevalaṃ rāgadosamohamānapariḷāhena viḍayhasiyeva. Na hi labhase nisedhakanti	1406	
PA_atk-s05_13a2:1406_4	mādisaṃ pana pasayha abhibhavitvā nisedhakaṃ na tāva labhasi, ajja taṃ āgatamaggeneva	1406	
PA_atk-s05_13a2:1406_5	palāpessāmi. Āsajjasīti upagacchasi. Gajamiva ekacārinanti ekacārinaṃ mattavaravāraṇaṃ	1406	
PA_atk-s05_13a2:1406_6	viya. Yo taṃ padā naḷamiva pothayissatīti yo taṃ yathā nāma mattavaravāraṇo pādā	1406	
PA_atk-s05_13a2:1406_7	naḷaṃ potheti saṃcuṇṇeti, evaṃ pothayissati, taṃ tvaṃ āsajjasīti attānaṃ sandhāyāha.	1406	
PA_atk-s05_13a2:1407	Evaṃ tajjentassa panassa kathaṃ sutvā gandhārarājā ullokento kañcanapaṭṭasadisaṃ mahānalāṭaṃ disvā attano gahaṇabhīto nivattitvā palāyanto sakanagarameva agamāsi.	140	
PA_atk-s05_13a2:1408	Satthā imaṃ dhammadesanaṃ āharitvā jātakaṃ samodhānesi – “tadā gandhārarājā palāyitaparibbājako ahosi, bārāṇasirājā pana ahameva ahosi”nti.	140	
PA_atk-s05_13a2:1409	Dutiyapalāyitajātakavaṇṇanā dasamā.	140	
PA_atk-s05_13a2:1410	Kāsāvavaggo aṭṭhamo.	141	
PA_atk-s05_13a2:1411	Tassuddānaṃ –	141	
PA_atk-s05_13a2:1412	Kāsāvaṃ cūḷanandiyaṃ, puṭabhattañca kumbhilaṃ;	141	
PA_atk-s05_13a2:1413	Khantivaṇṇaṃ kosiyañca, gūthapāṇaṃ kāmanītaṃ;	141	
PA_atk-s05_13a2:1414	Palāyitadvayampi ca.	141	
PA_atk-s05_13a2:1415	9. Upāhanavaggo	141	
PA_atk-s05_13a2:1417	[231] 1. Upāhanajātakavaṇṇanā	141	
PA_atk-s05_13a2:1418_0	Yathāpi kītāti idaṃ satthā jetavane viharanto devadattaṃ ārabbha kathesi. Dhammasabhāyañhi	1418	
PA_atk-s05_13a2:1418_1	bhikkhū kathaṃ samuṭṭhāpesuṃ – “āvuso, devadatto ācariyaṃ paccakkhāya tathāgatassa	1418	
PA_atk-s05_13a2:1418_2	paṭipakkho paṭisattu hutvā mahāvināsaṃ pāpuṇī”ti. Satthā āgantvā “kāya nuttha, bhikkhave,	1418	
PA_atk-s05_13a2:1418_3	etarahi kathāya sannisinnā”ti pucchitvā “imāya nāmā”ti vutte “na, bhikkhave, devadatto	1418	
PA_atk-s05_13a2:1418_4	idāneva ācariyaṃ paccakkhāya mama paṭipakkho hutvā mahāvināsaṃ patto, pubbepi pattoyevā”ti vatvā atītaṃ āhari.	1418	
PA_atk-s05_13a2:1419_0	Atīte bārāṇasiyaṃ brahmadatte rajjaṃ kārente bodhisatto hatthācariyakule nibbattitvā	1419	
PA_atk-s05_13a2:1419_1	vayappatto hatthisippe nipphattiṃ pāpuṇi. Atheko kāsigāmako māṇavako āgantvā tassa	1419	
PA_atk-s05_13a2:1419_2	santike sippaṃ uggaṇhi. Bodhisattā nāma sippaṃ vācentā ācariyamuṭṭhiṃ na karonti,	1419	
PA_atk-s05_13a2:1419_3	attano jānananiyāmena niravasesaṃ sikkhāpenti. Tasmā so māṇavo bodhisattassa jānanasippaṃ	1419	
PA_atk-s05_13a2:1419_4	niravasesamuggaṇhitvā bodhisattaṃ āha – “ācariya, ahaṃ rājānaṃ upaṭṭhahissāmī”ti.	1419	
PA_atk-s05_13a2:1419_5	Bodhisatto “sādhu, tātā”ti gantvā rañño ārocesi – “mahārāja, mama antevāsiko tumhe	1419	
PA_atk-s05_13a2:1419_6	upaṭṭhātuṃ icchatī”ti. “Sādhu, upaṭṭhātū”ti. “Tena hissa paribbayaṃ jānāthā”ti? “Tumhākaṃ	1419	
PA_atk-s05_13a2:1419_7	antevāsiko tumhehi samakaṃ na lacchati, tumhesu sataṃ labhantesu paṇṇāsaṃ lacchati,	1419	
PA_atk-s05_13a2:1419_8	dve labhantesu ekaṃ lacchatī”ti. So gehaṃ gantvā taṃ pavattiṃ antevāsikassa ārocesi.	1419	
PA_atk-s05_13a2:1419_9	Antevāsiko “ahaṃ, ācariya, tumhehi samaṃ sippaṃ jānāmi. Sace samakaññeva paribbayaṃ	1419	
PA_atk-s05_13a2:1419_10	labhissāmi, upaṭṭhahissāmi. No ce, na upaṭṭhahissāmī”ti āha. Bodhisatto taṃ pavattiṃ	14191	
PA_atk-s05_13a2:1419_11	rañño ārocesi. Rājā “sace so tumhehi samappakāro, tumhehi samakaññeva sippaṃ dassetuṃ	14191	
PA_atk-s05_13a2:1419_12	sakkonto samakaṃ labhissatī”ti āha. Bodhisatto taṃ pavattiṃ tassa ārocetvā tena “sādhu	14191	
PA_atk-s05_13a2:1419_13	dassessāmī”ti vutte rañño ārocesi. Rājā “tena hi sve sippaṃ dassethā”ti. “Sādhu,	14191	
PA_atk-s05_13a2:1419_14	dassessāma, nagare bheriṃ carāpethā”ti. Rājā “sve kira ācariyo ca antevāsiko ca ubho	14191	
PA_atk-s05_13a2:1419_15	hatthisippaṃ dassessanti, rājaṅgaṇe sannipatitvā daṭṭhukāmā passantū”ti bheriṃ carāpesi.	14191	
PA_atk-s05_13a2:1420_0	Ācariyo “na me antevāsiko upāyakosallaṃ jānātī”ti ekaṃ hatthiṃ gahetvā ekaratteneva	1420	
PA_atk-s05_13a2:1420_1	vilomaṃ sikkhāpesi. So taṃ “gacchā”ti vutte osakkituṃ, “osakkā”ti vutte gantuṃ, “tiṭṭhā”ti	1420	
PA_atk-s05_13a2:1420_2	vutte nipajjituṃ, “nipajjā”ti vutte ṭhātuṃ, “gaṇhā”ti vutte ṭhapetuṃ, “ṭhapehī”ti	1420	
PA_atk-s05_13a2:1420_3	vutte gaṇhituṃ sikkhāpetvā punadivase taṃ hatthiṃ abhiruhitvā rājaṅgaṇaṃ agamāsi.	1420	
PA_atk-s05_13a2:1420_4	Antevāsikopi ekaṃ manāpaṃ hatthiṃ abhiruhi. Mahājano sannipati. Ubhopi samakaṃ sippaṃ	1420	
PA_atk-s05_13a2:1420_5	dassesuṃ. Puna bodhisatto attano hatthiṃ vilomaṃ kāresi, so “gacchā”ti vutte osakki,	1420	
PA_atk-s05_13a2:1420_6	“osakkā”ti vutte purato dhāvi, “tiṭṭhā”ti vutte nipajji, “nipajjā”ti vutte aṭṭhāsi,	1420	
PA_atk-s05_13a2:1420_7	“gaṇhā”ti vutte nikkhipi, “nikkhipā”ti vutte gaṇhi. Mahājano “are duṭṭhaantevāsika,	1420	
PA_atk-s05_13a2:1420_8	tvaṃ ācariyena saddhiṃ sārambhaṃ karosi, attano pamāṇaṃ na jānāsi, ‘ācariyena samakaṃ	1420	
PA_atk-s05_13a2:1420_9	jānāmī’ti evaṃsaññī hosī”ti leḍḍudaṇḍādīhi paharitvā tattheva jīvitakkhayaṃ pāpesi.	1420	
PA_atk-s05_13a2:1421_0	Bodhisatto hatthimhā oruyha rājānaṃ upasaṅkamitvā “mahārāja, sippaṃ nāma attano sukhatthāya	1421	
PA_atk-s05_13a2:1421_1	gaṇhanti, ekaccassa pana gahitasippaṃ dukkaṭaupāhanā viya vināsameva āvahatī”ti vatvā	1421	
PA_atk-s05_13a2:1421_2	idaṃ gāthādvayamāha –	1421	
PA_atk-s05_13a2:1423	“Yathāpi kītā purisassupāhanā, sukhassa atthāya dukhaṃ udabbahe;	142	
PA_atk-s05_13a2:1424	Ghammābhitattā talasā papīḷitā, tasseva pāde purisassa khādare.	142	
PA_atk-s05_13a2:1426	“Evameva yo dukkulīno anariyo, tammāka vijjañca sutañca ādiya;	142	
PA_atk-s05_13a2:1427	Tameva so tattha sutena khādati, anariyo vuccati pānadūpamo”ti.	142	
PA_atk-s05_13a2:1428_0	Tattha udabbaheti udabbaheyya. Ghammābhitattā talasā papīḷitāti ghammena abhitattā	1428	
PA_atk-s05_13a2:1428_1	pādatalena ca pīḷitā. Tassevāti yena tā sukhatthāya kiṇitvā pādesu paṭimukkā dukkaṭūpāhanā,	1428	
PA_atk-s05_13a2:1428_2	tasseva. Khādareti vaṇaṃ karontā pāde khādanti.	1428	
PA_atk-s05_13a2:1429_0	Dukkulīnoti dujjātiko akulaputto. Anariyoti hirottappavajjito asappuriso. Tammāka	1429	
PA_atk-s05_13a2:1429_1	vijjañca sutañca ādiyāti ettha taṃ taṃ manatīti “tammo”ti vattabbe tammāko, taṃ taṃ	1429	
PA_atk-s05_13a2:1429_2	sippaṃ āsevati parivattetīti attho, ācariyassetaṃ nāmaṃ. Tasmā tammākā, gāthābandhasukhatthaṃ	1429	
PA_atk-s05_13a2:1429_3	panassa rassabhāvo kato. Vijjanti aṭṭhārasasu vijjāṭṭhānesu yaṃkiñci. Sutanti yaṃkiñci	1429	
PA_atk-s05_13a2:1429_4	sutapariyatti. Ādiyātiādiyitvā. Tameva so tattha sutena khādatīti tamevāti attānameva.	1429	
PA_atk-s05_13a2:1429_5	Soti yo dukkulīno anariyo ācariyamhā vijjañca sutañca ādiyati, so. Tattha sutena	1429	
PA_atk-s05_13a2:1429_6	khādatīti tassa santike sutena so attānameva khādatīti attho. Aṭṭhakathāyaṃ pana	1429	
PA_atk-s05_13a2:1429_7	“teneva so tattha sutena khādatī”tipi pāṭho. Tassāpi so tena tattha sutena attānameva	1429	
PA_atk-s05_13a2:1429_8	khādatīti ayameva attho. Anariyo vuccati pānadūpamoti iti anariyo dupāhanūpamo dukkaṭūpāhanūpamo	1429	
PA_atk-s05_13a2:1429_9	vuccati. Yathā hi dukkaṭūpāhanā purisaṃ khādanti, evamesa sutena khādanto attanāva	1429	
PA_atk-s05_13a2:1429_10	attānaṃ khādati. Atha vā pānāya dutoti pānadu, upāhanūpatāpitassa upāhanāya khāditapādassetaṃ	14291	
PA_atk-s05_13a2:1429_11	nāmaṃ. Tasmā yo so attānaṃ sutena khādati, so tena sutena khāditattā “anariyo”ti	14291	
PA_atk-s05_13a2:1429_12	vuccati pānadūpamo, upāhanūpatāpitapādasadisoti vuccatīti ayamettha attho. Rājā tuṭṭho	14291	
PA_atk-s05_13a2:1429_13	bodhisattassa mahantaṃ yasaṃ adāsi.	14291	
PA_atk-s05_13a2:1430	Satthā imaṃ dhammadesanaṃ āharitvā jātakaṃ samodhānesi – “tadā antevāsiko devadatto ahosi, ācariyo pana ahameva ahosi”nti.	143	
PA_atk-s05_13a2:1431	Upāhanajātakavaṇṇanā paṭhamā.	143	
PA_atk-s05_13a2:1433	[232] 2. Vīṇāthūṇajātakavaṇṇanā	143	
PA_atk-s05_13a2:1434_0	Ekacintitoyamatthoti idaṃ satthā jetavane viharanto aññataraṃ kumārikaṃ ārabbha kathesi.	1434	
PA_atk-s05_13a2:1434_1	Sā kirekā sāvatthiyaṃ seṭṭhidhītā attano gehe usabharājassa sakkāraṃ kayiramānaṃ	1434	
PA_atk-s05_13a2:1434_2	disvā dhātiṃ pucchi – “amma, ko nāmesa evaṃ sakkāraṃ labhatī”ti. “Usabharājā nāma,	1434	
PA_atk-s05_13a2:1434_3	ammā”ti. Puna sā ekadivasaṃ pāsāde ṭhatvā antaravīthiṃ olokentī ekaṃ khujjaṃ disvā	1434	
PA_atk-s05_13a2:1434_4	cintesi – “gunnaṃ antare jeṭṭhakassa piṭṭhiyaṃ kakudhaṃ hoti, manussajeṭṭhakassapi	1434	
PA_atk-s05_13a2:1434_5	tena bhavitabbaṃ, ayaṃ manussesu purisūsabho bhavissati, etassa mayā pādaparicārikāya	1434	
PA_atk-s05_13a2:1434_6	bhavituṃ vaṭṭatī”ti. Sā dāsiṃ pesetvā “seṭṭhidhītā tayā saddhiṃ gantukāmā, asukaṭṭhānaṃ	1434	
PA_atk-s05_13a2:1434_7	kira gantvā tiṭṭhā”ti tassa ārocetvā sārabhaṇḍakaṃ ādāya aññātakavesena pāsādā otaritvā	1434	
PA_atk-s05_13a2:1434_8	tena saddhiṃ palāyi. Aparabhāge taṃ kammaṃ nagare ca bhikkhusaṅghe ca pākaṭaṃ jātaṃ.	1434	
PA_atk-s05_13a2:1434_9	Dhammasabhāyaṃ bhikkhū kathaṃ samuṭṭhāpesuṃ – “āvuso, asukā kira seṭṭhidhītā khujjena	1434	
PA_atk-s05_13a2:1434_10	saddhiṃ palātā”ti. Satthā āgantvā “kāya nuttha, bhikkhave, etarahi kathāya sannisinnā”ti	14341	
PA_atk-s05_13a2:1434_11	pucchitvā “imāya nāmā”ti vutte satthā “na, bhikkhave, idānevesā khujjaṃ kāmeti, pubbepi	14341	
PA_atk-s05_13a2:1434_12	kāmesiyevā”ti vatvā atītaṃ āhari.	14341	
PA_atk-s05_13a2:1435_0	Atīte bārāṇasiyaṃ brahmadatte rajjaṃ kārente bodhisatto ekasmiṃ nigamagāme seṭṭhikule	1435	
PA_atk-s05_13a2:1435_1	nibbattitvā vayappatto gharāvāsaṃ vasanto puttadhītāhi vaḍḍhamāno attano puttassa	1435	
PA_atk-s05_13a2:1435_2	bārāṇasīseṭṭhissa dhītaraṃ vāretvā divasaṃ ṭhapesi. Seṭṭhidhītā attano gehe usabhassa	1435	
PA_atk-s05_13a2:1435_3	sakkārasammānaṃ disvā “ko nāmeso”ti dhātiṃ pucchitvā “usabho”ti sutvā antaravīthiyā	1435	
PA_atk-s05_13a2:1435_4	gacchantaṃ ekaṃ khujjaṃ disvā “ayaṃ purisūsabho bhavissatī”ti sārabhaṇḍakaṃ gahetvā	1435	
PA_atk-s05_13a2:1435_5	tena saddhiṃ palāyi. Bodhisattopi kho “seṭṭhidhītaraṃ gehaṃ ānessāmī”ti mahantena	1435	
PA_atk-s05_13a2:1435_6	parivārena bārāṇasiṃ gacchanto tameva maggaṃ paṭipajji. Te ubhopi sabbarattiṃ maggaṃ	1435	
PA_atk-s05_13a2:1435_7	agamaṃsu. Atha khujjassa sabbarattiṃ sītāsihatassa aruṇodaye sarīre vāto kuppi, mahantā	1435	
PA_atk-s05_13a2:1435_8	vedanā vattanti. So maggā okkamma vedanāppatto hutvā vīṇādaṇḍako viya saṃkuṭito nipajji,	1435	
PA_atk-s05_13a2:1435_9	seṭṭhidhītāpissa pādamūle nisīdi. Bodhisatto seṭṭhidhītaraṃ khujjassa pādamūle nisinnaṃ	1435	
PA_atk-s05_13a2:1435_10	disvā sañjānitvā upasaṅkamitvā seṭṭhidhītāya saddhiṃ sallapanto paṭhamaṃ gāthamāha –	14351	
PA_atk-s05_13a2:1437	“Ekacintitoyamattho, bālo apariṇāyako;	143	
PA_atk-s05_13a2:1438	Na hi khujjena vāmena, bhoti saṅgantumarahasī”ti.	143	
PA_atk-s05_13a2:1439_0	Tattha ekacintitoyamatthoti amma, yaṃ tvaṃ atthaṃ cintetvā iminā khujjena saddhiṃ	1439	
PA_atk-s05_13a2:1439_1	palātā, ayaṃ tayā ekikāya eva cintito bhavissati. Bālo apariṇāyakoti ayaṃ khujjo	1439	
PA_atk-s05_13a2:1439_2	bālo, duppaññabhāvena mahallakopi bālova, aññasmiṃ gahetvā gacchante asati gantuṃ	1439	
PA_atk-s05_13a2:1439_3	asamatthatāya apariṇāyako. Na hi khujjena vāmena, bhoti saṅgantumarahasīti iminā	1439	
PA_atk-s05_13a2:1439_4	hi khujjena vāmanattā vāmena bhoti tvaṃ mahākule jātā abhirūpā dassanīyā saṅgantuṃ	1439	
PA_atk-s05_13a2:1439_5	saha gantuṃ nārahasīti.	1439	
PA_atk-s05_13a2:1440	Athassa taṃ vacanaṃ sutvā seṭṭhidhītā dutiyaṃ gāthamāha –	144	
PA_atk-s05_13a2:1442	“Purisūsabhaṃ maññamānā, ahaṃ khujjamakāmayiṃ;	144	
PA_atk-s05_13a2:1443	Soyaṃ saṃkuṭito seti, chinnatanti yathā thuṇā”ti.	144	
PA_atk-s05_13a2:1444_0	Tassattho – ahaṃ, ayya, ekaṃ usabhaṃ disvā “gunnaṃ jeṭṭhakassa piṭṭhiyaṃ kakudhaṃ	1444	
PA_atk-s05_13a2:1444_1	hoti, imassapi taṃ atthi, imināpi purisūsabhena bhavitabba”nti evamahaṃ khujjaṃ purisūsabhaṃ	1444	
PA_atk-s05_13a2:1444_2	maññamānā akāmayiṃ. Soyaṃ yathā nāma chinnatanti sadoṇiko vīṇādaṇḍako, evaṃ saṃkuṭito setīti.	1444	
PA_atk-s05_13a2:1445	Bodhisatto tassā aññātakavesena nikkhantabhāvameva ñatvā taṃ nhāpetvā alaṅkaritvā rathaṃ āropetvā gehameva agamāsi.	144	
PA_atk-s05_13a2:1446	Satthā imaṃ dhammadesanaṃ āharitvā jātakaṃ samodhānesi – “tadā ayameva seṭṭhidhītā ahosi, bārāṇasīseṭṭhi pana ahameva ahosi”nti.	144	
PA_atk-s05_13a2:1447	Vīṇāthūṇajātakavaṇṇanā dutiyā.	144	
PA_atk-s05_13a2:1449	[233] 3. Vikaṇṇakajātakavaṇṇanā	144	
PA_atk-s05_13a2:1450_0	Kāmaṃ yahiṃ icchasi tena gacchāti idaṃ satthā jetavane viharanto ekaṃ ukkaṇṭhitabhikkhuṃ	1450	
PA_atk-s05_13a2:1450_1	ārabbha kathesi. So hi dhammasabhaṃ ānīto “saccaṃ kira, tvaṃ bhikkhu, ukkaṇṭhito”ti	1450	
PA_atk-s05_13a2:1450_2	satthārā puṭṭho “sacca”nti vatvā “kasmā ukkaṇṭhitosī”ti vutte “kāmaguṇakāraṇā”ti	1450	
PA_atk-s05_13a2:1450_3	āha. Atha naṃ satthā “kāmaguṇā nāmete bhikkhu vikaṇṇakasallasadisā, sakiṃ hadaye	1450	
PA_atk-s05_13a2:1450_4	patiṭṭhaṃ labhamānā vikaṇṇakaṃ viya viddhaṃ suṃsumāraṃ maraṇameva pāpentī”ti vatvā atītaṃ āhari.	1450	
PA_atk-s05_13a2:1451_0	Atīte bodhisatto bārāṇasiyaṃ dhammena rajjaṃ kārento ekadivasaṃ uyyānaṃ gantvā pokkharaṇītīraṃ	1451	
PA_atk-s05_13a2:1451_1	sampāpuṇi. Naccagītāsu kusalā naccagītāni payojesuṃ, pokkharaṇiyaṃ macchakacchapā	1451	
PA_atk-s05_13a2:1451_2	gītasaddalolatāya sannipatitvā raññāva saddhiṃ gacchanti. Rājā tālakkhandhappamāṇaṃ	1451	
PA_atk-s05_13a2:1451_3	macchaghaṭaṃ disvā “kiṃ nu kho ime macchā mayā saddhiṃyeva carantī”ti amacce pucchi.	1451	
PA_atk-s05_13a2:1451_4	Amaccā “ete, deva, upaṭṭhahantī”ti āhaṃsu. Rājā “ete kira maṃ upaṭṭhahantī”ti tussitvā	1451	
PA_atk-s05_13a2:1451_5	tesaṃ niccabhattaṃ paṭṭhapesi. Devasikaṃ taṇḍulambaṇaṃ pācesi. Macchā bhattavelāya	1451	
PA_atk-s05_13a2:1451_6	ekacce āgacchanti, ekacce nāgacchanti, bhattaṃ nassati. Rañño tamatthaṃ ārocesuṃ.	1451	
PA_atk-s05_13a2:1451_7	Rājā “ito paṭṭhāya sattavelāya bheriṃ paharitvā bherisaññāya macchesu sannipatitesu	1451	
PA_atk-s05_13a2:1451_8	bhattaṃ dethā”ti āha. Tato paṭṭhāya bhattakammiko bheriṃ paharāpetvā sannipatitānaṃ	1451	
PA_atk-s05_13a2:1451_9	macchānaṃ bhattaṃ deti. Tepi bherisaññāya sannipatitvā bhuñjanti.	1451	
PA_atk-s05_13a2:1452_0	Tesu evaṃ sannipatitvā bhuñjantesu eko suṃsumāro āgantvā macche khādi. Bhattakammiko	1452	
PA_atk-s05_13a2:1452_1	rañño ārocesi. Rājā taṃ sutvā “suṃsumāraṃ macchānaṃ khādanakāle vikaṇṇakena vijjhitvā	1452	
PA_atk-s05_13a2:1452_2	gaṇhā”ti āha. So “sādhū”ti gantvā nāvāya ṭhatvā macche khādituṃ āgataṃ suṃsumāraṃ	1452	
PA_atk-s05_13a2:1452_3	vikaṇṇakena pahari, taṃ tassa antopiṭṭhiṃ pāvisi. So vedanāppatto hutvā taṃ gahetvāva	1452	
PA_atk-s05_13a2:1452_4	palāyi. Bhattakammiko tassa viddhabhāvaṃ ñatvā taṃ ālapanto paṭhamaṃ gāthamāha –	1452	
PA_atk-s05_13a2:1454	“Kāmaṃ yahiṃ icchasi tena gaccha, viddhosi mammamhi vikaṇṇakena;	145	
PA_atk-s05_13a2:1455	Hatosi bhattena suvāditena, lolo ca macche anubandhamāno”ti.	145	
PA_atk-s05_13a2:1456_0	Tattha kāmanti ekaṃsena. Yahiṃ icchasi tena gacchāti yasmiṃ icchasi, tasmiṃ gaccha.	1456	
PA_atk-s05_13a2:1456_1	Mammamhīti mammaṭṭhāne. Vikaṇṇakenāti vikaṇṇakasallena. Hatosi bhattena suvāditena,	1456	
PA_atk-s05_13a2:1456_2	lolo ca macche anubandhamānoti tvaṃ bherivāditasaññāya bhatte dīyamāne lolo hutvā	1456	
PA_atk-s05_13a2:1456_3	khādanatthāya macche anubandhamāno tena savāditena bhattena hato, gataṭṭhānepi te	1456	
PA_atk-s05_13a2:1456_4	jīvitaṃ natthīti attho. So attano vasanaṭṭhānaṃ gantvā jīvitakkhayaṃ patto.	1456	
PA_atk-s05_13a2:1457	Satthā imaṃ kāraṇaṃ dassetvā abhisambuddho hutvā dutiyaṃ gāthamāha –	145	
PA_atk-s05_13a2:1459	“Evampi lokāmisaṃ opatanto, vihaññatī cittavasānuvattī;	145	
PA_atk-s05_13a2:1460	So haññatī ñātisakhāna majjhe, macchānugo soriva suṃsumāro”ti.	146	
PA_atk-s05_13a2:1461_0	Tattha lokāmisanti pañca kāmaguṇā. Te hi loko iṭṭhato kantato manāpato gaṇhāti, tasmā	1461	
PA_atk-s05_13a2:1461_1	“lokāmisa”nti vuccati. Opatantoti taṃ lokāmisaṃ anupatanto kilesavasena cittavasānuvattī	1461	
PA_atk-s05_13a2:1461_2	puggalo vihaññati kilamati, so haññatīti so evarūpo puggalo ñātīnañca sakhānañca	1461	
PA_atk-s05_13a2:1461_3	majjhe so vikaṇṇakena viddho macchānugo suṃsumāro viya pañca kāmaguṇe manāpāti gahetvā	1461	
PA_atk-s05_13a2:1461_4	haññati kilamati mahāvināsaṃ pāpuṇātiyevāti.	1461	
PA_atk-s05_13a2:1462_0	Evaṃ satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1462	
PA_atk-s05_13a2:1462_1	ukkaṇṭhitabhikkhu sotāpattiphale patiṭṭhahi. “Tadā suṃsumāro devadatto, macchā buddhaparisā,	1462	
PA_atk-s05_13a2:1462_2	bārāṇasirājā pana ahameva ahosi”nti.	1462	
PA_atk-s05_13a2:1463	Vikaṇṇakajātakavaṇṇanā tatiyā.	146	
PA_atk-s05_13a2:1465	[234] 4. Asitābhūjātakavaṇṇanā	146	
PA_atk-s05_13a2:1466_0	Tvameva dānimakarāti idaṃ satthā jetavane viharanto aññataraṃ kumārikaṃ ārabbha kathesi.	1466	
PA_atk-s05_13a2:1466_1	Sāvatthiyaṃ kirekasmiṃ dvinnaṃ aggasāvakānaṃ upaṭṭhākakule ekā kumārikā abhirūpā	1466	
PA_atk-s05_13a2:1466_2	sobhaggappattā, sā vayappattā samānajātikaṃ kulaṃ agamāsi. Sāmiko taṃ kismiñci amaññamāno	1466	
PA_atk-s05_13a2:1466_3	aññattha cittavasena carati. Sā tassa taṃ attani anādarataṃ agaṇetvā dve aggasāvake	1466	
PA_atk-s05_13a2:1466_4	nimantetvā dānaṃ datvā dhammaṃ suṇantī sotāpattiphale patiṭṭhahi. Sā tato paṭṭhāya	1466	
PA_atk-s05_13a2:1466_5	maggaphalasukhena vītināmayamānā “sāmikopi maṃ na icchati, gharāvāsena me kammaṃ	1466	
PA_atk-s05_13a2:1466_6	natthi, pabbajissāmī”ti cintetvā mātāpitūnaṃ ācikkhitvā pabbajitvā arahattaṃ pāpuṇi.	1466	
PA_atk-s05_13a2:1466_7	Tassā sā kiriyā bhikkhūsu pākaṭā jātā. Athekadivasaṃ bhikkhū dhammasabhāyaṃ kathaṃ	1466	
PA_atk-s05_13a2:1466_8	samuṭṭhāpesuṃ – “āvuso, asukakulassa dhītā atthagavesikā sāmikassa anicchabhāvaṃ	1466	
PA_atk-s05_13a2:1466_9	ñatvā aggasāvakānaṃ dhammaṃ sutvā sotāpattiphale patiṭṭhāya puna mātāpitaro āpucchitvā	1466	
PA_atk-s05_13a2:1466_10	pabbajitvā arahattaṃ pattā, evaṃ atthagavesikā, āvuso sā kumārikā”ti. Satthā āgantvā	14661	
PA_atk-s05_13a2:1466_11	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	14661	
PA_atk-s05_13a2:1466_12	“na, bhikkhave, idānevesā kuladhītā atthagavesikā, pubbepi atthagavesikāyevā”ti vatvā atītaṃ āhari.	14661	
PA_atk-s05_13a2:1467_0	Atīte bārāṇasiyaṃ brahmadatte rajjaṃ kārente bodhisatto isipabbajjaṃ pabbajitvā abhiññā	1467	
PA_atk-s05_13a2:1467_1	ca samāpattiyo ca nibbattetvā himavantapadese vāsaṃ kappesi. Tadā bārāṇasirājā attano	1467	
PA_atk-s05_13a2:1467_2	puttassa brahmadattakumārassa parivārasampattiṃ disvā uppannāsaṅko puttaṃ raṭṭhā	1467	
PA_atk-s05_13a2:1467_3	pabbājesi. So asitābhuṃ nāma attano deviṃ ādāya himavantaṃ pavisitvā macchamaṃsaphalāphalāni	1467	
PA_atk-s05_13a2:1467_4	khādanto paṇṇasālāya nivāsaṃ kappesi. So ekaṃ kinnariṃ disvā paṭibaddhacitto “imaṃ	1467	
PA_atk-s05_13a2:1467_5	pajāpatiṃ karissāmī”ti asitābhuṃ agaṇetvā tassā anupadaṃ agamāsi. Sā taṃ kinnariṃ	1467	
PA_atk-s05_13a2:1467_6	anubandhamānaṃ disvā “ayaṃ maṃ agaṇetvā kinnariṃ anubandhati, kiṃ me iminā”ti virattacittā	1467	
PA_atk-s05_13a2:1467_7	hutvā bodhisattaṃ upasaṅkamitvā vanditvā attano kasiṇaparikammaṃ kathāpetvā kasiṇaṃ	1467	
PA_atk-s05_13a2:1467_8	olokentī abhiññā ca samāpattiyo ca nibbattetvā bodhisattaṃ vanditvā āgantvā attano	1467	
PA_atk-s05_13a2:1467_9	paṇṇasālāya dvāre aṭṭhāsi. Brahmadattopi kinnariṃ anubandhanto vicaritvā tassā gatamaggampi	1467	
PA_atk-s05_13a2:1467_10	adisvā chinnāso hutvā paṇṇasālābhimukhova āgato. Asitābhū taṃ āgacchantaṃ disvā vehāsaṃ	14671	
PA_atk-s05_13a2:1467_11	abbhuggantvā maṇivaṇṇe gaganatale ṭhitā “ayyaputta, taṃ nissāya mayā idaṃ jhānasukhaṃ	14671	
PA_atk-s05_13a2:1467_12	laddha”nti vatvā imaṃ gāthamāha –	14671	
PA_atk-s05_13a2:1469	“Tvameva dānimakara, yaṃ kāmo byagamā tayi;	146	
PA_atk-s05_13a2:1470	Soyaṃ appaṭisandhiko, kharachinnaṃva renuka”nti.	147	
PA_atk-s05_13a2:1471_0	Tattha tvameva dānimakarāti, ayyaputta, maṃ pahāya kinnariṃ anubandhanto tvaññeva	1471	
PA_atk-s05_13a2:1471_1	idāni idaṃ akara. Yaṃ kāmo byagamā tayīti yaṃ mama tayi kāmo vigato vikkhambhanappahānena	1471	
PA_atk-s05_13a2:1471_2	pahīno, yassa pahīnattā ahaṃ imaṃ visesaṃ pattāti dīpeti. Soyaṃ appaṭisandhikoti	1471	
PA_atk-s05_13a2:1471_3	so pana kāmo idāni appaṭisandhiko jāto, na sakkā paṭisandhituṃ. Kharachinnaṃva renukanti	1471	
PA_atk-s05_13a2:1471_4	kharo vuccati kakaco, renukaṃ vuccati hatthidanto. Yathā kakacena chinno hatthidanto	1471	
PA_atk-s05_13a2:1471_5	appaṭisandhiko hoti, na puna purimanayena allīyati, evaṃ puna mayhaṃ tayā saddhiṃ	1471	
PA_atk-s05_13a2:1471_6	cittassa ghaṭanaṃ nāma natthīti vatvā tassa passantasseva uppatitvā aññattha agamāsi.	1471	
PA_atk-s05_13a2:1472	So tassā gatakāle paridevamāno dutiyaṃ gāthamāha –	147	
PA_atk-s05_13a2:1474	“Atricchaṃ atilobhena, atilobhamadena ca;	147	
PA_atk-s05_13a2:1475	Evaṃ hāyati atthamhā, ahaṃva asitābhuyā”ti.	147	
PA_atk-s05_13a2:1476_0	Tattha atricchaṃ atilobhenāti atricchā vuccati atra atra icchāsaṅkhātā apariyantataṇhā,	1476	
PA_atk-s05_13a2:1476_1	atilobho vuccati atikkamitvā pavattalobho. Atilobhamadena cāti purisamadaṃ uppādanato	1476	
PA_atk-s05_13a2:1476_2	atilobhamado nāma jāyati. Idaṃ vuttaṃ hoti – atricchāvasena atricchamāno puggalo	1476	
PA_atk-s05_13a2:1476_3	atilobhena ca atilobhamadena ca yathā ahaṃ asitābhuyā rājadhītāya parihīno, evaṃ atthā hāyatīti.	1476	
PA_atk-s05_13a2:1477	Iti so imāya gāthāya paridevitvā araññe ekakova vasitvā pitu accayena gantvā rajjaṃ gaṇhi.	147	
PA_atk-s05_13a2:1478	Satthā imaṃ dhammadesanaṃ āharitvā jātakaṃ samodhānesi – “tadā rājaputto ca rājadhītā ca ime dve janā ahesuṃ, tāpaso pana ahameva ahosi”nti.	147	
PA_atk-s05_13a2:1479	Asitābhūjātakavaṇṇanā catutthā.	147	
PA_atk-s05_13a2:1481	[235] 5. Vacchanakhajātakavaṇṇanā	148	
PA_atk-s05_13a2:1482_0	Sukhā gharā vacchanakhāti idaṃ satthā jetavane viharanto rojamallaṃ ārabbha kathesi.	1482	
PA_atk-s05_13a2:1482_1	So kirāyasmato ānandassa gihisahāyo. So ekadivasaṃ āgamanatthāya therassa sāsanaṃ	1482	
PA_atk-s05_13a2:1482_2	pāhesi, thero satthāraṃ āpucchitvā agamāsi. So theraṃ nānaggarasabhojanaṃ bhojetvā	1482	
PA_atk-s05_13a2:1482_3	ekamantaṃ nisinno therena saddhiṃ paṭisanthāraṃ katvā theraṃ gihibhogehi pañcahi	1482	
PA_atk-s05_13a2:1482_4	kāmaguṇehi nimantento “bhante ānanda, mama gehe pahūtaṃ saviññāṇakaaviññāṇakaratanaṃ,	1482	
PA_atk-s05_13a2:1482_5	idaṃ majjhe bhinditvā tuyhaṃ dammi, ehi ubho agāraṃ ajjhāvasāmā”ti. Thero tassa kāmaguṇesu	1482	
PA_atk-s05_13a2:1482_6	ādīnavaṃ kathetvā uṭṭhāyāsanā vihāraṃ gantvā “diṭṭho te, ānanda, rojo”ti satthārā	1482	
PA_atk-s05_13a2:1482_7	pucchito “āma, bhante”ti vatvā “kimassa kathesī”ti vutte “bhante, maṃ rojo gharāvāsena	1482	
PA_atk-s05_13a2:1482_8	nimantesi, athassāhaṃ gharāvāse ceva kāmaguṇesu ca ādīnavaṃ kathesi”nti. Satthā “na	1482	
PA_atk-s05_13a2:1482_9	kho, ānanda, rojo mallo idāneva pabbajite gharāvāsena nimantesi, pubbepi nimantesiyevā”ti	1482	
PA_atk-s05_13a2:1482_10	vatvā tena yācito atītaṃ āhari.	14821	
PA_atk-s05_13a2:1483_0	Atīte bārāṇasiyaṃ brahmadatte rajjaṃ kārente bodhisatto aññatarasmiṃ nigamagāme brāhmaṇakule	1483	
PA_atk-s05_13a2:1483_1	nibbattitvā vayappatto isipabbajjaṃ pabbajitvā himavantapadese ciraṃ vasitvā loṇambilasevanatthāya	1483	
PA_atk-s05_13a2:1483_2	bārāṇasiṃ patvā rājuyyāne vasitvā punadivase bārāṇasiṃ pāvisi. Athassa bārāṇasiseṭṭhi	1483	
PA_atk-s05_13a2:1483_3	ācāravihāre pasīditvā gehaṃ netvā bhojetvā uyyāne vasanatthāya paṭiññaṃ gahetvā taṃ	1483	
PA_atk-s05_13a2:1483_4	paṭijagganto uyyāne vasāpesi. Te aññamaññaṃ uppannasinehā ahesuṃ.	1483	
PA_atk-s05_13a2:1484_0	Athekadivasaṃ bārāṇasiseṭṭhi bodhisatte pemavissāsavasena evaṃ cintesi – “pabbajjā	1484	
PA_atk-s05_13a2:1484_1	nāma dukkhā, mama sahāyaṃ vacchanakhaparibbājakaṃ uppabbājetvā sabbaṃ vibhavaṃ majjhe	1484	
PA_atk-s05_13a2:1484_2	bhinditvā tassa datvā dvepi samaggavāsaṃ vasissāmā”ti. So ekadivasaṃ bhattakiccapariyosāne	1484	
PA_atk-s05_13a2:1484_3	tena saddhiṃ madhurapaṭisanthāraṃ katvā “bhante vacchanakha, pabbajjā nāma dukkhā,	1484	
PA_atk-s05_13a2:1484_4	sukho gharāvāso, ehi ubho samaggā kāme paribhuñjantā vasāmā”ti vatvā paṭhamaṃ gāthamāha –	1484	
PA_atk-s05_13a2:1486	“Sukhā gharā vacchanakha, sahiraññā sabhojanā;	148	
PA_atk-s05_13a2:1487	Yattha bhutvā pivitvā ca, sayeyyātha anussuko”ti.	148	
PA_atk-s05_13a2:1488_0	Tattha sahiraññāti sattaratanasampannā. Sabhojanāti bahukhādanīyabhojanīyā. Yattha	1488	
PA_atk-s05_13a2:1488_1	bhutvā pivitvā cāti yesu sahiraññabhojanesu gharesu nānaggarasāni bhojanāni paribhuñjitvā	1488	
PA_atk-s05_13a2:1488_2	nānāpānāni ca pivitvā. Sayeyyātha anussukoti yesu alaṅkatasirisayanapiṭṭhe anussuko	1488	
PA_atk-s05_13a2:1488_3	hutvā sayeyyāsi, te gharā nāma ativiya sukhāti.	1488	
PA_atk-s05_13a2:1489_0	Athassa taṃ sutvā bodhisatto “mahāseṭṭhi, tvaṃ aññāṇatāya kāmagiddho hutvā gharāvāsassa	1489	
PA_atk-s05_13a2:1489_1	guṇaṃ, pabbajjāya ca aguṇaṃ kathesi, gharāvāsassa te aguṇaṃ kathessāmi, suṇāhi dānī”ti	1489	
PA_atk-s05_13a2:1489_2	vatvā dutiyaṃ gāthamāha –	1489	
PA_atk-s05_13a2:1491	“Gharā nānīhamānassa, gharā nābhaṇato musā;	149	
PA_atk-s05_13a2:1492	Gharā nādinnadaṇḍassa, paresaṃ anikubbato;	149	
PA_atk-s05_13a2:1493	Evaṃ chiddaṃ durabhisambhavaṃ, ko gharaṃ paṭipajjatī”ti.	149	
PA_atk-s05_13a2:1494_0	Tattha gharā nānīhamānassāti niccakālaṃ kasigorakkhādikaraṇena anīhamānassa avāyamantassa	1494	
PA_atk-s05_13a2:1494_1	gharā nāma natthi, gharāvāso na patiṭṭhātīti attho. Gharā nābhaṇato musāti khettavatthuhiraññasuvaṇṇādīnaṃ	1494	
PA_atk-s05_13a2:1494_2	atthāya amusābhaṇatopi gharā nāma natthi. Gharā nādinnadaṇḍassa, paresaṃ anikubbatoti	1494	
PA_atk-s05_13a2:1494_3	nādinnadaṇḍassāti aggahitadaṇḍassa, nikkhittadaṇḍassa paresaṃ anikubbato gharā nāma	1494	
PA_atk-s05_13a2:1494_4	natthi. Yo pana ādinnadaṇḍo hutvā paresaṃ dāsakammakarādīnaṃ tasmiṃ tasmiṃ aparādhe	1494	
PA_atk-s05_13a2:1494_5	aparādhānurūpaṃ vadhabandhanachedanatāḷanādivasena karoti, tasseva gharāvāso saṇṭhahatīti	1494	
PA_atk-s05_13a2:1494_6	attho. Evaṃ chiddaṃ durabhisambhavaṃ, ko gharaṃ paṭipajjatīti taṃ dāni evaṃ etesaṃ	1494	
PA_atk-s05_13a2:1494_7	īhanādīnaṃ akaraṇe sati tāya tāya parihāniyā chiddaṃ karaṇepi sati niccameva kātabbato	1494	
PA_atk-s05_13a2:1494_8	durabhisambhavaṃ durārādhanīyaṃ, niccaṃ karontassapi vā durabhisambhavameva duppūraṃ	1494	
PA_atk-s05_13a2:1494_9	gharāvāsaṃ “ahaṃ nipparitasso hutvā ajjhāvasissāmī”ti ko paṭipajjatīti.	1494	
PA_atk-s05_13a2:1495	Evaṃ mahāsatto gharāvāsassa dosaṃ kathetvā uyyānameva agamāsi.	149	
PA_atk-s05_13a2:1496	Satthā imaṃ dhammadesanaṃ āharitvā jātakaṃ samodhānesi – “tadā bārāṇasiseṭṭhi rojo mallo ahosi, vacchanakhaparibbājako pana ahameva ahosi”nti.	149	
PA_atk-s05_13a2:1497	Vacchanakhajātakavaṇṇanā pañcamā.	149	
PA_atk-s05_13a2:1499	[236] 6. Bakajātakavaṇṇanā	149	
PA_atk-s05_13a2:1500_0	Bhaddako vatayaṃ pakkhīti idaṃ satthā jetavane viharanto ekaṃ kuhakabhikkhuṃ ārabbha	1500	
PA_atk-s05_13a2:1500_1	kathesi. Tañhi satthā ānetvā dassitaṃ disvā “na, bhikkhave, idāneva, pubbepesa kuhakoyevā”ti vatvā atītaṃ āhari.	1500	
PA_atk-s05_13a2:1501_0	Atīte bārāṇasiyaṃ brahmadatte rajjaṃ kārente bodhisatto himavantapadese ekasmiṃ sare	1501	
PA_atk-s05_13a2:1501_1	maccho hutvā mahāparivāro vasi. Atheko bako “macche khādissāmī”ti sarassa āsannaṭṭhāne	1501	
PA_atk-s05_13a2:1501_2	sīsaṃ pātetvā pakkhe pasāretvā mandamando macche olokento aṭṭhāsi tesaṃ pamādaṃ āgamayamāno.	1501	
PA_atk-s05_13a2:1501_3	Tasmiṃ khaṇe bodhisatto macchagaṇaparivuto gocaraṃ gaṇhanto taṃ ṭhānaṃ pāpuṇi. Macchagaṇo	1501	
PA_atk-s05_13a2:1501_4	taṃ bakaṃ passitvā paṭhamaṃ gāthamāha –	1501	
PA_atk-s05_13a2:1503	“Bhaddako vatayaṃ pakkhī, dijo kumudasannibho;	150	
PA_atk-s05_13a2:1504	Vūpasantehi pakkhehi, mandamandova jhāyatī”ti.	150	
PA_atk-s05_13a2:1505	Tattha mandamandova jhāyatīti abalabalo viya hutvā kiñci ajānanto viya ekakova jhāyatīti.	150	
PA_atk-s05_13a2:1506	Atha naṃ bodhisatto oloketvā dutiyaṃ gāthamāha –	150	
PA_atk-s05_13a2:1508	“Nāssa sīlaṃ vijānātha, anaññāya pasaṃsatha;	150	
PA_atk-s05_13a2:1509	Amhe dijo na pāleti, tena pakkhī na phandatī”ti.	150	
PA_atk-s05_13a2:1510_0	Tattha anaññāyāti ajānitvā. Amhe dijo na pāletīti esa dijo amhe na rakkhati na gopāyati,	1510	
PA_atk-s05_13a2:1510_1	“kataraṃ nu kho etesu kabaḷaṃ karissāmī”ti upadhāreti. Tena pakkhī na phandatīti	1510	
PA_atk-s05_13a2:1510_2	tenāyaṃ sakuṇo na phandati na calatīti. Evaṃ vutte macchagaṇo udakaṃ khobhetvā bakaṃ palāpesi.	1510	
PA_atk-s05_13a2:1511	Satthā imaṃ dhammadesanaṃ āharitvā jātakaṃ samodhānesi – “tadā bako kuhako bhikkhu ahosi, maccharājā pana ahameva ahosi”nti.	151	
PA_atk-s05_13a2:1512	Bakajātakavaṇṇanā chaṭṭhā.	151	
PA_atk-s05_13a2:1514	[237] 7. Sāketajātakavaṇṇanā	151	
PA_atk-s05_13a2:1515_0	Ko nu kho bhagavā hetūti idaṃ satthā sāketaṃ upanissāya viharanto sāketaṃ brāhmaṇaṃ	1515	
PA_atk-s05_13a2:1515_1	ārabbha kathesi. Vatthu panettha atītampi paccuppannampi heṭṭhā ekakanipāte kathitameva.	1515	
PA_atk-s05_13a2:1515_2	Tathāgatassa pana vihāraṃ gatakāle bhikkhū “sineho nāmesa, bhante, kathaṃ patiṭṭhātī”ti	1515	
PA_atk-s05_13a2:1515_3	pucchantā paṭhamaṃ gāthamāhaṃsu –	1515	
PA_atk-s05_13a2:1517	“Ko nu kho bhagavā hetu, ekacce idha puggale;	151	
PA_atk-s05_13a2:1518	Atīva hadayaṃ nibbāti, cittañcāpi pasīdatī”ti.	151	
PA_atk-s05_13a2:1519_0	Tassattho – ko nu kho hetu, yena idhekacce puggale diṭṭhamatteyeva hadayaṃ ativiya	1519	
PA_atk-s05_13a2:1519_1	nibbāti, suvāsitassa sītassa udakassa ghaṭasahassena parisittaṃ viya sītalaṃ hoti,	1519	
PA_atk-s05_13a2:1519_2	ekacce na nibbāti. Ekacce diṭṭhamatteyeva cittaṃ pasīdati, mudu hoti, pemavasena	1519	
PA_atk-s05_13a2:1519_3	allīyati, ekacce na allīyatīti.	1519	
PA_atk-s05_13a2:1520	Atha nesaṃ satthā pemakāraṇaṃ dassento dutiyaṃ gāthamāha –	152	
PA_atk-s05_13a2:1522	“Pubbeva sannivāsena, paccuppannahitena vā;	152	
PA_atk-s05_13a2:1523	Evaṃ taṃ jāyate pemaṃ, uppalaṃva yathodake”ti.	152	
PA_atk-s05_13a2:1524_0	Tassattho – bhikkhave, pemaṃ nāmetaṃ dvīhi kāraṇehi jāyati, purimabhave mātā vā pitā	1524	
PA_atk-s05_13a2:1524_1	vā putto vā dhītā vā bhātā vā bhaginī vā pati vā bhariyā vā sahāyo vā mitto vā hutvā	1524	
PA_atk-s05_13a2:1524_2	yo yena saddhiṃ ekaṭṭhāne vutthapubbo, tassa iminā pubbeva sannivāsena bhavantarepi	1524	
PA_atk-s05_13a2:1524_3	anubandhanto so sineho na vijahati. Imasmiṃ attabhāve katena paccuppannahitena vā	1524	
PA_atk-s05_13a2:1524_4	evaṃ taṃ jāyate pemaṃ, imehi dvīhi kāraṇehi pemaṃ nāma jāyati. Yathā kiṃ? Uppalaṃva	1524	
PA_atk-s05_13a2:1524_5	yathodaketi. Vā-kārassa rassattaṃ kataṃ. Samuccayatthe cesa vutto, tasmā uppalañca	1524	
PA_atk-s05_13a2:1524_6	sesaṃ jalajapupphañca yathā udake jāyamānaṃ dve kāraṇāni nissāya jāyati udakañceva	1524	
PA_atk-s05_13a2:1524_7	kalalañca, tathā etehi dvīhi kāraṇehi pemaṃ jāyatīti evamettha attho daṭṭhabbo.	1524	
PA_atk-s05_13a2:1525	Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo ca brāhmaṇī ca ime dve janā ahesuṃ, putto pana ahameva ahosi”nti.	152	
PA_atk-s05_13a2:1526	Sāketajātakavaṇṇanā sattamā.	152	
PA_atk-s05_13a2:1528	[238] 8. Ekapadajātakavaṇṇanā	152	
PA_atk-s05_13a2:1529_0	Iṅgha ekapadaṃ, tātāti idaṃ satthā jetavane viharanto ekaṃ kuṭumbikaṃ ārabbha kathesi.	1529	
PA_atk-s05_13a2:1529_1	Sāvatthivāsī kiresa kuṭumbiko, athassa ekadivasaṃ aṅke nisinno putto atthassa dvāraṃ	1529	
PA_atk-s05_13a2:1529_2	nāma pañhaṃ pucchi. So “buddhavisayo esa pañho, na taṃ añño kathetuṃ sakkhissatī”ti	1529	
PA_atk-s05_13a2:1529_3	puttaṃ gahetvā jetavanaṃ gantvā satthāraṃ vanditvā “bhante, ayaṃ me dārako ūrumhi	1529	
PA_atk-s05_13a2:1529_4	nisinno atthassa dvāraṃ nāma pañhaṃ pucchi, ahaṃ taṃ ajānanto idhāgato, kathetha,	1529	
PA_atk-s05_13a2:1529_5	bhante, imaṃ pañha”nti. Satthā “na kho, upāsaka, ayaṃ dārako idāneva atthagavesako,	1529	
PA_atk-s05_13a2:1529_6	pubbepi atthagavesakova hutvā imaṃ pañhaṃ paṇḍite pucchi, porāṇakapaṇḍitāpissa kathesuṃ,	1529	
PA_atk-s05_13a2:1529_7	bhavasaṅkhepagatattā pana na sallakkhesī”ti vatvā tena yācito atītaṃ āhari.	1529	
PA_atk-s05_13a2:1530_0	Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā vayappatto	1530	
PA_atk-s05_13a2:1530_1	pitu accayena seṭṭhiṭṭhānaṃ labhi. Athassa putto daharo kumāro ūrumhi nisīditvā “tāta,	1530	
PA_atk-s05_13a2:1530_2	mayhaṃ ekapadaṃ anekatthanissitaṃ ekaṃ kāraṇaṃ kathethā”ti pucchanto paṭhamaṃ gāthamāha –	1530	
PA_atk-s05_13a2:1532	“Iṅgha ekapadaṃ tāta, anekatthapadassitaṃ;	153	
PA_atk-s05_13a2:1533	Kiñci saṅgāhikaṃ brūsi, yenatthe sādhayemase”ti.	153	
PA_atk-s05_13a2:1534_0	Tattha iṅghāti yācanatthe codanatthe vā nipāto. Ekapadanti ekaṃ kāraṇapadaṃ, ekaṃ	1534	
PA_atk-s05_13a2:1534_1	kāraṇūpasañhitaṃ vā byañjanapadaṃ. Anekatthapadassitanti anekāni atthapadāni kāraṇapadāni	1534	
PA_atk-s05_13a2:1534_2	nissitaṃ. Kiñci saṅgāhikaṃ brūsīti kiñci ekapadaṃ bahūnaṃ padānaṃ saṅgāhikaṃ brūhi,	1534	
PA_atk-s05_13a2:1534_3	ayameva vā pāṭho. Yenatthe sādhayemaseti yena ekena padena anekatthanissitena mayaṃ	1534	
PA_atk-s05_13a2:1534_4	attano vuḍḍhiṃ sādheyyāma, taṃ me kathehīti pucchi.	1534	
PA_atk-s05_13a2:1535	Athassa pitā kathento dutiyaṃ gāthamāha –	153	
PA_atk-s05_13a2:1537	“Dakkheyyekapadaṃ tāta, anekatthapadassitaṃ;	153	
PA_atk-s05_13a2:1538	Tañca sīlena saññuttaṃ, khantiyā upapāditaṃ;	153	
PA_atk-s05_13a2:1539	Alaṃ mitte sukhāpetuṃ, amittānaṃ dukhāya cā”ti.	153	
PA_atk-s05_13a2:1540_0	Tattha dakkheyyekapadanti dakkheyyaṃ ekapadaṃ. Dakkheyyaṃ nāma lābhuppādakassa chekassa	1540	
PA_atk-s05_13a2:1540_1	kusalassa ñāṇasampayuttaṃ vīriyaṃ. Anekatthapadassitanti evaṃ vuttappakāraṃ vīriyaṃ	1540	
PA_atk-s05_13a2:1540_2	anekehi atthapadehi nissitaṃ. Katarehīti? Sīlādīhi. Teneva “tañca sīlena saññutta”ntiādimāha.	1540	
PA_atk-s05_13a2:1540_3	Tassattho – tañca panetaṃ vīriyaṃ ācārasīlasampayuttaṃ adhivāsanakhantiyā upetaṃ	1540	
PA_atk-s05_13a2:1540_4	mitte sukhāpetuṃ amittānañca dukkhāya alaṃ samatthaṃ. Ko hi nāma lābhuppādakañāṇasampayuttakusalavīriyasamannāgato	1540	
PA_atk-s05_13a2:1540_5	ācārakhantisampanno mitte sukhāpetuṃ, amitte vā dukkhāpetuṃ na sakkotīti.	1540	
PA_atk-s05_13a2:1541	Evaṃ bodhisatto puttassa pañhaṃ kathesi. Sopi pitu kathitanayeneva attano atthaṃ sādhetvā yathākammaṃ gato.	154	
PA_atk-s05_13a2:1542_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1542	
PA_atk-s05_13a2:1542_1	pitāputtā sotāpattiphale patiṭṭhitā. “Tadā putto ayameva putto ahosi, bārāṇasiseṭṭhi	1542	
PA_atk-s05_13a2:1542_2	pana ahameva ahosi”nti.	1542	
PA_atk-s05_13a2:1543	Ekapadajātakavaṇṇanā aṭṭhamā.	154	
PA_atk-s05_13a2:1545	[239] 9. Haritamaṇḍūkajātakavaṇṇanā	154	
PA_atk-s05_13a2:1546_0	Āsīvisampi maṃ santanti idaṃ satthā veḷuvane viharanto ajātasattuṃ ārabbha kathesi.	1546	
PA_atk-s05_13a2:1546_1	Kosalarājassa hi pitā mahākosalo bimbisārarañño dhītaraṃ dadamāno dhītu nhānamūlaṃ	1546	
PA_atk-s05_13a2:1546_2	kāsigāmakaṃ nāma adāsi. Sā ajātasattunā pitughātakakamme kate rañño sinehena nacirasseva	1546	
PA_atk-s05_13a2:1546_3	kālamakāsi. Ajātasattu mātari kālakatāyapi taṃ gāmaṃ bhuñjateva. Kosalarājā “pitughātakassa	1546	
PA_atk-s05_13a2:1546_4	corassa mama kulasantakaṃ gāmaṃ na dassāmī”ti tena saddhiṃ yujjhati. Kadāci mātulassa	1546	
PA_atk-s05_13a2:1546_5	jayo hoti, kadāci bhāgineyyassa. Yadā pana ajātasattu jināti, tadā somanassappatto	1546	
PA_atk-s05_13a2:1546_6	rathe dhajaṃ ussāpetvā mahantena yasena nagaraṃ pavisati. Yadā pana parājayati, tadā	1546	
PA_atk-s05_13a2:1546_7	domanassappatto kañci ajānāpetvāva pavisati. Athekadivasaṃ dhammasabhāyaṃ bhikkhū	1546	
PA_atk-s05_13a2:1546_8	kathaṃ samuṭṭhāpesuṃ “āvuso, ajātasattu mātulaṃ jinitvā tussati, parājito domanassappatto	1546	
PA_atk-s05_13a2:1546_9	hotī”ti. Satthā āgantvā “kāya nuttha, bhikkhave, etarahi kathāya sannisinnā”ti pucchitvā	1546	
PA_atk-s05_13a2:1546_10	“imāya nāmā”ti vutte “na, bhikkhave, idāneva, pubbepesa jinitvā tussati, parājito	15461	
PA_atk-s05_13a2:1546_11	domanassappatto hotī”ti vatvā atītaṃ āhari.	15461	
PA_atk-s05_13a2:1547_0	Atīte bārāṇasiyaṃ brahmadatte rajjaṃ kārente bodhisatto nīlamaṇḍūkayoniyaṃ nibbatti.	1547	
PA_atk-s05_13a2:1547_1	Tadā manussā nadīkandarādīsu tattha tattha macche gahaṇatthāya kumīnāni oḍḍesuṃ.	1547	
PA_atk-s05_13a2:1547_2	Ekasmiṃ kumīne bahū macchā pavisiṃsu. Atheko udakāsīviso macche khādanto taṃ kumīnaṃ	1547	
PA_atk-s05_13a2:1547_3	pāvisi, bahū macchā ekato hutvā taṃ khādantā ekalohitaṃ akaṃsu. So paṭisaraṇaṃ apassanto	1547	
PA_atk-s05_13a2:1547_4	maraṇabhayatajjito kumīnamukhena nikkhamitvā vedanāppatto udakapariyante nipajji.	1547	
PA_atk-s05_13a2:1547_5	Nīlamaṇḍūkopi tasmiṃ khaṇe uppatitvā kumīnasūlamatthake nipanno hoti. Āsīviso vinicchayaṭṭhānaṃ	1547	
PA_atk-s05_13a2:1547_6	alabhanto tattha nipannaṃ taṃ disvā “samma nīlamaṇḍūka, imesaṃ macchānaṃ kiriyā ruccati	1547	
PA_atk-s05_13a2:1547_7	tuyha”nti pucchanto paṭhamaṃ gāthamāha –	1547	
PA_atk-s05_13a2:1549	“Āsīvisampi maṃ santaṃ, paviṭṭhaṃ kumināmukhaṃ;	154	
PA_atk-s05_13a2:1550	Ruccate haritāmātā, yaṃ maṃ khādanti macchakā”ti.	155	
PA_atk-s05_13a2:1551	Tattha āsīvisampi maṃ santanti maṃ āgatavisaṃ samānaṃ. Ruccate haritāmātā, yaṃ maṃ khādanti macchakāti etaṃ tava ruccati haritamaṇḍūkaputtāti vadati.	155	
PA_atk-s05_13a2:1552_0	Atha naṃ haritamaṇḍūko “āma, samma, ruccatī”ti. “Kiṃkāraṇā”ti? “Sace tvampi tava	1552	
PA_atk-s05_13a2:1552_1	padesaṃ āgate macche khādasi, macchāpi attano padesaṃ āgataṃ taṃ khādanti, attano	1552	
PA_atk-s05_13a2:1552_2	visaye padese gocarabhūmiyaṃ abalavā nāma natthī”ti vatvā dutiyaṃ gāthamāha –	1552	
PA_atk-s05_13a2:1554	“Vilumpateva puriso, yāvassa upakappati;	155	
PA_atk-s05_13a2:1555	Yadā caññe vilumpanti, so vilutto vilumpatī”ti.	155	
PA_atk-s05_13a2:1556_0	Tattha vilumpateva puriso, yāvassa upakappatīti yāva assa purisassa issariyaṃ upakappati	1556	
PA_atk-s05_13a2:1556_1	ijjhati pavattati, tāva so aññaṃ vilumpatiyeva. “Yāva so upakappatī”tipi pāṭho, yattakaṃ	1556	
PA_atk-s05_13a2:1556_2	kālaṃ so puriso sakkoti vilumpitunti attho. Yadā caññe vilumpantīti yadā ca aññe	1556	
PA_atk-s05_13a2:1556_3	issarā hutvā vilumpanti. So vilutto vilumpatīti atha so vilumpako aññehi vilumpati.	1556	
PA_atk-s05_13a2:1556_4	“Vilumpate”tipi pāṭho, ayamevattho. “Vilumpana”ntipi paṭhanti, tassattho na sameti.	1556	
PA_atk-s05_13a2:1556_5	Evaṃ “vilumpako puna vilumpaṃ pāpuṇātī”ti bodhisattena aḍḍe vinicchite udakāsīvisassa	1556	
PA_atk-s05_13a2:1556_6	dubbalabhāvaṃ ñatvā “paccāmittaṃ gaṇhissāmā”ti macchagaṇā kumīnamukhā nikkhamitvā	1556	
PA_atk-s05_13a2:1556_7	tattheva naṃ jīvitakkhayaṃ pāpetvā pakkamuṃ.	1556	
PA_atk-s05_13a2:1557	Satthā imaṃ dhammadesanaṃ āharitvā jātakaṃ samodhānesi – “tadā udakāsīviso ajātasattu ahosi, nīlamaṇḍūko pana ahameva ahosi”nti.	155	
PA_atk-s05_13a2:1558	Haritamaṇḍūkajātakavaṇṇanā navamā.	155	
PA_atk-s05_13a2:1560	[240] 10. Mahāpiṅgalajātakavaṇṇanā	156	
PA_atk-s05_13a2:1561_0	Sabbo janoti idaṃ satthā jetavane viharanto devadattaṃ ārabbha kathesi. Devadatte	1561	
PA_atk-s05_13a2:1561_1	satthari āghātaṃ bandhitvā navamāsaccayena jetavanadvārakoṭṭhake pathaviyaṃ nimugge	1561	
PA_atk-s05_13a2:1561_2	jetavanavāsino ca sakalaraṭṭhavāsino ca “buddhapaṭikaṇṭako devadatto pathaviyā gilito,	1561	
PA_atk-s05_13a2:1561_3	nihatapaccāmitto dāni sammāsambuddho jāto”ti tuṭṭhahaṭṭhā ahesuṃ. Tesaṃ kathaṃ sutvā	1561	
PA_atk-s05_13a2:1561_4	paramparaghosena sakalajambudīpavāsino yakkhabhūtadevagaṇā ca tuṭṭhahaṭṭhā eva ahesuṃ.	1561	
PA_atk-s05_13a2:1561_5	Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso, devadatte pathaviyaṃ	1561	
PA_atk-s05_13a2:1561_6	nimugge ‘buddhapaṭikaṇṭako devadatto pathaviyā gilito’ti mahājano attamano jāto”ti.	1561	
PA_atk-s05_13a2:1561_7	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	1561	
PA_atk-s05_13a2:1561_8	nāmā”ti vutte “na, bhikkhave, idāneva devadatte mate mahājano tussati ceva hasati	1561	
PA_atk-s05_13a2:1561_9	ca, pubbepi tussi ceva hasi cā”ti vatvā atītaṃ āhari.	1561	
PA_atk-s05_13a2:1562_0	Atīte bārāṇasiyaṃ mahāpiṅgalo nāma rājā adhammena visamena rajjaṃ kāresi, chandādivasena	1562	
PA_atk-s05_13a2:1562_1	pāpakammāni karonto daṇḍabalijaṅghakahāpaṇādiggahaṇena ucchuyante ucchuṃ viya mahājanaṃ	1562	
PA_atk-s05_13a2:1562_2	pīḷesi kakkhaḷo pharuso sāhasiko, paresu anuddayāmattampi nāmassa natthi, gehe itthīnampi	1562	
PA_atk-s05_13a2:1562_3	puttadhītānampi amaccabrāhmaṇagahapatikādīnampi appiyo amanāpo, akkhimhi patitarajaṃ	1562	
PA_atk-s05_13a2:1562_4	viya, bhattapiṇḍe sakkharā viya, paṇhiṃ vijjhitvā paviṭṭhakaṇṭako viya ca ahosi.	1562	
PA_atk-s05_13a2:1562_5	Tadā bodhisatto mahāpiṅgalassa putto hutvā nibbatti. Mahāpiṅgalo dīgharattaṃ rajjaṃ	1562	
PA_atk-s05_13a2:1562_6	kāretvā kālamakāsi. Tasmiṃ kālakate sakalabārāṇasivāsino haṭṭhatuṭṭhā mahāhasitaṃ	1562	
PA_atk-s05_13a2:1562_7	hasitvā dārūnaṃ sakaṭasahassena mahāpiṅgalaṃ jhāpetvā anekehi ghaṭasahassehi āḷāhanaṃ	1562	
PA_atk-s05_13a2:1562_8	nibbāpetvā bodhisattaṃ rajje abhisiñcitvā “dhammiko no rājā laddho”ti haṭṭhatuṭṭhā	1562	
PA_atk-s05_13a2:1562_9	nagare ussavabheriṃ carāpetvā samussitadhajapaṭākaṃ nagaraṃ alaṅkaritvā dvāre dvāre	1562	
PA_atk-s05_13a2:1562_10	maṇḍapaṃ kāretvā vippakiṇṇalājakusumamaṇḍitatalesu alaṅkatamaṇḍapesu nisīditvā khādiṃsu ceva piviṃsu ca.	15621	
PA_atk-s05_13a2:1563_0	Bodhisattopi alaṅkate mahātale samussitasetacchattassa pallaṅkavarassa majjhe mahāyasaṃ	1563	
PA_atk-s05_13a2:1563_1	anubhavanto nisīdi. Amaccā ca brāhmaṇagahapatiraṭṭhikadovārikādayo ca rājānaṃ parivāretvā	1563	
PA_atk-s05_13a2:1563_2	aṭṭhaṃsu. Atheko dovāriko nātidūre ṭhatvā assasanto passasanto parodi. Bodhisatto	1563	
PA_atk-s05_13a2:1563_3	taṃ disvā “samma dovārika, mama pitari kālakate sabbe tuṭṭhapahaṭṭhā ussavaṃ kīḷantā	1563	
PA_atk-s05_13a2:1563_4	vicaranti, tvaṃ pana rodamāno ṭhito, kiṃ nu kho mama pitā taveva piyo ahosi manāpo”ti	1563	
PA_atk-s05_13a2:1563_5	pucchanto paṭhamaṃ gāthamāha –	1563	
PA_atk-s05_13a2:1565	“Sabbo jano hiṃsito piṅgalena, tasmiṃ mate paccayā vedayanti;	156	
PA_atk-s05_13a2:1566	Piyo nu te āsi akaṇhanetto, kasmā nu tvaṃ rodasi dvārapālā”ti.	156	
PA_atk-s05_13a2:1567_0	Tattha hiṃsitoti nānappakārehi daṇḍabaliādīhi pīḷito. Piṅgalenāti piṅgalakkhena.	1567	
PA_atk-s05_13a2:1567_1	Tassa kira dvepi akkhīni nibbiddhapiṅgalāni biḷārakkhivaṇṇāni ahesuṃ, tenevassa “piṅgalo”ti	1567	
PA_atk-s05_13a2:1567_2	nāmaṃ akaṃsu. Paccayā vedayantīti pītiyo pavedayanti. Akaṇhanettoti piṅgalanetto.	1567	
PA_atk-s05_13a2:1567_3	Kasmā nu tvanti kena nu kāraṇena tvaṃ rodasi. Aṭṭhakathāyaṃ pana “kasmā tuva”nti pāṭho.	1567	
PA_atk-s05_13a2:1568_0	So tassa vacanaṃ sutvā “nāhaṃ, mahārāja, ‘mahāpiṅgalo mato’ti sokena rodāmi, sīsassa	1568	
PA_atk-s05_13a2:1568_1	me sukhaṃ jātaṃ. Piṅgalarājā hi pāsādā otaranto ca ārohanto ca kammāramuṭṭhikāya	1568	
PA_atk-s05_13a2:1568_2	paharanto viya mayhaṃ sīse aṭṭhaṭṭha khaṭake deti, so paralokaṃ gantvāpi mama sīse	1568	
PA_atk-s05_13a2:1568_3	dadamāno viya nirayapālānampi yamassapi sīle khaṭake dassati, atha naṃ te ‘ativiya	1568	
PA_atk-s05_13a2:1568_4	ayaṃ amhe bādhatī’ti puna idheva ānetvā vissajjeyyuṃ, atha me so punapi sīse khaṭake	1568	
PA_atk-s05_13a2:1568_5	dadeyyāti bhayenāhaṃ rodāmī”ti imamatthaṃ pakāsento dutiyaṃ gāthamāha –	1568	
PA_atk-s05_13a2:1570	“Na me piyo āsi akaṇhanetto, bhāyāmi paccāgamanāya tassa;	157	
PA_atk-s05_13a2:1571	Ito gato hiṃseyya maccurājaṃ, so hiṃsito āneyya puna idhā”ti.	157	
PA_atk-s05_13a2:1572_0	Atha naṃ bodhisatto “so rājā dārūnaṃ vāhasahassena daḍḍho udakaghaṭasatehi sitto,	1572	
PA_atk-s05_13a2:1572_1	sāpissa āḷāhanabhūmi samantato khatā, pakatiyāpi ca paralokaṃ gatā nāma aññattha	1572	
PA_atk-s05_13a2:1572_2	gativasā puna teneva sarīrena nāgacchanti, mā tvaṃ bhāyī”ti taṃ samassāsento imaṃ gāthamāha –	1572	
PA_atk-s05_13a2:1574	“Daḍḍho vāhasahassehi, sitto ghaṭasatehi so;	157	
PA_atk-s05_13a2:1575	Parikkhatā ca sā bhūmi, mā bhāyi nāgamissatī”ti.	157	
PA_atk-s05_13a2:1576	Tato paṭṭhāya dovāriko assāsaṃ paṭilabhi. Bodhisatto dhammena rajjaṃ kāretvā dānādīni puññāni katvā yathākammaṃ gato.	157	
PA_atk-s05_13a2:1577	Satthā imaṃ dhammadesanaṃ āharitvā jātakaṃ samodhānesi – “tadā mahāpiṅgalo devadatto ahosi, putto pana ahameva ahosi”nti.	157	
PA_atk-s05_13a2:1578	Mahāpiṅgalajātakavaṇṇanā dasamā.	157	
PA_atk-s05_13a2:1579	Upāhanavaggo navamo.	157	
PA_atk-s05_13a2:1580	Tassuddānaṃ –	158	
PA_atk-s05_13a2:1581	Upāhanaṃ vīṇāthūṇaṃ, vikaṇṇakaṃ asitābhu;	158	
PA_atk-s05_13a2:1582	Vacchanakhaṃ bakañceva, sāketañca ekapadaṃ;	158	
PA_atk-s05_13a2:1583	Haritamātu piṅgalaṃ.	158	
PA_atk-s05_13a2:1584	10. Siṅgālavaggo	158	
PA_atk-s05_13a2:1586	[241] 1. Sabbadāṭhajātakavaṇṇanā	158	
PA_atk-s05_13a2:1587_0	Siṅgālo mānatthaddhoti idaṃ satthā veḷuvane viharanto devadattaṃ ārabbha kathesi.	1587	
PA_atk-s05_13a2:1587_1	Devadatto ajātasattuṃ pasādetvā uppāditaṃ lābhasakkāraṃ ciraṭṭhitikaṃ kātuṃ nāsakkhi,	1587	
PA_atk-s05_13a2:1587_2	nāḷāgiripayojane pāṭihāriyassa diṭṭhakālato paṭṭhāya tassa so lābhasakkāro antaradhāyi.	1587	
PA_atk-s05_13a2:1587_3	Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso, devadatto lābhasakkāraṃ	1587	
PA_atk-s05_13a2:1587_4	uppādetvā ciraṭṭhitikaṃ kātuṃ nāsakkhī”ti. Satthā āgantvā “kāya nuttha, bhikkhave,	1587	
PA_atk-s05_13a2:1587_5	etarahi kathāya sannisinnā”ti pucchitvā “imāya nāmā”ti vutte “na, bhikkhave, devadatto	1587	
PA_atk-s05_13a2:1587_6	idāneva attano uppannaṃ lābhasakkāraṃ antaradhāpeti, pubbepi antaradhāpesiyevā”ti vatvā atītaṃ āhari.	1587	
PA_atk-s05_13a2:1588_0	Atīte bārāṇasiyaṃ brahmadatte rajjaṃ kārente bodhisatto tassa purohito ahosi tiṇṇaṃ	1588	
PA_atk-s05_13a2:1588_1	vedānaṃ aṭṭhārasannañca sippānaṃ pāraṃ gato. So pathavījayamantaṃ nāma jānāti. Pathavījayamantoti	1588	
PA_atk-s05_13a2:1588_2	āvaṭṭanamanto vuccati. Athekadivasaṃ bodhisatto “taṃ mantaṃ sajjhāyissāmī”ti ekasmiṃ	1588	
PA_atk-s05_13a2:1588_3	aṅgaṇaṭṭhāne piṭṭhipāsāṇe nisīditvā sajjhāyamakāsi. Taṃ kira mantaṃ aññavihitaṃ dhitivirahitaṃ	1588	
PA_atk-s05_13a2:1588_4	sāvetuṃ na sakkā, tasmā naṃ so tathārūpe ṭhāne sajjhāyati. Athassa sajjhāyanakāle	1588	
PA_atk-s05_13a2:1588_5	eko siṅgālo ekasmiṃ bile nipanno taṃ mantaṃ sutvāva paguṇamakāsi. So kira anantarātīte	1588	
PA_atk-s05_13a2:1588_6	attabhāve paguṇapathavījayamanto eko brāhmaṇo ahosi. Bodhisatto sajjhāyaṃ katvā uṭṭhāya	1588	
PA_atk-s05_13a2:1588_7	“paguṇo vata me ayaṃ manto”ti āha. Siṅgālo bilā nikkhamitvā “ambho brāhmaṇa, ayaṃ	1588	
PA_atk-s05_13a2:1588_8	manto tayāpi mameva paguṇataro”ti vatvā palāyi. Bodhisatto “ayaṃ siṅgālo mahantaṃ	1588	
PA_atk-s05_13a2:1588_9	akusalaṃ karissatī”ti “gaṇhatha gaṇhathā”ti thokaṃ anubandhi. Siṅgālo palāyitvā araññaṃ pāvisi.	1588	
PA_atk-s05_13a2:1589_0	So gantvā ekaṃ siṅgāliṃ thokaṃ sarīre ḍaṃsi, “kiṃ, sāmī”ti ca vutte “mayhaṃ jānāsi	1589	
PA_atk-s05_13a2:1589_1	na jānāsī”ti āha. Sā “āma, jānāmī”ti sampaṭicchi. So pathavījayamantaṃ parivattetvā	1589	
PA_atk-s05_13a2:1589_2	anekāni siṅgālasatāni āṇāpetvā sabbepi hatthiassasīhabyagghasūkaramigādayo catuppade	1589	
PA_atk-s05_13a2:1589_3	attano santike akāsi. Katvā ca pana sabbadāṭho nāma rājā hutvā ekaṃ siṅgāliṃ aggamahesiṃ	1589	
PA_atk-s05_13a2:1589_4	akāsi. Dvinnaṃ hatthīnaṃ piṭṭhe sīho tiṭṭhati, sīhapiṭṭhe sabbadāṭho siṅgālo rājā	1589	
PA_atk-s05_13a2:1589_5	siṅgāliyā aggamahesiyā saddhiṃ nisīdati, mahanto yaso ahosi. So yasamahantena pamajjitvā	1589	
PA_atk-s05_13a2:1589_6	mānaṃ uppādetvā “bārāṇasirajjaṃ gaṇhissāmī”ti sabbacatuppadaparivuto bārāṇasiyā avidūraṭṭhānaṃ	1589	
PA_atk-s05_13a2:1589_7	sampāpuṇi, parisā dvādasayojanā ahosi. So avidūre ṭhitoyeva “rajjaṃ vā detu, yuddhaṃ	1589	
PA_atk-s05_13a2:1589_8	vā”ti rañño sāsanaṃ pesesi. Bārāṇasivāsino bhītatasitā nagaradvārāni pidahitvā aṭṭhaṃsu.	1589	
PA_atk-s05_13a2:1590_0	Bodhisatto rājānaṃ upasaṅkamitvā “mā bhāyi, mahārāja, sabbadāṭhasiṅgālena saddhiṃ	1590	
PA_atk-s05_13a2:1590_1	yuddhaṃ mama bhāro, ṭhapetvā maṃ añño tena saddhiṃ yujjhituṃ samattho nāma natthī”ti	1590	
PA_atk-s05_13a2:1590_2	rājānañca nāgare ca samassāsetvā “kinti katvā nu kho sabbadāṭho rajjaṃ gahessati,	1590	
PA_atk-s05_13a2:1590_3	pucchissāmi tāva na”nti dvāraṭṭālakaṃ abhiruhitvā “samma sabbadāṭha, kinti katvā	1590	
PA_atk-s05_13a2:1590_4	imaṃ rajjaṃ gaṇhissasī”ti pucchi. “Sīhanādaṃ nadāpetvā mahājanaṃ saddena santāsetvā	1590	
PA_atk-s05_13a2:1590_5	gaṇhissāmī”ti. Bodhisatto “attheta”nti ñatvā aṭṭālakā oruyha “sakaladvādasayojanikabārāṇasinagaravāsino	1590	
PA_atk-s05_13a2:1590_6	kaṇṇacchiddāni māsapiṭṭhena lañjantū”ti bheriṃ carāpesi. Mahājano bheriyā āṇaṃ sutvā	1590	
PA_atk-s05_13a2:1590_7	antamaso biḷāle upādāya sabbacatuppadānañceva attano ca kaṇṇacchiddāni yathā parassa	1590	
PA_atk-s05_13a2:1590_8	saddaṃ sotuṃ na sakkā, evaṃ māsapiṭṭhena lañji.	1590	
PA_atk-s05_13a2:1591_0	Atha bodhisatto puna aṭṭālakaṃ abhiruhitvā “sabbadāṭhā”ti āha. “Kiṃ, brāhmaṇā”ti?	1591	
PA_atk-s05_13a2:1591_1	“Imaṃ rajjaṃ kinti katvā gaṇhissasī”ti? “Sīhanādaṃ nadāpetvā manusse tāsetvā jīvitakkhayaṃ	1591	
PA_atk-s05_13a2:1591_2	pāpetvā gaṇhissāmī”ti. “Sīhanādaṃ nadāpetuṃ na sakkhissasi. Jātisampannā hi surattahatthapādā	1591	
PA_atk-s05_13a2:1591_3	kesarasīharājāno tādisassa jarasiṅgālassa āṇaṃ na karissantī”ti. Siṅgālo mānatthaddho	1591	
PA_atk-s05_13a2:1591_4	hutvā “aññe tāva sīhā tiṭṭhantu, yassāhaṃ piṭṭhe nisinno, taññeva nadāpessāmī”ti	1591	
PA_atk-s05_13a2:1591_5	āha. “Tena hi nadāpehi, yadi sakkosī”ti. So yasmiṃ sīhe nisinno, tassa “nadāhī”ti	1591	
PA_atk-s05_13a2:1591_6	pādena saññaṃ adāsi. Sīho hatthikumbhe mukhaṃ uppīḷetvā tikkhattuṃ appaṭivattiyaṃ	1591	
PA_atk-s05_13a2:1591_7	sīhanādaṃ nadi. Hatthī santāsappattā hutvā siṅgālaṃ pādamūle pātetvā pādenassa sīsaṃ	1591	
PA_atk-s05_13a2:1591_8	akkamitvā cuṇṇavicuṇṇaṃ akaṃsu, sabbadāṭho tattheva jīvitakkhayaṃ patto. Tepi hatthī	1591	
PA_atk-s05_13a2:1591_9	sīhanādaṃ sutvā maraṇabhayatajjitā aññamaññaṃ ovijjhitvā tattheva jīvitakkhayaṃ pāpuṇiṃsu,	1591	
PA_atk-s05_13a2:1591_10	ṭhapetvā sīhe sesāpi migasūkarādayo sasabiḷārapariyosānā sabbe catuppādā tattheva	15911	
PA_atk-s05_13a2:1591_11	jīvitakkhayaṃ pāpuṇiṃsu. Sīhā palāyitvā araññaṃ pavisiṃsu, dvādasayojaniko maṃsarāsi	15911	
PA_atk-s05_13a2:1591_12	ahosi. Bodhisatto aṭṭālakā otaritvā nagaradvārāni vivarāpetvā “sabbe attano kaṇṇesu	15911	
PA_atk-s05_13a2:1591_13	māsapiṭṭhaṃ apanetvā maṃsatthikā maṃsaṃ āharantū”ti nagare bheriṃ carāpesi. Manussā	15911	
PA_atk-s05_13a2:1591_14	allamaṃsaṃ khāditvā sesaṃ sukkhāpetvā vallūramakaṃsu. Tasmiṃ kira kāle vallūrakaraṇaṃ udapādīti vadanti.	15911	
PA_atk-s05_13a2:1592	Satthā imaṃ dhammadesanaṃ āharitvā imā abhisambuddhagāthā vatvā jātakaṃ samodhānesi –	159	
PA_atk-s05_13a2:1594	“Siṅgālo mānatthaddho ca, parivārena atthiko;	159	
PA_atk-s05_13a2:1595	Pāpuṇi mahatiṃ bhūmiṃ, rājāsi sabbadāṭhinaṃ.	159	
PA_atk-s05_13a2:1597	“Evameva manussesu, yo hoti parivāravā;	159	
PA_atk-s05_13a2:1598	So hi tattha mahā hoti, siṅgālo viya dāṭhina”nti.	159	
PA_atk-s05_13a2:1599_0	Tattha mānatthaddhoti parivāraṃ nissāya uppannena mānena thaddho. Parivārena atthikoti	1599	
PA_atk-s05_13a2:1599_1	uttarimpi parivārena atthiko hutvā. Mahatiṃ bhūminti mahantaṃ sampattiṃ. Rājāsi sabbadāṭhinanti	1599	
PA_atk-s05_13a2:1599_2	sabbesaṃ dāṭhīnaṃ rājā āsi. So hi tattha mahā hotīti so parivārasampanno puriso tesu	1599	
PA_atk-s05_13a2:1599_3	parivāresu mahā nāma hoti. Siṅgālo viya dāṭhinanti yathā siṅgālo dāṭhīnaṃ mahā ahosi,	1599	
PA_atk-s05_13a2:1599_4	evaṃ mahā hoti, atha so siṅgālo viya pamādaṃ āpajjitvā taṃ parivāraṃ nissāya vināsaṃ pāpuṇātīti.	1599	
PA_atk-s05_13a2:1600	“Tadā siṅgālo devadatto ahosi, rājā sāriputto, purohito pana ahameva ahosi”nti.	160	
PA_atk-s05_13a2:1601	Sabbadāṭhajātakavaṇṇanā paṭhamā.	160	
PA_atk-s05_13a2:1603	[242] 2. Sunakhajātakavaṇṇanā	160	
PA_atk-s05_13a2:1604_0	Bālo vatāyaṃ sunakhoti idaṃ satthā jetavane viharanto ambaṇakoṭṭhake āsanasālāya	1604	
PA_atk-s05_13a2:1604_1	bhattabhuñjanasunakhaṃ ārabbha kathesi. Taṃ kira jātakālato paṭṭhāya pānīyahārakā	1604	
PA_atk-s05_13a2:1604_2	gahetvā tattha posesuṃ. So aparabhāge tattha bhattaṃ bhuñjanto thūlasarīro ahosi.	1604	
PA_atk-s05_13a2:1604_3	Athekadivasaṃ eko gāmavāsī puriso taṃ ṭhānaṃ patto sunakhaṃ disvā pānīyahārakānaṃ	1604	
PA_atk-s05_13a2:1604_4	uttarisāṭakañca kahāpaṇañca datvā gaddūlena bandhitvā taṃ ādāya pakkāmi. So gahetvā	1604	
PA_atk-s05_13a2:1604_5	nīyamāno na vassi, dinnaṃ dinnaṃ khādanto pacchato pacchato agamāsi. Atha so puriso	1604	
PA_atk-s05_13a2:1604_6	“ayaṃ idāni maṃ piyāyatī”ti gaddūlaṃ mocesi, so vissaṭṭhamatto ekavegena āsanasālameva	1604	
PA_atk-s05_13a2:1604_7	gato. Bhikkhū taṃ disvā tena gatakāraṇaṃ jānitvā sāyanhasamaye dhammasabhāyaṃ kathaṃ	1604	
PA_atk-s05_13a2:1604_8	samuṭṭhāpesuṃ – “āvuso, āsanasālāya sunakho bandhanamokkhakusalo vissaṭṭhamattova	1604	
PA_atk-s05_13a2:1604_9	puna āgato”ti. Satthā āgantvā “kāya nuttha, bhikkhave, etarahi kathāya sannisinnā”ti	1604	
PA_atk-s05_13a2:1604_10	pucchitvā “imāya nāmā”ti vutte “na, bhikkhave, so sunakho idāneva bandhanamokkhakusalo,	16041	
PA_atk-s05_13a2:1604_11	pubbepi kusaloyevā”ti vatvā atītaṃ āhari.	16041	
PA_atk-s05_13a2:1605_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe ekasmiṃ mahābhogakule	1605	
PA_atk-s05_13a2:1605_1	nibbattitvā vayappatto gharāvāsaṃ aggahesi. Tadā bārāṇasiyaṃ ekassa manussassa sunakho	1605	
PA_atk-s05_13a2:1605_2	ahosi, so piṇḍibhattaṃ labhanto thūlasarīro jāto. Atheko gāmavāsī bārāṇasiṃ āgato	1605	
PA_atk-s05_13a2:1605_3	taṃ sunakhaṃ disvā tassa manussassa uttarisāṭakañca kahāpaṇañca datvā sunakhaṃ gahetvā	1605	
PA_atk-s05_13a2:1605_4	cammayottena bandhitvā yottakoṭiyaṃ gahetvā gacchanto aṭavimukhe ekaṃ sālaṃ pavisitvā	1605	
PA_atk-s05_13a2:1605_5	sunakhaṃ bandhitvā phalake nipajjitvā niddaṃ okkami. Tasmiṃ kāle bodhisatto kenacideva	1605	
PA_atk-s05_13a2:1605_6	karaṇīyena aṭaviṃ paṭipanno taṃ sunakhaṃ yottena bandhitvā ṭhapitaṃ disvā paṭhamaṃ gāthamāha –	1605	
PA_atk-s05_13a2:1607	“Bālo vatāyaṃ sunakho, yo varattaṃ na khādati;	160	
PA_atk-s05_13a2:1608	Bandhanā ca pamuñceyya, asito ca gharaṃ vaje”ti.	160	
PA_atk-s05_13a2:1609	Tattha pamuñceyyāti pamoceyya, ayameva vā pāṭho. Asito ca gharaṃ vajeti asito suhito hutvā attano vasanaṭṭhānaṃ gaccheyya.	160	
PA_atk-s05_13a2:1610	Taṃ sutvā sunakho dutiyaṃ gāthamāha –	161	
PA_atk-s05_13a2:1612	“Aṭṭhitaṃ me manasmiṃ me, atho me hadaye kataṃ;	161	
PA_atk-s05_13a2:1613	Kālañca paṭikaṅkhāmi, yāva passupatū jano”ti.	161	
PA_atk-s05_13a2:1614_0	Tattha aṭṭhitaṃ me manasmiṃ meti yaṃ tumhe kathetha, taṃ mayā adhiṭṭhitameva, manasmiṃyeva	1614	
PA_atk-s05_13a2:1614_1	me etaṃ. Atho me hadaye katanti atha ca pana me tumhākaṃ vacanaṃ hadaye katameva.	1614	
PA_atk-s05_13a2:1614_2	Kālañca paṭikaṅkhāmīti kālaṃ paṭimānemi. Yāva passupatū janoti yāvāyaṃ mahājano pasupatu	1614	
PA_atk-s05_13a2:1614_3	niddaṃ okkamatu, tāvāhaṃ kālaṃ paṭimānemi. Itarathā hi “ayaṃ sunakho palāyatī”ti	1614	
PA_atk-s05_13a2:1614_4	ravo uppajjeyya, tasmā rattibhāge sabbesaṃ suttakāle cammayottaṃ khāditvā palāyissāmīti.	1614	
PA_atk-s05_13a2:1614_5	So evaṃ vatvā mahājane niddaṃ okkante yottaṃ khāditvā suhito hutvā palāyitvā attano	1614	
PA_atk-s05_13a2:1614_6	sāmikānaṃ gharameva gato.	1614	
PA_atk-s05_13a2:1615	Satthā imaṃ dhammadesanaṃ āharitvā jātakaṃ samodhānesi – “tadā sunakhova etarahi sunakho, paṇḍitapuriso pana ahameva ahosi”nti.	161	
PA_atk-s05_13a2:1616	Sunakhajātakavaṇṇanā dutiyā.	161	
PA_atk-s05_13a2:1618	[243] 3. Guttilajātakavaṇṇanā	161	
PA_atk-s05_13a2:1619_0	Sattatantiṃ sumadhuranti idaṃ satthā veḷuvane viharanto devadattaṃ ārabbha kathesi.	1619	
PA_atk-s05_13a2:1619_1	Tasmiñhi kāle bhikkhū devadattaṃ āhaṃsu – “āvuso devadatta, sammāsambuddho tuyhaṃ	1619	
PA_atk-s05_13a2:1619_2	ācariyo, tvaṃ sammāsambuddhaṃ nissāya tīṇi piṭakāni uggaṇhi, cattāri jhānāni uppādesi,	1619	
PA_atk-s05_13a2:1619_3	ācariyassa nāma paṭisattunā bhavituṃ na yutta”nti. Devadatto “kiṃ pana me, āvuso,	1619	
PA_atk-s05_13a2:1619_4	samaṇo gotamo ācariyo, nanu mayā attano baleneva tīṇi piṭakāni uggahitāni, cattāri	1619	
PA_atk-s05_13a2:1619_5	jhānāni uppāditānī”ti ācariyaṃ paccakkhāsi. Bhikkhū dhammasabhāyaṃ kathaṃ samuṭṭhāpesuṃ	1619	
PA_atk-s05_13a2:1619_6	“āvuso, devadatto ācariyaṃ paccakkhāya sammāsambuddhassa paṭisattu hutvā mahāvināsaṃ	1619	
PA_atk-s05_13a2:1619_7	patto”ti. Satthā āgantvā “kāya nuttha, bhikkhave, etarahi kathāya sannisinnā”ti pucchitvā	1619	
PA_atk-s05_13a2:1619_8	“imāya nāmā”ti vutte “na, bhikkhave, devadatto idāneva ācariyaṃ paccakkhāya mama	1619	
PA_atk-s05_13a2:1619_9	paṭisattu hutvā vināsaṃ pāpuṇāti, pubbepi pattoyevā”ti vatvā atītaṃ āhari.	1619	
PA_atk-s05_13a2:1620_0	Atīte bārāṇasiyaṃ brahmadatte rajjaṃ kārente bodhisatto gandhabbakule nibbatti, “guttilakumāro”tissa	1620	
PA_atk-s05_13a2:1620_1	nāmaṃ akaṃsu. So vayappatto gandhabbasippe nipphattiṃ patvā guttilagandhabbo nāma	1620	
PA_atk-s05_13a2:1620_2	sakalajambudīpe aggagandhabbo ahosi. So dārābharaṇaṃ akatvā andhe mātāpitaro posesi.	1620	
PA_atk-s05_13a2:1620_3	Tadā bārāṇasivāsino vāṇijā vaṇijjāya ujjeninagaraṃ gantvā ussave ghuṭṭhe chandakaṃ	1620	
PA_atk-s05_13a2:1620_4	saṃharitvā bahuṃ mālāgandhavilepanañca khajjabhojjādīni ca ādāya kīḷanaṭṭhāne sannipatitvā	1620	
PA_atk-s05_13a2:1620_5	“vetanaṃ datvā ekaṃ gandhabbaṃ ānethā”ti āhaṃsu. Tena ca samayena ujjeniyaṃ mūsilo	1620	
PA_atk-s05_13a2:1620_6	nāma jeṭṭhagandhabbo hoti, te taṃ pakkosāpetvā attano gandhabbaṃ kāresuṃ.	1620	
PA_atk-s05_13a2:1621_0	Mūsilo vīṇaṃ vādanto vīṇaṃ uttamamucchanāya mucchitvā vādesi. Tesaṃ guttilagandhabbassa	1621	
PA_atk-s05_13a2:1621_1	gandhabbe jātaparicayānaṃ tassa gandhabbaṃ kilañjakaṇḍūvanaṃ viya hutvā upaṭṭhāsi,	1621	
PA_atk-s05_13a2:1621_2	ekopi pahaṭṭhākāraṃ na dassesi. Mūsilo tesu tuṭṭhākāraṃ adassentesu “atikharaṃ katvā	1621	
PA_atk-s05_13a2:1621_3	vādemi maññe”ti majjhimamucchanāya mucchitvā majjhimasarena vādesi, te tatthapi majjhattāva	1621	
PA_atk-s05_13a2:1621_4	ahesuṃ. Atha so “ime na kiñci jānanti maññe”ti sayampi ajānanako viya hutvā tantiyo	1621	
PA_atk-s05_13a2:1621_5	sithile vādesi, te tatthapi na kiñci āhaṃsu. Atha ne mūsilo “ambho vāṇijā, kiṃ nu	1621	
PA_atk-s05_13a2:1621_6	kho mayi vīṇaṃ vādente tumhe na tussathā”ti. “Kiṃ pana tvaṃ vīṇaṃ vādesi, mayañhi	1621	
PA_atk-s05_13a2:1621_7	‘ayaṃ vīṇaṃ mucchetī’ti saññaṃ akarimhā”ti. “Kiṃ pana tumhe mayā uttaritaraṃ ācariyaṃ	1621	
PA_atk-s05_13a2:1621_8	jānātha, udāhu attano ajānanabhāvena na tussathā”ti. Vāṇijā “bārāṇasiyaṃ guttilagandhabbassa	1621	
PA_atk-s05_13a2:1621_9	vīṇāsaddaṃ sutapubbānaṃ tava vīṇāsaddo itthīnaṃ dārake tosāpanasaddo viya hotī”ti	1621	
PA_atk-s05_13a2:1621_10	āhaṃsu. “Tena hi, handa, tumhehi dinnaparibbayaṃ paṭiggaṇhatha, na mayhaṃ etenattho,	16211	
PA_atk-s05_13a2:1621_11	apica kho pana bārāṇasiṃ gacchantā maṃ gaṇhitvā gaccheyyāthā”ti. Te “sādhū”ti sampaṭicchitvā	16211	
PA_atk-s05_13a2:1621_12	gamanakāle taṃ ādāya bārāṇasiṃ gantvā tassa “etaṃ guttilassa vasanaṭṭhāna”nti ācikkhitvā	16211	
PA_atk-s05_13a2:1621_13	sakasakanivesanaṃ agamiṃsu.	16211	
PA_atk-s05_13a2:1622_0	Mūsilo bodhisattassa gehaṃ pavisitvā laggetvā ṭhapitaṃ bodhisattassa jātivīṇaṃ disvā	1622	
PA_atk-s05_13a2:1622_1	gahetvā vādesi, atha bodhisattassa mātāpitaro andhabhāvena taṃ apassantā “mūsikā	1622	
PA_atk-s05_13a2:1622_2	maññe vīṇaṃ khādantī”ti saññāya “susū”ti āhaṃsu. Tasmiṃ kāle mūsilo vīṇaṃ ṭhapetvā	1622	
PA_atk-s05_13a2:1622_3	bodhisattassa mātāpitaro vanditvā “kuto āgatosī”ti vutte “ācariyassa santike sippaṃ	1622	
PA_atk-s05_13a2:1622_4	uggaṇhituṃ ujjenito āgatomhī”ti āha. So “sādhū”ti vutte “kahaṃ ācariyo”ti pucchitvā	1622	
PA_atk-s05_13a2:1622_5	“vippavuttho, tāta, ajja āgamissatī”ti sutvā tattheva nisīditvā bodhisattaṃ āgataṃ	1622	
PA_atk-s05_13a2:1622_6	disvā tena katapaṭisanthāro attano āgatakāraṇaṃ ārocesi. Bodhisatto aṅgavijjāpāṭhako,	1622	
PA_atk-s05_13a2:1622_7	so tassa asappurisabhāvaṃ ñatvā “gaccha tāta, natthi tava sippa”nti paṭikkhipi. So	1622	
PA_atk-s05_13a2:1622_8	bodhisattassa mātāpitūnaṃ pāde gahetvā upakāraṃ karonto te ārādhetvā “sippaṃ me dāpethā”ti	1622	
PA_atk-s05_13a2:1622_9	yāci. Bodhisatto mātāpitūhi punappunaṃ vuccamāno te atikkamituṃ asakkonto sippaṃ	1622	
PA_atk-s05_13a2:1622_10	adāsi. So bodhisatteneva saddhiṃ rājanivesanaṃ gacchati. Rājā taṃ disvā “ko esa,	16221	
PA_atk-s05_13a2:1622_11	ācariyā”ti pucchi. “Mayhaṃ antevāsiko, mahārājā”ti. So anukkamena rañño vissāsiko	16221	
PA_atk-s05_13a2:1622_12	ahosi. Bodhisatto ācariyamuṭṭhiṃ akatvā attano jānananiyāmena sabbaṃ sippaṃ sikkhāpetvā	16221	
PA_atk-s05_13a2:1622_13	“niṭṭhitaṃ te, tāta, sippa”nti āha.	16221	
PA_atk-s05_13a2:1623_0	So cintesi – “mayhaṃ sippaṃ paguṇaṃ, idañca bārāṇasinagaraṃ sakalajambudīpe agganagaraṃ,	1623	
PA_atk-s05_13a2:1623_1	ācariyopi mahallako, idheva mayā vasituṃ vaṭṭatī”ti. So ācariyaṃ āha – “ācariya ahaṃ	1623	
PA_atk-s05_13a2:1623_2	rājānaṃ upaṭṭhahissāmī”ti. Ācariyo “sādhu, tāta, rañño ārocessāmī”ti gantvā “amhākaṃ	1623	
PA_atk-s05_13a2:1623_3	antevāsiko devaṃ upaṭṭhātuṃ icchati, deyyadhammamassa jānāthā”ti rañño ārocetvā raññā	1623	
PA_atk-s05_13a2:1623_4	“tumhākaṃ deyyadhammato upaḍḍhaṃ labhissatī”ti vutte taṃ pavattiṃ mūsilassa ārocesi.	1623	
PA_atk-s05_13a2:1623_5	Mūsilo “ahaṃ tumhehi samakaññeva labhanto upaṭṭhahissāmi, na alabhanto”ti āha. “Kiṃkāraṇā”ti?	1623	
PA_atk-s05_13a2:1623_6	“Nanu ahaṃ tumhākaṃ jānanasippaṃ sabbaṃ jānāmī”ti? “Āma, jānāsī”ti. “Evaṃ sante kasmā	1623	
PA_atk-s05_13a2:1623_7	mayhaṃ upaḍḍhaṃ detī”ti? Bodhisatto rañño ārocesi. Rājā “yadi evaṃ tumhehi samakaṃ	1623	
PA_atk-s05_13a2:1623_8	sippaṃ dassetuṃ sakkonto samakaṃ labhissatī”ti āha. Bodhisatto rañño vacanaṃ tassa	1623	
PA_atk-s05_13a2:1623_9	ārocetvā tena “sādhu dassessāmī”ti vutte rañño taṃ pavattiṃ ārocetvā “sādhu dassetu,	1623	
PA_atk-s05_13a2:1623_10	kataradivasaṃ sākacchā hotū”ti vutte “ito sattame divase hotu, mahārājā”ti āha.	16231	
PA_atk-s05_13a2:1624_0	Rājā mūsilaṃ pakkosāpetvā “saccaṃ kira tvaṃ ācariyena saddhiṃ sākacchaṃ karissasī”ti	1624	
PA_atk-s05_13a2:1624_1	pucchitvā “saccaṃ, devā”ti vutte “ācariyena saddhiṃ viggaho nāma na vaṭṭati, mā karī”ti	1624	
PA_atk-s05_13a2:1624_2	vāriyamānopi “alaṃ, mahārāja, hotuyeva me ācariyena saddhiṃ sattame divase sākacchā,	1624	
PA_atk-s05_13a2:1624_3	katarassa jānibhāvaṃ jānissāmā”ti āha. Rājā “sādhū”ti sampaṭicchitvā “ito kira sattame	1624	
PA_atk-s05_13a2:1624_4	divase ācariyaguttilo ca antevāsikamūsilo ca rājadvāre aññamaññaṃ sākacchaṃ katvā	1624	
PA_atk-s05_13a2:1624_5	sippaṃ dassessanti, nāgarā sannipatitvā sippaṃ passantū”ti bheriṃ carāpesi.	1624	
PA_atk-s05_13a2:1625_0	Bodhisatto cintesi – “ayaṃ mūsilo daharo taruṇo, ahaṃ mahallako parihīnathāmo, mahallakassa	1625	
PA_atk-s05_13a2:1625_1	kiriyā nāma na sampajjati. Antevāsike nāma parājitepi viseso natthi, antevāsikassa	1625	
PA_atk-s05_13a2:1625_2	pana jaye sati pattabbalajjato araññaṃ pavisitvā maraṇaṃ varatara”nti. So araññaṃ	1625	
PA_atk-s05_13a2:1625_3	pavisitvā maraṇabhayena nivattati, lajjābhayena gacchati. Evamassa gamanāgamanaṃ	1625	
PA_atk-s05_13a2:1625_4	karontasseva cha divasā atikkantā, tiṇāni matāni, jaṅghamaggo nibbatti. Tasmiṃ khaṇe	1625	
PA_atk-s05_13a2:1625_5	sakkassa bhavanaṃ uṇhākāraṃ dassesi. Sakko āvajjamāno taṃ kāraṇaṃ ñatvā “guttilagandhabbo	1625	
PA_atk-s05_13a2:1625_6	antevāsikassa bhayena araññe mahādukkhaṃ anubhoti, etassa mayā avassayena bhavituṃ	1625	
PA_atk-s05_13a2:1625_7	vaṭṭatī”ti vegena gantvā bodhisattassa purato ṭhatvā “ācariya, kasmā araññaṃ paviṭṭhosī”ti	1625	
PA_atk-s05_13a2:1625_8	pucchitvā “kosi tva”nti vutte “sakkohamasmī”ti āha. Atha naṃ bodhisatto “ahaṃ kho,	1625	
PA_atk-s05_13a2:1625_9	devarāja, antevāsikato parājayabhayena araññaṃ paviṭṭho”ti vatvā paṭhamaṃ gāthamāha –	1625	
PA_atk-s05_13a2:1627	“Sattatantiṃ sumadhuraṃ, rāmaṇeyyaṃ avācayiṃ;	162	
PA_atk-s05_13a2:1628	So maṃ raṅgamhi avheti, saraṇaṃ me hoti kosiyā”ti.	162	
PA_atk-s05_13a2:1629_0	Tassattho – ahaṃ, devarāja, mūsilaṃ nāma antevāsikaṃ sattatantiṃ sumadhuraṃ rāmaṇeyyaṃ	1629	
PA_atk-s05_13a2:1629_1	vīṇaṃ attano jānananiyāmena sikkhāpesiṃ, so maṃ idāni raṅgamaṇḍale pakkosati, tassa	1629	
PA_atk-s05_13a2:1629_2	me tvaṃ, kosiyagotta, saraṇaṃ hohīti.	1629	
PA_atk-s05_13a2:1630	Sakko tassa vacanaṃ sutvā “mā bhāyi, ahaṃ te tāṇañca leṇañcā”ti vatvā dutiyaṃ gāthamāha –	163	
PA_atk-s05_13a2:1632	“Ahaṃ taṃ saraṇaṃ samma, ahamācariyapūjako;	163	
PA_atk-s05_13a2:1633	Na taṃ jayissati sisso, sissamācariya jessasī”ti.	163	
PA_atk-s05_13a2:1634_0	Tattha ahaṃ taṃ saraṇanti ahaṃ saraṇaṃ avassayo patiṭṭhā hutvā taṃ tāyissāmi. Sammāti	1634	
PA_atk-s05_13a2:1634_1	piyavacanametaṃ. Sissamācariya, jessasīti, ācariya, tvaṃ vīṇaṃ vādayamāno sissaṃ	1634	
PA_atk-s05_13a2:1634_2	jinissasi. Apica tvaṃ vīṇaṃ vādento ekaṃ tantiṃ chinditvā cha vādeyyāsi, vīṇāya te	1634	
PA_atk-s05_13a2:1634_3	pakatisaddo bhavissati. Mūsilopi tantiṃ chindissati, athassa vīṇāya saddo na bhavissati.	1634	
PA_atk-s05_13a2:1634_4	Tasmiṃ khaṇe so parājayaṃ pāpuṇissati. Athassa parājayabhāvaṃ ñatvā dutiyampi tatiyampi	1634	
PA_atk-s05_13a2:1634_5	catutthampi pañcamampi sattamampi tantiṃ chinditvā suddhadaṇḍakameva vādeyyāsi, chinnatantikoṭīhi	1634	
PA_atk-s05_13a2:1634_6	saro nikkhamitvā sakalaṃ dvādasayojanikaṃ bārāṇasinagaraṃ chādetvā ṭhassatīti.	1634	
PA_atk-s05_13a2:1635_0	Evaṃ vatvā sakko bodhisattassa tisso pāsakaghaṭikā datvā evamāha – “vīṇāsaddeneva	1635	
PA_atk-s05_13a2:1635_1	pana sakalanagare chādite ito ekaṃ pāsakaghaṭikaṃ ākāse khipeyyāsi, atha te purato	1635	
PA_atk-s05_13a2:1635_2	otaritvā tīṇi accharāsatāni naccissanti. Tāsaṃ naccanakāle ca dutiyaṃ khipeyyāsi,	1635	
PA_atk-s05_13a2:1635_3	athāparānipi tīṇi satāni otaritvā tava vīṇādhure naccissanti. Tato tatiyaṃ khipeyyāsi,	1635	
PA_atk-s05_13a2:1635_4	athāparāni tīṇi satāni otaritvā raṅgamaṇḍale naccissanti. Ahampi te santikaṃ āgamissāmi,	1635	
PA_atk-s05_13a2:1635_5	gaccha mā bhāyī”ti bodhisattaṃ assāsesi. Bodhisatto pubbaṇhasamaye gehaṃ agamāsi.	1635	
PA_atk-s05_13a2:1635_6	Nāgarā rājadvārasamīpe maṇḍapaṃ katvā rañño āsanaṃ paññapesuṃ. Rājā pāsādā otaritvā	1635	
PA_atk-s05_13a2:1635_7	alaṅkatamaṇḍape pallaṅkamajjhe nisīdi, dvādasasahassā alaṅkatitthiyo amaccabrāhmaṇagahapatikādayo	1635	
PA_atk-s05_13a2:1635_8	ca rājānaṃ parivārayiṃsu, sabbe nāgarā sannipatiṃsu, rājaṅgaṇe cakkāticakke mañcātimañce bandhiṃsu.	1635	
PA_atk-s05_13a2:1636_0	Bodhisattopi nhātānulitto nānaggarasabhojanaṃ bhuñjitvā vīṇaṃ gāhāpetvā attano paññattāsane	1636	
PA_atk-s05_13a2:1636_1	nisīdi. Sakko adissamānakāyena āgantvā ākāse aṭṭhāsi, bodhisattoyeva naṃ passati.	1636	
PA_atk-s05_13a2:1636_2	Mūsilopi āgantvā attano āsane nisīdi. Mahājano parivāresi, āditova dvepi samasamaṃ	1636	
PA_atk-s05_13a2:1636_3	vādayiṃsu. Mahājano dvinnampi vāditena tuṭṭho ukkuṭṭhisahassāni pavattesi. Sakko	1636	
PA_atk-s05_13a2:1636_4	ākāse ṭhatvā bodhisattaññeva sāvento “ekaṃ tantiṃ chindā”ti āha. Bodhisatto tantiṃ	1636	
PA_atk-s05_13a2:1636_5	chindi, sā chinnāpi chinnakoṭiyā saraṃ muñcateva, devagandhabbaṃ viya vattati. Mūsilopi	1636	
PA_atk-s05_13a2:1636_6	tantiṃ chindi, tato saddo na nikkhami. Ācariyo dutiyampi chindi …pe… sattamampi chindi.	1636	
PA_atk-s05_13a2:1636_7	Suddhadaṇḍakaṃ vādentassa saddo nagaraṃ chādetvā aṭṭhāsi. Celukkhepasahassāni ceva	1636	
PA_atk-s05_13a2:1636_8	ukkuṭṭhisahassāni ca pavattayiṃsu. Bodhisatto ekaṃ pāsakaṃ ākāse khipi, tīṇi accharāsatāni	1636	
PA_atk-s05_13a2:1636_9	otaritvā nacciṃsu. Evaṃ dutiye ca tatiye ca khitte tīṇi tīṇi accharāsatāni otaritvā	1636	
PA_atk-s05_13a2:1636_10	vuttanayeneva nacciṃsu.	16361	
PA_atk-s05_13a2:1637_0	Tasmiṃ khaṇe rājā mahājanassa iṅgitasaññaṃ adāsi, mahājano uṭṭhāya “tvaṃ ācariyena	1637	
PA_atk-s05_13a2:1637_1	saddhiṃ virujjhitvā ‘samakāraṃ karomī’ti vāyamasi, attano pamāṇaṃ na jānāsī”ti mūsilaṃ	1637	
PA_atk-s05_13a2:1637_2	tajjetvā gahitagahiteheva pāsāṇadaṇḍādīhi saṃcuṇṇetvā jīvitakkhayaṃ pāpetvā pāde	1637	
PA_atk-s05_13a2:1637_3	gahetvā saṅkāraṭṭhāne chaḍḍesi. Rājā tuṭṭhacitto ghanavassaṃ vassāpento viya bodhisattassa	1637	
PA_atk-s05_13a2:1637_4	bahuṃ dhanaṃ adāsi, tathā nāgarā. Sakko bodhisattena saddhiṃ paṭisanthāraṃ katvā	1637	
PA_atk-s05_13a2:1637_5	“ahaṃ te, paṇḍita, sahassayuttaṃ ājaññarathaṃ gāhāpetvā pacchā mātaliṃ pesessāmi,	1637	
PA_atk-s05_13a2:1637_6	tvaṃ sahassayuttaṃ vejayantarathavaraṃ abhiruyha devalokaṃ āgaccheyyāsī”ti vatvā pakkāmi.	1637	
PA_atk-s05_13a2:1638_0	Atha naṃ gantvā paṇḍukambalasilāyaṃ nisinnaṃ “kahaṃ gatāttha, mahārājā”ti devadhītaro	1638	
PA_atk-s05_13a2:1638_1	pucchiṃsu. Sakko tāsaṃ taṃ kāraṇaṃ vitthārena kathetvā bodhisattassa sīlañca guṇañca	1638	
PA_atk-s05_13a2:1638_2	vaṇṇesi. Devadhītaro “mahārāja, mayampi ācariyaṃ daṭṭhukāmā, idha naṃ ānehī”ti āhaṃsu.	1638	
PA_atk-s05_13a2:1638_3	Sakko mātaliṃ āmantetvā “tāta, devaccharā guttilagandhabbaṃ daṭṭhukāmā, gaccha naṃ	1638	
PA_atk-s05_13a2:1638_4	vejayantarathe nisīdāpetvā ānehī”ti. So “sādhū”ti gantvā bodhisattaṃ ānesi. Sakko	1638	
PA_atk-s05_13a2:1638_5	bodhisattena saddhiṃ sammoditvā “devakaññā kira te, ācariya, gandhabbaṃ sotukāmā”ti	1638	
PA_atk-s05_13a2:1638_6	āha. “Mayaṃ mahārāja, gandhabbā nāma sippaṃ nissāya jīvāma, mūlaṃ labhantā vādeyyāmā”ti.	1638	
PA_atk-s05_13a2:1638_7	“Vādehi, ahaṃ te mūlaṃ dassāmī”ti. “Na mayhaṃ aññena mūlenattho, imā pana devadhītaro	1638	
PA_atk-s05_13a2:1638_8	attano attano kalyāṇakammaṃ kathentu, evāhaṃ vādessāmī”ti. Atha naṃ devadhītaro āhaṃsu	1638	
PA_atk-s05_13a2:1638_9	– “amhehi kataṃ kalyāṇakammaṃ pacchā tumhākaṃ kathessāma, gandhabbaṃ karohi ācariyā”ti.	1638	
PA_atk-s05_13a2:1638_10	Bodhisatto sattāhaṃ devatānaṃ gandhabbaṃ akāsi, taṃ dibbagandhabbaṃ abhibhavitvā	16381	
PA_atk-s05_13a2:1638_11	pavatti. Sattame divase ādito paṭṭhāya devadhītānaṃ kalyāṇakammaṃ pucchi. Ekaṃ kassapasammāsambuddhakāle	16381	
PA_atk-s05_13a2:1638_12	ekassa bhikkhuno uttamavatthaṃ datvā sakkassa paricārikā hutvā nibbattaṃ accharāsahassaparivāraṃ	16381	
PA_atk-s05_13a2:1638_13	uttamavatthadevakaññaṃ “tvaṃ purimabhave kiṃ kammaṃ katvā nibbattā”ti pucchi. Tassa	16381	
PA_atk-s05_13a2:1638_14	pucchanākāro ca vissajjanā ca vimānavatthumhi āgatameva. Vuttañhi tattha –	16381	
PA_atk-s05_13a2:1639	“Abhikkantena vaṇṇena, yā tvaṃ tiṭṭhasi devate;	163	
PA_atk-s05_13a2:1640	Obhāsentī disā sabbā, osadhī viya tārakā.	164	
PA_atk-s05_13a2:1641	“Kena tetādiso vaṇṇo, kena te idha mijjhati;	164	
PA_atk-s05_13a2:1642	Uppajjanti ca te bhogā, ye keci manaso piyā.	164	
PA_atk-s05_13a2:1643	“Pucchāmi taṃ devi mahānubhāve, manussabhūtā kimakāsi puññaṃ;	164	
PA_atk-s05_13a2:1644	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	164	
PA_atk-s05_13a2:1645	“Vatthuttamadāyikā nārī, pavarā hoti naresu nārīsu;	164	
PA_atk-s05_13a2:1646	Evaṃ piyarūpadāyikā manāpaṃ, dibbaṃ sā labhate upecca ṭhānaṃ.	164	
PA_atk-s05_13a2:1647	“Tassā me passa vimānaṃ, accharā kāmavaṇṇinīhamasmi;	164	
PA_atk-s05_13a2:1648	Accharāsahassassāhaṃ, pavarā passa puññānaṃ vipākaṃ.	164	
PA_atk-s05_13a2:1649	“Tena metādiso vaṇṇo, tena me idha mijjhati;	164	
PA_atk-s05_13a2:1650	Uppajjanti ca me bhogā, ye keci manaso piyā.	165	
PA_atk-s05_13a2:1651	“Tenamhi evaṃ jalitānubhāvā;	165	
PA_atk-s05_13a2:1652	Vaṇṇo ca me sabbadisā pabhāsatī”ti. ;	165	
PA_atk-s05_13a2:1653_0	Aparā piṇḍāya caramānassa bhikkhuno pūjanatthāya pupphāni adāsi, aparā “cetiye gandhapañcaṅgulikaṃ	1653	
PA_atk-s05_13a2:1653_1	dethā”ti gandhe adāsi, aparā madhurāni phalāphalāni adāsi, aparā ucchurasaṃ adāsi,	1653	
PA_atk-s05_13a2:1653_2	aparā kassapadasabalassa cetiye gandhapañcaṅgulikaṃ adāsi, aparā maggapaṭipannānaṃ	1653	
PA_atk-s05_13a2:1653_3	bhikkhūnaṃ bhikkhunīnañca kulagehe vāsaṃ upagatānaṃ santike dhammaṃ assosi, aparā	1653	
PA_atk-s05_13a2:1653_4	nāvāya upakaṭṭhāya velāya bhuttassa bhikkhuno udake ṭhatvā udakaṃ adāsi, aparā agāramajjhe	1653	
PA_atk-s05_13a2:1653_5	vasamānā akkodhanā hutvā sassusasuravattaṃ akāsi, aparā attano laddhakoṭṭhāsatopi	1653	
PA_atk-s05_13a2:1653_6	saṃvibhāgaṃ katvāva paribhuñji, sīlavatī ca ahosi, aparā paragehe dāsī hutvā nikkodhanā	1653	
PA_atk-s05_13a2:1653_7	nimmānā attano laddhakoṭṭhāsato saṃvibhāgaṃ katvā devarañño paricārikā hutvā nibbattā.	1653	
PA_atk-s05_13a2:1653_8	Evaṃ sabbāpi guttilavimānavatthusmiṃ āgatā chattiṃsa devadhītā yaṃ yaṃ kammaṃ katvā	1653	
PA_atk-s05_13a2:1653_9	tattha nibbattā, sabbaṃ bodhisatto pucchi. Tāpissa attano katakammaṃ gāthāhiyeva	1653	
PA_atk-s05_13a2:1653_10	kathesuṃ. Taṃ sutvā bodhisatto “lābhā vata me, suladdhaṃ vata me, svāhaṃ idhāgantvā	16531	
PA_atk-s05_13a2:1653_11	appamattakenapi kammena paṭiladdhadibbasampattiyo assosiṃ. Ito dāni paṭṭhāya manussalokaṃ	16531	
PA_atk-s05_13a2:1653_12	gantvā dānādīni kusalakammāneva karissāmī”ti vatvā imaṃ udānaṃ udānesi –	16531	
PA_atk-s05_13a2:1654	“Svāgataṃ vata me ajja, suppabhātaṃ suhuṭṭhitaṃ;	165	
PA_atk-s05_13a2:1655	Yaṃ addasāmi devatāyo, accharākāmavaṇṇiyo.	165	
PA_atk-s05_13a2:1656	“Imāsāhaṃ dhammaṃ sutvā, kāhāmi kusalaṃ bahuṃ;	165	
PA_atk-s05_13a2:1657	Dānena samacariyāya, saṃyamena damena ca;	165	
PA_atk-s05_13a2:1658	Svāhaṃ tattha gamissāmi, yattha gantvā na socare”ti. ;	165	
PA_atk-s05_13a2:1659_0	Atha naṃ sattāhaccayena devarājā mātalisaṅgāhakaṃ āṇāpetvā rathe nisīdāpetvā bārāṇasimeva	1659	
PA_atk-s05_13a2:1659_1	pesesi. So bārāṇasiṃ gantvā devaloke attanā diṭṭhakāraṇaṃ manussānaṃ ācikkhi. Tato	1659	
PA_atk-s05_13a2:1659_2	paṭṭhāya manussā saussāhā puññāni kātuṃ maññiṃsu.	1659	
PA_atk-s05_13a2:1660	Satthā imaṃ dhammadesanaṃ āharitvā jātakaṃ samodhānesi – “tadā mūsilo devadatto ahosi, sakko anuruddho, rājā ānando, guttilagandhabbo pana ahameva ahosi”nti.	166	
PA_atk-s05_13a2:1661	Guttilajātakavaṇṇanā tatiyā.	166	
PA_atk-s05_13a2:1663	[244] 4. Vigaticchajātakavaṇṇanā	166	
PA_atk-s05_13a2:1664_0	Yaṃ passati na taṃ icchatīti idaṃ satthā jetavane viharanto ekaṃ palāyikaṃ paribbājakaṃ	1664	
PA_atk-s05_13a2:1664_1	ārabbha kathesi. So kira sakalajambudīpe paṭivādaṃ alabhitvā sāvatthiṃ āgantvā “ko	1664	
PA_atk-s05_13a2:1664_2	mayā saddhiṃ vādaṃ kātuṃ samattho”ti pucchitvā “sammāsambuddho”ti sutvā mahājanaparivuto	1664	
PA_atk-s05_13a2:1664_3	jetavanaṃ gantvā bhagavantaṃ catuparisamajjhe dhammaṃ desentaṃ pañhaṃ pucchi. Athassa	1664	
PA_atk-s05_13a2:1664_4	satthā taṃ vissajjetvā “ekaṃ nāma ki”nti pañhaṃ pucchi, so taṃ kathetuṃ asakkonto	1664	
PA_atk-s05_13a2:1664_5	uṭṭhāya palāyi. Nisinnaparisā “ekapadeneva vo, bhante, paribbājako niggahito”ti āhaṃsu.	1664	
PA_atk-s05_13a2:1664_6	Satthā “nāhaṃ, upāsakā, idānevetaṃ ekapadeneva niggaṇhāmi, pubbepi niggaṇhiṃyevā”ti vatvā atītaṃ āhari.	1664	
PA_atk-s05_13a2:1665_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā	1665	
PA_atk-s05_13a2:1665_1	vayappatto kāme pahāya isipabbajjaṃ pabbajitvā dīgharattaṃ himavante vasi. So pabbatā	1665	
PA_atk-s05_13a2:1665_2	oruyha ekaṃ nigamagāmaṃ nissāya gaṅgānivattane paṇṇasālāyaṃ vāsaṃ kappesi. Atheko	1665	
PA_atk-s05_13a2:1665_3	paribbājako sakalajambudīpe paṭivādaṃ alabhitvā taṃ nigamaṃ patvā “atthi nu kho koci	1665	
PA_atk-s05_13a2:1665_4	mayā saddhiṃ vādaṃ kātuṃ samattho”ti pucchitvā “atthī”ti bodhisattassa ānubhāvaṃ	1665	
PA_atk-s05_13a2:1665_5	sutvā mahājanaparivuto tassa vasanaṭṭhānaṃ gantvā paṭisanthāraṃ katvā nisīdi. Atha	1665	
PA_atk-s05_13a2:1665_6	naṃ bodhisatto “vaṇṇagandhaparibhāvitaṃ gaṅgāpānīyaṃ pivissatī”ti pucchi. Paribbājako	1665	
PA_atk-s05_13a2:1665_7	vādena ottharanto “kā gaṅgā, vālukā gaṅgā, udakaṃ gaṅgā, orimatīraṃ gaṅgā, pārimatīraṃ	1665	
PA_atk-s05_13a2:1665_8	gaṅgā”ti āha. Bodhisatto “tvaṃ pana, paribbājaka, ṭhapetvā udakaṃ vālukaṃ orimatīraṃ	1665	
PA_atk-s05_13a2:1665_9	pārimatīrañca kahaṃ gaṅgaṃ labhissasī”ti āha. Paribbājako appaṭibhāno hutvā uṭṭhāya	1665	
PA_atk-s05_13a2:1665_10	palāyi. Tasmiṃ palāte bodhisatto nisinnaparisāya dhammaṃ desento imā gāthā avoca –	16651	
PA_atk-s05_13a2:1667	“Yaṃ passati na taṃ icchati, yañca na passati taṃ kiricchati;	166	
PA_atk-s05_13a2:1668	Maññāmi ciraṃ carissati, na hi taṃ lacchati yaṃ sa icchati.	166	
PA_atk-s05_13a2:1670	“Yaṃ labhati na tena tussati, yañca pattheti laddhaṃ hīḷeti;	167	
PA_atk-s05_13a2:1671	Icchā hi anantagocarā, vigaticchāna namo karomase”ti.	167	
PA_atk-s05_13a2:1672_0	Tattha yaṃ passatīti yaṃ udakādiṃ passati, taṃ gaṅgāti na icchati. Yañca na passatīti	1672	
PA_atk-s05_13a2:1672_1	yañca udakādivinimuttaṃ gaṅgaṃ na passati, taṃ kiricchati. Maññāmi ciraṃ carissatīti	1672	
PA_atk-s05_13a2:1672_2	ahaṃ evaṃ maññāmi – ayaṃ paribbājako evarūpaṃ gaṅgaṃ pariyesanto ciraṃ carissati.	1672	
PA_atk-s05_13a2:1672_3	Yathā vā udakādivinimuttaṃ gaṅgaṃ, evaṃ rūpādivinimuttaṃ attānampi pariyesanto saṃsāre	1672	
PA_atk-s05_13a2:1672_4	ciraṃ carissati. Na hi taṃ lacchatīti ciraṃ carantopi yaṃ taṃ evarūpaṃ gaṅgaṃ vā	1672	
PA_atk-s05_13a2:1672_5	attānaṃ vā icchati, taṃ na lacchati. Yaṃ labhatīti yaṃ udakaṃ vā rūpādiṃ vā labhati,	1672	
PA_atk-s05_13a2:1672_6	tena na tussati. Yañca pattheti laddhaṃ hīḷetīti evaṃ laddhena atussanto yaṃ yaṃ	1672	
PA_atk-s05_13a2:1672_7	sampattiṃ pattheti, taṃ taṃ labhitvā “kiṃ etāyā”ti hīḷeti avamaññati. Icchā hi anantagocarāti	1672	
PA_atk-s05_13a2:1672_8	laddhaṃ hīḷetvā aññamaññaṃ ārammaṇaṃ icchanato ayaṃ icchā nāma taṇhā anantagocarā.	1672	
PA_atk-s05_13a2:1672_9	Vigaticchāna namo karomaseti tasmā ye vigaticchā buddhādayo, tesaṃ mayaṃ namakkāraṃ karomāti.	1672	
PA_atk-s05_13a2:1673	Satthā imaṃ dhammadesanaṃ āharitvā jātakaṃ samodhānesi – “tadā paribbājako etarahi paribbājako ahosi, tāpaso pana ahameva ahosi”nti.	167	
PA_atk-s05_13a2:1674	Vigaticchajātakavaṇṇanā catutthā.	167	
PA_atk-s05_13a2:1676	[245] 5. Mūlapariyāyajātakavaṇṇanā	167	
PA_atk-s05_13a2:1677_0	Kālo ghasati bhūtānīti idaṃ satthā ukkaṭṭhaṃ nissāya subhagavane viharanto mūlapariyāyasuttantaṃ	1677	
PA_atk-s05_13a2:1677_1	ārabbha kathesi. Tadā kira pañcasatā brāhmaṇā tiṇṇaṃ vedānaṃ pāragū sāsane pabbajitvā	1677	
PA_atk-s05_13a2:1677_2	tīṇi piṭakāni uggaṇhitvā mānamadamattā hutvā “sammāsambuddhopi tīṇeva piṭakāni jānāti,	1677	
PA_atk-s05_13a2:1677_3	mayampi tāni jānāma, evaṃ sante kiṃ tassa amhehi nānākaraṇa”nti buddhupaṭṭhānaṃ na	1677	
PA_atk-s05_13a2:1677_4	gacchanti, paṭipakkhā hutvā caranti.	1677	
PA_atk-s05_13a2:1678_0	Athekadivasaṃ satthā tesu āgantvā attano santike nisinnesu aṭṭhahi bhūmīhi paṭimaṇḍetvā	1678	
PA_atk-s05_13a2:1678_1	mūlapariyāyasuttantaṃ kathesi, te na kiñci sallakkhesuṃ. Atha nesaṃ etadahosi – “mayaṃ	1678	
PA_atk-s05_13a2:1678_2	amhehi sadisā paṇḍitā natthī’ti mānaṃ karoma, idāni pana na kiñci jānāma, buddhehi	1678	
PA_atk-s05_13a2:1678_3	sadiso paṇḍito nāma natthi, aho buddhaguṇā nāmā”ti. Te tato paṭṭhāya nihatamānā hutvā	1678	
PA_atk-s05_13a2:1678_4	uddhaṭadāṭhā viya sappā nibbisevanā jātā. Satthā ukkaṭṭhāyaṃ yathābhirantaṃ viharitvā	1678	
PA_atk-s05_13a2:1678_5	vesāliṃ gantvā gotamakacetiye gotamakasuttantaṃ nāma kathesi, dasasahassilokadhātu	1678	
PA_atk-s05_13a2:1678_6	kampi, taṃ sutvā te bhikkhū arahattaṃ pāpuṇiṃsu. Mūlapariyāyasuttantapariyosāne pana	1678	
PA_atk-s05_13a2:1678_7	satthari ukkaṭṭhāyaṃ viharanteyeva bhikkhū dhammasabhāyaṃ kathaṃ samuṭṭhāpesuṃ –	1678	
PA_atk-s05_13a2:1678_8	“āvuso, aho buddhānaṃ ānubhāvo, te nāma brāhmaṇapabbajitā tathā mānamadamattā bhagavatā	1678	
PA_atk-s05_13a2:1678_9	mūlapariyāyadesanāya nihatamānā katā”ti. Satthā āgantvā “kāya nuttha, bhikkhave,	1678	
PA_atk-s05_13a2:1678_10	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,	16781	
PA_atk-s05_13a2:1678_11	pubbepāhaṃ ime evaṃ mānapaggahitasire vicarante nihatamāne akāsiṃyevā”ti vatvā atītaṃ āhari.	16781	
PA_atk-s05_13a2:1679_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	1679	
PA_atk-s05_13a2:1679_1	vayappatto tiṇṇaṃ vedānaṃ pāragū disāpāmokkho ācariyo hutvā pañca māṇavakasatāni	1679	
PA_atk-s05_13a2:1679_2	mante vācesi. Te pañcasatāpi niṭṭhitasippā sippe anuyogaṃ datvā “yattakaṃ mayaṃ jānāma,	1679	
PA_atk-s05_13a2:1679_3	ācariyopi tattakameva, viseso natthī”ti mānatthaddhā hutvā ācariyassa santikaṃ na	1679	
PA_atk-s05_13a2:1679_4	gacchanti, vattapaṭivattaṃ na karonti. Te ekadivasaṃ ācariye badarirukkhamūle nisinne	1679	
PA_atk-s05_13a2:1679_5	taṃ vambhetukāmā badarirukkhaṃ nakhena ākoṭetvā “nissārovāyaṃ rukkho”ti āhaṃsu. Bodhisatto	1679	
PA_atk-s05_13a2:1679_6	attano vambhanabhāvaṃ ñatvā antevāsike “ekaṃ vo pañhaṃ pucchissāmī”ti āha. Te haṭṭhatuṭṭhā	1679	
PA_atk-s05_13a2:1679_7	“vadetha, kathessāmā”ti. Ācariyo pañhaṃ pucchanto paṭhamaṃ gāthamāha –	1679	
PA_atk-s05_13a2:1681	“Kālo ghasati bhūtāni, sabbāneva sahattanā;	168	
PA_atk-s05_13a2:1682	Yo ca kālaghaso bhūto, sa bhūtapacaniṃ pacī”ti.	168	
PA_atk-s05_13a2:1683_0	Tattha kāloti purebhattakālopi pacchābhattakālopīti evamādi. Bhūtānīti sattādhivacanametaṃ,	1683	
PA_atk-s05_13a2:1683_1	na kālo bhūtānaṃ cammamaṃsādīni luñcitvā khādati, apica kho nesaṃ āyuvaṇṇabalāni	1683	
PA_atk-s05_13a2:1683_2	khepento yobbaññaṃ maddanto ārogyaṃ vināsento ghasati khādatīti vuccati. Evaṃ ghasanto	1683	
PA_atk-s05_13a2:1683_3	ca na kiñci vajjeti, sabbāneva ghasati. Na kevalañca bhūtāneva, apica kho sahattanā	1683	
PA_atk-s05_13a2:1683_4	attānampi ghasati, purebhattakālo pacchābhattakālaṃ na pāpuṇāti. Esa nayo pacchābhattakālādīsu.	1683	
PA_atk-s05_13a2:1683_5	Yo ca kālaghaso bhūtoti khīṇāsavassetaṃ adhivacanaṃ. So hi ariyamaggena āyatiṃ paṭisandhikālaṃ	1683	
PA_atk-s05_13a2:1683_6	khepetvā khāditvā ṭhitattā “kālaghaso bhūto”ti vuccati. Sa bhūtapacaniṃ pacīti so	1683	
PA_atk-s05_13a2:1683_7	yāyaṃ taṇhā apāyesu bhūte pacati, taṃ ñāṇagginā paci dahi bhasmamakāsi, tena “bhūtapacaniṃ	1683	
PA_atk-s05_13a2:1683_8	pacī”ti vuccati. “Pajani”ntipi pāṭho, janikaṃ nibbattakinti attho.	1683	
PA_atk-s05_13a2:1684_0	Imaṃ pañhaṃ sutvā māṇavesu ekopi jānituṃ samattho nāma nāhosi. Atha ne bodhisatto	1684	
PA_atk-s05_13a2:1684_1	“mā kho tumhe ‘ayaṃ pañho tīsu vedesu atthī’ti saññaṃ akattha, tumhe ‘yamahaṃ jānāmi,	1684	
PA_atk-s05_13a2:1684_2	taṃ sabbaṃ jānāmā’ti maññamānā maṃ badarirukkhasadisaṃ karotha, mama tumhehi aññātassa	1684	
PA_atk-s05_13a2:1684_3	bahuno jānanabhāvaṃ na jānātha, gacchatha sattame divase kālaṃ dammi, ettakena kālena	1684	
PA_atk-s05_13a2:1684_4	imaṃ pañhaṃ cintethā”ti. Te bodhisattaṃ vanditvā attano attano vasanaṭṭhānaṃ gantvā	1684	
PA_atk-s05_13a2:1684_5	sattāhaṃ cintetvāpi pañhassa neva antaṃ, na koṭiṃ passiṃsu. Te sattamadivase ācariyassa	1684	
PA_atk-s05_13a2:1684_6	santikaṃ gantvā vanditvā nisīditvā “kiṃ, bhadramukhā, jānittha pañha”nti vutte “na	1684	
PA_atk-s05_13a2:1684_7	jānāmā”ti vadiṃsu. Atha bodhisatto te garahamāno dutiyaṃ gāthamāha –	1684	
PA_atk-s05_13a2:1686	“Bahūni narasīsāni, lomasāni brahāni ca;	168	
PA_atk-s05_13a2:1687	Gīvāsu paṭimukkāni, kocidevettha kaṇṇavā”ti.	168	
PA_atk-s05_13a2:1688_0	Tassattho – bahūni narānaṃ sīsāni dissanti, sabbāni ca tāni lomasāni, sabbāni mahantāni	1688	
PA_atk-s05_13a2:1688_1	gīvāsuyeva ṭhapitāni, na tālaphalaṃ viya hatthena gahitāni, natthi tesaṃ imehi dhammehi	1688	
PA_atk-s05_13a2:1688_2	nānākaraṇaṃ. Ettha pana kocideva kaṇṇavāti attānaṃ sandhāyāha. Kaṇṇavāti paññavā,	1688	
PA_atk-s05_13a2:1688_3	kaṇṇachiddaṃ pana na kassaci natthi. Iti te māṇavake “kaṇṇachiddamattameva tumhākaṃ	1688	
PA_atk-s05_13a2:1688_4	bālānaṃ atthi, na paññā”ti garahitvā pañhaṃ vissajjesi. Te sutvā – “aho ācariyā nāma	1688	
PA_atk-s05_13a2:1688_5	mahantā”ti khamāpetvā nihatamānā bodhisattaṃ upaṭṭhahiṃsu.	1688	
PA_atk-s05_13a2:1689	Satthā imaṃ dhammadesanaṃ āharitvā jātakaṃ samodhānesi – “tadā pañcasatā māṇavakā ime bhikkhū ahesuṃ, ācariyo pana ahameva ahosi”nti.	168	
PA_atk-s05_13a2:1690	Mūlapariyāyajātakavaṇṇanā pañcamā.	169	
PA_atk-s05_13a2:1692	[246] 6. Bālovādajātakavaṇṇanā	169	
PA_atk-s05_13a2:1693_0	Hantvā chetvā vadhitvā cāti idaṃ satthā vesāliṃ upanissāya kūṭāgārasālāyaṃ viharanto	1693	
PA_atk-s05_13a2:1693_1	sīhasenāpatiṃ ārabbha kathesi. So hi bhagavantaṃ saraṇaṃ gantvā nimantetvā punadivase	1693	
PA_atk-s05_13a2:1693_2	samaṃsakabhattaṃ adāsi. Nigaṇṭhā taṃ sutvā kupitā anattamanā tathāgataṃ viheṭhetukāmā	1693	
PA_atk-s05_13a2:1693_3	“samaṇo gotamo jānaṃ uddissakataṃ maṃsaṃ bhuñjatī”ti akkosiṃsu. Bhikkhū dhammasabhāyaṃ	1693	
PA_atk-s05_13a2:1693_4	kathaṃ samuṭṭhāpesuṃ – “āvuso, nigaṇṭho nāṭaputto ‘samaṇo gotamo jānaṃ uddissakataṃ	1693	
PA_atk-s05_13a2:1693_5	maṃsaṃ bhuñjatī’ti saddhiṃ parisāya akkosanto āhiṇḍatī”ti. Taṃ sutvā satthā “na,	1693	
PA_atk-s05_13a2:1693_6	bhikkhave, nigaṇṭho nāṭaputto idāneva maṃ uddissakatamaṃsakhādanena garahati, pubbepi	1693	
PA_atk-s05_13a2:1693_7	garahiyevā”ti vatvā atītaṃ āhari.	1693	
PA_atk-s05_13a2:1694_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	1694	
PA_atk-s05_13a2:1694_1	vayappatto isipabbajjaṃ pabbajitvā loṇambilasevanatthāya himavantato bārāṇasiṃ gantvā	1694	
PA_atk-s05_13a2:1694_2	punadivase nagaraṃ bhikkhāya pāvisi. Atheko kuṭumbiko “tāpasaṃ viheṭhessāmī”ti gharaṃ	1694	
PA_atk-s05_13a2:1694_3	pavesetvā paññattāsane nisīdāpetvā macchamaṃsena parivisitvā bhattakiccāvasāne ekamantaṃ	1694	
PA_atk-s05_13a2:1694_4	nisīditvā “imaṃ maṃsaṃ tumheyeva uddissa pāṇe māretvā kataṃ, idaṃ akusalaṃ mā amhākameva,	1694	
PA_atk-s05_13a2:1694_5	tumhākampi hotū”ti vatvā paṭhamaṃ gāthamāha –	1694	
PA_atk-s05_13a2:1696	“Hantvā chetvā vadhitvā ca, deti dānaṃ asaññato;	169	
PA_atk-s05_13a2:1697	Edisaṃ bhattaṃ bhuñjamāno, sa pāpena upalippatī”ti.	169	
PA_atk-s05_13a2:1698_0	Tattha hantvāti paharitvā. Chetvāti kilametvā. Vadhitvāti māretvā. Deti dānaṃ asaññatoti	1698	
PA_atk-s05_13a2:1698_1	asaññato dussīlo evaṃ katvā dānaṃ deti. Edisaṃ bhattaṃ bhuñjamāno, sa pāpena upalippatīti	1698	
PA_atk-s05_13a2:1698_2	edisaṃ uddissakatabhattaṃ bhuñjamāno so samaṇopi pāpena upalippati saṃyujjatiyevāti.	1698	
PA_atk-s05_13a2:1699	Taṃ sutvā bodhisatto dutiyaṃ gāthamāha –	169	
PA_atk-s05_13a2:1701	“Puttadārampi ce hantvā, deti dānaṃ asaññato;	170	
PA_atk-s05_13a2:1702	Bhuñjamānopi sappañño, na pāpena upalippatī”ti.	170	
PA_atk-s05_13a2:1703_0	Tattha bhuñjamānopi sappaññoti tiṭṭhatu aññaṃ maṃsaṃ, puttadāraṃ vadhitvāpi dussīlena	1703	
PA_atk-s05_13a2:1703_1	dinnaṃ sappañño khantimettādiguṇasampanno taṃ bhuñjamānopi pāpena na upalippatīti.	1703	
PA_atk-s05_13a2:1703_2	Evamassa bodhisatto dhammaṃ kathetvā uṭṭhāyāsanā pakkāmi.	1703	
PA_atk-s05_13a2:1704	Satthā imaṃ dhammadesanaṃ āharitvā jātakaṃ samodhānesi – “tadā kuṭumbiko nigaṇṭho nāṭaputto ahosi, tāpaso pana ahameva ahosi”nti.	170	
PA_atk-s05_13a2:1705	Bālovādajātakavaṇṇanā chaṭṭhā.	170	
PA_atk-s05_13a2:1707	[247] 7. Pādañjalijātakavaṇṇanā	170	
PA_atk-s05_13a2:1708_0	Addhā pādañjalī sabbeti idaṃ satthā jetavane viharanto lāḷudāyītheraṃ ārabbha kathesi.	1708	
PA_atk-s05_13a2:1708_1	Ekasmiñhi divase dve aggasāvakā pañhaṃ vinicchinanti, bhikkhū pañhaṃ suṇantā there	1708	
PA_atk-s05_13a2:1708_2	pasaṃsanti. Lāḷudāyīthero pana parisantare nisinno “ete amhehi samaṃ kiṃ jānantī”ti	1708	
PA_atk-s05_13a2:1708_3	oṭṭhaṃ bhañji. Taṃ disvā therā uṭṭhāya pakkamiṃsu, parisā bhijji. Dhammasabhāyaṃ	1708	
PA_atk-s05_13a2:1708_4	bhikkhū kathaṃ samuṭṭhāpesuṃ – “āvuso lāḷudāyī, dve aggasāvake garahitvā oṭṭhaṃ bhañjī”ti.	1708	
PA_atk-s05_13a2:1708_5	Taṃ sutvā satthā “na, bhikkhave, idāneva, pubbepi lāḷudāyī ṭhapetvā oṭṭhabhañjanaṃ	1708	
PA_atk-s05_13a2:1708_6	tato uttari aññaṃ na jānātī”ti vatvā atītaṃ āhari.	1708	
PA_atk-s05_13a2:1709_0	Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako	1709	
PA_atk-s05_13a2:1709_1	amacco ahosi. Rañño pādañjalī nāma putto lālo dandhaparisakkano ahosi. Aparabhāge	1709	
PA_atk-s05_13a2:1709_2	rājā kālamakāsi. Amaccā rañño matakiccāni katvā “taṃ rajje abhisiñcissāmā”ti mantayamānā	1709	
PA_atk-s05_13a2:1709_3	rājaputtaṃ pādañjaliṃ āhaṃsu. Bodhisatto pana “ayaṃ kumāro lālo dandhaparisakkano,	1709	
PA_atk-s05_13a2:1709_4	pariggahetvā naṃ abhisiñcissāmā”ti āha. Amaccā vinicchayaṃ sajjetvā kumāraṃ samīpe	1709	
PA_atk-s05_13a2:1709_5	nisīdāpetvā aḍḍaṃ vinicchinantā na sammā vinicchiniṃsu. Te assāmikaṃ sāmikaṃ katvā	1709	
PA_atk-s05_13a2:1709_6	kumāraṃ pucchiṃsu – “kīdisaṃ, kumāra, suṭṭhu aḍḍaṃ vinicchinimhā”ti. So oṭṭhaṃ bhañji.	1709	
PA_atk-s05_13a2:1709_7	Bodhisatto “paṇḍito vata maññe kumāro, asammāvinicchitabhāvo tena ñāto bhavissatī”ti	1709	
PA_atk-s05_13a2:1709_8	maññamāno paṭhamaṃ gāthamāha –	1709	
PA_atk-s05_13a2:1711	“Addhā pādañjalī sabbe, paññāya atirocati;	171	
PA_atk-s05_13a2:1712	Tathā hi oṭṭhaṃ bhañjati, uttariṃ nūna passatī”ti.	171	
PA_atk-s05_13a2:1713	Tassattho – ekaṃsena pādañjalikumāro sabbe amhe paññāya atirocati. Tathā hi oṭṭhaṃ bhañjati, nūna uttariṃ aññaṃ kāraṇaṃ passatīti.	171	
PA_atk-s05_13a2:1714_0	Te aparasmimpi divase vinicchayaṃ sajjetvā aññaṃ aḍḍaṃ suṭṭhu vinicchinitvā “kīdisaṃ,	1714	
PA_atk-s05_13a2:1714_1	deva, suṭṭhu vinicchinita”nti pucchiṃsu. So punapi oṭṭhameva bhañji. Athassa andhabālabhāvaṃ	1714	
PA_atk-s05_13a2:1714_2	ñatvā bodhisatto dutiyaṃ gāthamāha –	1714	
PA_atk-s05_13a2:1716	“Nāyaṃ dhammaṃ adhammaṃ vā, atthānatthañca bujjhati;	171	
PA_atk-s05_13a2:1717	Aññatra oṭṭhanibbhogā, nāyaṃ jānāti kiñcana”nti.	171	
PA_atk-s05_13a2:1718	Amaccā pādañjalikumārassa lālabhāvaṃ ñatvā bodhisattaṃ rajje abhisiñciṃsu.	171	
PA_atk-s05_13a2:1719	Satthā imaṃ dhammadesanaṃ āharitvā jātakaṃ samodhānesi – “tadā pādañjalī lāḷudāyī ahosi, paṇḍitāmacco pana ahameva ahosi”nti.	171	
PA_atk-s05_13a2:1720	Pādañjalijātakavaṇṇanā sattamā.	172	
PA_atk-s05_13a2:1722	[248] 8. Kiṃsukopamajātakavaṇṇanā	172	
PA_atk-s05_13a2:1723_0	Sabbehi kiṃsuko diṭṭhoti idaṃ satthā jetavane viharanto kiṃsukopamasuttantaṃ ārabbha	1723	
PA_atk-s05_13a2:1723_1	kathesi. Cattāro hi bhikkhū tathāgataṃ upasaṅkamitvā kammaṭṭhānaṃ yāciṃsu, satthā	1723	
PA_atk-s05_13a2:1723_2	tesaṃ kammaṭṭhānaṃ kathesi. Te kammaṭṭhānaṃ gahetvā attano rattiṭṭhānadivāṭṭhānāni	1723	
PA_atk-s05_13a2:1723_3	agamiṃsu. Tesu eko cha phassāyatanāni pariggaṇhitvā arahattaṃ pāpuṇi, eko pañcakkhandhe,	1723	
PA_atk-s05_13a2:1723_4	eko cattāro mahābhūte, eko aṭṭhārasa dhātuyo. Te attano attano adhigatavisesaṃ satthu	1723	
PA_atk-s05_13a2:1723_5	ārocesuṃ. Athekassa bhikkhuno parivitakko udapādi – “imesaṃ kammaṭṭhānāni nānā, nibbānaṃ	1723	
PA_atk-s05_13a2:1723_6	ekaṃ, kathaṃ sabbehi arahattaṃ patta”nti. So satthāraṃ pucchi. Satthā “kiṃ te, bhikkhu,	1723	
PA_atk-s05_13a2:1723_7	kiṃsukadiṭṭhabhātikehi nānatta”nti vatvā “idaṃ no, bhante, kāraṇaṃ kathethā”ti bhikkhūhi	1723	
PA_atk-s05_13a2:1723_8	yācito atītaṃ āhari.	1723	
PA_atk-s05_13a2:1724_0	Atīte bārāṇasiyaṃ brahmadatte rajjaṃ kārente tassa cattāro puttā ahesuṃ. Te ekadivasaṃ	1724	
PA_atk-s05_13a2:1724_1	sārathiṃ pakkosetvā “mayaṃ, samma, kiṃsukaṃ daṭṭhukāmā, kiṃsukarukkhaṃ no dassehī”ti	1724	
PA_atk-s05_13a2:1724_2	āhaṃsu. Sārathi “sādhu, dassessāmī”ti vatvā catunnampi ekato adassetvā jeṭṭharājaputtaṃ	1724	
PA_atk-s05_13a2:1724_3	tāva rathe nisīdāpetvā araññaṃ netvā “ayaṃ kiṃsuko”ti khāṇukakāle kiṃsukaṃ dassesi.	1724	
PA_atk-s05_13a2:1724_4	Aparassa bahalapalāsakāle, aparassa pupphitakāle, aparassa phalitakāle. Aparabhāge	1724	
PA_atk-s05_13a2:1724_5	cattāropi bhātaro ekato nisinnā “kiṃsuko nāma kīdiso”ti kathaṃ samuṭṭhāpesuṃ. Tato	1724	
PA_atk-s05_13a2:1724_6	eko “seyyāthāpi jhāmathūṇo”ti āha. Dutiyo “seyyathāpi nigrodharukkho”ti, tatiyo “seyyathāpi	1724	
PA_atk-s05_13a2:1724_7	maṃsapesī”ti, catuttho “seyyathāpi sirīso”ti. Te aññamaññassa kathāya aparituṭṭhā	1724	
PA_atk-s05_13a2:1724_8	pitu santikaṃ gantvā “deva, kiṃsuko nāma kīdiso”ti pucchitvā “tumhehi kiṃ kathita”nti	1724	
PA_atk-s05_13a2:1724_9	vutte attanā kathitanīhāraṃ rañño kathesuṃ. Rājā “catūhipi tumhehi kiṃsuko diṭṭho,	1724	
PA_atk-s05_13a2:1724_10	kevalaṃ vo kiṃsukassa dassento sārathi ‘imasmiṃ kāle kiṃsuko kīdiso, imasmiṃ kīdiso’ti	17241	
PA_atk-s05_13a2:1724_11	vibhajitvā na pucchito, tena vo kaṅkhā uppannā”ti vatvā paṭhamaṃ gāthamāha –	17241	
PA_atk-s05_13a2:1726	“Sabbehi kiṃsuko diṭṭho, kiṃ nvettha vicikicchatha;	172	
PA_atk-s05_13a2:1727	Na hi sabbesu ṭhānesu, sārathī paripucchito”ti.	172	
PA_atk-s05_13a2:1728_0	Tattha na hi sabbesu ṭhānesu, sārathī paripucchitoti sabbehi vo kiṃsuko diṭṭho, kiṃ	1728	
PA_atk-s05_13a2:1728_1	nu tumhe ettha vicikicchatha, sabbesu ṭhānesu kiṃsukoveso, tumhehi pana na hi sabbesu	1728	
PA_atk-s05_13a2:1728_2	ṭhānesu sārathi paripucchito, tena vo kaṅkhā uppannāti.	1728	
PA_atk-s05_13a2:1729_0	Satthā imaṃ kāraṇaṃ dassetvā “yathā, bhikkhu, te cattāro bhātikā vibhāgaṃ katvā apucchitattā	1729	
PA_atk-s05_13a2:1729_1	kiṃsuke kaṅkhaṃ uppādesuṃ, evaṃ tvampi imasmiṃ dhamme kaṅkhaṃ uppādesī”ti vatvā abhisambuddho	1729	
PA_atk-s05_13a2:1729_2	hutvā dutiyaṃ gāthamāha –	1729	
PA_atk-s05_13a2:1731	“Evaṃ sabbehi ñāṇehi, yesaṃ dhammā ajānitā;	173	
PA_atk-s05_13a2:1732	Te ve dhammesu kaṅkhanti, kiṃsukasmiṃva bhātaro”ti.	173	
PA_atk-s05_13a2:1733_0	Tassattho – yathā te bhātaro sabbesu ṭhānesu kiṃsukassa adiṭṭhattā kaṅkhiṃsu, evaṃ	1733	
PA_atk-s05_13a2:1733_1	sabbehi vipassanāñāṇehi yesaṃ sabbe chaphassāyatanakhandhabhūtadhātubhedā dhammā	1733	
PA_atk-s05_13a2:1733_2	ajānitā, sotāpattimaggassa anadhigatattā appaṭividdhā, te ve tesu phassāyatanādidhammesu	1733	
PA_atk-s05_13a2:1733_3	kaṅkhanti yathā ekasmiṃyeva kiṃsukasmiṃ cattāro bhātaroti.	1733	
PA_atk-s05_13a2:1734	Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā ahameva ahosi”nti.	173	
PA_atk-s05_13a2:1735	Kiṃsukopamajātakavaṇṇanā aṭṭhamā.	173	
PA_atk-s05_13a2:1737	[249] 9. Sālakajātakavaṇṇanā	173	
PA_atk-s05_13a2:1738_0	Ekaputtako bhavissasīti idaṃ satthā jetavane viharanto aññataraṃ mahātheraṃ ārabbha	1738	
PA_atk-s05_13a2:1738_1	kathesi. So kirekaṃ kumārakaṃ pabbājetvā pīḷento tattha viharati. Sāmaṇero pīḷaṃ	1738	
PA_atk-s05_13a2:1738_2	sahituṃ asakkonto uppabbaji. Thero gantvā taṃ upalāpeti “kumāra, tava cīvaraṃ taveva	1738	
PA_atk-s05_13a2:1738_3	bhavissati pattopi, mama santakaṃ pattacīvarampi taveva bhavissati, ehi pabbajāhī”ti.	1738	
PA_atk-s05_13a2:1738_4	So “nāhaṃ pabbajissāmī”ti vatvāpi punappunaṃ vuccamāno pabbaji. Atha naṃ pabbajitadivasato	1738	
PA_atk-s05_13a2:1738_5	paṭṭhāya puna thero viheṭhesi. So pīḷaṃ asahanto puna uppabbajitvā anekavāraṃ yācantepi	1738	
PA_atk-s05_13a2:1738_6	tasmiṃ “tvaṃ neva maṃ sahasi, na vinā vattituṃ sakkosi, gaccha na pabbajissāmī”ti	1738	
PA_atk-s05_13a2:1738_7	na pabbaji. Bhikkhū dhammasabhāyaṃ kathaṃ samuṭṭhāpesuṃ – “āvuso, suhadayo vata so	1738	
PA_atk-s05_13a2:1738_8	dārako mahātherassa āsayaṃ ñatvā na pabbajī”ti. Satthā āgantvā “kāya nuttha, bhikkhave,	1738	
PA_atk-s05_13a2:1738_9	etarahi kathāya sannisinnā”ti pucchitvā “imāya nāmā”ti vutte “na, bhikkhave, idānevesa	1738	
PA_atk-s05_13a2:1738_10	suhadayo, pubbepi suhadayova, ekavāraṃ etassa dosaṃ disvā na puna upagacchī”ti vatvā atītaṃ āhari.	17381	
PA_atk-s05_13a2:1739_0	Atīte bārāṇasiyaṃ brahmadatte rajjaṃ kārente bodhisatto kuṭumbikakule nibbattitvā	1739	
PA_atk-s05_13a2:1739_1	vayappatto dhaññavikkayena jīvikaṃ kappesi. Aññataropi ahituṇḍiko ekaṃ makkaṭaṃ sikkhāpetvā	1739	
PA_atk-s05_13a2:1739_2	osadhaṃ gāhāpetvā tena sappaṃ kīḷāpento jīvikaṃ kappesi. So bārāṇasiyaṃ ussave ghuṭṭhe	1739	
PA_atk-s05_13a2:1739_3	ussavaṃ kīḷitukāmo “imaṃ mā pamajjī”ti taṃ makkaṭaṃ tassa dhaññavāṇijassa hatthe	1739	
PA_atk-s05_13a2:1739_4	ṭhapetvā ussavaṃ kīḷitvā sattame divase tassa santikaṃ gantvā “kahaṃ makkaṭo”ti pucchi.	1739	
PA_atk-s05_13a2:1739_5	Makkaṭo sāmikassa saddaṃ sutvāva dhaññāpaṇato vegena nikkhami. Atha naṃ so veḷupesikāya	1739	
PA_atk-s05_13a2:1739_6	piṭṭhiyaṃ pothetvā ādāya uyyānaṃ gantvā ekamante bandhitvā niddaṃ okkami. Makkaṭo	1739	
PA_atk-s05_13a2:1739_7	tassa niddāyanabhāvaṃ ñatvā attano bandhanaṃ mocetvā palāyitvā ambarukkhaṃ āruyha	1739	
PA_atk-s05_13a2:1739_8	ambapakkaṃ khāditvā aṭṭhiṃ ahituṇḍikassa sarīre pātesi. So pabujjhitvā ullokento	1739	
PA_atk-s05_13a2:1739_9	taṃ disvā “madhuravacanena naṃ vañcetvā rukkhā otāretvā gaṇhissāmī”ti taṃ upalāpento	1739	
PA_atk-s05_13a2:1739_10	paṭhamaṃ gāthamāha –	17391	
PA_atk-s05_13a2:1741	“Ekaputtako bhavissasi, tvañca no hessasi issaro kule;	174	
PA_atk-s05_13a2:1742	Oroha dumasmā sālaka, ehi dāni gharakaṃ vajemase”ti.	174	
PA_atk-s05_13a2:1743	Tassattho – tvaṃ mayhaṃ ekaputtako bhavissasi, kule ca me bhogānaṃ issaro, etamhā rukkhā otara, ehi amhākaṃ gharaṃ gamissāma. Sālakāti nāmena ālapanto āha.	174	
PA_atk-s05_13a2:1744	Taṃ sutvā makkaṭo dutiyaṃ gāthamāha –	174	
PA_atk-s05_13a2:1746	“Nanu maṃ suhadayoti maññasi, yañca maṃ hanasi veḷuyaṭṭhiyā;	174	
PA_atk-s05_13a2:1747	Pakkambavane ramāmase, gaccha tvaṃ gharakaṃ yathāsukha”nti.	174	
PA_atk-s05_13a2:1748_0	Tattha nanu maṃ suhadayoti maññasīti nanu tvaṃ maṃ “suhadayo”ti maññasi, “suhadayo	1748	
PA_atk-s05_13a2:1748_1	aya”nti maññasīti attho. Yañca maṃ hanasi veḷuyaṭṭhiyāti yaṃ maṃ evaṃ atimaññasi,	1748	
PA_atk-s05_13a2:1748_2	yañca veḷupesikāya hanasi, tenāhaṃ nāgacchāmīti dīpeti. Atha naṃ “mayaṃ imasmiṃ pakkambavane	1748	
PA_atk-s05_13a2:1748_3	ramāmase, gaccha tvaṃ gharakaṃ yathāsukha”nti vatvā uppatitvā vanaṃ pāvisi. Ahituṇḍikopi	1748	
PA_atk-s05_13a2:1748_4	anattamano attano gehaṃ agamāsi.	1748	
PA_atk-s05_13a2:1749	Satthā imaṃ dhammadesanaṃ āharitvā jātakaṃ samodhānesi – “tadā makkaṭo sāmaṇero ahosi, ahituṇḍiko mahāthero, dhaññavāṇijo pana ahameva ahosi”nti.	174	
PA_atk-s05_13a2:1750	Sālakajātakavaṇṇanā navamā.	175	
PA_atk-s05_13a2:1752	[250] 10. Kapijātakavaṇṇanā	175	
PA_atk-s05_13a2:1753_0	Ayaṃ isī upasamasaṃyame ratoti idaṃ satthā jetavane viharanto ekaṃ kuhakaṃ bhikkhuṃ	1753	
PA_atk-s05_13a2:1753_1	ārabbha kathesi. Tassa hi kuhakabhāvo bhikkhūsu pākaṭo jāto. Bhikkhū dhammasabhāyaṃ	1753	
PA_atk-s05_13a2:1753_2	kathaṃ samuṭṭhāpesuṃ – “āvuso, asuko bhikkhu niyyānike buddhasāsane pabbajitvā kuhakavattaṃ	1753	
PA_atk-s05_13a2:1753_3	pūretī”ti. Satthā āgantvā “kāya nuttha, bhikkhave, etarahi kathāya sannisinnā”ti	1753	
PA_atk-s05_13a2:1753_4	pucchitvā “imāya nāmā”ti vutte “na, bhikkhave, esa bhikkhu idāneva, pubbepi kuhakoyeva,	1753	
PA_atk-s05_13a2:1753_5	aggimattassa kāraṇā makkaṭo hutvā kohaññamakāsī”ti vatvā atītaṃ āhari.	1753	
PA_atk-s05_13a2:1754_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā	1754	
PA_atk-s05_13a2:1754_1	vayappatto puttassa ādhāvitvā paridhāvitvā vicaraṇakāle brāhmaṇiyā matāya puttaṃ	1754	
PA_atk-s05_13a2:1754_2	aṅkenādāya himavantaṃ pavisitvā isipabbajjaṃ pabbajitvā tampi puttaṃ tāpasakumārakaṃ	1754	
PA_atk-s05_13a2:1754_3	katvā paṇṇasālāya vāsaṃ kappesi. Vassārattasamaye acchinnadhāre deve vassante eko	1754	
PA_atk-s05_13a2:1754_4	makkaṭo sītapīḷito dante khādanto kampanto vicarati. Bodhisatto mahante dārukkhandhe	1754	
PA_atk-s05_13a2:1754_5	āharitvā aggiṃ katvā mañcake nipajji, puttakopissa pāde parimajjamāno nisīdi. So	1754	
PA_atk-s05_13a2:1754_6	makkaṭo ekassa matatāpasassa santakāni vakkalāni nivāsetvā ca pārupitvā ca ajinacammaṃ	1754	
PA_atk-s05_13a2:1754_7	aṃse katvā kājakamaṇḍaluṃ ādāya isivesenāgantvā paṇṇasāladvāre aggissa kāraṇā kuhakakammaṃ	1754	
PA_atk-s05_13a2:1754_8	katvā aṭṭhāsi. Tāpasakumārako taṃ disvā “tāta, tāpaso eko sītapīḷito kampamāno tiṭṭhati,	1754	
PA_atk-s05_13a2:1754_9	idha naṃ pakkosatha, visibbessatī”ti pitaraṃ āyācanto paṭhamaṃ gāthamāha –	1754	
PA_atk-s05_13a2:1756	“Ayaṃ isī upasamasaṃyame rato, sa tiṭṭhati sisirabhayena aṭṭito;	175	
PA_atk-s05_13a2:1757	Handa ayaṃ pavisatumaṃ agārakaṃ, vinetu sītaṃ darathañca kevala”nti.	175	
PA_atk-s05_13a2:1758_0	Tattha upasamasaṃyame ratoti rāgādikilesaupasame ca sīlasaṃyame ca rato. Sa tiṭṭhatīti	1758	
PA_atk-s05_13a2:1758_1	so tiṭṭhati. Sisirabhayenāti vātavuṭṭhijanitassa sisirassa bhayena. Aṭṭitoti pīḷito.	1758	
PA_atk-s05_13a2:1758_2	Pavisatumanti pavisatu imaṃ. Kevalanti sakalaṃ anavasesaṃ.	1758	
PA_atk-s05_13a2:1759	Bodhisatto puttassa vacanaṃ sutvā uṭṭhāya olokento makkaṭabhāvaṃ ñatvā dutiyaṃ gāthamāha –	175	
PA_atk-s05_13a2:1761	“Nāyaṃ isī upasamasaṃyame rato, kapī ayaṃ dumavarasākhagocaro;	176	
PA_atk-s05_13a2:1762	So dūsako rosako cāpi jammo, sace vajemampi dūseyyagāra”nti.	176	
PA_atk-s05_13a2:1763_0	Tattha dumavarasākhagocaroti dumavarānaṃ sākhagocaro. So dūsako rosako cāpi jammoti	1763	
PA_atk-s05_13a2:1763_1	so evaṃ gatagataṭṭhānassa dūsanato dūsako, ghaṭṭanatāya rosako, lāmakabhāvena jammo.	1763	
PA_atk-s05_13a2:1763_2	Sace vajeti yadi imaṃ paṇṇasālaṃ vaje paviseyya, sabbaṃ uccārapassāvakaraṇena ca	1763	
PA_atk-s05_13a2:1763_3	aggidānena ca dūseyyāti.	1763	
PA_atk-s05_13a2:1764_0	Evañca pana vatvā bodhisatto ummukaṃ gahetvā taṃ santāsetvā palāpesi. So uppatitvā	1764	
PA_atk-s05_13a2:1764_1	vanaṃ pakkhanto tathā pakkhantova ahosi, na puna taṃ ṭhānaṃ agamāsi. Bodhisatto abhiññā	1764	
PA_atk-s05_13a2:1764_2	ca samāpattiyo ca nibbattetvā tāpasakumārassa kasiṇaparikammaṃ ācikkhi, sopi abhiññā	1764	
PA_atk-s05_13a2:1764_3	ca samāpattiyo ca uppādesi. Te ubhopi aparihīnajjhānā brahmalokaparāyaṇā ahesuṃ.	1764	
PA_atk-s05_13a2:1765_0	Satthā “na, bhikkhave, idāneva, porāṇato paṭṭhāyapesa kuhakoyevā”ti imaṃ dhammadesanaṃ	1765	
PA_atk-s05_13a2:1765_1	āharitvā saccāni pakāsetvā jātakaṃ samodhānesi. Saccapariyosāne keci sotāpannā, keci	1765	
PA_atk-s05_13a2:1765_2	sakadāgāmino, keci anāgāmino keci arahanto ahesuṃ. “Tadā makkaṭo kuhakabhikkhu ahosi,	1765	
PA_atk-s05_13a2:1765_3	putto rāhulo, pitā pana ahameva ahosi”nti.	1765	
PA_atk-s05_13a2:1766	Kapijātakavaṇṇanā dasamā.	176	
PA_atk-s05_13a2:1767	Siṅgālavaggo dasamo.	176	
PA_atk-s05_13a2:1768	Tassuddānaṃ –	176	
PA_atk-s05_13a2:1769	Sabbadāṭhī ca sunakho, guttilo vigaticchā ca;	176	
PA_atk-s05_13a2:1770	Mūlapariyāyaṃ bālovādaṃ, pādañjali kiṃ sukopamaṃ;	177	
PA_atk-s05_13a2:1771	Sālakaṃ kapi te dasa.	177	
PA_atk-s05_13a2:1772	Atha vagguddānaṃ –	177	
PA_atk-s05_13a2:1773	Daḷhavaggo ca santhavo, kalyāṇadhammāsadiso;	177	
PA_atk-s05_13a2:1774	Rūhako daḷhavaggo ca, bīraṇathambhakāsāvo;	177	
PA_atk-s05_13a2:1775	Upāhano siṅgālo ca, dasavaggā duke siyuṃ.	177	
PA_atk-s05_13a2:1776	Dukanipātavaṇṇanā niṭṭhitā.	177	
PA_atk-s05_13a2:1777	3. Tikanipāto	177	
PA_atk-s05_13a2:1778	1. Saṅkappavaggo	177	
PA_atk-s05_13a2:1780	[251] 1. Saṅkapparāgajātakavaṇṇanā	178	
PA_atk-s05_13a2:1781_0	Saṅkapparāgadhotenāti idaṃ satthā jetavane viharanto ukkaṇṭhitabhikkhuṃ ārabbha kathesi.	1781	
PA_atk-s05_13a2:1781_1	Sāvatthinagaravāsī kireko kulaputto sāsane uraṃ datvā pabbajitvā ekadivasaṃ sāvatthiyaṃ	1781	
PA_atk-s05_13a2:1781_2	piṇḍāya caranto ekaṃ alaṅkatapaṭiyattaṃ itthiṃ disvā uppannakāmarāgo anabhirato vicari.	1781	
PA_atk-s05_13a2:1781_3	Tamenaṃ ācariyupajjhāyādayo disvā anabhiratikāraṇaṃ pucchitvā vibbhamitukāmabhāvamassa	1781	
PA_atk-s05_13a2:1781_4	ñatvā “āvuso, satthā nāma kāmarāgādikilesapīḷitānaṃ kilese hāretvā saccāni pakāsetvā	1781	
PA_atk-s05_13a2:1781_5	sotāpattiphalādīni deti, ehi taṃ satthu santikaṃ nessāmā”ti ādāya agamaṃsu. Satthārā	1781	
PA_atk-s05_13a2:1781_6	ca “kiṃ nu kho, bhikkhave, anicchamānakaññeva bhikkhuṃ gahetvā āgatatthā”ti vutte	1781	
PA_atk-s05_13a2:1781_7	tamatthaṃ ārocesuṃ. Satthā “saccaṃ kira tvaṃ, bhikkhu, ukkaṇṭhito”ti pucchitvā “saccaṃ,	1781	
PA_atk-s05_13a2:1781_8	bhante”ti vutte “kiṃkāraṇā”ti pucchi. So tamatthaṃ ārocesi. Atha naṃ satthā “itthiyo	1781	
PA_atk-s05_13a2:1781_9	nāmetā, bhikkhu, pubbe jhānabalena vikkhambhitakilesānaṃ visuddhasattānampi saṃkilesaṃ	1781	
PA_atk-s05_13a2:1781_10	uppādesuṃ, tādisaṃ tucchapuggalaṃ kiṃkāraṇā na saṃkilesissanti, visuddhāpi sattā	17811	
PA_atk-s05_13a2:1781_11	saṃkilissanti, uttamayasasamaṅginopi āyasakyaṃ pāpuṇanti, pageva aparisuddhā. Sinerukampanakavāto	17811	
PA_atk-s05_13a2:1781_12	purāṇapaṇṇakasaṭaṃ kiṃ na kampessati, bodhitale nisīditvā abhisambujjhanakasattaṃ	17811	
PA_atk-s05_13a2:1781_13	ayaṃ kileso āloḷesi, tādisaṃ kiṃ na āloḷessatī”ti vatvā tehi yācito atītaṃ āhari.	17811	
PA_atk-s05_13a2:1782_0	Atīte bārāṇasiyaṃ brahmadatte rajjaṃ kārente bodhisatto asītikoṭivibhave brāhmaṇamahāsālakule	1782	
PA_atk-s05_13a2:1782_1	nibbattitvā vayappatto takkasilāyaṃ sabbasippāni uggaṇhitvā bārāṇasiṃ paccāgantvā	1782	
PA_atk-s05_13a2:1782_2	katadārapariggaho mātāpitūnaṃ accayena tesaṃ matakiccāni katvā hiraññolokanakammaṃ	1782	
PA_atk-s05_13a2:1782_3	karonto “idaṃ dhanaṃ paññāyati, yehi panetaṃ sambhataṃ, te na paññāyantī”ti āvajjento	1782	
PA_atk-s05_13a2:1782_4	saṃvegappatto ahosi, sarīrā sedā mucciṃsu. So gharāvāse ciraṃ vasanto mahādānaṃ datvā	1782	
PA_atk-s05_13a2:1782_5	kāme pahāya assumukhaṃ ñātisaṅghaṃ pariccajitvā himavantaṃ pavisitvā isipabbajjaṃ	1782	
PA_atk-s05_13a2:1782_6	pabbajitvā ramaṇīye padese paṇṇasālaṃ māpetvā uñchācariyāya vanamūlaphalādīhi yāpento	1782	
PA_atk-s05_13a2:1782_7	nacirasseva abhiññā ca samāpattiyo ca uppādetvā jhānakīḷaṃ kīḷanto ciraṃ vasitvā	1782	
PA_atk-s05_13a2:1782_8	cintesi – “manussapathaṃ gantvā loṇambilaṃ upasevissāmi, evaṃ me sarīrañceva thiraṃ	1782	
PA_atk-s05_13a2:1782_9	bhavissati, jaṅghavihāro ca kato bhavissati, ye ca mādisassa sīlasampannassa bhikkhaṃ	1782	
PA_atk-s05_13a2:1782_10	vā dassanti, abhivādanādīni vā karissanti, te saggapuraṃ pūressantī”ti.	17821	
PA_atk-s05_13a2:1783_0	So himavantā otaritvā anupubbena cārikaṃ caramāno bārāṇasiṃ patvā sūriyatthaṅgamanavelāya	1783	
PA_atk-s05_13a2:1783_1	vasanaṭṭhānaṃ olokento rājuyyānaṃ disvā “idaṃ paṭisallānasāruppaṃ, ettha vasissāme”ti	1783	
PA_atk-s05_13a2:1783_2	uyyānaṃ pavisitvā aññatarasmiṃ rukkhamūle nisinno jhānasukhena rattiṃ khepetvā punadivase	1783	
PA_atk-s05_13a2:1783_3	katasarīrapaṭijaggano pubbaṇhasamaye jaṭājinavakkalāni saṇṭhapetvā bhikkhābhājanaṃ	1783	
PA_atk-s05_13a2:1783_4	ādāya santindriyo santamānaso iriyāpathasampanno yugamattadassano hutvā sabbākārasampannāya	1783	
PA_atk-s05_13a2:1783_5	attano rūpasiriyā lokassa locanāni ākaḍḍhento nagaraṃ pavisitvā bhikkhāya caranto	1783	
PA_atk-s05_13a2:1783_6	rañño nivesanadvāraṃ pāpuṇi. Rājā mahātale caṅkamanto vātapānantarena bodhisattaṃ	1783	
PA_atk-s05_13a2:1783_7	disvā iriyāpathasmiññeva pasīditvā “sace santadhammo nāma atthi, imassa tena abbhantare	1783	
PA_atk-s05_13a2:1783_8	bhavitabba”nti cintetvā “gaccha, taṃ tāpasaṃ ānehī”ti ekaṃ amaccaṃ āṇāpesi. So gantvā	1783	
PA_atk-s05_13a2:1783_9	vanditvā bhikkhābhājanaṃ gahetvā “rājā, bhante, taṃ pakkosatī”ti āha. Bodhisatto	1783	
PA_atk-s05_13a2:1783_10	“mahāpuñña, amhe rājā na jānātī”ti āha. “Tena hi, bhante, yāvāhaṃ āgacchāmi, tāva	17831	
PA_atk-s05_13a2:1783_11	idheva hothā”ti gantvā rañño ārocesi. Rājā “amhākaṃ kulūpakatāpaso natthi, gaccha,	17831	
PA_atk-s05_13a2:1783_12	naṃ ānehī”ti sayampi vātapānena hatthaṃ pasāretvā vandanto “ito etha, bhante”ti āha.	17831	
PA_atk-s05_13a2:1783_13	Bodhisatto amaccassa hatthe bhikkhābhājanaṃ datvā mahātalaṃ abhiruhi.	17831	
PA_atk-s05_13a2:1784_0	Atha naṃ rājā vanditvā rājapallaṅke nisīdāpetvā attano sampāditehi yāgukhajjakabhattehi	1784	
PA_atk-s05_13a2:1784_1	parivisitvā katabhattakiccaṃ pañhaṃ pucchi. Pañhabyākaraṇena bhiyyosomattāya pasīditvā	1784	
PA_atk-s05_13a2:1784_2	vanditvā “bhante, tumhe katthavāsikā, kuto āgatatthā”ti pucchitvā “himavantavāsikā	1784	
PA_atk-s05_13a2:1784_3	mayaṃ, mahārāja, himavantato āgatā”ti vutte puna “kiṃkāraṇā”ti pucchitvā “vassārattakāle,	1784	
PA_atk-s05_13a2:1784_4	mahārāja, nibaddhavāso nāma laddhuṃ vaṭṭatī”ti vutte “tena hi, bhante, rājuyyāne	1784	
PA_atk-s05_13a2:1784_5	vasatha, tumhe ca catūhi paccayehi na kilamissatha, ahañca saggasaṃvattanikaṃ puññaṃ	1784	
PA_atk-s05_13a2:1784_6	pāpuṇissāmī”ti paṭiññaṃ gahetvā bhuttapātarāso bodhisattena saddhiṃ uyyānaṃ gantvā	1784	
PA_atk-s05_13a2:1784_7	paṇṇasālaṃ kāretvā caṅkamaṃ māpetvā sesānipi rattiṭṭhānadivāṭṭhānādīni sampādetvā	1784	
PA_atk-s05_13a2:1784_8	pabbajitaparikkhāre paṭiyādetvā “sukhena vasatha, bhante”ti uyyānapālaṃ sampaṭicchāpesi.	1784	
PA_atk-s05_13a2:1784_9	Bodhisatto tato paṭṭhāya dvādasa saṃvaccharāni tattheva vasi.	1784	
PA_atk-s05_13a2:1785_0	Athekadivasaṃ rañño paccanto kupito. So tassa vūpasamanatthāya gantukāmo deviṃ āmantetvā	1785	
PA_atk-s05_13a2:1785_1	“bhadde, tayā nagare ohīyituṃ vaṭṭatī”ti āha. “Kiṃ nissāya kathetha, devā”ti. “Sīlavantaṃ	1785	
PA_atk-s05_13a2:1785_2	tāpasaṃ, bhadde”ti. “Deva, nāhaṃ tasmiṃ pamajjissāmi, amhākaṃ ayyassa paṭijagganaṃ	1785	
PA_atk-s05_13a2:1785_3	mama bhāro, tumhe nirāsaṅkā gacchathā”ti. Rājā nikkhamitvā gato, devīpi bodhisattaṃ	1785	
PA_atk-s05_13a2:1785_4	tatheva sakkaccaṃ upaṭṭhāti. Bodhisatto pana rañño gatakāle nibaddhavelāyaṃ āgantvā	1785	
PA_atk-s05_13a2:1785_5	attano rucitāya velāya rājanivesanaṃ gantvā bhattakiccaṃ karoti.	1785	
PA_atk-s05_13a2:1786_0	Athekadivasaṃ bodhisatte aticirāyante devī sabbaṃ khādanīyabhojanīyaṃ paṭiyādetvā	1786	
PA_atk-s05_13a2:1786_1	nhatvā alaṅkaritvā nīcamañcakaṃ paññāpetvā bodhisattassa āgamanaṃ olokayamānā maṭṭhasāṭakaṃ	1786	
PA_atk-s05_13a2:1786_2	sithilaṃ katvā nivāsetvā nipajji. Bodhisattopi velaṃ sallakkhetvā bhikkhābhājanaṃ	1786	
PA_atk-s05_13a2:1786_3	ādāya ākāsenāgantvā mahāvātapānadvāraṃ pāpuṇi. Tassa vakkalasaddaṃ sutvā sahasā uṭṭhahamānāya	1786	
PA_atk-s05_13a2:1786_4	deviyā sarīrā maṭṭhasāṭako bhassittha, bodhisatto visabhāgārammaṇaṃ disvā indriyāni	1786	
PA_atk-s05_13a2:1786_5	bhinditvā subhavasena olokesi. Athassa jhānabalena sannisinnopi kileso karaṇḍake	1786	
PA_atk-s05_13a2:1786_6	pakkhittaāsīviso viya phaṇaṃ katvā uṭṭhahi, khīrarukkhassa vāsiyā ākoṭitakālo viya	1786	
PA_atk-s05_13a2:1786_7	ahosi. Kilesuppādanena saheva jhānaṅgāni parihāyiṃsu, indriyāni aparipuṇṇāni ahesuṃ,	1786	
PA_atk-s05_13a2:1786_8	sayaṃ pakkhacchinnakāko viya ahosi. So pubbe viya nisīditvā bhattakiccaṃ kātuṃ nāsakkhi,	1786	
PA_atk-s05_13a2:1786_9	nisīdāpiyamānopi na nisīdi. Athassa devī sabbaṃ khādanīyabhojanīyaṃ bhikkhābhājaneyeva	1786	
PA_atk-s05_13a2:1786_10	pakkhipi. Yathā ca pubbe bhattakiccaṃ katvā sīhapañjarena nikkhamitvā ākāseneva gacchati,	17861	
PA_atk-s05_13a2:1786_11	evaṃ taṃ divasaṃ gantuṃ nāsakkhi. Bhattaṃ pana gahetvā mahānisseṇiyā otaritvā uyyānaṃ	17861	
PA_atk-s05_13a2:1786_12	agamāsi. Devīpi assa attani paṭibaddhacittataṃ aññāsi. So uyyānaṃ gantvā bhattaṃ	17861	
PA_atk-s05_13a2:1786_13	abhuñjitvāva heṭṭhāmañcake nikkhipitvā “deviyā evarūpā hatthasobhā pādasobhā, evarūpaṃ	17861	
PA_atk-s05_13a2:1786_14	kaṭipariyosānaṃ, evarūpaṃ ūrulakkhaṇa”ntiādīni vippalapanto sattāhaṃ nipajji, bhattaṃ	17861	
PA_atk-s05_13a2:1786_15	pūtikaṃ ahosi nīlamakkhikāparipuṇṇaṃ.	17861	
PA_atk-s05_13a2:1787_0	Atha rājā paccantaṃ vūpasametvā paccāgato alaṅkatapaṭiyattaṃ nagaraṃ padakkhiṇaṃ	1787	
PA_atk-s05_13a2:1787_1	katvā rājanivesanaṃ agantvāva “bodhisattaṃ passissāmī”ti uyyānaṃ gantvā uklāpaṃ assamapadaṃ	1787	
PA_atk-s05_13a2:1787_2	disvā “pakkanto bhavissatī”ti paṇṇasālāya dvāraṃ vivaritvā antopaviṭṭho taṃ nipannakaṃ	1787	
PA_atk-s05_13a2:1787_3	disvā “kenaci aphāsukena bhavitabba”nti pūtibhattaṃ chaḍḍāpetvā paṇṇasālaṃ paṭijaggāpetvā	1787	
PA_atk-s05_13a2:1787_4	“bhante, kiṃ te aphāsuka”nti pucchi. “Viddhosmi, mahārājā”ti. Rājā “mama paccāmittehi	1787	
PA_atk-s05_13a2:1787_5	mayi okāsaṃ alabhantehi ‘mamāyanaṭṭhānamassa dubbalaṃ karissāmā’ti āgantvā esa viddho	1787	
PA_atk-s05_13a2:1787_6	bhavissati maññe”ti sarīraṃ parivattetvā viddhaṭṭhānaṃ olokento viddhaṭṭhānaṃ adisvā	1787	
PA_atk-s05_13a2:1787_7	“kattha viddhosi, bhante”ti pucchi. Bodhisatto “nāhaṃ, mahārāja, aññena viddho, ahaṃ	1787	
PA_atk-s05_13a2:1787_8	pana attanāva attānaṃ hadaye vijjhi”nti vatvā uṭṭhāya nisīditvā imā gāthā avoca –	1787	
PA_atk-s05_13a2:1789	“Saṅkapparāgadhotena, vitakkanisitena ca;	178	
PA_atk-s05_13a2:1790	Nālaṅkatena bhadrena, usukārākatena ca.	179	
PA_atk-s05_13a2:1792	“Na kaṇṇāyatamuttena, nāpi morūpasevinā;	179	
PA_atk-s05_13a2:1793	Tenamhi hadaye viddho, sabbaṅgaparidāhinā.	179	
PA_atk-s05_13a2:1795	“Āvedhañca na passāmi, yato ruhiramassave;	179	
PA_atk-s05_13a2:1796	Yāva ayoniso cittaṃ, sayaṃ me dukkhamābhata”nti.	179	
PA_atk-s05_13a2:1797_0	Tattha saṅkapparāgadhotenāti kāmavitakkasampayuttarāgadhotena. Vitakkanisitena cāti	1797	
PA_atk-s05_13a2:1797_1	teneva rāgodakena vitakkapāsāṇe nisitena. Nālaṅkatena bhadrenāti neva alaṅkatena	1797	
PA_atk-s05_13a2:1797_2	bhadrena, analaṅkatena bībhacchenāti attho. Usukārākatena cāti usukārehipi akatena.	1797	
PA_atk-s05_13a2:1797_3	Na kaṇṇāyatamuttenāti yāva dakkhiṇakaṇṇacūḷakaṃ ākaḍḍhitvā amuttakena. Nāpi morūpasevināti	1797	
PA_atk-s05_13a2:1797_4	morapattagijjhapattādīhi akatūpasevanena. Tenamhi hadaye viddhoti tena kilesakaṇḍenāhaṃ	1797	
PA_atk-s05_13a2:1797_5	hadaye viddho amhi. Sabbaṅgaparidāhināti sabbāni aṅgāni paridahanasamatthena. Mahārāja,	1797	
PA_atk-s05_13a2:1797_6	tena hi kilesakaṇḍena hadaye viddhakālato paṭṭhāya mama aggi padittāniva sabbāni	1797	
PA_atk-s05_13a2:1797_7	aṅgāni ḍayhantīti dasseti.	1797	
PA_atk-s05_13a2:1798_0	Āvedhañca na passāmīti viddhaṭṭhāne vaṇañca na passāmi. Yato ruhiramassaveti yato	1798	
PA_atk-s05_13a2:1798_1	me āvedhato lohitaṃ pagghareyya, taṃ na passāmīti attho. Yāva ayoniso cittanti ettha	1798	
PA_atk-s05_13a2:1798_2	yāvāti daḷhatthe nipāto, ativiya daḷhaṃ katvā ayoniso cittaṃ vaḍḍhitanti attho. Sayaṃ	1798	
PA_atk-s05_13a2:1798_3	me dukkhamābhatanti attanāva mayā attano dukkhaṃ ānītanti.	1798	
PA_atk-s05_13a2:1799_0	Evaṃ bodhisatto imāhi tīhi gāthāhi rañño dhammaṃ desetvā rājānaṃ paṇṇasālato bahi	1799	
PA_atk-s05_13a2:1799_1	katvā kasiṇaparikammaṃ katvā naṭṭhaṃ jhānaṃ uppādetvā paṇṇasālāya nikkhamitvā ākāse	1799	
PA_atk-s05_13a2:1799_2	nisinno rājānaṃ ovaditvā “mahārāja, ahaṃ himavantameva gamissāmī”ti vatvā “na sakkā,	1799	
PA_atk-s05_13a2:1799_3	bhante, gantu”nti vuccamānopi “mahārāja, mayā idha vasantena evarūpo vippakāro patto,	1799	
PA_atk-s05_13a2:1799_4	idāni na sakkā idha vasitu”nti rañño yācantasseva ākāse uppatitvā himavantaṃ gantvā	1799	
PA_atk-s05_13a2:1799_5	tattha yāvatāyukaṃ ṭhatvā brahmalokūpago ahosi.	1799	
PA_atk-s05_13a2:1800_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1800	
PA_atk-s05_13a2:1800_1	ukkaṇṭhitabhikkhu arahatte patiṭṭhahi. Keci sotāpannā, keci sakadāgāmino, keci anāgāmino,	1800	
PA_atk-s05_13a2:1800_2	keci arahanto ahesuṃ. “Tadā rājā ānando ahosi, tāpaso pana ahameva ahosi”nti.	1800	
PA_atk-s05_13a2:1801	Saṅkapparāgajātakavaṇṇanā paṭhamā.	180	
PA_atk-s05_13a2:1803	[252] 2. Tilamuṭṭhijātakavaṇṇanā	180	
PA_atk-s05_13a2:1804_0	Ajjāpi me taṃ manasīti idaṃ satthā jetavane viharanto aññataraṃ kodhanaṃ bhikkhuṃ	1804	
PA_atk-s05_13a2:1804_1	ārabbha kathesi. Aññataro kira, bhikkhu, kodhano ahosi upāyāsabahulo, appampi vutto	1804	
PA_atk-s05_13a2:1804_2	samāno kuppi abhisajji, kopañca dosañca appaccayañca pātvākāsi. Athekadivasaṃ bhikkhū	1804	
PA_atk-s05_13a2:1804_3	dhammasabhāyaṃ kathaṃ samuṭṭhāpesuṃ – “āvuso, asuko nāma bhikkhu kodhano upāyāsabahulo	1804	
PA_atk-s05_13a2:1804_4	uddhane pakkhittaloṇaṃ viya taṭataṭāyanto vicarati, evarūpe nikkodhane buddhasāsane	1804	
PA_atk-s05_13a2:1804_5	pabbajito samāno kodhamattampi niggaṇhituṃ na sakkotī”ti. Satthā tesaṃ kathaṃ sutvā	1804	
PA_atk-s05_13a2:1804_6	ekaṃ bhikkhuṃ pesetvā taṃ bhikkhuṃ pakkosāpetvā “saccaṃ kira tvaṃ, bhikkhu, kodhano”ti	1804	
PA_atk-s05_13a2:1804_7	pucchitvā “saccaṃ, bhante”ti vutte “na, bhikkhave, idāneva, pubbepi ayaṃ kodhano	1804	
PA_atk-s05_13a2:1804_8	ahosī”ti vatvā atītaṃ āhari.	1804	
PA_atk-s05_13a2:1805_0	Atīte bārāṇasiyaṃ brahmadatte rajjaṃ kārente tassa putto brahmadattakumāro nāma ahosi.	1805	
PA_atk-s05_13a2:1805_1	Porāṇakarājāno ca attano putte “evaṃ ete nihatamānadappā sītuṇhakkhamā lokacārittaññū	1805	
PA_atk-s05_13a2:1805_2	ca bhavissantī”ti attano nagare disāpāmokkhaācariye vijjamānepi sippuggahaṇatthāya	1805	
PA_atk-s05_13a2:1805_3	dūre tiroraṭṭhaṃ pesenti, tasmā sopi rājā soḷasavassuddesikaṃ puttaṃ pakkosāpetvā	1805	
PA_atk-s05_13a2:1805_4	ekapaṭalikaupāhanā ca paṇṇacchattañca kahāpaṇasahassañca datvā “tāta, takkasilaṃ	1805	
PA_atk-s05_13a2:1805_5	gantvā sippaṃ uggaṇhā”ti pesesi. So “sādhū”ti mātāpitaro vanditvā nikkhamitvā anupubbena	1805	
PA_atk-s05_13a2:1805_6	takkasilaṃ patvā ācariyassa gehaṃ pucchitvā ācariye māṇavakānaṃ sippaṃ vācetvā uṭṭhāya	1805	
PA_atk-s05_13a2:1805_7	gharadvāre caṅkamante gehaṃ gantvā yasmiṃ ṭhāne ṭhito ācariyaṃ addasa, tattheva upāhanā	1805	
PA_atk-s05_13a2:1805_8	omuñcitvā chattañca apanetvā ācariyaṃ vanditvā aṭṭhāsi. So tassa kilantabhāvaṃ ñatvā	1805	
PA_atk-s05_13a2:1805_9	āgantukasaṅgahaṃ kāresi. Kumāro bhuttabhojano thokaṃ vissamitvā ācariyaṃ upasaṅkamitvā	1805	
PA_atk-s05_13a2:1805_10	vanditvā aṭṭhāsi, “kuto āgatosi, tātā”ti ca vutte “bārāṇasito”ti āha. “Kassa puttosī”ti?	18051	
PA_atk-s05_13a2:1805_11	“Bārāṇasirañño”ti. “Kenatthenāgatosī”ti? “Sippaṃ uggaṇhatthāyā”ti. “Kiṃ te ācariyabhāgo	18051	
PA_atk-s05_13a2:1805_12	ābhato, udāhu dhammantevāsiko hotukāmosī”ti? So “ācariyabhāgo me ābhato”ti vatvā	18051	
PA_atk-s05_13a2:1805_13	ācariyassa pādamūle sahassatthavikaṃ ṭhapetvā vandi.	18051	
PA_atk-s05_13a2:1806_0	Dhammantevāsikā divā ācariyassa kammaṃ katvā rattiṃ sippaṃ uggaṇhanti, ācariyabhāgadāyakā	1806	
PA_atk-s05_13a2:1806_1	gehe jeṭṭhaputtā viya hutvā sippameva uggaṇhanti. Tasmā sopi ācariyo sallahukena	1806	
PA_atk-s05_13a2:1806_2	subhanakkhattena kumārassa sippaṃ paṭṭhapesi. Kumāropi sippaṃ uggaṇhanto ekadivasaṃ	1806	
PA_atk-s05_13a2:1806_3	ācariyena saddhiṃ nhāyituṃ agamāsi. Athekā mahallikā itthī tilāni sete katvā pattharitvā	1806	
PA_atk-s05_13a2:1806_4	rakkhamānā nisīdi. Kumāro setatile disvā khāditukāmo hutvā ekaṃ tilamuṭṭhiṃ gahetvā	1806	
PA_atk-s05_13a2:1806_5	khādi, mahallikā “taṇhāluko eso”ti kiñci avatvā tuṇhī ahosi. So punadivasepi tāya	1806	
PA_atk-s05_13a2:1806_6	velāya tatheva akāsi, sāpi naṃ na kiñci āha. Itaro tatiyadivasepi tathevākāsi, tadā	1806	
PA_atk-s05_13a2:1806_7	mahallikā “disāpāmokkho ācariyo attano antevāsikehi maṃ vilumpāpetī”ti bāhā paggayha	1806	
PA_atk-s05_13a2:1806_8	kandi. Ācariyo nivattitvā “kiṃ etaṃ, ammā”ti pucchi. “Sāmi, antevāsiko te mayā katānaṃ	1806	
PA_atk-s05_13a2:1806_9	setatilānaṃ ajjekaṃ muṭṭhiṃ khādi, hiyyo ekaṃ, pare ekaṃ, nanu evaṃ khādanto mama	1806	
PA_atk-s05_13a2:1806_10	santakaṃ sabbaṃ nāsessatī”ti. “Amma, mā rodi, mūlaṃ te dāpessāmī”ti. “Na me, sāmi,	18061	
PA_atk-s05_13a2:1806_11	mūlenattho, yathā panesa kumāro puna evaṃ na karoti, tathā taṃ sikkhāpehī”ti. Ācariyo	18061	
PA_atk-s05_13a2:1806_12	“tena hi passa, ammā”ti dvīhi māṇavehi taṃ kumāraṃ dvīsu hatthesu gāhāpetvā veḷupesikaṃ	18061	
PA_atk-s05_13a2:1806_13	gahetvā “puna evarūpaṃ mā akāsī”ti tikkhattuṃ piṭṭhiyaṃ pahari. Kumāro ācariyassa	18061	
PA_atk-s05_13a2:1806_14	kujjhitvā rattāni akkhīni katvā pādapiṭṭhito yāva kesamatthakā olokesi. Sopissa kujjhitvā	18061	
PA_atk-s05_13a2:1806_15	olokitabhāvaṃ aññāsi. Kumāro sippaṃ niṭṭhāpetvā “anuyogaṃ datvā mārāpetabbo esa mayā”ti	18061	
PA_atk-s05_13a2:1806_16	tena katadosaṃ hadaye ṭhapetvā gamanakāle ācariyaṃ vanditvā “yadāhaṃ, ācariya, bārāṇasirajjaṃ	18061	
PA_atk-s05_13a2:1806_17	patvā tumhākaṃ santikaṃ pesessāmi, tadā tumhe āgaccheyyāthā”ti sasineho viya paṭiññaṃ gahetvā pakkāmi.	18061	
PA_atk-s05_13a2:1807_0	So bārāṇasiṃ patvā mātāpitaro vanditvā sippaṃ dassesi. Rājā “jīvamānena me putto	1807	
PA_atk-s05_13a2:1807_1	diṭṭho, jīvamānovassa rajjasiriṃ passāmī”ti puttaṃ rajje patiṭṭhāpesi. So rajjasiriṃ	1807	
PA_atk-s05_13a2:1807_2	anubhavamāno ācariyena katadosaṃ saritvā uppannakodho “mārāpessāmi na”nti pakkosanatthāya	1807	
PA_atk-s05_13a2:1807_3	ācariyassa dūtaṃ pāhesi. Ācariyo “taruṇakāle naṃ saññāpetuṃ na sakkhissāmī”ti agantvā	1807	
PA_atk-s05_13a2:1807_4	tassa rañño majjhimavayakāle “idāni naṃ saññāpetuṃ sakkhissāmī”ti gantvā rājadvāre	1807	
PA_atk-s05_13a2:1807_5	ṭhatvā “takkasilācariyo āgato”ti ārocāpesi. Rājā tuṭṭho brāhmaṇaṃ pakkosāpetvā taṃ	1807	
PA_atk-s05_13a2:1807_6	attano santikaṃ āgataṃ disvāva kodhaṃ uppādetvā rattāni akkhīni katvā amacce āmantetvā	1807	
PA_atk-s05_13a2:1807_7	“bho, ajjāpi me ācariyena pahaṭaṭṭhānaṃ rujjati, ācariyo nalāṭena maccuṃ ādāya ‘marissāmī’ti	1807	
PA_atk-s05_13a2:1807_8	āgato, ajjassa jīvitaṃ natthī”ti vatvā purimā dve gāthā avoca –	1807	
PA_atk-s05_13a2:1809	“Ajjāpi me taṃ manasi, yaṃ maṃ tvaṃ tilamuṭṭhiyā;	180	
PA_atk-s05_13a2:1810	Bāhāya maṃ gahetvāna, laṭṭhiyā anutāḷayi.	181	
PA_atk-s05_13a2:1812	“Nanu jīvite na ramasi, yenāsi brāhmaṇāgato;	181	
PA_atk-s05_13a2:1813	Yaṃ maṃ bāhā gahetvāna, tikkhattuṃ anutāḷayī”ti.	181	
PA_atk-s05_13a2:1814_0	Tattha yaṃ maṃ bāhāya manti dvīsu padesu upayogavacanaṃ anutāḷanagahaṇāpekkhaṃ. Yaṃ	1814	
PA_atk-s05_13a2:1814_1	maṃ tvaṃ tilamuṭṭhiyā kāraṇā anutāḷayi, anutāḷento ca maṃ bāhāya gahetvā anutāḷayi,	1814	
PA_atk-s05_13a2:1814_2	taṃ anutāḷanaṃ ajjāpi me manasīti ayañhettha attho. Nanu jīvite na ramasīti maññe	1814	
PA_atk-s05_13a2:1814_3	tvaṃ attano jīvitamhi nābhiramasi. Yenāsi brāhmaṇāgatoti yasmā brāhmaṇa idha mama	1814	
PA_atk-s05_13a2:1814_4	santikaṃ āgatosi. Yaṃ maṃ bāhā gahetvānāti yaṃ mama bāhā gahetvā, yaṃ maṃ bāhāya	1814	
PA_atk-s05_13a2:1814_5	gahetvātipi attho. Tikkhattuṃ anutāḷayīti tayo vāre veḷulaṭṭhiyā tāḷesi, ajja dāni	1814	
PA_atk-s05_13a2:1814_6	tassa phalaṃ vindāhīti naṃ maraṇena santajjento evamāha.	1814	
PA_atk-s05_13a2:1815	Taṃ sutvā ācariyo tatiyaṃ gāthamāha –	181	
PA_atk-s05_13a2:1817	“Ariyo anariyaṃ kubbantaṃ, yo daṇḍena nisedhati;	181	
PA_atk-s05_13a2:1818	Sāsanaṃ taṃ na taṃ veraṃ, iti naṃ paṇḍitā vidū”ti.	181	
PA_atk-s05_13a2:1819_0	Tattha ariyoti sundarādhivacanametaṃ. So pana ariyo catubbidho hoti ācāraariyo dassanaariyo	1819	
PA_atk-s05_13a2:1819_1	liṅgaariyo paṭivedhaariyoti. Tattha manusso vā hotu tiracchāno vā, ariyācāre ṭhito	1819	
PA_atk-s05_13a2:1819_2	ācāraariyo nāma. Vuttampi cetaṃ –	1819	
PA_atk-s05_13a2:1820	“Ariyavattasi vakkaṅga, yo piṇḍamapacāyati;	182	
PA_atk-s05_13a2:1821	Cajāmi te taṃ bhattāraṃ, gacchathūbho yathāsukha”nti. ;	182	
PA_atk-s05_13a2:1822	Rūpena pana iriyāpathena ca pāsādikena dassanīyena samannāgato dassanaariyo nāma. Vuttampi cetaṃ –	182	
PA_atk-s05_13a2:1823	“Ariyāvakāsosi pasannanetto, maññe bhavaṃ pabbajito kulamhā;	182	
PA_atk-s05_13a2:1824	Kathaṃ nu cittāni pahāya bhoge, pabbaji nikkhamma gharā sapaññā”ti. ;	182	
PA_atk-s05_13a2:1825	Nivāsanapārupanaliṅgaggahaṇena pana samaṇasadiso hutvā vicaranto dussīlopi liṅgaariyo nāma. Yaṃ sandhāya vuttaṃ –	182	
PA_atk-s05_13a2:1826	“Chadanaṃ katvāna subbatānaṃ, pakkhandī kuladūsako pagabbho;	182	
PA_atk-s05_13a2:1827	Māyāvī asaññato palāpo, patirūpena caraṃ sa maggadūsī”ti.	182	
PA_atk-s05_13a2:1828	Buddhādayo pana paṭivedhaariyā nāma. Tena vuttaṃ – “ariyā vuccanti buddhā ca paccekabuddhā ca buddhasāvakā cā”ti. Tesu idha ācāraariyova adhippeto.	182	
PA_atk-s05_13a2:1829_0	Anariyanti dussīlaṃ pāpadhammaṃ. Kubbantanti pāṇātipātādikaṃ pañcavidhadussīlyakammaṃ	1829	
PA_atk-s05_13a2:1829_1	karontaṃ, ekameva vā etaṃ atthapadaṃ, anariyaṃ hīnaṃ lāmakaṃ pañcaverabhayakammaṃ	1829	
PA_atk-s05_13a2:1829_2	karontaṃ puggalaṃ. Yoti khattiyādīsu yo koci. Daṇḍenāti yena kenaci paharaṇakena.	1829	
PA_atk-s05_13a2:1829_3	Nisedhatīti “mā puna evarūpaṃ karī”ti paharanto nivāreti. Sāsanaṃ taṃ na taṃ veranti	1829	
PA_atk-s05_13a2:1829_4	taṃ, mahārāja, akattabbaṃ karonte puttadhītaro vā antevāsike vā evaṃ paharitvā nisedhanaṃ	1829	
PA_atk-s05_13a2:1829_5	nāma imasmiṃ loke sāsanaṃ anusiṭṭhi ovādo, na veraṃ. Iti naṃ paṇḍitā vidūti evametaṃ	1829	
PA_atk-s05_13a2:1829_6	paṇḍitā jānanti. Tasmā, mahārāja, tvampi evaṃ jāna, na evarūpe ṭhāne veraṃ kātuṃ	1829	
PA_atk-s05_13a2:1829_7	arahasi. Sace hi tvaṃ, mahārāja, mayā evaṃ sikkhāpito nābhavissa, atha gacchante	1829	
PA_atk-s05_13a2:1829_8	kāle pūvasakkhaliādīni ceva phalāphalādīni ca haranto corakammesu paluddho anupubbena	1829	
PA_atk-s05_13a2:1829_9	sandhicchedanapanthadūhanagāmaghātakādīni katvā “rājāparādhiko coro”ti sahoḍḍhaṃ	1829	
PA_atk-s05_13a2:1829_10	gahetvā rañño dassito “gacchathassa dosānurūpaṃ daṇḍaṃ upanethā”ti daṇḍabhayaṃ pāpuṇissa,	18291	
PA_atk-s05_13a2:1829_11	kuto te evarūpā sampatti abhavissa, nanu maṃ nissāya idaṃ issariyaṃ tayā laddhanti	18291	
PA_atk-s05_13a2:1829_12	evaṃ ācariyo rājānaṃ saññāpesi. Parivāretvā ṭhitā amaccāpissa kathaṃ sutvā “saccaṃ,	18291	
PA_atk-s05_13a2:1829_13	deva, idaṃ issariyaṃ tumhākaṃ ācariyasseva santaka”nti āhaṃsu.	18291	
PA_atk-s05_13a2:1830_0	Tasmiṃ khaṇe rājā ācariyassa guṇaṃ sallakkhetvā “sabbissariyaṃ te, ācariya, dammi,	1830	
PA_atk-s05_13a2:1830_1	rajjaṃ paṭicchā”ti āha. Ācariyo “na me, mahārāja, rajjenattho”ti paṭikkhipi. Rājā	1830	
PA_atk-s05_13a2:1830_2	takkasilaṃ pesetvā ācariyassa puttadāraṃ āharāpetvā mahantaṃ issariyaṃ datvā tameva	1830	
PA_atk-s05_13a2:1830_3	purohitaṃ katvā pituṭṭhāne ṭhapetvā tassovāde ṭhito dānādīni puññāni katvā saggaparāyaṇo ahosi.	1830	
PA_atk-s05_13a2:1831_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1831	
PA_atk-s05_13a2:1831_1	kodhano bhikkhu anāgāmiphale patiṭṭhahi, bahū janā sotāpannasakadāgāmianāgāmino ahesuṃ.	1831	
PA_atk-s05_13a2:1831_2	“Tadā rājā kodhano bhikkhu ahosi, ācariyo pana ahameva ahosi”nti.	1831	
PA_atk-s05_13a2:1832	Tilamuṭṭhijātakavaṇṇanā dutiyā.	183	
PA_atk-s05_13a2:1834	[253] 3. Maṇikaṇṭhajātakavaṇṇanā	183	
PA_atk-s05_13a2:1835_0	Mamannapānanti idaṃ satthā āḷaviṃ nissāya aggāḷave cetiye viharanto kuṭikārasikkhāpadaṃ	1835	
PA_atk-s05_13a2:1835_1	ārabbha kathesi. Āḷavakā hi bhikkhū saññācikāya kuṭiyo kārayamānā yācanabahulā viññattibahulā	1835	
PA_atk-s05_13a2:1835_2	vihariṃsu “purisaṃ detha, purisatthakaraṃ dethā”tiādīni vadantā. Manussā upaddutā	1835	
PA_atk-s05_13a2:1835_3	yācanāya upaddutā viññattiyā bhikkhū disvā ubbijjiṃsupi uttasiṃsupi palāyiṃsupi.	1835	
PA_atk-s05_13a2:1835_4	Athāyasmā mahākassapo āḷaviṃ upasaṅkamitvā piṇḍāya pāvisi, manussā therampi disvā	1835	
PA_atk-s05_13a2:1835_5	tatheva paṭipajjiṃsu. So pacchābhattaṃ piṇḍapātapaṭikkanto bhikkhū āmantetvā “pubbāyaṃ,	1835	
PA_atk-s05_13a2:1835_6	āvuso, āḷavī sulabhapiṇḍā, idāni kasmā dullabhapiṇḍā jātā”ti pucchitvā taṃ kāraṇaṃ	1835	
PA_atk-s05_13a2:1835_7	sutvā bhagavati āḷaviṃ āgantvā aggāḷavacetiye viharante bhagavantaṃ upasaṅkamitvā	1835	
PA_atk-s05_13a2:1835_8	etamatthaṃ ārocesi. Satthā etasmiṃ kāraṇe bhikkhusaṅghaṃ sannipātāpetvā āḷavake bhikkhū	1835	
PA_atk-s05_13a2:1835_9	paṭipucchi – “saccaṃ kira tumhe, bhikkhave, saññācikāya kuṭiyo kārethā”ti. “Saccaṃ,	1835	
PA_atk-s05_13a2:1835_10	bhante”ti vutte te bhikkhū garahitvā “bhikkhave, yācanā nāmesā sattaratanaparipuṇṇe	18351	
PA_atk-s05_13a2:1835_11	nāgabhavane vasantānaṃ nāgānampi amanāpā, pageva manussānaṃ, yesaṃ ekaṃ kahāpaṇakaṃ	18351	
PA_atk-s05_13a2:1835_12	uppādentānaṃ pāsāṇato maṃsaṃ uppāṭanakālo viya hotī”ti vatvā atītaṃ āhari.	18351	
PA_atk-s05_13a2:1836_0	Atīte bārāṇasiyaṃ brahmadatte rajjaṃ kārente bodhisatto mahāvibhave brāhmaṇakule	1836	
PA_atk-s05_13a2:1836_1	nibbatti. Tassa ādhāvitvā paridhāvitvā vicaraṇakāle aññopi puññavā satto tassa mātu	1836	
PA_atk-s05_13a2:1836_2	kucchismiṃ nibbatti. Te ubhopi bhātaro vayappattā mātāpitūnaṃ kālakiriyāya saṃviggahadayā	1836	
PA_atk-s05_13a2:1836_3	isipabbajjaṃ pabbajitvā gaṅgātīre paṇṇasālaṃ māpetvā vasiṃsu. Tesu jeṭṭhassa uparigaṅgāya	1836	
PA_atk-s05_13a2:1836_4	paṇṇasālā ahosi, kaniṭṭhassa adhogaṅgāya. Athekadivasaṃ maṇikaṇṭho nāma nāgarājā	1836	
PA_atk-s05_13a2:1836_5	nāgabhavanā nikkhamitvā gaṅgātīre māṇavakavesena vicaranto kaniṭṭhassa assamaṃ gantvā	1836	
PA_atk-s05_13a2:1836_6	vanditvā ekamantaṃ nisīdi, te aññamaññaṃ sammodanīyakathaṃ kathetvā vissāsikā ahesuṃ,	1836	
PA_atk-s05_13a2:1836_7	vinā vattituṃ nāsakkhiṃsu. Maṇikaṇṭho abhiṇhaṃ kaniṭṭhatāpasassa santikaṃ āgantvā	1836	
PA_atk-s05_13a2:1836_8	kathāsallāpena nisīditvā gamanakāle tāpase sinehena attabhāvaṃ vijahitvā bhogehi	1836	
PA_atk-s05_13a2:1836_9	tāpasaṃ parikkhipanto parissajitvā uparimuddhani mahantaṃ phaṇaṃ dhāretvā thokaṃ	1836	
PA_atk-s05_13a2:1836_10	vasitvā taṃ sinehaṃ vinodetvā sarīraṃ viniveṭhetvā tāpasaṃ vanditvā sakaṭṭhānameva	18361	
PA_atk-s05_13a2:1836_11	gacchati. Tāpaso tassa bhayena kiso ahosi lūkho dubbaṇṇo uppaṇḍuppaṇḍukajāto dhamanisanthatagatto.	18361	
PA_atk-s05_13a2:1837_0	So ekadivasaṃ bhātu santikaṃ agamāsi. Atha naṃ so pucchi – “kissa, tvaṃ bho, kiso	1837	
PA_atk-s05_13a2:1837_1	lūkho dubbaṇṇo uppaṇḍuppaṇḍukajāto dhamanisanthatagatto”ti. So tassa taṃ pavattiṃ	1837	
PA_atk-s05_13a2:1837_2	ārocetvā “kiṃ pana, tvaṃ bho, tassa nāgarājassa āgamanaṃ icchasi, na icchasī”ti puṭṭho	1837	
PA_atk-s05_13a2:1837_3	“na icchāmī”ti vatvā “so pana nāgarājā tava santikaṃ āgacchanto kiṃ piḷandhanaṃ piḷandhitvā	1837	
PA_atk-s05_13a2:1837_4	āgacchatī”ti vutte “maṇiratana”nti āha. Tena hi tvaṃ tasmiṃ nāgarāje tava santikaṃ	1837	
PA_atk-s05_13a2:1837_5	āgantvā anisinneyeva “maṇiṃ me dehī”ti yāca, evaṃ so nāgo taṃ bhogehi aparikkhipitvāva	1837	
PA_atk-s05_13a2:1837_6	gamissati. Punadivase assamapadadvāre ṭhatvā āgacchantameva naṃ yāceyyāsi, tatiyadivase	1837	
PA_atk-s05_13a2:1837_7	gaṅgātīre ṭhatvā udakā ummujjantameva naṃ yāceyyāsi, evaṃ so tava santikaṃ puna na āgamissatīti.	1837	
PA_atk-s05_13a2:1838_0	Tāpaso “sādhū”ti paṭissuṇitvā attano paṇṇasālaṃ gantvā punadivase nāgarājānaṃ āgantvā	1838	
PA_atk-s05_13a2:1838_1	ṭhitamattameva “etaṃ attano piḷandhanamaṇiṃ me dehī”ti yāci, so anisīditvāva palāyi.	1838	
PA_atk-s05_13a2:1838_2	Atha naṃ dutiyadivase assamapadadvāre ṭhatvā āgacchantameva “hiyyo me maṇiratanaṃ	1838	
PA_atk-s05_13a2:1838_3	nādāsi, ajja dānaṃ laddhuṃ vaṭṭatī”ti āha. Nāgo assamapadaṃ apavisitvāva palāyi.	1838	
PA_atk-s05_13a2:1838_4	Tatiyadivase udakato ummujjantameva naṃ “ajja me tatiyo divaso yācantassa, dehi dāni	1838	
PA_atk-s05_13a2:1838_5	me etaṃ maṇiratana”nti āha. Nāgarājā udake ṭhatvāva tāpasaṃ paṭikkhipanto dve gāthā āha –	1838	
PA_atk-s05_13a2:1840	“Mamannapānaṃ vipulaṃ uḷāraṃ, uppajjatīmassa maṇissa hetu;	184	
PA_atk-s05_13a2:1841	Taṃ te na dassaṃ atiyācakosi, na cāpi te assamamāgamissaṃ.	184	
PA_atk-s05_13a2:1843	“Susū yathā sakkharadhotapāṇī, tāsesimaṃ selaṃ yācamāno;	184	
PA_atk-s05_13a2:1844	Taṃ te na dassaṃ atiyācakosi, na cāpi te assamamāgamissa”nti.	184	
PA_atk-s05_13a2:1845_0	Tattha mamannapānanti mama yāgubhattādidibbabhojanaṃ aṭṭhapānakabhedañca dibbapānaṃ.	1845	
PA_atk-s05_13a2:1845_1	Vipulanti bahu. Uḷāranti seṭṭhaṃ paṇītaṃ. Taṃ teti taṃ maṇiṃ tuyhaṃ. Atiyācakosīti	1845	
PA_atk-s05_13a2:1845_2	kālañca pamāṇañca atikkamitvā ajja tīṇi divasāni mayhaṃ piyaṃ manāpaṃ maṇiratanaṃ	1845	
PA_atk-s05_13a2:1845_3	yācamāno atikkamma yācakosi. Na cāpi teti na kevalaṃ na dassaṃ, assamampi te nāgamissaṃ.	1845	
PA_atk-s05_13a2:1845_4	Susū yathāti yathā nāma yuvā taruṇamanusso. Sakkharadhotapāṇīti sakkharāya dhotapāṇi,	1845	
PA_atk-s05_13a2:1845_5	telena pāsāṇe dhotaasihattho. Tāsesimaṃ selaṃ yācamānoti imaṃ maṇiṃ yācanto tvaṃ	1845	
PA_atk-s05_13a2:1845_6	kañcanatharukhaggaṃ abbāhitvā “sīsaṃ te chindāmī”ti vadanto taruṇapuriso viya maṃ tāsesi.	1845	
PA_atk-s05_13a2:1846_0	Evaṃ vatvā so nāgarājā udake nimujjitvā attano nāgabhavanameva gantvā na paccāgañchi.	1846	
PA_atk-s05_13a2:1846_1	Atha so tāpaso tassa dassanīyassa nāgarājassa adassanena bhiyyosomattāya kiso ahosi	1846	
PA_atk-s05_13a2:1846_2	lūkho dubbaṇṇo uppaṇḍuppaṇḍukajāto dhamanisanthatagatto. Atha jeṭṭhatāpaso “kaniṭṭhassa	1846	
PA_atk-s05_13a2:1846_3	pavattiṃ jānissāmī”ti tassa santikaṃ āgantvā taṃ bhiyyosomattāya paṇḍuroginaṃ disvā	1846	
PA_atk-s05_13a2:1846_4	“kiṃ nu kho, bho, tvaṃ bhiyyosomattāya paṇḍurogī jāto”ti vatvā “tassa dassanīyassa	1846	
PA_atk-s05_13a2:1846_5	nāgarājassa adassanenā”ti sutvā “ayaṃ tāpaso nāgarājānaṃ vinā vattituṃ na sakkotī”ti	1846	
PA_atk-s05_13a2:1846_6	sallakkhetvā tatiyaṃ gāthamāha –	1846	
PA_atk-s05_13a2:1848	“Na taṃ yāce yassa piyaṃ jigīse, desso hoti atiyācanāya;	184	
PA_atk-s05_13a2:1849	Nāgo maṇiṃ yācito brāhmaṇena, adassanaṃyeva tadajjhagamā”ti.	184	
PA_atk-s05_13a2:1850_0	Tattha na taṃ yāceti taṃ bhaṇḍaṃ na yāceyya. Yassa piyaṃ jigīseti yaṃ bhaṇḍaṃ assa	1850	
PA_atk-s05_13a2:1850_1	puggalassa piyanti jāneyya. Desso hotīti appiyo hoti. Atiyācanāyāti pamāṇaṃ atikkamitvā	1850	
PA_atk-s05_13a2:1850_2	varabhaṇḍaṃ yācanto tāya atiyācanāya. Adassanaṃyeva tadajjhagamāti tato paṭṭhāya	1850	
PA_atk-s05_13a2:1850_3	adassanameva gatoti.	1850	
PA_atk-s05_13a2:1851_0	Evaṃ pana taṃ vatvā “ito dāni paṭṭhāya mā socī”ti samassāsetvā jeṭṭhabhātā attano	1851	
PA_atk-s05_13a2:1851_1	assamameva gato. Athāparabhāge te dvepi bhātaro abhiññā ca samāpattiyo ca nibbattetvā	1851	
PA_atk-s05_13a2:1851_2	brahmalokaparāyaṇā ahesuṃ.	1851	
PA_atk-s05_13a2:1852_0	Satthā “evaṃ, bhikkhave, sattaratanaparipuṇṇe nāgabhavane vasantānaṃ nāgānampi yācanā	1852	
PA_atk-s05_13a2:1852_1	nāma amanāpā, kimaṅgaṃ pana manussāna”nti imaṃ dhammadesanaṃ āharitvā jātakaṃ samodhānesi	1852	
PA_atk-s05_13a2:1852_2	– “tadā kaniṭṭho ānando ahosi, jeṭṭho pana ahameva ahosi”nti.	1852	
PA_atk-s05_13a2:1853	Maṇikaṇṭhajātakavaṇṇanā tatiyā.	185	
PA_atk-s05_13a2:1855	[254] 4. Kuṇḍakakucchisindhavajātakavaṇṇanā	185	
PA_atk-s05_13a2:1856_0	Bhutvā tiṇaparighāsanti idaṃ satthā jetavane viharanto sāriputtattheraṃ ārabbha kathesi.	1856	
PA_atk-s05_13a2:1856_1	Ekasmiñhi samaye sammāsambuddhe sāvatthiyaṃ vassaṃ vasitvā cārikaṃ caritvā puna paccāgate	1856	
PA_atk-s05_13a2:1856_2	manussā “āgantukasakkāraṃ karissāmā”ti buddhappamukhassa bhikkhusaṅghassa mahādānaṃ	1856	
PA_atk-s05_13a2:1856_3	dadanti. Vihāre ekaṃ dhammaghosakabhikkhuṃ ṭhapesuṃ, so ye ye āgantvā yattake bhikkhū	1856	
PA_atk-s05_13a2:1856_4	icchanti, tesaṃ tesaṃ bhikkhū vicāretvā deti.	1856	
PA_atk-s05_13a2:1857_0	Athekā duggatamahallikā itthī ekameva paṭivīsaṃ sajjetvā tesaṃ tesaṃ manussānaṃ bhikkhūsu	1857	
PA_atk-s05_13a2:1857_1	vicāretvā dinnesu ussūre dhammaghosakassa santikaṃ āgantvā “mayhaṃ ekaṃ bhikkhuṃ	1857	
PA_atk-s05_13a2:1857_2	dethā”ti āha. So “mayā sabbe bhikkhū vicāretvā dinnā, sāriputtatthero pana vihāreyeva,	1857	
PA_atk-s05_13a2:1857_3	tvaṃ tassa bhikkhaṃ dehī”ti āha. Sā “sādhū”ti tuṭṭhacittā jetavanadvārakoṭṭhake ṭhatvā	1857	
PA_atk-s05_13a2:1857_4	therassa āgatakāle vanditvā hatthato pattaṃ gahetvā gharaṃ netvā nisīdāpesi. “Ekāya	1857	
PA_atk-s05_13a2:1857_5	kira mahallikāya dhammasenāpati attano ghare nisīdāpito”ti bahūni saddhāni kulāni	1857	
PA_atk-s05_13a2:1857_6	assosuṃ. Tesu rājā passenadī kosalo taṃ pavattiṃ sutvā tassā sāṭakena ceva sahassatthavikāya	1857	
PA_atk-s05_13a2:1857_7	ca saddhiṃ bhattabhājanāni pahiṇi “mayhaṃ ayyaṃ parivisamānā imaṃ sāṭakaṃ nivāsetvā	1857	
PA_atk-s05_13a2:1857_8	ime kahāpaṇe vaḷañjetvā theraṃ parivisatū”ti. Yathā ca rājā, evaṃ anāthapiṇḍiko cūḷaanāthapiṇḍiko	1857	
PA_atk-s05_13a2:1857_9	visākhā ca mahāupāsikā pahiṇi. Aññānipi pana kulāni ekasatadvisatādivasena attano	1857	
PA_atk-s05_13a2:1857_10	attano balānurūpena kahāpaṇe pahiṇiṃsu. Evaṃ ekāheneva sā mahallikā satasahassamattaṃ	18571	
PA_atk-s05_13a2:1857_11	labhi. Thero pana tāya dinnayāgumeva pivitvā tāya katakhajjakameva pakkabhattameva	18571	
PA_atk-s05_13a2:1857_12	ca paribhuñjitvā anumodanaṃ katvā taṃ mahallikaṃ sotāpattiphale patiṭṭhāpetvā vihārameva agamāsi.	18571	
PA_atk-s05_13a2:1858_0	Dhammasabhāyaṃ bhikkhū therassa guṇakathaṃ samuṭṭhāpesuṃ – “āvuso, dhammasenāpati	1858	
PA_atk-s05_13a2:1858_1	mahallikagahapatāniṃ duggatabhāvato mocesi, patiṭṭhā ahosi. Tāya dinnamāhāraṃ ajigucchanto	1858	
PA_atk-s05_13a2:1858_2	paribhuñjī”ti. Satthā āgantvā “kāya nuttha, bhikkhave, etarahi kathāya sannisinnā”ti	1858	
PA_atk-s05_13a2:1858_3	pucchitvā “imāya nāmā”ti vutte “na, bhikkhave, sāriputto idāneva etissā mahallikāya	1858	
PA_atk-s05_13a2:1858_4	avassayo jāto, na ca idāneva tāya dinnaṃ āhāraṃ ajigucchanto paribhuñjati, pubbepi	1858	
PA_atk-s05_13a2:1858_5	paribhuñjiyevā”ti vatvā atītaṃ āhari.	1858	
PA_atk-s05_13a2:1859_0	Atīte bārāṇasiyaṃ brahmadatte rajjaṃ kārente bodhisatto uttarāpathe assavāṇijakule	1859	
PA_atk-s05_13a2:1859_1	nibbatti. Uttarāpathajanapadato pañcasatā assavāṇijā asse bārāṇasiṃ ānetvā vikkiṇanti.	1859	
PA_atk-s05_13a2:1859_2	Aññataropi assavāṇijo pañcaassasatāni ādāya bārāṇasimaggaṃ paṭipajji. Antarāmagge	1859	
PA_atk-s05_13a2:1859_3	ca bārāṇasito avidūre eko nigamagāmo atthi, tattha pubbe mahāvibhavo seṭṭhi ahosi.	1859	
PA_atk-s05_13a2:1859_4	Tassa mahantaṃ nivesanaṃ, taṃ pana kulaṃ anukkamena parikkhayaṃ gataṃ, ekāva mahallikā	1859	
PA_atk-s05_13a2:1859_5	avasiṭṭhā, sā tasmiṃ nivesane vasati. Atha so assavāṇijo taṃ nigamagāmaṃ patvā “vetanaṃ	1859	
PA_atk-s05_13a2:1859_6	dassāmī”ti tassā nivesane nivāsaṃ gaṇhitvā asse ekamante ṭhapesi. Taṃdivasamevassa	1859	
PA_atk-s05_13a2:1859_7	ekissā ājānīyāvaḷavāya gabbhavuṭṭhānaṃ ahosi. So dve tayo divase vasitvā asse balaṃ	1859	
PA_atk-s05_13a2:1859_8	gāhāpetvā “rājānaṃ passissāmī”ti asse ādāya pāyāsi. Atha naṃ mahallikā “gehavetanaṃ	1859	
PA_atk-s05_13a2:1859_9	dehī”ti vatvā “sādhu, amma, demī”ti vutte “tāta, vetanaṃ me dadamāno imampi assapotakaṃ	1859	
PA_atk-s05_13a2:1859_10	vetanato khaṇḍetvā dehī”ti āha. Vāṇijo tathā katvā pakkāmi. Sā tasmiṃ assapotake	18591	
PA_atk-s05_13a2:1859_11	puttasinehaṃ paccupaṭṭhapetvā avassāvanajhāmakabhattavighāsatiṇāni datvā taṃ paṭijaggi.	18591	
PA_atk-s05_13a2:1860_0	Athāparabhāge bodhisatto pañca assasatāni ādāya āgacchanto tasmiṃ gehe nivāsaṃ gaṇhi.	1860	
PA_atk-s05_13a2:1860_1	Kuṇḍakakhādakassa sindhavapotakassa ṭhitaṭṭhānato gandhaṃ ghāyitvā ekaassopi gehaṃ	1860	
PA_atk-s05_13a2:1860_2	pavisituṃ nāsakkhi. Bodhisatto mahallikaṃ pucchi – “amma, kacci imasmiṃ gehe asso	1860	
PA_atk-s05_13a2:1860_3	atthī”ti. “Tāta, añño asso nāma natthi, ahaṃ pana puttaṃ katvā ekaṃ assapotakaṃ paṭijaggāmi,	1860	
PA_atk-s05_13a2:1860_4	so ettha atthī”ti. “Kahaṃ so, ammā”ti? “Carituṃ gato, tātā”ti. “Kāya velāya āgamissati,	1860	
PA_atk-s05_13a2:1860_5	ammā”ti? “Sāyanhe, tātā”ti. Bodhisatto tassa āgamanaṃ paṭimānento asse bahi ṭhapetvāva	1860	
PA_atk-s05_13a2:1860_6	nisīdi. Sindhavapotakopi vicaritvā kāleyeva āgami. Bodhisatto kuṇḍakakucchisindhavapotakaṃ	1860	
PA_atk-s05_13a2:1860_7	disvā lakkhaṇāni samānetvā “ayaṃ sindhavo anaggho, mahallikāya mūlaṃ datvā gahetuṃ	1860	
PA_atk-s05_13a2:1860_8	vaṭṭatī”ti cintesi. Sindhavapotakopi gehaṃ pavisitvā attano vasanaṭṭhāneyeva ṭhito.	1860	
PA_atk-s05_13a2:1860_9	Tasmiṃ khaṇe te assā gehaṃ pavisituṃ sakkhiṃsu.	1860	
PA_atk-s05_13a2:1861_0	Bodhisatto dvīhatīhaṃ vasitvā asse santappetvā gacchanto “amma, imaṃ assapotakaṃ	1861	
PA_atk-s05_13a2:1861_1	mūlaṃ gahetvā mayhaṃ dehī”ti āha. “Kiṃ vadesi, tāta, puttaṃ vikkiṇantā nāma atthī”ti.	1861	
PA_atk-s05_13a2:1861_2	“Amma, tvaṃ etaṃ kiṃ khādāpetvā paṭijaggasī”ti? “Odanakañjikañca jhāmakabhattañca	1861	
PA_atk-s05_13a2:1861_3	vighāsatiṇañca khādāpetvā kuṇḍakayāguñca pāyetvā paṭijaggāmi, tātā”ti. “Amma, ahaṃ	1861	
PA_atk-s05_13a2:1861_4	etaṃ labhitvā piṇḍarasabhojanaṃ bhojessāmi, ṭhitaṭṭhāne celavitānaṃ pasāretvā attharaṇapiṭṭhe	1861	
PA_atk-s05_13a2:1861_5	ṭhapessāmī”ti. “Tāta, evaṃ sante mama putto ca sukhaṃ anubhavatu, taṃ gahetvā gacchā”ti.	1861	
PA_atk-s05_13a2:1861_6	Atha bodhisatto tassa catunnaṃ pādānaṃ naṅguṭṭhassa mukhassa ca mūlaṃ ekekaṃ katvā	1861	
PA_atk-s05_13a2:1861_7	cha sahassatthavikāyo ṭhapetvā mahallikaṃ navavatthaṃ nivāsāpetvā sindhavapotakassa	1861	
PA_atk-s05_13a2:1861_8	purato ṭhapesi. So akkhīni ummīletvā mātaraṃ oloketvā assūni pavattesi. Sāpi tassa	1861	
PA_atk-s05_13a2:1861_9	piṭṭhiṃ parimajjitvā āha – “mayā puttaposāvanikaṃ laddhaṃ, tvaṃ, tāta, gacchāhī”ti, tadā so agamāsi.	1861	
PA_atk-s05_13a2:1862_0	Bodhisatto punadivase assapotakassa piṇḍarasabhojanaṃ sajjetvā “vīmaṃsissāmi tāva	1862	
PA_atk-s05_13a2:1862_1	naṃ, jānāti nu kho attano balaṃ, udāhu na jānātī”ti doṇiyaṃ kuṇḍakayāguṃ ākirāpetvā	1862	
PA_atk-s05_13a2:1862_2	dāpesi. So “nāhaṃ imaṃ bhojanaṃ bhuñjissāmī”ti taṃ yāguṃ pāyituṃ na icchi. Bodhisatto	1862	
PA_atk-s05_13a2:1862_3	tassa vīmaṃsanavasena paṭhamaṃ gāthamāha –	1862	
PA_atk-s05_13a2:1864	“Bhutvā tiṇaparighāsaṃ, bhutvā ācāmakuṇḍakaṃ;	186	
PA_atk-s05_13a2:1865	Etaṃ te bhojanaṃ āsi, kasmā dāni na bhuñjasī”ti.	186	
PA_atk-s05_13a2:1866_0	Tattha bhutvā tiṇaparighāsanti tvaṃ pubbe mahallikāya dinnaṃ tesaṃ tesaṃ khāditāvasesaṃ	1866	
PA_atk-s05_13a2:1866_1	vighāsatiṇasaṅkhātaṃ parighāsaṃ bhuñjitvā vaḍḍhito. Bhutvā ācāmakuṇḍakanti ettha	1866	
PA_atk-s05_13a2:1866_2	ācāmo vuccati odanāvasesaṃ. Kuṇḍakanti kuṇḍakameva. Etañca bhuñjitvā vaḍḍhitosīti	1866	
PA_atk-s05_13a2:1866_3	dīpeti. Etaṃ teti etaṃ tava pubbe bhojanaṃ āsi. Kasmā dāni na bhuñjasīti mayāpi te	1866	
PA_atk-s05_13a2:1866_4	tameva dinnaṃ, tvaṃ taṃ kasmā idāni na bhuñjasīti.	1866	
PA_atk-s05_13a2:1867	Taṃ sutvā sindhavapotako itarā dve gāthā avoca –	186	
PA_atk-s05_13a2:1869	“Yattha posaṃ na jānanti, jātiyā vinayena vā;	186	
PA_atk-s05_13a2:1870	Bahu tattha mahābrahme, api ācāmakuṇḍakaṃ.	187	
PA_atk-s05_13a2:1872	“Tvañca khomaṃ pajānāsi, yādisāyaṃ hayuttamo;	187	
PA_atk-s05_13a2:1873	Jānanto jānamāgamma, na te bhakkhāmi kuṇḍaka”nti.	187	
PA_atk-s05_13a2:1874_0	Tattha yatthāti yasmiṃ ṭhāne. Posanti sattaṃ. Jātiyā vinayena vāti “jātisampanno	1874	
PA_atk-s05_13a2:1874_1	vā eso, na vā, ācārayutto vā, na vā”ti evaṃ na jānanti. Mahābrahmeti garukālapanena	1874	
PA_atk-s05_13a2:1874_2	ālapanto āha. Yādisāyanti yādiso ayaṃ, attānaṃ sandhāya vadati. Jānanto jānamāgammāti	1874	
PA_atk-s05_13a2:1874_3	ahaṃ attano balaṃ jānanto jānantameva taṃ āgamma paṭicca tava santike kuṇḍakaṃ kiṃ	1874	
PA_atk-s05_13a2:1874_4	bhuñjissāmi. Na hi tvaṃ kuṇḍakaṃ bhojāpetukāmatāya cha sahassāni datvā maṃ gaṇhīti.	1874	
PA_atk-s05_13a2:1875_0	Taṃ sutvā bodhisatto “taṃ vīmaṃsanatthāya taṃ mayā kataṃ, mā kujjhī”ti taṃ samassāsetvā	1875	
PA_atk-s05_13a2:1875_1	subhojanaṃ bhojetvā ādāya rājaṅgaṇaṃ gantvā ekasmiṃ passe pañca assasatāni ṭhapetvā	1875	
PA_atk-s05_13a2:1875_2	ekasmiṃ passe vicittasāṇiṃ parikkhipitvā heṭṭhā attharaṇaṃ pattharitvā upari celavitānaṃ	1875	
PA_atk-s05_13a2:1875_3	bandhitvā sindhavapotakaṃ ṭhapesi.	1875	
PA_atk-s05_13a2:1876_0	Rājā āgantvā asse olokento “ayaṃ asso kasmā visuṃ ṭhapito”ti pucchitvā “mahārāja,	1876	
PA_atk-s05_13a2:1876_1	ayaṃ sindhavo ime asse visuṃ akato mocessatī”ti sutvā “sobhano, bho, sindhavo”ti	1876	
PA_atk-s05_13a2:1876_2	pucchi. Bodhisatto “āma, mahārājā”ti vatvā “tena hissa javaṃ passissāmī”ti vutte	1876	
PA_atk-s05_13a2:1876_3	taṃ assaṃ kappetvā abhiruhitvā “passa, mahārājā”ti manusse ussāretvā rājaṅgaṇe assaṃ	1876	
PA_atk-s05_13a2:1876_4	pāhesi. Sabbaṃ rājaṅgaṇaṃ nirantaraṃ assapantīhi parikkhittamivāhosi. Puna bodhisatto	1876	
PA_atk-s05_13a2:1876_5	“passa, mahārāja, sindhavapotakassa vega”nti vissajjesi, ekapurisopi naṃ na addasa.	1876	
PA_atk-s05_13a2:1876_6	Puna ratthapaṭaṃ udare parikkhipitvā vissajjesi, rattapaṭameva passiṃsu. Atha naṃ	1876	
PA_atk-s05_13a2:1876_7	antonagare ekissā uyyānapokkharaṇiyā udakapiṭṭhe vissajjesi, tatthassa udakapiṭṭhe	1876	
PA_atk-s05_13a2:1876_8	dhāvato khuraggānipi na temiṃsu. Punavāraṃ paduminipattānaṃ upari dhāvanto ekapaṇṇampi	1876	
PA_atk-s05_13a2:1876_9	na udake osīdāpesi. Evamassa javasampannaṃ dassetvā oruyha pāṇiṃ paharitvā hatthatalaṃ	1876	
PA_atk-s05_13a2:1876_10	upanāmesi, asso upagantvā cattāro pāde ekato katvā hatthatale aṭṭhāsi. Atha mahāsatto	18761	
PA_atk-s05_13a2:1876_11	rājānaṃ āha – “mahārāja, imassa assapotakassa sabbākārena vege dassiyamāne samuddapariyanto	18761	
PA_atk-s05_13a2:1876_12	nappahotī”ti. Rājā tussitvā mahāsattassa upaḍḍharajjaṃ adāsi. Sindhavapotakampi abhisiñcitvā maṅgalaassaṃ akāsi.	18761	
PA_atk-s05_13a2:1877_0	So rañño piyo ahosi manāpo, sakkāropissa mahā ahosi. Tassa hi vasanaṭṭhānaṃ rañño	1877	
PA_atk-s05_13a2:1877_1	alaṅkatapaṭiyatto vāsagharagabbho viya ahosi, catujātigandhehi bhūmilepanaṃ akaṃsu,	1877	
PA_atk-s05_13a2:1877_2	gandhadāmamālādāmāni osārayiṃsu, upari suvaṇṇatārakakhacitaṃ celavitānaṃ ahosi, samantato	1877	
PA_atk-s05_13a2:1877_3	citrasāṇi parikkhittā ahosi, niccaṃ gandhatelapadīpā jhāyiṃsu, uccārapassāvaṭṭhānepissa	1877	
PA_atk-s05_13a2:1877_4	suvaṇṇakaṭāhaṃ ṭhapayiṃsu, niccaṃ rājārahabhojanameva bhuñji. Tassa pana āgatakālato	1877	
PA_atk-s05_13a2:1877_5	paṭṭhāya rañño sakalajambudīpe rajjaṃ hatthagatameva ahosi. Rājā bodhisattassa ovāde	1877	
PA_atk-s05_13a2:1877_6	ṭhatvā dānādīni puññāni katvā saggaparāyaṇo ahosi.	1877	
PA_atk-s05_13a2:1878_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1878	
PA_atk-s05_13a2:1878_1	bahū sotāpannā sakadāgāmino anāgāmino arahanto ca ahesuṃ. “Tadā mahallikā ayameva	1878	
PA_atk-s05_13a2:1878_2	mahallikā ahosi, sindhavo sāriputto, rājā ānando, assavāṇijjo pana ahameva ahosi”nti.	1878	
PA_atk-s05_13a2:1879	Kuṇḍakakucchisindhavajātakavaṇṇanā catutthā.	187	
PA_atk-s05_13a2:1881	[255] 5. Sukajātakavaṇṇanā	188	
PA_atk-s05_13a2:1882_0	Yāva so mattamaññāsīti idaṃ satthā jetavane viharanto ekaṃ atibahuṃ bhuñjitvā ajīraṇena	1882	
PA_atk-s05_13a2:1882_1	kālakataṃ bhikkhuṃ ārabbha kathesi. Tasmiṃ kira evaṃ kālakate dhammasabhāyaṃ bhikkhū	1882	
PA_atk-s05_13a2:1882_2	tassa aguṇakathaṃ samuṭṭhāpesuṃ – “āvuso, asuko nāma bhikkhu attano kucchippamāṇaṃ	1882	
PA_atk-s05_13a2:1882_3	ajānitvā atibahuṃ bhuñjitvā jīrāpetuṃ asakkonto kālakato”ti. Satthā āgantvā “kāya	1882	
PA_atk-s05_13a2:1882_4	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,	1882	
PA_atk-s05_13a2:1882_5	bhikkhave, idāneva, pubbepesa atibhojanapaccayeneva mato”ti vatvā atītaṃ āhari.	1882	
PA_atk-s05_13a2:1883_0	Atīte bārāṇasiyaṃ brahmadatte rajjaṃ kārente bodhisatto himavantapadese sukayoniyaṃ	1883	
PA_atk-s05_13a2:1883_1	nibbattitvā anekānaṃ sukasahassānaṃ samuddānugate himavantapadese vasantānaṃ rājā	1883	
PA_atk-s05_13a2:1883_2	ahosi. Tasseko putto ahosi, tasmiṃ balappatte bodhisatto dubbalacakkhuko ahosi. Sukānaṃ	1883	
PA_atk-s05_13a2:1883_3	kira sīgho vego hoti, tena tesaṃ mahallakakāle paṭhamaṃ cakkhumeva dubbalaṃ hoti.	1883	
PA_atk-s05_13a2:1883_4	Bodhisattassa putto mātāpitaro kulāvake ṭhapetvā gocaraṃ āharitvā posesi. So ekadivasaṃ	1883	
PA_atk-s05_13a2:1883_5	gocarabhūmiṃ gantvā pabbatamatthake ṭhito samuddaṃ olokento ekaṃ dīpakaṃ passi. Tasmiṃ	1883	
PA_atk-s05_13a2:1883_6	pana suvaṇṇavaṇṇaṃ madhuraphalaṃ ambavanaṃ atthi. So punadivase gocaravelāya uppatitvā	1883	
PA_atk-s05_13a2:1883_7	tasmiṃ ambavane otaritvā ambarasaṃ pivitvā ambapakkaṃ ādāya āgantvā mātāpitūnaṃ adāsi.	1883	
PA_atk-s05_13a2:1883_8	Bodhisatto taṃ khādanto rasaṃ sañjānitvā “tāta, nanu imaṃ asukadīpake ambapakka”nti	1883	
PA_atk-s05_13a2:1883_9	vatvā “āma, tātā”ti vutte “tāta, etaṃ dīpakaṃ gacchantā nāma sukā dīghamāyuṃ pālentā	1883	
PA_atk-s05_13a2:1883_10	nāma natthi, mā kho tvaṃ puna taṃ dīpakaṃ agamāsī”ti āha. So tassa vacanaṃ aggahetvā agamāsiyeva.	18831	
PA_atk-s05_13a2:1884_0	Athekadivasaṃ bahuṃ ambarasaṃ pivitvā mātāpitūnaṃ atthāya ambapakkaṃ ādāya samuddamatthakenāgacchanto	1884	
PA_atk-s05_13a2:1884_1	atidhātatāya kilantakāyo niddāyābhibhūto, so niddāyantopi āgacchateva, tuṇḍena panassa	1884	
PA_atk-s05_13a2:1884_2	gahitaṃ ambapakkaṃ pati. So anukkamena āgamanavīthiṃ jahitvā osīdanto udakapiṭṭheneva	1884	
PA_atk-s05_13a2:1884_3	āgacchanto udake pati. Atha naṃ eko maccho gahetvā khādi. Bodhisatto tasmiṃ āgamanavelāya	1884	
PA_atk-s05_13a2:1884_4	anāgacchanteyeva “samudde patitvā mato bhavissatī”ti aññāsi. Athassa mātāpitaropi	1884	
PA_atk-s05_13a2:1884_5	āhāraṃ alabhamānā sussitvā mariṃsu.	1884	
PA_atk-s05_13a2:1885	Satthā imaṃ atītaṃ āharitvā abhisambuddho hutvā imā gāthā avoca –	188	
PA_atk-s05_13a2:1887	“Yāva so mattamaññāsi, bhojanasmiṃ vihaṅgamo;	188	
PA_atk-s05_13a2:1888	Tāva addhānamāpādi, mātarañca aposayi.	188	
PA_atk-s05_13a2:1890	“Yato ca kho bahutaraṃ, bhojanaṃ ajjhavāhari;	189	
PA_atk-s05_13a2:1891	Tato tattheva saṃsīdi, amattaññū hi so ahu.	189	
PA_atk-s05_13a2:1893	“Tasmā mattaññutā sādhu, bhojanasmiṃ agiddhatā;	189	
PA_atk-s05_13a2:1894	Amattaññū hi sīdanti, mattaññū ca na sīdare”ti.	189	
PA_atk-s05_13a2:1895_0	Tattha yāva soti yāva so vihaṅgamo bhojane mattamaññāsi. Tāva addhānamāpādīti tatthakaṃ	1895	
PA_atk-s05_13a2:1895_1	kālaṃ jīvitaaddhānaṃ āpādi, āyuṃ vindi. Mātarañcāti desanāsīsametaṃ, mātāpitaro ca	1895	
PA_atk-s05_13a2:1895_2	aposayīti attho. Yato ca khoti yasmiñca kho kāle. Bhojanaṃ ajjhavāharīti ambarasaṃ	1895	
PA_atk-s05_13a2:1895_3	ajjhohari. Tatoti tasmiṃ kāle. Tattheva saṃsīdīti tasmiṃ samuddeyeva osīdi nimujji,	1895	
PA_atk-s05_13a2:1895_4	macchabhojanataṃ āpajji.	1895	
PA_atk-s05_13a2:1896_0	Tasmā mattaññutā sādhūti yasmā bhojane amattaññū suko samudde osīditvā mato, tasmā	1896	
PA_atk-s05_13a2:1896_1	bhojanasmiṃ agiddhitāsaṅkhāto mattaññubhāvo sādhu, pamāṇajānanaṃ sundaranti attho.	1896	
PA_atk-s05_13a2:1896_2	Atha vā “paṭisaṅkhā yoniso āhāraṃ āhāreti, neva davāya na madāya…pe… phāsuvihāro cā”ti.	1896	
PA_atk-s05_13a2:1897	“Allaṃ sukkhañca bhuñjanto, na bāḷhaṃ suhito siyā;	189	
PA_atk-s05_13a2:1898	Ūnudaro mitāhāro, sato bhikkhu paribbaje.	189	
PA_atk-s05_13a2:1899	“Cattāro pañca ālope, abhutvā udakaṃ pive;	189	
PA_atk-s05_13a2:1900	Alaṃ phāsuvihārāya, pahitattassa bhikkhuno. ;	190	
PA_atk-s05_13a2:1901	“Manujassa sadā satīmato, mattaṃ jānato laddhabhojane;	190	
PA_atk-s05_13a2:1902	Tanū tassa bhavanti vedanā, saṇikaṃ jīrati āyuṃ pālaya”nti. –	190	
PA_atk-s05_13a2:1903	Evaṃ vaṇṇitā mattaññutāpi sādhu.	190	
PA_atk-s05_13a2:1904	“Kantāre puttamaṃsaṃva, akkhassabbhañjanaṃ yathā;	190	
PA_atk-s05_13a2:1905	Evaṃ āhari āharaṃ, yāpanatthamamucchito”ti. –	190	
PA_atk-s05_13a2:1906_0	Evaṃ vaṇṇitā agiddhitāpi sādhu. Pāḷiyaṃ pana “agiddhimā”ti likhitaṃ, tato ayaṃ aṭṭhakathāpāṭhova	1906	
PA_atk-s05_13a2:1906_1	sundarataro. Amattaññū hi sīdantīti bhojane pamāṇaṃ ajānantā hi rasataṇhāvasena pāpakammaṃ	1906	
PA_atk-s05_13a2:1906_2	katvā catūsu apāyesu sīdanti. Mattaññū ca na sīdareti ye pana bhojane pamāṇaṃ jānanti,	1906	
PA_atk-s05_13a2:1906_3	te diṭṭhadhammepi samparāyepi na sīdantīti.	1906	
PA_atk-s05_13a2:1907_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1907	
PA_atk-s05_13a2:1907_1	bahū sotāpannāpi sakadāgāminopi anāgāminopi arahantopi ahesuṃ. “Tadā sukarājaputto	1907	
PA_atk-s05_13a2:1907_2	bhojane amattaññū bhikkhu ahosi, sukarājā pana ahameva ahosi”nti.	1907	
PA_atk-s05_13a2:1908	Sukajātakavaṇṇanā pañcamā.	190	
PA_atk-s05_13a2:1910	[256] 6. Jarūdapānajātakavaṇṇanā	191	
PA_atk-s05_13a2:1911_0	Jarūdapānaṃ khaṇamānāti idaṃ satthā jetavane viharanto sāvatthivāsino vāṇije ārabbha	1911	
PA_atk-s05_13a2:1911_1	kathesi. Te kira sāvatthiyaṃ bhaṇḍaṃ gahetvā sakaṭāni pūretvā vohāratthāya gamanakāle	1911	
PA_atk-s05_13a2:1911_2	tathāgataṃ nimantetvā saraṇāni gahetvā sīlesu patiṭṭhāya satthāraṃ vanditvā “mayaṃ,	1911	
PA_atk-s05_13a2:1911_3	bhante, vohāratthāya dīghamaggaṃ gamissāma, bhaṇḍaṃ vissajjetvā siddhippattā sotthinā	1911	
PA_atk-s05_13a2:1911_4	paccāgantvā pana tumhe vandissāmā”ti vatvā maggaṃ paṭipajjiṃsu. Te kantāramagge purāṇaudapānaṃ	1911	
PA_atk-s05_13a2:1911_5	disvā “imasmiṃ udapāne pānīyaṃ natthi, mayañca pipāsitā, khaṇissāma na”nti khaṇantā	1911	
PA_atk-s05_13a2:1911_6	paṭipāṭiyā bahuṃ ayaṃ…pe… veḷuriyaṃ labhiṃsu. Te teneva santuṭṭhā hutvā tesaṃ ratanānaṃ	1911	
PA_atk-s05_13a2:1911_7	sakaṭāni pūretvā sotthinā sāvatthiṃ paccāgamiṃsu. Te ābhataṃ dhanaṃ paṭisāmetvā mayaṃ	1911	
PA_atk-s05_13a2:1911_8	“siddhippattā bhattaṃ dassāmā”ti tathāgataṃ nimantetvā dānaṃ datvā vanditvā ekamantaṃ	1911	
PA_atk-s05_13a2:1911_9	nisinnā attano dhanassa laddhākāraṃ satthu ārocesuṃ. Satthā “tumhe kho upāsakā tena	1911	
PA_atk-s05_13a2:1911_10	dhanena santuṭṭhā hutvā pamāṇaññutāya dhanañca jīvitañca alabhittha, porāṇakā pana	19111	
PA_atk-s05_13a2:1911_11	asantuṭṭhā amattaññuno paṇḍitānaṃ vacanaṃ akatvā jīvikkhayaṃ pattā”ti vatvā tehi	19111	
PA_atk-s05_13a2:1911_12	yācito atītaṃ āhari.	19111	
PA_atk-s05_13a2:1912_0	Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ vāṇijakule nibbattitvā	1912	
PA_atk-s05_13a2:1912_1	vayappatto satthavāhajeṭṭhako ahosi. So bārāṇasiyaṃ bhaṇḍaṃ gahetvā sakaṭāni pūretvā	1912	
PA_atk-s05_13a2:1912_2	bahū vāṇije ādāya tameva kantāraṃ paṭipanno tameva udapānaṃ addasa. Tattha te vāṇijā	1912	
PA_atk-s05_13a2:1912_3	“pānīyaṃ pivissāmā”ti taṃ udapānaṃ khaṇantā paṭipāṭiyā bahūni ayādīni labhiṃsu. Te	1912	
PA_atk-s05_13a2:1912_4	bahumpi ratanaṃ labhitvā tena asantuṭṭhā “aññampi ettha ito sundarataraṃ bhavissatī”ti	1912	
PA_atk-s05_13a2:1912_5	bhiyyosomattāya taṃ khaṇiṃsuyeva. Atha bodhisatto te āha – “bho vāṇijā, lobho nāmesa	1912	
PA_atk-s05_13a2:1912_6	vināsamūlaṃ, amhehi bahu dhanaṃ laddhaṃ, ettakeneva santuṭṭhā hotha, mā atikhaṇathā”ti.	1912	
PA_atk-s05_13a2:1912_7	Te tena nivāriyamānāpi khaṇiṃsuyeva. So ca udapāno nāgapariggahito, athassa heṭṭhā	1912	
PA_atk-s05_13a2:1912_8	vasanakanāgarājā attano vimāne bhijjante leḍḍūsū ca paṃsūsu ca patamānesu kuddho	1912	
PA_atk-s05_13a2:1912_9	ṭhapetvā bodhisattaṃ avasese sabbepi nāsikavātena paharitvā jīvitakkhayaṃ pāpetvā	1912	
PA_atk-s05_13a2:1912_10	nāgabhavanā nikkhamma sakaṭāni yojetvā sabbaratanānaṃ pūretvā bodhisattaṃ sukhayānake	19121	
PA_atk-s05_13a2:1912_11	nisīdāpetvā nāgamāṇavakehi saddhiṃ sakaṭāni yojāpento bodhisattaṃ bārāṇasiṃ netvā	19121	
PA_atk-s05_13a2:1912_12	gharaṃ pavesetvā taṃ paṭisāmetvā attano nāgabhavanameva gato. Bodhisatto taṃ dhanaṃ	19121	
PA_atk-s05_13a2:1912_13	vissajjetvā sakalajambudīpaṃ unnaṅgalaṃ katvā dānaṃ datvā sīlaṃ samādiyitvā uposathakammaṃ	19121	
PA_atk-s05_13a2:1912_14	katvā jīvitapariyosāne saggapuraṃ pūresi.	19121	
PA_atk-s05_13a2:1913	Satthā imaṃ dhammadesanaṃ āharitvā abhisambuddho hutvā imā gāthā avoca –	191	
PA_atk-s05_13a2:1915	“Jarūdapānaṃ khaṇamānā, vāṇijā udakatthikā;	191	
PA_atk-s05_13a2:1916	Ajjhagamuṃ ayasaṃ lohaṃ, tipusīsañca vāṇijā;	191	
PA_atk-s05_13a2:1917	Rajataṃ jātarūpañca, muttā veḷuriyā bahū.	191	
PA_atk-s05_13a2:1919	“Te ca tena asantuṭṭhā, bhiyyo bhiyyo akhāṇisuṃ;	191	
PA_atk-s05_13a2:1920	Te tatthāsīviso ghoro, tejassī tejasā hani.	192	
PA_atk-s05_13a2:1922	“Tasmā khaṇe nātikhaṇe, atikhātañhi pāpakaṃ;	192	
PA_atk-s05_13a2:1923	Khātena ca dhanaṃ laddhaṃ, atikhātena nāsita”nti.	192	
PA_atk-s05_13a2:1924_0	Tattha ayasanti kāḷalohaṃ. Lohanti tambalohaṃ. Muttāti muttāyo. Te ca tena asantuṭṭhāti	1924	
PA_atk-s05_13a2:1924_1	te ca vāṇijā tena dhanena asantuṭṭhā. Te tatthāti te vāṇijā tasmiṃ udapāne. Tejassīti	1924	
PA_atk-s05_13a2:1924_2	visatejena samannāgato. Tejasā hanīti visatejena ghātesi. Atikhātena nāsitanti atikhaṇena	1924	
PA_atk-s05_13a2:1924_3	tañca dhanaṃ jīvitañca nāsitaṃ.	1924	
PA_atk-s05_13a2:1925	Satthā imaṃ dhammadesanaṃ āharitvā jātakaṃ samodhānesi – “tadā nāgarājā sāriputto ahosi, satthavāhajeṭṭhako pana ahameva ahosi”nti.	192	
PA_atk-s05_13a2:1926	Jarūdapānajātakavaṇṇanā chaṭṭhā.	192	
PA_atk-s05_13a2:1928	[257] 7. Gāmaṇicandajātakavaṇṇanā	192	
PA_atk-s05_13a2:1929_0	Nāyaṃ gharānaṃ kusaloti idaṃ satthā jetavane viharanto paññāpasaṃsanaṃ ārabbha kathesi.	1929	
PA_atk-s05_13a2:1929_1	Dhammasabhāyañhi bhikkhū dasabalassa paññaṃ pasaṃsantā nisīdiṃsu – “āvuso, tathāgato	1929	
PA_atk-s05_13a2:1929_2	mahāpañño puthupañño hāsapañño javanapañño tikkhapañño nibbedhikapañño sadevakaṃ	1929	
PA_atk-s05_13a2:1929_3	lokaṃ paññāya atikkamatī”ti. Satthā āgantvā “kāya nuttha, bhikkhave, etarahi kathāya	1929	
PA_atk-s05_13a2:1929_4	sannisinnā”ti pucchitvā “imāya nāmā”ti vutte “na, bhikkhave, idāneva, pubbepi tathāgato	1929	
PA_atk-s05_13a2:1929_5	paññavāyevā”ti vatvā atītaṃ āhari.	1929	
PA_atk-s05_13a2:1930_0	Atīte bārāṇasiyaṃ janasandho nāma rājā rajjaṃ kāresi. Bodhisatto tassa aggamahesiyā	1930	
PA_atk-s05_13a2:1930_1	kucchimhi nibbatti. Tassa mukhaṃ suparimajjitakañcanādāsatalaṃ viya parisuddhaṃ ahosi	1930	
PA_atk-s05_13a2:1930_2	atisobhaggappattaṃ, tenassa nāmaggahaṇadivase “ādāsamukhamāro”ti nāmaṃ akaṃsu. Taṃ	1930	
PA_atk-s05_13a2:1930_3	sattavassabbhantareyeva pana pitā tayo vede ca sabbañca loke kattabbākattabbaṃ sikkhāpetvā	1930	
PA_atk-s05_13a2:1930_4	tassa sattavassikakāle kālamakāsi. Amaccā mahantena sakkārena rañño sarīrakiccaṃ	1930	
PA_atk-s05_13a2:1930_5	katvā matakadānaṃ datvā sattame divase rājaṅgaṇe sannipatitvā “kumāro atidaharo,	1930	
PA_atk-s05_13a2:1930_6	na sakkā rajje abhisiñcituṃ, vīmaṃsitvā naṃ abhisiñcissāmā”ti ekadivasaṃ nagaraṃ	1930	
PA_atk-s05_13a2:1930_7	alaṅkārāpetvā vinicchayaṭṭhānaṃ sajjetvā pallaṅkaṃ paññapetvā kumārassa santikaṃ	1930	
PA_atk-s05_13a2:1930_8	gantvā “vinicchayaṭṭhānaṃ, deva, gantuṃ vaṭṭatī”ti āhaṃsu. Kumāro “sādhū”ti mahantena	1930	
PA_atk-s05_13a2:1930_9	parivārena gantvā pallaṅke nisīdi.	1930	
PA_atk-s05_13a2:1931_0	Tassa nisinnakāle amaccā ekaṃ dvīhi pādehi vicaraṇamakkaṭaṃ vatthuvijjācariyavesaṃ	1931	
PA_atk-s05_13a2:1931_1	gāhāpetvā vinicchayaṭṭhānaṃ netvā “deva, ayaṃ puriso pitu mahārājassa kāle vatthuvijjācariyo	1931	
PA_atk-s05_13a2:1931_2	paguṇavijjo antobhūmiyaṃ sattaratanaṭṭhāne guṇadosaṃ passati, eteneva gahitaṃ rājakulānaṃ	1931	
PA_atk-s05_13a2:1931_3	gehaṭṭhānaṃ hoti, imaṃ devo saṅgaṇhitvā ṭhānantare ṭhapetū”ti āhaṃsu. Kumāro taṃ	1931	
PA_atk-s05_13a2:1931_4	heṭṭhā ca uparica oloketvā “nāyaṃ manusso, makkaṭo eso”ti ñatvā “makkaṭā nāma kataṃ	1931	
PA_atk-s05_13a2:1931_5	kataṃ viddhaṃsetuṃ jānanti, akataṃ pana kātuṃ vā vicāretuṃ vā na jānantī”ti cintetvā	1931	
PA_atk-s05_13a2:1931_6	amaccānaṃ paṭhamaṃ gāthamāha –	1931	
PA_atk-s05_13a2:1933	“Nāyaṃ gharānaṃ kusalo, lolo ayaṃ valīmukho;	193	
PA_atk-s05_13a2:1934	Kataṃ kataṃ kho dūseyya, evaṃ dhammamidaṃ kula”nti.	193	
PA_atk-s05_13a2:1935_0	Tattha nāyaṃ gharānaṃ kusaloti ayaṃ satto na gharānaṃ kusalo, gharāni vicāretuṃ vā	1935	
PA_atk-s05_13a2:1935_1	kātuṃ vā cheko na hoti. Loloti lolajātiko. Valīmukhoti valiyo mukhe assāti valīmukho.	1935	
PA_atk-s05_13a2:1935_2	Evaṃ dhammamidaṃkulanti idaṃ makkaṭakulaṃ nāma kataṃ kataṃ dūsetabbaṃ vināsetabbanti evaṃ sabhāvanti.	1935	
PA_atk-s05_13a2:1936_0	Athāmaccā “evaṃ bhavissati, devā”ti taṃ apanetvā ekāhadvīhaccayena puna tameva alaṅkaritvā	1936	
PA_atk-s05_13a2:1936_1	vinicchayaṭṭhānaṃ ānetvā “ayaṃ, deva, pitu mahārājassa kāle vinicchayāmacco, vinicchayasuttamassa	1936	
PA_atk-s05_13a2:1936_2	supavattitaṃ, imaṃ saṅgaṇhitvā vinicchayakammaṃ kāretuṃ vaṭṭatī”ti āhaṃsu. Kumāro	1936	
PA_atk-s05_13a2:1936_3	taṃ oloketvā “cittavato manussassa lomaṃ nāma evarūpaṃ na hoti, ayaṃ nicittako vānaro	1936	
PA_atk-s05_13a2:1936_4	vinicchayakammaṃ kātuṃ na sakkhissatī”ti ñatvā dutiyaṃ gāthamāha –	1936	
PA_atk-s05_13a2:1938	“Nayidaṃ cittavato lomaṃ, nāyaṃ assāsiko migo;	193	
PA_atk-s05_13a2:1939	Siṭṭhaṃ me janasandhena, nāyaṃ kiñci vijānatī”ti.	193	
PA_atk-s05_13a2:1940_0	Tattha nayidaṃ cittavato lomanti yaṃ idaṃ etassa sarīre pharusalomaṃ, idaṃ vicāraṇapaññāya	1940	
PA_atk-s05_13a2:1940_1	sampayuttacittavato na hoti. Pākatikacittena pana acittako nāma tiracchānagato natthi.	1940	
PA_atk-s05_13a2:1940_2	Nāyaṃ assāsikoti ayaṃ avassayo vā hutvā anusāsaniṃ vā datvā aññaṃ assāsetuṃ asamatthatāya	1940	
PA_atk-s05_13a2:1940_3	na assāsiko. Migoti makkaṭaṃ āha. Siṭṭhaṃ me janasandhenāti mayhaṃ pitarā janasandhena	1940	
PA_atk-s05_13a2:1940_4	etaṃ siṭṭhaṃ kathitaṃ, “makkaṭo nāma kāraṇākāraṇaṃ na jānātī”ti evaṃ anusāsanī dinnāti	1940	
PA_atk-s05_13a2:1940_5	dīpeti. Nāyaṃ kiñci vijānatīti tasmā ayaṃ vānaro na kiñci jānātīti niṭṭhamettha gantabbaṃ.	1940	
PA_atk-s05_13a2:1940_6	Pāḷiyaṃ pana “nāyaṃ kiñci na dūsaye”ti likhitaṃ, taṃ aṭṭhakathāyaṃ natthi.	1940	
PA_atk-s05_13a2:1941_0	Amaccā imampi gāthaṃ sutvā “evaṃ bhavissati, devā”ti taṃ apanetvā punapi ekadivasaṃ	1941	
PA_atk-s05_13a2:1941_1	tameva alaṅkaritvā vinicchayaṭṭhānaṃ ānetvā “ayaṃ, deva, puriso pitu mahārājassa	1941	
PA_atk-s05_13a2:1941_2	kāle mātāpituupaṭṭhānakārako, kulejeṭṭhāpacāyikakammakārako, imaṃ saṅgaṇhituṃ vaṭṭatī”ti	1941	
PA_atk-s05_13a2:1941_3	āhaṃsu. Kumāro taṃ oloketvā “makkaṭā nāma calacittā, evarūpaṃ kammaṃ kātuṃ na samatthā”ti	1941	
PA_atk-s05_13a2:1941_4	cintetvā tatiyaṃ gāthamāha –	1941	
PA_atk-s05_13a2:1943	“Na mātaraṃ pitaraṃ vā, bhātaraṃ bhaginiṃ sakaṃ;	194	
PA_atk-s05_13a2:1944	Bhareyya tādiso poso, siṭṭhaṃ dasarathena me”ti.	194	
PA_atk-s05_13a2:1945_0	Tattha bhātaraṃ bhaginiṃ sakanti attano bhātaraṃ vā bhaginiṃ vā. Pāḷiyaṃ pana “sakha”nti	1945	
PA_atk-s05_13a2:1945_1	likhitaṃ, taṃ pana aṭṭhakathāyaṃ “sakanti vutte sakabhātikabhaginiyo labbhanti, sakhanti	1945	
PA_atk-s05_13a2:1945_2	vutte sahāyako labbhatī”ti vicāritameva. Bhareyyāti poseyya. Tādiso posoti yādiso	1945	
PA_atk-s05_13a2:1945_3	esa dissati, tādiso makkaṭajātiko satto na bhareyya. Siṭṭhaṃ dasarathena meti evaṃ	1945	
PA_atk-s05_13a2:1945_4	me pitarā anusiṭṭhaṃ. Pitā hissa janaṃ catūhi saṅgahavatthūhi sandahanato “janasandho”ti	1945	
PA_atk-s05_13a2:1945_5	vuccati, dasahi rathehi kattabbākattabbaṃ attano ekeneva rathena karaṇato “dasaratho”ti.	1945	
PA_atk-s05_13a2:1945_6	Tassa santikā evarūpassa ovādassa sutattā evamāha.	1945	
PA_atk-s05_13a2:1946_0	Amaccā “evaṃ bhavissati, devā”ti makkaṭaṃ apanetvā “paṇḍito kumāro, sakkhissati rajjaṃ	1946	
PA_atk-s05_13a2:1946_1	kāretu”nti bodhisattaṃ rajje abhisiñcitvā “ādāsamukharañño āṇā”ti nagare bheriṃ carāpesuṃ.	1946	
PA_atk-s05_13a2:1946_2	Tato paṭṭhāya bodhisatto dhammena rajjaṃ kāresi, paṇḍitabhāvopissa sakalajambudīpaṃ pattharitvā gato.	1946	
PA_atk-s05_13a2:1947	Paṇḍitabhāvadīpanatthaṃ panassa imāni cuddasa vatthūni ābhatāni –	194	
PA_atk-s05_13a2:1948	“Goṇo putto hayo ceva, naḷakāro gāmabhojako;	194	
PA_atk-s05_13a2:1949	Gaṇikā taruṇī sappo, migo tittiradevatā;	194	
PA_atk-s05_13a2:1950	Nāgo tapassino ceva, atho brāhmaṇamāṇavo”ti.	195	
PA_atk-s05_13a2:1951_0	Tatrāyaṃ anupubbīkathā – bodhisattasmiñhi rajje abhisiñcite eko janasandharañño pādamūliko	1951	
PA_atk-s05_13a2:1951_1	nāmena gāmaṇicando nāma evaṃ cintesi – “idaṃ rajjaṃ nāma samānavayehi saddhiṃ sobhati,	1951	
PA_atk-s05_13a2:1951_2	ahañca mahallako, daharaṃ kumāraṃ upaṭṭhātuṃ na sakkhissāmi, janapade kasikammaṃ	1951	
PA_atk-s05_13a2:1951_3	katvā jīvissāmī”ti, so nagarato tiyojanamattaṃ gantvā ekasmiṃ gāmake vāsaṃ kappesi.	1951	
PA_atk-s05_13a2:1951_4	Kasikammatthāya panassa goṇāpi natthi, so deve vuṭṭhe ekaṃ sahāyakaṃ dve goṇe yācitvā	1951	
PA_atk-s05_13a2:1951_5	sabbadivasaṃ kasitvā tiṇaṃ khādāpetvā goṇe sāmikassa niyyādetuṃ gehaṃ agamāsi. So	1951	
PA_atk-s05_13a2:1951_6	tasmiṃ khaṇe bhariyāya saddhiṃ gehamajjhe nisīditvā bhattaṃ bhuñjati. Goṇāpi paricayena	1951	
PA_atk-s05_13a2:1951_7	gehaṃ pavisiṃsu, tesu pavisantesu sāmiko thālakaṃ ukkhipi, bhariyā thālakaṃ apanesi.	1951	
PA_atk-s05_13a2:1951_8	Gāmaṇicando “bhattena maṃ nimanteyyu”nti olokento goṇe aniyyādetvāva gato. Corā rattiṃ	1951	
PA_atk-s05_13a2:1951_9	vajaṃ bhinditvā teyeva goṇe hariṃsu. Goṇasāmiko pātova vajaṃ paviṭṭho te goṇe adisvā	1951	
PA_atk-s05_13a2:1951_10	corehi haṭabhāvaṃ jānantopi “gāmaṇicandassa gīvaṃ karissāmī”ti taṃ upasaṅkamitvā	19511	
PA_atk-s05_13a2:1951_11	“bho goṇe, me dehī”ti āha. “Nanu goṇā gehaṃ paviṭṭhā”ti. “Kiṃ pana te mayhaṃ niyyāditā”ti?	19511	
PA_atk-s05_13a2:1951_12	“Na niyyāditā”ti. “Tena hi ayaṃ te rājadūto, ehī”ti āha. Tesu hi janapadesu yaṃkiñci	19511	
PA_atk-s05_13a2:1951_13	sakkharaṃ vā kapālakhaṇḍaṃ vā ukkhipitvā “ayaṃ te rājadūto, ehī”ti vutte yo na gacchati,	19511	
PA_atk-s05_13a2:1951_14	tassa rājāṇaṃ karoti, tasmā so “rājadūto”ti sutvāva nikkhami.	19511	
PA_atk-s05_13a2:1952_0	So tena saddhiṃ rājakulaṃ gacchanto ekaṃ sahāyakassa vasanagāmaṃ patvā “bho, atichātomhi,	1952	
PA_atk-s05_13a2:1952_1	yāva gāmaṃ pavisitvā āhārakiccaṃ katvā āgacchāmi, tāva idheva hohī”ti vatvā sahāyagehaṃ	1952	
PA_atk-s05_13a2:1952_2	pāvisi. Sahāyo panassa gehe natthi, sahāyikā disvā “sāmi, pakkāhāro natthi, muhuttaṃ	1952	
PA_atk-s05_13a2:1952_3	adhivāsehi, idāneva pacitvā dassāmī”ti nisseṇiyā vegena taṇḍulakoṭṭhakaṃ abhiruhantī	1952	
PA_atk-s05_13a2:1952_4	bhūmiyaṃ pati, taṅkhaṇaññeva tassā sattamāsiko gabbho patito. Tasmiṃ khaṇe tassā	1952	
PA_atk-s05_13a2:1952_5	sāmiko āgantvā taṃ disvā “tvaṃ me bhariyaṃ paharitvā gabbhaṃ pātesi, ayaṃ te rājadūto,	1952	
PA_atk-s05_13a2:1952_6	ehī”ti taṃ gahetvā nikkhami. Tato paṭṭhāya dve janā gāmaṇiṃ majjhe katvā gacchanti.	1952	
PA_atk-s05_13a2:1953_0	Athekasmiṃ gāmadvāre eko assagopako assaṃ nivattetuṃ na sakkoti, assopi tesaṃ santikena	1953	
PA_atk-s05_13a2:1953_1	gacchati. Assagopako gāmaṇicandaṃ disvā “mātula gāmaṇicanda, etaṃ tāva assaṃ kenacideva	1953	
PA_atk-s05_13a2:1953_2	paharitvā nivattehī”ti āha. So ekaṃ pāsāṇaṃ gahetvā khipi, pāsāṇo assassa pāde paharitvā	1953	
PA_atk-s05_13a2:1953_3	eraṇḍadaṇḍakaṃ viya bhindi. Atha naṃ assagopako “tayā me assassa pādo bhinno, ayaṃ	1953	
PA_atk-s05_13a2:1953_4	te rājadūto”ti vatvā gaṇhi.	1953	
PA_atk-s05_13a2:1954_0	So tīhi janehi nīyamāno cintesi – “ime maṃ rañño dassessanti, ahaṃ goṇamūlampi dātuṃ	1954	
PA_atk-s05_13a2:1954_1	na sakkomi, pageva gabbhapātanadaṇḍaṃ, assamūlaṃ pana kuto labhissāmi, mataṃ me seyyo”ti.	1954	
PA_atk-s05_13a2:1954_2	So gacchanto antarāmagge aṭaviyaṃ maggasamīpeyeva ekaṃ ekato papātaṃ pabbataṃ addasa,	1954	
PA_atk-s05_13a2:1954_3	tassa chāyāya dve pitāputtā naḷakārā ekato kilañjaṃ cinanti. Gāmaṇicando “bho, sarīrakiccaṃ	1954	
PA_atk-s05_13a2:1954_4	kātukāmomhi, thokaṃ idheva hotha, yāva āgacchāmī”ti vatvā pabbataṃ abhiruhitvā papātapasse	1954	
PA_atk-s05_13a2:1954_5	patamāno pitunaḷakārassa piṭṭhiyaṃ pati, naḷakāro ekappahāreneva jīvitakkhayaṃ pāpuṇi.	1954	
PA_atk-s05_13a2:1954_6	Gāmaṇi uṭṭhāya aṭṭhāsi. Naḷakāraputto “tvaṃ me pitughātakacoro, ayaṃ te rājadūto”ti	1954	
PA_atk-s05_13a2:1954_7	vatvā taṃ hatthe gahetvā gumbato nikkhami, “kiṃ eta”nti ca vutte “pitughātakacoro	1954	
PA_atk-s05_13a2:1954_8	me”ti āha. Tato paṭṭhāya gāmaṇiṃ majjhe katvā cattāro janā parivāretvā nayiṃsu.	1954	
PA_atk-s05_13a2:1955_0	Athāparasmiṃ gāmadvāre eko gāmabhojako gāmaṇicandaṃ disvā “mātula gāmaṇicanda, kahaṃ	1955	
PA_atk-s05_13a2:1955_1	gacchasī”ti vatvā “rājānaṃ passitu”nti vutte “addhā tvaṃ rājānaṃ passissasi, ahaṃ	1955	
PA_atk-s05_13a2:1955_2	rañño sāsanaṃ dātukāmo, harissasī”ti āha. “Āma, harissāmī”ti. “Ahaṃ pakatiyā abhirūpo	1955	
PA_atk-s05_13a2:1955_3	dhanavā yasasampanno arogo, idāni panamhi duggato ceva paṇḍurogī ca, tattha kiṃ kāraṇanti	1955	
PA_atk-s05_13a2:1955_4	rājānaṃ puccha, rājā kira paṇḍito, so te kathessati, tassa sāsanaṃ puna mayhaṃ katheyyāsī”ti.	1955	
PA_atk-s05_13a2:1955_5	So “sādhū”ti sampaṭicchi.	1955	
PA_atk-s05_13a2:1956_0	Atha naṃ purato aññatarasmiṃ gāmadvāre ekā gaṇikā disvā “mātula gāmaṇicanda, kahaṃ	1956	
PA_atk-s05_13a2:1956_1	gacchasī”ti vatvā “rājānaṃ passitu”nti vutte “rājā kira paṇḍito, mama sāsanaṃ harā”ti	1956	
PA_atk-s05_13a2:1956_2	vatvā evamāha – “pubbe ahaṃ bahuṃ bhatiṃ labhāmi, idāni pana tambulamattampi na labhāmi,	1956	
PA_atk-s05_13a2:1956_3	koci me santikaṃ āgato nāma natthi, tattha kiṃ kāraṇanti rājānaṃ pucchitvā paccāgantvā	1956	
PA_atk-s05_13a2:1956_4	mayhaṃ katheyyāsī”ti.	1956	
PA_atk-s05_13a2:1957_0	Atha naṃ purato aññatarasmiṃ gāmadvāre ekā taruṇitthī disvā tatheva pucchitvā “ahaṃ	1957	
PA_atk-s05_13a2:1957_1	neva sāmikassa gehe vasituṃ sakkomi, na kulagehe, tattha kiṃ kāraṇanti rājānaṃ pucchitvā	1957	
PA_atk-s05_13a2:1957_2	paccāgantvā mayhaṃ katheyyāsī”ti āha.	1957	
PA_atk-s05_13a2:1958_0	Atha naṃ tato parabhāge mahāmaggasamīpe ekasmiṃ vammike vasanto sappo disvā “gāmaṇicanda,	1958	
PA_atk-s05_13a2:1958_1	kahaṃ yāsī”ti pucchitvā “rājānaṃ passitu”nti vutte “rājā kira paṇḍito, sāsanaṃ me	1958	
PA_atk-s05_13a2:1958_2	harā”ti vatvā “ahaṃ gocaratthāya gamanakāle chātajjhatto milātasarīro vammikato nikkhamanto	1958	
PA_atk-s05_13a2:1958_3	sarīrena bilaṃ pūretvā sarīraṃ kaḍḍhento kicchena nikkhamāmi, gocaraṃ caritvā āgato	1958	
PA_atk-s05_13a2:1958_4	pana suhito thūlasarīro hutvā pavisanto bilapassāni aphusanto sahasāva pavisāmi,	1958	
PA_atk-s05_13a2:1958_5	tattha kiṃ kāraṇanti rājānaṃ pucchitvā mayhaṃ katheyyāsī”ti āha.	1958	
PA_atk-s05_13a2:1959	Atha naṃ purato eko migo disvā tatheva pucchitvā “ahaṃ aññattha tiṇaṃ khādituṃ na sakkomi, ekasmiṃyeva rukkhamūle sakkomi, tattha kiṃ kāraṇanti rājānaṃ puccheyyāsī”ti āha.	195	
PA_atk-s05_13a2:1960_0	Atha naṃ tato parabhāge eko tittiro disvā tatheva pucchitvā “ahaṃ ekasmiṃyeva vammikapāde	1960	
PA_atk-s05_13a2:1960_1	nisīditvā vassanto manāpaṃ karitvā vassituṃ sakkomi, sesaṭṭhānesu nisinno na sakkomi,	1960	
PA_atk-s05_13a2:1960_2	tattha kiṃ kāraṇanti rājānaṃ puccheyyāsī”ti āha.	1960	
PA_atk-s05_13a2:1961_0	Atha naṃ purato ekā rukkhadevatā disvā “canda, kahaṃ yāsī”ti pucchitvā “rañño santika”nti	1961	
PA_atk-s05_13a2:1961_1	vutte “rājā kira paṇḍito, ahaṃ pubbe sakkārappatto ahosiṃ, idāni pana pallavamuṭṭhimattampi	1961	
PA_atk-s05_13a2:1961_2	na labhāmi, tattha kiṃ kāraṇanti rājānaṃ puccheyyāsī”ti āha.	1961	
PA_atk-s05_13a2:1962_0	Tato aparabhāge eko nāgarājā taṃ disvā tatheva pucchitvā “rājā kira paṇḍito, pubbe	1962	
PA_atk-s05_13a2:1962_1	imasmiṃ sare udakaṃ pasannaṃ maṇivaṇṇaṃ, idāni āvilaṃ paṇṇakasevālapariyonaddhaṃ,	1962	
PA_atk-s05_13a2:1962_2	tattha kiṃ kāraṇanti rājānaṃ puccheyyāsī”ti āha.	1962	
PA_atk-s05_13a2:1963_0	Atha naṃ purato nagarassa āsannaṭṭhāne ekasmiṃ ārāme vasantā tāpasā disvā tatheva	1963	
PA_atk-s05_13a2:1963_1	pucchitvā “rājā kira paṇḍito, pubbe imasmiṃ ārāme phalāphalāni madhurāni ahesuṃ,	1963	
PA_atk-s05_13a2:1963_2	idāni nirojāni kasaṭāni jātāni, tattha kiṃ kāraṇanti rājānaṃ puccheyyāsī”ti āhaṃsu.	1963	
PA_atk-s05_13a2:1964_0	Tato naṃ purato gantvā nagaradvārasamīpe ekissaṃ sālāyaṃ brāhmaṇamāṇavakā disvā “kahaṃ,	1964	
PA_atk-s05_13a2:1964_1	bho canda, gacchasī”ti vatvā “rañño santika”nti vutte “tena hi no sāsanaṃ gahetvā	1964	
PA_atk-s05_13a2:1964_2	gaccha, amhākañhi pubbe gahitagahitaṭṭhānaṃ pākaṭaṃ ahosi, idāni pana chiddaghaṭe	1964	
PA_atk-s05_13a2:1964_3	udakaṃ viya na saṇṭhāti na paññāyati, andhakāro viya hoti, tattha kiṃ kāraṇanti rājānaṃ	1964	
PA_atk-s05_13a2:1964_4	puccheyyāsī”ti āhaṃsu.	1964	
PA_atk-s05_13a2:1965_0	Gāmaṇicando imāni dasa sāsanāni gahetvā rañño santikaṃ agamāsi. Rājā vinicchayaṭṭhāne	1965	
PA_atk-s05_13a2:1965_1	nisinno ahosi. Goṇasāmiko gāmaṇicandaṃ gahetvā rājānaṃ upasaṅkami. Rājā gāmaṇicandaṃ	1965	
PA_atk-s05_13a2:1965_2	disvā sañjānitvā “ayaṃ amhākaṃ pitu upaṭṭhāko, amhe ukkhipitvā parihari, kahaṃ nu	1965	
PA_atk-s05_13a2:1965_3	kho ettakaṃ kālaṃ vasī”ti cintetvā “ambho gāmaṇicanda, kahaṃ ettakaṃ kālaṃ vasasi,	1965	
PA_atk-s05_13a2:1965_4	cirakālato paṭṭhāya na paññāyasi, kenatthena āgatosī”ti āha. “Āma, deva, amhākaṃ	1965	
PA_atk-s05_13a2:1965_5	devassa saggagatakālato paṭṭhāya janapadaṃ gantvā kasikammaṃ katvā jīvāmi, tato maṃ	1965	
PA_atk-s05_13a2:1965_6	ayaṃ puriso goṇaaḍḍakāraṇā rājadūtaṃ dassetvā tumhākaṃ santikaṃ ākaḍḍhī”ti. “Anākaḍḍhiyamāno	1965	
PA_atk-s05_13a2:1965_7	nāgaccheyyāsi”, “ākaḍḍhitabhāvoyeva sobhano, idāni taṃ daṭṭhuṃ labhāmi, kahaṃ so	1965	
PA_atk-s05_13a2:1965_8	puriso”ti? “Ayaṃ, devā”ti. “Saccaṃ kira, bho, amhākaṃ candassa dūtaṃ dassesī”ti?	1965	
PA_atk-s05_13a2:1965_9	“Saccaṃ, devā”ti. “Kiṃ kāraṇā”ti? “Ayaṃ me deva dve goṇe na detī”ti. “Saccaṃ kira,	1965	
PA_atk-s05_13a2:1965_10	candā”ti. “Tena hi, deva, mayhampi vacanaṃ suṇāthā”ti sabbaṃ pavattiṃ kathesi. Taṃ	19651	
PA_atk-s05_13a2:1965_11	sutvā rājā goṇasāmikaṃ pucchi – “kiṃ, bho, tava gehaṃ pavisante goṇe addasā”ti. “Nāddasaṃ,	19651	
PA_atk-s05_13a2:1965_12	devā”ti. “Kiṃ, bho, maṃ ‘ādāsamukharājā nāmā’ti kathentānaṃ na sutapubbaṃ tayā, vissattho	19651	
PA_atk-s05_13a2:1965_13	kathehī”ti? “Addasaṃ, devā”ti. “Bho canda, goṇānaṃ aniyyāditattā goṇā tava gīvā,	19651	
PA_atk-s05_13a2:1965_14	ayaṃ pana puriso disvāva ‘na passāmī’ti sampajānamusāvādaṃ bhaṇi, tasmā tvaññeva	19651	
PA_atk-s05_13a2:1965_15	kammiko hutvā imassa ca purisassa pajāpatiyāya cassa akkhīni uppāṭetvā sayaṃ goṇamūlaṃ	19651	
PA_atk-s05_13a2:1965_16	catuvīsati kahāpaṇe dehī”ti. Evaṃ vutte goṇasāmikaṃ bahi kariṃsu. So “akkhīsu uppāṭitesu	19651	
PA_atk-s05_13a2:1965_17	catuvīsatikahāpaṇehi kiṃ karissāmī”ti gāmaṇicandassa pādesu patitvā “sāmi canda,	19651	
PA_atk-s05_13a2:1965_18	goṇamūlakahāpaṇā tuyheva hontu, ime ca gaṇhāhī”ti aññepi kahāpaṇe datvā palāyi.	19651	
PA_atk-s05_13a2:1966_0	Tato dutiyo āha – “ayaṃ, deva, mama pajāpatiṃ paharitvā gabbhaṃ pātesī”ti. “Saccaṃ	1966	
PA_atk-s05_13a2:1966_1	candā”ti? “Suṇohi mahārājā”ti cando sabbaṃ vitthāretvā kathesi. Atha naṃ rājā “kiṃ	1966	
PA_atk-s05_13a2:1966_2	pana tvaṃ etassa pajāpatiṃ paharitvā gabbhaṃ pātesī”ti pucchi. “Na pātemi, devā”ti.	1966	
PA_atk-s05_13a2:1966_3	“Ambho sakkhissasi tvaṃ iminā gabbhassa pātitabhāvaṃ sādhetu”nti? “Na sakkomi, devā”ti.	1966	
PA_atk-s05_13a2:1966_4	“Idāni kiṃ karosī”ti? “Deva, puttaṃ me laddhuṃ vaṭṭatī”ti. “Tena hi, ambho canda,	1966	
PA_atk-s05_13a2:1966_5	tvaṃ etassa pajāpatiṃ tava gehe karitvā yadā puttavijātā hoti, tadā naṃ netvā etasseva	1966	
PA_atk-s05_13a2:1966_6	dehī”ti. Sopi gāmaṇicandassa pādesu patitvā “mā me, sāmi, gehaṃ, bhindī”ti kahāpaṇe datvā palāyi.	1966	
PA_atk-s05_13a2:1967_0	Atha tatiyo āgantvā “iminā me, deva, paharitvā assassa pādo bhinno”ti āha. “Saccaṃ	1967	
PA_atk-s05_13a2:1967_1	candā”ti. “Suṇohi, mahārājā”ti cando taṃ pavattiṃ vitthārena kathesi. Taṃ sutvā rājā	1967	
PA_atk-s05_13a2:1967_2	assagopakaṃ āha – “saccaṃ kira tvaṃ ‘assaṃ paharitvā nivattehī’ti kathesī”ti. “Na	1967	
PA_atk-s05_13a2:1967_3	kathemi, devā”ti. So punavāre pucchito “āma, kathemī”ti āha. Rājā candaṃ āmantetvā	1967	
PA_atk-s05_13a2:1967_4	“ambho canda, ayaṃ kathetvāva ‘na kathemī’ti musāvādaṃ vadati, tvaṃ etassa jivhaṃ	1967	
PA_atk-s05_13a2:1967_5	chinditvā assamūlaṃ amhākaṃ santikā gahetvā sahassaṃ dehī”ti āha. Assagopako aparepi	1967	
PA_atk-s05_13a2:1967_6	kahāpaṇe datvā palāyi.	1967	
PA_atk-s05_13a2:1968_0	Tato naḷakāraputto “ayaṃ me, deva, pitughātakacoro”ti āha. “Saccaṃ kira, candā”ti.	1968	
PA_atk-s05_13a2:1968_1	“Suṇohi, devā”ti cando tampi kāraṇaṃ vitthāretvā kathesi. Atha rājā naḷakāraṃ āmantetvā	1968	
PA_atk-s05_13a2:1968_2	“idāni kiṃ karosī”ti pucchi. “Deva me pitaraṃ laddhuṃ vaṭṭatī”ti. “Ambho canda, imassa	1968	
PA_atk-s05_13a2:1968_3	kira pitaraṃ laddhuṃ vaṭṭati, matakaṃ pana na sakkā puna ānetuṃ, tvaṃ imassa mātaraṃ	1968	
PA_atk-s05_13a2:1968_4	ānetvā tava gehe katvā etassa pitā hohī”ti. Naḷakāraputto “mā me, sāmi, matassa pitu	1968	
PA_atk-s05_13a2:1968_5	gehaṃ bhindī”ti gāmaṇicandassa kahāpaṇe datvā palāyi.	1968	
PA_atk-s05_13a2:1969_0	Gāmaṇicando aḍḍe jayaṃ patvā tuṭṭhacitto rājānaṃ āha – “atthi, deva, tumhākaṃ kehici	1969	
PA_atk-s05_13a2:1969_1	sāsanaṃ pahitaṃ, taṃ vo kathemī”ti. “Kathehi, candā”ti. Cando brāhmaṇamāṇavakānaṃ	1969	
PA_atk-s05_13a2:1969_2	sāsanaṃ ādiṃ katvā paṭilomakkamena ekekaṃ kathaṃ kathesi. Rājā paṭipāṭiyā vissajjesi.	1969	
PA_atk-s05_13a2:1970_0	Kathaṃ? Paṭhamaṃ tāva sāsanaṃ sutvā “pubbe tesaṃ vasanaṭṭhāne velaṃ jānitvā vassanakukkuṭo	1970	
PA_atk-s05_13a2:1970_1	ahosi, tesaṃ tena saddena uṭṭhāya mante gahetvā sajjhāyaṃ karontānaññeva aruṇo uggacchati,	1970	
PA_atk-s05_13a2:1970_2	tena tesaṃ gahitagahitaṃ na nassati. Idāni pana nesaṃ vasanaṭṭhāne avelāya vassanakakukkuṭo	1970	
PA_atk-s05_13a2:1970_3	atthi, so atirattiṃ vā vassati atipabhāte vā, atirattiṃ vassantassa tassa saddena	1970	
PA_atk-s05_13a2:1970_4	uṭṭhāya mante gahetvā niddābhibhūtā sajjhāyaṃ akatvāva puna sayanti, atipabhāte vassantassa	1970	
PA_atk-s05_13a2:1970_5	saddena uṭṭhāya sajjhāyituṃ na labhanti, tena tesaṃ gahitagahitaṃ na paññāyatī”ti āha.	1970	
PA_atk-s05_13a2:1971_0	Dutiyaṃ sutvā “te pubbe samaṇadhammaṃ karontā kasiṇaparikamme yuttapayuttā ahesuṃ.	1971	
PA_atk-s05_13a2:1971_1	Idāni pana samaṇadhammaṃ vissajjetvā akattabbesu yuttapayuttā ārāme uppannāni phalāphalāni	1971	
PA_atk-s05_13a2:1971_2	upaṭṭhākānaṃ datvā piṇḍapaṭipiṇḍakena micchājīvena jīvikaṃ kappenti, tena nesaṃ phalāphalāni	1971	
PA_atk-s05_13a2:1971_3	na madhurāni jātāni. Sace pana te pubbe viya puna samaṇadhamme yuttapayuttā bhavissanti,	1971	
PA_atk-s05_13a2:1971_4	puna tesaṃ phalāphalāni madhurāni bhavissanti. Te tāpasā rājakulānaṃ paṇḍitabhāvaṃ	1971	
PA_atk-s05_13a2:1971_5	na jānanti, samaṇadhammaṃ tesaṃ kātuṃ vadehī”ti āha.	1971	
PA_atk-s05_13a2:1972	Tatiyaṃ sutvā “te nāgarājāno aññamaññaṃ kalahaṃ karonti, tena taṃ udakaṃ āvilaṃ jātaṃ. Sace te pubbe viya samaggā bhavissanti, puna pasannaṃ bhavissatī”ti āha.	197	
PA_atk-s05_13a2:1973_0	Catutthaṃ sutvā “sā rukkhadevatā pubbe aṭaviyaṃ paṭipanne manusse rakkhati, tasmā	1973	
PA_atk-s05_13a2:1973_1	nānappakāraṃ balikammaṃ labhati. Idāni pana ārakkhaṃ na karoti, tasmā balikammaṃ	1973	
PA_atk-s05_13a2:1973_2	na labhati. Sace pubbe viya ārakkhaṃ karissati, puna lābhaggappattā bhavissati. Sā	1973	
PA_atk-s05_13a2:1973_3	rājūnaṃ atthibhāvaṃ na jānāti, tasmā aṭaviāruḷhamanussānaṃ ārakkhaṃ kātuṃ vadehī”ti āha.	1973	
PA_atk-s05_13a2:1974	Pañcamaṃ sutvā “yasmiṃ vammikapāde nisīditvā so tittiro manāpaṃ vassati, tassa heṭṭhā mahantī nidhikumbhi atthi, taṃ uddharitvā tvaṃ gaṇhāhī”ti āha.	197	
PA_atk-s05_13a2:1975_0	Chaṭṭhaṃ sutvā “yassa rukkhassa mūle so migo tiṇāni khādituṃ sakkoti, tassa rukkhassa	1975	
PA_atk-s05_13a2:1975_1	upari mahantaṃ bhamaramadhu atthi, so madhumakkhitesu tiṇesu paluddho aññāni khādituṃ	1975	
PA_atk-s05_13a2:1975_2	na sakkoti, tvaṃ taṃ madhupaṭalaṃ haritvā aggamadhuṃ amhākaṃ pahiṇa, sesaṃ attanā paribhuñjā”ti āha.	1975	
PA_atk-s05_13a2:1976_0	Sattamaṃ sutvā “yasmiṃ vammike so sappo vasati, tassa heṭṭhā mahantī nidhikumbhi	1976	
PA_atk-s05_13a2:1976_1	atthi, so taṃ rakkhamāno vasanto nikkhamanakāle dhanalobhena sarīraṃ sithilaṃ katvā	1976	
PA_atk-s05_13a2:1976_2	lagganto nikkhamati, gocaraṃ gahetvā dhanasinehena alagganto vegena sahasā pavisati.	1976	
PA_atk-s05_13a2:1976_3	Taṃ nidhikumbhiṃ uddharitvā tvaṃ gaṇhāhī”ti āha.	1976	
PA_atk-s05_13a2:1977_0	Aṭṭhamaṃ sutvā “tassā taruṇitthiyā sāmikassa ca mātāpitūnañca vasanagāmānaṃ antare	1977	
PA_atk-s05_13a2:1977_1	ekasmiṃ gāmake jāro atthi. Sā taṃ saritvā tasmiṃ sinehena sāmikassa gehe vasituṃ	1977	
PA_atk-s05_13a2:1977_2	asakkontī ‘mātāpitaro passissāmī’ti jārassa gehe katipāhaṃ vasitvā mātāpitūnaṃ gehaṃ	1977	
PA_atk-s05_13a2:1977_3	gacchati, tattha katipāhaṃ vasitvā puna jāraṃ saritvā ‘sāmikassa gehaṃ gamissāmī’ti	1977	
PA_atk-s05_13a2:1977_4	puna jārasseva gehaṃ gacchati. Tassā itthiyā rājūnaṃ atthibhāvaṃ ācikkhitvā ‘sāmikasseva	1977	
PA_atk-s05_13a2:1977_5	kira gehe vasatu. Sace taṃ rājā gaṇhāpeti, jīvitaṃ te natthi, appamādaṃ kātuṃ vaṭṭatī’ti	1977	
PA_atk-s05_13a2:1977_6	tassā kathehī”ti āha.	1977	
PA_atk-s05_13a2:1978_0	Navamaṃ sutvā “sā gaṇikā pubbe ekassa hatthato bhatiṃ gahetvā taṃ ajīrāpetvā aññassa	1978	
PA_atk-s05_13a2:1978_1	hatthato na gaṇhāti, tenassā pubbe bahuṃ uppajji. Idāni pana attano dhammataṃ vissajjetvā	1978	
PA_atk-s05_13a2:1978_2	ekassa hatthato gahitaṃ ajīrāpetvāva aññassa hatthato gaṇhāti, purimassa okāsaṃ akatvā	1978	
PA_atk-s05_13a2:1978_3	pacchimassa karoti, tenassā bhati na uppajjati, na keci naṃ upasaṅkamanti. Sace attano	1978	
PA_atk-s05_13a2:1978_4	dhamme ṭhassati, pubbasadisāva bhavissati. Attano dhamme ṭhātumassā kathehī”ti āha.	1978	
PA_atk-s05_13a2:1979_0	Dasamaṃ sutvā “so gāmabhojako pubbe dhammena samena aḍḍaṃ vinicchini, tena manussānaṃ	1979	
PA_atk-s05_13a2:1979_1	piyo ahosi manāpo, sampiyāyamānā cassa manussā bahupaṇṇākāraṃ āhariṃsu, tena abhirūpo	1979	
PA_atk-s05_13a2:1979_2	dhanavā yasasampanno ahosi. Idāni pana lañjavittako hutvā adhammena aḍḍaṃ vinicchinati,	1979	
PA_atk-s05_13a2:1979_3	tena duggato kapaṇo hutvā paṇḍurogena abhibhūto. Sace pubbe viya dhammena aḍḍaṃ vinicchinissati,	1979	
PA_atk-s05_13a2:1979_4	puna pubbasadiso bhavissati. So rañño atthibhāvaṃ na jānāti, dhammena aḍḍaṃ vinicchinitumassa kathehī”ti āha.	1979	
PA_atk-s05_13a2:1980_0	Iti so gāmaṇicando imāni ettakāni sāsanāni rañño ārocesi, rājā attano paññāya sabbānipi	1980	
PA_atk-s05_13a2:1980_1	tāni sabbaññubuddho viya byākaritvā gāmaṇicandassa bahuṃ dhanaṃ datvā tassa vasanagāmaṃ	1980	
PA_atk-s05_13a2:1980_2	brahmadeyyaṃ katvā tasseva datvā uyyojesi. So nagarā nikkhamitvā bodhisattena dinnasāsanaṃ	1980	
PA_atk-s05_13a2:1980_3	brāhmaṇamāṇavakānañca tāpasānañca nāgarājassa ca rukkhadevatāya ca ārocetvā tittirassa	1980	
PA_atk-s05_13a2:1980_4	vasanaṭṭhānato nidhiṃ gahetvā migassa tiṇakhādanaṭṭhāne rukkhato bhamaramadhuṃ gahetvā	1980	
PA_atk-s05_13a2:1980_5	rañño madhuṃ pesetvā sappassa vasanaṭṭhāne vammikaṃ khaṇitvā nidhiṃ gahetvā taruṇitthiyā	1980	
PA_atk-s05_13a2:1980_6	ca gaṇikāya ca gāmabhojakassa ca rañño kathitaniyāmeneva sāsanaṃ ārocetvā mahantena	1980	
PA_atk-s05_13a2:1980_7	yasena attano gāmakaṃ gantvā yāvatāyukaṃ ṭhatvā yathākammaṃ gato. Ādāsamukharājāpi	1980	
PA_atk-s05_13a2:1980_8	dānādīni puññāni katvā jīvitapariyosāne saggapuraṃ pūrento gato.	1980	
PA_atk-s05_13a2:1981_0	Satthā “na, bhikkhave, tathāgato idāneva mahāpañño, pubbepi mahāpaññoyevā”ti vatvā	1981	
PA_atk-s05_13a2:1981_1	imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1981	
PA_atk-s05_13a2:1981_2	bahū sotāpannasakadāgāmianāgāmiarahanto ahesuṃ. “Tadā gāmaṇicando ānando ahosi, ādāsamukharājā	1981	
PA_atk-s05_13a2:1981_3	pana ahameva ahosi”nti.	1981	
PA_atk-s05_13a2:1982	Gāmaṇicandajātakavaṇṇanā sattamā.	198	
PA_atk-s05_13a2:1984	[258] 8. Mandhātujātakavaṇṇanā	198	
PA_atk-s05_13a2:1985_0	Yāvatā candimasūriyāti idaṃ satthā jetavane viharanto ekaṃ ukkaṇṭhitabhikkhuṃ ārabbha	1985	
PA_atk-s05_13a2:1985_1	kathesi. So kira sāvatthiṃ piṇḍāya caramāno ekaṃ alaṅkatapaṭiyattaṃ itthiṃ disvā	1985	
PA_atk-s05_13a2:1985_2	ukkaṇṭhi. Atha naṃ bhikkhū dhammasabhaṃ ānetvā “ayaṃ, bhante, bhikkhu ukkaṇṭhito”ti	1985	
PA_atk-s05_13a2:1985_3	satthu dassesuṃ. Satthā “saccaṃ kira tvaṃ, bhikkhu, ukkaṇṭhito”ti pucchitvā “saccaṃ,	1985	
PA_atk-s05_13a2:1985_4	bhante”ti vutte “kadā tvaṃ, bhikkhu, agāraṃ ajjhāvasamāno taṇhaṃ pūretuṃ sakkhissasi,	1985	
PA_atk-s05_13a2:1985_5	kāmataṇhā hi nāmesā samuddo viya duppūrā, porāṇakarājāno dvisahassaparittadīpaparivāresu	1985	
PA_atk-s05_13a2:1985_6	catūsu mahādīpesu cakkavattirajjaṃ kāretvā manussaparihāreneva cātumahārājikadevaloke	1985	
PA_atk-s05_13a2:1985_7	rajjaṃ kāretvā tāvatiṃsadevaloke chattiṃsāya sakkānañca vasanaṭṭhāne devarajjaṃ kāretvāpi	1985	
PA_atk-s05_13a2:1985_8	attano kāmataṇhaṃ pūretuṃ asakkontāva kālamakaṃsu, tvaṃ panetaṃ taṇhaṃ kadā pūretuṃ	1985	
PA_atk-s05_13a2:1985_9	sakkhissasī”ti vatvā atītaṃ āhari.	1985	
PA_atk-s05_13a2:1986_0	Atīte paṭhamakappikesu mahāsammato nāma rājā ahosi. Tassa putto rojo nāma, tassa	1986	
PA_atk-s05_13a2:1986_1	putto vararojo nāma, tassa putto kalyāṇo nāma, tassa putto varakalyāṇo nāma, tassa	1986	
PA_atk-s05_13a2:1986_2	putto uposatho nāma, tassa putto mandhātu nāma ahosi. So sattahi ratanehi catūhi	1986	
PA_atk-s05_13a2:1986_3	ca iddhīhi samannāgato cakkavattirajjaṃ kāresi. Tassa vāmahatthaṃ samañjitvā dakkhiṇahatthena	1986	
PA_atk-s05_13a2:1986_4	apphoṭitakāle ākāsā dibbamegho viya jāṇuppamāṇaṃ sattaratanavassaṃ vassati, evarūpo	1986	
PA_atk-s05_13a2:1986_5	acchariyamanusso ahosi. So caturāsīti vassasahassāni kumārakīḷaṃ kīḷi. Caturāsīti	1986	
PA_atk-s05_13a2:1986_6	vassasahassāni oparajjaṃ kāresi, caturāsīti vassasahassāni cakkavattirajjaṃ kāresi,	1986	
PA_atk-s05_13a2:1986_7	āyuppamāṇaṃ asaṅkhyeyyaṃ ahosi.	1986	
PA_atk-s05_13a2:1987_0	So ekadivasaṃ kāmataṇhaṃ pūretuṃ asakkonto ukkaṇṭhitākāraṃ dassesi. Athāmaccā “kiṃ	1987	
PA_atk-s05_13a2:1987_1	nu kho, deva, ukkaṇṭhitosī”ti pucchiṃsu. “Mayhaṃ puññabale olokiyamāne idaṃ rajjaṃ	1987	
PA_atk-s05_13a2:1987_2	kiṃ karissati, kataraṃ nu kho ṭhānaṃ ramaṇīya”nti? “Devaloko, mahārājā”ti. So cakkaratanaṃ	1987	
PA_atk-s05_13a2:1987_3	abbhukkiritvā saddhiṃ parisāya cātumahārājikadevalokaṃ agamāsi. Athassa cattāro mahārājāno	1987	
PA_atk-s05_13a2:1987_4	dibbamālāgandhahatthā devagaṇaparivutā paccuggamanaṃ katvā taṃ ādāya cātumahārājikadevalokaṃ	1987	
PA_atk-s05_13a2:1987_5	gantvā devarajjaṃ adaṃsu. Tassa sakaparisāya parivāritasseva tasmiṃ rajjaṃ kārentassa	1987	
PA_atk-s05_13a2:1987_6	dīgho addhā vītivatto.	1987	
PA_atk-s05_13a2:1988_0	So tatthāpi taṇhaṃ pūretuṃ asakkonto ukkaṇṭhitākāraṃ dassesi, cattāro mahārājāno	1988	
PA_atk-s05_13a2:1988_1	“kiṃ nu kho, deva, ukkaṇṭhitosī”ti pucchiṃsu. “Imamhā devalokā kataraṃ ṭhānaṃ ramaṇīya”nti.	1988	
PA_atk-s05_13a2:1988_2	“Mayaṃ, deva, paresaṃ upaṭṭhākaparisā, tāvatiṃsadevaloko ramaṇīyo”ti. Mandhātā cakkaratanaṃ	1988	
PA_atk-s05_13a2:1988_3	abbhukkiritvā attano parisāya parivuto tāvatiṃsābhimukho pāyāsi. Athassa sakko devarājā	1988	
PA_atk-s05_13a2:1988_4	dibbamālāgandhahattho devagaṇaparivuto paccuggamanaṃ katvā taṃ hatthe gahetvā “ito	1988	
PA_atk-s05_13a2:1988_5	ehi, mahārājā”ti āha. Rañño devagaṇaparivutassa gamanakāle pariṇāyakaratanaṃ cakkaratanaṃ	1988	
PA_atk-s05_13a2:1988_6	ādāya saddhiṃ parisāya manussapathaṃ otaritvā attano nagarameva pāvisi. Sakko mandhātuṃ	1988	
PA_atk-s05_13a2:1988_7	tāvatiṃsabhavanaṃ netvā devatā dve koṭṭhāse katvā attano devarajjaṃ majjhe bhinditvā	1988	
PA_atk-s05_13a2:1988_8	adāsi. Tato paṭṭhāya dve rājāno rajjaṃ kāresuṃ. Evaṃ kāle gacchante sakko saṭṭhi	1988	
PA_atk-s05_13a2:1988_9	ca vassasatasahassāni tisso ca vassakoṭiyo āyuṃ khepetvā cavi, añño sakko nibbatti.	1988	
PA_atk-s05_13a2:1988_10	Sopi devarajjaṃ kāretvā āyukkhayena cavi. Etenūpāyena chattiṃsa sakkā caviṃsu, mandhātā	19881	
PA_atk-s05_13a2:1988_11	pana manussaparihārena devarajjaṃ kāresiyeva.	19881	
PA_atk-s05_13a2:1989_0	Tassa evaṃ kāle gacchante bhiyyosomattāya kāmataṇhā uppajji, so “kiṃ me upaḍḍharajjena,	1989	
PA_atk-s05_13a2:1989_1	sakkaṃ māretvā ekarajjameva karissāmī”ti cintesi. Sakkaṃ māretuṃ nāma na sakkā, taṇhā	1989	
PA_atk-s05_13a2:1989_2	nāmesā vipattimūlā, tenassa āyusaṅkhāro parihāyi, jarā sarīraṃ pahari. Manussasarīrañca	1989	
PA_atk-s05_13a2:1989_3	nāma devaloke na bhijjati, atha so devalokā bhassitvā uyyāne otari. Uyyānapālo tassa	1989	
PA_atk-s05_13a2:1989_4	āgatabhāvaṃ rājakule nivedesi. Rājakulaṃ āgantvā uyyāneyeva sayanaṃ paññapesi. Rājā	1989	
PA_atk-s05_13a2:1989_5	anuṭṭhānaseyyāya nipajji. Amaccā “deva, tumhākaṃ parato kinti kathemā”ti pucchiṃsu.	1989	
PA_atk-s05_13a2:1989_6	“Mama parato tumhe imaṃ sāsanaṃ mahājanassa katheyyātha – ‘mandhātumahārājā dvisahassaparittadīpaparivāresu	1989	
PA_atk-s05_13a2:1989_7	catūsu mahādīpesu cakkavattirajjaṃ kāretvā dīgharattaṃ cātumahārājikesu rajjaṃ kāretvā	1989	
PA_atk-s05_13a2:1989_8	chattiṃsāya sakkānaṃ āyuppamāṇena devaloke rajjaṃ kāretvā taṇhaṃ apūretvā kālamakāsī”’ti.	1989	
PA_atk-s05_13a2:1989_9	So evaṃ vatvā kālaṃ katvā yathākammaṃ gato.	1989	
PA_atk-s05_13a2:1990	Satthā imaṃ atītaṃ āharitvā abhisambuddho hutvā imā gāthā avoca –	199	
PA_atk-s05_13a2:1992	“Yāvatā candimasūriyā, pariharanti disā bhanti virocanā;	199	
PA_atk-s05_13a2:1993	Sabbeva dāsā mandhātu, ye pāṇā pathavissitā.	199	
PA_atk-s05_13a2:1995	“Na kahāpaṇavassena, titti kāmesu vijjati;	199	
PA_atk-s05_13a2:1996	Appassādā dukhā kāmā, iti viññāya paṇḍito.	199	
PA_atk-s05_13a2:1998	“Api dibbesu kāmesu, ratiṃ so nādhigacchati;	199	
PA_atk-s05_13a2:1999	Taṇhakkhayarato hoti, sammāsambuddhasāvako”ti.	199	
PA_atk-s05_13a2:2000_0	Tattha yāvatāti paricchedavacanaṃ. Pariharantīti yattakena paricchedena sineruṃ pariharanti.	2000	
PA_atk-s05_13a2:2000_1	Disā bhantīti dasasu disāsu bhāsanti pabhāsanti. Virocanāti ālokakaraṇatāya virocanasabhāvā.	2000	
PA_atk-s05_13a2:2000_2	Sabbeva dāsā mandhātu, ye pāṇā pathavissitāti ettake padese ye pathavinissitā pāṇā	2000	
PA_atk-s05_13a2:2000_3	janapadavāsino manussā, sabbeva te “dāsā mayaṃ rañño mandhātussa, ayyako no rājā	2000	
PA_atk-s05_13a2:2000_4	mandhātā”ti evaṃ upagatattā bhujissāpi samānā dāsāyeva.	2000	
PA_atk-s05_13a2:2001_0	Na kahāpaṇavassenāti tesaṃ dāsabhūtānaṃ manussānaṃ anuggahāya yaṃ mandhātā apphoṭetvā	2001	
PA_atk-s05_13a2:2001_1	sattaratanavassaṃ vassāpeti, taṃ idha “kahāpaṇavassa”nti vuttaṃ. Titti kāmesūti tenāpi	2001	
PA_atk-s05_13a2:2001_2	kahāpaṇavassena vatthukāmakilesakāmesu titti nāma natthi, evaṃ duppūrā esā taṇhā.	2001	
PA_atk-s05_13a2:2001_3	Appassādā dukhā kāmāti supinakūpamattā kāmā nāma appassādā parittasukhā, dukkhameva	2001	
PA_atk-s05_13a2:2001_4	panettha bahutaraṃ. Taṃ dukkhakkhandhasuttapariyāyena dīpetabbaṃ. Iti viññāyāti evaṃ jānitvā.	2001	
PA_atk-s05_13a2:2002_0	Dibbesūti devatānaṃ paribhogesu rūpādīsu. Ratiṃ soti so vipassako bhikkhu dibbehi	2002	
PA_atk-s05_13a2:2002_1	kāmehi nimantiyamānopi tesu ratiṃ nādhigacchati āyasmā samiddhi viya. Taṇhakkhayaratoti	2002	
PA_atk-s05_13a2:2002_2	nibbānarato. Nibbānañhi āgamma taṇhā khīyati, tasmā taṃ “taṇhakkhayo”ti vuccati.	2002	
PA_atk-s05_13a2:2002_3	Tattha rato hoti abhirato. Sammāsambuddhasāvakoti buddhassa savanante jāto bahussuto yogāvacarapuggalo.	2002	
PA_atk-s05_13a2:2003_0	Evaṃ satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2003	
PA_atk-s05_13a2:2003_1	ukkaṇṭhitabhikkhu sotāpattiphale patiṭṭhahi, aññe pana bahū sotāpattiphalādīni pāpuṇiṃsu.	2003	
PA_atk-s05_13a2:2003_2	“Tadā mandhāturājā ahameva ahosi”nti.	2003	
PA_atk-s05_13a2:2004	Mandhātujātakavaṇṇanā aṭṭhamā.	200	
PA_atk-s05_13a2:2006	[259] 9. Tirīṭavacchajātakavaṇṇanā	200	
PA_atk-s05_13a2:2007_0	Nayimassa vijjāti idaṃ satthā jetavane viharanto āyasmato ānandassa kosalarañño mātugāmānaṃ	2007	
PA_atk-s05_13a2:2007_1	hatthato pañcasatāni, rañño hatthato pañcasatānīti dussasahassapaṭilābhavatthuṃ ārabbha	2007	
PA_atk-s05_13a2:2007_2	kathesi. Vatthu heṭṭhā dukanipāte guṇajātake vitthāritameva.	2007	
PA_atk-s05_13a2:2008_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā	2008	
PA_atk-s05_13a2:2008_1	nāmaggahaṇadivase tirīṭavacchakumāroti katanāmo anupubbena vayappatto takkasilāyaṃ	2008	
PA_atk-s05_13a2:2008_2	sabbasippāni uggaṇhitvā agāraṃ ajjhāvasanto mātāpitūnaṃ kālakiriyāya saṃviggahadayo	2008	
PA_atk-s05_13a2:2008_3	hutvā nikkhamitvā isipabbajjaṃ pabbajitvā araññāyatane vanamūlaphalāhāro hutvā vāsaṃ	2008	
PA_atk-s05_13a2:2008_4	kappesi. Tasmiṃ tattha vasante bārāṇasirañño paccanto kupi, so tattha gantvā yuddhe	2008	
PA_atk-s05_13a2:2008_5	parājito maraṇabhayabhīto hatthikkhandhagato ekena passena palāyitvā araññe vicaranto	2008	
PA_atk-s05_13a2:2008_6	pubbaṇhasamaye tirīṭavacchassa phalāphalatthāya gatakāle tassa assamapadaṃ pāvisi.	2008	
PA_atk-s05_13a2:2008_7	So “tāpasānaṃ vasanaṭṭhāna”nti hatthito otaritvā vātātapena kilanto pipāsito pānīyaghaṭaṃ	2008	
PA_atk-s05_13a2:2008_8	olokento katthaci adisvā caṅkamanakoṭiyaṃ udapānaṃ addasa. Udakaussiñcanatthāya pana	2008	
PA_atk-s05_13a2:2008_9	rajjughaṭaṃ adisvā pipāsaṃ sandhāretuṃ asakkonto hatthissa kucchiyaṃ baddhayottaṃ	2008	
PA_atk-s05_13a2:2008_10	gahetvā hatthiṃ udapānataṭe ṭhapetvā tassa pāde yottaṃ bandhitvā yottena udapānaṃ	20081	
PA_atk-s05_13a2:2008_11	otaritvā yotte apāpuṇante uttaritvā uttarasāṭakaṃ yottakoṭiyā saṅghāṭetvā puna otari,	20081	
PA_atk-s05_13a2:2008_12	tathāpi nappahosiyeva. So aggapādehi udakaṃ phusitvā atipipāsito “pipāsaṃ vinodetvā	20081	
PA_atk-s05_13a2:2008_13	maraṇampi sumaraṇa”nti cintetvā udapāne patitvā yāvadatthaṃ pivitvā paccuttarituṃ	20081	
PA_atk-s05_13a2:2008_14	asakkonto tattheva aṭṭhāsi. Hatthīpi susikkhitattā aññattha agantvā rājānaṃ olokento	20081	
PA_atk-s05_13a2:2008_15	tattheva aṭṭhāsi. Bodhisatto sāyanhasamaye phalāphalaṃ āharitvā hatthiṃ disvā “rājā	20081	
PA_atk-s05_13a2:2008_16	āgato bhavissati, vammitahatthīyeva pana paññāyati, kiṃ nu kho kāraṇa”nti so hatthisamīpaṃ	20081	
PA_atk-s05_13a2:2008_17	upasaṅkami. Hatthīpi tassa upasaṅkamanabhāvaṃ ñatvā ekamantaṃ aṭṭhāsi. Bodhisatto	20081	
PA_atk-s05_13a2:2008_18	udapānataṭaṃ gantvā rājānaṃ disvā “mā bhāyi, mahārājā”ti samassāsetvā nisseṇiṃ bandhitvā	20081	
PA_atk-s05_13a2:2008_19	rājānaṃ uttāretvā kāyamassa sambāhitvā telena makkhetvā nhāpetvā phalāphalāni khādāpetvā	20081	
PA_atk-s05_13a2:2008_20	hatthissa sannāhaṃ mocesi. Rājā dvīhatīhaṃ vissamitvā bodhisattassa attano santikaṃ	20082	
PA_atk-s05_13a2:2008_21	āgamanatthāya paṭiññaṃ gahetvā pakkāmi. Rājabalakāyo nagarassa avidūre khandhāvāraṃ	20082	
PA_atk-s05_13a2:2008_22	bandhitvā ṭhito. Rājānaṃ āgacchantaṃ disvā parivāresi, rājā nagaraṃ pāvisi.	20082	
PA_atk-s05_13a2:2009_0	Bodhisattopi aḍḍhamāsaccayena bārāṇasiṃ patvā uyyāne vasitvā punadivase bhikkhaṃ	2009	
PA_atk-s05_13a2:2009_1	caramāno rājadvāraṃ gato. Rājā mahāvātapānaṃ ugghāṭetvā rājaṅgaṇaṃ olokayamāno bodhisattaṃ	2009	
PA_atk-s05_13a2:2009_2	disvā sañjānitvā pāsādā oruyha vanditvā mahātalaṃ āropetvā samussitasetacchatte rājapallaṅke	2009	
PA_atk-s05_13a2:2009_3	nisīdāpetvā attano paṭiyāditaṃ āhāraṃ bhojetvā sayampi bhuñjitvā uyyānaṃ netvā tatthassa	2009	
PA_atk-s05_13a2:2009_4	caṅkamanādiparivāraṃ vasanaṭṭhānaṃ kāretvā sabbe pabbajitaparikkhāre datvā uyyānapālaṃ	2009	
PA_atk-s05_13a2:2009_5	paṭicchāpetvā vanditvā pakkāmi. Tato paṭṭhāya bodhisatto rājanivesaneyeva paribhuñji,	2009	
PA_atk-s05_13a2:2009_6	mahāsakkārasammāno ahosi.	2009	
PA_atk-s05_13a2:2010_0	Taṃ asahamānā amaccā “evarūpaṃ sakkāraṃ ekopi yodho labhamāno kiṃ nāma na kareyyā”ti	2010	
PA_atk-s05_13a2:2010_1	vatvā uparājānaṃ upagantvā “deva, amhākaṃ rājā ekaṃ tāpasaṃ ativiya mamāyati, kiṃ	2010	
PA_atk-s05_13a2:2010_2	nāma tena tasmiṃ diṭṭhaṃ, tumhepi tāva raññā saddhiṃ mantethā”ti āhaṃsu. So “sādhū”ti	2010	
PA_atk-s05_13a2:2010_3	sampaṭicchitvā amaccehi saddhiṃ rājānaṃ upasaṅkamitvā paṭhamaṃ gāthamāha –	2010	
PA_atk-s05_13a2:2012	“Nayimassa vijjāmayamatthi kiñci, na bandhavo no pana te sahāyo;	201	
PA_atk-s05_13a2:2013	Atha kena vaṇṇena tirīṭavaccho, tedaṇḍiko bhuñjati aggapiṇḍa”nti.	201	
PA_atk-s05_13a2:2014_0	Tattha nayimassa vijjāmayamatthi kiñcīti imassa tāpasassa vijjāmayaṃ kiñci kammaṃ	2014	
PA_atk-s05_13a2:2014_1	natthi. Na bandhavo tiputtabandhavasippabandhavagottabandhavañātibandhavesu aññataropi	2014	
PA_atk-s05_13a2:2014_2	na hoti. No pana te sahāyoti sahapaṃsukīḷiko sahāyakopi te na hoti. Kena vaṇṇenāti	2014	
PA_atk-s05_13a2:2014_3	kena kāraṇena. Tirīṭavacchoti tassa nāmaṃ. Tedaṇḍikoti kuṇḍikaṭhapanatthāya tidaṇḍakaṃ	2014	
PA_atk-s05_13a2:2014_4	gahetvā caranto. Aggapiṇḍanti rasasampannaṃ rājārahaṃ aggabhojanaṃ.	2014	
PA_atk-s05_13a2:2015_0	Taṃ sutvā rājā puttaṃ āmantetvā “tāta, mama paccantaṃ gantvā yuddhaparājitassa dvīhatīhaṃ	2015	
PA_atk-s05_13a2:2015_1	anāgatabhāvaṃ sarasī”ti vatvā “sarāmī”ti vutte “tadā mayā imaṃ nissāya jīvitaṃ laddha”nti	2015	
PA_atk-s05_13a2:2015_2	sabbaṃ taṃ pavattiṃ ācikkhitvā “tāta, mayhaṃ jīvitadāyake mama santikaṃ āgate rajjaṃ	2015	
PA_atk-s05_13a2:2015_3	dadantopi ahaṃ neva etena kataguṇānurūpaṃ kātuṃ sakkomī”ti vatvā itarā dve gāthā avoca –	2015	
PA_atk-s05_13a2:2017	“Āpāsu me yuddhaparājitassa, ekassa katvā vivanasmi ghore;	201	
PA_atk-s05_13a2:2018	Pasārayī kicchagatassa pāṇiṃ, tenūdatāriṃ dukhasampareto.	201	
PA_atk-s05_13a2:2020	“Etassa kiccena idhānupatto, vesāyino visayā jīvaloke;	202	
PA_atk-s05_13a2:2021	Lābhāraho tāta tirīṭavaccho, dethassa bhogaṃ yajathañca yañña”nti.	202	
PA_atk-s05_13a2:2022_0	Tattha āpāsūti āpadāsu. Ekassāti adutiyassa. Katvāti anukampaṃ karitvā pemaṃ uppādetvā.	2022	
PA_atk-s05_13a2:2022_1	Vivanasminti pānīyarahite araññe. Ghoreti dāruṇe. Pasārayī kicchagatassa pāṇinti	2022	
PA_atk-s05_13a2:2022_2	nisseṇiṃ bandhitvā kūpaṃ otāretvā dukkhagatassa mayhaṃ uttāraṇatthāya vīriyapaṭisaṃyuttaṃ	2022	
PA_atk-s05_13a2:2022_3	hatthaṃ pasāresi. Tenūdatāriṃ dukhasamparetoti tena kāraṇenamhi dukkhaparivāritopi tamhā kūpā uttiṇṇo.	2022	
PA_atk-s05_13a2:2023_0	Etassa kiccena idhānupattoti ahaṃ etassa tāpasassa kiccena, etena katassa kiccassānubhāvena	2023	
PA_atk-s05_13a2:2023_1	idhānuppatto. Vesāyino visayāti vesāyī vuccati yamo, tassa visayā. Jīvaloketi manussaloke.	2023	
PA_atk-s05_13a2:2023_2	Ahañhi imasmiṃ jīvaloke ṭhito yamavisayaṃ maccuvisayaṃ paralokaṃ gato nāma ahosiṃ,	2023	
PA_atk-s05_13a2:2023_3	somhi etassa kāraṇā tato puna idhāgatoti vuttaṃ hoti. Lābhārahoti lābhaṃ araho catupaccayalābhassa	2023	
PA_atk-s05_13a2:2023_4	anucchaviko. Dethassa bhoganti etena paribhuñjitabbaṃ catupaccayasamaṇaparikkhārasaṅkhātaṃ	2023	
PA_atk-s05_13a2:2023_5	bhogaṃ etassa detha. Yajathañca yaññanti tvañca amaccā ca nāgarā cāti sabbepi tumhe	2023	
PA_atk-s05_13a2:2023_6	etassa bhogañca detha, yaññañca yajatha. Tassa hi dīyamāno deyyadhammo tena bhuñjitabbattā	2023	
PA_atk-s05_13a2:2023_7	bhogo hoti, itaresaṃ dānayaññattā yañño. Tenāha “dethassa bhogaṃ yajathañca yañña”nti.	2023	
PA_atk-s05_13a2:2024_0	Evaṃ raññā gaganatale puṇṇacandaṃ uṭṭhāpentena viya bodhisattassa guṇe pakāsite tassa	2024	
PA_atk-s05_13a2:2024_1	guṇo sabbatthameva pākaṭo jāto, atirekataro tassa lābhasakkāro udapādi. Tato paṭṭhāya	2024	
PA_atk-s05_13a2:2024_2	uparājā vā amaccā vā añño vā koci kiñci rājānaṃ vattuṃ na visahi. Rājā bodhisattassa	2024	
PA_atk-s05_13a2:2024_3	ovāde ṭhatvā dānādīni puññāni katvā saggapuraṃ pūresi. Bodhisattopi abhiññā ca samāpattiyo	2024	
PA_atk-s05_13a2:2024_4	ca uppādetvā brahmalokaparāyaṇo ahosi.	2024	
PA_atk-s05_13a2:2025	Satthā “porāṇakapaṇḍitāpi upakāravasena kariṃsū”ti imaṃ dhammadesanaṃ āharitvā jātakaṃ samodhānesi – “tadā rājā ānando ahosi, tāpaso pana ahameva ahosi”nti.	202	
PA_atk-s05_13a2:2026	Tirīṭavacchajātakavaṇṇanā navamā.	202	
PA_atk-s05_13a2:2028	[260] 10. Dūtajātakavaṇṇanā	202	
PA_atk-s05_13a2:2029_0	Yassatthā dūramāyantīti idaṃ satthā jetavane viharanto ekaṃ lolabhikkhuṃ ārabbha	2029	
PA_atk-s05_13a2:2029_1	kathesi. Vatthu navakanipāte cakkavākajātake āvibhavissati. Satthā pana taṃ bhikkhuṃ	2029	
PA_atk-s05_13a2:2029_2	āmantetvā “na kho, bhikkhu, idāneva, pubbepi tvaṃ lolo, lolyakāraṇeneva pana asinā	2029	
PA_atk-s05_13a2:2029_3	sīsacchedanaṃ labhī”ti vatvā atītaṃ āhari.	2029	
PA_atk-s05_13a2:2030_0	Atīte bārāṇasiyaṃ brahmadatte rajjaṃ kārente bodhisatto tassa putto hutvā vayappatto	2030	
PA_atk-s05_13a2:2030_1	takkasilāyaṃ sabbasippāni uggaṇhitvā pitu accayena rajje patiṭṭhāya bhojanasuddhiko	2030	
PA_atk-s05_13a2:2030_2	ahosi, tenassa bhojanasuddhikarājātveva nāmaṃ jātaṃ. So kira tathārūpena vidhānena	2030	
PA_atk-s05_13a2:2030_3	bhattaṃ bhuñjati, yathāssa ekissā bhattapātiyā satasahassaṃ vayaṃ gacchati. Bhuñjanto	2030	
PA_atk-s05_13a2:2030_4	pana antogehe na bhuñjati, attano bhojanavidhānaṃ olokentaṃ mahājanaṃ puññaṃ kāretukāmatāya	2030	
PA_atk-s05_13a2:2030_5	rājadvāre ratanamaṇḍapaṃ kāretvā bhojanavelāya taṃ alaṅkarāpetvā kañcanamaye samussitasetacchatte	2030	
PA_atk-s05_13a2:2030_6	rājapallaṅke nisīditvā khattiyakaññāhi parivuto satasahassagghanikāya suvaṇṇapātiyā	2030	
PA_atk-s05_13a2:2030_7	sabbarasabhojanaṃ bhuñjati. Atheko lolapuriso tassa bhojanavidhānaṃ oloketvā taṃ	2030	
PA_atk-s05_13a2:2030_8	bhojanaṃ bhuñjitukāmo hutvā pipāsaṃ sandhāretuṃ asakkonto “attheko upāyo”ti gāḷhaṃ	2030	
PA_atk-s05_13a2:2030_9	nivāsetvā hatthe ukkhipitvā “bho, ahaṃ dūto, dūto”ti uccāsaddaṃ karonto rājānaṃ upasaṅkami.	2030	
PA_atk-s05_13a2:2030_10	Tena ca samayena tasmiṃ janapade “dūtomhī”ti vadantaṃ na vārenti, tasmā mahājano	20301	
PA_atk-s05_13a2:2030_11	dvidhā bhijjitvā okāsaṃ adāsi. So vegena gantvā rañño pātiyā ekaṃ bhattapiṇḍaṃ gahetvā	20301	
PA_atk-s05_13a2:2030_12	mukhe pakkhipi, athassa “sīsaṃ chindissāmī”ti asigāho asiṃ abbāhesi, rājā “mā paharī”ti	20301	
PA_atk-s05_13a2:2030_13	nivāresi, “mā bhāyi, bhuñjassū”ti hatthaṃ dhovitvā nisīdi. Bhojanapariyosāne cassa	20301	
PA_atk-s05_13a2:2030_14	attano pivanapānīyañceva tambūlañca dāpetvā “bho purisa, tvaṃ ‘dūtomhī’ti vadasi,	20301	
PA_atk-s05_13a2:2030_15	kassa dūtosī”ti pucchi. “Mahārāja ahaṃ taṇhādūto, udaradūto, taṇhā maṃ āṇāpetvā ‘tvaṃ	20301	
PA_atk-s05_13a2:2030_16	gacchāhī’ti dūtaṃ katvā pesesī”ti vatvā purimā dve gāthā avoca –	20301	
PA_atk-s05_13a2:2032	“Yassatthā dūramāyanti, amittamapi yācituṃ;	203	
PA_atk-s05_13a2:2033	Tassūdarassahaṃ dūto, mā me kujjha rathesabha.	203	
PA_atk-s05_13a2:2035	“Yassa divā ca ratto ca, vasamāyanti māṇavā;	203	
PA_atk-s05_13a2:2036	Tassūdarassahaṃ dūto, mā me kujjha rathesabhā”ti.	203	
PA_atk-s05_13a2:2037	Tattha yassatthā dūramāyantīti yassa atthāya ime sattā taṇhāvasikā hutvā dūrampi gacchanti. Rathesabhāti rathayodhajeṭṭhaka.	203	
PA_atk-s05_13a2:2038_0	Rājā tassa vacanaṃ sutvā “saccametaṃ, ime sattā udaradūtā taṇhāvasena vicaranti,	2038	
PA_atk-s05_13a2:2038_1	taṇhāva ime satte vicāreti, yāva manāpaṃ vata iminā kathita”nti tassa purisassa tussitvā tatiyaṃ gāthamāha –	2038	
PA_atk-s05_13a2:2040	“Dadāmi te brāhmaṇa rohiṇīnaṃ, gavaṃ sahassaṃ saha puṅgavena;	204	
PA_atk-s05_13a2:2041	Dūto hi dūtassa kathaṃ na dajjaṃ, mayampi tasseva bhavāma dūtā”ti.	204	
PA_atk-s05_13a2:2042_0	Tattha brāhmaṇāti ālapanamattametaṃ. Rohiṇīnanti rattavaṇṇānaṃ. Saha puṅgavenāti	2042	
PA_atk-s05_13a2:2042_1	yūthapariṇāyakena upaddavarakkhakena usabhena saddhiṃ. Mayampīti ahañca avasesā ca	2042	
PA_atk-s05_13a2:2042_2	sabbe sattā tasseva udarassa dūtā bhavāma, tasmā ahaṃ udaradūto samāno udaradūtassa	2042	
PA_atk-s05_13a2:2042_3	tuyhaṃ kasmā na dajjanti. Evañca pana vatvā “iminā vata purisena assutapubbaṃ kāraṇaṃ	2042	
PA_atk-s05_13a2:2042_4	kathita”nti tuṭṭhacitto tassa mahantaṃ yasaṃ adāsi.	2042	
PA_atk-s05_13a2:2043_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2043	
PA_atk-s05_13a2:2043_1	so lolabhikkhu sakadāgāmiphale patiṭṭhahi, aññepi bahū sotāpannādayo ahesuṃ. “Tadā	2043	
PA_atk-s05_13a2:2043_2	lolapuriso etarahi lolabhikkhu ahosi, bhojanasuddhikarājā pana ahameva ahosi”nti.	2043	
PA_atk-s05_13a2:2044	Dūtajātakavaṇṇanā dasamā.	204	
PA_atk-s05_13a2:2045	Saṅkappavaggo paṭhamo.	204	
PA_atk-s05_13a2:2046	Tassuddānaṃ –	204	
PA_atk-s05_13a2:2047	Saṅkappa tilamuṭṭhi ca, maṇi ca sindhavāsukaṃ;	204	
PA_atk-s05_13a2:2048	Jarūdapānaṃ gāmaṇi, mandhātā tirīṭadūtanti.	204	
PA_atk-s05_13a2:2049	2. Padumavaggo	204	
PA_atk-s05_13a2:2051	[261] 1. Padumajātakavaṇṇanā	205	
PA_atk-s05_13a2:2052_0	Yathā kesā ca massū cāti idaṃ satthā jetavane viharanto ānandabodhimhi mālāpūjakārake	2052	
PA_atk-s05_13a2:2052_1	bhikkhū ārabbha kathesi. Vatthu kāliṅgabodhijātake āvibhavissati. So pana ānandattherena	2052	
PA_atk-s05_13a2:2052_2	ropitattā “ānandabodhī”ti jāto. Therena hi jetavanadvārakoṭṭhake bodhissa ropitabhāvo	2052	
PA_atk-s05_13a2:2052_3	sakalajambudīpe patthari. Athekacce janapadavāsino bhikkhū “ānandabodhimhi mālāpūjaṃ	2052	
PA_atk-s05_13a2:2052_4	karissāmā”ti jetavanaṃ āgantvā satthāraṃ vanditvā punadivase sāvatthiṃ pavisitvā	2052	
PA_atk-s05_13a2:2052_5	uppalavīthiṃ gantvā mālaṃ alabhitvā āgantvā ānandattherassa ārocesuṃ – “āvuso, mayaṃ	2052	
PA_atk-s05_13a2:2052_6	‘bodhimhi mālāpūjaṃ karissāmā’ti uppalavīthiṃ gantvā ekamālampi na labhimhā”ti. Thero	2052	
PA_atk-s05_13a2:2052_7	“ahaṃ vo, āvuso, āharissāmī”ti uppalavīthiṃ gantvā bahū nīluppalakalāpe ukkhipāpetvā	2052	
PA_atk-s05_13a2:2052_8	āgamma tesaṃ dāpesi, te tāni gahetvā bodhissa pūjaṃ kariṃsu. Taṃ pavattiṃ sutvā dhammasabhāyaṃ	2052	
PA_atk-s05_13a2:2052_9	bhikkhū therassa guṇakathaṃ samuṭṭhāpesuṃ – “āvuso, jānapadā bhikkhū appapuññā uppalavīthiṃ	2052	
PA_atk-s05_13a2:2052_10	gantvā mālaṃ na labhiṃsu, thero pana gantvāva āharāpesī”ti. Satthā āgantvā “kāya	20521	
PA_atk-s05_13a2:2052_11	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,	20521	
PA_atk-s05_13a2:2052_12	bhikkhave, idāneva vattuchekā kathākusalā mālaṃ labhanti, pubbepi labhiṃsuyevā”ti vatvā atītaṃ āhari.	20521	
PA_atk-s05_13a2:2053_0	Atīte bārāṇasiyaṃ brahmadatte rajjaṃ kārente bodhisatto seṭṭhiputto ahosi. Antonagare	2053	
PA_atk-s05_13a2:2053_1	ca ekasmiṃ sare padumāni pupphanti. Eko chinnanāso puriso taṃ saraṃ rakkhati. Athekadivasaṃ	2053	
PA_atk-s05_13a2:2053_2	bārāṇasiyaṃ ussave ghuṭṭhe mālaṃ piḷandhitvā ussavaṃ kīḷitukāmā tayo seṭṭhiputtā	2053	
PA_atk-s05_13a2:2053_3	“nāsacchinnassa abhūtena vaṇṇaṃ vatvā mālaṃ yācissāmā”ti tassa padumāni bhañjanakāle	2053	
PA_atk-s05_13a2:2053_4	sarassa santikaṃ gantvā ekamantaṃ aṭṭhaṃsu.	2053	
PA_atk-s05_13a2:2054	Tesu eko taṃ āmantetvā paṭhamaṃ gāthamāha –	205	
PA_atk-s05_13a2:2056	“Yathā kesā ca massū ca, chinnaṃ chinnaṃ virūhati;	205	
PA_atk-s05_13a2:2057	Evaṃ ruhatu te nāsā, padumaṃ dehi yācito”ti.	205	
PA_atk-s05_13a2:2058	So tassa kujjhitvā padumaṃ na adāsi.	205	
PA_atk-s05_13a2:2059	Athassa dutiyo dutiyaṃ gāthamāha –	205	
PA_atk-s05_13a2:2061	“Yathā sāradikaṃ bījaṃ, khette vuttaṃ virūhati;	206	
PA_atk-s05_13a2:2062	Evaṃ ruhatu te nāsā, padumaṃ dehi yācito”ti.	206	
PA_atk-s05_13a2:2063	Tattha sāradikanti saradasamaye gahetvā nikkhittaṃ sārasampannaṃ bījaṃ. So tassapi kujjhitvā padumaṃ na adāsi.	206	
PA_atk-s05_13a2:2064	Athassa tatiyo tatiyaṃ gāthamāha –	206	
PA_atk-s05_13a2:2066	“Ubhopi palapantete, api padmāni dassati;	206	
PA_atk-s05_13a2:2067	Vajjuṃ vā te na vā vajjuṃ, natthi nāsāya rūhanā;	206	
PA_atk-s05_13a2:2068	Dehi samma padumāni, ahaṃ yācāmi yācito”ti.	206	
PA_atk-s05_13a2:2069_0	Tattha ubhopi palapanteteti ete dvepi musā vadanti. Api padmānīti “api nāma no padumāni	2069	
PA_atk-s05_13a2:2069_1	dassatī”ti cintetvā evaṃ vadanti. Vajjuṃ vā te na vā vajjunti “tava nāsā ruhatū”ti	2069	
PA_atk-s05_13a2:2069_2	evaṃ vadeyyuṃ vā na vā vadeyyuṃ, etesaṃ vacanaṃ appamāṇaṃ, sabbatthāpi natthi nāsāya	2069	
PA_atk-s05_13a2:2069_3	ruhanā, ahaṃ pana te nāsaṃ paṭicca na kiñci vadāmi, kevalaṃ yācāmi, tassa me dehi,	2069	
PA_atk-s05_13a2:2069_4	samma, padumāni yācitoti.	2069	
PA_atk-s05_13a2:2070_0	Taṃ sutvā padumasaragopako “imehi dvīhi musāvādo kathito, tumhehi sabhāvo kathito,	2070	
PA_atk-s05_13a2:2070_1	tumhākaṃ anucchavikāni padumānī”ti mahantaṃ padumakalāpaṃ ādāya tassa datvā attano	2070	
PA_atk-s05_13a2:2070_2	padumasarameva gato.	2070	
PA_atk-s05_13a2:2071	Satthā imaṃ dhammadesanaṃ āharitvā jātakaṃ samodhānesi – “tadā padumalābhī seṭṭhiputto ahameva ahosi”nti.	207	
PA_atk-s05_13a2:2072	Padumajātakavaṇṇanā paṭhamā.	207	
PA_atk-s05_13a2:2074	[262] 2. Mudupāṇijātakavaṇṇanā	207	
PA_atk-s05_13a2:2075_0	Pāṇi ce muduko cassāti idaṃ satthā jetavane viharanto ekaṃ ukkaṇṭhitabhikkhuṃ ārabbha	2075	
PA_atk-s05_13a2:2075_1	kathesi. Tañhi satthā dhammasabhaṃ ānītaṃ “saccaṃ kira tvaṃ, bhikkhu, ukkaṇṭhitosī”ti	2075	
PA_atk-s05_13a2:2075_2	pucchitvā “saccaṃ, bhante”ti vutte “bhikkhu, itthiyo nāmetā kilesavasena gamanato	2075	
PA_atk-s05_13a2:2075_3	arakkhiyā, porāṇakapaṇḍitāpi attano dhītaraṃ rakkhituṃ nāsakkhiṃsu, pitarā hatthe	2075	
PA_atk-s05_13a2:2075_4	gahetvā ṭhitāva pitaraṃ ajānāpetvā kilesavasena purisena saddhiṃ palāyī”ti vatvā atītaṃ āhari.	2075	
PA_atk-s05_13a2:2076_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi	2076	
PA_atk-s05_13a2:2076_1	nibbattitvā vayappatto takkasilāyaṃ sabbasippāni uggaṇhitvā pitu accayena rajje patiṭṭhāya	2076	
PA_atk-s05_13a2:2076_2	dhammena rajjaṃ kāresi. So dhītarañca bhāgineyyañca dvepi antonivesane posento ekadivasaṃ	2076	
PA_atk-s05_13a2:2076_3	amaccehi saddhiṃ nisinno “mamaccayena mayhaṃ bhāgineyyo rājā bhavissati, dhītāpi	2076	
PA_atk-s05_13a2:2076_4	me tassa aggamahesī bhavissatī”ti vatvā aparabhāge bhāgineyyassa vayappattakāle puna	2076	
PA_atk-s05_13a2:2076_5	amaccehi saddhiṃ nisinno “mayhaṃ bhāgineyyassa aññassa rañño dhītaraṃ ānessāma, mayhaṃ	2076	
PA_atk-s05_13a2:2076_6	dhītarampi aññasmiṃ rājakule dassāma, evaṃ no ñātakā bahutarā bhavissantī”ti āha.	2076	
PA_atk-s05_13a2:2076_7	Amaccā sampaṭicchiṃsu.	2076	
PA_atk-s05_13a2:2077_0	Atha rājā bhāgineyyassa bahigehaṃ dāpesi, anto pavesanaṃ nivāresi. Te pana aññamaññaṃ	2077	
PA_atk-s05_13a2:2077_1	paṭibaddhacittā ahesuṃ. Kumāro “kena nu kho upāyena rājadhītaraṃ bahi nīharāpeyya”nti	2077	
PA_atk-s05_13a2:2077_2	cintento “atthi upāyo”ti dhātiyā lañjaṃ datvā “kiṃ, ayyaputta, kicca”nti vutte “amma,	2077	
PA_atk-s05_13a2:2077_3	kathaṃ nu kho rājadhītaraṃ bahi kātuṃ okāsaṃ labheyyāmā”ti āha. “Rājadhītāya saddhiṃ	2077	
PA_atk-s05_13a2:2077_4	kathetvā jānissāmī”ti. “Sādhu, ammā”ti. Sā gantvā “ehi, amma, sīse te ūkā gaṇhissāmī”ti	2077	
PA_atk-s05_13a2:2077_5	taṃ nīcapīṭhake nisīdāpetvā sayaṃ ucce nisīditvā tassā sīsaṃ attano ūrūsu ṭhapetvā	2077	
PA_atk-s05_13a2:2077_6	ūkā gaṇhayamānā rājadhītāya sīsaṃ nakhehi vijjhi. Rājadhītā “nāyaṃ attano nakhehi	2077	
PA_atk-s05_13a2:2077_7	vijjhati, pitucchāputtassa me kumārassa nakhehi vijjhatī”ti ñatvā “amma, tvaṃ kumārassa	2077	
PA_atk-s05_13a2:2077_8	santikaṃ agamāsī”ti pucchi. “Āma, ammā”ti. “Kiṃ tena sāsanaṃ kathita”nti? “Tava bahikaraṇūpāyaṃ	2077	
PA_atk-s05_13a2:2077_9	pucchati, ammā”ti. Rājadhītā “paṇḍito honto jānissatī”ti paṭhamaṃ gāthaṃ bandhitvā	2077	
PA_atk-s05_13a2:2077_10	“amma, imaṃ uggahetvā kumārassa kathehī”ti āha.	20771	
PA_atk-s05_13a2:2079	“Pāṇi ce muduko cassa, nāgo cassa sukārito;	207	
PA_atk-s05_13a2:2080	Andhakāro ca vasseyya, atha nūna tadā siyā”ti.	208	
PA_atk-s05_13a2:2081_0	Sā taṃ uggaṇhitvā kumārassa santikaṃ gantvā “amma, rājadhītā kimāhā”ti vutte “ayyaputta,	2081	
PA_atk-s05_13a2:2081_1	aññaṃ kiñci avatvā imaṃ gāthaṃ pahiṇī”ti taṃ gāthaṃ udāhāsi. Kumāro ca tassatthaṃ	2081	
PA_atk-s05_13a2:2081_2	ñatvā “gaccha, ammā”ti taṃ uyyojesi.	2081	
PA_atk-s05_13a2:2082_0	Gāthāyattho – sace te ekissā cūḷupaṭṭhākāya mama hattho viya hattho mudu assa, yadi	2082	
PA_atk-s05_13a2:2082_1	ca te āneñjakāraṇaṃ sukārito eko hatthī assa, yadi ca taṃ divasaṃ caturaṅgasamannāgato	2082	
PA_atk-s05_13a2:2082_2	ativiya bahalo andhakāro assa, devo ca vasseyya. Atha nūna tadā siyāti tādise kāle	2082	
PA_atk-s05_13a2:2082_3	ime cattāro paccaye āgamma ekaṃsena te manorathassa matthakagamanaṃ siyāti.	2082	
PA_atk-s05_13a2:2083	Kumāro etamatthaṃ tathato ñatvā ekaṃ abhirūpaṃ muduhatthaṃ cūḷupaṭṭhākaṃ sajjaṃ katvā maṅgalahatthigopakassa lañjaṃ datvā hatthiṃ āneñjakāraṇaṃ kāretvā kālaṃ āgamento acchi.	208	
PA_atk-s05_13a2:2084_0	Athekasmiṃ kāḷapakkhuposathadivase majjhimayāmasamanantare ghanakāḷamegho vassi.	2084	
PA_atk-s05_13a2:2084_1	So “ayaṃ dāni rājadhītāya vuttadivaso”ti vāraṇaṃ abhiruhitvā muduhatthakaṃ cūḷupaṭṭhākaṃ	2084	
PA_atk-s05_13a2:2084_2	hatthipiṭṭhe nisīdāpetvā gantvā rājanivesanassa ākāsaṅgaṇābhimukhe ṭhāne hatthiṃ	2084	
PA_atk-s05_13a2:2084_3	mahābhittiyaṃ allīyāpetvā vātapānasamīpe temento aṭṭhāsi. Rājāpi dhītaraṃ rakkhanto	2084	
PA_atk-s05_13a2:2084_4	aññattha sayituṃ na deti, attano santike cūḷasayane sayāpeti. Sāpi “ajja kumāro āgamissatī”ti	2084	
PA_atk-s05_13a2:2084_5	ñatvā niddaṃ anokkamitvāva nipannā “tāta nhāyitukāmāmhī”ti āha. Rājā “ehi, ammā”ti	2084	
PA_atk-s05_13a2:2084_6	taṃ hatthe gahetvā vātapānasamīpaṃ netvā “nhāyāhi, ammā”ti ukkhipitvā vātapānassa	2084	
PA_atk-s05_13a2:2084_7	bahipasse pamukhe ṭhapetvā ekasmiṃ hatthe gahetvā aṭṭhāsi. Sā nhāyamānāva kumārassa	2084	
PA_atk-s05_13a2:2084_8	hatthaṃ pasāresi, so tassā hatthato ābharaṇāni omuñcitvā upaṭṭhākāya hatthe piḷandhitvā	2084	
PA_atk-s05_13a2:2084_9	taṃ ukkhipitvā rājadhītaraṃ nissāya pamukhe ṭhapesi. Sā tassā hatthaṃ gahetvā pitu	2084	
PA_atk-s05_13a2:2084_10	hatthe ṭhapesi, so tassā hatthaṃ gahetvā dhītu hatthaṃ muñci, sā itarasmāpi hatthā	20841	
PA_atk-s05_13a2:2084_11	ābharaṇāni omuñcitvā tassā dutiyahatthe piḷandhitvā pitu hatthe ṭhapetvā kumārena	20841	
PA_atk-s05_13a2:2084_12	saddhiṃ agamāsi. Rājā “dhītāyeva me”ti saññāya taṃ dārikaṃ nhānapariyosāne sirigabbhe	20841	
PA_atk-s05_13a2:2084_13	sayāpetvā dvāraṃ pidhāya lañchetvā ārakkhaṃ datvā attano sayanaṃ gantvā nipajji.	20841	
PA_atk-s05_13a2:2085_0	So pabhātāya rattiyā dvāraṃ vivaritvā taṃ dārikaṃ disvā “kimeta”nti pucchi. Sā tassā	2085	
PA_atk-s05_13a2:2085_1	kumārena saddhiṃ gatabhāvaṃ kathesi. Rājā vippaṭisārī hutvā “hatthe gahetvā carantenapi	2085	
PA_atk-s05_13a2:2085_2	mātugāmaṃ rakkhituṃ na sakkā, evaṃ arakkhiyā nāmitthiyo”ti cintetvā itarā dve gāthā avoca –	2085	
PA_atk-s05_13a2:2087	“Analā mudusambhāsā, duppūrā tā nadīsamā;	208	
PA_atk-s05_13a2:2088	Sīdanti naṃ viditvāna, ārakā parivajjaye.	208	
PA_atk-s05_13a2:2090	“Yaṃ etā upasevanti, chandasā vā dhanena vā;	209	
PA_atk-s05_13a2:2091	Jātavedova saṃ ṭhānaṃ, khippaṃ anudahanti na”nti.	209	
PA_atk-s05_13a2:2092_0	Tattha analā mudusambhāsāti muduvacanenapi asakkuṇeyyā, neva sakkā saṇhavācāya saṅgaṇhitunti	2092	
PA_atk-s05_13a2:2092_1	attho. Purisehi vā etāsaṃ na alanti analā. Mudusambhāsāti hadaye thaddhepi sambhāsāva	2092	
PA_atk-s05_13a2:2092_2	mudu etāsanti mudusambhāsā. Duppūrā tā nadīsamāti yathā nadī āgatāgatassa udakassa	2092	
PA_atk-s05_13a2:2092_3	sandanato udakena duppūrā, evaṃ anubhūtānubhūtehi methunādīhi aparitussanato duppūrā. Tena vuttaṃ –	2092	
PA_atk-s05_13a2:2093_0	“Tiṇṇaṃ, bhikkhave, dhammānaṃ atitto appaṭivāno mātugāmo kālaṃ karoti. Katamesaṃ	2093	
PA_atk-s05_13a2:2093_1	tiṇṇaṃ? Methunasamāpattiyā ca vijāyanassa ca alaṅkārassa ca. Imesaṃ kho, bhikkhave,	2093	
PA_atk-s05_13a2:2093_2	tiṇṇaṃ dhammānaṃ atitto appaṭivāno mātugāmo kālaṃ karotī”ti.	2093	
PA_atk-s05_13a2:2094_0	Sīdantīti aṭṭhasu mahānirayesu soḷasasu ussadanirayesu nimujjanti. Nanti nipātamattaṃ.	2094	
PA_atk-s05_13a2:2094_1	Viditvānāti evaṃ jānitvā. Ārakā parivajjayeti “etā itthiyo nāma methunadhammādīhi	2094	
PA_atk-s05_13a2:2094_2	atittā kālaṃ katvā etesu nirayesu sīdanti, etā evaṃ attanā sīdamānā kassaññassa sukhāya	2094	
PA_atk-s05_13a2:2094_3	bhavissantī”ti evaṃ ñatvā paṇḍito puriso dūratova tā parivajjayeti dīpeti. Chandasā	2094	
PA_atk-s05_13a2:2094_4	vā dhanena vāti attano vā chandena ruciyā pemena, bhativasena laddhadhanena vā yaṃ	2094	
PA_atk-s05_13a2:2094_5	purisaṃ etā itthiyo upasevanti bhajanti. Jātavedoti aggi. So hi jātamattova vediyati,	2094	
PA_atk-s05_13a2:2094_6	vidito pākaṭo hotīti jātavedo. So yathā attano ṭhānaṃ kāraṇaṃ okāsaṃ anudahati, evametāpi	2094	
PA_atk-s05_13a2:2094_7	yaṃ upasevanti, taṃ purisaṃ dhanayasasīlapaññāsamannāgatampi tesaṃ sabbesaṃ dhanādīnaṃ	2094	
PA_atk-s05_13a2:2094_8	vināsanato puna tāya sampattiyā abhabbuppattikaṃ kurumānā khippaṃ anudahanti jhāpenti. Vuttampi cetaṃ –	2094	
PA_atk-s05_13a2:2095	“Balavanto dubbalā honti, thāmavantopi hāyare;	209	
PA_atk-s05_13a2:2096	Cakkhumā andhakā honti, mātugāmavasaṃ gatā.	209	
PA_atk-s05_13a2:2097	“Guṇavanto nigguṇā honti, paññavantopi hāyare;	209	
PA_atk-s05_13a2:2098	Pamattā bandhane senti, mātugāmavasaṃ gatā.	209	
PA_atk-s05_13a2:2099	“Ajjhenañca tapaṃ sīlaṃ, saccaṃ cāgaṃ satiṃ matiṃ;	209	
PA_atk-s05_13a2:2100	Acchindanti pamattassa, panthadūbhīva takkarā.	210	
PA_atk-s05_13a2:2101	“Yasaṃ kittiṃ dhitiṃ sūraṃ, bāhusaccaṃ pajānanaṃ;	210	
PA_atk-s05_13a2:2102	Khepayanti pamattassa, kaṭṭhapuñjaṃva pāvako”ti.	210	
PA_atk-s05_13a2:2103	Evaṃ vatvā mahāsatto “bhāgineyyopi mayāva posetabbo”ti mahantena sakkārena dhītaraṃ tasseva datvā taṃ oparajje patiṭṭhapesi. Sopi mātulassa accayena rajje patiṭṭhahi.	210	
PA_atk-s05_13a2:2104	Satthā imaṃ dhammadesenaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. “Tadā rājā ahameva ahosi”nti.	210	
PA_atk-s05_13a2:2105	Mudupāṇijātakavaṇṇanā dutiyā.	210	
PA_atk-s05_13a2:2107	[263] 3. Cūḷapalobhanajātakavaṇṇanā	210	
PA_atk-s05_13a2:2108_0	Abhijjamāne vārisminti idaṃ satthā jetavane viharanto ekaṃ ukkaṇṭhitabhikkhumeva	2108	
PA_atk-s05_13a2:2108_1	ārabbha kathesi. Tañhi satthā dhammasabhaṃ ānītaṃ “saccaṃ kira, tvaṃ bhikkhu, ukkaṇṭhitosī”ti	2108	
PA_atk-s05_13a2:2108_2	pucchitvā “saccaṃ, bhante”ti vutte “bhikkhu, itthiyo nāmetā porāṇake suddhasattepi	2108	
PA_atk-s05_13a2:2108_3	saṃkilesesu”nti vatvā atītaṃ āhari.	2108	
PA_atk-s05_13a2:2109_0	Atīte bārāṇasiyaṃ brahmadatto rājā aputtako hutvā attano itthiyo “puttapatthanaṃ	2109	
PA_atk-s05_13a2:2109_1	karothā”ti āha. Tā putte patthenti. Evaṃ addhāne gate bodhisatto brahmalokā cavitvā	2109	
PA_atk-s05_13a2:2109_2	aggamahesiyā kucchismiṃ nibbatti. Taṃ jātamattaṃ nhāpetvā thaññapāyanatthāya dhātiyā	2109	
PA_atk-s05_13a2:2109_3	adaṃsu. So pāyamāno rodati, atha naṃ aññissā adaṃsu. Mātugāmahatthagato neva tuṇhī	2109	
PA_atk-s05_13a2:2109_4	hoti. Atha naṃ ekassa pādamūlikassa adaṃsu, tena gahitamattoyeva tuṇhī ahosi. Tato	2109	
PA_atk-s05_13a2:2109_5	paṭṭhāya purisāva taṃ gahetvā caranti. Thaññaṃ pāyentā duhitvā vā pāyenti, sāṇiantarena	2109	
PA_atk-s05_13a2:2109_6	vā thanaṃ mukhe ṭhapenti. Tenassa anitthigandhakumāroti nāmaṃ kariṃsu. Tassa aparāparaṃ	2109	
PA_atk-s05_13a2:2109_7	vaddhamānassapi mātugāmaṃ nāma dassetuṃ na sakkā. Tenassa rājā visuṃyeva nisajjādiṭṭhānāni	2109	
PA_atk-s05_13a2:2109_8	jhānāgārañca kāresi.	2109	
PA_atk-s05_13a2:2110_0	So tassa soḷasavassikakāle cintesi – “mayhaṃ añño putto natthi, ayaṃ pana kumāro	2110	
PA_atk-s05_13a2:2110_1	kāme na paribhuñjati, rajjampi na icchissati, dulladdho vata me putto”ti. Atha naṃ	2110	
PA_atk-s05_13a2:2110_2	ekā naccagītavāditakusalā purise paricaritvā attano vase kātuṃ paṭibalā taruṇanāṭakitthī	2110	
PA_atk-s05_13a2:2110_3	upasaṅkamitvā “deva, kiṃ nu cintesī”ti āha, rājā taṃ kāraṇaṃ ācikkhi. “Hotu, deva,	2110	
PA_atk-s05_13a2:2110_4	ahaṃ taṃ palobhetvā kāmarasaṃ jānāpessāmī”ti. “Sace me puttaṃ anitthigandhakumāraṃ	2110	
PA_atk-s05_13a2:2110_5	palobhetuṃ sakkissasi, so rājā bhavissati, tvaṃ aggamahesī”ti. Sā “mameso bhāro,	2110	
PA_atk-s05_13a2:2110_6	tumhe mā cintayitthā”ti vatvā ārakkhamanusse upasaṅkamitvā āha – “ahaṃ paccūsasamaye	2110	
PA_atk-s05_13a2:2110_7	āgantvā ayyaputtassa sayanaṭṭhāne bahijhānāgāre ṭhatvā gāyissāmi. Sace so kujjhati,	2110	
PA_atk-s05_13a2:2110_8	mayhaṃ katheyyātha, ahaṃ apagacchissāmi. Sace suṇāti, vaṇṇaṃ me katheyyāthā”ti. Te	2110	
PA_atk-s05_13a2:2110_9	“sādhū”ti sampaṭicchiṃsu.	2110	
PA_atk-s05_13a2:2111_0	Sāpi paccūsakāle tasmiṃ padese ṭhatvā tantissarena gītassaraṃ, gītassarena tantissaraṃ	2111	
PA_atk-s05_13a2:2111_1	anatikkamitvā madhurena saddena gāyi, kumāro suṇantova nipajji, punadivase ca āsannaṭṭhāne	2111	
PA_atk-s05_13a2:2111_2	ṭhatvā gāyituṃ āṇāpesi, punadivase jhānāgāre ṭhatvā gāyituṃ āṇāpesi, punadivase attano	2111	
PA_atk-s05_13a2:2111_3	samīpe ṭhatvāti evaṃ anukkameneva taṇhaṃ uppādetvā lokadhammaṃ sevitvā kāmarasaṃ	2111	
PA_atk-s05_13a2:2111_4	ñatvā “mātugāmaṃ nāma aññesaṃ na dassāmī”ti asiṃ gahetvā antaravīthiṃ otaritvā purise	2111	
PA_atk-s05_13a2:2111_5	anubandhanto vicari. Atha naṃ rājā gāhāpetvā tāya kumārikāya saddhiṃ nagarā nīharāpesi.	2111	
PA_atk-s05_13a2:2111_6	Ubhopi araññaṃ pavisitvā adhogaṅgaṃ gantvā ekasmiṃ passe gaṅgaṃ, ekasmiṃ samuddaṃ	2111	
PA_atk-s05_13a2:2111_7	katvā ubhinnamantare assamapadaṃ māpetvā vāsaṃ kappayiṃsu. Kumārikā paṇṇasālāyaṃ	2111	
PA_atk-s05_13a2:2111_8	nisīditvā kandamūlādīni pacati, bodhisatto araññato phalāphalaṃ āharati.	2111	
PA_atk-s05_13a2:2112_0	Athekadivasaṃ tasmiṃ phalāphalatthāya gate samuddadīpakā eko tāpaso bhikkhācāratthāya	2112	
PA_atk-s05_13a2:2112_1	ākāsena gacchanto dhūmaṃ disvā assamapade otari. Atha naṃ sā “nisīda, yāva paccatī”ti	2112	
PA_atk-s05_13a2:2112_2	nisīdāpetvā itthikuttena palobhetvā jhānā cāvetvā brahmacariyamassa antaradhāpesi.	2112	
PA_atk-s05_13a2:2112_3	So pakkhacchinnakāko viya hutvā taṃ jahituṃ asakkonto sabbadivasaṃ tattheva ṭhatvā	2112	
PA_atk-s05_13a2:2112_4	bodhisattaṃ āgacchantaṃ disvā vegena samuddābhimukho palāyi. Atha naṃ so “paccāmitto	2112	
PA_atk-s05_13a2:2112_5	me ayaṃ bhavissatī”ti asiṃ gahetvā anubandhi. Tāpaso ākāse uppatanākāraṃ dassetvā	2112	
PA_atk-s05_13a2:2112_6	samudde pati. Bodhisatto “esa tāpaso ākāsenāgato bhavissati, jhānassa parihīnattā	2112	
PA_atk-s05_13a2:2112_7	samudde patito, mayā dānissa avassayena bhavituṃ vaṭṭatī”ti cintetvā velante ṭhatvā imā gāthā avoca –	2112	
PA_atk-s05_13a2:2114	“Abhijjamāne vārismiṃ, sayaṃ āgamma iddhiyā;	211	
PA_atk-s05_13a2:2115	Missībhāvitthiyā gantvā, saṃsīdasi mahaṇṇave.	211	
PA_atk-s05_13a2:2117	“Āvaṭṭanī mahāmāyā, brahmacariyavikopanā;	211	
PA_atk-s05_13a2:2118	Sīdanti naṃ viditvāna, ārakā parivajjaye.	211	
PA_atk-s05_13a2:2120	“Yaṃ etā upasevanti, chandasā vā dhanena vā;	212	
PA_atk-s05_13a2:2121	Jātavedova saṃ ṭhānaṃ, khippaṃ anudahanti na”nti.	212	
PA_atk-s05_13a2:2122_0	Tattha abhijjamāne vārisminti imasmiṃ udake acalamāne akampamāne udakaṃ anāmasitvā	2122	
PA_atk-s05_13a2:2122_1	sayaṃ ākāseneva iddhiyā āgantvā. Missībhāvitthiyāti lokadhammavasena itthiyā saddhiṃ	2122	
PA_atk-s05_13a2:2122_2	missībhāvaṃ. Āvaṭṭanī mahāmāyāti itthiyo nāmetā kāmāvaṭṭena āvaṭṭanato āvaṭṭanī,	2122	
PA_atk-s05_13a2:2122_3	anantāhi itthimāyāhi samannāgatattā mahāmāyā nāma. Vuttañhetaṃ –	2122	
PA_atk-s05_13a2:2123	“Māyā cetā marīcī ca, soko rogo cupaddavo;	212	
PA_atk-s05_13a2:2124	Kharā ca bandhanā cetā, maccupāso guhāsayo;	212	
PA_atk-s05_13a2:2125	Tāsu yo vissase poso, so naresu narādhamo”ti. ;	212	
PA_atk-s05_13a2:2126_0	Brahmacariyavikopanāti seṭṭhacariyassa methunaviratibrahmacariyassa vikopanā. Sīdantīti	2126	
PA_atk-s05_13a2:2126_1	itthiyo nāmetā isīnaṃ brahmacariyavikopanena apāyesu sīdanti. Sesaṃ purimanayeneva yojetabbaṃ.	2126	
PA_atk-s05_13a2:2127_0	Etaṃ pana bodhisattassa vacanaṃ sutvā tāpaso samuddamajjhe ṭhitoyeva naṭṭhajjhānaṃ	2127	
PA_atk-s05_13a2:2127_1	puna uppādetvā ākāsena attano vasanaṭṭhānameva gato. Bodhisatto cintesi – “ayaṃ tāpaso	2127	
PA_atk-s05_13a2:2127_2	evaṃ bhāriko samāno simbalitūlaṃ viya ākāsena gato, mayāpi iminā viya jhānaṃ uppādetvā	2127	
PA_atk-s05_13a2:2127_3	ākāsena carituṃ vaṭṭatī”ti. So assamaṃ gantvā taṃ itthiṃ manussapathaṃ netvā “gaccha,	2127	
PA_atk-s05_13a2:2127_4	tva”nti uyyojetvā araññaṃ pavisitvā manuññe bhūmibhāge assamaṃ māpetvā isipabbajjaṃ	2127	
PA_atk-s05_13a2:2127_5	pabbajitvā kasiṇaparikammaṃ katvā abhiññā ca samāpattiyo ca nibbattetvā brahmalokaparāyaṇo ahosi.	2127	
PA_atk-s05_13a2:2128	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. “Tadā anitthigandhakumāro ahameva ahosi”nti.	212	
PA_atk-s05_13a2:2129	Cūḷapalobhanajātakavaṇṇanā tatiyā.	212	
PA_atk-s05_13a2:2131	[264] 4. Mahāpanādajātakavaṇṇanā	213	
PA_atk-s05_13a2:2132_0	Panādo nāma so rājāti idaṃ satthā gaṅgātīre nisinno bhaddajittherassānubhāvaṃ ārabbha	2132	
PA_atk-s05_13a2:2132_1	kathesi. Ekasmiñhi samaye satthā sāvatthiyaṃ vassaṃ vasitvā “bhaddajikumārassa saṅgahaṃ	2132	
PA_atk-s05_13a2:2132_2	karissāmī”ti bhikkhusaṅghaparivuto cārikaṃ caramāno bhaddiyanagaraṃ patvā jātiyāvane	2132	
PA_atk-s05_13a2:2132_3	tayo māse vasi kumārassa ñāṇaparipākaṃ āgamayamāno. Bhaddajikumāro mahāyaso asītikoṭivibhavassa	2132	
PA_atk-s05_13a2:2132_4	bhaddiyaseṭṭhino ekaputtako. Tassa tiṇṇaṃ utūnaṃ anucchavikā tayo pāsādā ahesuṃ.	2132	
PA_atk-s05_13a2:2132_5	Ekekasmiṃ cattāro cattāro māse vasati. Ekasmiṃ vasitvā nāṭakaparivuto mahantena yasena	2132	
PA_atk-s05_13a2:2132_6	aññaṃ pāsādaṃ gacchati. Tasmiṃ khaṇe “kumārassa yasaṃ passissāmā”ti sakalanagaraṃ	2132	
PA_atk-s05_13a2:2132_7	saṅkhubhi, pāsādantare cakkāticakkāni mañcātimañcāni bandhanti.	2132	
PA_atk-s05_13a2:2133_0	Satthā tayo māse vasitvā “mayaṃ gacchāmā”ti nagaravāsīnaṃ ārocesi. Nāgarā “bhante,	2133	
PA_atk-s05_13a2:2133_1	sve gamissathā”ti satthāraṃ nimantetvā dutiyadivase buddhappamukhassa bhikkhusaṅghassa	2133	
PA_atk-s05_13a2:2133_2	mahādānaṃ sajjetvā nagaramajjhe maṇḍapaṃ katvā alaṅkaritvā āsanāni paññapetvā kālaṃ	2133	
PA_atk-s05_13a2:2133_3	ārocesuṃ. Satthā bhikkhusaṅghaparivuto tattha gantvā nisīdi, manussā mahādānaṃ adaṃsu.	2133	
PA_atk-s05_13a2:2133_4	Satthā niṭṭhitabhattakicco madhurassarena anumodanaṃ ārabhi. Tasmiṃ khaṇe bhaddajikumāropi	2133	
PA_atk-s05_13a2:2133_5	pāsādato pāsādaṃ gacchati, tassa sampattidassanatthāya taṃ divasaṃ na koci agamāsi,	2133	
PA_atk-s05_13a2:2133_6	attano manussāva parivāresuṃ. So manusse pucchi – “aññasmiṃ kāle mayi pāsādato pāsādaṃ	2133	
PA_atk-s05_13a2:2133_7	gacchante sakalanagaraṃ saṅkhubhati, cakkāticakkāni mañcātimañcāni bandhanti, ajja	2133	
PA_atk-s05_13a2:2133_8	pana ṭhapetvā mayhaṃ manusse añño koci natthi, kiṃ nu kho kāraṇa”nti. “Sāmi, sammāsambuddho	2133	
PA_atk-s05_13a2:2133_9	imaṃ bhaddiyanagaraṃ upanissāya tayo māse vasitvā ajjeva gamissati, so bhattakiccaṃ	2133	
PA_atk-s05_13a2:2133_10	niṭṭhāpetvā mahājanassa dhammaṃ deseti, sakalanagaravāsinopi tassa dhammakathaṃ suṇantī”ti.	21331	
PA_atk-s05_13a2:2133_11	So “tena hi etha, mayampi suṇissāmā”ti sabbābharaṇapaṭimaṇḍitova mahantena parivārena	21331	
PA_atk-s05_13a2:2133_12	upasaṅkamitvā parisapariyante ṭhito dhammaṃ suṇanto ṭhitova sabbakilese khepetvā	21331	
PA_atk-s05_13a2:2133_13	aggaphalaṃ arahattaṃ pāpuṇi.	21331	
PA_atk-s05_13a2:2134_0	Satthā bhaddiyaseṭṭhiṃ āmantetvā “mahāseṭṭhi, putto te alaṅkatapaṭiyattova dhammakathaṃ	2134	
PA_atk-s05_13a2:2134_1	suṇanto arahatte patiṭṭhito, tenassa ajjeva pabbajituṃ vā vaṭṭati parinibbāyituṃ	2134	
PA_atk-s05_13a2:2134_2	vā”ti āha. “Bhante, mayhaṃ puttassa parinibbānena kiccaṃ natthi, pabbājetha naṃ,	2134	
PA_atk-s05_13a2:2134_3	pabbājetvā ca pana naṃ gahetvā sve amhākaṃ gehaṃ upasaṅkamathā”ti. Bhagavā nimantanaṃ	2134	
PA_atk-s05_13a2:2134_4	adhivāsetvā kulaputtaṃ ādāya vihāraṃ gantvā pabbājetvā upasampadaṃ dāpesi. Tassa	2134	
PA_atk-s05_13a2:2134_5	mātāpitaro sattāhaṃ mahāsakkāraṃ kariṃsu. Satthā sattāhaṃ vasitvā kulaputtamādāya	2134	
PA_atk-s05_13a2:2134_6	cārikaṃ caranto koṭigāmaṃ pāpuṇi. Koṭigāmavāsino manussā buddhappamukhassa bhikkhusaṅghassa	2134	
PA_atk-s05_13a2:2134_7	mahādānaṃ adaṃsu. Satthā bhattakiccāvasāne anumodanaṃ ārabhi. Kulaputto anumodanakaraṇakāle	2134	
PA_atk-s05_13a2:2134_8	bahigāmaṃ gantvā “satthu āgatakāleyeva uṭṭhahissāmī”ti gaṅgātitthasamīpe ekasmiṃ	2134	
PA_atk-s05_13a2:2134_9	rukkhamūle jhānaṃ samāpajjitvā nisīdi. Mahallakattheresu āgacchantesupi anuṭṭhahitvā	2134	
PA_atk-s05_13a2:2134_10	satthu āgatakāleyeva uṭṭhahi. Puthujjanā bhikkhū “ayaṃ pure viya pabbajitvā mahāthere	21341	
PA_atk-s05_13a2:2134_11	āgacchantepi disvā na uṭṭhahatī”ti kujjhiṃsu.	21341	
PA_atk-s05_13a2:2135_0	Koṭigāmavāsino manussā nāvāsaṅghāte bandhiṃsu. Satthā nāvāsaṅghāte ṭhatvā “kahaṃ,	2135	
PA_atk-s05_13a2:2135_1	bhaddajī”ti pucchi. “Esa, bhante, idhevā”ti. “Ehi, bhaddaji, amhehi saddhiṃ ekanāvaṃ	2135	
PA_atk-s05_13a2:2135_2	abhiruhā”ti. Theropi uppatitvā ekanāvāya aṭṭhāsi. Atha naṃ gaṅgāya majjhaṃ gatakāle	2135	
PA_atk-s05_13a2:2135_3	satthā āha – “bhaddaji, tayā mahāpanādarājakāle ajjhāvutthapāsādo kaha”nti. Imasmiṃ	2135	
PA_atk-s05_13a2:2135_4	ṭhāne nimuggo, bhanteti. Puthujjanā bhikkhū “bhaddajitthero aññaṃ byākarotī”ti āhaṃsu.	2135	
PA_atk-s05_13a2:2135_5	Satthā “tena hi, bhaddaji, sabrahmacārīnaṃ kaṅkhaṃ chindā”ti āha. Tasmiṃ khaṇe thero	2135	
PA_atk-s05_13a2:2135_6	satthāraṃ vanditvā iddhibalena gantvā pāsādathūpikaṃ pādaṅguliyā gahetvā pañcavīsatiyojanaṃ	2135	
PA_atk-s05_13a2:2135_7	pāsādaṃ gahetvā ākāse uppati. Uppatito ca pana heṭṭhāpāsāde ṭhitānaṃ pāsādaṃ bhinditvā	2135	
PA_atk-s05_13a2:2135_8	paññāyi. So ekayojanaṃ dviyojanaṃ tiyojananti yāva vīsatiyojanā udakato pāsādaṃ ukkhipi.	2135	
PA_atk-s05_13a2:2135_9	Athassa purimabhave ñātakā pāsādalobhena macchakacchapanāgamaṇḍūkā hutvā tasmiṃyeva	2135	
PA_atk-s05_13a2:2135_10	pāsāde nibbattā pāsāde uṭṭhahante parivattitvā parivattitvā udakeyeva patiṃsu. Satthā	21351	
PA_atk-s05_13a2:2135_11	te patante disvā “ñātakā te, bhaddaji, kilamantī”ti āha. Thero satthu vacanaṃ sutvā	21351	
PA_atk-s05_13a2:2135_12	pāsādaṃ vissajjesi, pāsādo yathāṭhāneyeva patiṭṭhahi, satthā pāragaṅgaṃ gato. Athassa	21351	
PA_atk-s05_13a2:2135_13	gaṅgātīreyeva āsanaṃ paññāpayiṃsu, so paññatte varabuddhāsane taruṇasūriyo viya rasmiyo	21351	
PA_atk-s05_13a2:2135_14	muñcanto nisīdi. Atha naṃ bhikkhū “kasmiṃ kāle, bhante, ayaṃ pāsādo bhaddajittherena	21351	
PA_atk-s05_13a2:2135_15	ajjhāvuttho”ti pucchiṃsu. Satthā “mahāpanādarājakāle”ti vatvā atītaṃ āhari.	21351	
PA_atk-s05_13a2:2136_0	Atīte videharaṭṭhe mithilāyaṃ suruci nāma rājā ahosi, puttopi tassa suruciyeva, tassa	2136	
PA_atk-s05_13a2:2136_1	pana putto mahāpanādo nāma ahosi, te imaṃ pāsādaṃ paṭilabhiṃsu. Paṭilābhatthāya panassa	2136	
PA_atk-s05_13a2:2136_2	idaṃ pubbakammaṃ – dve pitāputtā naḷehi ca udumbaradārūhi ca paccekabuddhassa vasanapaṇṇasālaṃ	2136	
PA_atk-s05_13a2:2136_3	kariṃsu. Imasmiṃ jātake sabbaṃ atītavatthu pakiṇṇakanipāte surucijātake āvibhavissati.	2136	
PA_atk-s05_13a2:2137	Satthā imaṃ atītaṃ āharitvā sammāsambuddho hutvā imā gāthā avoca –	213	
PA_atk-s05_13a2:2139	“Panādo nāma so rājā, yassa yūpo suvaṇṇayo;	213	
PA_atk-s05_13a2:2140	Tiriyaṃ soḷasubbedho, uddhamāhu sahassadhā.	214	
PA_atk-s05_13a2:2142	“Sahassakaṇḍo satageṇḍu, dhajālu haritāmayo;	214	
PA_atk-s05_13a2:2143	Anaccuṃ tattha gandhabbā, cha sahassāni sattadhā.	214	
PA_atk-s05_13a2:2145	“Evametaṃ tadā āsi, yathā bhāsasi bhaddaji;	214	
PA_atk-s05_13a2:2146	Sakko ahaṃ tadā āsiṃ, veyyāvaccakaro tavā”ti.	214	
PA_atk-s05_13a2:2147_0	Tattha yūpoti pāsādo. Tiriyaṃ soḷasubbedhoti vitthārato soḷasakaṇḍapātavitthāro ahosi.	2147	
PA_atk-s05_13a2:2147_1	Uddhamāhu sahassadhāti ubbedhena sahassakaṇḍagamanamattaṃ ucco ahu, sahassakaṇḍagamanagaṇanāya	2147	
PA_atk-s05_13a2:2147_2	pañcavīsatiyojanappamāṇaṃ hoti. Vitthāro panassa aṭṭhayojanamatto.	2147	
PA_atk-s05_13a2:2148_0	Sahassakaṇḍo satageṇḍūti so panesa sahassakaṇḍubbedho pāsādo satabhūmiko ahosi. Dhajālūti	2148	
PA_atk-s05_13a2:2148_1	dhajasampanno. Haritāmayoti haritamaṇiparikkhitto. Aṭṭhakathāyaṃ pana “samāluharitāmayo”ti	2148	
PA_atk-s05_13a2:2148_2	pāṭho, haritamaṇimayehi dvārakavāṭavātapānehi samannāgatoti attho. Samālūti kira	2148	
PA_atk-s05_13a2:2148_3	dvārakavāṭavātapānānaṃ nāmaṃ. Gandhabbāti naṭā, cha sahassāni sattadhāti cha gandhabbasahassāni	2148	
PA_atk-s05_13a2:2148_4	sattadhā hutvā tassa pāsādassa sattasu ṭhānesu rañño ratijananatthāya nacciṃsūti	2148	
PA_atk-s05_13a2:2148_5	attho. Te evaṃ naccantāpi rājānaṃ hāsetuṃ nāsakkhiṃsu, atha sakko devarājā devanaṭaṃ	2148	
PA_atk-s05_13a2:2148_6	pesetvā samajjaṃ kāresi, tadā mahāpanādo hasi.	2148	
PA_atk-s05_13a2:2149_0	Yathā bhāsasi, bhaddajīti bhaddajittherena hi “bhaddaji, tayā mahāpanādarājakāle	2149	
PA_atk-s05_13a2:2149_1	ajjhāvutthapāsādo kaha”nti vutte “imasmiṃ ṭhāne nimuggo, bhante”ti vadantena tasmiṃ	2149	
PA_atk-s05_13a2:2149_2	kāle attano atthāya tassa pāsādassa nibbattabhāvo ca mahāpanādarājabhāvo ca bhāsito	2149	
PA_atk-s05_13a2:2149_3	hoti. Taṃ gahetvā satthā “yathā tvaṃ, bhaddaji, bhāsasi, tadā etaṃ tatheva ahosi,	2149	
PA_atk-s05_13a2:2149_4	ahaṃ tadā tava kāyaveyyāvaccakaro sakko devānamindo ahosi”nti āha. Tasmiṃ khaṇe puthujjanabhikkhū nikkaṅkhā ahesuṃ.	2149	
PA_atk-s05_13a2:2150	Satthā imaṃ dhammadesanaṃ āharitvā jātakaṃ samodhānesi – “tadā mahāpanādo rājā bhaddaji ahosi, sakko pana ahameva ahosi”nti.	215	
PA_atk-s05_13a2:2151	Mahāpanādajātakavaṇṇanā catutthā.	215	
PA_atk-s05_13a2:2153	[265] 5. Khurappajātakavaṇṇanā	215	
PA_atk-s05_13a2:2154_0	Disvā khurappeti idaṃ satthā jetavane viharanto ekaṃ ossaṭṭhavīriyaṃ bhikkhuṃ ārabbha	2154	
PA_atk-s05_13a2:2154_1	kathesi. Tañhi satthā “saccaṃ kira tvaṃ, bhikkhu, ossaṭṭhavīriyo”ti pucchitvā “saccaṃ,	2154	
PA_atk-s05_13a2:2154_2	bhante”ti vutte “bhikkhu, kasmā evaṃ tvaṃ niyyānikasāsane pabbajitvā vīriyaṃ ossaji,	2154	
PA_atk-s05_13a2:2154_3	porāṇakapaṇḍitā aniyyānikaṭṭhānepi vīriyaṃ kariṃsū”ti vatvā atītaṃ āhari.	2154	
PA_atk-s05_13a2:2155_0	Atīte bārāṇasiyaṃ brahmadatte rajjaṃ kārente bodhisatto ekasmiṃ aṭaviārakkhakakule	2155	
PA_atk-s05_13a2:2155_1	nibbattitvā vayappatto pañcapurisasataparivāro aṭaviārakkhakesu sabbajeṭṭhako hutvā	2155	
PA_atk-s05_13a2:2155_2	aṭavimukhe ekasmiṃ gāme vāsaṃ kappesi. So bhatiṃ gahetvā manusse aṭaviṃ atikkāmeti.	2155	
PA_atk-s05_13a2:2155_3	Athekasmiṃ divase bārāṇaseyyako satthavāhaputto pañcahi sakaṭasatehi taṃ gāmaṃ patvā	2155	
PA_atk-s05_13a2:2155_4	taṃ pakkosāpetvā “samma, sahassaṃ gahetvā maṃ aṭaviṃ atikkāmehī”ti āha. So “sādhū”ti	2155	
PA_atk-s05_13a2:2155_5	tassa hatthato sahassaṃ gaṇhi, bhatiṃ gaṇhantoyeva tassa jīvitaṃ pariccaji. So taṃ	2155	
PA_atk-s05_13a2:2155_6	ādāya aṭaviṃ pāvisi, aṭavimajjhe pañcasatā corā uṭṭhahiṃsu, core disvāva sesapurisā	2155	
PA_atk-s05_13a2:2155_7	urena nipajjiṃsu, ārakkhakajeṭṭhako ekova nadanto vagganto paharitvā pañcasatepi	2155	
PA_atk-s05_13a2:2155_8	core palāpetvā satthavāhaputtaṃ sotthinā kantāraṃ tāresi.	2155	
PA_atk-s05_13a2:2156_0	Satthavāhaputto parakantāre satthaṃ nivesetvā ārakkhakajeṭṭhakaṃ nānaggarasabhojanaṃ	2156	
PA_atk-s05_13a2:2156_1	bhojetvā sayampi bhuttapātarāso sukhanisinno tena saddhiṃ sallapanto “samma, tathādāruṇānaṃ	2156	
PA_atk-s05_13a2:2156_2	corānaṃ āvudhāni gahetvā avattharaṇakāle kena nu kho te kāraṇena cittutrāsamattampi	2156	
PA_atk-s05_13a2:2156_3	na uppanna”nti pucchanto paṭhamaṃ gāthamāha –	2156	
PA_atk-s05_13a2:2158	“Disvā khurappe dhanuveganunne, khagge gahīte tikhiṇe teladhote;	215	
PA_atk-s05_13a2:2159	Tasmiṃ bhayasmiṃ maraṇe viyūḷhe, kasmā nu te nāhu chambhitatta”nti.	215	
PA_atk-s05_13a2:2160_0	Tattha dhanuveganunneti dhanuvegena vissaṭṭhe. Khagge gahīteti tharudaṇḍehi sugahite	2160	
PA_atk-s05_13a2:2160_1	khagge. Maraṇe viyūḷheti maraṇe paccupaṭṭhite. Kasmā nu te nāhūti kena nu kho kāraṇena	2160	
PA_atk-s05_13a2:2160_2	nāhosi. Chambhitattanti sarīracalanaṃ.	2160	
PA_atk-s05_13a2:2161	Taṃ sutvā ārakkhakajeṭṭhako itarā dve gāthā abhāsi –	216	
PA_atk-s05_13a2:2163	“Disvā khurappe dhanuveganunne, khagge gahīte tikhiṇe teladhote;	216	
PA_atk-s05_13a2:2164	Tasmiṃ bhayasmiṃ maraṇe viyūḷhe, vedaṃ alatthaṃ vipulaṃ uḷāraṃ.	216	
PA_atk-s05_13a2:2166	“So vedajāto ajjhabhaviṃ amitte, pubbeva me jīvitamāsi cattaṃ;	216	
PA_atk-s05_13a2:2167	Na hi jīvite ālayaṃ kubbamāno, sūro kayirā sūrakiccaṃ kadācī”ti.	216	
PA_atk-s05_13a2:2168_0	Tattha vedaṃ alatthanti tuṭṭhiñceva somanassañca paṭilabhiṃ. Vipulanti bahuṃ. Uḷāranti	2168	
PA_atk-s05_13a2:2168_1	uttamaṃ. Ajjhabhavinti jīvitaṃ pariccajitvā abhibhaviṃ. Pubbeva me jīvitamāsi cattanti	2168	
PA_atk-s05_13a2:2168_2	mayā pubbeva tava hatthato bhatiṃ gaṇhanteneva jīvitaṃ cattamāsi. Na hi jīvite ālayaṃ	2168	
PA_atk-s05_13a2:2168_3	kubbamānoti jīvitasmiñhi nikantiṃ kurumāno purisakiccaṃ kadācipi na karoti.	2168	
PA_atk-s05_13a2:2169_0	Evaṃ so saravasse vassante jīvitanikantiyā vissaṭṭhattā attanā sūrakiccassa katabhāvaṃ	2169	
PA_atk-s05_13a2:2169_1	ñāpetvā satthavāhaputtaṃ uyyojetvā sakagāmameva paccāgantvā dānādīni puññāni katvā yathākammaṃ gato.	2169	
PA_atk-s05_13a2:2170	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ossaṭṭhavīriyo bhikkhu arahatte patiṭṭhahi. “Tadā ārakkhakajeṭṭhako ahameva ahosi”nti.	217	
PA_atk-s05_13a2:2171	Khurappajātakavaṇṇanā pañcamā.	217	
PA_atk-s05_13a2:2173	[266] 6. Vātaggasindhavajātakavaṇṇanā	217	
PA_atk-s05_13a2:2174_0	Yenāsi kisiyā paṇḍūti idaṃ satthā jetavane viharanto sāvatthiyaṃ aññataraṃ kuṭumbikaṃ	2174	
PA_atk-s05_13a2:2174_1	ārabbha kathesi. Sāvatthiyaṃ kirekā abhirūpā itthī ekaṃ abhirūpaṃ kuṭumbikaṃ disvā	2174	
PA_atk-s05_13a2:2174_2	paṭibaddhacittā ahosi, sakalasarīraṃ jhāyamāno viyassā abbhantare kilesaggi uppajji.	2174	
PA_atk-s05_13a2:2174_3	Sā neva kāyassādaṃ labhi, na cittassādaṃ, bhattampissā na rucci, kevalaṃ mañcakaaṭaniṃ	2174	
PA_atk-s05_13a2:2174_4	gahetvā nipajji. Atha naṃ upaṭṭhāyikā ca sahāyikā ca pucchiṃsu – “kiṃ nu kho tvaṃ	2174	
PA_atk-s05_13a2:2174_5	kampamānacittā aṭaniṃ gahetvā nipannā, kiṃ te aphāsuka”nti. Sā ekaṃ dve vāre akathetvā	2174	
PA_atk-s05_13a2:2174_6	punappunaṃ vuccamānā tamatthaṃ ārocesi. Atha naṃ tā samassāsetvā “tvaṃ mā cintayi,	2174	
PA_atk-s05_13a2:2174_7	mayaṃ taṃ ānessāmā”ti vatvā gantvā kuṭumbikena saddhiṃ mantesuṃ, so paṭikkhipitvā	2174	
PA_atk-s05_13a2:2174_8	punappunaṃ vuccamāno adhivāsesi. Tā “asukadivase asukavelāyaṃ āgacchā”ti paṭiññaṃ	2174	
PA_atk-s05_13a2:2174_9	gahetvā gantvā tassā ārocesuṃ. Sā attano sayanagabbhaṃ sajjetvā attānaṃ alaṅkaritvā	2174	
PA_atk-s05_13a2:2174_10	sayanapiṭṭhe nisinnā tasmiṃ āgantvā sayanekadese nisinne cintesi – “sacāhaṃ imassa	21741	
PA_atk-s05_13a2:2174_11	garukaṃ akatvā idāneva okāsaṃ karissāmi, issariyaṃ me parihāyissati, āgatadivaseyeva	21741	
PA_atk-s05_13a2:2174_12	okāsakaraṇaṃ nāma akāraṇaṃ, ajja na maṅkuṃ katvā aññasmiṃ divase okāsaṃ karissāmī”ti.	21741	
PA_atk-s05_13a2:2174_13	Atha naṃ hatthagahaṇādivasena keḷiṃ kātuṃ āraddhaṃ hatthe gahetvā “apehi apehi, na	21741	
PA_atk-s05_13a2:2174_14	me tayā attho”ti nibbhacchesi. So osakkitvā lajjito uṭṭhāya attano gehameva gato.	21741	
PA_atk-s05_13a2:2175_0	Itarā itthiyo tāya tathā katabhāvaṃ ñatvā kuṭumbike nikkhante taṃ upasaṅkamitvā evamāhaṃsu	2175	
PA_atk-s05_13a2:2175_1	– “tvaṃ etasmiṃ paṭibaddhacittā āhāraṃ paṭikkhipitvā nipajji, atha naṃ mayaṃ punappunaṃ	2175	
PA_atk-s05_13a2:2175_2	yācitvā ānayimha, tassa kasmā okāsaṃ na akāsī”ti. Sā tamatthaṃ ārocesi. Itarā “tena	2175	
PA_atk-s05_13a2:2175_3	hi paññāyissasī”ti vatvā pakkamiṃsu. Kuṭumbiko puna nivattitvāpi na olokesi. Sā taṃ	2175	
PA_atk-s05_13a2:2175_4	alabhamānā nirāhārā tattheva jīvitakkhayaṃ pāpuṇi. Kuṭumbiko tassā matabhāvaṃ ñatvā	2175	
PA_atk-s05_13a2:2175_5	bahuṃ mālāgandhavilepanaṃ ādāya jetavanaṃ gantvā satthāraṃ pūjetvā ekamantaṃ nisīditvā	2175	
PA_atk-s05_13a2:2175_6	satthārā ca “kiṃ nu kho, upāsaka, na paññāyasī”ti pucchite tamatthaṃ ārocetvā “svāhaṃ,	2175	
PA_atk-s05_13a2:2175_7	bhante, ettakaṃ kālaṃ lajjāya buddhupaṭṭhānaṃ nāgato”ti āha. Satthā “na, upāsaka,	2175	
PA_atk-s05_13a2:2175_8	idānevesā kilesavasena taṃ pakkosāpetvā āgatakāle taṃ okāsaṃ akatvā lajjāpesi, pubbepi	2175	
PA_atk-s05_13a2:2175_9	pana paṇḍitesu paṭibaddhacittā hutvā pakkosāpetvā āgatakāle okāsaṃ akatvā kilametvāva	2175	
PA_atk-s05_13a2:2175_10	uyyojesī”ti vatvā tena yācito atītaṃ āhari.	21751	
PA_atk-s05_13a2:2176_0	Atīte bārāṇasiyaṃ brahmadatte rajjaṃ kārente bodhisatto sindhavakule nibbattitvā	2176	
PA_atk-s05_13a2:2176_1	vātaggasindhavo nāma hutvā tassa maṅgalaasso ahosi. Assagopakā taṃ netvā gaṅgāyaṃ	2176	
PA_atk-s05_13a2:2176_2	nhāpenti. Atha naṃ bhaddalī nāma gadrabhī disvā paṭibaddhacittā hutvā kilesavasena	2176	
PA_atk-s05_13a2:2176_3	kampamānā neva tiṇaṃ khādi, na udakaṃ pivi, parisussitvā kisā aṭṭhicammamattā ahosi.	2176	
PA_atk-s05_13a2:2176_4	Atha naṃ putto gadrabhapotako mātaraṃ parisussamānaṃ disvā “kiṃ nu kho tvaṃ, amma,	2176	
PA_atk-s05_13a2:2176_5	neva tiṇaṃ khādasi, na udakaṃ pivasi, parisussitvā tattha tattha kampamānā nipajjasi,	2176	
PA_atk-s05_13a2:2176_6	kiṃ te aphāsuka”nti pucchi. Sā akathetvā punappunaṃ vuccamānā tamatthaṃ kathesi.	2176	
PA_atk-s05_13a2:2176_7	Atha naṃ putto samassāsetvā “amma, mā cintayi, ahaṃ taṃ ānessāmī”ti vatvā vātaggasindhavassa	2176	
PA_atk-s05_13a2:2176_8	nhāyituṃ āgatakāle taṃ upasaṅkamitvā “tāta, mayhaṃ mātā tumhesu paṭibaddhacittā nirāhārā	2176	
PA_atk-s05_13a2:2176_9	sussitvā marissati, jīvitadānamassā dethā”ti āha. “Sādhu, tāta, dassāmi, assagopakā	2176	
PA_atk-s05_13a2:2176_10	maṃ nhāpetvā thokaṃ gaṅgātīre vicaraṇatthāya vissajjenti, tvaṃ mātaraṃ gahetvā taṃ	21761	
PA_atk-s05_13a2:2176_11	padesaṃ ehī”ti. So gantvā mātaraṃ ānetvā tasmiṃ padese vissajjetvā ekamantaṃ paṭicchanno aṭṭhāsi.	21761	
PA_atk-s05_13a2:2177_0	Assagopakāpi vātaggasindhavaṃ tasmiṃ ṭhāne vissajjesuṃ. So taṃ gadrabhiṃ oloketvā	2177	
PA_atk-s05_13a2:2177_1	upasaṅkami. Atha sā gadrabhī tasmiṃ upasaṅkamitvā attano sarīraṃ upasiṅghamāne “sacāhaṃ	2177	
PA_atk-s05_13a2:2177_2	garuṃ akatvā āgatakkhaṇeyevassa okāsaṃ karissāmi, evaṃ me yaso ca issariyañca parihāyissati,	2177	
PA_atk-s05_13a2:2177_3	anicchamānā viya bhavituṃ vaṭṭatī”ti cintetvā sindhavassa heṭṭhāhanuke pādena paharitvā	2177	
PA_atk-s05_13a2:2177_4	palāyi, dantamūlamassa bhijjitvā gatakālo viya ahosi. Vātaggasindhavo “ko me etāya	2177	
PA_atk-s05_13a2:2177_5	attho”ti lajjito tatova palāyi. Sā vippaṭisārinī hutvā tattheva patitvā socamānā nipajji.	2177	
PA_atk-s05_13a2:2178	Atha naṃ putto upasaṅkamitvā pucchanto paṭhamaṃ gāthamāha –	217	
PA_atk-s05_13a2:2180	“Yenāsi kisiyā paṇḍu, yena bhattaṃ na ruccati;	218	
PA_atk-s05_13a2:2181	Ayaṃ so āgato bhattā, kasmā dāni palāyasī”ti.	218	
PA_atk-s05_13a2:2182	Tattha yenāti tasmiṃ paṭibaddhacittatāya yena kāraṇabhūtena.	218	
PA_atk-s05_13a2:2183	Puttassa vacanaṃ sutvā gadrabhī dutiyaṃ gāthamāha –	218	
PA_atk-s05_13a2:2185	“Sace panādikeneva, santhavo nāma jāyati;	218	
PA_atk-s05_13a2:2186	Yaso hāyati itthīnaṃ, tasmā tāta palāyaha”nti.	218	
PA_atk-s05_13a2:2187_0	Tattha ādikenevātiāditova paṭhamameva. Santhavoti methunadhammasaṃyogavasena mittasanthavo.	2187	
PA_atk-s05_13a2:2187_1	Yaso hāyati itthīnanti, tāta, itthīnañhi garukaṃ akatvā āditova santhavaṃ kurumānānaṃ	2187	
PA_atk-s05_13a2:2187_2	yaso hāyati, issariyagabbitabhāvo parihāyatīti. Evaṃ sā itthīnaṃ sabhāvaṃ puttassa kathesi.	2187	
PA_atk-s05_13a2:2188	Tatiyagāthaṃ pana satthā abhisambuddho hutvā āha –	218	
PA_atk-s05_13a2:2190	“Yasassinaṃ kule jātaṃ, āgataṃ yā na icchati;	219	
PA_atk-s05_13a2:2191	Socati cirarattāya, vātaggamiva bhaddalī”ti.	219	
PA_atk-s05_13a2:2192	Tattha yasassinanti yasasampannaṃ. Yā na icchatīti yā itthī tathārūpaṃ purisaṃ na icchati. Cirarattāyāti cirarattaṃ, dīghamaddhānanti attho.	219	
PA_atk-s05_13a2:2193_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2193	
PA_atk-s05_13a2:2193_1	kuṭumbiko sotāpattiphale patiṭṭhahi. “Tadā gadrabhī sā itthī ahosi, vātaggasindhavo	2193	
PA_atk-s05_13a2:2193_2	pana ahameva ahosi”nti.	2193	
PA_atk-s05_13a2:2194	Vātaggasindhavajātakavaṇṇanā chaṭṭhā.	219	
PA_atk-s05_13a2:2196	[267] 7. Kakkaṭakajātakavaṇṇanā	219	
PA_atk-s05_13a2:2197_0	Siṅgī migoti idaṃ satthā jetavane viharanto aññataraṃ itthiṃ ārabbha kathesi. Sāvatthiyaṃ	2197	
PA_atk-s05_13a2:2197_1	kireko kuṭumbiko attano bhariyaṃ gahetvā uddhārasodhanatthāya janapadaṃ gantvā uddhāraṃ	2197	
PA_atk-s05_13a2:2197_2	sodhetvā āgacchanto antarāmagge corehi gahito. Bhariyā panassa abhirūpā pāsādikā	2197	
PA_atk-s05_13a2:2197_3	dassanīyā, corajeṭṭhako tassā sinehena kuṭumbikaṃ māretuṃ ārabhi. Sā pana itthī sīlavatī	2197	
PA_atk-s05_13a2:2197_4	ācārasampannā patidevatā, sā corajeṭṭhakassa pādesu nipatitvā “sāmi, sace mayi sineho	2197	
PA_atk-s05_13a2:2197_5	atthi, mā mayhaṃ sāmikaṃ mārehi. Sace māresi, ahampi visaṃ vā khāditvā nāsavātaṃ	2197	
PA_atk-s05_13a2:2197_6	vā sannirumbhitvā marissāmi, tayā pana saddhiṃ na gamissāmi, mā me akāraṇena sāmikaṃ	2197	
PA_atk-s05_13a2:2197_7	mārehī”ti yācitvā taṃ vissajjāpesi. Te ubhopi sotthinā sāvatthiṃ patvā jetavanapiṭṭhivihārena	2197	
PA_atk-s05_13a2:2197_8	gacchantā “vihāraṃ pavisitvā satthāraṃ vandissāmā”ti gandhakuṭipariveṇaṃ gantvā satthāraṃ	2197	
PA_atk-s05_13a2:2197_9	vanditvā ekamantaṃ nisīdiṃsu. Te satthārā “kahaṃ gatattha, upāsakā”ti puṭṭhā “uddhārasodhanatthāyā”ti	2197	
PA_atk-s05_13a2:2197_10	āhaṃsu. “Antarāmagge pana ārogyena āgatatthā”ti vutte kuṭumbiko āha – “antarāmagge	21971	
PA_atk-s05_13a2:2197_11	no, bhante, corā gaṇhiṃsu, tatresā maṃ māriyamānaṃ corajeṭṭhakaṃ yācitvā mocesi,	21971	
PA_atk-s05_13a2:2197_12	imaṃ nissāya mayā jīvitaṃ laddha”nti. Satthā “na, upāsaka, idānevetāya evaṃ tuyhaṃ	21971	
PA_atk-s05_13a2:2197_13	jīvitaṃ dinnaṃ, pubbepi paṇḍitānampi jīvitaṃ adāsiyevā”ti vatvā tena yācito atītaṃ āhari.	21971	
PA_atk-s05_13a2:2198_0	Atīte bārāṇasiyaṃ brahmadatte rajjaṃ kārente himavante mahāudakarahado, tattha mahāsuvaṇṇakakkaṭako	2198	
PA_atk-s05_13a2:2198_1	ahosi. So tassa nivāsabhāvena “kuḷīradaho”ti paññāyittha. Kakkaṭako mahā ahosi khalamaṇḍalappamāṇo,	2198	
PA_atk-s05_13a2:2198_2	hatthī gahetvā vadhitvā khādati. Hatthī tassa bhayena tattha otaritvā gocaraṃ gaṇhituṃ	2198	
PA_atk-s05_13a2:2198_3	na sakkonti. Tadā bodhisatto kuḷīradahaṃ upanissāya vasamānaṃ hatthiyūthajeṭṭhakaṃ	2198	
PA_atk-s05_13a2:2198_4	paṭicca kareṇuyā kucchismiṃ paṭisandhiṃ gaṇhi. Athassa mātā “gabbhaṃ rakkhissāmī”ti	2198	
PA_atk-s05_13a2:2198_5	aññaṃ pabbatappadesaṃ gantvā gabbhaṃ rakkhitvā puttaṃ vijāyi. So anukkamena viññutaṃ	2198	
PA_atk-s05_13a2:2198_6	patto mahāsarīro thāmasampanno sobhaggappatto añjanapabbato viya ahosi. So ekāya	2198	
PA_atk-s05_13a2:2198_7	kareṇuyā saddhiṃ saṃvāsaṃ kappetvā “kakkaṭakaṃ gaṇhissāmī”ti attano bhariyañca mātarañca	2198	
PA_atk-s05_13a2:2198_8	ādāya taṃ hatthiyūthaṃ upasaṅkamitvā pitaraṃ passitvā “tāta, ahaṃ kakkaṭakaṃ gaṇhissāmī”ti	2198	
PA_atk-s05_13a2:2198_9	āha. Atha naṃ pitā “na sakkhissasi, tātā”ti vāretvā punappunaṃ vadantaṃ “tvaññeva jānissasī”ti āha.	2198	
PA_atk-s05_13a2:2199_0	So kuḷīradahaṃ upanissāya vasante sabbavāraṇe sannipātetvā sabbehi saddhiṃ dahasamīpaṃ	2199	
PA_atk-s05_13a2:2199_1	gantvā “kiṃ so kakkaṭako otaraṇakāle gaṇhāti, udāhu gocaraṃ gaṇhanakāle, udāhu uttaraṇakāle”ti	2199	
PA_atk-s05_13a2:2199_2	pucchitvā “uttaraṇakāle”ti sutvā “tena hi tumhe kuḷīradahaṃ otaritvā yāvadatthaṃ	2199	
PA_atk-s05_13a2:2199_3	gocaraṃ gahetvā paṭhamaṃ uttaratha, ahaṃ pacchato bhavissāmī”ti āha. Vāraṇā tathā	2199	
PA_atk-s05_13a2:2199_4	kariṃsu. Kuḷīro pacchato uttarantaṃ bodhisattaṃ mahāsaṇḍāsena kammāro lohasalākaṃ	2199	
PA_atk-s05_13a2:2199_5	viya aḷadvayena pāde daḷhaṃ gaṇhi, kareṇukā bodhisattaṃ avijahitvā samīpeyeva aṭṭhāsi.	2199	
PA_atk-s05_13a2:2199_6	Bodhisatto ākaḍḍhanto kuḷīraṃ cāletuṃ nāsakkhi, kuḷīro pana taṃ ākaḍḍhanto attano	2199	
PA_atk-s05_13a2:2199_7	abhimukhaṃ karoti. So maraṇabhayatajjito baddharavaṃ ravi, sabbe vāraṇā maraṇabhayatajjitā	2199	
PA_atk-s05_13a2:2199_8	koñcanādaṃ katvā muttakarīsaṃ cajamānā palāyiṃsu, kareṇukāpissa saṇṭhātuṃ asakkontī palāyituṃ ārabhi.	2199	
PA_atk-s05_13a2:2200	Atha naṃ so attano baddhabhāvaṃ saññāpetvā tassā apalāyanatthaṃ paṭhamaṃ gāthamāha –	220	
PA_atk-s05_13a2:2201_0	49. Tattha siṅgī migoti siṅgī suvaṇṇavaṇṇo migo. Dvīhi aḷehi siṅgakiccaṃ sādhentehi	2201	
PA_atk-s05_13a2:2201_1	yuttatāya siṅgīti attho. Migoti pana sabbapāṇasaṅgāhakavasena idha kuḷīro vutto.	2201	
PA_atk-s05_13a2:2201_2	Āyatacakkhunettoti ettha dassanaṭṭhena cakkhu, nayanaṭṭhena nettaṃ, āyatāni cakkhusaṅkhātāni	2201	
PA_atk-s05_13a2:2201_3	nettāni assāti āyatacakkhunetto, dīghaakkhīti attho. Aṭṭhimevassa tacakiccaṃ sādhetīti	2201	
PA_atk-s05_13a2:2201_4	aṭṭhittaco. Tenābhibhūtoti tena migena abhibhūto ajjhotthato niccalaṃ gahito hutvā.	2201	
PA_atk-s05_13a2:2201_5	Kapaṇaṃ rudāmīti kāruññappatto hutvā rudāmi viravāmi. Mā heva manti maṃ evarūpaṃ	2201	
PA_atk-s05_13a2:2201_6	byasanappattaṃ attano pāṇasamaṃ piyasāmikaṃ tvaṃ mā heva jahīti.	2201	
PA_atk-s05_13a2:2202	Atha sā kareṇukā nivattitvā taṃ assāsayamānā dutiyaṃ gāthamāha –	220	
PA_atk-s05_13a2:2204	“Ayya na taṃ jahissāmi, kuñjaraṃ saṭṭhihāyanaṃ;	220	
PA_atk-s05_13a2:2205	Pathabyā cāturantāya, suppiyo hosi me tuva”nti.	220	
PA_atk-s05_13a2:2206_0	Tattha saṭṭhihāyananti jātiyā saṭṭhivassakālasmiñhi kuñjarā thāmena parihāyanti,	2206	
PA_atk-s05_13a2:2206_1	sā ahaṃ evaṃ thāmahīnaṃ imaṃ byasanaṃ pattaṃ taṃ na jahissāmi, mā bhāyi, imissā hi	2206	
PA_atk-s05_13a2:2206_2	catūsu disāsu samuddaṃ patvā ṭhitāya cāturantāya pathaviyā tvaṃ mayhaṃ suṭṭhu piyoti.	2206	
PA_atk-s05_13a2:2207	Atha naṃ santhambhetvā “ayya, idāni taṃ kuḷīrena saddhiṃ thokaṃ kathāsallāpaṃ labhamānā vissajjāpessāmī”ti vatvā kuḷīraṃ yācamānā tatiyaṃ gāthamāha –	220	
PA_atk-s05_13a2:2209	“Ye kuḷīrā samuddasmiṃ, gaṅgāya yamunāya ca;	220	
PA_atk-s05_13a2:2210	Tesaṃ tvaṃ vārijo seṭṭho, muñca rodantiyā pati”nti.	221	
PA_atk-s05_13a2:2211	Tassattho – ye samudde vā gaṅgāya vā yamunāya vā kuḷīrā, sabbesaṃ vaṇṇasampattiyā ca mahantattena ca tvameva seṭṭho uttamo. Tena taṃ yācāmi, mayhaṃ rodamānāya sāmikaṃ muñcāti.	221	
PA_atk-s05_13a2:2212_0	Kuḷīro tassā kathayamānāya itthisadde nimittaṃ gahetvā ākaḍḍhiyamānaso hutvā vāraṇassa	2212	
PA_atk-s05_13a2:2212_1	pādato aḷe viniveṭhento “ayaṃ vissaṭṭho idaṃ nāma karissatī”ti na kiñci aññāsi. Atha	2212	
PA_atk-s05_13a2:2212_2	naṃ vāraṇo pādaṃ ukkhipitvā piṭṭhiyaṃ akkami, tāvadeva aṭṭhīni bhijjiṃsu. Vāraṇo	2212	
PA_atk-s05_13a2:2212_3	tuṭṭharavaṃ ravi, sabbe vāraṇā sannipatitvā kuḷīraṃ nīharitvā mahītale ṭhapetvā maddantā	2212	
PA_atk-s05_13a2:2212_4	cuṇṇavicuṇṇamakaṃsu. Tassa dve aḷā sarīrato bhijjitvā ekamante patiṃsu. So ca kuḷīradaho	2212	
PA_atk-s05_13a2:2212_5	gaṅgāya ekābaddho, gaṅgāya pūraṇakāle gaṅgodakena pūrati, udake mandībhūte dahato	2212	
PA_atk-s05_13a2:2212_6	udakaṃ gaṅgaṃ otarati. Atha dvepi te aḷā uplavitvā gaṅgāya vuyhiṃsu. Tesu eko samuddaṃ	2212	
PA_atk-s05_13a2:2212_7	pāvisi, ekaṃ dasabhātikarājāno udake kīḷamānā labhitvā āḷiṅgaṃ nāma mudiṅgaṃ akaṃsu.	2212	
PA_atk-s05_13a2:2212_8	Samuddaṃ pana paviṭṭhaṃ asurā gahetvā ālambaraṃ nāma bheriṃ kāresuṃ. Te aparabhāge	2212	
PA_atk-s05_13a2:2212_9	sakkena saṅgāme parājitā taṃ chaḍḍetvā palāyiṃsu, atha naṃ sakko attano atthāya gaṇhāpesi.	2212	
PA_atk-s05_13a2:2212_10	“Ālambaramegho viya thanatī”ti taṃ sandhāya vadanti.	22121	
PA_atk-s05_13a2:2213_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2213	
PA_atk-s05_13a2:2213_1	ubho jayampatikā sotāpattiphale patiṭṭhahiṃsu. “Tadā kareṇukā ayaṃ upāsikā ahosi,	2213	
PA_atk-s05_13a2:2213_2	vāraṇo pana ahameva ahosi”nti.	2213	
PA_atk-s05_13a2:2214	Kakkaṭakajātakavaṇṇanā sattamā.	221	
PA_atk-s05_13a2:2216	[268] 8. Ārāmadūsakajātakavaṇṇanā	221	
PA_atk-s05_13a2:2217_0	Yo ve sabbasametānanti idaṃ satthā dakkhiṇāgirijanapade aññataraṃ uyyānapālaputtaṃ	2217	
PA_atk-s05_13a2:2217_1	ārabbha kathesi. Satthā kira vutthavasso jetavanā nikkhamitvā dakkhiṇāgirijanapade	2217	
PA_atk-s05_13a2:2217_2	cārikaṃ cari. Atheko upāsako buddhappamukhaṃ bhikkhusaṅghaṃ nimantetvā uyyāne nisīdāpetvā	2217	
PA_atk-s05_13a2:2217_3	yāgukhajjakehi santappetvā “ayyā, uyyānacārikaṃ caritukāmā iminā uyyānapālena saddhiṃ	2217	
PA_atk-s05_13a2:2217_4	carantū”ti vatvā “ayyānaṃ phalāphalāni dadeyyāsī”ti uyyānapālaṃ āṇāpesi. Bhikkhū	2217	
PA_atk-s05_13a2:2217_5	caramānā ekaṃ chiddaṭṭhānaṃ disvā “idaṃ ṭhānaṃ chiddaṃ viraḷarukkhaṃ, kiṃ nu kho	2217	
PA_atk-s05_13a2:2217_6	kāraṇa”nti pucchiṃsu. Atha nesaṃ uyyānapālo ācikkhi – “eko kira uyyānapālaputto uparopakesu	2217	
PA_atk-s05_13a2:2217_7	udakaṃ āsiñcanto ‘mūlappamāṇena āsiñcissāmī’ti uppāṭetvā mūlappamāṇena udakaṃ āsiñci,	2217	
PA_atk-s05_13a2:2217_8	tena taṃ ṭhānaṃ chiddaṃ jāta”nti. Bhikkhū satthu santikaṃ gantvā tamatthaṃ ārocesuṃ.	2217	
PA_atk-s05_13a2:2217_9	Satthā “na, bhikkhave, idāneva pubbepi so kumārako ārāmadūsakoyevā”ti vatvā atītaṃ āhari.	2217	
PA_atk-s05_13a2:2218_0	Atīte bārāṇasiyaṃ vissasene nāma raññe rajjaṃ kārente ussave ghuṭṭhe uyyānapālo “ussavaṃ	2218	
PA_atk-s05_13a2:2218_1	kīḷissāmī”ti uyyānavāsino makkaṭe āha – “idaṃ uyyānaṃ tumhākaṃ bahūpakāraṃ, ahaṃ	2218	
PA_atk-s05_13a2:2218_2	sattāhaṃ ussavaṃ kīḷissāmi, tumhe satta divase uparopakesu udakaṃ āsiñcathā”ti. Te	2218	
PA_atk-s05_13a2:2218_3	“sādhū”ti sampaṭicchiṃsu. So tesaṃ cammaghaṭake datvā pakkāmi. Makkaṭā udakaṃ āsiñcantā	2218	
PA_atk-s05_13a2:2218_4	uparopakesu āsiñciṃsu. Atha ne makkaṭajeṭṭhako āha – “āgametha tāva, udakaṃ nāma	2218	
PA_atk-s05_13a2:2218_5	sabbakālaṃ dullabhaṃ, taṃ rakkhitabbaṃ, uparopake uppāṭetvā mūlappamāṇaṃ ñatvā dīghamūlakesu	2218	
PA_atk-s05_13a2:2218_6	bahuṃ, rassamūlakesu appaṃ udakaṃ siñcituṃ vaṭṭatī”ti. Te “sādhū”ti vatvā ekacce	2218	
PA_atk-s05_13a2:2218_7	uparopake uppāṭetvā gacchanti, ekacce te ropetvā udakaṃ siñcanti.	2218	
PA_atk-s05_13a2:2219_0	Tasmiṃ kāle bodhisatto bārāṇasiyaṃ ekassa kulassa putto ahosi, so kenacideva karaṇīyena	2219	
PA_atk-s05_13a2:2219_1	uyyānaṃ gantvā te makkaṭe tathā karonte disvā “ko tumhe evaṃ kāretī”ti pucchitvā	2219	
PA_atk-s05_13a2:2219_2	“vānarajeṭṭhako”ti vutte “jeṭṭhakassa tāva vo ayaṃ paññā, tumhākaṃ pana kīdisī bhavissatī”ti	2219	
PA_atk-s05_13a2:2219_3	tamatthaṃ pakāsento imaṃ paṭhamaṃ gāthamāha –	2219	
PA_atk-s05_13a2:2221	“Yo ve sabbasametānaṃ, ahuvā seṭṭhasammato;	222	
PA_atk-s05_13a2:2222	Tassāyaṃ edisī paññā, kimeva itarā pajā”ti.	222	
PA_atk-s05_13a2:2223	Tattha sabbasametānanti imesaṃ sabbesaṃ samānajātīnaṃ. Ahuvāti ahosi. Kimeva itarā pajāti yā itarā etesu lāmikā pajā, kīdisā nu kho tassā paññāti.	222	
PA_atk-s05_13a2:2224	Tassa kathaṃ sutvā vānarā dutiyaṃ gāthamāhaṃsu –	222	
PA_atk-s05_13a2:2226	“Evameva tuvaṃ brahme, anaññāya vinindasi;	222	
PA_atk-s05_13a2:2227	Kathaṃ mūlaṃ adisvāna, rukkhaṃ jaññā patiṭṭhita”nti.	222	
PA_atk-s05_13a2:2228_0	Tattha brahmeti ālapanamattaṃ. Ayaṃ panettha saṅkhepattho – tvaṃ, bho purisa, kāraṇākāraṇaṃ	2228	
PA_atk-s05_13a2:2228_1	ajānitvā evameva amhe vinindasi, rukkhaṃ nāma “gambhīre patiṭṭhito vā esa, na vā”ti	2228	
PA_atk-s05_13a2:2228_2	mūlaṃ anuppāṭetvā kathaṃ ñātuṃ sakkā, tena mayaṃ uppāṭetvā mūlappamāṇena udakaṃ āsiñcāmāti.	2228	
PA_atk-s05_13a2:2229	Taṃ sutvā bodhisatto tatiyaṃ gāthamāha –	222	
PA_atk-s05_13a2:2231	“Nāhaṃ tumhe vinindāmi, ye caññe vānarā vane;	223	
PA_atk-s05_13a2:2232	Vissasenova gārayho, yassatthā rukkharopakā”ti.	223	
PA_atk-s05_13a2:2233	Tattha vissasenova gārayhoti bārāṇasirājā vissasenoyeva ettha garahitabbo. Yassatthā rukkharopakāti yassatthāya tumhādisā rukkharopakā jātāti.	223	
PA_atk-s05_13a2:2234	Satthā imaṃ dhammadesanaṃ āharitvā jātakaṃ samodhānesi – “tadā vānarajeṭṭhako ārāmadūsakakumāro ahosi, paṇḍitapuriso pana ahameva ahosi”nti.	223	
PA_atk-s05_13a2:2235	Ārāmadūsakajātakavaṇṇanā aṭṭhamā.	223	
PA_atk-s05_13a2:2237	[269] 9. Sujātajātakavaṇṇanā	223	
PA_atk-s05_13a2:2238_0	Na hi vaṇṇena sampannāti idaṃ satthā jetavane viharanto anāthapiṇḍikassa suṇisaṃ	2238	
PA_atk-s05_13a2:2238_1	dhanañcayaseṭṭhidhītaraṃ visākhāya kaniṭṭhabhaginiṃ sujātaṃ ārabbha kathesi. Sā kira	2238	
PA_atk-s05_13a2:2238_2	mahantena yasena anāthapiṇḍikassa gharaṃ pūrayamānā pāvisi, “mahākulassa dhītā aha”nti	2238	
PA_atk-s05_13a2:2238_3	mānathaddhā ahosi kodhanā caṇḍī pharusā, sassusasurasāmikavattāni na karoti, gehajanaṃ	2238	
PA_atk-s05_13a2:2238_4	tajjentī paharantī carati. Athekadivasaṃ satthā pañcahi bhikkhusatehi parivuto anāthapiṇḍikassa	2238	
PA_atk-s05_13a2:2238_5	gehaṃ gantvā nisīdi. Mahāseṭṭhi dhammaṃ suṇantova bhagavantaṃ upanisīdi, tasmiṃ khaṇe	2238	
PA_atk-s05_13a2:2238_6	sujātā dāsakammakarehi saddhiṃ kalahaṃ karoti. Satthā dhammakathaṃ ṭhapetvā “kiṃ	2238	
PA_atk-s05_13a2:2238_7	saddo eso”ti āha. Esā, bhante, kulasuṇhā agāravā, nevassā sassusasurasāmikavattaṃ	2238	
PA_atk-s05_13a2:2238_8	atthi, assaddhā appasannā ahorattaṃ kalahaṃ kurumānā vicaratīti. Tena hi naṃ pakkosathāti.	2238	
PA_atk-s05_13a2:2238_9	Sā āgantvā vanditvā ekamantaṃ aṭṭhāsi.	2238	
PA_atk-s05_13a2:2239_0	Atha naṃ satthā “sattimā, sujāte, purisassa bhariyā, tāsaṃ tvaṃ katarā”ti pucchi.	2239	
PA_atk-s05_13a2:2239_1	“Bhante, nāhaṃ saṃkhittena kathitassa atthaṃ ājānāmi, vitthārena me kathethā”ti.	2239	
PA_atk-s05_13a2:2239_2	Satthā “tena hi ohitasotā suṇohī”ti vatvā imā gāthā abhāsi –	2239	
PA_atk-s05_13a2:2240	“Paduṭṭhacittā ahitānukampinī, aññesu rattā atimaññate patiṃ,	224	
PA_atk-s05_13a2:2241	Dhanena kītassa vadhāya ussukā; Yā evarūpā purisassa bhariyā,	224	
PA_atk-s05_13a2:2242	Vadhakā ca bhariyāti ca sā pavuccati. [1]	224	
PA_atk-s05_13a2:2243	“Yaṃ itthiyā vindati sāmiko dhanaṃ, sippaṃ vaṇijjañca kasiṃ adhiṭṭhahaṃ,	224	
PA_atk-s05_13a2:2244	Appampi tassa apahātumicchati; Yā evarūpā purisassa bhariyā,	224	
PA_atk-s05_13a2:2245	Corī ca bhariyāti ca sā pavuccati. [2]	224	
PA_atk-s05_13a2:2246	“Akammakāmā alasā mahagghasā, pharusā ca caṇḍī ca duruttavādinī,	224	
PA_atk-s05_13a2:2247	Uṭṭhāyakānaṃ abhibhuyya vattati; Yā evarūpā purisassa bhariyā,	224	
PA_atk-s05_13a2:2248	Ayyā ca bhariyāti ca sā pavuccati. [3]	224	
PA_atk-s05_13a2:2249	“Yā sabbadā hoti hitānukampinī, mātāva puttaṃ anurakkhate patiṃ,	224	
PA_atk-s05_13a2:2250	Tato dhanaṃ sambhatamassa rakkhati; Yā evarūpā purisassa bhariyā,	225	
PA_atk-s05_13a2:2251	Mātā ca bhariyāti ca sā pavuccati. [4]	225	
PA_atk-s05_13a2:2252	“Yathāpi jeṭṭhā bhaginī kaniṭṭhakā, sagāravā hoti sakamhi sādhike,	225	
PA_atk-s05_13a2:2253	Hirīmanā bhattu vasānuvattinī; Yā evarūpā purisassa bhariyā,	225	
PA_atk-s05_13a2:2254	Bhaginī ca bhariyāti ca sā pavuccati. [5]	225	
PA_atk-s05_13a2:2255	“Yācīdha disvāna patiṃ pamodati, sakhī sakhāraṃva cirassamāgataṃ,	225	
PA_atk-s05_13a2:2256	Koleyyakā sīlavatī patibbatā; Yā evarūpā purisassa bhariyā,	225	
PA_atk-s05_13a2:2257	Sakhī ca bhariyāti ca sā pavuccati. [6]	225	
PA_atk-s05_13a2:2258	“Akkuddhasantā vadhadaṇḍatajjitā, aduṭṭhacittā patino titikkhati,	225	
PA_atk-s05_13a2:2259	Akkodhanā bhattu vasānuvattinī; Yā evarūpā purisassa bhariyā,	225	
PA_atk-s05_13a2:2260	Dāsī ca bhariyāti ca sā pavuccati”. ; [7]	226	
PA_atk-s05_13a2:2261	Imā kho, sujāte, purisassa satta bhariyā. Tāsu vadhakasamā corīsamā ayyasamāti imā tisso niraye nibbattanti, itarā catasso nimmānaratidevaloke.	226	
PA_atk-s05_13a2:2262	“Yācīdha bhariyā vadhakāti vuccati, corīti ayyāti ca yā pavuccati;	226	
PA_atk-s05_13a2:2263	Dussīlarūpā pharusā anādarā, kāyassa bhedā nirayaṃ vajanti tā.	226	
PA_atk-s05_13a2:2264	“Yācīdha mātā bhaginī sakhīti ca, dāsīti bhariyāti ca yā pavuccati;	226	
PA_atk-s05_13a2:2265	Sīle ṭhitattā cirarattasaṃvutā, kāyassa bhedā sugatiṃ vajanti tā”ti. ;	226	
PA_atk-s05_13a2:2266_0	Evaṃ satthari imā satta bhariyā dassenteyeva sujātā sotāpattiphale patiṭṭhahi. “Sujāte,	2266	
PA_atk-s05_13a2:2266_1	tvaṃ imāsaṃ sattannaṃ bhariyānaṃ katarā”ti vutte “dāsisamā ahaṃ, bhante”ti vatvā	2266	
PA_atk-s05_13a2:2266_2	tathāgataṃ vanditvā khamāpesi. Iti satthā sujātaṃ gharasuṇhaṃ ekovādeneva dametvā	2266	
PA_atk-s05_13a2:2266_3	katabhattakicco jetavanaṃ gantvā bhikkhusaṅghena vatte dassite gandhakuṭiṃ pāvisi.	2266	
PA_atk-s05_13a2:2266_4	Dhammasabhāyampi kho, bhikkhū, satthu guṇakathaṃ samuṭṭhāpesuṃ – “āvuso, ekovādeneva	2266	
PA_atk-s05_13a2:2266_5	satthā sujātaṃ gharasuṇhaṃ dametvā sotāpattiphale patiṭṭhāpesī”ti. Satthā āgantvā	2266	
PA_atk-s05_13a2:2266_6	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	2266	
PA_atk-s05_13a2:2266_7	“na, bhikkhave, idāneva, pubbepi mayā sujātā ekovādeneva damitā”ti vatvā atītaṃ āhari.	2266	
PA_atk-s05_13a2:2267_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ	2267	
PA_atk-s05_13a2:2267_1	nibbattitvā vayappatto takkasilāyaṃ sabbasippāni uggaṇhitvā pitu accayena rajje patiṭṭhāya	2267	
PA_atk-s05_13a2:2267_2	dhammena samena rajjaṃ kāresi. Tassa mātā kodhanā ahosi caṇḍā pharusā akkosikā paribhāsikā.	2267	
PA_atk-s05_13a2:2267_3	So mātu ovādaṃ dātukāmopi “avatthukaṃ kathetuṃ na yutta”nti tassā anusāsanatthaṃ	2267	
PA_atk-s05_13a2:2267_4	ekaṃ upamaṃ olokento carati. Athekadivasaṃ uyyānaṃ agamāsi, mātāpi puttena saddhiṃyeva	2267	
PA_atk-s05_13a2:2267_5	agamāsi. Atha antarāmagge kikī sakuṇo viravi, bodhisattaparisā taṃ saddaṃ sutvā kaṇṇe	2267	
PA_atk-s05_13a2:2267_6	pidahitvā “ambho, caṇḍavāce pharusavāce mā saddamakāsī”ti āha. Bodhisatte pana nāṭakaparivārite	2267	
PA_atk-s05_13a2:2267_7	mātarā saddhiṃ uyyāne vicarante ekasmiṃ supupphitasālarukkhe nilīnā ekā kokilā madhurena	2267	
PA_atk-s05_13a2:2267_8	sarena vassi. Mahājano tassā saddena sammatto hutvā añjaliṃ paggahetvā “saṇhavāce	2267	
PA_atk-s05_13a2:2267_9	sakhilavāce muduvāce vassa vassā”ti gīvaṃ ukkhipitvā ohitasoto olokento aṭṭhāsi.	2267	
PA_atk-s05_13a2:2268_0	Atha mahāsatto tāni dve kāraṇāni disvā “idāni mātaraṃ saññāpetuṃ sakkhissāmī”ti cintetvā	2268	
PA_atk-s05_13a2:2268_1	“amma, antarāmagge kikīsaddaṃ sutvā mahājano ‘mā saddamakāsi, mā saddamakāsī’ti kaṇṇe	2268	
PA_atk-s05_13a2:2268_2	pidahi, pharusavācā nāma na kassaci piyā”ti vatvā imā gāthā avoca –	2268	
PA_atk-s05_13a2:2270	“Na hi vaṇṇena sampannā, mañjukā piyadassanā;	227	
PA_atk-s05_13a2:2271	Kharavācā piyā honti, asmiṃ loke paramhi ca.	227	
PA_atk-s05_13a2:2273	“Nanu passasimaṃ kāḷiṃ, dubbaṇṇaṃ tilakāhataṃ;	227	
PA_atk-s05_13a2:2274	Kokilaṃ saṇhabhāṇena, bahūnaṃ pāṇinaṃ piyaṃ.	227	
PA_atk-s05_13a2:2276	“Tasmā sakhilavācassa, mantabhāṇī anuddhato;	227	
PA_atk-s05_13a2:2277	Atthaṃ dhammañca dīpeti, madhuraṃ tassa bhāsita”nti.	227	
PA_atk-s05_13a2:2278_0	Tāsaṃ ayamattho – amma, ime sattā piyaṅgusāmādinā sarīravaṇṇena samannāgatā kathānigghosassa	2278	
PA_atk-s05_13a2:2278_1	madhuratāya mañjukā, abhirūpatāya piyadassanā samānāpi antamaso mātāpitaropi akkosaparibhāsādivasena	2278	
PA_atk-s05_13a2:2278_2	pavattāya kharavācāya samannāgatattā kharavācā imasmiñca parasmiñca loke piyā nāma	2278	
PA_atk-s05_13a2:2278_3	na honti antarāmagge kharavācā kikī viya, saṇhabhāṇino pana maṭṭhāya madhurāya vācāya	2278	
PA_atk-s05_13a2:2278_4	samannāgatā virūpāpi piyā honti. Tena taṃ vadāmi – nanu passasi tvaṃ imaṃ kāḷiṃ dubbaṇṇaṃ	2278	
PA_atk-s05_13a2:2278_5	sarīravaṇṇatopi kāḷatarehi tilakehi āhataṃ kokilaṃ, yā evaṃ dubbaṇṇā samānāpi saṇhabhāsanena	2278	
PA_atk-s05_13a2:2278_6	bahūnaṃ piyā jātā. Iti yasmā kharavāco satto loke mātāpitūnampi appiyo, tasmā bahujanassa	2278	
PA_atk-s05_13a2:2278_7	piyabhāvaṃ icchanto poso sakhilavāco saṇhamaṭṭhamuduvāco assa. Paññāsaṅkhātāya mantāya	2278	
PA_atk-s05_13a2:2278_8	paricchinditvā vacanato mantabhāṇī, vinā uddhaccena pamāṇayuttasseva kathanato anuddhato.	2278	
PA_atk-s05_13a2:2278_9	Yo hi evarūpo puggalo pāḷiñca atthañca dīpeti, tassa bhāsitaṃ kāraṇasannissitaṃ katvā	2278	
PA_atk-s05_13a2:2278_10	paraṃ anakkosetvā kathitatāya madhuranti.	22781	
PA_atk-s05_13a2:2279	Evaṃ bodhisatto imāhi tīhi gāthāhi mātu dhammaṃ desetvā mātaraṃ saññāpesi, sā tato paṭṭhāya ācārasampannā ahosi. Bodhisattopi mātaraṃ ekovādena nibbisevanaṃ katvā yathākammaṃ gato.	227	
PA_atk-s05_13a2:2280	Satthā imaṃ dhammadesanaṃ āharitvā jātakaṃ samodhānesi – “tadā bārāṇasirañño mātā sujātā ahosi, rājā pana ahameva ahosi”nti.	228	
PA_atk-s05_13a2:2281	Sujātajātakavaṇṇanā navamā.	228	
PA_atk-s05_13a2:2283	[270] 10. Ulūkajātakavaṇṇanā	228	
PA_atk-s05_13a2:2284_0	Sabbehi kira ñātīhīti idaṃ satthā jetavane viharanto kākolūkakalahaṃ ārabbha kathesi.	2284	
PA_atk-s05_13a2:2284_1	Tasmiñhi kāle kākā divā ulūke khādanti, ulūkā sūriyatthaṅgamanato paṭṭhāya tattha	2284	
PA_atk-s05_13a2:2284_2	tattha sayitānaṃ kākānaṃ sīsāni chinditvā te jīvitakkhayaṃ pāpenti. Athekassa bhikkhuno	2284	
PA_atk-s05_13a2:2284_3	jetavanapaccante ekasmiṃ pariveṇe vasantassa sammajjanakāle rukkhato patitāni sattaṭṭhanāḷimattānipi	2284	
PA_atk-s05_13a2:2284_4	bahutarānipi kākasīsāni chaḍḍetabbāni honti. So tamatthaṃ bhikkhūnaṃ ārocesi. Bhikkhū	2284	
PA_atk-s05_13a2:2284_5	dhammasabhāyaṃ kathaṃ samuṭṭhāpesuṃ – “āvuso, amukassa kira bhikkhuno vasanaṭṭhāne	2284	
PA_atk-s05_13a2:2284_6	divase divase ettakāni nāma kākasīsāni chaḍḍetabbāni hontī”ti. Satthā āgantvā “kāya	2284	
PA_atk-s05_13a2:2284_7	nuttha, bhikkhave, etarahi kathāya sannisinnā”ti pucchi, bhikkhū “imāya nāmā”ti vatvā	2284	
PA_atk-s05_13a2:2284_8	“kadā paṭṭhāya pana, bhante, kākānañca ulūkānañca aññamaññaṃ veraṃ uppanna”nti pucchiṃsu,	2284	
PA_atk-s05_13a2:2284_9	satthā “paṭhamakappikakālato paṭṭhāyā”ti vatvā atītaṃ āhari.	2284	
PA_atk-s05_13a2:2285_0	Atīte paṭhamakappikā manussā sannipatitvā ekaṃ abhirūpaṃ sobhaggappattaṃ ācārasampannaṃ	2285	
PA_atk-s05_13a2:2285_1	sabbākāraparipuṇṇaṃ purisaṃ gahetvā rājānaṃ kariṃsu, catuppadāpi sannipatitvā ekaṃ	2285	
PA_atk-s05_13a2:2285_2	sīhaṃ rājānaṃ akaṃsu, mahāsamudde macchā ānandaṃ nāma macchaṃ rājānaṃ akaṃsu. Tato	2285	
PA_atk-s05_13a2:2285_3	sakuṇagaṇā himavantapadese ekasmiṃ piṭṭhipāsāṇe sannipatitvā “manussesu rājā paññāyati,	2285	
PA_atk-s05_13a2:2285_4	tathā catuppadesu ceva macchesu ca. Amhākaṃ panantare rājā nāma natthi, appatissavāso	2285	
PA_atk-s05_13a2:2285_5	nāma na vaṭṭati, amhākampi rājānaṃ laddhuṃ vaṭṭati, ekaṃ rājaṭṭhāne ṭhapetabbayuttakaṃ	2285	
PA_atk-s05_13a2:2285_6	jānāthā”ti. Te tādisaṃ sakuṇaṃ olokayamānā ekaṃ ulūkaṃ rocetvā “ayaṃ no ruccatī”ti	2285	
PA_atk-s05_13a2:2285_7	āhaṃsu. Atheko sakuṇo sabbesaṃ ajjhāsayaggahaṇatthaṃ tikkhattuṃ sāvesi. Tassa sāventassa	2285	
PA_atk-s05_13a2:2285_8	dve sāvanā adhivāsetvā tatiyasāvanāya eko kāko uṭṭhāya “tiṭṭha tāvetassa imasmiṃ	2285	
PA_atk-s05_13a2:2285_9	rājābhisekakāle evarūpaṃ mukhaṃ bhavati, kuddhassa kīdisaṃ bhavissati, iminā hi kuddhena	2285	
PA_atk-s05_13a2:2285_10	olokitā mayaṃ tattakapāle pakkhittaloṇaṃ viya tattha tattheva bhijjissāma, imaṃ rājānaṃ	22851	
PA_atk-s05_13a2:2285_11	kātuṃ mayhaṃ na ruccatī”ti imamatthaṃ pakāsetuṃ paṭhamaṃ gāthamāha –	22851	
PA_atk-s05_13a2:2287	“Sabbehi kira ñātīhi, kosiyo issaro kato;	228	
PA_atk-s05_13a2:2288	Sace ñātīhanuññāto, bhaṇeyyāhaṃ ekavācika”nti.	228	
PA_atk-s05_13a2:2289_0	Tassattho – yā esā sāvanā vattati, taṃ sutvā vadāmi. Sabbehi kira imehi samāgatehi	2289	
PA_atk-s05_13a2:2289_1	ñātīhi ayaṃ kosiyo rājā kato. Sace panāhaṃ ñātīhi anuññāto bhaveyyaṃ, ettha vattabbaṃ	2289	
PA_atk-s05_13a2:2289_2	ekavācikaṃ kiñci bhaṇeyyanti.	2289	
PA_atk-s05_13a2:2290	Atha naṃ anujānantā sakuṇā dutiyaṃ gāthamāhaṃsu –	229	
PA_atk-s05_13a2:2292	“Bhaṇa samma anuññāto, atthaṃ dhammañca kevalaṃ;	229	
PA_atk-s05_13a2:2293	Santi hi daharā pakkhī, paññavanto jutindharā”ti.	229	
PA_atk-s05_13a2:2294_0	Tattha bhaṇa, samma, anuññātoti, samma, vāyasa tvaṃ amhehi sabbehi anuññāto, yaṃ	2294	
PA_atk-s05_13a2:2294_1	te bhaṇitabbaṃ, taṃ bhaṇa. Atthaṃ dhammañca kevalanti bhaṇanto ca kāraṇañceva paveṇiāgatañca	2294	
PA_atk-s05_13a2:2294_2	vacanaṃ amuñcitvā bhaṇa. Paññavanto jutindharāti paññāsampannā ceva ñāṇobhāsadharā	2294	
PA_atk-s05_13a2:2294_3	ca daharāpi pakkhino atthiyeva.	2294	
PA_atk-s05_13a2:2295	So evaṃ anuññāto tatiyaṃ gāthamāha –	229	
PA_atk-s05_13a2:2297	“Na me ruccati bhaddaṃ vo, ulūkassābhisecanaṃ;	229	
PA_atk-s05_13a2:2298	Akkuddhassa mukhaṃ passa, kathaṃ kuddho karissatī”ti.	229	
PA_atk-s05_13a2:2299_0	Tassattho – bhaddaṃ tumhākaṃ hotu, yaṃ panetaṃ tikkhattuṃ sāvanavācāya ulūkassa abhisecanaṃ	2299	
PA_atk-s05_13a2:2299_1	karīyati, etaṃ mayhaṃ na ruccati. Etassa hi idāni tuṭṭhacittassa akkuddhassa mukhaṃ	2299	
PA_atk-s05_13a2:2299_2	passatha, kuddho panāyaṃ kathaṃ karissatīti na jānāmi, sabbathāpi etaṃ mayhaṃ na ruccatīti.	2299	
PA_atk-s05_13a2:2300_0	So evaṃ vatvā “mayhaṃ na ruccati, mayhaṃ na ruccatī”ti viravanto ākāse uppati, ulūkopi	2300	
PA_atk-s05_13a2:2300_1	naṃ uṭṭhāya anubandhi. Tato paṭṭhāya te aññamaññaṃ veraṃ bandhiṃsu. Sakuṇā suvaṇṇahaṃsaṃ	2300	
PA_atk-s05_13a2:2300_2	rājānaṃ katvā pakkamiṃsu.	2300	
PA_atk-s05_13a2:2301	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne bahū sotāpannādayo ahesuṃ. “Tadā rajje abhisittahaṃsapoto ahameva ahosi”nti.	230	
PA_atk-s05_13a2:2302	Ulūkajātakavaṇṇanā dasamā.	230	
PA_atk-s05_13a2:2303	Padumavaggo dutiyo.	230	
PA_atk-s05_13a2:2304	Tassuddānaṃ –	230	
PA_atk-s05_13a2:2305	Padumaṃ mudupāṇī ca, palobhanaṃ panādakaṃ;	230	
PA_atk-s05_13a2:2306	Khurappaṃ sindhavañceva, kakkaṭā, rāmadūsakaṃ;	230	
PA_atk-s05_13a2:2307	Sujātaṃ ulūkaṃ dasa.	230	
PA_atk-s05_13a2:2308	3. Udapānavaggo	230	
PA_atk-s05_13a2:2310	[271] 1. Udapānadūsakajātakavaṇṇanā	231	
PA_atk-s05_13a2:2311_0	Āraññikassa isinoti idaṃ satthā jetavane viharanto ekaṃ udapānadūsakasiṅgālaṃ ārabbha	2311	
PA_atk-s05_13a2:2311_1	kathesi. Eko kira siṅgālo bhikkhusaṅghassa pānīyaudapānaṃ uccārapassāvakaraṇena dūsetvā	2311	
PA_atk-s05_13a2:2311_2	pakkāmi. Atha naṃ ekadivasaṃ udapānasamīpaṃ āgataṃ sāmaṇerā leḍḍūhi paharitvā kilamesuṃ,	2311	
PA_atk-s05_13a2:2311_3	so tato paṭṭhāya taṃ ṭhānaṃ puna nivattitvāpi na olokesi. Bhikkhū taṃ pavattiṃ ñatvā	2311	
PA_atk-s05_13a2:2311_4	dhammasabhāyaṃ kathaṃ samuṭṭhāpesuṃ – “āvuso, udapānadūsakasiṅgālo kira sāmaṇerehi	2311	
PA_atk-s05_13a2:2311_5	kilamitakālato paṭṭhāya puna nivattitvāpi na olokesī”ti. Satthā āgantvā “kāya nuttha,	2311	
PA_atk-s05_13a2:2311_6	bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,	2311	
PA_atk-s05_13a2:2311_7	idāneva, pubbepesa siṅgālo udapānadūsakoyevā”ti vatvā atītaṃ āhari.	2311	
PA_atk-s05_13a2:2312_0	Atīte bārāṇasiyaṃ idameva isipatanaṃ ayameva udapāno ahosi. Tadā bodhisatto bārāṇasiyaṃ	2312	
PA_atk-s05_13a2:2312_1	kulaghare nibbattitvā vayappatto isipabbajjaṃ pabbajitvā isigaṇaparivuto isipatane	2312	
PA_atk-s05_13a2:2312_2	vāsaṃ kappesi. Tadā eko siṅgālo idameva udapānaṃ dūsetvā pakkamati. Atha naṃ ekadivasaṃ	2312	
PA_atk-s05_13a2:2312_3	tāpasā parivāretvā ṭhitā ekenupāyena gahetvā bodhisattassa santikaṃ ānayiṃsu. Bodhisatto	2312	
PA_atk-s05_13a2:2312_4	siṅgālena saddhiṃ sallapanto paṭhamaṃ gāthamāha –	2312	
PA_atk-s05_13a2:2314	“Āraññikassa isino, cirarattatapassino;	231	
PA_atk-s05_13a2:2315	Kicchākataṃ udapānaṃ, kathaṃ samma avāhayī”ti.	231	
PA_atk-s05_13a2:2316_0	Tassattho – araññe vasanatāya āraññikassa, esitaguṇattā isino, cirarattaṃ tapaṃ nissāya	2316	
PA_atk-s05_13a2:2316_1	vutthattā cirarattatapassino kicchākataṃ kicchena dukkhena nipphāditaṃ udapānaṃ kathaṃ	2316	
PA_atk-s05_13a2:2316_2	kimatthāya samma siṅgāla, tvaṃ avāhayi muttakarīsena ajjhotthari dūsesi, taṃ vā muttakarīsaṃ	2316	
PA_atk-s05_13a2:2316_3	ettha avāhayi pātesīti.	2316	
PA_atk-s05_13a2:2317	Taṃ sutvā siṅgālo dutiyaṃ gāthamāha –	231	
PA_atk-s05_13a2:2319	“Esa dhammo siṅgālānaṃ, yaṃ pitvā ohadāmase;	231	
PA_atk-s05_13a2:2320	Pitupitāmahaṃ dhammo, na taṃ ujjhātumarahasī”ti.	232	
PA_atk-s05_13a2:2321_0	Tattha esa dhammoti esa sabhāvo. Yaṃ pitvā ohadāmaseti, samma, yaṃ mayaṃ yattha pānīyaṃ	2321	
PA_atk-s05_13a2:2321_1	pivāma, tameva ūhadāmapi omuttemapi, esa amhākaṃ siṅgālānaṃ dhammoti dasseti. Pitupitāmahanti	2321	
PA_atk-s05_13a2:2321_2	pitūnañca pitāmahānañca no esa dhammo. Na taṃ ujjhātumarahasīti taṃ amhākaṃ paveṇiāgataṃ	2321	
PA_atk-s05_13a2:2321_3	dhammaṃ sabhāvaṃ tvaṃ ujjhātuṃ na arahasi, na yuttaṃ te ettha kujjhitunti.	2321	
PA_atk-s05_13a2:2322	Athassa bodhisatto tatiyaṃ gāthamāha –	232	
PA_atk-s05_13a2:2324	“Yesaṃ vo ediso dhammo, adhammo pana kīdiso;	232	
PA_atk-s05_13a2:2325	Mā vo dhammaṃ adhammaṃ vā, addasāma kudācana”nti.	232	
PA_atk-s05_13a2:2326	Tattha mā voti tumhākaṃ dhammaṃ vā adhammaṃ vā na mayaṃ kadāci addasāmāti.	232	
PA_atk-s05_13a2:2327	Evaṃ bodhisatto tassa ovādaṃ datvā “mā puna āgacchā”ti āha. So tato paṭṭhāya puna nivattitvāpi na olokesi.	232	
PA_atk-s05_13a2:2328	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā udapānadūsako ayameva siṅgālo ahosi, gaṇasatthā pana ahameva ahosi”nti.	232	
PA_atk-s05_13a2:2329	Udapānadūsakajātakavaṇṇanā paṭhamā.	232	
PA_atk-s05_13a2:2331	[272] 2. Byagghajātakavaṇṇanā	233	
PA_atk-s05_13a2:2332_0	Yena mittena saṃsaggāti idaṃ satthā jetavane viharanto kokālikaṃ ārabbha kathesi.	2332	
PA_atk-s05_13a2:2332_1	Kokālikavatthu terasakanipāte takkāriyajātake āvibhavissati. Kokāliko pana “sāriputtamoggallāne	2332	
PA_atk-s05_13a2:2332_2	gahetvā āgamissāmī”ti kokālikaraṭṭhato jetavanaṃ āgantvā satthāraṃ vanditvā there	2332	
PA_atk-s05_13a2:2332_3	upasaṅkamitvā “āvuso, kokālikaraṭṭhavāsino manussā tumhe pakkosanti, etha gacchāmā”ti	2332	
PA_atk-s05_13a2:2332_4	āha. “Gaccha tvaṃ, āvuso, na mayaṃ āgacchāmā”ti. So therehi paṭikkhitto sayameva	2332	
PA_atk-s05_13a2:2332_5	agamāsi. Atha bhikkhū dhammasabhāyaṃ kathaṃ samuṭṭhāpesuṃ – “āvuso, kokāliko sāriputtamoggallānehi	2332	
PA_atk-s05_13a2:2332_6	sahāpi vināpi vattituṃ na sakkoti, saṃyogampi na sahati, viyogampi na sahatī”ti.	2332	
PA_atk-s05_13a2:2332_7	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	2332	
PA_atk-s05_13a2:2332_8	nāmā”ti vutte “na, bhikkhave, idāneva, pubbepi kokāliko sāriputtamoggallānehi neva	2332	
PA_atk-s05_13a2:2332_9	saha, na vinā vattituṃ sakkotī”ti vatvā atītaṃ āhari.	2332	
PA_atk-s05_13a2:2333_0	Atīte bārāṇasiyaṃ brahmadatte rajjaṃ kārente bodhisatto aññatarasmiṃ araññāyatane	2333	
PA_atk-s05_13a2:2333_1	rukkhadevatā hutvā nibbatti. Tassa vimānato avidūre aññatarasmiṃ vanappatijeṭṭhake	2333	
PA_atk-s05_13a2:2333_2	aññā rukkhadevatā vasati. Tasmiṃ vanasaṇḍe sīho ca byaggho ca vasanti. Tesaṃ bhayena	2333	
PA_atk-s05_13a2:2333_3	koci tattha na khettaṃ karoti, na rukkhaṃ chindati, nivattitvā oloketuṃ samattho	2333	
PA_atk-s05_13a2:2333_4	nāma natthi. Te pana sīhabyagghā nānappakāre mige vadhitvā khādanti, khāditāvasesaṃ	2333	
PA_atk-s05_13a2:2333_5	tattheva pahāya gacchanti. Tena so vanasaṇḍo asucikuṇapagandho hoti. Atha itarā rukkhadevatā	2333	
PA_atk-s05_13a2:2333_6	andhabālā kāraṇākāraṇaṃ ajānamānā ekadivasaṃ bodhisattaṃ āha – “samma, ete no sīhabyagghe	2333	
PA_atk-s05_13a2:2333_7	nissāya vanasaṇḍo asucikuṇapagandho jāto, ahaṃ ete palāpemī”ti. Bodhisatto “samma,	2333	
PA_atk-s05_13a2:2333_8	ime dve nissāya amhākaṃ vimānāni rakkhiyanti, etesu palāyantesu vimānāni no vinassissanti,	2333	
PA_atk-s05_13a2:2333_9	sīhabyagghānaṃ padaṃ apassantā manussā sabbaṃ vanaṃ chinditvā ekaṅgaṇaṃ katvā khettāni	2333	
PA_atk-s05_13a2:2333_10	karissanti, mā te evaṃ ruccī”ti vatvā purimā dve gāthā avoca –	23331	
PA_atk-s05_13a2:2335	“Yena mittena saṃsaggā, yogakkhemo vihiyyati;	233	
PA_atk-s05_13a2:2336	Pubbevajjhābhavaṃ tassa, rakkhe akkhīva paṇḍito.	233	
PA_atk-s05_13a2:2338	“Yena mittena saṃsaggā, yogakkhemo pavaḍḍhati;	233	
PA_atk-s05_13a2:2339	Kareyyattasamaṃ vuttiṃ, sabbakiccesu paṇḍito”ti.	233	
PA_atk-s05_13a2:2340_0	Tattha yena mittena saṃsaggāti yena pāpamittena saddhiṃ saṃsaggahetu saṃsaggakāraṇā,	2340	
PA_atk-s05_13a2:2340_1	yena saddhiṃ dassanasaṃsaggo savanasaṃsaggo kāyasaṃsaggo samullapanasaṃsaggo paribhogasaṃsaggoti	2340	
PA_atk-s05_13a2:2340_2	imassa pañcavidhassa saṃsaggassa katattāti attho. Yogakkhemoti kāyacittasukhaṃ. Tañhi	2340	
PA_atk-s05_13a2:2340_3	dukkhayogato khemattā idha yogakkhemoti adhippetaṃ. Vihiyyatīti parihāyati. Pubbevajjhābhavaṃ	2340	
PA_atk-s05_13a2:2340_4	tassa, rakkhe akkhīva paṇḍitoti tassa pāpamittassa ajjhābhavaṃ tena abhibhavitabbaṃ	2340	
PA_atk-s05_13a2:2340_5	attano lābhayasajīvitaṃ, yathā naṃ so na ajjhābhavati, tathā paṭhamatarameva attano	2340	
PA_atk-s05_13a2:2340_6	akkhī viya paṇḍito puriso rakkheyya.	2340	
PA_atk-s05_13a2:2341_0	Dutiyagāthāya yenāti yena kalyāṇamittena saha saṃsaggakāraṇā. Yogakkhemo pavaḍḍhatīti	2341	
PA_atk-s05_13a2:2341_1	kāyacittasukhaṃ vaḍḍhati. Kareyyattasamaṃ vuttinti tassa kalyāṇamittassa sabbakiccesu	2341	
PA_atk-s05_13a2:2341_2	paṇḍito puriso yathā attano jīvitavuttiñca upabhogaparibhogavuttiñca karoti, evametaṃ	2341	
PA_atk-s05_13a2:2341_3	sabbaṃ kareyya, adhikampi kareyya, hīnaṃ pana na kareyyāti.	2341	
PA_atk-s05_13a2:2342_0	Evaṃ bodhisattena kāraṇe kathitepi sā bāladevatā anupadhāretvā ekadivasaṃ bheravarūpārammaṇaṃ	2342	
PA_atk-s05_13a2:2342_1	dassetvā te sīhabyagghe palāpesi. Manussā tesaṃ padavalañjaṃ adisvā “sīhabyagghā	2342	
PA_atk-s05_13a2:2342_2	aññaṃ vanasaṇḍaṃ gatā”ti ñatvā vanasaṇḍassa ekapassaṃ chindiṃsu. Devatā bodhisattaṃ	2342	
PA_atk-s05_13a2:2342_3	upasaṅkamitvā “ahaṃ, samma, tava vacanaṃ akatvā te palāpesiṃ, idāni tesaṃ gatabhāvaṃ	2342	
PA_atk-s05_13a2:2342_4	ñatvā manussā vanasaṇḍaṃ chindanti, kiṃ nu kho kātabba”nti vatvā “idāni te asukavanasaṇḍe	2342	
PA_atk-s05_13a2:2342_5	nāma vasanti, gantvā te ānehī”ti vuttā tattha gantvā tesaṃ purato ṭhatvā añjaliṃ	2342	
PA_atk-s05_13a2:2342_6	paggayha tatiyaṃ gāthamāha –	2342	
PA_atk-s05_13a2:2344	“Etha byagghā nivattavho, paccupetha mahāvanaṃ;	234	
PA_atk-s05_13a2:2345	Mā vanaṃ chindi nibyagghaṃ, byagghā māhesu nibbanā”ti.	234	
PA_atk-s05_13a2:2346_0	Tattha byagghāti ubhopi te byagghanāmenevālapantī āha. Nivattavhoti nivattatha. Paccupetha	2346	
PA_atk-s05_13a2:2346_1	mahāvananti taṃ mahāvanaṃ paccupetha puna upagacchatha, ayameva vā pāṭho. Mā vanaṃ	2346	
PA_atk-s05_13a2:2346_2	chindi nibyagghanti amhākaṃ vasanakavanasaṇḍaṃ idāni tumhākaṃ abhāvena nibyagghaṃ	2346	
PA_atk-s05_13a2:2346_3	manussā mā chindiṃsu. Byagghā māhesu nibbanāti tumhādisā ca byaggharājāno attano	2346	
PA_atk-s05_13a2:2346_4	vasanaṭṭhānā palāyitattā nibbanā vasanaṭṭhānabhūtena vanena virahitā mā ahesuṃ. Te	2346	
PA_atk-s05_13a2:2346_5	evaṃ tāya devatāya yāciyamānāpi “gaccha tvaṃ, na mayaṃ āgamissāmā”ti paṭikkhipiṃsuyeva.	2346	
PA_atk-s05_13a2:2346_6	Devatā ekikāva vanasaṇḍaṃ paccāgañchi. Manussāpi katipāheneva sabbaṃ vanaṃ chinditvā	2346	
PA_atk-s05_13a2:2346_7	khettāni karitvā kasikammaṃ kariṃsu.	2346	
PA_atk-s05_13a2:2347_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā	2347	
PA_atk-s05_13a2:2347_1	apaṇḍitā devatā kokāliko ahosi, sīho sāriputto, byaggho moggallāno, paṇḍitadevatā	2347	
PA_atk-s05_13a2:2347_2	pana ahameva ahosi”nti.	2347	
PA_atk-s05_13a2:2348	Byagghajātakavaṇṇanā dutiyā.	234	
PA_atk-s05_13a2:2350	[273] 3. Kacchapajātakavaṇṇanā	235	
PA_atk-s05_13a2:2351	Ko nu uddhitabhattovāti idaṃ satthā jetavane viharanto kosalarājassa dvinnaṃ mahāmattānaṃ kalahavūpasamanaṃ ārabbha kathesi. Paccuppannavatthu dukanipāte kathitameva.	235	
PA_atk-s05_13a2:2352_0	Atīte pana bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule	2352	
PA_atk-s05_13a2:2352_1	nibbattitvā vayappatto takkasilāyaṃ sabbasippāni uggaṇhitvā kāme pahāya isipabbajjaṃ	2352	
PA_atk-s05_13a2:2352_2	pabbajitvā himavantapadese gaṅgātīre assamapadaṃ māpetvā tattha abhiññā ca samāpattiyo	2352	
PA_atk-s05_13a2:2352_3	ca nibbattetvā jhānakīḷaṃ kīḷanto vāsaṃ kappesi. Imasmiṃ kira jātake bodhisatto paramamajjhatto	2352	
PA_atk-s05_13a2:2352_4	ahosi, upekkhāpāramiṃ pūresi. Tassa paṇṇasāladvāre nisinnassa eko pagabbho dussīlo	2352	
PA_atk-s05_13a2:2352_5	makkaṭo āgantvā kaṇṇasotesu aṅgajātena salākapavesanakammaṃ karoti, bodhisatto avāretvā	2352	
PA_atk-s05_13a2:2352_6	majjhatto hutvā nisīdatiyeva. Athekadivasaṃ eko kacchapo udakā uttaritvā gaṅgātīre	2352	
PA_atk-s05_13a2:2352_7	mukhaṃ vivaritvā ātapaṃ tappanto niddāyati. Taṃ disvā so lolavānaro tassa mukhe salākapavesanakammaṃ	2352	
PA_atk-s05_13a2:2352_8	akāsi. Athassa kacchapo pabujjhitvā aṅgajātaṃ samugge pakkhipanto viya ḍaṃsi, balavavedanā	2352	
PA_atk-s05_13a2:2352_9	uppajji. Vedanaṃ adhivāsetuṃ asakkonto “ko nu kho maṃ imamhā dukkhā moceyya, kassa	2352	
PA_atk-s05_13a2:2352_10	santikaṃ gacchāmī”ti cintetvā “añño maṃ imamhā dukkhā mocetuṃ samattho natthi aññatra	23521	
PA_atk-s05_13a2:2352_11	tāpasena, tasseva santikaṃ mayā gantuṃ vaṭṭatī”ti kacchapaṃ dvīhi hatthehi ukkhipitvā	23521	
PA_atk-s05_13a2:2352_12	bodhisattassa santikaṃ agamāsi. Bodhisatto tena dussīlamakkaṭena saddhiṃ davaṃ karonto	23521	
PA_atk-s05_13a2:2352_13	paṭhamaṃ gāthamāha –	23521	
PA_atk-s05_13a2:2354	“Ko nu uddhitabhattova, pūrahatthova brāhmaṇo;	235	
PA_atk-s05_13a2:2355	Kahaṃ nu bhikkhaṃ acari, kaṃ saddhaṃ upasaṅkamī”ti.	235	
PA_atk-s05_13a2:2356_0	Tattha ko nu uddhitabhattovāti ko nu esa vaḍḍhitabhatto viya, ekaṃ vaḍḍhitabhattaṃ	2356	
PA_atk-s05_13a2:2356_1	bhattapūrapātiṃ hatthehi gahetvā viya ko nu eso āgacchatīti attho. Pūrahatthova brāhmaṇoti	2356	
PA_atk-s05_13a2:2356_2	kattikamāse vācanakaṃ labhitvā pūrahattho brāhmaṇo viya ca ko nu kho esoti vānaraṃ	2356	
PA_atk-s05_13a2:2356_3	sandhāya vadati. Kahaṃ nu bhikkhaṃ acarīti, bho vānara, kasmiṃ padese ajja tvaṃ bhikkhaṃ	2356	
PA_atk-s05_13a2:2356_4	acari. Kaṃ saddhaṃ upasaṅkamīti kataraṃ nāma pubbapete uddissa kataṃ saddhabhattaṃ,	2356	
PA_atk-s05_13a2:2356_5	kataraṃ vā saddhaṃ puggalaṃ tvaṃ upasaṅkami, kuto te ayaṃ deyyadhammo laddhoti dīpeti.	2356	
PA_atk-s05_13a2:2357	Taṃ sutvā dussīlavānaro dutiyaṃ gāthamāha –	235	
PA_atk-s05_13a2:2359	“Ahaṃ kapismi dummedho, anāmāsāni āmasiṃ;	235	
PA_atk-s05_13a2:2360	Tvaṃ maṃ mocaya bhaddaṃ te, mutto gaccheyya pabbata”nti.	236	
PA_atk-s05_13a2:2361_0	Tattha ahaṃ kapismi dummedhoti bhaddaṃ te ahaṃ asmi dummedho capalacitto makkaṭo.	2361	
PA_atk-s05_13a2:2361_1	Anāmāsāni āmasinti anāmasitabbaṭṭhānāni āmasiṃ. Tvaṃ maṃ mocaya bhaddaṃ teti tvaṃ	2361	
PA_atk-s05_13a2:2361_2	dayālu anukampako maṃ imamhā dukkhā mocehi, bhaddaṃ te hotu. Mutto gaccheyya pabbatanti	2361	
PA_atk-s05_13a2:2361_3	sohaṃ tavānubhāvena imamhā byasanā mutto pabbatameva gaccheyyaṃ, na te puna cakkhupathe	2361	
PA_atk-s05_13a2:2361_4	attānaṃ dasseyyanti.	2361	
PA_atk-s05_13a2:2362	Bodhisatto tasmiṃ kāruññena kacchapena saddhiṃ sallapanto tatiyaṃ gāthamāha –	236	
PA_atk-s05_13a2:2364	“Kacchapā kassapā honti, koṇḍaññā honti makkaṭā;	236	
PA_atk-s05_13a2:2365	Muñca kassapa koṇḍaññaṃ, kataṃ methunakaṃ tayā”ti.	236	
PA_atk-s05_13a2:2366_0	Tassattho – kacchapā nāma kassapagottā honti, makkaṭā koṇḍaññagottā, kassapakoṇḍaññānañca	2366	
PA_atk-s05_13a2:2366_1	aññamaññaṃ āvāhavivāhasambandho atthi. Addhā tayidaṃ lolena dussīlamakkaṭena tayā	2366	
PA_atk-s05_13a2:2366_2	saddhiṃ, tayā ca dussīlena iminā makkaṭena saddhiṃ gottasadisatāsaṅkhātassa methunadhammassa	2366	
PA_atk-s05_13a2:2366_3	anucchavikaṃ dussīlyakammasaṅkhātampi methunakaṃ kataṃ, tasmā muñca, kassapa, koṇḍaññanti.	2366	
PA_atk-s05_13a2:2367_0	Kacchapo bodhisattassa vacanaṃ sutvā kāraṇena pasanno vānarassa aṅgajātaṃ muñci.	2367	
PA_atk-s05_13a2:2367_1	Makkaṭo muttamattova bodhisattaṃ vanditvā palāto, puna taṃ ṭhānaṃ nivattitvāpi na	2367	
PA_atk-s05_13a2:2367_2	olokesi. Kacchapopi bodhisattaṃ vanditvā sakaṭṭhānameva gato. Bodhisattopi aparihīnajjhāno	2367	
PA_atk-s05_13a2:2367_3	brahmalokaparāyaṇo ahosi.	2367	
PA_atk-s05_13a2:2368	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā kacchapavānarā dve mahāmattā ahesuṃ, tāpaso pana ahameva ahosi”nti.	236	
PA_atk-s05_13a2:2369	Kacchapajātakavaṇṇanā tatiyā.	236	
PA_atk-s05_13a2:2371	[274] 4. Lolajātakavaṇṇanā	237	
PA_atk-s05_13a2:2372_0	Kāyaṃ balākā sikhinīti idaṃ satthā jetavane viharanto ekaṃ lolabhikkhuṃ ārabbha kathesi.	2372	
PA_atk-s05_13a2:2372_1	Tañhi dhammasabhaṃ ānītaṃ satthā “na tvaṃ bhikkhu idāneva lolo, pubbepi loloyeva,	2372	
PA_atk-s05_13a2:2372_2	lolatāyeva ca jīvitakkhayaṃ patto, taṃ nissāya porāṇakapaṇḍitāpi attano vasanaṭṭhānā	2372	
PA_atk-s05_13a2:2372_3	paribāhirā ahesu”nti vatvā atītaṃ āhari.	2372	
PA_atk-s05_13a2:2373_0	Atīte bārāṇasiyaṃ brahmadatte rajjaṃ kārente bārāṇasiseṭṭhino mahānase bhattakārako	2373	
PA_atk-s05_13a2:2373_1	puññatthāya nīḷapacchiṃ ṭhapesi. Tadā bodhisatto pārāvatayoniyaṃ nibbattitvā tattha	2373	
PA_atk-s05_13a2:2373_2	vāsaṃ kappesi. Atheko lolakāko mahānasamatthakena gacchanto nānappakāraṃ macchamaṃsavikatiṃ	2373	
PA_atk-s05_13a2:2373_3	disvā pipāsābhibhūto “kaṃ nu kho nissāya sakkā bhaveyyaṃ okāsaṃ laddhu”nti cintetvā	2373	
PA_atk-s05_13a2:2373_4	bodhisattaṃ disvā “imaṃ nissāya sakkā”ti sanniṭṭhānaṃ katvā tassa gocarāya araññagamanakāle	2373	
PA_atk-s05_13a2:2373_5	piṭṭhito piṭṭhito anubandhi. Atha naṃ bodhisatto “mayaṃ kho, kāka, aññagocarā, tvampi	2373	
PA_atk-s05_13a2:2373_6	aññagocaro, kiṃ nu kho maṃ anubandhasī”ti āha. “Tumhākaṃ, sāmi, kiriyā mayhaṃ ruccati,	2373	
PA_atk-s05_13a2:2373_7	ahampi tumhehi samānagocaro hutvā tumhe upaṭṭhātuṃ icchāmī”ti. Bodhisatto sampaṭicchi.	2373	
PA_atk-s05_13a2:2373_8	So tena saddhiṃ gocarabhūmiyaṃ ekagocaraṃ caranto viya osakkitvā gomayarāsiṃ viddhaṃsetvā	2373	
PA_atk-s05_13a2:2373_9	pāṇake khāditvā kucchipūraṃ katvā bodhisattaṃ upasaṅkamitvā “tumhe ettakaṃ kālaṃ	2373	
PA_atk-s05_13a2:2373_10	caratheva, nanu bhojane nāma pamāṇaṃ ñātuṃ vaṭṭati, etha nātisāyameva gacchāmā”ti	23731	
PA_atk-s05_13a2:2373_11	āha. Bodhisatto taṃ ādāya vasanaṭṭhānaṃ agamāsi. Bhattakārako “amhākaṃ pārāvato sahāyaṃ	23731	
PA_atk-s05_13a2:2373_12	gahetvā āgato”ti kākassāpi ekaṃ thusapacchiṃ ṭhapesi. Kākopi catūhapañcāhaṃ teneva nīhārena vasi.	23731	
PA_atk-s05_13a2:2374_0	Athekadivasaṃ seṭṭhino bahumacchamaṃsaṃ āhariyittha, kāko taṃ disvā lobhābhibhūto	2374	
PA_atk-s05_13a2:2374_1	paccūsakālato paṭṭhāya nitthunanto nipajji. Atha naṃ punadivase bodhisatto “ehi,	2374	
PA_atk-s05_13a2:2374_2	samma, gocarāya pakkamissāmā”ti āha. “Tumhe gacchatha, mayhaṃ ajiṇṇāsaṅkā atthī”ti.	2374	
PA_atk-s05_13a2:2374_3	“Samma, kākānaṃ ajīrako nāma natthi, dīpavaṭṭimattameva hi tumhākaṃ kucchiyaṃ thokaṃ	2374	
PA_atk-s05_13a2:2374_4	tiṭṭhati, sesaṃ ajjhohaṭamattameva jīrati, mama vacanaṃ karohi, mā etaṃ macchamaṃsaṃ	2374	
PA_atk-s05_13a2:2374_5	disvā evamakāsī”ti. “Sāmi, kiṃ nāmetaṃ kathetha, ajiṇṇāsaṅkāva mayha”nti. “Tena hi	2374	
PA_atk-s05_13a2:2374_6	appamatto hohī”ti taṃ ovaditvā bodhisatto pakkāmi.	2374	
PA_atk-s05_13a2:2375_0	Bhattakārakopi nānāmacchamaṃsavikatiyo sampādetvā sarīrato sedaṃ apanento mahānasadvāre	2375	
PA_atk-s05_13a2:2375_1	aṭṭhāsi. Kāko “ayaṃ idāni kālo maṃsaṃ khāditu”nti gantvā rasakaroṭimatthake nisīdi.	2375	
PA_atk-s05_13a2:2375_2	Bhattakārako “kirī”ti saddaṃ sutvā nivattitvā olokento kākaṃ disvā pavisitvā taṃ	2375	
PA_atk-s05_13a2:2375_3	gahetvā sakalasarīralomaṃ luñcitvā matthake cūḷaṃ ṭhapetvā siṅgīveramaricādīni pisitvā	2375	
PA_atk-s05_13a2:2375_4	takkena āloḷetvā “tvaṃ amhākaṃ seṭṭhino macchamaṃsaṃ ucchiṭṭhakaṃ karosī”ti sakalasarīramassa	2375	
PA_atk-s05_13a2:2375_5	makkhetvā khipitvā nīḷapacchiyaṃ pātesi, balavavedanā uppajji. Bodhisatto gocarabhūmito	2375	
PA_atk-s05_13a2:2375_6	āgantvā taṃ nitthunantaṃ disvā davaṃ karonto paṭhamaṃ gāthamāha –	2375	
PA_atk-s05_13a2:2377	“Kāyaṃ balākā sikhinī, corī laṅghipitāmahā;	237	
PA_atk-s05_13a2:2378	Oraṃ balāke āgaccha, caṇḍo me vāyaso sakhā”ti.	237	
PA_atk-s05_13a2:2379_0	Tattha kāyaṃ balākā sikhinīti taṃ kākaṃ tassa bahalatakkena makkhitasarīrasetavaṇṇattā	2379	
PA_atk-s05_13a2:2379_1	matthake ca sikhāya ṭhapitattā “kā esā balākā sikhinī”ti pucchanto ālapati. Corīti	2379	
PA_atk-s05_13a2:2379_2	kulassa ananuññāya kulagharaṃ, kākassa vā aruciyā pacchiṃ paviṭṭhattā “corī”ti vadati.	2379	
PA_atk-s05_13a2:2379_3	Laṅghipitāmahāti laṅghī vuccati ākāse laṅghanato megho, balākā ca nāma meghasaddena	2379	
PA_atk-s05_13a2:2379_4	gabbhaṃ gaṇhantīti meghasaddo balākānaṃ pitā, megho pitāmaho hoti. Tenāha “laṅghipitāmahā”ti.	2379	
PA_atk-s05_13a2:2379_5	Oraṃ balāke āgacchāti, ambho balāke, ito ehi. Caṇḍo me vā yaso sakhāti mayhaṃ sakhā	2379	
PA_atk-s05_13a2:2379_6	pacchisāmiko vāyaso caṇḍo pharuso, so āgato taṃ disvā kaṇayasadisena tuṇḍena koṭṭetvā	2379	
PA_atk-s05_13a2:2379_7	jīvitakkhayaṃ pāpeyya, tasmā yāva vāyaso nāgacchati, tāva pacchito otaritvā ito ehi,	2379	
PA_atk-s05_13a2:2379_8	sīghaṃ palāyassūti vadati.	2379	
PA_atk-s05_13a2:2380	Taṃ sutvā kāko dutiyaṃ gāthamāha –	238	
PA_atk-s05_13a2:2382	“Nāhaṃ balākā sikhinī, ahaṃ lolosmi vāyaso;	238	
PA_atk-s05_13a2:2383	Akatvā vacanaṃ tuyhaṃ, passa lūnosmi āgato”ti.	238	
PA_atk-s05_13a2:2384	Tattha āgatoti tvaṃ idāni gocarabhūmito āgato, maṃ lūnaṃ passāti attho.	238	
PA_atk-s05_13a2:2385	Taṃ sutvā bodhisatto tatiyaṃ gāthamāha –	238	
PA_atk-s05_13a2:2387	“Punapāpajjasī samma, sīlañhi tava tādisaṃ;	238	
PA_atk-s05_13a2:2388	Na hi mānusakā bhogā, subhuñjā honti pakkhinā”ti.	238	
PA_atk-s05_13a2:2389_0	Tattha punapāpajjasī sammāti samma vāyasa, punapi tvaṃ evarūpaṃ dukkhaṃ paṭilabhissaseva,	2389	
PA_atk-s05_13a2:2389_1	natthi te ettakena mokkho. Kiṃkāraṇā? Sīlañhi tava tādisaṃ pāpakaṃ, yasmā tava ācārasīlaṃ	2389	
PA_atk-s05_13a2:2389_2	tādisaṃ dukkhādhigamasseva anurūpaṃ. Na hi mānusakāti manussā nāma mahāpuññā, tiracchānagatānaṃ	2389	
PA_atk-s05_13a2:2389_3	tathārūpaṃ puññaṃ natthi, tasmā mānusakā bhogā tiracchānagatena pakkhinā na bhuñjīyantīti.	2389	
PA_atk-s05_13a2:2390	Evañca pana vatvā bodhisatto “ito dāni paṭṭhāya mayā ettha vasituṃ na sakkā”ti uppatitvā aññattha agamāsi. Kākopi nitthunanto tattheva kālamakāsi.	239	
PA_atk-s05_13a2:2391_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2391	
PA_atk-s05_13a2:2391_1	lolabhikkhu anāgāmiphale patiṭṭhahi. “Tadā lolakāko lolabhikkhu ahosi, pārāvato pana ahameva ahosi”nti.	2391	
PA_atk-s05_13a2:2392	Lolajātakavaṇṇanā catutthā.	239	
PA_atk-s05_13a2:2394	[275] 5. Rucirajātakavaṇṇanā	239	
PA_atk-s05_13a2:2395	Kāyaṃ balākā rucirāti idaṃ satthā jetavane viharanto ekaṃ lolabhikkhuṃ ārabbha kathesi. Dvepi vatthūni purimasadisāneva gāthāpi.	239	
PA_atk-s05_13a2:2397	“Kāyaṃ balākā rucirā, kākanīḷasmimacchati;	239	
PA_atk-s05_13a2:2398	Caṇḍo kāko sakhā mayhaṃ, yassa cetaṃ kulāvakaṃ.	239	
PA_atk-s05_13a2:2400	“Nanu maṃ samma jānāsi, dija sāmākabhojana;	240	
PA_atk-s05_13a2:2401	Akatvā vacanaṃ tuyhaṃ, passa lūnosmi āgato.	240	
PA_atk-s05_13a2:2403	“Punapāpajjasī samma, sīlañhi tava tādisaṃ;	240	
PA_atk-s05_13a2:2404	Na hi mānusakā bhogā, subhuñjā honti pakkhinā”ti. –	240	
PA_atk-s05_13a2:2405	Gāthā hi ekantarikāyeva.	240	
PA_atk-s05_13a2:2406_0	Tattha “rucirā”ti takkamakkhitasarīratāya setavaṇṇataṃ sandhāya vadati. Rucirā piyadassanā,	2406	
PA_atk-s05_13a2:2406_1	paṇḍarāti attho. Kākanīḷasminti kākakulāvake. “Kākaniḍḍhasmi”ntipi pāṭho. Dijāti	2406	
PA_atk-s05_13a2:2406_2	kāko pārevataṃ ālapati. Sāmākabhojanāti tiṇabījabhojana. Sāmākaggahaṇena hettha sabbampi	2406	
PA_atk-s05_13a2:2406_3	tiṇabījaṃ gahitaṃ. Idhāpi bodhisatto “na idāni sakkā ito paṭṭhāya mayā ettha vasitu”nti	2406	
PA_atk-s05_13a2:2406_4	uppatitvā aññattha gato.	2406	
PA_atk-s05_13a2:2407_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2407	
PA_atk-s05_13a2:2407_1	lolabhikkhu anāgāmiphale patiṭṭhahi. “Tadā lolakāko lolabhikkhu ahosi, pārāvato pana ahameva ahosi”nti.	2407	
PA_atk-s05_13a2:2408	Rucirajātakavaṇṇanā pañcamā.	240	
PA_atk-s05_13a2:2410	[276] 6. Kurudhammajātakavaṇṇanā	241	
PA_atk-s05_13a2:2411_0	Tava saddhañca sīlañcāti idaṃ satthā jetavane viharanto ekaṃ haṃsaghātakabhikkhuṃ	2411	
PA_atk-s05_13a2:2411_1	ārabbha kathesi. Sāvatthivāsino dve sahāyakā bhikkhū pabbajitvā laddhūpasampadā yebhuyyena	2411	
PA_atk-s05_13a2:2411_2	ekato vicaranti. Te ekadivasaṃ aciravatiṃ gantvā nhatvā vālukapuline ātapaṃ tappamānā	2411	
PA_atk-s05_13a2:2411_3	sāraṇīyakathaṃ kathentā aṭṭhaṃsu, tasmiṃ khaṇe dve haṃsā ākāsena gacchanti. Atheko	2411	
PA_atk-s05_13a2:2411_4	daharabhikkhu sakkharaṃ gahetvā “ekassa haṃsapotakassa akkhiṃ paharissāmī”ti āha,	2411	
PA_atk-s05_13a2:2411_5	itaro “na sakkhissasī”ti āha. “Tiṭṭhatu imasmiṃ passe akkhi, parapasse akkhiṃ paharissāmī”ti.	2411	
PA_atk-s05_13a2:2411_6	“Idampi na sakkhissasiyevā”ti. “Tena hi upadhārehī”ti tiyaṃsaṃ sakkharaṃ gahetvā	2411	
PA_atk-s05_13a2:2411_7	haṃsassa pacchābhāge khipi. Haṃso sakkharasaddaṃ sutvā nivattitvā olokesi, atha naṃ	2411	
PA_atk-s05_13a2:2411_8	itaro vaṭṭasakkharaṃ gahetvā parapasse akkhimhi paharitvā orimakkhinā nikkhamāpesi.	2411	
PA_atk-s05_13a2:2411_9	Haṃso viravanto parivattitvā tesaṃ pādamūleyeva pati. Tattha tattha ṭhitā bhikkhū	2411	
PA_atk-s05_13a2:2411_10	disvā āgantvā “āvuso, evarūpe niyyānikasāsane pabbajitvā ananucchavikaṃ vo kataṃ	24111	
PA_atk-s05_13a2:2411_11	pāṇātipātaṃ karontehī”ti vatvā te ādāya tathāgatassa dassesuṃ. Satthā “saccaṃ, kira	24111	
PA_atk-s05_13a2:2411_12	tayā bhikkhu pāṇātipāto kato”ti pucchitvā “saccaṃ, bhante”ti vutte “bhikkhu, kasmā	24111	
PA_atk-s05_13a2:2411_13	evarūpe niyyānikasāsane pabbajitvā evamakāsi, porāṇakapaṇḍitā anuppanne buddhe agāramajjhe	24111	
PA_atk-s05_13a2:2411_14	saṃkiliṭṭhavāsaṃ vasamānā appamattakesupi ṭhānesu kukkuccaṃ kariṃsu, tvaṃ pana evarūpe	24111	
PA_atk-s05_13a2:2411_15	niyyānikasāsane pabbajitvā kukkuccamattampi na akāsi, nanu nāma bhikkhunā kāyavācācittehi	24111	
PA_atk-s05_13a2:2411_16	saññatena bhavitabba”nti vatvā atītaṃ āhari.	24111	
PA_atk-s05_13a2:2412_0	Atīte kururaṭṭhe indapatthanagare dhanañcaye korabye rajjaṃ kārente bodhisatto tassa	2412	
PA_atk-s05_13a2:2412_1	aggamahesiyā kucchimhi paṭisandhiṃ gahetvā anupubbena viññutaṃ patto takkasilāyaṃ	2412	
PA_atk-s05_13a2:2412_2	sabbasippāni uggaṇhitvā pitarā oparajje patiṭṭhāpito aparabhāge pitu accayena rajjaṃ	2412	
PA_atk-s05_13a2:2412_3	patvā dasa rājadhamme akopento kurudhamme vattittha. Kurudhammo nāma pañca sīlāni,	2412	
PA_atk-s05_13a2:2412_4	tāni bodhisatto parisuddhāni katvā rakkhi. Yathā ca bodhisatto, evamassa mātā aggamahesī	2412	
PA_atk-s05_13a2:2412_5	kaniṭṭhabhātā uparājā purohito brāhmaṇo rajjugāhako amacco sārathi seṭṭhi doṇamāpako	2412	
PA_atk-s05_13a2:2412_6	mahāmatto dovāriko nagarasobhinī vaṇṇadāsīti evamete.	2412	
PA_atk-s05_13a2:2413	“Rājā mātā mahesī ca, uparājā purohito;	241	
PA_atk-s05_13a2:2414	Rajjuko sārathi seṭṭhi, doṇo dovāriko tathā;	241	
PA_atk-s05_13a2:2415	Gaṇikekādasa janā, kurudhamme patiṭṭhitā”ti.	241	
PA_atk-s05_13a2:2416_0	Iti ime sabbepi parisuddhāni katvā pañca sīlāni rakkhiṃsu. Rājā catūsu nagaradvāresu	2416	
PA_atk-s05_13a2:2416_1	ca nagaramajjhe ca nivesanadvāre cāti cha dānasālāyo kāretvā devasikaṃ chasatasahassaṃ	2416	
PA_atk-s05_13a2:2416_2	dhanaṃ vissajjento sakalajambudīpaṃ unnaṅgalaṃ katvā dānaṃ adāsi, tassa pana dānajjhāsayatā	2416	
PA_atk-s05_13a2:2416_3	dānābhiratatā sakalajambudīpaṃ ajjhotthari. Tasmiṃ kāle kāliṅgaraṭṭhe dantapuranagare	2416	
PA_atk-s05_13a2:2416_4	kāliṅgarājā rajjaṃ kāresi. Tassa raṭṭhe devo na vassi, tasmiṃ avassante sakalaraṭṭhe	2416	
PA_atk-s05_13a2:2416_5	chātakaṃ jātaṃ, āhāravipattiyā ca manussānaṃ rogo udapādi, dubbuṭṭhibhayaṃ chātakabhayaṃ	2416	
PA_atk-s05_13a2:2416_6	rogabhayanti tīṇi bhayāni uppajjiṃsu. Manussā niggahaṇā dārake hatthesu gahetvā tattha tattha vicaranti.	2416	
PA_atk-s05_13a2:2417_0	Sakalaraṭṭhavāsino ekato hutvā dantapuraṃ gantvā rājadvāre ukkuṭṭhimakaṃsu. Rājā	2417	
PA_atk-s05_13a2:2417_1	vātapānaṃ nissāya ṭhito taṃ saddaṃ sutvā “kiṃ kāraṇā ete viravantī”ti pucchi. “Mahārāja,	2417	
PA_atk-s05_13a2:2417_2	sakalaraṭṭhe tīṇi bhayāni uppannāni, devo na vassati, sassāni na vipannāni, chātakaṃ	2417	
PA_atk-s05_13a2:2417_3	jātaṃ. Manussā dubbhojanā rogābhibhūtā niggahaṇā putte hatthesu gahetvā vicaranti,	2417	
PA_atk-s05_13a2:2417_4	devaṃ vassāpehi mahārājā”ti. “Porāṇakarājāno deve avassante kiṃ karontī”ti? “Porāṇakarājāno,	2417	
PA_atk-s05_13a2:2417_5	mahārāja, deve avassante dānaṃ datvā uposathaṃ adhiṭṭhāya samādinnasīlā sirigabbhaṃ	2417	
PA_atk-s05_13a2:2417_6	pavisitvā dabbasanthare sattāhaṃ nipajjanti, tadā devo vassatī”ti. Rājā “sādhū”ti	2417	
PA_atk-s05_13a2:2417_7	sampaṭicchitvā tathā akāsi. Evaṃ santepi devo na vassi.	2417	
PA_atk-s05_13a2:2418_0	Rājā amacce pucchi – “ahaṃ kattabbakiccaṃ akāsiṃ, devo na vassati, kinti karomā”ti?	2418	
PA_atk-s05_13a2:2418_1	“Mahārāja, indapatthanagare dhanañcayassa korabyarañño añjanavaṇṇo nāma maṅgalahatthī	2418	
PA_atk-s05_13a2:2418_2	atthi, taṃ ānessāma, evaṃ sante devo vassatī”ti. “So rājā balavāhanasampanno duppasaho,	2418	
PA_atk-s05_13a2:2418_3	kathamassa hatthiṃ ānessāmā”ti? “Mahārāja, tena saddhiṃ yuddhakiccaṃ natthi, dānajjhāsayo	2418	
PA_atk-s05_13a2:2418_4	rājā dānābhirato yācito samāno alaṅkatasīsampi chinditvā pasādasampannāni akkhīnipi	2418	
PA_atk-s05_13a2:2418_5	uppāṭetvā sakalarajjampi niyyādetvā dadeyya, hatthimhi vattabbameva natthi, avassaṃ	2418	
PA_atk-s05_13a2:2418_6	yācito dassatī”ti. “Ke pana taṃ yācituṃ samatthā”ti? “Brāhmaṇā, mahārājā”ti. Rājā	2418	
PA_atk-s05_13a2:2418_7	brāhmaṇagāmato aṭṭha brāhmaṇe pakkosāpetvā sakkārasammānaṃ katvā hatthiṃ yācanatthāya	2418	
PA_atk-s05_13a2:2418_8	pesesi. Te paribbayaṃ ādāya addhikavesaṃ gahetvā sabbattha ekarattivāsena turitagamanaṃ	2418	
PA_atk-s05_13a2:2418_9	gantvā katipāhaṃ nagaradvāre dānasālāsu bhuñjitvā sarīraṃ santappetvā “kadā rājā	2418	
PA_atk-s05_13a2:2418_10	dānaggaṃ āgacchissatī”ti pucchiṃsu. Manussā “pakkhassa tayo divase cātuddase pannarase	24181	
PA_atk-s05_13a2:2418_11	aṭṭhamiyañca āgacchati, sve pana puṇṇamī, tasmā sve āgacchissatī”ti vadiṃsu.	24181	
PA_atk-s05_13a2:2419_0	Brāhmaṇā punadivase pātova gantvā pācīnadvāre aṭṭhaṃsu. Bodhisatto pātova nhatvā	2419	
PA_atk-s05_13a2:2419_1	gattānulitto sabbālaṅkārapaṭimaṇḍito alaṅkatahatthikkhandhavaragato mahantena parivārena	2419	
PA_atk-s05_13a2:2419_2	pācīnadvārena dānasālaṃ gantvā otaritvā sattaṭṭhajanānaṃ sahatthā bhattaṃ datvā “imināva	2419	
PA_atk-s05_13a2:2419_3	nīhārena dethā”ti vatvā hatthiṃ abhiruhitvā dakkhiṇadvāraṃ agamāsi. Brāhmaṇā pācīnadvāre	2419	
PA_atk-s05_13a2:2419_4	ārakkhassa balavatāya okāsaṃ alabhitvā dakkhiṇadvārameva gantvā rājānaṃ āgacchantaṃ	2419	
PA_atk-s05_13a2:2419_5	olokayamānā dvārato nātidūre unnataṭṭhāne ṭhitā sampattaṃ rājānaṃ hatthe ukkhipitvā	2419	
PA_atk-s05_13a2:2419_6	“jayatu bhavaṃ, mahārājā”ti jayāpesuṃ. Rājā vajiraṅkusena vāraṇaṃ nivattetvā tesaṃ	2419	
PA_atk-s05_13a2:2419_7	santikaṃ gantvā “bho brāhmaṇā, kiṃ icchathā”ti pucchi. Brāhmaṇā bodhisattassa guṇaṃ	2419	
PA_atk-s05_13a2:2419_8	vaṇṇentā paṭhamaṃ gāthamāhaṃsu –	2419	
PA_atk-s05_13a2:2421	“Tava saddhañca sīlañca, viditvāna janādhipa;	242	
PA_atk-s05_13a2:2422	Vaṇṇaṃ añjanavaṇṇena, kāliṅgasmiṃ nimimhase”ti.	242	
PA_atk-s05_13a2:2423_0	Tattha saddhanti kammaphalānaṃ saddahanavasena okappaniyasaddhaṃ. Sīlanti saṃvarasīlaṃ	2423	
PA_atk-s05_13a2:2423_1	avītikkamasīlaṃ. Vaṇṇanti tadā tasmiṃ dese suvaṇṇaṃ vuccati, desanāsīsameva cetaṃ.	2423	
PA_atk-s05_13a2:2423_2	Iminā pana padena sabbampi hiraññasuvaṇṇādidhanadhaññaṃ saṅgahitaṃ. Añjanavaṇṇenāti	2423	
PA_atk-s05_13a2:2423_3	añjanapuñjasamānavaṇṇena iminā tava nāgena, kāliṅgasminti kāliṅgarañño santike. Nimimhaseti	2423	
PA_atk-s05_13a2:2423_4	vinimayavasena gaṇhimha, paribhogavasena vā udare pakkhipimhāti attho. Seti nipātamattaṃ.	2423	
PA_atk-s05_13a2:2423_5	Idaṃ vuttaṃ hoti – mayañhi, janādhipa, tava saddhañca sīlañca viditvāna “addhā no	2423	
PA_atk-s05_13a2:2423_6	evaṃ saddhāsīlasampanno rājā yācito añjanavaṇṇaṃ nāgaṃ dassatī”ti iminā attano santakena	2423	
PA_atk-s05_13a2:2423_7	viya añjanavaṇṇena kāliṅgarañño santike nāgaṃ vo āharissāmāti vatvā bahudhanadhaññaṃ	2423	
PA_atk-s05_13a2:2423_8	nimimhase parivattayimha ceva udare ca pakkhipimha. Evaṃ taṃ mayaṃ dhārayamānā idhāgatā.	2423	
PA_atk-s05_13a2:2423_9	Tattha kattabbaṃ devo jānātūti.	2423	
PA_atk-s05_13a2:2424_0	Aparo nayo – tava saddhañca sīlaguṇasaṅkhātaṃ vaṇṇañca sutvā “uḷāraguṇo rājā jīvitampi	2424	
PA_atk-s05_13a2:2424_1	yācito dadeyya, pageva tiracchānagataṃ nāga”nti evaṃ kāliṅgassa santike iminā añjanavaṇṇena	2424	
PA_atk-s05_13a2:2424_2	tava vaṇṇaṃ nimimhase nimimha tulayimha, tenamhā idhāgatāti.	2424	
PA_atk-s05_13a2:2425_0	Taṃ sutvā bodhisatto “sace, vo brāhmaṇā, imaṃ nāgaṃ parivattetvā dhanaṃ khāditaṃ	2425	
PA_atk-s05_13a2:2425_1	sukhāditaṃ mā cintayittha, yathālaṅkatameva vo nāgaṃ dassāmī”ti samassāsetvā itarā dve gāthā avoca –	2425	
PA_atk-s05_13a2:2427	“Annabhaccā cabhaccā ca, yodha uddissa gacchati;	242	
PA_atk-s05_13a2:2428	Sabbe te appaṭikkhippā, pubbācariyavaco idaṃ.	242	
PA_atk-s05_13a2:2430	“Dadāmi vo brāhmaṇā nāgametaṃ, rājārahaṃ rājabhoggaṃ yasassinaṃ;	243	
PA_atk-s05_13a2:2431	Alaṅkataṃ hemajālābhichannaṃ, sasārathiṃ gacchatha yenakāma”nti.	243	
PA_atk-s05_13a2:2432_0	Tattha annabhaccā cabhaccā cāti purisaṃ upanissāya jīvamānā yāgubhattādinā annena	2432	
PA_atk-s05_13a2:2432_1	bharitabbāti annabhaccā, itare tathā abharitabbattā abhaccā. Sandhivasena panettha	2432	
PA_atk-s05_13a2:2432_2	akāralopo veditabbo. Ettāvatā attānaṃ upanissāya ca anupanissāya ca jīvamānavasena	2432	
PA_atk-s05_13a2:2432_3	sabbepi sattā dve koṭṭhāse katvā dassitā honti. Yodha uddissa gacchatīti tesu sattesu	2432	
PA_atk-s05_13a2:2432_4	idha jīvaloke yo satto yaṃ purisaṃ kāyacideva paccāsīsanāya uddissa gacchati. Sabbe	2432	
PA_atk-s05_13a2:2432_5	te appaṭikkhippāti tathā uddissa gacchantā sacepi bahū honti, tathāpi tena purisena	2432	
PA_atk-s05_13a2:2432_6	sabbe te appaṭikkhippā, “apetha, na vo dassāmī”ti evaṃ na paṭikkhipitabbāti attho.	2432	
PA_atk-s05_13a2:2432_7	Pubbācariyavaco idanti pubbācariyā vuccanti mātāpitaro, idaṃ tesaṃ vacanaṃ. Evamahaṃ	2432	
PA_atk-s05_13a2:2432_8	mātāpitūhi sikkhāpitoti dīpeti.	2432	
PA_atk-s05_13a2:2433_0	Dadāmi vo brāhmaṇā nāgametanti yasmā idaṃ amhākaṃ pubbācariyavaco, tasmāhaṃ brāhmaṇā	2433	
PA_atk-s05_13a2:2433_1	tumhākaṃ imaṃ nāgaṃ dadāmi. Rājārahanti rañño anucchavikaṃ. Rājabhogganti rājaparibhogaṃ.	2433	
PA_atk-s05_13a2:2433_2	Yasassinanti parivārasampannaṃ, taṃ kira hatthiṃ nissāya hatthigopakahatthivejjādīni	2433	
PA_atk-s05_13a2:2433_3	pañca kulasatāni jīvanti, tehi saddhiññeva vo dadāmīti attho. Alaṅkatanti nānāvidhehi	2433	
PA_atk-s05_13a2:2433_4	hatthialaṅkārehi alaṅkataṃ. Hemajālābhichannanti suvaṇṇajālena abhicchannaṃ. Sasārathinti	2433	
PA_atk-s05_13a2:2433_5	yo panassa sārathi hatthigopako ācariyo, tena saddhiṃyeva dadāmi, tasmā sasārathi	2433	
PA_atk-s05_13a2:2433_6	hutvā tumhe saparivāraṃ imaṃ nāgaṃ gahetvā yenakāmaṃ gacchathāti.	2433	
PA_atk-s05_13a2:2434_0	Evaṃ hatthikkhandhavaragatova mahāsatto vācāya datvā puna hatthikkhandhā oruyha “sace	2434	
PA_atk-s05_13a2:2434_1	analaṅkataṭṭhānaṃ atthi, alaṅkaritvā dassāmī”ti vatvā tikkhattuṃ padakkhiṇaṃ karonto	2434	
PA_atk-s05_13a2:2434_2	upadhāretvā analaṅkataṭṭhānaṃ adisvā tassa soṇḍaṃ brāhmaṇānaṃ hatthesu ṭhapetvā suvaṇṇabhiṅkārena	2434	
PA_atk-s05_13a2:2434_3	pupphagandhavāsitaṃ udakaṃ pātetvā adāsi. Brāhmaṇā saparivāraṃ nāgaṃ sampaṭicchitvā	2434	
PA_atk-s05_13a2:2434_4	hatthipiṭṭhe nisinnā dantapuraṃ gantvā hatthiṃ rañño adaṃsu, hatthimhi āgatepi devo	2434	
PA_atk-s05_13a2:2434_5	na vassateva. Rājā “kiṃ nu kho kāraṇa”nti uttariṃ pucchanto “dhanañcayakorabyarājā	2434	
PA_atk-s05_13a2:2434_6	kurudhammaṃ rakkhati, tenassa raṭṭhe anvaḍḍhamāsaṃ anudasāhaṃ devo vassati, rañño	2434	
PA_atk-s05_13a2:2434_7	guṇānubhāvo cesa, imassa pana tiracchānagatassa guṇā hontāpi kittakā bhaveyyu”nti	2434	
PA_atk-s05_13a2:2434_8	sutvā “tena hi yathālaṅkatameva saparivāraṃ hatthiṃ patinetvā rañño datvā yaṃ so	2434	
PA_atk-s05_13a2:2434_9	kurudhammaṃ rakkhati, taṃ suvaṇṇapaṭṭe likhitvā ānethā”ti brāhmaṇe ca amacce ca pesesi.	2434	
PA_atk-s05_13a2:2434_10	Te gantvā rañño hatthiṃ niyyādetvā “deva, imasmiṃ hatthimhi gatepi amhākaṃ raṭṭhe	24341	
PA_atk-s05_13a2:2434_11	devo na vassati, tumhe kira kurudhammaṃ nāma rakkhatha, amhākampi rājā taṃ rakkhitukāmo	24341	
PA_atk-s05_13a2:2434_12	imasmiṃ suvaṇṇapaṭṭe likhitvā ānethā”ti pesesi. “Detha no kurudhamma”nti. “Tātā,	24341	
PA_atk-s05_13a2:2434_13	saccāhaṃ etaṃ kurudhammaṃ rakkhāmi, idāni pana me tattha kukkuccaṃ atthi, na me so	24341	
PA_atk-s05_13a2:2434_14	kurudhammo cittaṃ ārādheti, tasmā tumhākaṃ dātuṃ na sakkā”ti.	24341	
PA_atk-s05_13a2:2435_0	Kasmā pana taṃ sīlaṃ rājānaṃ na ārādhetīti? Tadā kira rājūnaṃ tatiye tatiye saṃvacchare	2435	
PA_atk-s05_13a2:2435_1	kattikamāse pavatto chaṇo nāma hoti, taṃ chaṇaṃ kīḷantā rājāno sabbālaṅkārapaṭimaṇḍitā	2435	
PA_atk-s05_13a2:2435_2	devavesaṃ gahetvā cittarājassa nāma yakkhassa santike ṭhatvā catuddisā pupphapaṭimaṇḍite	2435	
PA_atk-s05_13a2:2435_3	cittasare khipanti. Ayampi rājā taṃ khaṇaṃ kīḷanto ekissā taḷākapāḷiyā cittarājassa	2435	
PA_atk-s05_13a2:2435_4	yakkhassa santike ṭhatvā catuddisā cittasare khipitvā tesu sesadisāgate tayo sare	2435	
PA_atk-s05_13a2:2435_5	disvā udakapiṭṭhe khittasaraṃ na addasa. Rañño “kacci nu kho mayā khitto saro macchasarīre	2435	
PA_atk-s05_13a2:2435_6	patito”ti kukkuccaṃ ahosi pāṇātipātakammena sīlabhedaṃ ārabbha, tasmā sīlaṃ na ārādheti.	2435	
PA_atk-s05_13a2:2435_7	So evamāha – “tātā, mayhaṃ kurudhamme kukkuccaṃ atthi, mātā pana me surakkhitaṃ rakkhati,	2435	
PA_atk-s05_13a2:2435_8	tassā santike gaṇhathā”ti. “Mahārāja, tumhākaṃ ‘pāṇaṃ vadhissāmī’ti cetanā natthi,	2435	
PA_atk-s05_13a2:2435_9	taṃ vinā pāṇātipāto nāma na hoti, detha no attanā rakkhitaṃ kurudhamma”nti. “Tena	2435	
PA_atk-s05_13a2:2435_10	hi likhathā”ti suvaṇṇapaṭṭe likhāpesi – “pāṇo na hantabbo, adinnaṃ nādātabbaṃ, kāmesu	24351	
PA_atk-s05_13a2:2435_11	micchā na caritabbaṃ, musā na bhaṇitabbaṃ, majjaṃ na pātabba”nti likhāpetvā ca pana	24351	
PA_atk-s05_13a2:2435_12	“evaṃ santepi neva maṃ ārādheti, mātu me santike gaṇhathā”ti āha.	24351	
PA_atk-s05_13a2:2436_0	Dūtā rājānaṃ vanditvā tassā santikaṃ gantvā “devi, tumhe kira kurudhammaṃ rakkhatha,	2436	
PA_atk-s05_13a2:2436_1	taṃ no dethā”ti vadiṃsu. “Tātā, saccāhaṃ kurudhammaṃ rakkhāmi, idāni pana me tattha	2436	
PA_atk-s05_13a2:2436_2	kukkuccaṃ uppannaṃ, na me so kurudhammo ārādheti tena vo dātuṃ na sakkā”ti. Tassā	2436	
PA_atk-s05_13a2:2436_3	kira dve puttā jeṭṭho rājā, kaniṭṭho uparājā. Atheko rājā bodhisattassa satasahassagghanakaṃ	2436	
PA_atk-s05_13a2:2436_4	candanasāraṃ sahassagghanakaṃ kañcanamālaṃ pesesi. So “mātaraṃ pūjessāmī”ti taṃ sabbaṃ	2436	
PA_atk-s05_13a2:2436_5	mātu pesesi. Sā cintesi – “ahaṃ neva candanaṃ vilimpāmi, na mālaṃ dhāremi, suṇisānaṃ	2436	
PA_atk-s05_13a2:2436_6	dassāmī”ti. Athassā etadahosi – “jeṭṭhasuṇisā me issarā, aggamahesiṭṭhāne ṭhitā,	2436	
PA_atk-s05_13a2:2436_7	tassā suvaṇṇamālaṃ dassāmi. Kaniṭṭhasuṇisā pana duggatā, tassā candanasāraṃ dassāmī”ti.	2436	
PA_atk-s05_13a2:2436_8	Sā rañño deviyā suvaṇṇamālaṃ datvā uparājabhariyāya candanasāraṃ adāsi, datvā ca	2436	
PA_atk-s05_13a2:2436_9	panassā “ahaṃ kurudhammaṃ rakkhāmi, etāsaṃ duggatāduggatabhāvo mayhaṃ appamāṇaṃ,	2436	
PA_atk-s05_13a2:2436_10	jeṭṭhāpacāyikakammameva pana kātuṃ mayhaṃ anurūpaṃ, kacci nu kho me tassa akatattā	24361	
PA_atk-s05_13a2:2436_11	sīlaṃ bhinna”nti kukkuccaṃ ahosi, tasmā evamāha. Atha naṃ dūtā “attano santakaṃ nāma	24361	
PA_atk-s05_13a2:2436_12	yathāruciyā dīyati, tumhe ettakenapi kukkuccaṃ kurumānā kiṃ aññaṃ pāpaṃ karissatha,	24361	
PA_atk-s05_13a2:2436_13	sīlaṃ nāma evarūpena na bhijjati, detha no kurudhamma”nti vatvā tassāpi santike gahetvā	24361	
PA_atk-s05_13a2:2436_14	suvaṇṇapaṭṭe likhiṃsu.	24361	
PA_atk-s05_13a2:2437_0	“Tātā, evaṃ santepi neva maṃ ārādheti, suṇisā pana me suṭṭhu rakkhati, tassā santike	2437	
PA_atk-s05_13a2:2437_1	gaṇhathā”ti vuttā ca pana aggamahesiṃ upasaṅkamitvā purimanayeneva kurudhammaṃ yāciṃsu.	2437	
PA_atk-s05_13a2:2437_2	Sāpi purimanayeneva vatvā “idāni maṃ sīlaṃ nārādheti, tena vo dātuṃ na sakkā”ti āha.	2437	
PA_atk-s05_13a2:2437_3	Sā kira ekadivasaṃ sīhapañjare ṭhitā rañño nagaraṃ padakkhiṇaṃ karontassa pacchato	2437	
PA_atk-s05_13a2:2437_4	hatthipiṭṭhe nisinnaṃ uparājaṃ disvā lobhaṃ uppādetvā “sacāhaṃ iminā saddhiṃ santhavaṃ	2437	
PA_atk-s05_13a2:2437_5	kareyyaṃ, bhātu accayena rajje patiṭṭhito maṃ esa saṅgaṇheyyā”ti cintesi. Athassā	2437	
PA_atk-s05_13a2:2437_6	“ahaṃ kurudhammaṃ rakkhamānā sasāmikā hutvā kilesavasena aññaṃ purisaṃ olokesiṃ,	2437	
PA_atk-s05_13a2:2437_7	sīlena me bhinnena bhavitabba”nti kukkuccaṃ ahosi, tasmā evamāha. Atha naṃ dūtā “aticāro	2437	
PA_atk-s05_13a2:2437_8	nāma ayye cittuppādamattena na hoti, tumhe ettakenapi kukkuccaṃ kurumānā vītikkamaṃ	2437	
PA_atk-s05_13a2:2437_9	kiṃkarissatha, na ettakena sīlaṃ bhijjati, detha no kurudhamma”nti vatvā tassāpi	2437	
PA_atk-s05_13a2:2437_10	santike gahetvā suvaṇṇapaṭṭe likhiṃsu.	24371	
PA_atk-s05_13a2:2438_0	“Tātā, evaṃ santepi neva maṃ ārādheti, uparājā pana suṭṭhu rakkhati, tassa santike	2438	
PA_atk-s05_13a2:2438_1	gaṇhathā”ti vuttā ca pana uparājānaṃ upasaṅkamitvā purimanayeneva kurudhammaṃ yāciṃsu.	2438	
PA_atk-s05_13a2:2438_2	So pana sāyaṃ rājupaṭṭhānaṃ gacchanto ratheneva rājaṅgaṇaṃ patvā sace rañño santike	2438	
PA_atk-s05_13a2:2438_3	bhuñjitvā tattheva sayitukāmo hoti, rasmiyo ca patodañca antodhure chaḍḍeti. Tāya	2438	
PA_atk-s05_13a2:2438_4	saññāya jano pakkamitvā punadivase pātova gantvā tassa nikkhamanaṃ olokentova tiṭṭhati.	2438	
PA_atk-s05_13a2:2438_5	Sārathipi rathaṃ gopayitvā punadivase pātova taṃ ādāya rājadvāre tiṭṭhati. Sace taṅkhaṇaññeva	2438	
PA_atk-s05_13a2:2438_6	nikkhantukāmo hoti, rasmiyo ca patodañca antoratheyeva ṭhapetvā rājupaṭṭhānaṃ gacchati.	2438	
PA_atk-s05_13a2:2438_7	Mahājano tāya saññāya “idāneva nikkhamissatī”ti rājadvāreyeva tiṭṭhati. So ekadivasaṃ	2438	
PA_atk-s05_13a2:2438_8	evaṃ katvā rājanivesanaṃ pāvisi, paviṭṭhamattassayevassa devo pāvassi. Rājā “devo	2438	
PA_atk-s05_13a2:2438_9	vassatī”ti tassa nikkhantuṃ nādāsi, so tattheva bhuñjitvā sayi. Mahājano “idāni nikkhamissatī”ti	2438	
PA_atk-s05_13a2:2438_10	sabbarattiṃ temento aṭṭhāsi. Uparājā dutiyadivase nikkhamitvā temetvā ṭhitaṃ mahājanaṃ	24381	
PA_atk-s05_13a2:2438_11	disvā “ahaṃ kurudhammaṃ rakkhanto ettakaṃ janaṃ kilamesiṃ, sīlena me bhinnena bhavitabba”nti	24381	
PA_atk-s05_13a2:2438_12	kukkuccaṃ ahosi, tena tesaṃ dūtānaṃ “saccāhaṃ kurudhammaṃ rakkhāmi, idāni pana me	24381	
PA_atk-s05_13a2:2438_13	kukkuccaṃ atthi, tena vo na sakkā dātu”nti vatvā tamatthaṃ ārocesi. Atha naṃ dūtā	24381	
PA_atk-s05_13a2:2438_14	“tumhākaṃ, deva, ‘ete kilamantū’ti cittaṃ natthi, acetanakaṃ kammaṃ na hoti, ettakenapi	24381	
PA_atk-s05_13a2:2438_15	kukkuccaṃ karontānaṃ kathaṃ tumhākaṃ vītikkamo bhavissatī”ti vatvā tassapi santike	24381	
PA_atk-s05_13a2:2438_16	sīlaṃ gahetvā suvaṇṇapaṭṭe likhiṃsu.	24381	
PA_atk-s05_13a2:2439_0	“Evaṃ santepi neva maṃ ārādheti, purohito pana suṭṭhu rakkhati, tassa santike gaṇhathā”ti	2439	
PA_atk-s05_13a2:2439_1	vuttā ca pana purohitaṃ upasaṅkamitvā yāciṃsu. Sopi ekadivasaṃ rājupaṭṭhānaṃ gacchanto	2439	
PA_atk-s05_13a2:2439_2	ekena raññā tassa rañño pesitaṃ taruṇaravivaṇṇaṃ rathaṃ antarāmagge disvā “kassāyaṃ	2439	
PA_atk-s05_13a2:2439_3	ratho”ti pucchitvā “rañño ābhato”ti sutvā “ahaṃ mahallako, sace me rājā imaṃ rathaṃ	2439	
PA_atk-s05_13a2:2439_4	dadeyya, sukhaṃ imaṃ āruyha vicareyya”nti cintetvā rājupaṭṭhānaṃ gato. Tassa jayāpetvā	2439	
PA_atk-s05_13a2:2439_5	ṭhitakāle rañño rathaṃ dassesuṃ. Rājā disvā “ati viya sundaro ayaṃ ratho, ācariyassa	2439	
PA_atk-s05_13a2:2439_6	naṃ dethā”ti āha. Purohito na icchi, punappunaṃ vuccamānopi na icchiyeva. Kiṃkāraṇā?	2439	
PA_atk-s05_13a2:2439_7	Evaṃ kirassa ahosi – “ahaṃ kurudhammaṃ rakkhantova parasantake lobhaṃ akāsiṃ, bhinnena	2439	
PA_atk-s05_13a2:2439_8	me sīlena bhavitabba”nti. So etamatthaṃ ācikkhitvā “tātā, kurudhamme me kukkuccaṃ	2439	
PA_atk-s05_13a2:2439_9	atthi, na maṃ so dhammo ārādheti, tasmā na sakkā dātu”nti āha. Atha naṃ dūtā “ayya,	2439	
PA_atk-s05_13a2:2439_10	lobhuppādamattena na sīlaṃ bhijjati, tumhe ettakenapi kukkuccaṃ karontā kiṃ vītikkamaṃ	24391	
PA_atk-s05_13a2:2439_11	karissathā”ti vatvā tassapi santike sīlaṃ gahetvā suvaṇṇapaṭṭe likhiṃsu.	24391	
PA_atk-s05_13a2:2440_0	“Evaṃ santepi neva maṃ ārādheti, rajjugāhako amacco pana suṭṭhu rakkhati, tassa santike	2440	
PA_atk-s05_13a2:2440_1	gaṇhathā”ti vuttā ca pana tampi upasaṅkamitvā yāciṃsu. Sopi ekadivasaṃ janapade khettaṃ	2440	
PA_atk-s05_13a2:2440_2	minanto rajjuṃ daṇḍake bandhitvā ekaṃ koṭiṃ khettasāmikena gaṇhāpetvā ekaṃ attanā	2440	
PA_atk-s05_13a2:2440_3	aggahesi, tena gahitarajjukoṭiyā baddhadaṇḍako ekassa kakkaṭakassa bilamajjhaṃ pāpuṇi.	2440	
PA_atk-s05_13a2:2440_4	So cintesi – “sace daṇḍakaṃ bile otāressāmi, antobile kakkaṭako nassissati. Sace	2440	
PA_atk-s05_13a2:2440_5	pana parato karissāmi, rañño santakaṃ nassissati. Sace orato karissāmi, kuṭumbikassa	2440	
PA_atk-s05_13a2:2440_6	santakaṃ nassissati, kiṃ nu kho kātabba”nti? Athassa etadahosi – “bile kakkaṭakena	2440	
PA_atk-s05_13a2:2440_7	bhavitabbaṃ, sace bhaveyya, paññāyeyya, ettheva naṃ otāressāmī”ti bile daṇḍakaṃ otāresi,	2440	
PA_atk-s05_13a2:2440_8	kakkaṭako “kirī”ti saddamakāsi. Athassa etadahosi – “daṇḍako kakkaṭakapiṭṭhe otiṇṇo	2440	
PA_atk-s05_13a2:2440_9	bhavissati, kakkaṭako mato bhavissati, ahañca kurudhammaṃ rakkhāmi, tena me sīlena	2440	
PA_atk-s05_13a2:2440_10	bhinnena bhavitabba”nti. So etamatthaṃ ācikkhitvā “iminā me kāraṇena kurudhamme kukkuccaṃ	24401	
PA_atk-s05_13a2:2440_11	atthi, tena vo na sakkā dātu”nti āha. Atha naṃ dūtā “tumhākaṃ ‘kakkaṭako maratū’ti	24401	
PA_atk-s05_13a2:2440_12	cittaṃ natthi, acetanakaṃ kammaṃ nāma na hoti. Tumhe ettakenapi kukkuccaṃ karontā	24401	
PA_atk-s05_13a2:2440_13	kiṃ vītikkamaṃ karissathā”ti vatvā tassapi santike sīlaṃ gahetvā suvaṇṇapaṭṭe likhiṃsu.	24401	
PA_atk-s05_13a2:2441_0	“Evaṃ santepi neva maṃ ārādheti, sārathi pana suṭṭhu rakkhati, tassa santike gaṇhathā”ti	2441	
PA_atk-s05_13a2:2441_1	vuttā ca pana tampi upasaṅkamitvā yāciṃsu. So ekadivasaṃ rājānaṃ rathena uyyānaṃ	2441	
PA_atk-s05_13a2:2441_2	nesi. Rājā tattha divā kīḷitvā sāyaṃ nikkhamitvā rathaṃ abhiruhi, tassa nagaraṃ asampattasseva	2441	
PA_atk-s05_13a2:2441_3	sūriyatthaṅgamanavelāya megho uṭṭhahi. Sārathi rañño temanabhayena sindhavānaṃ patodasaññamadāsi.	2441	
PA_atk-s05_13a2:2441_4	Sindhavā javena pakkhandiṃsu. Tato paṭṭhāya ca pana te uyyānaṃ gacchantāpi tato āgacchantāpi	2441	
PA_atk-s05_13a2:2441_5	taṃ ṭhānaṃ patvā javena gacchanti āgacchanti. Kiṃ kāraṇā? Tesaṃ kira etadahosi –	2441	
PA_atk-s05_13a2:2441_6	“imasmiṃ ṭhāne parissayena bhavitabbaṃ, tena no sārathi tadā patodasaññaṃ adāsī”ti.	2441	
PA_atk-s05_13a2:2441_7	Sārathissapi etadahosi – “rañño temane vā atemane vā mayhaṃ doso natthi, ahaṃ pana	2441	
PA_atk-s05_13a2:2441_8	aṭṭhāne susikkhitasindhavānaṃ patodasaññaṃ adāsiṃ, tena ime idāni aparāparaṃ javantā	2441	
PA_atk-s05_13a2:2441_9	kilamanti, ahañca kurudhammaṃ rakkhāmi, tena me bhinnena sīlena bhavitabba”nti. So	2441	
PA_atk-s05_13a2:2441_10	etamatthaṃ ācikkhitvā “iminā kāraṇena kurudhamme kukkuccaṃ atthi, tena vo na sakkā	24411	
PA_atk-s05_13a2:2441_11	dātu”nti āha. Atha naṃ dūtā “tumhākaṃ ‘sindhavā kilamantū’ti cittaṃ natthi, acetanakaṃ	24411	
PA_atk-s05_13a2:2441_12	kammaṃ nāma na hoti, ettakenapi ca tumhe kukkuccaṃ karontā kiṃ vītikkamaṃ karissathā”ti	24411	
PA_atk-s05_13a2:2441_13	vatvā tassa santike sīlaṃ gahetvā suvaṇṇapaṭṭe likhiṃsu.	24411	
PA_atk-s05_13a2:2442_0	“Evaṃ santepi neva maṃ ārādheti, seṭṭhi pana suṭṭhu rakkhati, tassa santike gaṇhathā”ti	2442	
PA_atk-s05_13a2:2442_1	vuttā ca pana tampi upasaṅkamitvā yāciṃsu. Sopi ekadivasaṃ gabbhato nikkhantasālisīsaṃ	2442	
PA_atk-s05_13a2:2442_2	attano sālikhettaṃ gantvā paccavekkhitvā nivattamāno “vīhimālaṃ bandhāpessāmī”ti	2442	
PA_atk-s05_13a2:2442_3	ekaṃ sālisīsamuṭṭhiṃ gāhāpetvā thūṇāya bandhāpesi. Athassa etadahosi – “imamhā kedārā	2442	
PA_atk-s05_13a2:2442_4	mayā rañño bhāgo dātabbo, adinnabhāgatoyeva me kedārato sālisīsamuṭṭhi gāhāpito,	2442	
PA_atk-s05_13a2:2442_5	ahañca kurudhammaṃ rakkhāmi, tena me bhinnena sīlena bhavitabba”nti. So etamatthaṃ	2442	
PA_atk-s05_13a2:2442_6	ācikkhitvā “iminā me kāraṇena kurudhamme kukkuccaṃ atthi, tena vo na sakkā dātu”nti	2442	
PA_atk-s05_13a2:2442_7	āha. Atha naṃ dūtā “tumhākaṃ theyyacittaṃ natthi, tena vinā adinnādānaṃ nāma paññāpetuṃ	2442	
PA_atk-s05_13a2:2442_8	na sakkā, ettakenapi kukkuccaṃ karontā tumhe parasantakaṃ nāma kiṃ gaṇhissathā”ti	2442	
PA_atk-s05_13a2:2442_9	vatvā tassapi santike sīlaṃ gahetvā suvaṇṇapaṭṭe likhiṃsu.	2442	
PA_atk-s05_13a2:2443_0	“Evaṃ santepi neva maṃ ārādheti, doṇamāpako pana mahāmatto suṭṭhu rakkhati, tassa	2443	
PA_atk-s05_13a2:2443_1	santike gaṇhathā”ti vuttā ca pana tampi upasaṅkamitvā yāciṃsu. So kira ekadivasaṃ	2443	
PA_atk-s05_13a2:2443_2	koṭṭhāgāradvāre nisīditvā rājabhāge vīhiṃ mināpento amitavīhirāsito vīhiṃ gahetvā	2443	
PA_atk-s05_13a2:2443_3	lakkhaṃ ṭhapesi, tasmiṃ khaṇe devo pāvassi. Mahāmatto lakkhāni gaṇetvā “mitavīhī	2443	
PA_atk-s05_13a2:2443_4	ettakā nāma hontī”ti vatvā lakkhavīhiṃ saṃkaḍḍhitvā mitarāsimhi pakkhipitvā vegena	2443	
PA_atk-s05_13a2:2443_5	gantvā dvārakoṭṭhake ṭhatvā cintesi – “kiṃ nu kho mayā lakkhavīhī mitavīhirāsimhi	2443	
PA_atk-s05_13a2:2443_6	pakkhittā, udāhu amitarāsimhī”ti. Athassa etadahosi – “sace me mitavīhirāsimhi pakkhittā	2443	
PA_atk-s05_13a2:2443_7	akāraṇeneva rañño santakaṃ vaḍḍhitaṃ, gahapatikānaṃ santakaṃ nāsitaṃ, ahañca kurudhammaṃ	2443	
PA_atk-s05_13a2:2443_8	rakkhāmi, tena me bhinnena sīlena bhavitabba”nti. So etamatthaṃ ācikkhitvā “iminā	2443	
PA_atk-s05_13a2:2443_9	me kāraṇena kurudhamme kukkuccaṃ atthi, tena vo na sakkā dātu”nti āha. Atha naṃ dūtā	2443	
PA_atk-s05_13a2:2443_10	“tumhākaṃ theyyacittaṃ natthi, tena vinā adinnādānaṃ nāma paññāpetuṃ na sakkā, ettakenapi	24431	
PA_atk-s05_13a2:2443_11	kukkuccaṃ karontā kiṃ tumhe parassa santakaṃ gaṇhissathā”ti vatvā tassapi santike	24431	
PA_atk-s05_13a2:2443_12	sīlaṃ gahetvā suvaṇṇapaṭṭe likhiṃsu.	24431	
PA_atk-s05_13a2:2444_0	“Evaṃ santepi neva maṃ ārādheti, dovāriko pana suṭṭhu rakkhati, tassa santike gaṇhathā”ti	2444	
PA_atk-s05_13a2:2444_1	vuttā ca pana tampi upasaṅkamitvā yāciṃsu. Sopi ekadivasaṃ nagaradvāraṃ pidhānavelāya	2444	
PA_atk-s05_13a2:2444_2	tikkhattuṃ saddamanussāvesi. Atheko daliddamanusso attano kaniṭṭhabhaginiyā saddhiṃ	2444	
PA_atk-s05_13a2:2444_3	dārupaṇṇatthāya araññaṃ gantvā nivattanto tassa saddaṃ sutvā bhaginiṃ ādāya vegena	2444	
PA_atk-s05_13a2:2444_4	dvāraṃ sampāpuṇi. Atha naṃ dovāriko “tvaṃ nagare rañño atthibhāvaṃ kiṃ na jānāsi,	2444	
PA_atk-s05_13a2:2444_5	‘sakalasseva imassa nagarassa dvāraṃ pidhīyatī’ti na jānāsi, attano mātugāmaṃ gahetvā	2444	
PA_atk-s05_13a2:2444_6	araññe kāmaratikīḷaṃ kīḷanto divasaṃ vicarasī”ti āha. Athassa itarena “na me, sāmi,	2444	
PA_atk-s05_13a2:2444_7	bhariyā, bhaginī me esā”ti vutte etadahosi – “akāraṇaṃ vata me kataṃ bhaginiṃ bhariyāti	2444	
PA_atk-s05_13a2:2444_8	kathentena, ahañca kurudhammaṃ rakkhāmi, tena me bhinnena sīlena bhavitabba”nti.	2444	
PA_atk-s05_13a2:2444_9	So etamatthaṃ ācikkhitvā “iminā me kāraṇena kurudhamme kukkuccaṃ atthi, tena vo na	2444	
PA_atk-s05_13a2:2444_10	sakkā dātu”nti āha. Atha naṃ dūtā “etaṃ tumhehi tathāsaññāya kathitaṃ, ettha vo sīlabhedo	24441	
PA_atk-s05_13a2:2444_11	natthi, ettakenapi ca tumhe kukkuccāyantā kurudhamme sampajānamusāvādaṃ nāma kiṃ	24441	
PA_atk-s05_13a2:2444_12	karissathā”ti vatvā tassapi santike sīlaṃ gahetvā suvaṇṇapaṭṭe likhiṃsu.	24441	
PA_atk-s05_13a2:2445_0	“Evaṃ santepi neva maṃ ārādheti, vaṇṇadāsī pana suṭṭhu rakkhati, tassa santike gaṇhathā”ti	2445	
PA_atk-s05_13a2:2445_1	vuttā ca pana tampi upasaṅkamitvā yāciṃsu. Sā purimanayeneva paṭikkhipi. Kiṃkāraṇā?	2445	
PA_atk-s05_13a2:2445_2	Sakko kira devānamindo “tassā sīlaṃ vīmaṃsissāmī”ti māṇavakavaṇṇena āgantvā “ahaṃ	2445	
PA_atk-s05_13a2:2445_3	āgamissāmī”ti vatvā sahassaṃ datvā devalokameva gantvā tīṇi saṃvaccharāni nāgacchi.	2445	
PA_atk-s05_13a2:2445_4	Sā attano sīlabhedabhayena tīṇi saṃvaccharāni aññassa purisassa hatthato tambūlamattampi	2445	
PA_atk-s05_13a2:2445_5	na gaṇhi, sā anukkamena duggatā hutvā cintesi – “mayhaṃ sahassaṃ datvā gatapurisassa	2445	
PA_atk-s05_13a2:2445_6	tīṇi saṃvaccharāni anāgacchantassa duggatā jātā, jīvitavuttiṃ ghaṭetuṃ na sakkomi,	2445	
PA_atk-s05_13a2:2445_7	ito dāni paṭṭhāya mayā vinicchayamahāmattānaṃ ārocetvā paribbayaṃ gahetuṃ vaṭṭatī”ti.	2445	
PA_atk-s05_13a2:2445_8	Sā vinicchayaṃ gantvā “sāmi, paribbayaṃ datvā gatapurisassa me tīṇi saṃvaccharāni,	2445	
PA_atk-s05_13a2:2445_9	matabhāvampissa na jānāmi, jīvitaṃ ghaṭetuṃ na sakkomi, kiṃ karomi, sāmī”ti āha.	2445	
PA_atk-s05_13a2:2445_10	Tīṇi saṃvaccharāni anāgacchante kiṃ karissasi, ito paṭṭhāya paribbayaṃ gaṇhāti. Tassā	24451	
PA_atk-s05_13a2:2445_11	laddhavinicchayāya vinicchayato nikkhamamānāya eva eko puriso sahassabhaṇḍikaṃ upanāmesi.	24451	
PA_atk-s05_13a2:2446_0	Tassa gahaṇatthāya hatthaṃ pasāraṇakāle sakko attānaṃ dassesi. Sā disvāva “mayhaṃ	2446	
PA_atk-s05_13a2:2446_1	saṃvaccharattayamatthake sahassadāyako puriso āgato, tāta, natthi me tava kahāpaṇehi	2446	
PA_atk-s05_13a2:2446_2	attho”ti hatthaṃ samiñjesi. Sakko attano sarīraññeva abhinimminitvā taruṇasūriyo	2446	
PA_atk-s05_13a2:2446_3	viya jalanto ākāse aṭṭhāsi, sakalanagaraṃ sannipati. Sakko mahājanamajjhe “ahaṃ etissā	2446	
PA_atk-s05_13a2:2446_4	vīmaṃsanavasena saṃvaccharattayamatthake sahassaṃ adāsiṃ, sīlaṃ rakkhantā nāma evarūpā	2446	
PA_atk-s05_13a2:2446_5	hutvā rakkhathā”ti ovādaṃ datvā tassā nivesanaṃ sattaratanehi pūretvā “ito paṭṭhāya	2446	
PA_atk-s05_13a2:2446_6	appamattā hohī”ti taṃ anusāsitvā devalokameva agamāsi. Iminā kāraṇena sā “ahaṃ gahitabhatiṃ	2446	
PA_atk-s05_13a2:2446_7	ajīrāpetvāva aññena dīyamānāya bhatiyā hatthaṃ pasāresiṃ, iminā kāraṇena maṃ sīlaṃ	2446	
PA_atk-s05_13a2:2446_8	nārādheti, tena vo dātuṃ na sakkā”ti paṭikkhipi. Atha naṃ dūtā “hatthappasāraṇamattena	2446	
PA_atk-s05_13a2:2446_9	sīlabhedo natthi, sīlaṃ nāma etaṃ paramavisuddhi hotī”ti vatvā tassāpi santike sīlaṃ	2446	
PA_atk-s05_13a2:2446_10	gahetvā suvaṇṇapaṭṭe likhiṃsu.	24461	
PA_atk-s05_13a2:2447_0	Iti imesaṃ ekādasannaṃ janānaṃ rakkhaṇasīlaṃ suvaṇṇapaṭṭe likhitvā dantapuraṃ gantvā	2447	
PA_atk-s05_13a2:2447_1	kāliṅgarañño suvaṇṇapaṭṭaṃ datvā taṃ pavattiṃ ārocesuṃ. Rājā tasmiṃ kurudhamme vattamāno	2447	
PA_atk-s05_13a2:2447_2	pañca sīlāni pūresi. Tasmiṃ khaṇe sakalakāliṅgaraṭṭhe devo vassi, tīṇi bhayāni vūpasantāni,	2447	
PA_atk-s05_13a2:2447_3	raṭṭhaṃ khemaṃ subhikkhaṃ ahosi. Bodhisatto yāvajīvaṃ dānādīni puññāni katvā saparivāro saggapuraṃ pūresi.	2447	
PA_atk-s05_13a2:2448_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi. “Saccapariyosāne	2448	
PA_atk-s05_13a2:2448_1	keci sotāpannā ahesuṃ, keci sakadāgāmino, keci anāgāmino, keci arahanto”ti. Jātakasamodhāne pana –	2448	
PA_atk-s05_13a2:2449	“Gaṇikā uppalavaṇṇā, puṇṇo dovāriko tadā;	244	
PA_atk-s05_13a2:2450	Rajjugāho kaccāyano, moggallāno doṇamāpako.	245	
PA_atk-s05_13a2:2451	“Sāriputto tadā seṭṭhi, anuruddho ca sārathi;	245	
PA_atk-s05_13a2:2452	Brāhmaṇo kassapo thero, uparājā nandapaṇḍito.	245	
PA_atk-s05_13a2:2453	“Mahesī rāhulamātā, māyādevī janettiyā;	245	
PA_atk-s05_13a2:2454	Kururājā bodhisatto, evaṃ dhāretha jātaka”nti.	245	
PA_atk-s05_13a2:2455	Kurudhammajātakavaṇṇanā chaṭṭhā.	245	
PA_atk-s05_13a2:2457	[277] 7. Romakajātakavaṇṇanā	245	
PA_atk-s05_13a2:2458	Vassāni paññāsa samādhikānīti idaṃ satthā veḷuvane viharanto bhagavato vadhāya parisakkanaṃ ārabbha kathesi. Paccuppannavatthu uttānameva.	245	
PA_atk-s05_13a2:2459_0	Atīte pana bārāṇasiyaṃ brahmadatte rajjaṃ kārente bodhisatto pārāvato hutvā bahupārāvataparivuto	2459	
PA_atk-s05_13a2:2459_1	araññe pabbataguhāyaṃ vāsaṃ kappesi. Aññataropi kho tāpaso sīlasampanno tesaṃ pārāvatānaṃ	2459	
PA_atk-s05_13a2:2459_2	vasanaṭṭhānato avidūre ekaṃ paccantagāmaṃ upanissāya assamapadaṃ māpetvā pabbataguhāyaṃ	2459	
PA_atk-s05_13a2:2459_3	vāsaṃ kappesi. Bodhisatto antarantarā tassa santikaṃ āgantvā sotabbayuttakaṃ suṇāti.	2459	
PA_atk-s05_13a2:2459_4	Tāpaso tattha ciraṃ vasitvā pakkāmi, athañño kūṭajaṭilo āgantvā tattha vāsaṃ kappesi.	2459	
PA_atk-s05_13a2:2459_5	Bodhisatto pārāvataparivuto taṃ upasaṅkamitvā vanditvā paṭisanthāraṃ katvā assamapade	2459	
PA_atk-s05_13a2:2459_6	vicaritvā girikandarasamīpe gocaraṃ gahetvā sāyaṃ attano vasanaṭṭhānaṃ gacchati.	2459	
PA_atk-s05_13a2:2459_7	Kūṭatāpaso tattha atirekapaṇṇāsavassāni vasi.	2459	
PA_atk-s05_13a2:2460_0	Athassa ekadivasaṃ paccantagāmavāsino manussā pārāvatamaṃsaṃ abhisaṅkharitvā adaṃsu.	2460	
PA_atk-s05_13a2:2460_1	So tattha rasataṇhāya bajjhitvā “kiṃ maṃsaṃ nāmeta”nti pucchitvā “pārāvatamaṃsa”nti	2460	
PA_atk-s05_13a2:2460_2	sutvā cintesi – “mayhaṃ assamapadaṃ bahū pārāvatā āgacchanti, te māretvā maṃsaṃ khādituṃ	2460	
PA_atk-s05_13a2:2460_3	vaṭṭatī”ti. So taṇḍulasappidadhikhīramaricādīni āharitvā ekamante ṭhapetvā muggaraṃ	2460	
PA_atk-s05_13a2:2460_4	cīvarakaṇṇena paṭicchādetvā pārāvatānaṃ āgamanaṃ olokento paṇṇasāladvāre nisīdi.	2460	
PA_atk-s05_13a2:2460_5	Bodhisatto pārāvataparivuto āgantvā tassa kūṭajaṭilassa duṭṭhakiriyaṃ oloketvā “ayaṃ	2460	
PA_atk-s05_13a2:2460_6	duṭṭhatāpaso aññenākārena nisinno, kacci nu kho amhākaṃ samānajātīnaṃ maṃsaṃ khādi,	2460	
PA_atk-s05_13a2:2460_7	parigaṇhissāmi na”nti anuvāte ṭhatvā tassa sarīragandhaṃ ghāyitvā “ayaṃ amhe māretvā	2460	
PA_atk-s05_13a2:2460_8	maṃsaṃ khāditukāmo, na tassa santikaṃ gantuṃ vaṭṭatī”ti pārāvate ādāya paṭikkamitvā	2460	
PA_atk-s05_13a2:2460_9	cari. Tāpaso taṃ anāgacchantaṃ disvā “madhurakathaṃ tehi saddhiṃ kathetvā vissāsena	2460	
PA_atk-s05_13a2:2460_10	upagate māretvā maṃsaṃ khādituṃ vaṭṭatī”ti cintetvā purimā dve gāthā avoca –	24601	
PA_atk-s05_13a2:2462	“Vassāni paññāsa samādhikāni, vasimha selassa guhāya romaka;	246	
PA_atk-s05_13a2:2463	Asaṅkamānā abhinibbutattā, hatthattamāyanti mamaṇḍajā pure.	246	
PA_atk-s05_13a2:2465	“Tedāni vakkaṅga kimatthamussukā, bhajanti aññaṃ girikandaraṃ dijā;	246	
PA_atk-s05_13a2:2466	Na nūna maññanti mamaṃ yathā pure, cirappavutthā atha vā na te ime”ti.	246	
PA_atk-s05_13a2:2467_0	Tattha samādhikānīti samaadhikāni. Romakāti rumāya uppanna, sudhotapavāḷena samānavaṇṇanettapādatāya	2467	
PA_atk-s05_13a2:2467_1	bodhisattaṃ pārāvataṃ ālapati. Asaṅkamānāti evaṃ atirekapaññāsavassāni imissā pabbataguhāya	2467	
PA_atk-s05_13a2:2467_2	vasantesu amhesu ete aṇḍajā ekadivasampi mayi āsaṅkaṃ akatvā abhinibbutacittāva hutvā	2467	
PA_atk-s05_13a2:2467_3	pubbe mama hatthattaṃ hatthappasāraṇokāsaṃ āgacchantīti attho.	2467	
PA_atk-s05_13a2:2468_0	Tedānīti te idāni. Vakkaṅgāti bodhisattaṃ ālapati, sabbepi pana pakkhino uppatanakāle	2468	
PA_atk-s05_13a2:2468_1	gīvaṃ vakkaṃ katvā uppatanato “vakkaṅgā”ti vuccanti. Kimatthanti kiṃkāraṇaṃ sampassamānā?	2468	
PA_atk-s05_13a2:2468_2	Ussukāti ukkaṇṭhitarūpā hutvā. Girikandaranti girito aññaṃ pabbatakandaraṃ. Yathā	2468	
PA_atk-s05_13a2:2468_3	pureti yathā pubbe ete pakkhino maṃ garuṃ katvā piyaṃ katvā maññanti, tathā idāni	2468	
PA_atk-s05_13a2:2468_4	na nūna maññanti, pubbe idha nivutthatāpaso añño, ayaṃ añño, evaṃ maññe ete maṃ maññantīti	2468	
PA_atk-s05_13a2:2468_5	dīpeti. Cirappavutthā atha vā na te imeti kiṃ nu kho ime ciraṃ vippavasitvā dīghassa	2468	
PA_atk-s05_13a2:2468_6	addhuno accayena āgatattā maṃ “soyeva aya”nti na sañjānanti, udāhu ye amhesu abhinibbutacittā,	2468	
PA_atk-s05_13a2:2468_7	na te ime, aññeva āgantukapakkhino, ime kena maṃ na upasaṅkamantīti pucchati.	2468	
PA_atk-s05_13a2:2469	Taṃ sutvā bodhisatto pakkamitvā ṭhitova tatiyaṃ gāthamāha –	246	
PA_atk-s05_13a2:2471	“Jānāma taṃ na mayaṃ sampamūḷhā, soyeva tvaṃ te mayamasma nāññe;	247	
PA_atk-s05_13a2:2472	Cittañca te asmiṃ jane paduṭṭhaṃ, ājīvikā tena tamuttasāmā”ti.	247	
PA_atk-s05_13a2:2473_0	Tattha na mayaṃ sampamūḷhāti mayaṃ mūḷhā pamattā na homa. Cittañca te asmiṃ jane	2473	
PA_atk-s05_13a2:2473_1	paduṭṭhanti tvaṃ, soyeva mayampi teyeva, na taṃ sañjānāma, apica kho pana tava cittaṃ	2473	
PA_atk-s05_13a2:2473_2	asmiṃ jane paduṭṭhaṃ amhe māretuṃ uppannaṃ. Ājīvikāti ājīvahetu pabbajita paduṭṭhatāpasa.	2473	
PA_atk-s05_13a2:2473_3	Tena tamuttasāmāti tena kāraṇena taṃ uttasāma bhāyāma na upasaṅkamāma.	2473	
PA_atk-s05_13a2:2474_0	Kūṭatāpaso “ñāto ahaṃ imehī”ti muggaraṃ khipitvā virajjhitvā “gaccha tāva tvaṃ viraddhomhī”ti	2474	
PA_atk-s05_13a2:2474_1	āha. Atha naṃ bodhisatto “maṃ tāva viraddhosi, cattāro pana apāye na virajjhasi.	2474	
PA_atk-s05_13a2:2474_2	Sace idha vasissasi, gāmavāsīnaṃ ‘coro aya’nti ācikkhitvā taṃ gāhāpessāmi sīghaṃ	2474	
PA_atk-s05_13a2:2474_3	palāyassū”ti taṃ tajjetvā pakkāmi. Kūṭajaṭilo tattha vasituṃ nāsakkhi, aññattha agamāsi.	2474	
PA_atk-s05_13a2:2475_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā	2475	
PA_atk-s05_13a2:2475_1	kūṭatāpaso devadatto ahosi, purimo sīlavantatāpaso sāriputto, pārāvatajeṭṭhako pana ahameva ahosi”nti.	2475	
PA_atk-s05_13a2:2476	Romakajātakavaṇṇanā sattamā.	247	
PA_atk-s05_13a2:2478	[278] 8. Mahiṃsarājajātakavaṇṇanā	247	
PA_atk-s05_13a2:2479_0	Kimatthamabhisandhāyāti idaṃ satthā jetavane viharanto ekaṃ lolamakkaṭaṃ ārabbha	2479	
PA_atk-s05_13a2:2479_1	kathesi. Sāvatthiyaṃ kira ekasmiṃ kule eko posāvaniyalolamakkaṭo hatthisālaṃ gantvā	2479	
PA_atk-s05_13a2:2479_2	ekassa sīlavantassa hatthissa piṭṭhiyaṃ nisīditvā uccārapassāvaṃ karoti, piṭṭhiyaṃ	2479	
PA_atk-s05_13a2:2479_3	caṅkamati. Hatthī attano sīlavantatāya khantisampadāya na kiñci karoti. Athekadivasaṃ	2479	
PA_atk-s05_13a2:2479_4	tassa hatthissa ṭhāne añño duṭṭhahatthipoto aṭṭhāsi. Makkaṭo “soyeva aya”nti saññāya	2479	
PA_atk-s05_13a2:2479_5	duṭṭhahatthissa piṭṭhiṃ abhiruhi. Atha naṃ so soṇḍāya gahetvā bhūmiyaṃ ṭhapetvā pādena	2479	
PA_atk-s05_13a2:2479_6	akkamitvā sañcuṇṇesi. Sā pavatti bhikkhusaṅghe pākaṭā jātā. Athekadivasaṃ bhikkhū	2479	
PA_atk-s05_13a2:2479_7	dhammasabhāyaṃ kathaṃ samuṭṭhāpesuṃ – “āvuso, lolamakkaṭo kira sīlavantahatthisaññāya	2479	
PA_atk-s05_13a2:2479_8	duṭṭhahatthipiṭṭhiṃ abhiruhi, atha naṃ so jīvitakkhayaṃ pāpesī”ti. Satthā āgantvā	2479	
PA_atk-s05_13a2:2479_9	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	2479	
PA_atk-s05_13a2:2479_10	“na, bhikkhave, idānevesa, lolamakkaṭo evaṃsīlo, porāṇato paṭṭhāya evaṃsīloyevā”ti vatvā atītaṃ āhari.	24791	
PA_atk-s05_13a2:2480_0	Atīte bārāṇasiyaṃ brahmadatte rajjaṃ kārente bodhisatto himavantapadese mahiṃsayoniyaṃ	2480	
PA_atk-s05_13a2:2480_1	nibbattitvā vayappatto thāmasampanno mahāsarīro pabbatapādapabbhāragiriduggavanaghaṭesu	2480	
PA_atk-s05_13a2:2480_2	vicaranto ekaṃ phāsukaṃ rukkhamūlaṃ disvā gocaraṃ gahetvā divā tasmiṃ rukkhamūle	2480	
PA_atk-s05_13a2:2480_3	aṭṭhāsi. Atheko lolamakkaṭo rukkhā otaritvā tassa piṭṭhiṃ abhiruhitvā uccārapassāvaṃ	2480	
PA_atk-s05_13a2:2480_4	katvā siṅge gaṇhitvā olambanto naṅguṭṭhe gahetvā dolāyantova kīḷi. Bodhisatto khantimettānuddayasampadāya	2480	
PA_atk-s05_13a2:2480_5	taṃ tassa anācāraṃ na manasākāsi, makkaṭo punappunaṃ tatheva kari. Athekadivasaṃ	2480	
PA_atk-s05_13a2:2480_6	tasmiṃ rukkhe adhivatthā devatā rukkhakkhandhe ṭhatvā naṃ “mahiṃsarāja kasmā imassa	2480	
PA_atk-s05_13a2:2480_7	duṭṭhamakkaṭassa avamānaṃ sahasi, nisedhehi na”nti vatvā etamatthaṃ pakāsentī purimā dve gāthā avoca –	2480	
PA_atk-s05_13a2:2482	“Kimatthamabhisandhāya, lahucittassa dubbhino;	248	
PA_atk-s05_13a2:2483	Sabbakāmadadasseva, imaṃ dukkhaṃ titikkhasi.	248	
PA_atk-s05_13a2:2485	“Siṅgena nihanāhetaṃ, padasā ca adhiṭṭhaha;	248	
PA_atk-s05_13a2:2486	Bhiyyo bālā pakujjheyyuṃ, no cassa paṭisedhako”ti.	248	
PA_atk-s05_13a2:2487_0	Tattha kimatthamabhisandhāyāti kiṃ nu kho kāraṇaṃ paṭicca kiṃ sampassamāno. Dubbhinoti	2487	
PA_atk-s05_13a2:2487_1	mittadubbhissa. Sabbakāmadadassevāti sabbakāmadadassa sāmikassa iva. Titikkhasīti	2487	
PA_atk-s05_13a2:2487_2	adhivāsesi. Padasā ca adhiṭṭhahāti pādena ca naṃ tiṇhakhuraggena yathā ettheva marati,	2487	
PA_atk-s05_13a2:2487_3	evaṃ akkama. Bhiyyo bālāti sace hi paṭisedhako na bhaveyya, bālā aññāṇasattā punappunaṃ	2487	
PA_atk-s05_13a2:2487_4	kujjheyyuṃ ghaṭṭeyyuṃ viheṭheyyuṃ evāti dīpeti.	2487	
PA_atk-s05_13a2:2488_0	Taṃ sutvā bodhisatto “rukkhadevate, sacāhaṃ iminā jātigottabalādīhi adhiko samāno	2488	
PA_atk-s05_13a2:2488_1	imassa dosaṃ na sahissāmi, kathaṃ me manoratho nipphattiṃ gamissati. Ayaṃ pana maṃ	2488	
PA_atk-s05_13a2:2488_2	viya aññampi maññamāno evaṃ anācāraṃ karissati, tato yesaṃ caṇḍamahiṃsānaṃ esa evaṃ	2488	
PA_atk-s05_13a2:2488_3	karissati, eteyeva etaṃ vadhissanti. Sā tassa aññehi māraṇā mayhaṃ dukkhato ca pāṇātipātato	2488	
PA_atk-s05_13a2:2488_4	ca vimutti bhavissatī”ti vatvā tatiyaṃ gāthamāha –	2488	
PA_atk-s05_13a2:2490	“Mamevāyaṃ maññamāno, aññepevaṃ karissati;	249	
PA_atk-s05_13a2:2491	Te naṃ tattha vadhissanti, sā me mutti bhavissatī”ti.	249	
PA_atk-s05_13a2:2492_0	Katipāhaccayena pana bodhisatto aññattha gato. Añño caṇḍamahiṃso tattha āgantvā aṭṭhāsi.	2492	
PA_atk-s05_13a2:2492_1	Duṭṭhamakkaṭo “soyeva aya”nti saññāya tassa piṭṭhiṃ abhiruhitvā tatheva anācāraṃ	2492	
PA_atk-s05_13a2:2492_2	cari. Atha naṃ so vidhunanto bhūmiyaṃ pātetvā siṅgena hadaye vijjhitvā pādehi madditvā sañcuṇṇesi.	2492	
PA_atk-s05_13a2:2493_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā	2493	
PA_atk-s05_13a2:2493_1	duṭṭhamahiṃso ayaṃ duṭṭhahatthī ahosi, duṭṭhamakkaṭo etarahi ayaṃ makkaṭo, sīlavā	2493	
PA_atk-s05_13a2:2493_2	mahiṃsarājā pana ahameva ahosi”nti.	2493	
PA_atk-s05_13a2:2494	Mahiṃsarājajātakavaṇṇanā aṭṭhamā.	249	
PA_atk-s05_13a2:2496	[279] 9. Satapattajātakavaṇṇanā	249	
PA_atk-s05_13a2:2497_0	Yathā māṇavako pantheti idaṃ satthā jetavane viharanto paṇḍukalohitake ārabbha kathesi.	2497	
PA_atk-s05_13a2:2497_1	Chabbaggiyānañhi dve janā mettiyabhūmajakā rājagahaṃ upanissāya vihariṃsu, dve assajipunabbasukā	2497	
PA_atk-s05_13a2:2497_2	kīṭāgiriṃ upanissāya vihariṃsu, paṇḍukalohitakā ime pana dve sāvatthiṃ upanissāya	2497	
PA_atk-s05_13a2:2497_3	jetavane vihariṃsu. Te dhammena nīhaṭaṃ adhikaraṇaṃ ukkoṭenti. Yepi tesaṃ sandiṭṭhasambhattā	2497	
PA_atk-s05_13a2:2497_4	honti, tesaṃ upatthambhā hutvā “na, āvuso, tumhe etehi jātiyā vā gottena vā sīlena	2497	
PA_atk-s05_13a2:2497_5	vā nihīnatarā. Sace tumhe attano gāhaṃ vissajjetha, suṭṭhutaraṃ vo ete adhibhavissantī”tiādīni	2497	
PA_atk-s05_13a2:2497_6	vatvā gāhaṃ vissajjetuṃ na denti. Tena bhaṇḍanāni ceva kalahaviggahavivādā ca pavattanti.	2497	
PA_atk-s05_13a2:2497_7	Bhikkhū etamatthaṃ bhagavato ārocesuṃ. Atha bhagavā etasmiṃ nidāne etasmiṃ pakaraṇe	2497	
PA_atk-s05_13a2:2497_8	bhikkhū sannipātāpetvā paṇḍukalohitake pakkosāpetvā “saccaṃ kira tumhe, bhikkhave,	2497	
PA_atk-s05_13a2:2497_9	attanāpi adhikaraṇaṃ ukkoṭetha, aññesampi gāhaṃ vissajjetuṃ na dethā”ti pucchitvā	2497	
PA_atk-s05_13a2:2497_10	“saccaṃ, bhante”ti vutte “evaṃ sante, bhikkhave, tumhākaṃ kiriyā satapattamāṇavassa	24971	
PA_atk-s05_13a2:2497_11	kiriyā viya hotī”ti vatvā atītaṃ āhari.	24971	
PA_atk-s05_13a2:2498_0	Atīte bārāṇasiyaṃ brahmadatte rajjaṃ kārente bodhisatto aññatarasmiṃ kāsigāmake ekasmiṃ	2498	
PA_atk-s05_13a2:2498_1	kule nibbattitvā vayappatto kasivaṇijjādīhi jīvikaṃ akappetvā pañcasatamatte core	2498	
PA_atk-s05_13a2:2498_2	gahetvā tesaṃ jeṭṭhako hutvā panthadūhanasandhicchedādīni karonto jīvikaṃ kappesi.	2498	
PA_atk-s05_13a2:2498_3	Tadā bārāṇasiyaṃ eko kuṭumbiko ekassa jānapadassa kahāpaṇasahassaṃ datvā puna aggahetvāva	2498	
PA_atk-s05_13a2:2498_4	kālamakāsi. Athassa bhariyā aparabhāge gilānā maraṇamañce nipannā puttaṃ āmantetvā	2498	
PA_atk-s05_13a2:2498_5	“tāta, pitā te ekassa sahassaṃ datvā anāharāpetvāva mato, sace ahampi marissāmi,	2498	
PA_atk-s05_13a2:2498_6	na so tuyhaṃ dassati, gaccha naṃ mayi jīvantiyā āharāpetvā gaṇhā”ti āha. So “sādhū”ti	2498	
PA_atk-s05_13a2:2498_7	sampaṭicchitvā tattha gantvā kahāpaṇe labhi. Athassa mātā kālakiriyaṃ katvā puttasinehena	2498	
PA_atk-s05_13a2:2498_8	tassa āgamanamagge opapātikasiṅgālī hutvā nibbati.	2498	
PA_atk-s05_13a2:2499_0	Tadā so corajeṭṭhako maggapaṭipanne vilumpamāno sapariso tasmiṃ magge aṭṭhāsi. Atha	2499	
PA_atk-s05_13a2:2499_1	sā siṅgālī putte aṭavīmukhaṃ sampatte “tāta, mā aṭaviṃ abhiruhi, corā ettha ṭhitā,	2499	
PA_atk-s05_13a2:2499_2	te taṃ māretvā kahāpaṇe gaṇhissantī”ti punappunaṃ maggaṃ occhindamānā nivāreti. So	2499	
PA_atk-s05_13a2:2499_3	taṃ kāraṇaṃ ajānanto “ayaṃ kāḷakaṇṇī siṅgālī mayhaṃ maggaṃ occhindatī”ti leḍḍudaṇḍaṃ	2499	
PA_atk-s05_13a2:2499_4	gahetvā mātaraṃ palāpetvā aṭaviṃ paṭipajji. Atheko satapattasakuṇo “imassa purisassa	2499	
PA_atk-s05_13a2:2499_5	hatthe kahāpaṇasahassaṃ atthi, imaṃ māretvā taṃ kahāpaṇaṃ gaṇhathā”ti viravanto corābhimukho	2499	
PA_atk-s05_13a2:2499_6	pakkhandi. Māṇavo tena katakāraṇaṃ ajānanto “ayaṃ maṅgalasakuṇo, idāni me sotthi	2499	
PA_atk-s05_13a2:2499_7	bhavissatī”ti cintetvā “vassa, sāmi, vassa, sāmī”ti vatvā añjaliṃ paggaṇhi.	2499	
PA_atk-s05_13a2:2500_0	Bodhisatto sabbarutaññū tesaṃ dvinnaṃ kiriyaṃ disvā cintesi – imāya siṅgāliyā etassa	2500	
PA_atk-s05_13a2:2500_1	mātarā bhavitabbaṃ, tena sā “imaṃ māretvā kahāpaṇe gaṇhantī”ti bhayena vāreti. Iminā	2500	
PA_atk-s05_13a2:2500_2	pana satapattena paccāmittena bhavitabbaṃ, tena so “imaṃ māretvā kahāpaṇe gaṇhathā”ti	2500	
PA_atk-s05_13a2:2500_3	amhākaṃ ārocesi. Ayaṃ pana etamatthaṃ ajānanto atthakāmaṃ mātaraṃ tajjetvā palāpesi,	2500	
PA_atk-s05_13a2:2500_4	anatthakāmassa satapattassa “atthakāmo me”ti saññāya añjaliṃ paggaṇhāti, aho vatāyaṃ	2500	
PA_atk-s05_13a2:2500_5	bāloti. Bodhisattānañhi evaṃ mahāpurisānampi sataṃ parasantakaggahaṇaṃ visamapaṭisandhiggahaṇavasena	2500	
PA_atk-s05_13a2:2500_6	hoti, “nakkhattadosenā”tipi vadanti.	2500	
PA_atk-s05_13a2:2501_0	Māṇavo āgantvā corānaṃ sīmantaraṃ pāpuṇi. Bodhisatto taṃ gāhāpetvā “kattha vāsikosī”ti	2501	
PA_atk-s05_13a2:2501_1	pucchi. “Bārāṇasivāsikomhī”ti. “Kahaṃ agamāsī”ti? “Ekasmiṃ gāmake sahassaṃ laddhabbaṃ	2501	
PA_atk-s05_13a2:2501_2	atthi, tattha agamāsi”nti. “Laddhaṃ pana te”ti? “Āma, laddha”nti. “Kena tvaṃ pesitosī”ti?	2501	
PA_atk-s05_13a2:2501_3	“Sāmi, pitā me mato, mātāpi me gilānā, sā ‘mayi matāya esa na labhissatī’ti maññamānā	2501	
PA_atk-s05_13a2:2501_4	maṃ pesesī”ti. “Idāni tava mātu pavattiṃ jānāsī”ti? “Na jānāmi, sāmī”ti. “Mātā te	2501	
PA_atk-s05_13a2:2501_5	tayi nikkhante kālaṃ katvā puttasinehena siṅgālī hutvā tava maraṇabhayabhītā maggaṃ	2501	
PA_atk-s05_13a2:2501_6	te occhinditvā taṃ vāresi, taṃ tvaṃ tajjetvā palāpesi, satapattasakuṇo pana te paccāmitto.	2501	
PA_atk-s05_13a2:2501_7	So ‘imaṃ māretvā kahāpaṇe gaṇhathā’ti amhākaṃ ācikkhi, tvaṃ attano bālatāya atthakāmaṃ	2501	
PA_atk-s05_13a2:2501_8	mātaraṃ ‘anatthakāmā me’ti maññasi, anatthakāmaṃ satapattaṃ ‘atthakāmo me’ti. Tassa	2501	
PA_atk-s05_13a2:2501_9	tumhākaṃ kataguṇo nāma natthi, mātā pana te mahāguṇā, kahāpaṇe gahetvā gacchā”ti vissajjesi.	2501	
PA_atk-s05_13a2:2502	Satthā imaṃ dhammadesanaṃ āharitvā abhisambuddho hutvā imā gāthā avoca –	250	
PA_atk-s05_13a2:2504	“Yathā māṇavako panthe, siṅgāliṃ vanagocariṃ;	250	
PA_atk-s05_13a2:2505	Atthakāmaṃ pavedentiṃ, anatthakāmāti maññati;	250	
PA_atk-s05_13a2:2506	Anatthakāmaṃ satapattaṃ, atthakāmoti maññati.	250	
PA_atk-s05_13a2:2508	“Evameva idhekacco, puggalo hoti tādiso;	250	
PA_atk-s05_13a2:2509	Hitehi vacanaṃ vutto, paṭiggaṇhāti vāmato.	250	
PA_atk-s05_13a2:2511	“Ye ca kho naṃ pasaṃsanti, bhayā ukkaṃsayanti vā;	251	
PA_atk-s05_13a2:2512	Tañhi so maññate mittaṃ, satapattaṃva māṇavo”ti.	251	
PA_atk-s05_13a2:2513_0	Tattha hitehīti hitaṃ vuḍḍhiṃ icchamānehi. Vacanaṃ vuttoti hitasukhāvahaṃ ovādānusāsanaṃ	2513	
PA_atk-s05_13a2:2513_1	vutto. Paṭiggaṇhāti vāmatoti ovādaṃ agaṇhanto “ayaṃ me na atthāvaho hoti, anatthāvaho	2513	
PA_atk-s05_13a2:2513_2	me aya”nti gaṇhanto vāmato paṭiggaṇhāti nāma.	2513	
PA_atk-s05_13a2:2514_0	Ye ca kho nanti ye ca kho taṃ attano gāhaṃ gahetvā ṭhitapuggalaṃ “adhikaraṇaṃ gahetvā	2514	
PA_atk-s05_13a2:2514_1	ṭhitehi nāma tumhādisehi bhavitabba”nti vaṇṇenti. Bhayā ukkaṃsayanti vāti imassa	2514	
PA_atk-s05_13a2:2514_2	gāhassa vissaṭṭhapaccayā tumhākaṃ idañcidañca bhayaṃ uppajjissati, mā vissajjayittha,	2514	
PA_atk-s05_13a2:2514_3	na ete bāhusaccakulaparivārādīhi tumhe sampāpuṇantīti evaṃ vissajjanapaccayā bhayaṃ	2514	
PA_atk-s05_13a2:2514_4	dassetvā ukkhipanti. Tañhi so maññate mittanti ye evarūpā honti, tesu yaṃkiñci so	2514	
PA_atk-s05_13a2:2514_5	ekacco bālapuggalo attano bālatāya mittaṃ maññati, “ayaṃ me atthakāmo mitto”ti maññati.	2514	
PA_atk-s05_13a2:2514_6	Satapattaṃva māṇavoti yathā anatthakāmaññeva satapattaṃ so māṇavo attano bālatāya	2514	
PA_atk-s05_13a2:2514_7	“atthakāmo me”ti maññati, paṇḍito pana evarūpaṃ “anuppiyabhāṇī mitto”ti agahetvā	2514	
PA_atk-s05_13a2:2514_8	dūratova naṃ vivajjeti. Tena vuttaṃ –	2514	
PA_atk-s05_13a2:2515	“Aññadatthuharo mitto, yo ca mitto vacīparo;	251	
PA_atk-s05_13a2:2516	Anuppiyañca yo āha, apāyesu ca yo sakhā.	251	
PA_atk-s05_13a2:2517	“Ete amitte cattāro, iti viññāya paṇḍito;	251	
PA_atk-s05_13a2:2518	Ārakā parivajjeyya, maggaṃ paṭibhayaṃ yathā”ti. ;	251	
PA_atk-s05_13a2:2519	Satthā imaṃ dhammadesanaṃ āharitvā jātakaṃ samodhānesi – “tadā corajeṭṭhako ahameva ahosi”nti.	251	
PA_atk-s05_13a2:2520	Satapattajātakavaṇṇanā navamā.	252	
PA_atk-s05_13a2:2522	[280] 10. Puṭadūsakajātakavaṇṇanā	252	
PA_atk-s05_13a2:2523_0	Addhā hi nūna migarājāti idaṃ satthā jetavane viharanto ekaṃ puṭadūsakaṃ ārabbha	2523	
PA_atk-s05_13a2:2523_1	kathesi. Sāvatthiyaṃ kireko amacco buddhappamukhaṃ bhikkhusaṅghaṃ nimantetvā uyyāne	2523	
PA_atk-s05_13a2:2523_2	nisīdāpetvā dānaṃ dadamāno “antarābhatte uyyāne caritukāmā carantū”ti āha. Bhikkhū	2523	
PA_atk-s05_13a2:2523_3	uyyānacārikaṃ cariṃsu. Tasmiṃ khaṇe uyyānapālo pattasampannaṃ rukkhaṃ abhiruhitvā	2523	
PA_atk-s05_13a2:2523_4	mahantamahantāni paṇṇāni gahetvā “ayaṃ pupphānaṃ bhavissati, ayaṃ phalāna”nti puṭe	2523	
PA_atk-s05_13a2:2523_5	katvā rukkhamūle pāteti. Tassa putto dārako pātitapātitaṃ puṭaṃ viddhaṃseti. Bhikkhū	2523	
PA_atk-s05_13a2:2523_6	tamatthaṃ bhagavato ārocesuṃ. Satthā “na, bhikkhave, idāneva, pubbepesa puṭadūsakoyevā”ti vatvā atītaṃ āhari.	2523	
PA_atk-s05_13a2:2524_0	Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ ekasmiṃ brāhmaṇakule	2524	
PA_atk-s05_13a2:2524_1	nibbattitvā vayappatto agāraṃ ajjhāvasamāno ekadivasaṃ kenacideva karaṇīyena uyyānaṃ	2524	
PA_atk-s05_13a2:2524_2	agamāsi. Tattha bahū vānarā vasanti. Uyyānapālo imināva niyāmena pattapuṭe pāteti,	2524	
PA_atk-s05_13a2:2524_3	jeṭṭhavānaro pātitapātite viddhaṃseti. Bodhisatto taṃ āmantetvā “uyyānapālena pātitapātitaṃ	2524	
PA_atk-s05_13a2:2524_4	puṭaṃ viddhaṃsetvā manāpataraṃ kātukāmo maññe”ti vatvā paṭhamaṃ gāthamāha –	2524	
PA_atk-s05_13a2:2526	“Addhā hi nūna migarājā, puṭakammassa kovido;	252	
PA_atk-s05_13a2:2527	Tathā hi puṭaṃ dūseti, aññaṃ nūna karissatī”ti.	252	
PA_atk-s05_13a2:2528_0	Tattha migarājāti makkaṭaṃ vaṇṇento vadati. Puṭakammassāti mālāpuṭakaraṇassa. Kovidoti	2528	
PA_atk-s05_13a2:2528_1	cheko. Ayaṃ panettha saṅkhepattho – ayaṃ migarājā ekaṃsena puṭakammassa kovido maññe,	2528	
PA_atk-s05_13a2:2528_2	tathā hi pātitapātitaṃ puṭaṃ dūseti, aññaṃ nūna tato manāpataraṃ karissatīti.	2528	
PA_atk-s05_13a2:2529	Taṃ sutvā makkaṭo dutiyaṃ gāthamāha –	252	
PA_atk-s05_13a2:2531	“Na me mātā vā pitā vā, puṭakammassa kovido;	253	
PA_atk-s05_13a2:2532	Kataṃ kataṃ kho dūsema, evaṃ dhammamidaṃ kula”nti.	253	
PA_atk-s05_13a2:2533	Taṃ sutvā bodhisatto tatiyaṃ gāthamāha –	253	
PA_atk-s05_13a2:2535	“Yesaṃ vo ediso dhammo, adhammo pana kīdiso;	253	
PA_atk-s05_13a2:2536	Mā vo dhammaṃ adhammaṃ vā, addasāma kudācana”nti.	253	
PA_atk-s05_13a2:2537	Evaṃ vatvā ca pana vānaragaṇaṃ garahitvā pakkāmi.	253	
PA_atk-s05_13a2:2538	Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā vānaro puṭadūsakadārako ahosi, paṇḍitapuriso pana ahameva ahosi”nti.	253	
PA_atk-s05_13a2:2539	Puṭadūsakajātakavaṇṇanā dasamā.	253	
PA_atk-s05_13a2:2540	Udapānavaggo tatiyo.	254	
PA_atk-s05_13a2:2541	Tassuddānaṃ –	254	
PA_atk-s05_13a2:2542	Udapānavaraṃ vanabyaggha kapi, sikhinī ca balāka ruciravaro;	254	
PA_atk-s05_13a2:2543	Sujanādhipa romaka dūsa puna, satapattavaro puṭakamma dasāti.	254	
PA_atk-s05_13a2:2544	4. Abbhantaravaggo	254	
PA_atk-s05_13a2:2546	[281] 1. Abbhantarajātakavaṇṇanā	254	
PA_atk-s05_13a2:2547_0	Abbhantaro nāma dumoti idaṃ satthā jetavane viharanto sāriputtattherassa bimbādevītheriyā	2547	
PA_atk-s05_13a2:2547_1	ambarasadānaṃ ārabbha kathesi. Sammāsambuddhe hi pavattitavaradhammacakke vesāliyaṃ	2547	
PA_atk-s05_13a2:2547_2	kūṭāgārasālāyaṃ viharante mahāpajāpatī gotamī pañca sākiyasatāni ādāya gantvā pabbajjaṃ	2547	
PA_atk-s05_13a2:2547_3	yācitvā pabbajjañceva upasampadañca labhi. Aparabhāge tā pañcasatā bhikkhuniyo nandakovādaṃ	2547	
PA_atk-s05_13a2:2547_4	sutvā arahattaṃ pāpuṇiṃsu. Satthari pana sāvatthiṃ upanissāya viharante rāhulamātā	2547	
PA_atk-s05_13a2:2547_5	bimbādevī “sāmiko me pabbajitvā sabbaññutaṃ patto, puttopi me pabbajitvā tasseva	2547	
PA_atk-s05_13a2:2547_6	santike vasati, ahaṃ agāramajjhe kiṃkarissāmi, ahampi pabbajitvā sāvatthiṃ gantvā	2547	
PA_atk-s05_13a2:2547_7	sammāsambuddhañca puttañca nibaddhaṃ passamānā viharissāmī”ti cintetvā bhikkhunupassayaṃ	2547	
PA_atk-s05_13a2:2547_8	gantvā pabbajitvā ācariyupajjhāyāhi saddhiṃ sāvatthiṃ gantvā satthārañca piyaputtañca	2547	
PA_atk-s05_13a2:2547_9	passamānā ekasmiṃ bhikkhunupassaye vāsaṃ kappesi. Rāhulasāmaṇero āgantvā mātaraṃ passati.	2547	
PA_atk-s05_13a2:2548_0	Athekadivasaṃ theriyā udaravāto kuppi. Sā putte daṭṭhuṃ āgate tassa dassanatthāya	2548	
PA_atk-s05_13a2:2548_1	nikkhamituṃ nāsakkhi, aññāva āgantvā aphāsukabhāvaṃ kathayiṃsu. So mātu santikaṃ	2548	
PA_atk-s05_13a2:2548_2	gantvā “kiṃ te laddhuṃ vaṭṭatī”ti pucchi. “Tāta, agāramajjhe me sakkharayojite ambarase	2548	
PA_atk-s05_13a2:2548_3	pīte udaravāto vūpasammati, idāni piṇḍāya caritvā jīvikaṃ kappema, kuto taṃ labhissāmā”ti.	2548	
PA_atk-s05_13a2:2548_4	Sāmaṇero “labhanto āharissāmī”ti vatvā nikkhami. Tassa panāyasmato upajjhāyo dhammasenāpati,	2548	
PA_atk-s05_13a2:2548_5	ācariyo mahāmoggallāno, cūḷapitā ānandatthero, pitā sammāsambuddhoti mahāsampatti.	2548	
PA_atk-s05_13a2:2548_6	Evaṃ santepi aññassa santikaṃ agantvā upajjhāyassa santikaṃ gantvā vanditvā dummukhākāro	2548	
PA_atk-s05_13a2:2548_7	hutvā aṭṭhāsi. Atha naṃ thero “kiṃ nu kho, rāhula, dummukho viyāsī”ti āha. “Mātu	2548	
PA_atk-s05_13a2:2548_8	me, bhante, theriyā udaravāto kupito”ti. “Kiṃ laddhuṃ vaṭṭatī”ti? “Sakkharayojitena	2548	
PA_atk-s05_13a2:2548_9	kira ambarasena phāsu hotī”ti. “Hotu labhissāmi, mā cintayī”ti.	2548	
PA_atk-s05_13a2:2549_0	So punadivase taṃ ādāya sāvatthiṃ pavisitvā sāmaṇeraṃ āsanasālāyaṃ nisīdāpetvā rājadvāraṃ	2549	
PA_atk-s05_13a2:2549_1	agamāsi. Kosalarājā theraṃ disvā nisīdāpesi, taṅkhaṇaññeva uyyānapālo piṇḍipakkānaṃ	2549	
PA_atk-s05_13a2:2549_2	madhuraambānaṃ ekaṃ puṭaṃ āhari. Rājā ambānaṃ tacaṃ apanetvā sakkharaṃ pakkhipitvā	2549	
PA_atk-s05_13a2:2549_3	sayameva madditvā therassa pattaṃ pūretvā adāsi. Thero rājanivesanā nikkhamitvā āsanasālaṃ	2549	
PA_atk-s05_13a2:2549_4	gantvā sāmaṇerassa adāsi “haritvā mātu te dehī”ti. So haritvā adāsi, theriyā paribhuttamatteva	2549	
PA_atk-s05_13a2:2549_5	udaravāto vūpasami. Rājāpi manussaṃ pesesi – “thero idha nisīditvā ambarasaṃ na paribhuñji,	2549	
PA_atk-s05_13a2:2549_6	gaccha kassaci dinnabhāvaṃ jānāhī”ti. So therena saddhiṃyeva gantvā taṃ pavattiṃ	2549	
PA_atk-s05_13a2:2549_7	ñatvā āgantvā rañño kathesi. Rājā cintesi – “sace satthā agāraṃ ajjhāvasissa, cakkavattirājā	2549	
PA_atk-s05_13a2:2549_8	abhavissa, rāhulasāmaṇero pariṇāyakaratanaṃ, therī itthiratanaṃ, sakalacakkavāḷarajjaṃ	2549	
PA_atk-s05_13a2:2549_9	etesaññeva abhavissa. Amhehi ete upaṭṭhahantehi caritabbaṃ assa, idāni pabbajitvā	2549	
PA_atk-s05_13a2:2549_10	amhe upanissāya vasantesu etesu na yuttaṃ amhākaṃ pamajjitu”nti. So tato paṭṭhāya	25491	
PA_atk-s05_13a2:2549_11	theriyā nibaddhaṃ ambarasaṃ dāpesi. Therena bimbādevītheriyā ambarasassa dinnabhāvo	25491	
PA_atk-s05_13a2:2549_12	bhikkhusaṅghe pākaṭo jāto. Athekadivasaṃ bhikkhū dhammasabhāyaṃ kathaṃ samuṭṭhāpesuṃ	25491	
PA_atk-s05_13a2:2549_13	– “āvuso, sāriputtatthero kira bimbādevītheriṃ ambarasena santappesī”ti. Satthā āgantvā	25491	
PA_atk-s05_13a2:2549_14	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	25491	
PA_atk-s05_13a2:2549_15	“na, bhikkhave, idāneva rāhulamātā sāriputtena ambarasena santappitā, pubbepesa etaṃ	25491	
PA_atk-s05_13a2:2549_16	santappesiyevā”ti vatvā atītaṃ āhari.	25491	
PA_atk-s05_13a2:2550_0	Atīte bārāṇasiyaṃ brahmadatte rajjaṃ kārente bodhisatto kāsigāmake brāhmaṇakule nibbattitvā	2550	
PA_atk-s05_13a2:2550_1	vayappatto takkasilāyaṃ sabbasippāni uggaṇhitvā saṇṭhapitagharāvāso mātāpitūnaṃ accayena	2550	
PA_atk-s05_13a2:2550_2	isipabbajjaṃ pabbajitvā himavantapadese abhiññā ca samāpattiyo ca nibbattetvā isigaṇaparivuto	2550	
PA_atk-s05_13a2:2550_3	gaṇasatthā hutvā dīghassa addhuno accayena loṇambilasevanatthāya pabbatapādā otaritvā	2550	
PA_atk-s05_13a2:2550_4	cārikaṃ caramāno bārāṇasiṃ patvā uyyāne vāsaṃ kappesi. Athassa isigaṇassa sīlatejena	2550	
PA_atk-s05_13a2:2550_5	sakkassa bhavanaṃ kampi. Sakko āvajjamāno taṃ kāraṇaṃ ñatvā “imesaṃ tāpasānaṃ avāsāya	2550	
PA_atk-s05_13a2:2550_6	parisakkissāmi, atha te bhinnāvāsā upaddutā caramānā cittekaggataṃ na labhissanti,	2550	
PA_atk-s05_13a2:2550_7	evaṃ me phāsukaṃ bhavissatī”ti cintetvā “ko nu kho upāyo”ti vīmaṃsanto imaṃ upāyaṃ	2550	
PA_atk-s05_13a2:2550_8	addasa – majjhimayāmasamanantare rañño aggamahesiyā sirigabbhaṃ pavisitvā ākāse ṭhatvā	2550	
PA_atk-s05_13a2:2550_9	“bhadde, sace tvaṃ abbhantaraambapakkaṃ khādeyyāsi, puttaṃ labhissasi, so cakkavattirājā	2550	
PA_atk-s05_13a2:2550_10	bhavissatī”ti ācikkhissāmi. Rājā deviyā kathaṃ sutvā ambapakkatthāya uyyānaṃ pesessati,	25501	
PA_atk-s05_13a2:2550_11	athāhaṃ ambāni antaradhāpessāmi, rañño uyyāne ambānaṃ abhāvaṃ ārocessanti, “ke te	25501	
PA_atk-s05_13a2:2550_12	khādantī”ti vutte “tāpasā khādantī”ti vakkhanti, taṃ sutvā rājā tāpase pothetvā nīharāpessati,	25501	
PA_atk-s05_13a2:2550_13	evaṃ te upaddutā bhavissantīti.	25501	
PA_atk-s05_13a2:2551	So majjhimayāmasamanantare sirigabbhaṃ pavisitvā ākāse ṭhito attano devarājabhāvaṃ jānāpetvā tāya saddhiṃ sallapanto purimā dve gāthā avoca –	255	
PA_atk-s05_13a2:2553	“Abbhantaro nāma dumo, yassa dibyamidaṃ phalaṃ;	255	
PA_atk-s05_13a2:2554	Bhutvā dohaḷinī nārī, cakkavattiṃ vijāyati.	255	
PA_atk-s05_13a2:2556	“Tvampi bhadde mahesīsi, sā cāpi patino piyā;	255	
PA_atk-s05_13a2:2557	Āharissati te rājā, idaṃ abbhantaraṃ phala”nti.	255	
PA_atk-s05_13a2:2558_0	Tattha abbhantaro nāma dumoti iminā tāva gāmanigamajanapadapabbatādīnaṃ asukassa	2558	
PA_atk-s05_13a2:2558_1	abbhantaroti avatvā kevalaṃ ekaṃ abbhantaraṃ ambarukkhaṃ kathesi. Yassa dibyamidaṃ	2558	
PA_atk-s05_13a2:2558_2	phalanti yassa ambarukkhassa devatānaṃ paribhogārahaṃ dibyaṃ phalaṃ. Idanti pana	2558	
PA_atk-s05_13a2:2558_3	nipātamattameva. Dohaḷinīti sañjātadohaḷā. Tvampi, bhadde, mahesīsīti tvaṃ, sobhane	2558	
PA_atk-s05_13a2:2558_4	mahesī, asi. Aṭṭhakathāyaṃ pana “mahesī cā”tipi pāṭho. Sā cāpi patino piyāti soḷasannaṃ	2558	
PA_atk-s05_13a2:2558_5	devīsahassānaṃ abbhantare aggamahesī cāpi patino cāpi piyāti attho. Āharissati te	2558	
PA_atk-s05_13a2:2558_6	rājā, idaṃ abbhantaraṃ phalanti tassā te piyāya aggamahesiyā idaṃ mayā vuttappakāraṃ	2558	
PA_atk-s05_13a2:2558_7	phalaṃ rājā āharāpessati, sā tvaṃ taṃ paribhuñjitvā cakkavattigabbhaṃ labhissasīti.	2558	
PA_atk-s05_13a2:2559_0	Evaṃ sakko deviyā imā dve gāthā vatvā “tvaṃ appamattā hohi, mā papañcaṃ akāsi, sve	2559	
PA_atk-s05_13a2:2559_1	rañño āroceyyāsī”ti taṃ anusāsitvā attano vasanaṭṭhānameva gato. Sā punadivase gilānālayaṃ	2559	
PA_atk-s05_13a2:2559_2	dassetvā paricārikānaṃ saññaṃ datvā nipajji. Rājā samussitasetacchatte sīhāsane nisinno	2559	
PA_atk-s05_13a2:2559_3	nāṭakāni passanto deviṃ adisvā “kahaṃ, devī”ti paricārike pucchi. “Gilānā, devā”ti.	2559	
PA_atk-s05_13a2:2559_4	So tassā santikaṃ gantvā sayanapasse nisīditvā piṭṭhiṃ parimajjanto “kiṃ te, bhadde,	2559	
PA_atk-s05_13a2:2559_5	aphāsuka”nti pucchi. “Mahārāja aññaṃ aphāsukaṃ nāma natthi, dohaḷo me uppanno”ti.	2559	
PA_atk-s05_13a2:2559_6	“Kiṃ icchasi, bhadde”ti? “Abbhantaraambaphalaṃ devā”ti. “Abbhantaraambo nāma kahaṃ	2559	
PA_atk-s05_13a2:2559_7	atthī”ti? “Nāhaṃ, deva, abbhantaraambaṃ jānāmi, tassa pana me phalaṃ labhamānāya	2559	
PA_atk-s05_13a2:2559_8	jīvitaṃ atthi, alabhamānāya natthī”ti. “Tena hi āharāpessāmi, mā cintayī”ti rājā	2559	
PA_atk-s05_13a2:2559_9	deviṃ assāsetvā uṭṭhāya gantvā rājapallaṅke nisinno amacce pakkosāpetvā “deviyā abbhantaraambe	2559	
PA_atk-s05_13a2:2559_10	nāma dohaḷo uppanno, kiṃ kātabba”nti pucchi. “Deva dvinnaṃ ambānaṃ antare ṭhito ambo	25591	
PA_atk-s05_13a2:2559_11	abbhantaraambo nāma, uyyānaṃ pesetvā abbhantare ṭhitaambato phalaṃ āharāpetvā deviyā dāpethā”ti.	25591	
PA_atk-s05_13a2:2560_0	Rājā “sādhu, evarūpaṃ ambaṃ āharathā”ti uyyānaṃ pesesi. Sakko attano ānubhāvena uyyāne	2560	
PA_atk-s05_13a2:2560_1	ambāni khāditasadisāni katvā antaradhāpesi. Ambatthāya gatā manussā sakalauyyānaṃ	2560	
PA_atk-s05_13a2:2560_2	vicarantā ekaṃ ambampi alabhitvā gantvā uyyāne ambānaṃ abhāvaṃ rañño kathayiṃsu.	2560	
PA_atk-s05_13a2:2560_3	“Ke ambāni khādantī”ti? “Tāpasā, devā”ti. “Tāpase uyyānato pothetvā nīharathā”ti.	2560	
PA_atk-s05_13a2:2560_4	Manussā “sādhū”ti paṭissuṇitvā nīhariṃsu. Sakkassa manoratho matthakaṃ pāpuṇi. Devī	2560	
PA_atk-s05_13a2:2560_5	ambaphalatthāya nibaddhaṃ katvā nipajjiyeva. Rājā kattabbakiccaṃ apassanto amacce	2560	
PA_atk-s05_13a2:2560_6	ca brāhmaṇe ca sannipātāpetvā “abbhantaraambassa atthibhāvaṃ jānāthā”ti pucchi. Brāhmaṇā	2560	
PA_atk-s05_13a2:2560_7	āhaṃsu – “deva, abbhantaraambo nāma devatānaṃ paribhogo, ‘himavante kañcanaguhāya	2560	
PA_atk-s05_13a2:2560_8	anto atthī’ti ayaṃ no paramparāgato anussavo”ti. “Ko pana tato ambaṃ āharituṃ sakkhissatī”ti?	2560	
PA_atk-s05_13a2:2560_9	“Na sakkā tattha manussabhūtena gantuṃ, ekaṃ suvapotakaṃ pesetuṃ vaṭṭatī”ti.	2560	
PA_atk-s05_13a2:2561_0	Tena ca samayena rājakule eko suvapotako mahāsarīro kumārakānaṃ yānakacakkanābhimatto	2561	
PA_atk-s05_13a2:2561_1	thāmasampanno paññavā upāyakusalo. Rājā taṃ āharāpetvā “tāta suvapotaka, ahaṃ tava	2561	
PA_atk-s05_13a2:2561_2	bahūpakāro, kañcanapañjare vasasi, suvaṇṇataṭṭake madhulāje khādasi, sakkharapānakaṃ	2561	
PA_atk-s05_13a2:2561_3	pivasi, tayāpi amhākaṃ ekaṃ kiccaṃ nittharituṃ vaṭṭatī”ti āha. “Kiṃ, devā”ti. “Tāta	2561	
PA_atk-s05_13a2:2561_4	deviyā abbhantaraambe dohaḷo uppanno, so ca ambo himavante kañcanapabbatantare atthi	2561	
PA_atk-s05_13a2:2561_5	devatānaṃ paribhogo, na sakkā manussabhūtena tattha gantuṃ, tayā tato ambaphalaṃ	2561	
PA_atk-s05_13a2:2561_6	āharituṃ vaṭṭatī”ti. “Sādhu, deva, āharissāmī”ti. Atha naṃ rājā suvaṇṇataṭṭake madhulāje	2561	
PA_atk-s05_13a2:2561_7	khādāpetvā sakkharapānakaṃ pāyetvā satapākatelena tassa pakkhantarāni makkhetvā ubhohi	2561	
PA_atk-s05_13a2:2561_8	hatthehi gahetvā sīhapañjare ṭhatvā ākāse vissajjesi. Sopi rañño nipaccakāraṃ dassetvā	2561	
PA_atk-s05_13a2:2561_9	ākāse pakkhandanto manussapathaṃ atikkamma himavante paṭhame pabbatantare vasantānaṃ	2561	
PA_atk-s05_13a2:2561_10	sukānaṃ santikaṃ gantvā abbhantaraambo nāma kattha atthi, kathetha me taṃ ṭhāna”nti	25611	
PA_atk-s05_13a2:2561_11	pucchi. “Mayaṃ na jānāma, dutiye pabbatantare sukā jānissantī”ti.	25611	
PA_atk-s05_13a2:2562_0	So tesaṃ vacanaṃ sutvā tato uppatitvā dutiyaṃ pabbatantaraṃ agamāsi, tathā tatiyaṃ,	2562	
PA_atk-s05_13a2:2562_1	catutthaṃ, pañcamaṃ, chaṭṭhaṃ agamāsi. Tatthapi naṃ sukā “na mayaṃ jānāma, sattamapabbatantare	2562	
PA_atk-s05_13a2:2562_2	sukā jānissantī”ti āhaṃsu. So tatthapi gantvā “abbhantaraambo nāma kattha atthī”ti	2562	
PA_atk-s05_13a2:2562_3	pucchi. “Asukaṭṭhāne nāma kañcanapabbatantare”ti āhaṃsu. “Ahaṃ tassa phalatthāya	2562	
PA_atk-s05_13a2:2562_4	āgato, maṃ tattha netvā tato me phalaṃ dāpethā”ti. Sukagaṇā āhaṃsu – “samma, so vessavaṇamahārājassa	2562	
PA_atk-s05_13a2:2562_5	paribhogo, na sakkā upasaṅkamituṃ, sakalarukkho mūlato paṭṭhāya sattahi lohajālehi	2562	
PA_atk-s05_13a2:2562_6	parikkhitto, sahassakumbhaṇḍarakkhasā rakkhanti, tehi diṭṭhassa jīvitaṃ nāma natthi,	2562	
PA_atk-s05_13a2:2562_7	kappuṭṭhānaggiavīcimahānirayasadisaṭṭhānaṃ, mā tattha patthanaṃ karī”ti. “Sace tumhe	2562	
PA_atk-s05_13a2:2562_8	na gacchatha, mayhaṃ ṭhānaṃ ācikkhathā”ti. “Tena hi asukena ca asukena ca ṭhānena	2562	
PA_atk-s05_13a2:2562_9	yāhī”ti. So tehi ācikkhitavaseneva suṭṭhu maggaṃ upadhāretvā taṃ ṭhānaṃ gantvā divā	2562	
PA_atk-s05_13a2:2562_10	attānaṃ adassetvā majjhimayāmasamanantare rakkhasānaṃ niddokkamanasamaye abbhantaraambassa	25621	
PA_atk-s05_13a2:2562_11	santikaṃ gantvā ekena mūlantarena saṇikaṃ abhiruhituṃ ārabhi. Lohajālaṃ “kirī”ti saddamakāsi.	25621	
PA_atk-s05_13a2:2563_0	Rakkhasā pabujjhitvā sukapotakaṃ disvā “ambacoroya”nti gahetvā kammakaraṇaṃ saṃvidahiṃsu.	2563	
PA_atk-s05_13a2:2563_1	Eko “mukhe pakkhipitvā gilissāmi na”nti āha, aparo “hatthehi madditvā puñjitvā vippakirissāmi	2563	
PA_atk-s05_13a2:2563_2	na”nti, aparo “dvedhā phāletvā aṅgāresu pacitvā khādissāmī”ti. So tesaṃ kammakaraṇasaṃvidhānaṃ	2563	
PA_atk-s05_13a2:2563_3	sutvāpi asantasitvāva te rakkhase āmantetvā “ambho rakkhasā, tumhe kassa manussā”ti	2563	
PA_atk-s05_13a2:2563_4	āha. “Vessavaṇamahārājassā”ti. “Ambho, tumhepi ekassa raññova manussā, ahampi raññova	2563	
PA_atk-s05_13a2:2563_5	manusso, bārāṇasirājā maṃ abbhantaraambaphalatthāya pesesi, svāhaṃ tattheva attano	2563	
PA_atk-s05_13a2:2563_6	rañño jīvitaṃ datvā āgato. Yo hi attano mātāpitūnañceva sāmikassa ca atthāya jīvitaṃ	2563	
PA_atk-s05_13a2:2563_7	pariccajati, so devalokeyeva nibbattati, tasmā ahampi imamhā tiracchānayoniyā cavitvā	2563	
PA_atk-s05_13a2:2563_8	devaloke nibbattissāmī”ti vatvā tatiyaṃ gāthamāha –	2563	
PA_atk-s05_13a2:2565	“Bhatturatthe parakkanto, yaṃ ṭhānamadhigacchati;	256	
PA_atk-s05_13a2:2566	Sūro attapariccāgī, labhamāno bhavāmaha”nti.	256	
PA_atk-s05_13a2:2567_0	Tattha bhatturattheti bhattā vuccanti bhattādīhi bharaṇaposakā pitā mātā sāmiko ca,	2567	
PA_atk-s05_13a2:2567_1	iti tividhassapetassa bhattu atthāya. Parakkantoti parakkamaṃ karonto vāyamanto.	2567	
PA_atk-s05_13a2:2567_2	Yaṃ ṭhānamadhigacchatīti yaṃ sukhakāraṇaṃ yasaṃ vā lābhaṃ vā saggaṃ vā adhigacchati.	2567	
PA_atk-s05_13a2:2567_3	Sūroti abhīru vikkamasampanno. Attapariccāgīti kāye ca jīvite ca nirapekkho hutvā	2567	
PA_atk-s05_13a2:2567_4	tassa tividhassapi bhattu atthāya attānaṃ pariccajanto. Labhamāno bhavāmahanti yaṃ	2567	
PA_atk-s05_13a2:2567_5	so evarūpo sūro devasampattiṃ vā manussasampattiṃ vā labhati, ahampi taṃ labhamāno	2567	
PA_atk-s05_13a2:2567_6	bhavāmi, tasmā hāsova me ettha, na tāso, kiṃ maṃ tumhe tāsethāti.	2567	
PA_atk-s05_13a2:2568_0	Evaṃ so imāya gāthāya tesaṃ dhammaṃ desesi. Te tassa dhammakathaṃ sutvā pasannacittā	2568	
PA_atk-s05_13a2:2568_1	“dhammiko esa, na sakkā māretuṃ, vissajjema na”nti vatvā sukapotakaṃ vissajjetvā	2568	
PA_atk-s05_13a2:2568_2	‘ambho sukapotaka, muttosi, amhākaṃ hatthato sotthinā gacchā”ti āhaṃsu. “Mayhaṃ āgamanaṃ	2568	
PA_atk-s05_13a2:2568_3	mā tucchaṃ karotha, detha me ekaṃ ambaphala”nti. “Sukapotaka, tuyhaṃ ekaṃ ambaphalaṃ	2568	
PA_atk-s05_13a2:2568_4	dātuṃ nāma na bhāro, imasmiṃ pana rukkhe ambāni aṅketvā gahitāni, ekasmiṃ phale asamente	2568	
PA_atk-s05_13a2:2568_5	amhākaṃ jīvitaṃ natthi. Vessavaṇena hi kujjhitvā sakiṃ olokite tattakapāle pakkhittatilā	2568	
PA_atk-s05_13a2:2568_6	viya kumbhaṇḍasahassaṃ bhijjitvā vippakirīyati, tena te dātuṃ na sakkoma, labhanaṭṭhānaṃ	2568	
PA_atk-s05_13a2:2568_7	pana ācikkhissāmā”ti. “Yo koci detu, phaleneva me attho, labhanaṭṭhānaṃ ācikkhathā”ti.	2568	
PA_atk-s05_13a2:2568_8	“Etassa kañcanapabbatassa antare jotiraso nāma tāpaso aggiṃ juhamāno kañcanapattiyā	2568	
PA_atk-s05_13a2:2568_9	nāma paṇṇasālāyaṃ vasati vessavaṇassa kulūpako, vessavaṇo tassa nibaddhaṃ cattāri	2568	
PA_atk-s05_13a2:2568_10	ambaphalāni peseti, tassa santikaṃ gacchā”ti.	25681	
PA_atk-s05_13a2:2569_0	So “sādhū”ti sampaṭicchitvā tāpasassa santikaṃ gantvā vanditvā ekamantaṃ nisīdi.	2569	
PA_atk-s05_13a2:2569_1	Atha naṃ tāpaso “kuto āgatosī”ti pucchi. “Bārāṇasirañño santikā”ti. “Kimatthāya āgatosī”ti?	2569	
PA_atk-s05_13a2:2569_2	“Sāmi, amhākaṃ rañño deviyā abbhantaraambapakke dohaḷo uppanno, tadatthaṃ āgatomhi,	2569	
PA_atk-s05_13a2:2569_3	rakkhasā pana me sayaṃ ambapakkaṃ adatvā tumhākaṃ santikaṃ pesesu”nti. “Tena hi nisīda,	2569	
PA_atk-s05_13a2:2569_4	labhissasī”ti. Athassa vessavaṇo cattāri phalāni pesesi. Tāpaso tato dve paribhuñji,	2569	
PA_atk-s05_13a2:2569_5	ekaṃ suvapotakassa khādanatthāya adāsi. Tena tasmiṃ khādite ekaṃ phalaṃ sikkāya pakkhipitvā	2569	
PA_atk-s05_13a2:2569_6	suvapotakassa gīvāya paṭimuñcitvā “idāni gacchā”ti sukapotakaṃ vissajjesi. So taṃ	2569	
PA_atk-s05_13a2:2569_7	āharitvā deviyā adāsi. Sā taṃ khāditvā dohaḷaṃ paṭippassambhesi, tatonidānaṃ panassā putto nāhosi.	2569	
PA_atk-s05_13a2:2570	Satthā imaṃ dhammadesanaṃ āharitvā jātakaṃ samodhānesi – “tadā devī rāhulamātā ahosi, suko ānando, ambapakkadāyako tāpaso sāriputto, uyyāne nivutthatāpaso pana ahameva ahosi”nti.	257	
PA_atk-s05_13a2:2571	Abbhantarajātakavaṇṇanā paṭhamā.	257	
PA_atk-s05_13a2:2573	[282] 2. Seyyajātakavaṇṇanā	257	
PA_atk-s05_13a2:2574_0	Seyyaṃso seyyaso hotīti idaṃ satthā jetavane viharanto ekaṃ kosalarañño amaccaṃ ārabbha	2574	
PA_atk-s05_13a2:2574_1	kathesi. So kira rañño bahūpakāro sabbakiccanipphādako ahosi. Rājā “bahūpakāro me	2574	
PA_atk-s05_13a2:2574_2	aya”nti tassa mahantaṃ yasaṃ adāsi. Taṃ asahamānā aññe rañño pesuññaṃ upasaṃharitvā	2574	
PA_atk-s05_13a2:2574_3	taṃ paribhindiṃsu. Rājā tesaṃ vacanaṃ saddahitvā dosaṃ anupaparikkhitvāva taṃ sīlavantaṃ	2574	
PA_atk-s05_13a2:2574_4	niddosaṃ saṅkhalikabandhanena bandhāpetvā bandhanāgāre pakkhipāpesi. So tattha ekako	2574	
PA_atk-s05_13a2:2574_5	vasanto sīlasampattiṃ nissāya cittekaggataṃ labhitvā ekaggacitto saṅkhāre sammasitvā	2574	
PA_atk-s05_13a2:2574_6	sotāpattiphalaṃ pāpuṇi. Athassa rājā aparabhāge niddosabhāvaṃ ñatvā saṅkhalikabandhanaṃ	2574	
PA_atk-s05_13a2:2574_7	bhindāpetvā purimayasato mahantataraṃ yasaṃ adāsi. So “satthāraṃ vandissāmī”ti bahūni	2574	
PA_atk-s05_13a2:2574_8	mālāgandhādīni ādāya vihāraṃ gantvā tathāgataṃ pūjetvā vanditvā ekamantaṃ nisīdi.	2574	
PA_atk-s05_13a2:2574_9	Satthā tena saddhiṃ paṭisanthāraṃ karonto “anattho kira te uppannoti assumhā”ti āha.	2574	
PA_atk-s05_13a2:2574_10	“Āma, bhante, uppanno, ahaṃ pana tena anatthena atthaṃ akāsiṃ, bandhanāgāre nisīditvā	25741	
PA_atk-s05_13a2:2574_11	sotāpattiphalaṃ nibbattesi”nti. Satthā “na kho, upāsaka, tvaññeva anatthena atthaṃ	25741	
PA_atk-s05_13a2:2574_12	āhari, porāṇakapaṇḍitāpi attano anatthena atthaṃ āhariṃ suyevā”ti vatvā tena yācito atītaṃ āhari.	25741	
PA_atk-s05_13a2:2575_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi	2575	
PA_atk-s05_13a2:2575_1	nibbattitvā vayappatto takkasilāyaṃ sabbasippāni uggaṇhitvā pitu accayena rajje patiṭṭhāya	2575	
PA_atk-s05_13a2:2575_2	dasa rājadhamme akopetvā dānaṃ deti, pañca sīlāni rakkhati, uposathakammaṃ karoti.	2575	
PA_atk-s05_13a2:2575_3	Athasseko amacco antepure padussi. Pādamūlikādayo ñatvā “asukaamacco antepure paduṭṭho”ti	2575	
PA_atk-s05_13a2:2575_4	rañño ārocesuṃ. Rājā pariggaṇhanto yathāsabhāvato ñatvā pakkosāpetvā “mā maṃ ito	2575	
PA_atk-s05_13a2:2575_5	paṭṭhāya upaṭṭhāhī”ti nibbisayaṃ akāsi. So gantvā aññataraṃ sāmantarājānaṃ upaṭṭhahīti	2575	
PA_atk-s05_13a2:2575_6	sabbaṃ vatthu heṭṭhā mahāsīlavajātake kathitasadisameva. Idhāpi so rājā tikkhattuṃ	2575	
PA_atk-s05_13a2:2575_7	vīmaṃsitvā tassa amaccassa vacanaṃ saddahitvā “bārāṇasirajjaṃ gaṇhissāmī”ti mahantena	2575	
PA_atk-s05_13a2:2575_8	parivārena rajjasīmaṃ pāpuṇi. Bārāṇasirañño sattasatamattā mahāyodhā taṃ pavattiṃ	2575	
PA_atk-s05_13a2:2575_9	sutvā “deva, asuko nāma kira rājā bārāṇasirajjaṃ gaṇhissāmī’ti janapadaṃ bhindanto	2575	
PA_atk-s05_13a2:2575_10	āgacchati, ettheva naṃ gantvā gaṇhissāmā”ti āhaṃsu. “Mayhaṃ paravihiṃsāya laddhena	25751	
PA_atk-s05_13a2:2575_11	rajjena kiccaṃ natthi, mā kiñci karitthā”ti?	25751	
PA_atk-s05_13a2:2576_0	Corarājā āgantvā nagaraṃ parikkhipi, puna amaccā rājānaṃ upasaṅkamitvā “deva, mā	2576	
PA_atk-s05_13a2:2576_1	evaṃ karittha, gaṇhissāma na”nti āhaṃsu. Rājā “na labbhā kiñci kātuṃ, nagaradvārāni	2576	
PA_atk-s05_13a2:2576_2	vivarathā”ti vatvā sayaṃ amaccagaṇaparivuto mahātale rājapallaṅke nisīdi. Corarājā	2576	
PA_atk-s05_13a2:2576_3	catūsu dvāresu manusse pothento nagaraṃ pavisitvā pāsādaṃ abhiruyha amaccaparivutaṃ	2576	
PA_atk-s05_13a2:2576_4	rājānaṃ gāhāpetvā saṅkhalikāhi bandhāpetvā bandhanāgāre pakkhipāpesi. Rājā bandhanāgāre	2576	
PA_atk-s05_13a2:2576_5	nisinnova corarājānaṃ mettāyanto mettajjhānaṃ uppādesi. Tassa mettānubhāvena corarañño	2576	
PA_atk-s05_13a2:2576_6	kāye ḍāho uppajji, sakalasarīraṃ yamakaukkāhi jhāpiyamānaṃ viya jātaṃ. So mahādukkhābhitunno	2576	
PA_atk-s05_13a2:2576_7	“kiṃ nu kho kāraṇa”nti pucchi. “Tumhe sīlavantaṃ rājānaṃ bandhanāgāre pakkhipetha,	2576	
PA_atk-s05_13a2:2576_8	tena vo idaṃ dukkhaṃ uppannaṃ bhavissatī”ti. So gantvā bodhisattaṃ khamāpetvā “tumhākaṃ	2576	
PA_atk-s05_13a2:2576_9	rajjaṃ tumhākameva hotū”ti rajjaṃ tasseva niyyādetvā “ito paṭṭhāya tumhākaṃ paccatthiko	2576	
PA_atk-s05_13a2:2576_10	me bhāro hotū”ti vatvā paduṭṭhāmaccassa rājāṇaṃ kāretvā attano nagarameva gato.	25761	
PA_atk-s05_13a2:2577	Bodhisatto alaṅkatamahātale samussitasetacchatte rājapallaṅke nisinno amaccehi saddhiṃ sallapanto purimā dvegāthā avoca –	257	
PA_atk-s05_13a2:2579	“Seyyaṃso seyyaso hoti, yo seyyamupasevati;	257	
PA_atk-s05_13a2:2580	Ekena sandhiṃ katvāna, sataṃ vajjhe amocayiṃ.	258	
PA_atk-s05_13a2:2582	“Tasmā sabbena lokena, sandhiṃ katvāna ekato;	258	
PA_atk-s05_13a2:2583	Pecca saggaṃ nigaccheyya, idaṃ suṇātha kāsiyā”ti.	258	
PA_atk-s05_13a2:2584_0	Tattha seyyaṃso seyyaso hoti, yo seyyamupasevatīti anavajjauttamadhammasaṅkhāto seyyo	2584	
PA_atk-s05_13a2:2584_1	aṃso koṭṭhāso assāti seyyaṃso, kusaladhammanissitapuggalo. Yo punappunaṃ taṃ seyyaṃ	2584	
PA_atk-s05_13a2:2584_2	kusaladhammabhāvanaṃ kusalābhirataṃ vā uttamapuggalamupasevati, so seyyaso hoti pāsaṃsataro	2584	
PA_atk-s05_13a2:2584_3	ceva uttaritaro ca hoti. Ekena sandhiṃ katvāna, sataṃ vajjhe amocayinti tadamināpi	2584	
PA_atk-s05_13a2:2584_4	cetaṃ veditabbaṃ – ahañhi seyyaṃ mettābhāvanaṃ upasevanto tāya mettābhāvanāya ekena	2584	
PA_atk-s05_13a2:2584_5	coraraññā sandhiṃ santhavaṃ katvā mettābhāvanaṃ bhāvetvā tumhe satajane vajjhe amocayiṃ.	2584	
PA_atk-s05_13a2:2585_0	Dutiyagāthāya attho – yasmā ahaṃ ekena saddhiṃ ekato mettābhāvanāya sandhiṃ katvā	2585	
PA_atk-s05_13a2:2585_1	tumhe vajjhappatte satajane mocayiṃ, tasmā veditabbamevetaṃ, tasmā sabbena lokena	2585	
PA_atk-s05_13a2:2585_2	saddhiṃ mettābhāvanāya sandhiṃ katvā ekato puggalo pecca paraloke saggaṃ nigaccheyya.	2585	
PA_atk-s05_13a2:2585_3	Mettāya hi upacāraṃ kāmāvacare paṭisandhiṃ deti, appanā brahmaloke. Idaṃ mama vacanaṃ	2585	
PA_atk-s05_13a2:2585_4	sabbepi tumhe kāsiraṭṭhavāsino suṇāthāti.	2585	
PA_atk-s05_13a2:2586_0	Evaṃ mahāsatto mahājanassa mettābhāvanāya guṇaṃ vaṇṇetvā dvādasayojanike bārāṇasinagare	2586	
PA_atk-s05_13a2:2586_1	setacchattaṃ pahāya himavantaṃ pavisitvā isipabbajjaṃ pabbaji. Satthā sammāsambuddho	2586	
PA_atk-s05_13a2:2586_2	hutvā tatiyaṃ gāthamāha –	2586	
PA_atk-s05_13a2:2588	“Idaṃ vatvā mahārājā, kaṃso bārāṇasiggaho;	258	
PA_atk-s05_13a2:2589	Dhanuṃ kaṇḍañca nikkhippa, saṃyamaṃ ajjhupāgamī”ti.	258	
PA_atk-s05_13a2:2590_0	Tattha mahanto rājāti mahārājā. Kaṃsoti tassa nāmaṃ. Bārāṇasiṃ gahetvā ajjhāvasanato	2590	
PA_atk-s05_13a2:2590_1	bārāṇasiggaho. So rājā idaṃ vacanaṃ vatvā dhanuñca sarasaṅkhātaṃ kaṇḍañca nikkhippa	2590	
PA_atk-s05_13a2:2590_2	ohāya chaḍḍetvā sīlasaṃyamaṃ upagato pabbajito, pabbajitvā ca pana jhānaṃ uppādetvā	2590	
PA_atk-s05_13a2:2590_3	aparihīnajjhāno brahmaloke uppannoti.	2590	
PA_atk-s05_13a2:2591	Satthā imaṃ dhammadesanaṃ āharitvā jātakaṃ samodhānesi – “tadā corarājā ānando ahosi, bārāṇasirājā pana ahameva ahosi”nti.	259	
PA_atk-s05_13a2:2592	Seyyajātakavaṇṇanā dutiyā.	259	
PA_atk-s05_13a2:2594	[283] 3. Vaḍḍhakīsūkarajātakavaṇṇanā	259	
PA_atk-s05_13a2:2595_0	Varaṃ varaṃ tvanti idaṃ satthā jetavane viharanto dhanuggahatissattheraṃ ārabbha	2595	
PA_atk-s05_13a2:2595_1	kathesi. Pasenadirañño pitā mahākosalo bimbisārarañño dhītaraṃ vedehiṃ nāma kosaladeviṃ	2595	
PA_atk-s05_13a2:2595_2	dadamāno tassā nhānacuṇṇamūlaṃ satasahassuṭṭhānaṃ kāsigāmaṃ adāsi. Ajātasattunā pana	2595	
PA_atk-s05_13a2:2595_3	pitari mārite kosaladevīpi sokābhibhūtā kālamakāsi. Tato pasenadi kosalarājā cintesi	2595	
PA_atk-s05_13a2:2595_4	– “ajātasattunā pitā mārito, bhaginīpi me sāmike kālakate tena sokena kālakatā, pitughātakassa	2595	
PA_atk-s05_13a2:2595_5	corassa kāsigāmaṃ na dassāmī”ti. So taṃ ajātasattussa na adāsi. Taṃ gāmaṃ nissāya	2595	
PA_atk-s05_13a2:2595_6	tesaṃ dvinnampi kālena kālaṃ yuddhaṃ hoti, ajātasattu taruṇo samattho, pasenadi mahallakoyeva.	2595	
PA_atk-s05_13a2:2595_7	So abhikkhaṇaṃ parajjati, mahākosalassāpi manussā yebhuyyena parājitā. Atha rājā	2595	
PA_atk-s05_13a2:2595_8	“mayaṃ abhiṇhaṃ parajjāma, kiṃ nu kho kātabba”nti amacce pucchi. “Deva, ayyā nāma	2595	
PA_atk-s05_13a2:2595_9	mantacchekā honti, jetavanavihāre bhikkhūnaṃ kathaṃ sotuṃ vaṭṭatī”ti. Rājā “tena	2595	
PA_atk-s05_13a2:2595_10	hi tāyaṃ velāyaṃ bhikkhūnaṃ kathāsallāpaṃ suṇāthā”ti carapurise āṇāpesi. Te tato	25951	
PA_atk-s05_13a2:2595_11	paṭṭhāya tathā akaṃsu.	25951	
PA_atk-s05_13a2:2596_0	Tasmiṃ pana kāle dve mahallakattherā vihārapaccante paṇṇasālāyaṃ vasanti dattatthero	2596	
PA_atk-s05_13a2:2596_1	ca dhanuggahatissatthero ca. Tesu dhanuggahatissatthero paṭhamayāmepi majjhimayāmepi	2596	
PA_atk-s05_13a2:2596_2	niddāyitvā pacchimayāme pabujjhitvā ummukkāni sodhetvā aggiṃ jāletvā nisinnako āha	2596	
PA_atk-s05_13a2:2596_3	– “bhante, dattattherā”ti. “Kiṃ, bhante, tissattherā”ti? “Kiṃ niddāyasi no tva”nti.	2596	
PA_atk-s05_13a2:2596_4	“Aniddāyantā kiṃ karissāmā”ti? “Uṭṭhāya tāva nisīdathā”ti. So uṭṭhāya nisinno taṃ	2596	
PA_atk-s05_13a2:2596_5	dattattheraṃ āha – “bhante dattatthera, ayaṃ te lolo mahodarakosalo cāṭimattaṃ bhattameva	2596	
PA_atk-s05_13a2:2596_6	pūtiṃ karoti, yuddhavicāraṇaṃ pana kiñci na jānāti, parājito parājitotveva vadāpetī”ti.	2596	
PA_atk-s05_13a2:2596_7	“Kiṃ pana kātuṃ vaṭṭatī”ti? Tasmiṃ khaṇe te carapurisā tesaṃ kathaṃ suṇantā aṭṭhaṃsu.	2596	
PA_atk-s05_13a2:2597_0	Dhanuggahatissatthero yuddhaṃ vicāresi – “bhante, yuddho nāma tividho – padumabyūho,	2597	
PA_atk-s05_13a2:2597_1	cakkabyūho, sakaṭabyūhoti. Ajātasattuṃ gaṇhitukāmena asuke nāma pabbatakucchismiṃ	2597	
PA_atk-s05_13a2:2597_2	dvīsu pabbatabhittīsu manusse ṭhapetvā purato dubbalabalaṃ dassetvā pabbatantaraṃ	2597	
PA_atk-s05_13a2:2597_3	paviṭṭhabhāvaṃ jānitvā paviṭṭhamaggaṃ occhinditvā purato ca pacchato ca ubhosu pabbatabhittīsu	2597	
PA_atk-s05_13a2:2597_4	vaggitvā unnaditvā khipe patitamacchaṃ viya antomuṭṭhiyaṃ vaṭṭapotakaṃ viya ca katvā	2597	
PA_atk-s05_13a2:2597_5	sakkā assa taṃ gahetu”nti. Carapurisā taṃ sāsanaṃ rañño ārocesuṃ. Taṃ sutvā rājā	2597	
PA_atk-s05_13a2:2597_6	saṅgāmabheriṃ carāpetvā gantvā sakaṭabyūhaṃ katvā ajātasattuṃ jīvaggāhaṃ gāhāpetvā	2597	
PA_atk-s05_13a2:2597_7	attano dhītaraṃ vajirakumāriṃ bhāgineyyassa datvā kāsigāmaṃ tassā nhānamūlaṃ katvā	2597	
PA_atk-s05_13a2:2597_8	datvā uyyojesi. Sā pavatti bhikkhusaṅghe pākaṭā jātā. Athekadivasaṃ bhikkhū dhammasabhāyaṃ	2597	
PA_atk-s05_13a2:2597_9	kathaṃ samuṭṭhāpesuṃ – “āvuso, kosalarājā kira dhanuggahatissattherassa vicāraṇāya	2597	
PA_atk-s05_13a2:2597_10	ajātasattuṃ jinī”ti. Satthā āgantvā “kāya nuttha, bhikkhave, etarahi kathāya sannisinnā”ti	25971	
PA_atk-s05_13a2:2597_11	pucchitvā “imāya nāmā”ti vutte “na, bhikkhave, idāneva, pubbepi dhanuggahatisso yuddhavicāraṇāya	25971	
PA_atk-s05_13a2:2597_12	chekoyevā”ti vatvā atītaṃ āhari.	25971	
PA_atk-s05_13a2:2598_0	Atīte bārāṇasiyaṃ brahmadatte rajjaṃ kārente bodhisatto araññe rukkhadevatā hutvā	2598	
PA_atk-s05_13a2:2598_1	nibbatti. Tadā bārāṇasiṃ nissāya nivutthavaḍḍhakigāmakā eko vaḍḍhakī thambhatthāya	2598	
PA_atk-s05_13a2:2598_2	araññaṃ gantvā āvāṭe patitaṃ sūkarapotakaṃ disvā taṃ gharaṃ netvā paṭijaggi. So vuḍḍhippatto	2598	
PA_atk-s05_13a2:2598_3	mahāsarīro vaṅkadāṭho ācārasampanno ahosi, vaḍḍhakinā positattā pana “vaḍḍhakīsūkaro”tveva	2598	
PA_atk-s05_13a2:2598_4	paññāyi. Vaḍḍhakissa rukkhatacchanakāle tuṇḍena rukkhaṃ parivatteti, mukhena ḍaṃsitvā	2598	
PA_atk-s05_13a2:2598_5	vāsipharasunikhādanamuggare āharati, kālasuttakoṭiyaṃ gaṇhāti. Atha so vaḍḍhakī “kocideva,	2598	
PA_atk-s05_13a2:2598_6	naṃ khādeyyā”ti bhayena netvā araññe vissajjesi. Sopi araññaṃ pavisitvā khemaṃ phāsukaṭṭhānaṃ	2598	
PA_atk-s05_13a2:2598_7	olokento ekaṃ pabbatantare mahantaṃ girikandaraṃ addasa sampannakandamūlaphalaṃ phāsukaṃ	2598	
PA_atk-s05_13a2:2598_8	vasanaṭṭhānaṃ anekasatasūkarasamākiṇṇaṃ. Te sūkarā taṃ disvā tassa santikaṃ āgamaṃsu.	2598	
PA_atk-s05_13a2:2598_9	Sopi te āha – “ahaṃ tumheva olokento vicarāmi, apica vo mayā diṭṭhā, idañca ṭhānaṃ	2598	
PA_atk-s05_13a2:2598_10	ramaṇīyaṃ, ahampi idāni idheva vasissāmī”ti. “Saccaṃ idaṃ ṭhānaṃ ramaṇīyaṃ, parissayo	25981	
PA_atk-s05_13a2:2598_11	panettha atthī”ti. “Ahampi tumhe disvā etaṃ aññāsiṃ, evaṃ gocarasampanne ṭhāne vasantānaṃ	25981	
PA_atk-s05_13a2:2598_12	vo sarīresu maṃsalohitaṃ natthi, kiṃ pana vo ettha bhaya”nti? “Eko byaggho pātova	25981	
PA_atk-s05_13a2:2598_13	āgantvā diṭṭhadiṭṭhaṃyeva gahetvā gacchatī”ti. “Kiṃ pana so nibaddhaṃ gaṇhāti, udāhu	25981	
PA_atk-s05_13a2:2598_14	antarantarā”ti? “Nibaddhaṃ gaṇhātī”ti. “Kati pana te byagghā”ti? “Ekoyevā”ti. “Ettakā	25981	
PA_atk-s05_13a2:2598_15	tumhe ekassa yujjhituṃ na sakkothā”ti? “Āma, na sakkomā”ti. “Ahaṃ taṃ gaṇhissāmi,	25981	
PA_atk-s05_13a2:2598_16	kevalaṃ tumhe mama vacanaṃ karotha, so byaggho kahaṃ vasatī”ti? “Etasmiṃ pabbate”ti.	25981	
PA_atk-s05_13a2:2599_0	So rattiññeva sūkare carāpetvā yuddhaṃ vicārento “yuddhaṃ nāma padumabyūhacakkabyūhasakaṭabyūhavasena	2599	
PA_atk-s05_13a2:2599_1	tividhaṃ hotī”ti vatvā padumabyūhavasena vicāresi. So hi bhūmisīsaṃ jānāti. Tasmā	2599	
PA_atk-s05_13a2:2599_2	“imasmiṃ ṭhāne yuddhaṃ vicāretuṃ vaṭṭatī”ti sūkarapillake mātaro ca tesaṃ majjhaṭṭhāne	2599	
PA_atk-s05_13a2:2599_3	ṭhapesi. So tā āvijjhitvā majjhimasūkariyo, tā āvijjhitvā potakasūkare, te āvijjhitvā	2599	
PA_atk-s05_13a2:2599_4	jarasūkare, te āvijjhitvā dīghadāṭhasūkare, te āvijjhitvā yuddhasamatthe balavatarasūkare	2599	
PA_atk-s05_13a2:2599_5	dasa vīsa tiṃsa jane tasmiṃ tasmiṃ ṭhāne balagumbaṃ katvā ṭhapesi. Attano ṭhitaṭṭhānassa	2599	
PA_atk-s05_13a2:2599_6	purato ekaṃ parimaṇḍalaṃ āvāṭaṃ khaṇāpesi, pacchato ekaṃ suppasaṇṭhānaṃ anupubbaninnaṃ	2599	
PA_atk-s05_13a2:2599_7	pabbhārasadisaṃ. Tassa saṭṭhisattatimatte yodhasūkare ādāya tasmiṃ tasmiṃ ṭhāne “mā	2599	
PA_atk-s05_13a2:2599_8	bhāyitthā”ti kammaṃ vicārato aruṇaṃ uṭṭhahi.	2599	
PA_atk-s05_13a2:2600_0	Byaggho uṭṭhāya “kālo”ti ñatvā gantvā tesaṃ sammukhā ṭhite pabbatatale ṭhatvā akkhīni	2600	
PA_atk-s05_13a2:2600_1	ummīletvā sūkare olokesi. Vaḍḍhakīsūkaro “paṭioloketha na”nti sūkarānaṃ saññaṃ adāsi,	2600	
PA_atk-s05_13a2:2600_2	te paṭiolokesuṃ. Byaggho mukhaṃ ugghāṭetvā assosi, sūkarāpi tathā kariṃsu. Byaggho	2600	
PA_atk-s05_13a2:2600_3	muttaṃ chaḍḍesi, sūkarāpi chaḍḍayiṃsu. Iti yaṃ yaṃ so karoti, taṃ taṃ te paṭikariṃsu.	2600	
PA_atk-s05_13a2:2600_4	So cintesi – “pubbe sūkarā mayā olokitakāle palāyantā palāyitumpi na sakkonti, ajja	2600	
PA_atk-s05_13a2:2600_5	apalāyitvā mama paṭisattu hutvā mayā katameva paṭikaronti. Etasmiṃ bhūmisīse ṭhito	2600	
PA_atk-s05_13a2:2600_6	eko tesaṃ saṃvidhāyakopi atthi, ajja mayhaṃ gatassa jayo na paññāyatī”ti. So nivattitvā	2600	
PA_atk-s05_13a2:2600_7	attano vasanaṭṭhānameva agamāsi. Tena pana gahitamaṃsakhādako eko kūṭajaṭilo atthi,	2600	
PA_atk-s05_13a2:2600_8	so taṃ tucchahatthameva āgacchantaṃ disvā tena saddhiṃ sallapanto paṭhamaṃ gāthamāha –	2600	
PA_atk-s05_13a2:2602	“Varaṃ varaṃ tvaṃ nihanaṃ pure cari,	260	
PA_atk-s05_13a2:2603	Asmiṃ padese abhibhuyya sūkare;	260	
PA_atk-s05_13a2:2604	Sodāni eko byapagamma jhāyasi,	260	
PA_atk-s05_13a2:2605	Balaṃ nu te byaggha na cajja vijjatī”ti.	260	
PA_atk-s05_13a2:2606_0	Tattha varaṃ varaṃ tvaṃ nihanaṃ pure cari, asmiṃ padese abhibhuyya sūkareti ambho	2606	
PA_atk-s05_13a2:2606_1	byaggha, tvaṃ pubbe imasmiṃ padese sabbasūkare abhibhavitvā imesu sūkaresu varaṃ	2606	
PA_atk-s05_13a2:2606_2	varaṃ tvaṃ uttamuttamaṃ sūkaraṃ nihananto vicari. Sodāni eko byapagamma jhāyasīti	2606	
PA_atk-s05_13a2:2606_3	so tvaṃ idāni aññataraṃ sūkaraṃ aggahetvā ekakova apagantvā jhāyasi pajjhāyasi. Balaṃ	2606	
PA_atk-s05_13a2:2606_4	nu te byaggha na cajja vijjatīti kiṃ nu te, ambho byaggha, ajja kāyabalaṃ natthīti.	2606	
PA_atk-s05_13a2:2607	Taṃ sutvā byaggho dutiyaṃ gāthamāha –	260	
PA_atk-s05_13a2:2609	“Ime sudaṃ yanti disodisaṃ pure, bhayaṭṭitā leṇagavesino puthū;	260	
PA_atk-s05_13a2:2610	Te dāni saṅgamma vasanti ekato, yatthaṭṭhitā duppasahajjame mayā”ti.	261	
PA_atk-s05_13a2:2611_0	Tattha sudanti nipāto. Ayaṃ pana saṅkhepattho – ime sūkarā pubbe maṃ disvā bhayena	2611	
PA_atk-s05_13a2:2611_1	aṭṭitā pīḷitā attano leṇagavesino puthū visuṃ visuṃ hutvā disodisaṃ yanti, taṃ taṃ	2611	
PA_atk-s05_13a2:2611_2	disaṃ abhimukhā palāyanti, te dāni sabbepi samāgantvā ekato vasanti tiṭṭhanti, tañca	2611	
PA_atk-s05_13a2:2611_3	bhūmisīsaṃ upagatā, yattha ṭhitā duppasahā dummaddayā ajja ime mayāti.	2611	
PA_atk-s05_13a2:2612_0	Athassa ussāhaṃ janento kūṭajaṭilo “mā bhāyi, gaccha tayi naditvā pakkhandante sabbepi	2612	
PA_atk-s05_13a2:2612_1	bhītā bhijjitvā palāyissantī”ti āha. Byaggho tasmiṃ ussāhaṃ janente sūro hutvā puna	2612	
PA_atk-s05_13a2:2612_2	gantvā pabbatatale aṭṭhāsi. Vaḍḍhakīsūkaro dvinnaṃ āvāṭānaṃ antare aṭṭhāsi. Sūkarā	2612	
PA_atk-s05_13a2:2612_3	“sāmi, mahācoro punāgato”ti āhaṃsu. “Mā bhāyittha, idāni taṃ gaṇhissāmī”ti. Byaggho	2612	
PA_atk-s05_13a2:2612_4	naditvā vaḍḍhakīsūkarassa upari patati, sūkaro tassa attano upari patanakāle parivattitvā	2612	
PA_atk-s05_13a2:2612_5	vegena ujukaṃ khataāvāṭe pati. Byaggho vegaṃ sandhāretuṃ asakkonto uparibhāgena gantvā	2612	
PA_atk-s05_13a2:2612_6	suppamukhassa tiriyaṃ khataāvāṭassa atisambādhe mukhaṭṭhāne patitvā puñjakato viya	2612	
PA_atk-s05_13a2:2612_7	ahosi. Sūkaro āvāṭā uttaritvā asanivegena gantvā byagghaṃ antarasatthimhi dāṭhāya	2612	
PA_atk-s05_13a2:2612_8	paharitvā yāva vakkapadesā phāletvā pañcamadhuramaṃsaṃ dāṭhāya paliveṭhetvā byagghassa	2612	
PA_atk-s05_13a2:2612_9	matthake āvijjhitvā “gaṇhatha tumhākaṃ paccāmitta”nti ukkhipitvā bahiāvāṭe chaḍḍesi.	2612	
PA_atk-s05_13a2:2612_10	Paṭhamaṃ āgatā byagghamaṃsaṃ labhiṃsu, pacchā āgatā “byagghamaṃsaṃ kīdisaṃ hotī”ti	26121	
PA_atk-s05_13a2:2612_11	tesaṃ mukhaṃ upasiṅghantā vicariṃsu.	26121	
PA_atk-s05_13a2:2613_0	Sūkarā na tāva tussanti. Vaḍḍhakīsūkaro tesaṃ iṅghitaṃ disvā “kiṃ nu kho tumhe na	2613	
PA_atk-s05_13a2:2613_1	tussathā”ti āha. “Sāmi, kiṃ etena byagghena ghātitena, añño pana byagghaāṇāpanasamattho	2613	
PA_atk-s05_13a2:2613_2	kūṭajaṭilo atthiyevā”ti. “Ko nāmeso”ti? “Eko dussīlatāpaso”ti. “Byagghopi mayā ghātito,	2613	
PA_atk-s05_13a2:2613_3	so me kiṃ pahoti, etha gaṇhissāma na”nti sūkaraghaṭāya saddhiṃ pāyāsi. Kūṭatāpasopi	2613	
PA_atk-s05_13a2:2613_4	byagghe cirāyante “kiṃ nu kho sūkarā byagghaṃ gaṇhiṃsū”ti paṭipathaṃ gacchanto te	2613	
PA_atk-s05_13a2:2613_5	sūkare āgacchante disvā attano parikkhāraṃ ādāya palāyanto tehi anubandhito parikkhāraṃ	2613	
PA_atk-s05_13a2:2613_6	chaḍḍetvā vegena udumbararukkhaṃ abhiruhi. Sūkarā “idānimha, sāmi, naṭṭhā, tāpaso	2613	
PA_atk-s05_13a2:2613_7	palāyitvā rukkhaṃ abhiruhī”ti āhaṃsu. “Kiṃ rukkhaṃ nāmā”ti? “Udumbararukkha”nti.	2613	
PA_atk-s05_13a2:2613_8	So “sūkariyo udakaṃ āharantu, sūkarapotakā pathaviṃ khaṇantu, dīghadāṭhā sūkarā mūlāni	2613	
PA_atk-s05_13a2:2613_9	chindantu, sesā parivāretvā ārakkhantū”ti saṃvidahitvā tesu tathā karontesu sayaṃ	2613	
PA_atk-s05_13a2:2613_10	udumbarassa ujukaṃ thūlamūlaṃ pharasunā paharanto viya ekappahārameva katvā udumbararukkhaṃ	26131	
PA_atk-s05_13a2:2613_11	pātesi. Parivāretvā ṭhitasūkarā kūṭajaṭilaṃ bhūmiyaṃ pātetvā khaṇḍākhaṇḍikaṃ katvā	26131	
PA_atk-s05_13a2:2613_12	yāva aṭṭhito khāditvā vaḍḍhakīsūkaraṃ udumbarakhandheyeva nisīdāpetvā kūṭajaṭilassa	26131	
PA_atk-s05_13a2:2613_13	paribhogasaṅkhena udakaṃ āharitvā abhisiñcitvā rājānaṃ kariṃsu, ekañca taruṇasūkariṃ	26131	
PA_atk-s05_13a2:2613_14	tassa aggamahesiṃ akaṃsu. Tato paṭṭhāya kira yāvajjatanā rājāno udumbarabhaddapīṭhe	26131	
PA_atk-s05_13a2:2613_15	nisīdāpetvā tīhi saṅkhehi abhisiñcanti.	26131	
PA_atk-s05_13a2:2614	Tasmiṃ vanasaṇḍe adhivatthā devatā taṃ acchariyaṃ disvā ekasmiṃ viṭapantare sūkarānaṃ abhimukhā hutvā tatiyaṃ gāthamāha –	261	
PA_atk-s05_13a2:2616	“Namatthu saṅghāna samāgatānaṃ, disvā sayaṃ sakhya vadāmi abbhutaṃ;	261	
PA_atk-s05_13a2:2617	Byagghaṃ migā yattha jiniṃsu dāṭhino, sāmaggiyā dāṭhabalesu muccare”ti.	261	
PA_atk-s05_13a2:2618_0	Tattha namatthu saṅghānanti ayaṃ mama namakkāro samāgatānaṃ sūkarasaṅghānaṃ atthu.	2618	
PA_atk-s05_13a2:2618_1	Disvā sayaṃ sakhya vadāmi abbhutanti idaṃ pubbe abhūtapubbaṃ abbhutaṃ sakhyaṃ mittabhāvaṃ	2618	
PA_atk-s05_13a2:2618_2	sayaṃ disvā vadāmi. Byagghaṃ migā yattha jiniṃsu dāṭhinoti yatra hi nāma dāṭhino	2618	
PA_atk-s05_13a2:2618_3	sūkaramigā byagghaṃ jiniṃsu, ayameva vā pāṭho. Sāmaggiyā dāṭhabalesu muccareti yā	2618	
PA_atk-s05_13a2:2618_4	sā dāṭhabalesu sūkaresu sāmaggī ekajjhāsayatā, tāya tesu sāmaggiyā te dāṭhabalā paccāmittaṃ	2618	
PA_atk-s05_13a2:2618_5	gahetvā ajja maraṇabhayā muttāti attho.	2618	
PA_atk-s05_13a2:2619	Satthā imaṃ dhammadesanaṃ āharitvā jātakaṃ samodhānesi – “tadā dhanuggahatisso vaḍḍhakīsūkaro ahosi, rukkhadevatā pana ahameva ahosi”nti.	261	
PA_atk-s05_13a2:2620	Vaḍḍhakīsūkarajātakavaṇṇanā tatiyā.	262	
PA_atk-s05_13a2:2622	[284] 4. Sirijātakavaṇṇanā	262	
PA_atk-s05_13a2:2623_0	Yaṃ ussukā saṅgharantīti idaṃ satthā jetavane viharanto ekaṃ siricorabrāhmaṇaṃ ārabbha	2623	
PA_atk-s05_13a2:2623_1	kathesi. Imasmiṃ jātake paccuppannavatthu heṭṭhā khadiraṅgārajātake vitthāritameva.	2623	
PA_atk-s05_13a2:2623_2	Idhāpi pana sā anāthapiṇḍikassa ghare catutthe dvārakoṭṭhake vasanakā micchādiṭṭhidevatā	2623	
PA_atk-s05_13a2:2623_3	daṇḍakammaṃ karontī catupaññāsahiraññakoṭiyo āharitvā koṭṭhe pūretvā seṭṭhinā saddhiṃ	2623	
PA_atk-s05_13a2:2623_4	sahāyikā ahosi. Atha naṃ so ādāya satthu santikaṃ nesi. Satthā tassā dhammaṃ desesi,	2623	
PA_atk-s05_13a2:2623_5	sā dhammaṃ sutvā sotāpannā ahosi. Tato paṭṭhāya seṭṭhino yaso yathāporāṇova jāto.	2623	
PA_atk-s05_13a2:2623_6	Atheko sāvatthivāsī sirilakkhaṇaññū brāhmaṇo cintesi – “anāthapiṇḍiko duggato hutvā	2623	
PA_atk-s05_13a2:2623_7	puna issaro jāto, yaṃnūnāhaṃ taṃ daṭṭhukāmo viya gatvā tassa gharato siriṃ thenetvā	2623	
PA_atk-s05_13a2:2623_8	āgaccheyya”nti. So tassa gharaṃ gantvā tena katasakkārasammāno sāraṇīyakathāya vattamānāya	2623	
PA_atk-s05_13a2:2623_9	“kimatthaṃ āgatosī”ti vutte “kattha nu kho sirī patiṭṭhitā”ti olokesi. Seṭṭhino ca	2623	
PA_atk-s05_13a2:2623_10	sabbaseto dhotasaṅkhapaṭibhāgo kukkuṭo suvaṇṇapañjare pakkhipitvā ṭhapito atthi,	26231	
PA_atk-s05_13a2:2623_11	tassa cūḷāya sirī patiṭṭhāsi. Brāhmaṇo olokayamāno siriyā tattha patiṭṭhitabhāvaṃ	26231	
PA_atk-s05_13a2:2623_12	ñatvā āha – “ahaṃ, mahāseṭṭhi, pañcasate māṇave mante vācemi, akālaraviṃ ekaṃ kukkuṭaṃ	26231	
PA_atk-s05_13a2:2623_13	nissāya te ca mayañca kilamāma, ayañca kira kukkuṭo kālaravī, imassatthāya āgatomhi,	26231	
PA_atk-s05_13a2:2623_14	dehi me etaṃ kukkuṭa”nti. “Gaṇha, brāhmaṇa, demi te kukkuṭa”nti. “Demī”ti ca vuttakkhaṇeyeva	26231	
PA_atk-s05_13a2:2623_15	sirī tassa cūḷato apagantvā ussīsake ṭhapite maṇikkhandhe patiṭṭhāsi.	26231	
PA_atk-s05_13a2:2624_0	Brāhmaṇo siriyā maṇimhi patiṭṭhitabhāvaṃ ñatvā maṇimpi yāci. “Maṇimpi demī”ti vuttakkhaṇeyeva	2624	
PA_atk-s05_13a2:2624_1	sirī maṇito apagantvā ussīsake ṭhapitaārakkhayaṭṭhiyaṃ patiṭṭhāsi. Brāhmaṇo siriyā	2624	
PA_atk-s05_13a2:2624_2	tattha patiṭṭhitabhāvaṃ ñatvā tampi yāci. “Gahetvā gacchāhī”ti vuttakkhaṇeyeva sirī	2624	
PA_atk-s05_13a2:2624_3	yaṭṭhito apagantvā puññalakkhaṇadeviyā nāma seṭṭhino aggamahesiyā sīse patiṭṭhāsi.	2624	
PA_atk-s05_13a2:2624_4	Siricorabrāhmaṇo tattha patiṭṭhitabhāvaṃ ñatvā “avissajjiyabhaṇḍaṃ etaṃ, yācitumpi	2624	
PA_atk-s05_13a2:2624_5	na sakkā”ti cintetvā seṭṭhiṃ etadavoca – “mahāseṭṭhi, ahaṃ tumhākaṃ gehe ‘siriṃ thenetvā	2624	
PA_atk-s05_13a2:2624_6	gamissāmī’ti āgacchiṃ, sirī pana te kukkuṭassa cūḷāyaṃ patiṭṭhitā ahosi, tasmiṃ mama	2624	
PA_atk-s05_13a2:2624_7	dinne tato apagantvā maṇimhi patiṭṭhahi, maṇimhi dinne ārakkhayaṭṭhiyaṃ patiṭṭhahi,	2624	
PA_atk-s05_13a2:2624_8	ārakkhayaṭṭhiyā dinnāya tato apagantvā puññalakkhaṇadeviyā sīse patiṭṭhahi, ‘idaṃ	2624	
PA_atk-s05_13a2:2624_9	kho pana avissajjiyabhaṇḍa’nti imampi me na gahitaṃ, na sakkā tava siriṃ thenetuṃ,	2624	
PA_atk-s05_13a2:2624_10	tava santakaṃ taveva hotū”ti uṭṭhāyāsanā pakkāmi. Anāthapiṇḍiko “imaṃ kāraṇaṃ satthu	26241	
PA_atk-s05_13a2:2624_11	kathessāmī”ti vihāraṃ gantvā satthāraṃ pūjetvā vanditvā ekamantaṃ nisinno sabbaṃ	26241	
PA_atk-s05_13a2:2624_12	tathāgatassa ārocesi. Satthā taṃ sutvā “na kho, gahapati, idāneva aññesaṃ sirī aññattha	26241	
PA_atk-s05_13a2:2624_13	gacchati, pubbepi appapuññehi uppāditasirī pana puññavantānaṃyeva pādamūlaṃ gatā”ti	26241	
PA_atk-s05_13a2:2624_14	vatvā tena yācito atītaṃ āhari.	26241	
PA_atk-s05_13a2:2625_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā	2625	
PA_atk-s05_13a2:2625_1	vayappatto takkasilāyaṃ sippaṃ uggaṇhitvā agāraṃ ajjhāvasanto mātāpitūnaṃ kālakiriyāya	2625	
PA_atk-s05_13a2:2625_2	saṃviggo nikkhamitvā himavantapadese isipabbajjaṃ pabbajitvā abhiññā ca samāpattiyo	2625	
PA_atk-s05_13a2:2625_3	ca uppādetvā dīghassa addhuno accayena loṇambilasevanatthāya janapadaṃ gantvā bārāṇasirañño	2625	
PA_atk-s05_13a2:2625_4	uyyāne vasitvā punadivase bhikkhaṃ caramāno hatthācariyassa gharadvāraṃ agamāsi.	2625	
PA_atk-s05_13a2:2625_5	So tassa ācāravihāre pasanno bhikkhaṃ datvā uyyāne vasāpetvā niccaṃ paṭijaggi. Tasmiṃ	2625	
PA_atk-s05_13a2:2625_6	kāle eko kaṭṭhahārako araññato dārūni āharanto velāya nagaradvāraṃ pāpuṇituṃ nāsakkhi.	2625	
PA_atk-s05_13a2:2625_7	Sāyaṃ ekasmiṃ devakule dārukalāpaṃ ussīsake katvā nipajji, devakule vissaṭṭhā bahū	2625	
PA_atk-s05_13a2:2625_8	kukkuṭā tassa avidūre ekasmiṃ rukkhe sayiṃsu. Tesu uparisayitakukkuṭo paccūsakāle	2625	
PA_atk-s05_13a2:2625_9	vaccaṃ pātento heṭṭhāsayitakukkuṭassa sarīre pātesi. “Kena me sarīre vaccaṃ pātita”nti	2625	
PA_atk-s05_13a2:2625_10	ca vutte “mayā”ti āha. “Kiṃkāraṇā”ti ca vutte “anupadhāretvā”ti vatvā punapi pātesi.	26251	
PA_atk-s05_13a2:2625_11	Tato ubhopi aññamaññaṃ kuddhā “kiṃ te balaṃ, kiṃ te bala”nti kalahaṃ kariṃsu. Atha	26251	
PA_atk-s05_13a2:2625_12	heṭṭhāsayitakukkuṭo āha – “maṃ māretvā aṅgāre pakkamaṃsaṃ khādanto pātova kahāpaṇasahassaṃ	26251	
PA_atk-s05_13a2:2625_13	labhatī”ti. Uparisayitakukkuṭo āha – “ambho, mā tvaṃ ettakena gajji, mama thūlamaṃsaṃ	26251	
PA_atk-s05_13a2:2625_14	khādanto rājā hoti, bahimaṃsaṃ khādanto puriso ce, senāpatiṭṭhānaṃ, itthī ce, aggamahesiṭṭhānaṃ	26251	
PA_atk-s05_13a2:2625_15	labhati. Aṭṭhimaṃsaṃ pana me khādanto gihī ce, bhaṇḍāgārikaṭṭhānaṃ, pabbajito ce,	26251	
PA_atk-s05_13a2:2625_16	rājakulūpakabhāvaṃ labhatī”ti.	26251	
PA_atk-s05_13a2:2626_0	Kaṭṭhahārako tesaṃ vacanaṃ sutvā “rajje patte sahassena kiccaṃ natthī”ti saṇikaṃ	2626	
PA_atk-s05_13a2:2626_1	abhiruhitvā uparisayitakukkuṭaṃ gahetvā māretvā ucchaṅge katvā “rājā bhavissāmī”ti	2626	
PA_atk-s05_13a2:2626_2	gantvā vivaṭadvāreneva nagaraṃ pavisitvā kukkuṭaṃ nittacaṃ katvā udaraṃ sodhetvā	2626	
PA_atk-s05_13a2:2626_3	“idaṃ kukkuṭamaṃsaṃ sādhukaṃ sampādehī”ti pajāpatiyā adāsi. Sā kukkuṭamaṃsañca bhattañca	2626	
PA_atk-s05_13a2:2626_4	sampādetvā “bhuñja, sāmī”ti tassa upanāmesi. “Bhadde, etaṃ maṃsaṃ mahānubhāvaṃ, etaṃ	2626	
PA_atk-s05_13a2:2626_5	khāditvā ahaṃ rājā bhavissāmi, tvaṃ aggamahesī bhavissasi, taṃ bhattañca maṃsañca	2626	
PA_atk-s05_13a2:2626_6	ādāya gaṅgātīraṃ gantvā nhāyitvā bhuñjissāmā”ti bhattabhājanaṃ tīre ṭhapetvā nhānatthāya	2626	
PA_atk-s05_13a2:2626_7	otariṃsu. Tasmiṃ khaṇe vātena khubhitaṃ udakaṃ āgantvā bhattabhājanaṃ ādāya agamāsi.	2626	
PA_atk-s05_13a2:2626_8	Taṃ nadīsotena vuyhamānaṃ heṭṭhānadiyaṃ hatthiṃ nhāpento eko hatthācariyo mahāmatto	2626	
PA_atk-s05_13a2:2626_9	disvā ukkhipāpetvā vivarāpetvā “kimetthā”ti pucchi. “Bhattañceva kukkuṭamaṃsañca	2626	
PA_atk-s05_13a2:2626_10	sāmī”ti. So taṃ pidahāpetvā lañchāpetvā “yāva mayaṃ āgacchāma, tāvimaṃ bhattaṃ mā	26261	
PA_atk-s05_13a2:2626_11	vivarā”ti bhariyāya pesesi. Sopi kho kaṭṭhahārako mukhato paviṭṭhena vālukodakena	26261	
PA_atk-s05_13a2:2626_12	uddhumātaudaro palāyi.	26261	
PA_atk-s05_13a2:2627_0	Atheko tassa hatthācariyassa kulūpako dibbacakkhukatāpaso “mayhaṃ upaṭṭhāko hatthiṭṭhānaṃ	2627	
PA_atk-s05_13a2:2627_1	na vijahati, kadā nu kho sampattiṃ pāpuṇissatī”ti dibbacakkhunā upadhārento taṃ purisaṃ	2627	
PA_atk-s05_13a2:2627_2	disvā taṃ kāraṇaṃ ñatvā puretaraṃ gantvā hatthācariyassa nivesane nisīdi. Hatthācariyo	2627	
PA_atk-s05_13a2:2627_3	āgantvā taṃ vanditvā ekamantaṃ nisinno taṃ bhattabhājanaṃ āharāpetvā “tāpasaṃ maṃsodanena	2627	
PA_atk-s05_13a2:2627_4	parivisathā”ti āha. Tāpaso bhattaṃ gahetvā maṃse dīyamāne aggahetvā “imaṃ maṃsaṃ	2627	
PA_atk-s05_13a2:2627_5	ahaṃ vicāremī”ti vatvā “vicāretha, bhante”ti vutte thūlamaṃsādīni ekekaṃ koṭṭhāsaṃ	2627	
PA_atk-s05_13a2:2627_6	kāretvā thūlamaṃsaṃ hatthācariyassa dāpesi, bahimaṃsaṃ tassa bhariyāya, aṭṭhimaṃsaṃ	2627	
PA_atk-s05_13a2:2627_7	attanā paribhuñji. So bhattakiccāvasāne gacchanto “tvaṃ ito tatiyadivase rājā bhavissasi,	2627	
PA_atk-s05_13a2:2627_8	appamatto hohī”ti vatvā pakkāmi. Tatiyadivase eko sāmantarājā āgantvā bārāṇasiṃ parivāresi.	2627	
PA_atk-s05_13a2:2627_9	Bārāṇasirājā hatthācariyaṃ rājavesaṃ gāhāpetvā “hatthiṃ abhiruhitvā yujjhā”ti āṇāpetvā	2627	
PA_atk-s05_13a2:2627_10	sayaṃ aññātakavesena senāya vicārento ekena mahāvegena sarena viddho taṅkhaṇaññeva	26271	
PA_atk-s05_13a2:2627_11	mari. Tassa matabhāvaṃ ñatvā hatthācariyo bahū kahāpaṇe nīharāpetvā “dhanatthikā	26271	
PA_atk-s05_13a2:2627_12	purato hutvā yujjhantū”ti bheriṃ carāpesi. Balakāyo muhutteneva sāmantarājānaṃ jīvitakkhayaṃ	26271	
PA_atk-s05_13a2:2627_13	pāpesi. Amaccā rañño sarīrakiccaṃ katvā “kaṃ rājānaṃ karomā”ti mantayamānā “amhākaṃ	26271	
PA_atk-s05_13a2:2627_14	rājā jīvamāno attano vesaṃ hatthācariyassa adāsi, ayameva yuddhaṃ katvā rajjaṃ gaṇhi,	26271	
PA_atk-s05_13a2:2627_15	etasseva rajjaṃ dassāmā”ti taṃ rajjena abhisiñciṃsu, bhariyampissa aggamahesiṃ akaṃsu.	26271	
PA_atk-s05_13a2:2627_16	Bodhisatto rājakulūpako ahosi.	26271	
PA_atk-s05_13a2:2628	Satthā atītaṃ āharitvā abhisambuddho hutvā imā dve gāthā abhāsi –	262	
PA_atk-s05_13a2:2630	“Yaṃ ussukā saṅgharanti, alakkhikā bahuṃ dhanaṃ;	263	
PA_atk-s05_13a2:2631	Sippavanto asippā ca, lakkhivā tāni bhuñjati.	263	
PA_atk-s05_13a2:2633	“Sabbattha katapuññassa, aticcaññeva pāṇino;	263	
PA_atk-s05_13a2:2634	Uppajjanti bahū bhogā, appanāyatanesupī”ti.	263	
PA_atk-s05_13a2:2635_0	Tattha yaṃ ussukāti yaṃ dhanasaṅgharaṇe ussukkamāpannā chandajātā kicchena bahuṃ	2635	
PA_atk-s05_13a2:2635_1	dhanaṃ saṅgharanti.“Ye ussukā”tipi pāṭho, ye purisā dhanasaṃharaṇe ussukā hatthisippādivasena	2635	
PA_atk-s05_13a2:2635_2	sippavanto asippā ca antamaso vetanena kammaṃ katvā bahuṃ dhanaṃ saṅgharantīti attho.	2635	
PA_atk-s05_13a2:2635_3	Lakkhivā tāni bhuñjatīti tāni “bahuṃ dhana”nti vuttāni dhanāni puññavā puriso attano	2635	
PA_atk-s05_13a2:2635_4	puññaphalaṃ paribhuñjanto kiñci kammaṃ akatvāpi paribhuñjati.	2635	
PA_atk-s05_13a2:2636_0	Aticcaññeva pāṇinoti aticca aññe eva pāṇino. Eva-kāro purimapadena yojetabbo, sabbattheva	2636	
PA_atk-s05_13a2:2636_1	katapuññassa aññe akatapuññe satte atikkamitvāti attho. Appanāyatanesupīti api anāyatanesupi	2636	
PA_atk-s05_13a2:2636_2	aratanākaresu ratanāni asuvaṇṇāyatanādīsu suvaṇṇādīni ahatthāyatanādīsu hatthiādayoti	2636	
PA_atk-s05_13a2:2636_3	saviññāṇakaaviññāṇakā bahū bhogā uppajjanti. Tattha muttāmaṇiādīnaṃ anākare uppattiyaṃ	2636	
PA_atk-s05_13a2:2636_4	duṭṭhagāmaṇiabhayamahārājassa vatthu kathetabbaṃ.	2636	
PA_atk-s05_13a2:2637	Satthā pana imā gāthā vatvā “gahapati, imesaṃ sattānaṃ puññasadisaṃ aññaṃ āyatanaṃ nāma natthi, puññavantānañhi anākaresu ratanāni uppajjantiyevā”ti vatvā imaṃ dhammaṃ desesi –	263	
PA_atk-s05_13a2:2638	“Esa devamanussānaṃ, sabbakāmadado nidhi;	263	
PA_atk-s05_13a2:2639	Yaṃ yadevābhipatthenti, sabbametena labbhati.	263	
PA_atk-s05_13a2:2640	“Suvaṇṇatā susaratā, susaṇṭhānā surūpatā;	264	
PA_atk-s05_13a2:2641	Ādhipaccaparivāro, sabbametena labbhati.	264	
PA_atk-s05_13a2:2642	“Padesarajjaṃ issariyaṃ, cakkavattisukhaṃ piyaṃ;	264	
PA_atk-s05_13a2:2643	Devarajjampi dibbesu, sabbametena labbhati.	264	
PA_atk-s05_13a2:2644	“Mānussikā ca sampatti, devaloke ca yā rati;	264	
PA_atk-s05_13a2:2645	Yā ca nibbānasampatti, sabbametena labbhati.	264	
PA_atk-s05_13a2:2646	“Mittasampadamāgamma, yonisova payuñjato;	264	
PA_atk-s05_13a2:2647	Vijjāvimuttivasībhāvo, sabbametena labbhati.	264	
PA_atk-s05_13a2:2648	“Paṭisambhidā vimokkhā ca, yā ca sāvakapāramī;	264	
PA_atk-s05_13a2:2649	Paccekabodhi buddhabhūmi, sabbametena labbhati.	264	
PA_atk-s05_13a2:2650	“Evaṃ mahatthikā esā, yadidaṃ puññasampadā;	265	
PA_atk-s05_13a2:2651	Tasmā dhīrā pasaṃsanti, paṇḍitā katapuññata”nti. ;	265	
PA_atk-s05_13a2:2652	Idāni yesu anāthapiṇḍikassa sirī patiṭṭhitā, tāni ratanāni dassetuṃ “kukkuṭo”tiādimāha.	265	
PA_atk-s05_13a2:2654	“Kukkuṭo maṇayo daṇḍo, thiyo ca puññalakkhaṇā;	265	
PA_atk-s05_13a2:2655	Uppajjanti apāpassa, katapuññassa jantuno”ti.	265	
PA_atk-s05_13a2:2656_0	Tattha daṇḍoti ārakkhayaṭṭhiṃ sandhāya vuttaṃ, thiyoti seṭṭhibhariyaṃ puññalakkhaṇadeviṃ.	2656	
PA_atk-s05_13a2:2656_1	Sesamettha uttānameva. Gāthaṃ vatvā ca pana jātakaṃ samodhānesi – “tadā rājā ānando	2656	
PA_atk-s05_13a2:2656_2	ahosi, kulūpakatāpaso pana ahameva sammāsambuddho ahosi”nti.	2656	
PA_atk-s05_13a2:2657	Sirijātakavaṇṇanā catutthā.	265	
PA_atk-s05_13a2:2659	[285] 5. Maṇisūkarajātakavaṇṇanā	265	
PA_atk-s05_13a2:2660_0	Dariyā satta vassānīti idaṃ satthā jetavane viharanto sundarīmāraṇaṃ ārabbha kathesi.	2660	
PA_atk-s05_13a2:2660_1	Tena kho pana samayena bhagavā sakkato hoti garukatoti vatthu udāne āgatameva. Ayaṃ	2660	
PA_atk-s05_13a2:2660_2	panettha saṅkhepo – bhagavato kira bhikkhusaṅghassa ca pañcannaṃ mahānadīnaṃ mahoghasadise	2660	
PA_atk-s05_13a2:2660_3	lābhasakkāre uppanne hatalābhasakkārā aññatitthiyā sūriyuggamanakāle khajjopanakā	2660	
PA_atk-s05_13a2:2660_4	viya nippabhā hutvā ekato sannipatitvā mantayiṃsu – “mayaṃ samaṇassa gotamassa uppannakālato	2660	
PA_atk-s05_13a2:2660_5	paṭṭhāya hatalābhasakkārā, na koci amhākaṃ atthibhāvampi jānāti, kena nu kho saddhiṃ	2660	
PA_atk-s05_13a2:2660_6	ekato hutvā samaṇassa gotamassa avaṇṇaṃ uppādetvā lābhasakkāramassa antaradhāpeyyāmā”ti.	2660	
PA_atk-s05_13a2:2660_7	Atha nesaṃ etadahosi – “sundariyā saddhiṃ ekato hutvā sakkuṇissāmā”ti.	2660	
PA_atk-s05_13a2:2661_0	Te ekadivasaṃ sundariṃ titthiyārāmaṃ pavisitvā vanditvā ṭhitaṃ nālapiṃsu. Sā punappunaṃ	2661	
PA_atk-s05_13a2:2661_1	sallapantīpi paṭivacanaṃ alabhitvā “api nu, ayyā, tumhe kenaci viheṭhitātthā”ti pucchi.	2661	
PA_atk-s05_13a2:2661_2	“Kiṃ, bhagini, samaṇaṃ gotamaṃ amhe viheṭhetvā hatalābhasakkāre katvā vicarantaṃ	2661	
PA_atk-s05_13a2:2661_3	na passasī”ti. Sā evamāha – “mayā ettha kiṃ kātuṃ vaṭṭatī”ti? Tvaṃ khosi, bhagini,	2661	
PA_atk-s05_13a2:2661_4	abhirūpā sobhaggappattā, samaṇassa gotamassa ayasaṃ āropetvā mahājanaṃ tava kathaṃ	2661	
PA_atk-s05_13a2:2661_5	gāhāpetvā hatalābhasakkāraṃ karohī”ti? Sā “sādhū”ti sampaṭicchitvā vanditvā pakkantā.	2661	
PA_atk-s05_13a2:2661_6	Tato paṭṭhāya mālāgandhavilepanakappūrakaṭukaphalādīni gahetvā sāyaṃ mahājanassa	2661	
PA_atk-s05_13a2:2661_7	satthu dhammadesanaṃ sutvā nagaraṃ pavisanakāle jetavanābhimukhī gacchati. “Kahaṃ	2661	
PA_atk-s05_13a2:2661_8	gacchasī”ti ca puṭṭhā “samaṇassa gotamassa santikaṃ, ahañhi tena saddhiṃ ekagandhakuṭiyaṃ	2661	
PA_atk-s05_13a2:2661_9	vasāmī”ti vatvā aññatarasmiṃ titthiyārāme vasitvā pātova jetavanamaggaṃ otaritvā	2661	
PA_atk-s05_13a2:2661_10	nagarābhimukhī gacchati. “Kiṃ, sundari, kahaṃ gatāsī”ti ca puṭṭhā “samaṇena gotamena	26611	
PA_atk-s05_13a2:2661_11	saddhiṃ ekagandhakuṭiyaṃ vasitvā taṃ kilesaratiyā ramāpetvā āgatāmhī”ti vadati.	26611	
PA_atk-s05_13a2:2662_0	Atha naṃ katipāhaccayena dhuttānaṃ kahāpaṇe datvā “gacchatha sundariṃ māretvā samaṇassa	2662	
PA_atk-s05_13a2:2662_1	gotamassa gandhakuṭiyā samīpe mālākacavarantare nikkhipitvā ethā”ti vadiṃsu, te tathā	2662	
PA_atk-s05_13a2:2662_2	akaṃsu. Tato titthiyā “sundariṃ na passāmā”ti kolāhalaṃ katvā rañño ārocetvā “kahaṃ	2662	
PA_atk-s05_13a2:2662_3	vo āsaṅkā”ti vuttā “imesu divasesu jetavane vasati, tatrassā pavattiṃ na jānāmā”ti	2662	
PA_atk-s05_13a2:2662_4	vatvā “tena hi gacchatha, naṃ vicinathā”ti raññā anuññātā attano upaṭṭhāke gahetvā	2662	
PA_atk-s05_13a2:2662_5	jetavanaṃ gantvā vicinantā mālākacavarantare disvā mañcakaṃ āropetvā nagaraṃ pavesetvā	2662	
PA_atk-s05_13a2:2662_6	“samaṇassa gotamassa sāvakā ‘satthārā katapāpakammaṃ paṭicchādessāmā’ti sundariṃ	2662	
PA_atk-s05_13a2:2662_7	māretvā mālākacavarantare nikkhipiṃsū”ti rañño ārocesuṃ, rājā “tena hi gacchatha,	2662	
PA_atk-s05_13a2:2662_8	nagaraṃ āhiṇḍathā”ti āha. Te nagaravīthīsu “passatha samaṇānaṃ sakyaputtiyānaṃ kamma”ntiādīni	2662	
PA_atk-s05_13a2:2662_9	viravitvā puna rañño nivesanadvāraṃ agamaṃsu.	2662	
PA_atk-s05_13a2:2663_0	Rājā sundariyā sarīraṃ āmakasusāne aṭṭakaṃ āropetvā rakkhāpesi. Sāvatthivāsino ṭhapetvā	2663	
PA_atk-s05_13a2:2663_1	ariyasāvake sesā yebhuyyena “passatha samaṇānaṃ sakyaputtiyānaṃ kamma”ntiādīni vatvā	2663	
PA_atk-s05_13a2:2663_2	antonagare ca bahinagare ca bhikkhū akkosantā paribhāsantā vicaranti. Bhikkhū taṃ	2663	
PA_atk-s05_13a2:2663_3	pavattiṃ tathāgatassa ārocesuṃ. Satthā “tena hi tumhepi te manusse evaṃ paṭicodethā”ti –	2663	
PA_atk-s05_13a2:2664	“Abhūtavādī nirayaṃ upeti, yo vāpi katvā na karomi cāha;	266	
PA_atk-s05_13a2:2665	Ubhopi te pecca samā bhavanti, nihīnakammā manujā paratthā”ti. –	266	
PA_atk-s05_13a2:2666	Imaṃ gāthamāha.	266	
PA_atk-s05_13a2:2667_0	Rājā “sundariyā aññehi māritabhāvaṃ jānāthā”ti purise pesesi. Tepi kho dhuttā tehi	2667	
PA_atk-s05_13a2:2667_1	kahāpaṇehi suraṃ pivantā aññamaññaṃ kalahaṃ karonti. Tattheko evamāha – “tvaṃ sundariṃ	2667	
PA_atk-s05_13a2:2667_2	ekappahāreneva māretvā mālākacavarantare nikkhipitvā tato laddhakahāpaṇehi suraṃ	2667	
PA_atk-s05_13a2:2667_3	pivasi, hotu hotū”ti. Rājapurisā te dhutte gahetvā rañño dassesuṃ. Atha te rājā “tumhehi	2667	
PA_atk-s05_13a2:2667_4	māritā”ti pucchi. “Āma, devā”ti. “Kehi mārāpitā”ti? “Aññatitthiyehi, devā”ti. Rājā	2667	
PA_atk-s05_13a2:2667_5	titthiye pakkosāpetvā sundariṃ ukkhipāpetvā “gacchatha tumhe, evaṃ vadantā nagaraṃ	2667	
PA_atk-s05_13a2:2667_6	āhiṇḍatha ‘ayaṃ sundarī samaṇassa gotamassa avaṇṇaṃ āropetukāmehi amhehi mārāpitā,	2667	
PA_atk-s05_13a2:2667_7	neva samaṇassa gotamassa, na gotamasāvakānaṃ doso atthi, amhākaṃyeva doso”’ti āṇāpesi.	2667	
PA_atk-s05_13a2:2667_8	Te tathā akaṃsu. Bālamahājano tadā saddahi, titthiyāpi purisavadhadaṇḍena palibuddhā.	2667	
PA_atk-s05_13a2:2667_9	Tato paṭṭhāya buddhānaṃ mahantataro lābhasakkāro ahosi.	2667	
PA_atk-s05_13a2:2668_0	Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso, titthiyā ‘buddhānaṃ	2668	
PA_atk-s05_13a2:2668_1	kāḷakabhāvaṃ uppādessāmā’ti sayaṃ kāḷakā jātā, buddhānaṃ pana mahantataro lābhasakkāro	2668	
PA_atk-s05_13a2:2668_2	udapādī”ti. Satthā āgantvā “kāya nuttha, bhikkhave, etarahi kathāya sannisinnā”ti	2668	
PA_atk-s05_13a2:2668_3	pucchitvā “imāya nāmā”ti vutte “na, bhikkhave, sakkā buddhānaṃ saṃkilesaṃ uppādetuṃ,	2668	
PA_atk-s05_13a2:2668_4	buddhānaṃ saṃkiliṭṭhabhāvakaraṇaṃ nāma jātimaṇino kiliṭṭhabhāvakaraṇasadisaṃ, pubbe	2668	
PA_atk-s05_13a2:2668_5	jātimaṇiṃ ‘kiliṭṭhaṃ karissāmā’ti vāyamantāpi nāsakkhiṃsu kiliṭṭhaṃ kātu”nti vatvā	2668	
PA_atk-s05_13a2:2668_6	tehi yācito atītaṃ āhari.	2668	
PA_atk-s05_13a2:2669_0	Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake brāhmaṇakule	2669	
PA_atk-s05_13a2:2669_1	nibbattitvā vayappatto kāmesu ādīnavaṃ disvā nikkhamitvā himavantapadese tisso pabbatarājiyo	2669	
PA_atk-s05_13a2:2669_2	atikkamitvā tāpaso hutvā paṇṇasālāyaṃ vasi. Tassā avidūre maṇiguhā ahosi, tattha	2669	
PA_atk-s05_13a2:2669_3	tiṃsamattā sūkarā vasanti, guhāya avidūre eko sīho carati, tassa maṇimhi chāyā paññāyati.	2669	
PA_atk-s05_13a2:2669_4	Sūkarā sīhacchāyaṃ disvā bhītā utrastā appamaṃsalohitā ahesuṃ. Te “imassa maṇino	2669	
PA_atk-s05_13a2:2669_5	vippasannattā ayaṃ chāyā paññāyati, imaṃ maṇiṃ saṃkiliṭṭhaṃ vivaṇṇaṃ karomā”ti cintetvā	2669	
PA_atk-s05_13a2:2669_6	avidūre ekaṃ saraṃ gantvā kalale pavaṭṭetvā āgantvā taṃ maṇiṃ ghaṃsanti. So sūkaralomehi	2669	
PA_atk-s05_13a2:2669_7	ghaṃsiyamāno vippasannataro ahosi. Sūkarā upāyaṃ apassantā “imassa maṇino vivaṇṇakaraṇūpāyaṃ	2669	
PA_atk-s05_13a2:2669_8	tāpasaṃ pucchissāmā”ti bodhisattaṃ upasaṅkamitvā vanditvā ekamantaṃ ṭhitā purimā	2669	
PA_atk-s05_13a2:2669_9	dve gāthā udāhariṃsu –	2669	
PA_atk-s05_13a2:2671	“Dariyā satta vassāni, tiṃsamattā vasāmase;	267	
PA_atk-s05_13a2:2672	Haññāma maṇino ābhaṃ, iti no mantaraṃ ahu.	267	
PA_atk-s05_13a2:2674	“Yāvatā maṇiṃ ghaṃsāma, bhiyyo vodāyate maṇi;	267	
PA_atk-s05_13a2:2675	Idañcadāni pucchāma, kiṃ kiccaṃ idha maññasī”ti.	267	
PA_atk-s05_13a2:2676_0	Tattha dariyāti maṇiguhāyaṃ. Vasāmaseti vasāma. Haññāmāti hanissāma, mayampi vivaṇṇaṃ	2676	
PA_atk-s05_13a2:2676_1	karissāma. Idañcadāni pucchāmāti idāni mayaṃ “kena kāraṇena ayaṃ maṇi kilissamāno	2676	
PA_atk-s05_13a2:2676_2	vodāyate”ti idaṃ taṃ pucchāma. “Kiṃ kiccaṃ ‘idha maññasī’ti imasmiṃ atthe tvaṃ imaṃ	2676	
PA_atk-s05_13a2:2676_3	kiccaṃ kinti maññasī”ti.	2676	
PA_atk-s05_13a2:2677	Atha nesaṃ ācikkhanto bodhisatto tatiyaṃ gāthamāha –	267	
PA_atk-s05_13a2:2679	“Ayaṃ maṇi veḷuriyo, akāco vimalo subho;	267	
PA_atk-s05_13a2:2680	Nāssa sakkā siriṃ hantuṃ, apakkamatha sūkarā”ti.	268	
PA_atk-s05_13a2:2681	Tattha akācoti akakkaso. Subhoti sobhano. Sirinti pabhaṃ. Apakkamathāti imassa maṇissa pabhā nāsetuṃ na sakkā, tumhe pana imaṃ maṇiguhaṃ pahāya aññattha gacchathāti.	268	
PA_atk-s05_13a2:2682	Te tassa kathaṃ sutvā tathā akaṃsu. Bodhisatto jhānaṃ uppādetvā brahmalokaparāyaṇo ahosi.	268	
PA_atk-s05_13a2:2683	Satthā imaṃ dhammadesanaṃ āharitvā jātakaṃ samodhānesi – “tadā tāpaso ahameva ahosi”nti.	268	
PA_atk-s05_13a2:2684	Maṇisūkarajātakavaṇṇanā pañcamā.	268	
PA_atk-s05_13a2:2686	[286] 6. Sālūkajātakavaṇṇanā	268	
PA_atk-s05_13a2:2687_0	Mā sālūkassa pihayīti idaṃ satthā jetavane viharanto thullakumārikāpalobhanaṃ ārabbha	2687	
PA_atk-s05_13a2:2687_1	kathesi. Taṃ cūḷanāradakassapajātake āvibhavissati. Taṃ pana bhikkhuṃ satthā pakkosāpetvā	2687	
PA_atk-s05_13a2:2687_2	“saccaṃ kira tvaṃ, bhikkhu, ukkaṇṭhitosī”ti pucchi. “Evaṃ, bhante”ti. “Ko taṃ ukkaṇṭhāpetī”ti?	2687	
PA_atk-s05_13a2:2687_3	“Thullakumārikā, bhante”ti. Satthā “esā te bhikkhu anatthakārikā, pubbepi tvaṃ etissā	2687	
PA_atk-s05_13a2:2687_4	vivāhatthāya āgataparisāya uttaribhaṅgo ahosī”ti vatvā bhikkhūhi yācito atītaṃ āhari.	2687	
PA_atk-s05_13a2:2688_0	Atīte bārāṇasiyaṃ brahmadatte rajjaṃ kārente bodhisatto mahālohitagoṇo nāma ahosi,	2688	
PA_atk-s05_13a2:2688_1	kaniṭṭhabhātā panassa cūḷalohito nāma. Ubhopi goṇā gāmake ekasmiṃ kule kammaṃ karonti.	2688	
PA_atk-s05_13a2:2688_2	Tassa kulassa ekā vayappattā kumārikā atthi, taṃ aññakulaṃ vāresi. Atha naṃ kulaṃ	2688	
PA_atk-s05_13a2:2688_3	“vivāhakāle uttaribhaṅgo bhavissatī”ti sālūkaṃ nāma sūkaraṃ yāgubhattena paṭijaggi,	2688	
PA_atk-s05_13a2:2688_4	so heṭṭhāmañce sayati. Athekadivasaṃ cūḷalohito bhātaraṃ āha – “bhātika, mayaṃ imasmiṃ	2688	
PA_atk-s05_13a2:2688_5	kule kammaṃ karoma, amhe nissāya imaṃ kulaṃ jīvati, atha ca panime manussā amhākaṃ	2688	
PA_atk-s05_13a2:2688_6	tiṇapalālamattaṃ denti, imaṃ sūkaraṃ yāgubhattena posenti, heṭṭhāmañce sayāpenti,	2688	
PA_atk-s05_13a2:2688_7	kiṃ nāmesa etesaṃ karissatī”ti. Mahālohito “tāta, mā tvaṃ etassa yāgubhattaṃ patthaya,	2688	
PA_atk-s05_13a2:2688_8	etissā kumārikāya vivāhadivase etaṃ uttaribhaṅgaṃ kātukāmā ete maṃsassa thūlabhāvakaraṇatthaṃ	2688	
PA_atk-s05_13a2:2688_9	posenti, katipāhaccayena taṃ passissasi heṭṭhāmañcato nikkhāmetvā vadhitvā khaṇḍākhaṇḍikaṃ	2688	
PA_atk-s05_13a2:2688_10	chinditvā āgantukabhattaṃ kariyamāna”nti vatvā purimā dve gāthā samuṭṭhāpesi –	26881	
PA_atk-s05_13a2:2690	“Mā sālūkassa pihayi, āturannāni bhuñjati;	269	
PA_atk-s05_13a2:2691	Appossukko bhusaṃ khāda, etaṃ dīghāyulakkhaṇaṃ.	269	
PA_atk-s05_13a2:2693	“Idāni so idhāgantvā, atithī yuttasevako;	269	
PA_atk-s05_13a2:2694	Atha dakkhasi sālūkaṃ, sayantaṃ musaluttara”nti.	269	
PA_atk-s05_13a2:2695_0	Tatthāyaṃ saṅkhepattho – tāta, tvaṃ mā sālūkasūkarabhāvaṃ patthayi, ayañhi āturannāni	2695	
PA_atk-s05_13a2:2695_1	maraṇabhojanāni bhuñjati, yāni bhuñjitvā nacirasseva maraṇaṃ pāpuṇissati, tvaṃ pana	2695	
PA_atk-s05_13a2:2695_2	appossukko nirālayo hutvā attanā laddhaṃ imaṃ palālamissakaṃ bhusaṃ khāda, etaṃ dīghāyubhāvassa	2695	
PA_atk-s05_13a2:2695_3	lakkhaṇaṃ sañjānananimittaṃ. Idāni katipāhasseva so vevāhikapuriso mahatiyā parisāya	2695	
PA_atk-s05_13a2:2695_4	yutto yuttasevako idha atithi hutvā āgato bhavissati, athetaṃ sālūkaṃ musalasadisena	2695	
PA_atk-s05_13a2:2695_5	uttaroṭṭhena samannāgatattā musaluttaraṃ māritaṃ sayantaṃ dakkhasīti.	2695	
PA_atk-s05_13a2:2696_0	Tato katipāhasseva vevāhikesu āgatesu sālūkaṃ māretvā uttaribhaṅgamakaṃsu. Ubho goṇā	2696	
PA_atk-s05_13a2:2696_1	taṃ tassa vipattiṃ disvā “amhākaṃ bhusameva vara”nti cintayiṃsu. Satthā abhisambuddho	2696	
PA_atk-s05_13a2:2696_2	hutvā tadatthajotikaṃ tatiyaṃ gāthamāha –	2696	
PA_atk-s05_13a2:2698	“Vikantaṃ sūkaraṃ disvā, sayantaṃ musaluttaraṃ;	269	
PA_atk-s05_13a2:2699	Jaraggavā vicintesuṃ, varamhākaṃ bhusāmivā”ti.	269	
PA_atk-s05_13a2:2700	Tattha bhusāmivāti bhusameva amhākaṃ varaṃ uttamanti attho.	270	
PA_atk-s05_13a2:2701_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2701	
PA_atk-s05_13a2:2701_1	so bhikkhu sotāpattiphale patiṭṭhahi. “Tadā kumārikā etarahi thullakumārikā ahosi,	2701	
PA_atk-s05_13a2:2701_2	sālūko ukkaṇṭhitabhikkhu, cūḷalohito ānando, mahālohito pana ahameva ahosi”nti.	2701	
PA_atk-s05_13a2:2702	Sālūkajātakavaṇṇanā chaṭṭhā.	270	
PA_atk-s05_13a2:2704	[287] 7. Lābhagarahajātakavaṇṇanā	270	
PA_atk-s05_13a2:2705_0	Nānummattoti idaṃ satthā jetavane viharanto sāriputtattherassa saddhivihārikaṃ ārabbha	2705	
PA_atk-s05_13a2:2705_1	kathesi. Therassa kira saddhivihāriko theraṃ upasaṅkamitvā vanditvā ekamantaṃ nisinno	2705	
PA_atk-s05_13a2:2705_2	“lābhuppattipaṭipadaṃ me, bhante, kathetha, kiṃ karonto cīvarādīnaṃ lābhī hotī”ti	2705	
PA_atk-s05_13a2:2705_3	pucchi. Athassa thero “āvuso, catūhaṅgehi samannāgatassa lābhasakkāro uppajjati,	2705	
PA_atk-s05_13a2:2705_4	attano abbhantare hirottappaṃ bhinditvā sāmaññaṃ pahāya anummatteneva ummattena viya	2705	
PA_atk-s05_13a2:2705_5	bhavitabbaṃ, pisuṇavācā vattabbā, naṭasadisena bhavitabbaṃ, vikiṇṇavācena kutūhalena	2705	
PA_atk-s05_13a2:2705_6	bhavitabba”nti imaṃ lābhuppattipaṭipadaṃ kathesi. So taṃ paṭipadaṃ garahitvā uṭṭhāya	2705	
PA_atk-s05_13a2:2705_7	pakkanto. Thero satthāraṃ upasaṅkamitvā vanditvā taṃ pavattiṃ ācikkhi. Satthā “neso,	2705	
PA_atk-s05_13a2:2705_8	sāriputta, bhikkhu idāneva lābhaṃ garahati, pubbepesa garahiyevā”ti vatvā therena	2705	
PA_atk-s05_13a2:2705_9	yācito atītaṃ āhari.	2705	
PA_atk-s05_13a2:2706_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	2706	
PA_atk-s05_13a2:2706_1	vayappatto soḷasavassikakāleyeva tiṇṇaṃ vedānaṃ aṭṭhārasannañca sippānaṃ pariyosānaṃ	2706	
PA_atk-s05_13a2:2706_2	patvā disāpāmokkho ācariyo hutvā pañca māṇavakasatāni sippaṃ vācesi. Tatreko māṇavo	2706	
PA_atk-s05_13a2:2706_3	sīlācārasampanno ekadivasaṃ ācariyaṃ upasaṅkamitvā “kathaṃ imesaṃ sattānaṃ lābho	2706	
PA_atk-s05_13a2:2706_4	uppajjatī”ti lābhuppattipaṭipadaṃ pucchi. Ācariyo “tāta, imesaṃ sattānaṃ catūhi kāraṇehi	2706	
PA_atk-s05_13a2:2706_5	lābho uppajjatī”ti vatvā paṭhamaṃ gāthamāha –	2706	
PA_atk-s05_13a2:2708	“Nānummatto nāpisuṇo, nānaṭo nākutūhalo;	270	
PA_atk-s05_13a2:2709	Mūḷhesu labhate lābhaṃ, esā te anusāsanī”ti.	270	
PA_atk-s05_13a2:2710_0	Tattha nānummattoti na anummatto. Idaṃ vuttaṃ hoti – yathā ummattako nāma itthipurisadārikadārake	2710	
PA_atk-s05_13a2:2710_1	disvā tesaṃ vatthālaṅkārādīni vilumpati, tato tato macchamaṃsapūvādīni balakkārena	2710	
PA_atk-s05_13a2:2710_2	gahetvā khādati, evameva yo gihibhūto ajjhattabahiddhasamuṭṭhānaṃ hirottappaṃ pahāya	2710	
PA_atk-s05_13a2:2710_3	kusalākusalaṃ agaṇetvā nirayabhayaṃ abhāyanto lobhābhibhūto pariyādiṇṇacitto kāmesu	2710	
PA_atk-s05_13a2:2710_4	pamatto sandhicchedādīni sāhasikakammāni karoti, pabbajitopi hirottappaṃ pahāya kusalākusalaṃ	2710	
PA_atk-s05_13a2:2710_5	agaṇetvā nirayabhayaṃ abhāyanto satthārā paññattaṃ sikkhāpadaṃ maddanto lobhena abhibhūto	2710	
PA_atk-s05_13a2:2710_6	pariyādiṇṇacitto cīvarādimattaṃ nissāya attano sāmaññaṃ vijahitvā pamatto vejjakammadūtakammādīni	2710	
PA_atk-s05_13a2:2710_7	karoti, veḷudānādīni nissāya jīvikaṃ kappeti, ayaṃ anummattopi ummattasadisattā ummatto	2710	
PA_atk-s05_13a2:2710_8	nāma, evarūpassa khippaṃ lābho uppajjati. Yo pana evaṃ anummatto lajjī kukkuccako,	2710	
PA_atk-s05_13a2:2710_9	esa mūḷhesu apaṇḍitesu purisesu lābhaṃ na labhati, tasmā lābhatthikena ummattakena viya bhavitabbanti.	2710	
PA_atk-s05_13a2:2711_0	Nāpisuṇoti etthāpi yo pisuṇo hoti, “asukena idaṃ nāma kata”nti rājakule pesuññaṃ	2711	
PA_atk-s05_13a2:2711_1	upasaṃharati, so aññesaṃ yasaṃ acchinditvā attano gaṇhāti. Rājānopi naṃ “ayaṃ amhesu	2711	
PA_atk-s05_13a2:2711_2	sasasneho”ti ucce ṭhāne ṭhapenti, amaccādayopissa “ayaṃ no rājakule paribhindeyyā”ti	2711	
PA_atk-s05_13a2:2711_3	bhayena dātabbaṃ maññanti, evaṃ etarahi pisuṇassa lābho uppajjati. Yo pana apisuṇo,	2711	
PA_atk-s05_13a2:2711_4	so mūḷhesu lābhaṃ na labhatīti evamattho veditabbo.	2711	
PA_atk-s05_13a2:2712_0	Nānaṭoti lābhaṃ uppādentena naṭena viya bhavitabbaṃ. Yathā naṭo hirottappaṃ pahāya	2712	
PA_atk-s05_13a2:2712_1	naccagītavāditehi kīḷaṃ katvā dhanaṃ saṃharati, evameva lābhatthikena hirottappaṃ	2712	
PA_atk-s05_13a2:2712_2	bhinditvā itthipurisadārikadārakānaṃ soṇḍasahāyena viya nānappakāraṃ keḷiṃ karontena	2712	
PA_atk-s05_13a2:2712_3	vicaritabbaṃ. Yo evaṃ anaṭo, so mūḷhesu lābhaṃ na labhati.	2712	
PA_atk-s05_13a2:2713_0	Nākutūhaloti kutūhalo nāma vippakiṇṇavāco. Rājāno hi amacce pucchanti – “asukaṭṭhāne	2713	
PA_atk-s05_13a2:2713_1	kira ‘manusso mārito, gharaṃ viluttaṃ, paresaṃ dārā padhaṃsitā’ti suyyati, kesaṃ	2713	
PA_atk-s05_13a2:2713_2	nu kho idaṃ kamma”nti. Tattha sesesu akathentesuyeva yo uṭṭhahitvā “asuko ca asuko	2713	
PA_atk-s05_13a2:2713_3	ca nāmā”ti vadati, ayaṃ kutūhalo nāma. Rājāno tassa vacanena te purise pariyesitvā	2713	
PA_atk-s05_13a2:2713_4	nisedhetvā “imaṃ nissāya no nagaraṃ niccoraṃ jāta”nti tassa mahantaṃ yasaṃ denti,	2713	
PA_atk-s05_13a2:2713_5	sesāpi janā “ayaṃ no rājapurisehi puṭṭho suyuttaduyuttaṃ katheyyā”ti bhayena tasseva	2713	
PA_atk-s05_13a2:2713_6	dhanaṃ denti, evaṃ kutūhalassa lābho uppajjati. Yo pana akutūhalo, esa na mūḷhesu	2713	
PA_atk-s05_13a2:2713_7	labhati lābhaṃ. Esā te anusāsanīti esā amhākaṃ santikā tuyhaṃ lābhānusiṭṭhīti.	2713	
PA_atk-s05_13a2:2714	Antevāsiko ācariyassa kathaṃ sutvā lābhaṃ garahanto –	271	
PA_atk-s05_13a2:2716	“Dhiratthu taṃ yasalābhaṃ, dhanalābhañca brāhmaṇa;	271	
PA_atk-s05_13a2:2717	Yā vutti vinipātena, adhammacaraṇena vā.	271	
PA_atk-s05_13a2:2719	“Api ce pattamādāya, anagāro paribbaje;	271	
PA_atk-s05_13a2:2720	Esāva jīvikā seyyo, yā cādhammena esanā”ti. – gāthādvayamāha;	272	
PA_atk-s05_13a2:2721_0	Tattha yā vuttīti yā jīvitavutti. Vinipātenāti attano vinipātena. Adhammacaraṇenāti	2721	
PA_atk-s05_13a2:2721_1	adhammakiriyāya visamakiriyāya vadhabandhanagarahādīhi attānaṃ vinipātetvā adhammaṃ	2721	
PA_atk-s05_13a2:2721_2	caritvā yā vutti, tañca yasadhanalābhañca sabbaṃ dhiratthu nindāmi garahāmi, na me	2721	
PA_atk-s05_13a2:2721_3	etenatthoti adhippāyo. Pattamādāyāti bhikkhābhājanaṃ gahetvā. Anagāro paribbajeti	2721	
PA_atk-s05_13a2:2721_4	ageho pabbajito hutvā careyya, na ca sappuriso kāyaduccaritādivasena adhammacariyaṃ	2721	
PA_atk-s05_13a2:2721_5	careyya. Kiṃkāraṇā? Esāva jīvikā seyyo. Yā cādhammena esanāti, yā esā adhammena jīvikapariyesanā,	2721	
PA_atk-s05_13a2:2721_6	tato esā pattahatthassa parakulesu bhikkhācariyāva seyyo, sataguṇena sahassaguṇena	2721	
PA_atk-s05_13a2:2721_7	sundarataroti dasseti.	2721	
PA_atk-s05_13a2:2722	Evaṃ māṇavo pabbajjāya guṇaṃ vaṇṇetvā nikkhamitvā isipabbajjaṃ pabbajitvā dhammena bhikkhaṃ pariyesanto abhiññā ca samāpattiyo ca nibbattetvā brahmalokaparāyaṇo ahosi.	272	
PA_atk-s05_13a2:2723	Satthā imaṃ dhammadesanaṃ āharitvā jātakaṃ samodhānesi – “tadā māṇavo lābhagarahī bhikkhu ahosi, ācariyo pana ahameva ahosi”nti.	272	
PA_atk-s05_13a2:2724	Lābhagarahajātakavaṇṇanā sattamā.	272	
PA_atk-s05_13a2:2726	[288] 8. Macchuddānajātakavaṇṇanā	272	
PA_atk-s05_13a2:2727	Agghanti macchāti idaṃ satthā jetavane viharanto ekaṃ kūṭavāṇijaṃ ārabbha kathesi. Vatthu heṭṭhā kathitameva.	272	
PA_atk-s05_13a2:2728_0	Atīte bārāṇasiyaṃ brahmadatte rajjaṃ kārente bodhisatto kuṭumbikakule nibbattitvā	2728	
PA_atk-s05_13a2:2728_1	viññutaṃ patto kuṭumbaṃ saṇṭhapesi. Kaniṭṭhabhātāpissa atthi, tesaṃ aparabhāge pitā	2728	
PA_atk-s05_13a2:2728_2	kālakato. Te ekadivasaṃ “pitu santakaṃ vohāraṃ sādhessāmā”ti ekaṃ gāmaṃ gantvā kahāpaṇasahassaṃ	2728	
PA_atk-s05_13a2:2728_3	labhitvā āgacchantā nadītitthe nāvaṃ paṭimānentā puṭabhattaṃ bhuñjiṃsu. Bodhisatto	2728	
PA_atk-s05_13a2:2728_4	atirekabhattaṃ gaṅgāya macchānaṃ datvā nadīdevatāya pattiṃ adāsi. Devatā pattiṃ anumoditvāyeva	2728	
PA_atk-s05_13a2:2728_5	dibbena yasena vaḍḍhitvā attano yasavuḍḍhiṃ āvajjamānā taṃ kāraṇaṃ aññāsi. Bodhisattopi	2728	
PA_atk-s05_13a2:2728_6	vālikāyaṃ uttarāsaṅgaṃ pattharitvā nipanno niddaṃ okkami, kaniṭṭhabhātā panassa thokaṃ	2728	
PA_atk-s05_13a2:2728_7	corapakatiko. So te kahāpaṇe bodhisattassa adatvā sayameva gaṇhitukāmatāya kahāpaṇabhaṇḍikasadisaṃ	2728	
PA_atk-s05_13a2:2728_8	ekaṃ sakkharabhaṇḍikaṃ katvā dvepi bhaṇḍikā ekatova ṭhapesi. Tesaṃ nāvaṃ abhiruhitvā	2728	
PA_atk-s05_13a2:2728_9	gaṅgāmajjhagatānaṃ kaniṭṭho nāvaṃ khobhetvā “sakkharabhaṇḍikaṃ udake khipissāmī”ti	2728	
PA_atk-s05_13a2:2728_10	sahassabhaṇḍikaṃ khipitvā “bhātika, sahassabhaṇḍikā udake patitā, kinti karomā”ti	27281	
PA_atk-s05_13a2:2728_11	āha. “Udake patitāya kiṃ karissāma, mā cintayī”ti. Nadīdevatā cintesi – “ahaṃ iminā	27281	
PA_atk-s05_13a2:2728_12	dinnapattiṃ anumoditvā dibbayasena vaḍḍhitvā etassa santakaṃ rakkhissāmī”ti attano	27281	
PA_atk-s05_13a2:2728_13	ānubhāvena taṃ bhaṇḍikaṃ ekaṃ mahāmacchaṃ gilāpetvā sayaṃ ārakkhaṃ gaṇhi. Sopi coro	27281	
PA_atk-s05_13a2:2728_14	gehaṃ gantvā “bhātā me vañcito”ti bhaṇḍikaṃ mocento sakkharā passitvā hadayena sussantena	27281	
PA_atk-s05_13a2:2728_15	mañcassa aṭaniṃ upagūhitvā nipajji.	27281	
PA_atk-s05_13a2:2729_0	Tadā kevaṭṭā macchagahaṇatthāya jālaṃ khipiṃsu. So maccho devatānubhāvena jālaṃ pāvisi.	2729	
PA_atk-s05_13a2:2729_1	Kevaṭṭā taṃ gahetvā vikkiṇituṃ nagaraṃ paviṭṭhā. Manussā mahāmacchaṃ disvā mūlaṃ	2729	
PA_atk-s05_13a2:2729_2	pucchanti. Kevaṭṭā “kahāpaṇasahassañca satta ca māsake datvā gaṇhathā”ti vadanti.	2729	
PA_atk-s05_13a2:2729_3	Manussā “sahassagghanakamacchopi no diṭṭho”ti parihāsaṃ karonti. Kevaṭṭā macchaṃ	2729	
PA_atk-s05_13a2:2729_4	gahetvā bodhisattassa gharadvāraṃ gantvā “imaṃ macchaṃ gaṇhathā”ti āhaṃsu. “Kimassa	2729	
PA_atk-s05_13a2:2729_5	mūla”nti? “Satta māsake datvā gaṇhathā”ti. “Aññesaṃ dadamānā kathaṃ dethā”ti? “Aññesaṃ	2729	
PA_atk-s05_13a2:2729_6	sahassena ca sattahi ca māsakehi dema, tumhe pana satta māsake datvā gaṇhathā”ti.	2729	
PA_atk-s05_13a2:2729_7	So tesaṃ satta māsake datvā macchaṃ bhariyāya pesesi. Sā macchassa kucchiṃ phālayamānā	2729	
PA_atk-s05_13a2:2729_8	sahassabhaṇḍikaṃ disvā bodhisattassa ārocesi. Bodhisatto taṃ oloketvā attano lañchaṃ	2729	
PA_atk-s05_13a2:2729_9	disvā sakasantakabhāvaṃ ñatvā “idāni ime kevaṭṭā imaṃ macchaṃ aññesaṃ dadamānā sahassena	2729	
PA_atk-s05_13a2:2729_10	ceva sattahi ca māsakehi denti, amhe pana patvā sahassassa amhākaṃ santakattā satteva	27291	
PA_atk-s05_13a2:2729_11	māsake gahetvā adaṃsu, idaṃ antaraṃ ajānantaṃ na sakkā kañci saddahāpetu”nti cintetvā	27291	
PA_atk-s05_13a2:2729_12	paṭhamaṃ gāthamāha –	27291	
PA_atk-s05_13a2:2731	“Agghanti macchā adhikaṃ sahassaṃ, na so atthi yo imaṃ saddaheyya;	273	
PA_atk-s05_13a2:2732	Mayhañca assu idha satta māsā, ahampi taṃ macchuddānaṃ kiṇeyya”nti.	273	
PA_atk-s05_13a2:2733_0	Tattha adhikanti aññehi pucchitā kevaṭṭā “sattamāsādhikaṃ sahassaṃ agghantī”ti vadanti.	2733	
PA_atk-s05_13a2:2733_1	Na so atthi yo imaṃ saddaheyyāti so puriso na atthi, yo imaṃ kāraṇaṃ paccakkhato	2733	
PA_atk-s05_13a2:2733_2	ajānanto mama vacanena saddaheyya, ettakaṃ vā macchā agghantīti yo imaṃ saddaheyya,	2733	
PA_atk-s05_13a2:2733_3	so natthi, tasmāyeva te aññehi na gahitātipi attho. Mayhañca assūti mayhaṃ pana satta	2733	
PA_atk-s05_13a2:2733_4	māsakā ahesuṃ. Macchuddānanti macchavaggaṃ. Tena hi macchena saddhiṃ aññepi macchā	2733	
PA_atk-s05_13a2:2733_5	ekato baddhā taṃ sakalampi macchuddānaṃ sandhāyetaṃ vuttaṃ. Kiṇeyyanti kiṇiṃ, satteva	2733	
PA_atk-s05_13a2:2733_6	māsake datvā ettakaṃ macchavaggaṃ gaṇhinti attho.	2733	
PA_atk-s05_13a2:2734_0	Evañca pana vatvā idaṃ cintesi – “kiṃ nu kho nissāya mayā ete kahāpaṇā laddhā”ti?	2734	
PA_atk-s05_13a2:2734_1	Tasmiṃ khaṇe nadīdevatā ākāse dissamānarūpena ṭhatvā “ahaṃ, gaṅgādevatā, tayā macchānaṃ	2734	
PA_atk-s05_13a2:2734_2	atirekabhattaṃ datvā mayhaṃ patti dinnā, tenāhaṃ tava santakaṃ rakkhantī āgatā”ti	2734	
PA_atk-s05_13a2:2734_3	dīpayamānā gāthamāha –	2734	
PA_atk-s05_13a2:2736	“Macchānaṃ bhojanaṃ datvā, mama dakkhiṇamādisi;	273	
PA_atk-s05_13a2:2737	Taṃ dakkhiṇaṃ sarantiyā, kataṃ apacitiṃ tayā”ti.	273	
PA_atk-s05_13a2:2738	Tattha dakkhiṇanti imasmiṃ ṭhāne pattidānaṃ dakkhiṇā nāma. Sarantiyā kataṃ apacitiṃ tayāti taṃ tayā mayhaṃ kataṃ apacitiṃ sarantiyā mayā idaṃ tava dhanaṃ rakkhitanti attho.	273	
PA_atk-s05_13a2:2739_0	Idaṃ vatvā ca pana sā devatā tassa kaniṭṭhena katakūṭakammaṃ sabbaṃ kathetvā “eso	2739	
PA_atk-s05_13a2:2739_1	idāni hadayena sussantena nipanno, duṭṭhacittassa vuḍḍhi nāma natthi, ahaṃ pana ‘tava	2739	
PA_atk-s05_13a2:2739_2	santakaṃ mā nassī’ti dhanaṃ te āharitvā adāsiṃ, idaṃ kaniṭṭhacorassa adatvā sabbaṃ	2739	
PA_atk-s05_13a2:2739_3	tvaññeva gaṇhā”ti vatvā tatiyaṃ gāthamāha –	2739	
PA_atk-s05_13a2:2741	“Paduṭṭhacittassa na phāti hoti, na cāpi taṃ devatā pūjayanti;	274	
PA_atk-s05_13a2:2742	Yo bhātaraṃ pettikaṃ sāpateyyaṃ, avañcayī dukkaṭakammakārī”ti.	274	
PA_atk-s05_13a2:2743	Tattha na phāti hotīti evarūpassa puggalassa idhaloke vā paraloke vā vuḍḍhi nāma na hoti. Na cāpi tanti taṃ puggalaṃ tassa santakaṃ rakkhamānā devatā na pūjayanti.	274	
PA_atk-s05_13a2:2744	Iti devatā mittadubbhicorassa kahāpaṇe adātukāmā evamāha. Bodhisatto pana “na sakkā evaṃ kātu”nti tassapi pañca kahāpaṇasatāni pesesiyeva.	274	
PA_atk-s05_13a2:2745_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2745	
PA_atk-s05_13a2:2745_1	vāṇijo sotāpattiphale patiṭṭhahi. “Tadā kaniṭṭhabhātā idāni kūṭavāṇijo, jeṭṭhabhātā	2745	
PA_atk-s05_13a2:2745_2	pana ahameva ahosi”nti.	2745	
PA_atk-s05_13a2:2746	Macchuddānajātakavaṇṇanā aṭṭhamā.	274	
PA_atk-s05_13a2:2748	[289] 9. Nānāchandajātakavaṇṇanā	274	
PA_atk-s05_13a2:2749	Nānāchandā, mahārājāti idaṃ satthā jetavane viharanto āyasmato ānandassa aṭṭhavaralābhaṃ ārabbha kathesi. Vatthu ekādasakanipāte juṇhajātake āvibhavissati.	274	
PA_atk-s05_13a2:2750_0	Atīte pana bodhisatto bārāṇasiyaṃ brahmadatte rajjaṃ kārente tassa aggamahesiyā kucchimhi	2750	
PA_atk-s05_13a2:2750_1	nibbattitvā vayappatto takkasilāyaṃ sabbasippāni uggahetvā pitu accayena rajjaṃ pāpuṇi.	2750	
PA_atk-s05_13a2:2750_2	Tassa ṭhānato apanīto pitu purohito atthi. So duggato hutvā ekasmiṃ jaragehe vasati.	2750	
PA_atk-s05_13a2:2750_3	Athekadivasaṃ bodhisatto aññātakavesena rattibhāge nagaraṃ pariggaṇhanto vicarati.	2750	
PA_atk-s05_13a2:2750_4	Tamenaṃ katakammacorā ekasmiṃ surāpāne suraṃ pivitvā aparampi ghaṭenādāya attano	2750	
PA_atk-s05_13a2:2750_5	gehaṃ gacchantā antaravīthiyaṃ disvā “are kosi tva”nti vatvā paharitvā uttarisāṭakaṃ	2750	
PA_atk-s05_13a2:2750_6	gahetvā ghaṭaṃ ukkhipāpetvā tāsentā gacchiṃsu. Sopi kho brāhmaṇo tasmiṃ khaṇe nikkhamitvā	2750	
PA_atk-s05_13a2:2750_7	antaravīthiyaṃ ṭhito nakkhattaṃ olokento rañño amittānaṃ hatthagatabhāvaṃ ñatvā brāhmaṇiṃ	2750	
PA_atk-s05_13a2:2750_8	āmantesi. Sā “kiṃ, ayyā”ti vatvā vegena tassa santikaṃ āgatā. Atha naṃ so āha – “bhoti	2750	
PA_atk-s05_13a2:2750_9	amhākaṃ rājā amittānaṃ vasaṃ gato”ti. “Ayya, kiṃ te rañño santike pavattiyā, brāhmaṇā jānissantī”ti.	2750	
PA_atk-s05_13a2:2751_0	Rājā brāhmaṇassa saddaṃ sutvā thokaṃ gantvā dhutte āha – “duggatomhi, sāmi, uttarāsaṅgaṃ	2751	
PA_atk-s05_13a2:2751_1	gahetvā vissajjetha ma”nti. Te punappunaṃ kathentaṃ kāruññena vissajjesuṃ. So tesaṃ	2751	
PA_atk-s05_13a2:2751_2	vasanagehaṃ sallakkhetvā nivatti. Atha porāṇakapurohito brāhmaṇopi “bhoti, amhākaṃ	2751	
PA_atk-s05_13a2:2751_3	rājā amittahatthato mutto”ti āha. Rājā tampi sutvā tampi gehaṃ sallakkhetvā pāsādaṃ	2751	
PA_atk-s05_13a2:2751_4	abhiruhi. So vibhātāya rattiyā brāhmaṇe pakkosāpetvā “kiṃ ācariyā rattiṃ nakkhattaṃ	2751	
PA_atk-s05_13a2:2751_5	olokayitthā”ti pucchi. “Āma, devā”ti. “Kiṃ sobhana”nti? “Sobhanaṃ, devā”ti. “Koci	2751	
PA_atk-s05_13a2:2751_6	gāho natthī”ti. “Natthi, devā”ti. Rājā “asukagehato brāhmaṇaṃ pakkosathā”ti porāṇakapurohitaṃ	2751	
PA_atk-s05_13a2:2751_7	pakkosāpetvā “kiṃ, ācariya, rattiṃ te nakkhattaṃ diṭṭha”nti pucchi. “Āma, devā”ti.	2751	
PA_atk-s05_13a2:2751_8	“Atthi koci gāho”ti. “Āma, mahārāja, ajja rattiṃ tumhe amittavasaṃ gantvā muhutteneva	2751	
PA_atk-s05_13a2:2751_9	muttā”ti. Rājā “nakkhattajānanakena nāma evarūpena bhavitabba”nti sesabrāhmaṇe nikkaḍḍhāpetvā	2751	
PA_atk-s05_13a2:2751_10	“brāhmaṇa, pasannosmi te, varaṃ tvaṃ gaṇhā”ti āha. “Mahārāja, puttadārena saddhiṃ	27511	
PA_atk-s05_13a2:2751_11	mantetvā gaṇhissāmī”ti. “Gaccha mantetvā ehī”ti.	27511	
PA_atk-s05_13a2:2752_0	So gantvā brāhmaṇiñca puttañca suṇisañca dāsiñca pakkositvā “rājā me varaṃ dadāti,	2752	
PA_atk-s05_13a2:2752_1	kiṃ gaṇhāmā”ti pucchi. Brāhmaṇī “mayhaṃ dhenusataṃ ānehī”ti āha, putto chattamāṇavo	2752	
PA_atk-s05_13a2:2752_2	nāma “mayhaṃ kumudavaṇṇehi catūhi sindhavehi yuttaṃ ājaññaratha”nti, suṇisā “mayhaṃ	2752	
PA_atk-s05_13a2:2752_3	maṇikuṇḍalaṃ ādiṃ katvā sabbālaṅkāra”nti, puṇṇā nāma dāsī “mayhaṃ udukkhalamusalañceva	2752	
PA_atk-s05_13a2:2752_4	suppañcā”ti. Brāhmaṇo pana gāmavaraṃ gahetukāmo rañño santikaṃ gantvā “kiṃ, brāhmaṇa,	2752	
PA_atk-s05_13a2:2752_5	pucchito te puttadāro”ti puṭṭho “āma, deva, pucchito, anekacchando”ti vatvā paṭhamaṃ gāthādvayamāha –	2752	
PA_atk-s05_13a2:2754	“Nānāchandā mahārāja, ekāgāre vasāmase;	275	
PA_atk-s05_13a2:2755	Ahaṃ gāmavaraṃ icche, brāhmaṇī ca gavaṃ sataṃ.	275	
PA_atk-s05_13a2:2757	“Putto ca ājaññarathaṃ, kaññā ca maṇikuṇḍalaṃ;	275	
PA_atk-s05_13a2:2758	Yā cesā puṇṇikā jammī, udukkhalaṃbhikaṅkhatī”ti.	275	
PA_atk-s05_13a2:2759_0	Tattha iccheti icchāmi. Gavaṃ satanti dhenūnaṃ gunnaṃ sataṃ. Kaññāti suṇisā. Yā cesāti	2759	
PA_atk-s05_13a2:2759_1	yā esā amhākaṃ ghare puṇṇikā nāma dāsī, sā jammī lāmikā suppamusalehi saddhiṃ udukkhalaṃ	2759	
PA_atk-s05_13a2:2759_2	abhikaṅkhati icchatīti.	2759	
PA_atk-s05_13a2:2760	Rājā “sabbesaṃ icchiticchitaṃ dethā”ti āṇāpento –	276	
PA_atk-s05_13a2:2762	“Brāhmaṇassa gāmavaraṃ, brāhmaṇiyā gavaṃ sataṃ;	276	
PA_atk-s05_13a2:2763	Puttassa ājaññarathaṃ, kaññāya maṇikuṇḍalaṃ;	276	
PA_atk-s05_13a2:2764	Yañcetaṃ puṇṇikaṃ jammiṃ, paṭipādethudukkhala”nti. – gāthamāha;	276	
PA_atk-s05_13a2:2765	Tattha yañcetanti yañca etaṃ puṇṇikanti vadati, taṃ jammiṃ udukkhalaṃ paṭipādetha sampaṭicchāpethāti.	276	
PA_atk-s05_13a2:2766	Iti rājā brāhmaṇena patthitañca aññañca mahantaṃ yasaṃ datvā “ito paṭṭhāya amhākaṃ kattabbakiccesu ussukkaṃ āpajjā”ti vatvā brāhmaṇaṃ attano santike akāsi.	276	
PA_atk-s05_13a2:2767	Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo ānando ahosi, rājā pana ahameva ahosi”nti.	276	
PA_atk-s05_13a2:2768	Nānāchandajātakavaṇṇanā navamā.	276	
PA_atk-s05_13a2:2770	[290] 10. Sīlavīmaṃsakajātakavaṇṇanā	277	
PA_atk-s05_13a2:2771_0	Sīlaṃ kireva kalyāṇanti idaṃ satthā jetavane viharanto ekaṃ sīlavīmaṃsakabrāhmaṇaṃ	2771	
PA_atk-s05_13a2:2771_1	ārabbha kathesi. Vatthu pana paccuppannampi atītampi heṭṭhā ekakanipāte sīlavīmaṃsakajātake	2771	
PA_atk-s05_13a2:2771_2	vitthāritameva. Idha pana bārāṇasiyaṃ brahmadatte rajjaṃ kārente tassa purohito sīlasampanno	2771	
PA_atk-s05_13a2:2771_3	“attano sīlaṃ vīmaṃsissāmī”ti heraññikaphalakato dve divase ekekaṃ kahāpaṇaṃ gaṇhi.	2771	
PA_atk-s05_13a2:2771_4	Atha naṃ tatiyadivase “coro”ti gahetvā rañño santikaṃ nayiṃsu. So antarāmagge ahituṇḍike	2771	
PA_atk-s05_13a2:2771_5	sappaṃ kīḷāpente addasa. Atha naṃ rājā disvā “kasmā evarūpaṃ akāsī”ti pucchi. Brāhmaṇo	2771	
PA_atk-s05_13a2:2771_6	“attano sīlaṃ vīmaṃsitukāmatāyā”ti vatvā imā gāthā avoca –	2771	
PA_atk-s05_13a2:2773	“Sīlaṃ kireva kalyāṇaṃ, sīlaṃ loke anuttaraṃ;	277	
PA_atk-s05_13a2:2774	Passa ghoraviso nāgo, sīlavāti na haññati.	277	
PA_atk-s05_13a2:2776	“Sohaṃ sīlaṃ samādissaṃ, loke anumataṃ sivaṃ;	277	
PA_atk-s05_13a2:2777	Ariyavuttisamācāro, yena vuccati sīlavā.	277	
PA_atk-s05_13a2:2779	“Ñātīnañca piyo hoti, mittesu ca virocati;	277	
PA_atk-s05_13a2:2780	Kāyassa bhedā sugatiṃ, upapajjati sīlavā”ti.	278	
PA_atk-s05_13a2:2781_0	Tattha sīlanti ācāro. Kirāti anussavatthe nipāto. Kalyāṇanti sobhanaṃ, “sīlaṃ kireva	2781	
PA_atk-s05_13a2:2781_1	kalyāṇa”nti evaṃ paṇḍitā vadantīti attho. Passāti attānameva vadati. Na haññatīti	2781	
PA_atk-s05_13a2:2781_2	parampi na viheṭheti, parehipi na viheṭhīyati. Samādissanti samādiyissāmi. Anumataṃ	2781	
PA_atk-s05_13a2:2781_3	sivanti “khemaṃ nibbhaya”nti evaṃ paṇḍitehi sampaṭicchitaṃ. Yena vuccatīti yena sīlena	2781	
PA_atk-s05_13a2:2781_4	sīlavā puriso ariyānaṃ buddhādīnaṃ paṭipattiṃ samācaranto “ariyavuttisamācāro”ti	2781	
PA_atk-s05_13a2:2781_5	vuccati, tamahaṃ samādiyissāmīti attho. Virocatīti pabbatamatthake aggikkhandho viya virocati.	2781	
PA_atk-s05_13a2:2782_0	Evaṃ bodhisatto tīhi gāthāhi sīlassa vaṇṇaṃ pakāsento rañño dhammaṃ desetvā “mahārāja,	2782	
PA_atk-s05_13a2:2782_1	mama gehe pitu santakaṃ mātu santakaṃ attanā uppāditaṃ tayā dinnañca bahu dhanaṃ	2782	
PA_atk-s05_13a2:2782_2	atthi, pariyanto nāma na paññāyati, ahaṃ pana sīlaṃ vīmaṃsanto heraññikaphalakato	2782	
PA_atk-s05_13a2:2782_3	kahāpaṇe gaṇhiṃ. Idāni mayā imasmiṃ loke jātigottakulapadesānaṃ lāmakabhāvo, sīlasseva	2782	
PA_atk-s05_13a2:2782_4	ca jeṭṭhakabhāvo ñāto, ahaṃ pabbajissāmi, pabbajjaṃ me anujānāhī”ti anujānāpetvā	2782	
PA_atk-s05_13a2:2782_5	raññā punappunaṃ yāciyamānopi nikkhamma himavantaṃ pavisitvā isipabbajjaṃ pabbajitvā	2782	
PA_atk-s05_13a2:2782_6	abhiññā ca samāpattiyo ca nibbattetvā brahmalokaparāyaṇo ahosi.	2782	
PA_atk-s05_13a2:2783	Satthā imaṃ dhammadesanaṃ āharitvā jātakaṃ samodhānesi – “tadā sīlavīmaṃsako purohito brāhmaṇo ahameva ahosi”nti.	278	
PA_atk-s05_13a2:2784	Sīlavīmaṃsakajātakavaṇṇanā dasamā.	278	
PA_atk-s05_13a2:2785	Abbhantaravaggo catuttho.	278	
PA_atk-s05_13a2:2786	Tassuddānaṃ –	278	
PA_atk-s05_13a2:2787	Duma kaṃsavaruttamabyagghamigā, maṇayo maṇi sālukamavhayano;	278	
PA_atk-s05_13a2:2788	Anusāsaniyopi ca macchavaro, maṇikuṇḍalakena kirena dasāti.	278	
PA_atk-s05_13a2:2789	5. Kumbhavaggo	278	
PA_atk-s05_13a2:2791	[291] 1. Surāghaṭajātakavaṇṇanā	279	
PA_atk-s05_13a2:2792_0	Sabbakāmadadaṃ kumbhanti idaṃ satthā jetavane viharanto anāthapiṇḍikassa bhāgineyyaṃ	2792	
PA_atk-s05_13a2:2792_1	ārabbha kathesi. So kira mātāpitūnaṃ santakā cattālīsa hiraññakoṭiyo pānabyasanena	2792	
PA_atk-s05_13a2:2792_2	nāsetvā seṭṭhino santikaṃ agamāsi. Sopissa “vohāraṃ karohī”ti sahassaṃ adāsi, tampi	2792	
PA_atk-s05_13a2:2792_3	nāsetvā puna agamāsi. Punassa pañca satāni dāpesi, tānipi nāsetvā puna āgatassa dve	2792	
PA_atk-s05_13a2:2792_4	thūlasāṭake dāpesi. Tepi nāsetvā puna āgataṃ gīvāyaṃ gāhāpetvā nīharāpesi. So anātho	2792	
PA_atk-s05_13a2:2792_5	hutvā parakuṭṭaṃ nissāya kālamakāsi, tamenaṃ kaḍḍhitvā bahi chaḍḍesuṃ. Anāthapiṇḍiko	2792	
PA_atk-s05_13a2:2792_6	vihāraṃ gantvā sabbaṃ taṃ bhāgineyyassa pavattiṃ tathāgatassa ārocesi. Satthā “tvaṃ	2792	
PA_atk-s05_13a2:2792_7	etaṃ kathaṃ santappessasi, yamahaṃ pubbe sabbakāmadadaṃ kumbhaṃ datvāpi santappetuṃ	2792	
PA_atk-s05_13a2:2792_8	nāsakkhi”nti vatvā tena yācito atītaṃ āhari.	2792	
PA_atk-s05_13a2:2793_0	Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā pitu	2793	
PA_atk-s05_13a2:2793_1	accayena seṭṭhiṭṭhānaṃ labhi. Tassa gehe bhūmigatameva cattālīsakoṭidhanaṃ ahosi,	2793	
PA_atk-s05_13a2:2793_2	putto panassa ekoyeva. Bodhisatto dānādīni puññāni katvā kālakato sakko devarājā	2793	
PA_atk-s05_13a2:2793_3	hutvā nibbatti. Athassa putto vīthiṃ āvaritvā maṇḍapaṃ kāretvā mahājanaparivuto nisīditvā	2793	
PA_atk-s05_13a2:2793_4	suraṃ pātuṃ ārabhi. So laṅghanadhāvananaccagītādīni karontānaṃ sahassaṃ sahassaṃ	2793	
PA_atk-s05_13a2:2793_5	dadamāno itthisoṇḍasurāsoṇḍamaṃsasoṇḍādibhāvaṃ āpajjitvā “kva gītaṃ, kva naccaṃ,	2793	
PA_atk-s05_13a2:2793_6	kva vādita”nti samajjatthiko pamatto hutvā āhiṇḍanto nacirasseva cattālīsakoṭidhanaṃ	2793	
PA_atk-s05_13a2:2793_7	upabhogaparibhogūpakaraṇāni ca vināsetvā duggato kapaṇo pilotikaṃ nivāsetvā vicari.	2793	
PA_atk-s05_13a2:2793_8	Sakko āvajjento tassa duggatabhāvaṃ ñatvā puttapemena āgantvā sabbakāmadadaṃ kumbhaṃ	2793	
PA_atk-s05_13a2:2793_9	datvā “tāta, yathā ayaṃ kumbho na bhijjati, tathā naṃ rakkha, imasmiṃ te sati dhanassa	2793	
PA_atk-s05_13a2:2793_10	paricchedo nāma na bhavissati, appamatto hohī”ti ovaditvā devalokameva gato. Tato	27931	
PA_atk-s05_13a2:2793_11	paṭṭhāya suraṃ pivanto vicari. Athekadivasaṃ matto taṃ kumbhaṃ ākāse khipitvā sampaṭicchanto	27931	
PA_atk-s05_13a2:2793_12	ekavāraṃ virajjhi, kumbho bhūmiyaṃ patitvā bhijji. Tato paṭṭhāya puna daliddo hutvā	27931	
PA_atk-s05_13a2:2793_13	pilotikaṃ nivāsetvā kapālahattho bhikkhaṃ caranto parakuṭṭaṃ nissāya kālamakāsi.	27931	
PA_atk-s05_13a2:2794	Satthā imaṃ atītaṃ āharitvā –	279	
PA_atk-s05_13a2:2796	“Sabbakāmadadaṃ kumbhaṃ, kuṭaṃ laddhāna dhuttako;	279	
PA_atk-s05_13a2:2797	Yāva naṃ anupāleti, tāva so sukhamedhati.	279	
PA_atk-s05_13a2:2799	“Yadā matto ca ditto ca, pamādā kumbhamabbhidā;	279	
PA_atk-s05_13a2:2800	Tadā naggo ca pottho ca, pacchā bālo vihaññati.	280	
PA_atk-s05_13a2:2802	“Evameva yo dhanaṃ laddhā, pamatto paribhuñjati;	280	
PA_atk-s05_13a2:2803	Pacchā tappati dummedho, kuṭaṃ bhitvāva dhuttako”ti. –	280	
PA_atk-s05_13a2:2804	Imā abhisambuddhagāthā vatvā jātakaṃ samodhānesi.	280	
PA_atk-s05_13a2:2805_0	Tattha sabbakāmadadanti sabbe vatthukāme dātuṃ samatthaṃ kumbhaṃ. Kuṭanti kumbhavevacanaṃ.	2805	
PA_atk-s05_13a2:2805_1	Yāvāti yattakaṃ kālaṃ. Anupāletīti yo koci evarūpaṃ labhitvā yāva rakkhati, tāva	2805	
PA_atk-s05_13a2:2805_2	so sukhamedhatīti attho. Matto ca ditto cāti surāmadena matto dappena ditto. Pamādā	2805	
PA_atk-s05_13a2:2805_3	kumbhamabbhidāti pamādena kumbhaṃ bhindi. Naggo ca pottho cāti kadāci naggo, kadāci	2805	
PA_atk-s05_13a2:2805_4	potthakapilotikāya nivatthattā pottho. Evamevāti evaṃ eva. Pamattoti pamādena. Tappatīti socati.	2805	
PA_atk-s05_13a2:2806	“Tadā surāghaṭabhedako dhutto seṭṭhibhāgineyyo ahosi, sakko pana ahameva ahosi”nti.	280	
PA_atk-s05_13a2:2807	Surāghaṭajātakavaṇṇanā paṭhamā.	280	
PA_atk-s05_13a2:2809	[292] 2. Supattajātakavaṇṇanā	280	
PA_atk-s05_13a2:2810_0	Bārāṇasyaṃ, mahārājāti idaṃ satthā jetavane viharanto bimbādeviyā sāriputtattherena	2810	
PA_atk-s05_13a2:2810_1	dinnaṃ rohitamaccharasaṃ navasappimissakaṃ sālibhattaṃ ārabbha kathesi. Vatthu heṭṭhā	2810	
PA_atk-s05_13a2:2810_2	kathitaabbhantarajātake vatthusadisameva. Tadāpi hi theriyā udaravāto kuppi, rāhulabhaddo	2810	
PA_atk-s05_13a2:2810_3	therassa ācikkhi. Thero taṃ āsanasālāyaṃ nisīdāpetvā kosalarañño nivesanaṃ gantvā	2810	
PA_atk-s05_13a2:2810_4	rohitamaccharasaṃ navasappimissakaṃ sālibhattaṃ āharitvā tassa adāsi. So āharitvā	2810	
PA_atk-s05_13a2:2810_5	mātu theriyā adāsi, tassā bhuttamattāya udaravāto paṭippassambhi. Rājā purise pesetvā	2810	
PA_atk-s05_13a2:2810_6	pariggaṇhāpetvā tato paṭṭhāya theriyā tathārūpaṃ bhattaṃ adāsi. Athekadivasaṃ bhikkhū	2810	
PA_atk-s05_13a2:2810_7	dhammasabhāyaṃ kathaṃ samuṭṭhāpesuṃ – “āvuso dhammasenāpati, theriṃ evarūpena nāma	2810	
PA_atk-s05_13a2:2810_8	bhojanena santappesī”ti. Satthā āgantvā “kāya nuttha, bhikkhave, etarahi kathāya	2810	
PA_atk-s05_13a2:2810_9	sannisinnā”ti pucchitvā “imāya nāmā”ti vutte “na, bhikkhave, idāneva sāriputto rāhulamātāya	2810	
PA_atk-s05_13a2:2810_10	patthitaṃ deti, pubbepi adāsiyevā”ti vatvā atītaṃ āhari.	28101	
PA_atk-s05_13a2:2811_0	Atīte bārāṇasiyaṃ brahmadatte rajjaṃ kārente bodhisatto kākayoniyaṃ nibbattitvā vayappatto	2811	
PA_atk-s05_13a2:2811_1	asītiyā kākasahassānaṃ jeṭṭhako supatto nāma kākarājā ahosi, aggamahesī panassa suphassā	2811	
PA_atk-s05_13a2:2811_2	nāma kākī ahosi, senāpati sumukho nāma. So asītiyā kākasahassehi parivuto bārāṇasiṃ	2811	
PA_atk-s05_13a2:2811_3	upanissāya vasi. So ekadivasaṃ suphassaṃ ādāya gocaraṃ pariyesanto bārāṇasirañño	2811	
PA_atk-s05_13a2:2811_4	mahānasamatthakena agamāsi. Sūdo rañño nānāmacchamaṃsavikatiparivāraṃ bhojanaṃ sampādetvā	2811	
PA_atk-s05_13a2:2811_5	thokaṃ bhājanāni vivaritvā usumaṃ palāpento aṭṭhāsi. Suphassā macchamaṃsagandhaṃ	2811	
PA_atk-s05_13a2:2811_6	ghāyitvā rājabhojanaṃ bhuñjitukāmā hutvā taṃ divasaṃ akathetvā dutiyadivase “ehi,	2811	
PA_atk-s05_13a2:2811_7	bhadde, gocarāya gamissāmā”ti vuttā “tumhe gacchatha, mayhaṃ eko dohaḷo atthī”ti	2811	
PA_atk-s05_13a2:2811_8	vatvā “kīdiso dohaḷo”ti vutte “bārāṇasirañño bhojanaṃ bhuñjitukāmāmhi, na kho pana	2811	
PA_atk-s05_13a2:2811_9	sakkā mayā taṃ laddhuṃ, tasmā jīvitaṃ pariccajissāmi, devā”ti āha. Bodhisatto cintayamāno	2811	
PA_atk-s05_13a2:2811_10	nisīdi. Sumukho āgantvā “kiṃ, mahārāja, anattamanosī”ti pucchi, rājā tamatthaṃ ārocesi.	28111	
PA_atk-s05_13a2:2811_11	Senāpati “mā cintayi, mahārājā”ti te ubhopi assāsetvā “ajja tumhe idheva hotha, mayaṃ	28111	
PA_atk-s05_13a2:2811_12	bhattaṃ āharissāmā”ti vatvā pakkāmi.	28111	
PA_atk-s05_13a2:2812_0	So kāke sannipātetvā taṃ kāraṇaṃ kathetvā “etha bhattaṃ āharissāmā”ti kākehi saddhiṃ	2812	
PA_atk-s05_13a2:2812_1	bārāṇasiṃ pavisitvā mahānasassa avidūre kāke vagge vagge katvā tasmiṃ tasmiṃ ṭhāne	2812	
PA_atk-s05_13a2:2812_2	ārakkhatthāya ṭhapetvā sayaṃ aṭṭhahi kākayodhehi saddhiṃ mahānasachadane nisīdi rañño	2812	
PA_atk-s05_13a2:2812_3	bhattaharaṇakālaṃ olokayamāno. Te ca kāke āha – “ahaṃ rañño bhatte hariyamāne bhājanāni	2812	
PA_atk-s05_13a2:2812_4	pātessāmi, bhājanesu patitesu mayhaṃ jīvitaṃ natthi, tumhesu cattāro janā mukhapūraṃ	2812	
PA_atk-s05_13a2:2812_5	bhattaṃ, cattāro macchamaṃsaṃ gahetvā netvā supattaṃ sapajāpatikaṃ kākarājānaṃ bhojetha,	2812	
PA_atk-s05_13a2:2812_6	‘kahaṃ senāpatī’ti vutte ‘pacchato ehitī’ti vadeyyāthā”ti. Atha sūdo rañño bhojanavikatiṃ	2812	
PA_atk-s05_13a2:2812_7	sampādetvā kājena gahetvā rājakulaṃ pāyāsi. Tassa rājaṅgaṇaṃ gatakāle kākasenāpati	2812	
PA_atk-s05_13a2:2812_8	kākānaṃ saññaṃ datvā sayaṃ uppatitvā bhattahārakassa ure nisīditvā nakhapañjarena	2812	
PA_atk-s05_13a2:2812_9	paharitvā kaṇayaggasadisena tuṇḍena nāsaggamassa abhihantvā uṭṭhāya dvīhi pakkhehi	2812	
PA_atk-s05_13a2:2812_10	mukhamassa pidahi. Rājā mahātale caṅkamanto mahāvātapānena oloketvā taṃ kākassa kiriyaṃ	28121	
PA_atk-s05_13a2:2812_11	disvā bhattahārakassa saddaṃ datvā “bho bhattakāraka, bhājanāni chaḍḍetvā kākameva	28121	
PA_atk-s05_13a2:2812_12	gaṇhā”ti āha. So bhājanāni chaḍḍetvā kākaṃ daḷhaṃ gaṇhi. Rājāpi naṃ “ito ehī”ti āha.	28121	
PA_atk-s05_13a2:2813_0	Tasmiṃ khaṇe kākā āgantvā attano pahonakaṃ bhuñjitvā sesaṃ vuttaniyāmeneva gahetvā	2813	
PA_atk-s05_13a2:2813_1	agamiṃsu. Tato sesā āgantvā sesaṃ bhuñjiṃsu. Tepi aṭṭha janā gantvā rājānaṃ sapajāpatikaṃ	2813	
PA_atk-s05_13a2:2813_2	bhojesuṃ, suphassāya dohaḷo vūpasami. Bhattahārako kākaṃ rañño upanesi. Atha naṃ	2813	
PA_atk-s05_13a2:2813_3	rājā pucchi – “bho kāka, tvaṃ mamañca na lajji, bhattahārakassa ca nāsaṃ khaṇḍesi,	2813	
PA_atk-s05_13a2:2813_4	bhattabhājanāni ca bhindi, attano ca jīvitaṃ na rakkhi, kasmā evarūpaṃ kammamakāsī”ti?	2813	
PA_atk-s05_13a2:2813_5	Kāko “mahārāja, amhākaṃ rājā bārāṇasiṃ upanissāya vasati, ahamassa senāpati, tassa	2813	
PA_atk-s05_13a2:2813_6	suphassā nāma bhariyā dohaḷinī tumhākaṃ bhojanaṃ bhuñjitukāmā, rājā tassā dohaḷaṃ	2813	
PA_atk-s05_13a2:2813_7	mayhaṃ ācikkhi. Ahaṃ tattheva mama jīvitaṃ pariccajitvā āgato, idāni me tassā bhojanaṃ	2813	
PA_atk-s05_13a2:2813_8	pesitaṃ, mayhaṃ manoratho matthakaṃ patto, iminā kāraṇena mayā evarūpaṃ kammaṃ kata”nti	2813	
PA_atk-s05_13a2:2813_9	dīpento imā gāthā āha.	2813	
PA_atk-s05_13a2:2815	“Bārāṇasyaṃ mahārāja, kākarājā nivāsako;	281	
PA_atk-s05_13a2:2816	Asītiyā sahassehi, supatto parivārito.	281	
PA_atk-s05_13a2:2818	“Tassa dohaḷinī bhariyā, suphassā bhakkhitumicchati;	281	
PA_atk-s05_13a2:2819	Rañño mahānase pakkaṃ, paccagghaṃ rājabhojanaṃ.	281	
PA_atk-s05_13a2:2821	“Tesāhaṃ pahito dūto, rañño camhi idhāgato;	282	
PA_atk-s05_13a2:2822	Bhattu apacitiṃ kummi, nāsāyamakaraṃ vaṇa”nti.	282	
PA_atk-s05_13a2:2823_0	Tattha bārāṇasyanti bārāṇasiyaṃ. Nivāsakoti nibaddhavasanako. Pakkanti nānappakārena	2823	
PA_atk-s05_13a2:2823_1	sampāditaṃ. Keci “siddha”nti sajjhāyanti. Paccagghanti abbhuṇhaṃ apārivāsikaṃ, macchamaṃsavikatīsu	2823	
PA_atk-s05_13a2:2823_2	vā paccekaṃ mahagghaṃ etthāti paccagghaṃ. Tesāhaṃ pahito dūto, rañño camhi idhāgatoti	2823	
PA_atk-s05_13a2:2823_3	tesaṃ ubhinnampi ahaṃ dūto āṇattikaro rañño ca amhi pahito, tasmā idha āgatoti attho.	2823	
PA_atk-s05_13a2:2823_4	Bhattu apacitiṃ kummīti svāhaṃ evaṃ āgato attano bhattu apacitiṃ sakkārasammānaṃ	2823	
PA_atk-s05_13a2:2823_5	karomi. Nāsāyamakaraṃ vaṇanti, mahārāja, iminā kāraṇena tumhe ca attano ca jīvitaṃ	2823	
PA_atk-s05_13a2:2823_6	agaṇetvā bhattabhājanaṃ pātāpetuṃ bhattahārakassa nāsāya mukhatuṇḍakena vaṇaṃ akāsiṃ,	2823	
PA_atk-s05_13a2:2823_7	mayā attano rañño apaciti katā, idāni tumhe yaṃ icchatha, taṃ daṇḍaṃ karothāti.	2823	
PA_atk-s05_13a2:2824_0	Rājā tassa vacanaṃ sutvā “mayaṃ tāva manussabhūtānaṃ mahantaṃ yasaṃ datvā amhākaṃ	2824	
PA_atk-s05_13a2:2824_1	suhajje kātuṃ na sakkoma, gāmādīni dadamānāpi amhākaṃ jīvitadāyakaṃ na labhāma, ayaṃ	2824	
PA_atk-s05_13a2:2824_2	kāko samāno attano rañño jīvitaṃ pariccajati, ativiya sappuriso madhurassaro dhammakathiko”ti	2824	
PA_atk-s05_13a2:2824_3	guṇesu pasīditvā taṃ setacchattena pūjesi. So attanā laddhena setacchattena rājānameva	2824	
PA_atk-s05_13a2:2824_4	pūjetvā bodhisattassa guṇe kathesi. Rājā naṃ pakkosāpetvā dhammaṃ sutvā ubhinnampi	2824	
PA_atk-s05_13a2:2824_5	tesaṃ attano bhojananiyāmena bhattaṃ paṭṭhapesi, sesakākānaṃ devasikaṃ ekaṃ taṇḍulambaṇaṃ	2824	
PA_atk-s05_13a2:2824_6	pacāpesi, sayañca bodhisattassa ovāde ṭhatvā sabbasattānaṃ abhayaṃ datvā pañca sīlāni	2824	
PA_atk-s05_13a2:2824_7	rakkhi. Supattakākovādo pana satta vassasatāni pavatti.	2824	
PA_atk-s05_13a2:2825	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, sumukho senāpati sāriputto, suphassā rāhulamātā, supatto pana ahameva ahosi”nti.	282	
PA_atk-s05_13a2:2826	Supattajātakavaṇṇanā dutiyā.	282	
PA_atk-s05_13a2:2828	[293] 3. Kāyanibbindajātakavaṇṇanā	282	
PA_atk-s05_13a2:2829_0	Phuṭṭhassa meti idaṃ satthā jetavane viharanto aññataraṃ purisaṃ ārabbha kathesi.	2829	
PA_atk-s05_13a2:2829_1	Sāvatthiyaṃ kireko puriso paṇḍurogena aṭṭito vejjehi paṭikkhitto. Puttadāropissa	2829	
PA_atk-s05_13a2:2829_2	“ko imaṃ paṭijaggituṃ sakkotī”ti cintesi. Tassa etadahosi – “sacāhaṃ imamhā rogā	2829	
PA_atk-s05_13a2:2829_3	vuṭṭhahissāmi, pabbajissāmī”ti. So katipāheneva kiñci sappāyaṃ labhitvā arogo hutvā	2829	
PA_atk-s05_13a2:2829_4	jetavanaṃ gantvā satthāraṃ pabbajjaṃ yāci. So satthu santike pabbajjañca upasampadañca	2829	
PA_atk-s05_13a2:2829_5	labhitvā nacirasseva arahattaṃ pāpuṇi. Athekadivasaṃ bhikkhū dhammasabhāyaṃ kathaṃ	2829	
PA_atk-s05_13a2:2829_6	samuṭṭhāpesuṃ – “āvuso, asuko nāma paṇḍurogī ‘imamhā rogā vuṭṭhito pabbajissāmī’ti	2829	
PA_atk-s05_13a2:2829_7	cintetvā pabbajito ceva arahattañca patto”ti. Satthā āgantvā “kāya nuttha, bhikkhave,	2829	
PA_atk-s05_13a2:2829_8	etarahi kathāya sannisinnā”ti. Pucchitvā “imāya nāmā”ti vutte “na, bhikkhave, idāni	2829	
PA_atk-s05_13a2:2829_9	ayameva; pubbe paṇḍitāpi evaṃ vatvā rogā vuṭṭhāya pabbajitvā attano vuḍḍhimakaṃsū”ti vatvā atītaṃ āhari.	2829	
PA_atk-s05_13a2:2830_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	2830	
PA_atk-s05_13a2:2830_1	vayappatto kuṭumbaṃ saṇṭhapetvā vasanto paṇḍurogī ahosi. Vejjāpi paṭijaggituṃ nāsakkhiṃsu,	2830	
PA_atk-s05_13a2:2830_2	puttadāropissa vippaṭisārī ahosi. So “imamhā rogā vuṭṭhito pabbajissāmī”ti cintetvā	2830	
PA_atk-s05_13a2:2830_3	kiñcideva sappāyaṃ labhitvā arogo hutvā himavantaṃ pavisitvā isipabbajjaṃ pabbajitvā	2830	
PA_atk-s05_13a2:2830_4	abhiññā ca samāpattiyo ca uppādetvā jhānasukhena viharanto “ettakaṃ kālaṃ evarūpaṃ	2830	
PA_atk-s05_13a2:2830_5	sukhaṃ nāma nālattha”nti udānaṃ udānento imā gāthā āha –	2830	
PA_atk-s05_13a2:2832	“Phuṭṭhassa me aññatarena byādhinā, rogena bāḷhaṃ dukhitassa ruppato;	283	
PA_atk-s05_13a2:2833	Parisussati khippamidaṃ kaḷevaraṃ, pupphaṃ yathā paṃsuni ātape kataṃ.	283	
PA_atk-s05_13a2:2835	“Ajaññaṃ jaññasaṅkhātaṃ, asuciṃ sucisammataṃ;	283	
PA_atk-s05_13a2:2836	Nānākuṇapaparipūraṃ, jaññarūpaṃ apassato.	283	
PA_atk-s05_13a2:2838	“Dhiratthumaṃ āturaṃ pūtikāyaṃ, jegucchiyaṃ assuciṃ byādhidhammaṃ;	283	
PA_atk-s05_13a2:2839	Yatthappamattā adhimucchitā pajā, hāpenti maggaṃ sugatūpapattiyā”ti.	283	
PA_atk-s05_13a2:2840_0	Tattha aññatarenāti aṭṭhanavutiyā rogesu ekena paṇḍurogabyādhinā. Rogenāti rujjanasabhāvattā	2840	
PA_atk-s05_13a2:2840_1	evaṃladdhanāmena. Ruppatoti ghaṭṭiyamānassa pīḷiyamānassa. Paṃsuni ātape katanti	2840	
PA_atk-s05_13a2:2840_2	yathā ātape tattavālikāya ṭhapitaṃ sukhumapupphaṃ parisusseyya, evaṃ parisussatīti attho.	2840	
PA_atk-s05_13a2:2841_0	Ajaññaṃ jaññasaṅkhātanti paṭikūlaṃ amanāpameva bālānaṃ manāpanti saṅkhaṃ gataṃ. Nānākuṇapaparipūranti	2841	
PA_atk-s05_13a2:2841_1	kesādīhi dvattiṃsāya kuṇapehi paripuṇṇaṃ. Jaññarūpaṃ apassatoti apassantassa andhabālaputhujjanassa	2841	
PA_atk-s05_13a2:2841_2	manāpaṃ sādhurūpaṃ paribhogasabhāvaṃ hutvā upaṭṭhāti, “akkhimhā akkhigūthako”tiādinā	2841	
PA_atk-s05_13a2:2841_3	nayena pakāsito asubhasabhāvo bālānaṃ na upaṭṭhāti.	2841	
PA_atk-s05_13a2:2842_0	Āturanti niccagilānaṃ. Adhimucchitāti kilesamucchāya ativiya mucchitā. Pajāti andhabālaputhujjanā.	2842	
PA_atk-s05_13a2:2842_1	Hāpenti maggaṃ sugatūpapattiyāti imasmiṃ pūtikāye laggā laggitā hutvā apāyamaggaṃ	2842	
PA_atk-s05_13a2:2842_2	pūrentā devamanussabhedāya sugatiupapattiyā maggaṃ parihāpenti.	2842	
PA_atk-s05_13a2:2843	Iti mahāsatto nānappakārena asucibhāvañca niccāturabhāvañca pariggaṇhanto kāye nibbinditvā yāvajīvaṃ cattāro brahmavihāre bhāvetvā brahmalokaparāyaṇo ahosi.	284	
PA_atk-s05_13a2:2844	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne bahujanā sotāpattiphalādīni pāpuṇiṃsu. “Tadā tāpaso ahameva ahosi”nti.	284	
PA_atk-s05_13a2:2845	Kāyanibbindajātakavaṇṇanā tatiyā.	284	
PA_atk-s05_13a2:2847	[294] 4. Jambukhādakajātakavaṇṇanā	284	
PA_atk-s05_13a2:2848_0	Koyaṃ bindussaro vaggūti idaṃ satthā veḷuvane viharanto devadattakokālike ārabbha	2848	
PA_atk-s05_13a2:2848_1	kathesi. Tadā hi devadatte parihīnalābhasakkāre kokāliko kulāni upasaṅkamitvā “devadattatthero	2848	
PA_atk-s05_13a2:2848_2	nāma mahāsammatapaveṇiyā okkākarājavaṃse jāto asambhinnakhattiyavaṃse vaḍḍhito tipiṭakadharo	2848	
PA_atk-s05_13a2:2848_3	jhānalābhī madhurakatho dhammakathiko, detha karotha therassā”ti devadattassa vaṇṇaṃ	2848	
PA_atk-s05_13a2:2848_4	bhāsati. Devadattopi “kokāliko udiccabrāhmaṇakulā nikkhamitvā pabbajito bahussuto	2848	
PA_atk-s05_13a2:2848_5	dhammakathiko, detha karotha kokālikassā”ti kokālikassa vaṇṇaṃ bhāsati. Iti te aññamaññassa	2848	
PA_atk-s05_13a2:2848_6	vaṇṇaṃ bhāsitvā kulagharesu bhuñjantā vicaranti. Athekadivasaṃ dhammasabhāyaṃ bhikkhū	2848	
PA_atk-s05_13a2:2848_7	kathaṃ samuṭṭhāpesuṃ – “āvuso devadattakokālikā, aññamaññassa abhūtaguṇakathaṃ kathetvā	2848	
PA_atk-s05_13a2:2848_8	bhuñjantā vicarantī”ti. Satthā āgantvā “kāya nuttha, bhikkhave, etarahi kathāya sannisinnā”ti	2848	
PA_atk-s05_13a2:2848_9	pucchitvā “imāya nāmā”ti vutte “na, bhikkhave, idāneva te aññamaññassa abhūtaguṇakathaṃ	2848	
PA_atk-s05_13a2:2848_10	kathetvā bhuñjanti, pubbepevaṃ bhuñjiṃsuyevā”ti vatvā atītaṃ āhari.	28481	
PA_atk-s05_13a2:2849_0	Atīte bārāṇasiyaṃ brahmadatte rajjaṃ kārente bodhisatto aññatarasmiṃ jambuvanasaṇḍe	2849	
PA_atk-s05_13a2:2849_1	rukkhadevatā hutvā nibbatti. Tatreko kāko jambusākhāya nisinno jambupakkāni khādati.	2849	
PA_atk-s05_13a2:2849_2	Atheko siṅgālo āgantvā uddhaṃ olokento kākaṃ disvā “yaṃnūnāhaṃ imassa abhūtaguṇakathaṃ	2849	
PA_atk-s05_13a2:2849_3	kathetvā jambūni khādeyya”nti tassa vaṇṇaṃ kathento imaṃ gāthamāha –	2849	
PA_atk-s05_13a2:2851	“Koyaṃ bindussaro vaggu, saravantānamuttamo;	285	
PA_atk-s05_13a2:2852	Accuto jambusākhāya, moracchāpova kūjatī”ti.	285	
PA_atk-s05_13a2:2853_0	Tattha bindussaroti bindunā avisārena piṇḍitena sarena samannāgato. Vaggūti madhurasaddo.	2853	
PA_atk-s05_13a2:2853_1	Accutoti na cuto sannisinno. Moracchāpova kūjatīti taruṇamorova manāpena saddena	2853	
PA_atk-s05_13a2:2853_2	“ko nāmeso kūjatī”ti vadati.	2853	
PA_atk-s05_13a2:2854	Atha naṃ kāko paṭipasaṃsanto dutiyaṃ gāthamāha –	285	
PA_atk-s05_13a2:2856	“Kulaputtova jānāti, kulaputtaṃ pasaṃsituṃ;	285	
PA_atk-s05_13a2:2857	Byagghacchāpasarīvaṇṇa, bhuñja samma dadāmi te”ti.	285	
PA_atk-s05_13a2:2858_0	Tattha byagghacchāpasarīvaṇṇāti tvaṃ amhākaṃ byagghapotakasamānavaṇṇova khāyasi,	2858	
PA_atk-s05_13a2:2858_1	tena taṃ vadāmi ambho byagghacchāpasarīvaṇṇa. Bhuñja, samma, dadāmi teti vayassa	2858	
PA_atk-s05_13a2:2858_2	yāvadatthaṃ jambupakkāni khāda, ahaṃ te dadāmīti.	2858	
PA_atk-s05_13a2:2859	Evañca pana vatvā jambusākhaṃ cāletvā phalāni pātesi. Atha tasmiṃ jamburukkhe adhivatthā devatā te ubhopi abhūtaguṇakathaṃ kathetvā jambūni khādante disvā tatiyaṃ gāthamāha –	285	
PA_atk-s05_13a2:2861	“Cirassaṃ vata passāmi, musāvādī samāgate;	286	
PA_atk-s05_13a2:2862	Vantādaṃ kuṇapādañca, aññamaññaṃ pasaṃsake”ti.	286	
PA_atk-s05_13a2:2863	Tattha vantādanti paresaṃ vantabhattakhādakaṃ kākaṃ. Kuṇapādañcāti kuṇapakhādakaṃ siṅgālañca.	286	
PA_atk-s05_13a2:2864	Imañca pana gāthaṃ vatvā sā devatā bheravarūpārammaṇaṃ dassetvā te tato palāpesi.	286	
PA_atk-s05_13a2:2865	Satthā imaṃ dhammadesanaṃ āharitvā jātakaṃ samodhānesi – “tadā siṅgālo devadatto ahosi, kāko kokāliko, rukkhadevatā pana ahameva ahosi”nti.	286	
PA_atk-s05_13a2:2866	Jambukhādakajātakavaṇṇanā catutthā.	286	
PA_atk-s05_13a2:2868	[295] 5. Antajātakavaṇṇanā	286	
PA_atk-s05_13a2:2869	Usabhasseva te khandhoti idaṃ satthā jetavane viharanto teyeva dve jane ārabbha kathesi. Paccuppannavatthu purimasadisameva.	286	
PA_atk-s05_13a2:2870_0	Atīte bārāṇasiyaṃ brahmadatte rajjaṃ kārente bodhisatto ekasmiṃ gāmūpacāre eraṇḍarukkhadevatā	2870	
PA_atk-s05_13a2:2870_1	hutvā nibbatti. Tadā ekasmiṃ gāmake mataṃ jaraggavaṃ nikkaḍḍhitvā gāmadvāre eraṇḍavane	2870	
PA_atk-s05_13a2:2870_2	chaḍḍesuṃ. Eko siṅgālo āgantvā tassa maṃsaṃ khādi. Eko kāko āgantvā eraṇḍe nilīno	2870	
PA_atk-s05_13a2:2870_3	taṃ disvā “yaṃnūnāhaṃ etassa abhūtaguṇakathaṃ kathetvā maṃsaṃ khādeyya”nti cintetvā	2870	
PA_atk-s05_13a2:2870_4	paṭhamaṃ gāthamāha –	2870	
PA_atk-s05_13a2:2872	“Usabhasseva te khandho, sīhasseva vijambhitaṃ;	287	
PA_atk-s05_13a2:2873	Migarāja namo tyatthu, api kiñci labhāmase”ti.	287	
PA_atk-s05_13a2:2874	Tattha namo tyatthūti namo te atthu.	287	
PA_atk-s05_13a2:2875	Taṃ sutvā siṅgālo dutiyaṃ gāthamāha –	287	
PA_atk-s05_13a2:2877	“Kulaputtova jānāti, kulaputtaṃ pasaṃsituṃ;	287	
PA_atk-s05_13a2:2878	Mayūragīvasaṅkāsa, ito pariyāhi vāyasā”ti.	287	
PA_atk-s05_13a2:2879	Tattha ito pariyāhīti eraṇḍato otaritvā ito yenāhaṃ, tenāgantvā maṃsaṃ khādāti vadati.	287	
PA_atk-s05_13a2:2880	Taṃ tesaṃ kiriyaṃ disvā rukkhadevatā tatiyaṃ gāthamāha –	288	
PA_atk-s05_13a2:2882	“Migānaṃ siṅgālo anto, pakkhīnaṃ pana vāyaso;	288	
PA_atk-s05_13a2:2883	Eraṇḍo anto rukkhānaṃ, tayo antā samāgatā”ti.	288	
PA_atk-s05_13a2:2884	Tattha antoti hīno lāmako.	288	
PA_atk-s05_13a2:2885	Satthā imaṃ dhammadesanaṃ āharitvā jātakaṃ samodhānesi – “tadā siṅgālo devadatto ahosi, kāko kokāliko, rukkhadevatā pana ahameva ahosi”nti.	288	
PA_atk-s05_13a2:2886	Antajātakavaṇṇanā pañcamā.	288	
PA_atk-s05_13a2:2888	[296] 6. Samuddajātakavaṇṇanā	288	
PA_atk-s05_13a2:2889_0	Ko nāyanti idaṃ satthā jetavane viharanto upanandattheraṃ ārabbha kathesi. So hi	2889	
PA_atk-s05_13a2:2889_1	mahagghaso mahātaṇho ahosi, sakaṭapūrehi paccayehipi santappetuṃ na sakkā. Vassūpanāyikakāle	2889	
PA_atk-s05_13a2:2889_2	dvīsu tīsu vihāresu vassaṃ upagantvā ekasmiṃ upāhane ṭhapeti, ekasmiṃ kattarayaṭṭhiṃ,	2889	
PA_atk-s05_13a2:2889_3	ekasmiṃ udakatumbaṃ. Ekasmiṃ sayaṃ vasati, janapadavihāraṃ gantvā paṇītaparikkhāre	2889	
PA_atk-s05_13a2:2889_4	bhikkhū disvā ariyavaṃsakathaṃ kathetvā tesaṃ paṃsukūlāni gāhāpetvā tesaṃ cīvarāni	2889	
PA_atk-s05_13a2:2889_5	gaṇhāti, mattikāpatte gāhāpetvā manāpamanāpe patte thālakāni ca gahetvā yānakaṃ pūretvā	2889	
PA_atk-s05_13a2:2889_6	jetavanaṃ āgacchati. Athekadivasaṃ bhikkhū dhammasabhāyaṃ kathaṃ samuṭṭhāpesuṃ –	2889	
PA_atk-s05_13a2:2889_7	“āvuso, upanando sakyaputto mahagghaso mahiccho aññesaṃ paṭipattiṃ kathetvā samaṇaparikkhārena	2889	
PA_atk-s05_13a2:2889_8	yānakaṃ pūretvā āgacchatī”ti. Satthā āgantvā “kāya nuttha, bhikkhave, etarahi kathāya	2889	
PA_atk-s05_13a2:2889_9	sannisinnā”ti pucchitvā “imāya nāmā”ti vutte “ayuttaṃ, bhikkhave, upanandena kataṃ	2889	
PA_atk-s05_13a2:2889_10	paresaṃ ariyavaṃsakathaṃ kathentena, paṭhamatarañhi attanā appicchena hutvā pacchā	28891	
PA_atk-s05_13a2:2889_11	paresaṃ ariyavaṃsaṃ kathetuṃ vaṭṭatī”ti.	28891	
PA_atk-s05_13a2:2890	“Attānameva paṭhamaṃ, patirūpe nivesaye;	289	
PA_atk-s05_13a2:2891	Athaññamanusāseyya, na kilisseyya paṇḍito”ti. –	289	
PA_atk-s05_13a2:2892	Imaṃ dhammapade gāthaṃ desetvā upanandaṃ garahitvā “na, bhikkhave, idāneva upanando mahiccho, pubbe mahāsamuddepi udakaṃ rakkhitabbaṃ maññī”ti vatvā atītaṃ āhari.	289	
PA_atk-s05_13a2:2893_0	Atīte bārāṇasiyaṃ brahmadatte rajjaṃ kārente bodhisatto samuddadevatā hutvā nibbatti.	2893	
PA_atk-s05_13a2:2893_1	Atheko kāko samuddassa uparibhāge vicaranto “samudde udakaṃ pamāṇena pivatha, rakkhantā	2893	
PA_atk-s05_13a2:2893_2	pivathā”ti macchasaṅghasakuṇasaṅghe vārento vārento carati. Taṃ disvā samuddadevatā	2893	
PA_atk-s05_13a2:2893_3	paṭhamaṃ gāthamāha –	2893	
PA_atk-s05_13a2:2895	“Ko nāyaṃ loṇatoyasmiṃ, samantā paridhāvati;	289	
PA_atk-s05_13a2:2896	Macche makare ca vāreti, ūmīsu ca vihaññatī”ti.	289	
PA_atk-s05_13a2:2897	Tattha ko nāyanti ko nu ayaṃ.	289	
PA_atk-s05_13a2:2898	Taṃ sutvā samuddakāko dutiyaṃ gāthamāha –	289	
PA_atk-s05_13a2:2900	“Anantapāyī sakuṇo, atittoti disāsuto;	290	
PA_atk-s05_13a2:2901	Samuddaṃ pātumicchāmi, sāgaraṃ saritaṃpati”nti.	290	
PA_atk-s05_13a2:2902_0	Tassattho – ahaṃ anantasāgaraṃ pātumicchāmi, tenamhi anantapāyī nāma sakuṇo mahatiyāpi	2902	
PA_atk-s05_13a2:2902_1	apūraṇiyā taṇhāya samannāgatattā atittotipi ahaṃ disāsu suto vissuto pākaṭo, svāhaṃ	2902	
PA_atk-s05_13a2:2902_2	imaṃ sakalasamuddaṃ sundarānaṃ ratanānaṃ ākarattā sāgarena vā khatattā sāgaraṃ saritānaṃ	2902	
PA_atk-s05_13a2:2902_3	patibhāvena saritaṃpatiṃ pātumicchāmīti.	2902	
PA_atk-s05_13a2:2903	Taṃ sutvā samuddadevatā tatiyaṃ gāthamāha –	290	
PA_atk-s05_13a2:2905	“So ayaṃ hāyati ceva, pūrate ca mahodadhi;	290	
PA_atk-s05_13a2:2906	Nāssa nāyati pītanto, apeyyo kira sāgaro”ti.	290	
PA_atk-s05_13a2:2907_0	Tattha so ayaṃ hāyati cevāti udakassa osakkanavelāya hāyati, nikkhamanavelāya pūrati.	2907	
PA_atk-s05_13a2:2907_1	Nāssa nāyatīti assa mahāsamuddassa sacepi naṃ sakalaloko piveyya, tathāpi “ito ettakaṃ	2907	
PA_atk-s05_13a2:2907_2	nāma udakaṃ pīta”nti pariyanto na paññāyati. Apeyyo kirāti eso kira sāgaro na sakkā	2907	
PA_atk-s05_13a2:2907_3	kenaci udakaṃ khepetvā pātunti.	2907	
PA_atk-s05_13a2:2908	Evañca pana vatvā sā bheravarūpārammaṇaṃ dassetvā samuddakākaṃ palāpesi.	290	
PA_atk-s05_13a2:2909	Satthā imaṃ dhammadesanaṃ āharitvā jātakaṃ samodhānesi – “tadā samuddakāko upanando ahosi, devatā pana ahameva ahosi”nti.	290	
PA_atk-s05_13a2:2910	Samuddajātakavaṇṇanā chaṭṭhā.	291	
PA_atk-s05_13a2:2912	[297] 7. Kāmavilāpajātakavaṇṇanā	291	
PA_atk-s05_13a2:2913_0	Ucce sakuṇa ḍemānāti idaṃ satthā jetavane viharanto purāṇadutiyikāpalobhanaṃ ārabbha	2913	
PA_atk-s05_13a2:2913_1	kathesi. Paccuppannavatthu puppharattajātake kathitaṃ, atītavatthu indriyajātake	2913	
PA_atk-s05_13a2:2913_2	āvibhavissati. Taṃ pana purisaṃ jīvantaṃ sūle uttāsesuṃ. So tattha nisinno ākāsena	2913	
PA_atk-s05_13a2:2913_3	gacchantaṃ ekaṃ kākaṃ disvā tāvakharampi taṃ vedanaṃ agaṇetvā piyabhariyāya sāsanaṃ	2913	
PA_atk-s05_13a2:2913_4	pesetuṃ kākaṃ āmantento imā gāthā āha –	2913	
PA_atk-s05_13a2:2915	“Ucce sakuṇa ḍemāna, pattayāna vihaṅgama;	291	
PA_atk-s05_13a2:2916	Vajjāsi kho tvaṃ vāmūruṃ, ciraṃ kho sā karissati.	291	
PA_atk-s05_13a2:2918	“Idaṃ kho sā na jānāti, asiṃ sattiñca oḍḍitaṃ;	291	
PA_atk-s05_13a2:2919	Sā caṇḍī kāhati kodhaṃ, taṃ me tapati no idaṃ.	291	
PA_atk-s05_13a2:2921	“Esa uppalasannāho, nikkhañcussīsakohitaṃ;	292	
PA_atk-s05_13a2:2922	Kāsikañca muduṃ vatthaṃ, tappetu dhanikā piyā”ti.	292	
PA_atk-s05_13a2:2923_0	Tattha ḍemānāti gacchamāna caramāna. Pattayānāti tamevālapati, tathā vihaṅgamāti.	2923	
PA_atk-s05_13a2:2923_1	So hi pattehi yānaṃ katvā gamanato pattayāno, ākāse gamanato vihaṅgamo. Vajjāsīti	2923	
PA_atk-s05_13a2:2923_2	vadeyyāsi. Vāmūrunti kadalikkhandhasamānaūruṃ, mama sūle nisinnabhāvaṃ vadeyyāsi.	2923	
PA_atk-s05_13a2:2923_3	Ciraṃ kho sā karissatīti sā imaṃ pavattiṃ ajānamānā mama āgamanaṃ ciraṃ karissati,	2923	
PA_atk-s05_13a2:2923_4	“ciraṃ me gatassa piyassa na ca āgacchatī”ti evaṃ cintessatīti attho.	2923	
PA_atk-s05_13a2:2924_0	Asiṃ sattiñcāti asisamānatāya sattisamānatāya ca sūlameva sandhāya vadati. Tañhi	2924	
PA_atk-s05_13a2:2924_1	tassa uttāsanatthāya oḍḍitaṃ ṭhapitaṃ. Caṇḍīti kodhanā. Kāhati kodhanti “aticirāyatī”ti	2924	
PA_atk-s05_13a2:2924_2	mayi kodhaṃ karissati. Taṃ me tapatīti taṃ tassā kujjhanaṃ maṃ tapati. No idanti	2924	
PA_atk-s05_13a2:2924_3	idha pana idaṃ sūlaṃ maṃ na tapatīti dīpeti.	2924	
PA_atk-s05_13a2:2925_0	“Esa uppalasannāho”tiādīhi ghare ussīsake ṭhapitaṃ attano bhaṇḍaṃ ācikkhati. Tattha	2925	
PA_atk-s05_13a2:2925_1	uppalasannāhoti uppalo ca sannāho ca uppalasannāho, uppalasadiso kaṇayo ca sannāhako	2925	
PA_atk-s05_13a2:2925_2	cāti attho. Nikkhañcāti pañcahi suvaṇṇehi kataṃ aṅgulimuddikaṃ. Kāsikañca mudu vatthanti	2925	
PA_atk-s05_13a2:2925_3	muduṃ kāsikasāṭakayugaṃ sandhāyāha. Ettakaṃ kira tena ussīsake nikkhittaṃ. Tappetu	2925	
PA_atk-s05_13a2:2925_4	dhanikā piyāti etaṃ sabbaṃ gahetvā sā mama piyā dhanatthikā iminā dhanena tappetu	2925	
PA_atk-s05_13a2:2925_5	pūretu, santuṭṭhā hotūti.	2925	
PA_atk-s05_13a2:2926	Evaṃ so paridevamānova kālaṃ katvā niraye nibbatti.	292	
PA_atk-s05_13a2:2927_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2927	
PA_atk-s05_13a2:2927_1	ukkaṇṭhitabhikkhu, sotāpattiphale patiṭṭhahi. “Tadā bhariyā etarahi bhariyā ahosi,	2927	
PA_atk-s05_13a2:2927_2	yena pana devaputtena taṃ kāraṇaṃ diṭṭhaṃ, so ahameva ahosi”nti.	2927	
PA_atk-s05_13a2:2928	Kāmavilāpajātakavaṇṇanā sattamā.	292	
PA_atk-s05_13a2:2930	[298] 8. Udumbarajātakavaṇṇanā	293	
PA_atk-s05_13a2:2931_0	Udumbarā cime pakkāti idaṃ satthā jetavane viharanto aññataraṃ bhikkhuṃ ārabbha kathesi.	2931	
PA_atk-s05_13a2:2931_1	So kira aññatarasmiṃ paccantagāmake vihāraṃ kāretvā vasati. Ramaṇīyo vihāro piṭṭhipāsāṇe	2931	
PA_atk-s05_13a2:2931_2	niviṭṭho, mandaṃ sammajjanaṭṭhānaṃ udakaphāsukaṃ, gocaragāmo nātidūre nāccāsanne,	2931	
PA_atk-s05_13a2:2931_3	sampiyāyamānā manussā bhikkhaṃ denti. Atheko bhikkhu cārikaṃ caramāno taṃ vihāraṃ	2931	
PA_atk-s05_13a2:2931_4	pāpuṇi. Nevāsiko tassa āgantukavattaṃ katvā punadivase taṃ ādāya gāmaṃ piṇḍāya pāvisi.	2931	
PA_atk-s05_13a2:2931_5	Manussā paṇītaṃ bhikkhaṃ datvā svātanāya nimantayiṃsu. Āgantuko katipāhaṃ bhuñjitvā	2931	
PA_atk-s05_13a2:2931_6	cintesi – “ekenupāyena imaṃ bhikkhuṃ vañcetvā nikkaḍḍhitvā imaṃ vihāraṃ gaṇhissāmī”ti.	2931	
PA_atk-s05_13a2:2931_7	Atha naṃ therūpaṭṭhānaṃ āgataṃ pucchi – “kiṃ, āvuso, buddhūpaṭṭhānaṃ nākāsī”ti? “Bhante,	2931	
PA_atk-s05_13a2:2931_8	imaṃ vihāraṃ paṭijagganto natthi, tenamhi na gatapubbo”ti. “Yāva tvaṃ buddhūpaṭṭhānaṃ	2931	
PA_atk-s05_13a2:2931_9	gantvā āgacchasi, tāvāhaṃ paṭijaggissāmī”ti. “Sādhu, bhante”ti nevāsiko “yāva mamāgamanā	2931	
PA_atk-s05_13a2:2931_10	there mā pamajjitthā”ti manussānaṃ vatvā pakkāmi.	29311	
PA_atk-s05_13a2:2932_0	Tato paṭṭhāya āgantuko “tassa nevāsikassa ayañca ayañca doso”ti te manusse paribhindi.	2932	
PA_atk-s05_13a2:2932_1	Itaropi satthāraṃ vanditvā punāgato, athassa so senāsanaṃ na adāsi. So ekasmiṃ ṭhāne	2932	
PA_atk-s05_13a2:2932_2	vasitvā punadivase piṇḍāya gāmaṃ pāvisi, manussā sāmīcimattampi na kariṃsu. So vippaṭisārī	2932	
PA_atk-s05_13a2:2932_3	hutvā puna jetavanaṃ gantvā taṃ kāraṇaṃ bhikkhūnaṃ ārocesi. Te bhikkhū dhammasabhāyaṃ	2932	
PA_atk-s05_13a2:2932_4	kathaṃ samuṭṭhāpesuṃ – “āvuso, asuko kira bhikkhu asukaṃ bhikkhuṃ vihārā nikkaḍḍhitvā	2932	
PA_atk-s05_13a2:2932_5	sayaṃ tattha vasī”ti. Satthā āgantvā “kāya nuttha, bhikkhave, etarahi kathāya sannisinnā”ti	2932	
PA_atk-s05_13a2:2932_6	pucchitvā “imāya nāmā”ti vutte “na, bhikkhave, idāneva, pubbepi so imaṃ vasanaṭṭhānā	2932	
PA_atk-s05_13a2:2932_7	nikkaḍḍhiyevā”ti vatvā atītaṃ āhari.	2932	
PA_atk-s05_13a2:2933_0	Atīte bārāṇasiyaṃ brahmadatte rajjaṃ kārente bodhisatto araññe rukkhadevatā hutvā	2933	
PA_atk-s05_13a2:2933_1	nibbatti. Tattha vassāne sattasattāhaṃ devo vassi. Atheko rattamukhakhuddakamakkaṭo	2933	
PA_atk-s05_13a2:2933_2	ekissā anovassikāya pāsāṇadariyā vasamāno ekadivasaṃ daridvāre atemanaṭṭhāne sukhena	2933	
PA_atk-s05_13a2:2933_3	nisīdi. Tattha eko kāḷamukhamahāmakkaṭo tinto sītena pīḷiyamāno vicaranto taṃ tathānisinnaṃ	2933	
PA_atk-s05_13a2:2933_4	disvā “upāyena naṃ nīharitvā ettha vasissāmī”ti cintetvā kucchiṃ olambetvā suhitākāraṃ	2933	
PA_atk-s05_13a2:2933_5	dassetvā tassa purato ṭhatvā paṭhamaṃ gāthamāha –	2933	
PA_atk-s05_13a2:2935	“Udumbarā cime pakkā, nigrodhā ca kapitthanā;	293	
PA_atk-s05_13a2:2936	Ehi nikkhama bhuñjassu, kiṃ jighacchāya miyyasī”ti.	293	
PA_atk-s05_13a2:2937	Tattha kapitthanāti pilakkhā. Ehi nikkhamāti ete udumbarādayo phalabhāranamitā, ahampi khāditvā suhito āgatosmi, tvampi gaccha bhuñjassūti.	293	
PA_atk-s05_13a2:2938_0	Sopi tassa vacanaṃ sutvā saddahitvā phalāni khāditukāmo nikkhamitvā tattha tattha	2938	
PA_atk-s05_13a2:2938_1	vicaritvā kiñci alabhanto punāgantvā taṃ antopāsāṇadariyaṃ pavisitvā nisinnaṃ disvā	2938	
PA_atk-s05_13a2:2938_2	“vañcessāmi na”nti tassa purato ṭhatvā dutiyaṃ gāthamāha –	2938	
PA_atk-s05_13a2:2940	“Evaṃ so suhito hoti, yo vuḍḍhamapacāyati;	294	
PA_atk-s05_13a2:2941	Yathāhamajja suhito, dumapakkāni māsito”ti.	294	
PA_atk-s05_13a2:2942	Tattha dumapakkāni māsitoti udumbarādīni rukkhaphalāni khāditvā asito dhāto suhito.	294	
PA_atk-s05_13a2:2943	Taṃ sutvā mahāmakkaṭo tatiyaṃ gāthamāha –	294	
PA_atk-s05_13a2:2945	“Yaṃ vanejo vanejassa, vañceyya kapino kapi;	294	
PA_atk-s05_13a2:2946	Daharo kapi saddheyya, na hi jiṇṇo jarākapī”ti.	294	
PA_atk-s05_13a2:2947_0	Tassattho – yaṃ vane jāto kapi vane jātassa kapino vañcanaṃ kareyya, taṃ tayā sadiso	2947	
PA_atk-s05_13a2:2947_1	daharo vānaro saddaheyya, mādiso pana jiṇṇo jarākapi mahallakamakkaṭo na hi saddaheyya,	2947	
PA_atk-s05_13a2:2947_2	satakkhattumpi bhaṇantassa tumhādisassa na saddahati. Imasmiñhi himavantapadese sabbaṃ	2947	
PA_atk-s05_13a2:2947_3	phalāphalaṃ vassena kilinnaṃ patitaṃ, puna tava idaṃ ṭhānaṃ natthi, gacchāti. So tatova pakkāmi.	2947	
PA_atk-s05_13a2:2948	Satthā imaṃ dhammadesanaṃ āharitvā jātakaṃ samodhānesi – “tadā khuddakamakkaṭo nevāsiko ahosi, kāḷamahāmakkaṭo āgantuko, rukkhadevatā pana ahameva ahosi”nti.	294	
PA_atk-s05_13a2:2949	Udumbarajātakavaṇṇanā aṭṭhamā.	294	
PA_atk-s05_13a2:2951	[299] 9. Komāraputtajātakavaṇṇanā	295	
PA_atk-s05_13a2:2952_0	Pure tuvanti idaṃ satthā pubbārāme viharanto keḷisīle bhikkhū ārabbha kathesi. Te	2952	
PA_atk-s05_13a2:2952_1	kira bhikkhū satthari uparipāsāde viharante heṭṭhāpāsāde diṭṭhasutādīni kathentā	2952	
PA_atk-s05_13a2:2952_2	kalahañca paribhāsañca karontā nisīdiṃsu. Satthā mahāmoggallānaṃ āmantetvā “ete bhikkhū	2952	
PA_atk-s05_13a2:2952_3	saṃvejehī”ti āha. Thero ākāse uppatitvā pādaṅguṭṭhakena pāsādathupikaṃ paharitvā	2952	
PA_atk-s05_13a2:2952_4	yāva udakapariyantā pāsādaṃ kampesi. Te bhikkhū maraṇabhayabhītā nikkhamitvā bahi	2952	
PA_atk-s05_13a2:2952_5	aṭṭhaṃsū. Tesaṃ so keḷisīlabhāvo bhikkhūsu pākaṭo jāto. Athekadivasaṃ bhikkhū dhammasabhāyaṃ	2952	
PA_atk-s05_13a2:2952_6	kathaṃ samuṭṭhāpesuṃ – “āvuso, ekacce bhikkhū evarūpe niyyānikasāsane pabbajitvā	2952	
PA_atk-s05_13a2:2952_7	keḷisīlā hutvā vicaranti, ‘aniccaṃ dukkhaṃ anattā’ti vipassanāya kammaṃ na karontī”ti.	2952	
PA_atk-s05_13a2:2952_8	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	2952	
PA_atk-s05_13a2:2952_9	nāmā”ti vutte “na, bhikkhave, idāneva, pubbepete keḷisīlakāyevā”ti vatvā atītaṃ āhari.	2952	
PA_atk-s05_13a2:2953_0	Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake brāhmaṇakule	2953	
PA_atk-s05_13a2:2953_1	nibbatti, “komāraputto”ti naṃ sañjāniṃsu. So aparabhāge nikkhamitvā isipabbajjaṃ	2953	
PA_atk-s05_13a2:2953_2	pabbajitvā himavantapadese vasi. Athaññe keḷisīlā tāpasā himavantapadese assamaṃ	2953	
PA_atk-s05_13a2:2953_3	māpetvā vasiṃsu, kasiṇaparikammamattampi nesaṃ natthi, araññato phalāphalāni āharitvā	2953	
PA_atk-s05_13a2:2953_4	khāditvā hasamānā nānappakārāya keḷiyā vītināmenti. Tesaṃ santike eko makkaṭo atthi,	2953	
PA_atk-s05_13a2:2953_5	sopi keḷisīlakova mukhavikārādīni karonto tāpasānaṃ nānāvidhaṃ keḷiṃ dasseti. Tāpasā	2953	
PA_atk-s05_13a2:2953_6	tattha ciraṃ vasitvā loṇambilasevanatthāya manussapathaṃ agamaṃsu. Tesaṃ gatakālato	2953	
PA_atk-s05_13a2:2953_7	paṭṭhāya bodhisatto taṃ ṭhānaṃ gantvā vāsaṃ kappesi, makkaṭo tesaṃ viya tassapi keḷiṃ dassesi.	2953	
PA_atk-s05_13a2:2954_0	Bodhisatto accharaṃ paharitvā “susikkhitapabbajitānaṃ santike vasantena nāma ācārasampannena	2954	
PA_atk-s05_13a2:2954_1	kāyādīhi susaññatena jhānesu yuttena bhavituṃ vaṭṭatī”ti tassa ovādaṃ adāsi. So tato	2954	
PA_atk-s05_13a2:2954_2	paṭṭhāya sīlavā ācārasampanno ahosi, bodhisattopi tato aññattha agamāsi. Atha te	2954	
PA_atk-s05_13a2:2954_3	tāpasā loṇambilaṃ sevitvā taṃ ṭhānaṃ agamaṃsu. Makkaṭo pubbe viya tesaṃ keḷiṃ na	2954	
PA_atk-s05_13a2:2954_4	dassesi. Atha naṃ tāpasā “pubbe, tvaṃ āvuso, amhākaṃ purato keḷiṃ akāsi, idāni na	2954	
PA_atk-s05_13a2:2954_5	karosi, kiṃkāraṇā”ti pucchantā paṭhamaṃ gāthamāhaṃsu –	2954	
PA_atk-s05_13a2:2956	“Pure tuvaṃ sīlavataṃ sakāse, okkantikaṃ kīḷasi assamamhi;	295	
PA_atk-s05_13a2:2957	Karohare makkaṭiyāni makkaṭa, na taṃ mayaṃ sīlavataṃ ramāmā”ti.	295	
PA_atk-s05_13a2:2958_0	Tattha sīlavataṃ sakāseti keḷisīlānaṃ amhākaṃ santike. Okkantikanti migo viya okkantitvā	2958	
PA_atk-s05_13a2:2958_1	kīḷasi. Karohareti ettha areti ālapanaṃ. Makkaṭiyānīti mukhamakkaṭikakīḷāsaṅkhātāni	2958	
PA_atk-s05_13a2:2958_2	mukhavikārāni. Na taṃ mayaṃ sīlavataṃ ramāmāti yaṃ pubbe tava keḷisīlaṃ keḷivataṃ,	2958	
PA_atk-s05_13a2:2958_3	taṃ mayaṃ etarahi na ramāma, tvampi no na ramāpesi, kiṃ nu kho kāraṇanti.	2958	
PA_atk-s05_13a2:2959	Taṃ sutvā makkaṭo dutiyaṃ gāthamāha –	295	
PA_atk-s05_13a2:2961	“Sutā hi mayhaṃ paramā visuddhi, komāraputtassa bahussutassa;	296	
PA_atk-s05_13a2:2962	Mā dāni maṃ maññi tuvaṃ yathā pure, jhānānuyutto viharāmi āvuso”ti.	296	
PA_atk-s05_13a2:2963_0	Tattha mayhanti karaṇatthe sampadānaṃ. Visuddhīti jhānavisuddhi. Bahussutassāti bahūnaṃ	2963	
PA_atk-s05_13a2:2963_1	kasiṇaparikammānaṃ aṭṭhannañca samāpattīnaṃ sutattā ceva paṭividdhattā ca bahussutassa.	2963	
PA_atk-s05_13a2:2963_2	Tuvanti tesu ekaṃ tāpasaṃ ālapanto idāni mā maṃ tvaṃ pure viya sañjāni, nāhaṃ purimasadiso,	2963	
PA_atk-s05_13a2:2963_3	ācariyo me laddhoti dīpeti.	2963	
PA_atk-s05_13a2:2964	Taṃ sutvā tāpasā tatiyaṃ gāthamāhaṃsu –	296	
PA_atk-s05_13a2:2966	“Sacepi selasmi vapeyya bījaṃ, devo ca vasse na hi taṃ virūḷhe;	296	
PA_atk-s05_13a2:2967	Sutā hi te sā paramā visuddhi, ārā tuvaṃ makkaṭa jhānabhūmiyā”ti.	296	
PA_atk-s05_13a2:2968_0	Tassattho – sacepi pāsāṇapiṭṭhe pañcavidhaṃ bījaṃ vapeyya, devo ca sammā vasseyya,	2968	
PA_atk-s05_13a2:2968_1	akhettatāya taṃ na virūḷheyya, evameva tayā paramā jhānavisuddhi sutā, tvaṃ pana	2968	
PA_atk-s05_13a2:2968_2	tiracchānayonikattā ārā jhānabhūmiyā dūre ṭhito, na sakkā tayā jhānaṃ nibbattetunti makkaṭaṃ garahiṃsu.	2968	
PA_atk-s05_13a2:2969	Satthā imaṃ dhammadesanaṃ āharitvā jātakaṃ samodhānesi – “tadā keḷisīlā tāpasā ime bhikkhū ahesuṃ, komāraputto pana ahameva ahosi”nti.	296	
PA_atk-s05_13a2:2970	Komāraputtajātakavaṇṇanā navamā.	297	
PA_atk-s05_13a2:2972	[300] 10. Vakajātakavaṇṇanā	297	
PA_atk-s05_13a2:2973_0	Parapāṇarodhā jīvantoti idaṃ satthā jetavane viharanto purāṇasanthataṃ ārabbha kathesi.	2973	
PA_atk-s05_13a2:2973_1	Vatthu vinaye vitthārato āgatameva. Ayaṃ panettha saṅkhepo – āyasmā upaseno duvassiko	2973	
PA_atk-s05_13a2:2973_2	ekavassikena saddhivihārikena saddhiṃ satthāraṃ upasaṅkamitvā satthārā garahito vanditvā	2973	
PA_atk-s05_13a2:2973_3	pakkanto vipassanaṃ paṭṭhapetvā arahattappatto appicchatādiguṇayutto terasa dhutaṅgāni	2973	
PA_atk-s05_13a2:2973_4	samādāya parisampi terasadhutaṅgadharaṃ katvā bhagavati temāsaṃ paṭisallīne sapariso	2973	
PA_atk-s05_13a2:2973_5	satthāraṃ upasaṅkamitvā parisaṃ nissāya paṭhamaṃ garahaṃ labhitvā adhammikāya katikāya	2973	
PA_atk-s05_13a2:2973_6	ananuvattane dutiyaṃ sādhukāraṃ labhitvā “ito paṭṭhāya dhutaṅgadharā bhikkhū yathāsukhaṃ	2973	
PA_atk-s05_13a2:2973_7	upasaṅkamitvā maṃ passantū”ti satthārā katānuggaho nikkhamitvā bhikkhūnaṃ tamatthaṃ	2973	
PA_atk-s05_13a2:2973_8	ārocesi. Tato pabhuti bhikkhū dhutaṅgadharā hutvā satthāraṃ dassanāya upasaṅkamitvā	2973	
PA_atk-s05_13a2:2973_9	satthari paṭisallānā vuṭṭhite tattha tattha paṃsukūlāni chaḍḍetvā attano pattacīvarāneva	2973	
PA_atk-s05_13a2:2973_10	gaṇhiṃsu. Satthā sambahulehi bhikkhūhi saddhiṃ senāsanacārikaṃ caranto tattha tattha	29731	
PA_atk-s05_13a2:2973_11	patitāni paṃsukūlāni disvā pucchitvā tamatthaṃ sutvā “bhikkhave, imesaṃ nāma bhikkhūnaṃ	29731	
PA_atk-s05_13a2:2973_12	dhutaṅgasamādānaṃ na ciraṭṭhitikaṃ vakassa uposathakammasadisaṃ ahosī”ti vatvā atītaṃ āhari.	29731	
PA_atk-s05_13a2:2974_0	Atīte bārāṇasiyaṃ brahmadatte rajjaṃ kārente bodhisatto sakko devarājā ahosi. Atheko	2974	
PA_atk-s05_13a2:2974_1	vako gaṅgātīre pāsāṇapiṭṭhe vasati, atha gaṅgāya mahodakaṃ āgantvā taṃ pāsāṇaṃ parikkhipi.	2974	
PA_atk-s05_13a2:2974_2	Vako abhiruhitvā pāsāṇapiṭṭhe nipajji, nevassa gocaro atthi, na gocarāya gamanamaggo,	2974	
PA_atk-s05_13a2:2974_3	udakampi vaḍḍhateva. So cintesi – “mayhaṃ neva gocaro atthi, na gocarāya gamanamaggo,	2974	
PA_atk-s05_13a2:2974_4	nikkammassa pana nipajjanato uposathakammaṃ vara”nti manasāva uposathaṃ adhiṭṭhāya	2974	
PA_atk-s05_13a2:2974_5	sīlāni samādiyitvā nipajji. Tadā sakko devarājā āvajjamāno tassa taṃ dubbalasamādānaṃ	2974	
PA_atk-s05_13a2:2974_6	ñatvā “etaṃ vakaṃ viheṭhessāmī”ti eḷakarūpena āgantvā tassa avidūre ṭhatvā attānaṃ	2974	
PA_atk-s05_13a2:2974_7	dassesi. Vako taṃ disvā “aññasmiṃ divase uposathakammaṃ jānissāmī”ti uṭṭhāya taṃ	2974	
PA_atk-s05_13a2:2974_8	gaṇhituṃ pakkhandi. Eḷakopi ito cito ca pakkhanditvā attānaṃ gahetuṃ nādāsi. Vako	2974	
PA_atk-s05_13a2:2974_9	taṃ gahetuṃ asakkonto nivattitvā āgamma “uposathakammaṃ tāva me na bhijjatī”ti tattheva	2974	
PA_atk-s05_13a2:2974_10	puna nipajji. Sakko sakkattabhāveneva ākāse ṭhatvā “tādisassa dubbalajjhāsayassa	29741	
PA_atk-s05_13a2:2974_11	kiṃ uposathakammena, tvaṃ mama sakkabhāvaṃ ajānanto eḷakamaṃsaṃ khāditukāmo ahosī”ti	29741	
PA_atk-s05_13a2:2974_12	taṃ viheṭhetvā garahitvā devalokameva gato.	29741	
PA_atk-s05_13a2:2976	“Parapāṇarodhā jīvanto, maṃsalohitabhojano;	297	
PA_atk-s05_13a2:2977	Vako vataṃ samādāya, upapajji uposathaṃ.	297	
PA_atk-s05_13a2:2979	“Tassa sakko vataññāya, ajarūpenupāgami;	297	
PA_atk-s05_13a2:2980	Vītatapo ajjhappatto, bhañji lohitapo tapaṃ.	298	
PA_atk-s05_13a2:2982	“Evameva idhekacce, samādānamhi dubbalā;	298	
PA_atk-s05_13a2:2983	Lahuṃ karonti attānaṃ, vakova ajakāraṇā”ti. –	298	
PA_atk-s05_13a2:2984	Tissopi abhisambuddhagāthāva.	298	
PA_atk-s05_13a2:2985_0	Tattha upapajji uposathanti uposathavāsaṃ upagato. Vataññāyāti tassa dubbalavataṃ	2985	
PA_atk-s05_13a2:2985_1	aññāya. Vītatapo ajjhappattoti vigatatapo hutvā upagato, taṃ khādituṃ pakkhandīti	2985	
PA_atk-s05_13a2:2985_2	attho. Lohitapoti lohitapāyī. Tapanti taṃ attano samādānatapaṃ bhindi.	2985	
PA_atk-s05_13a2:2986	Satthā imaṃ dhammadesanaṃ āharitvā jātakaṃ samodhānesi – “tadā sakko ahameva ahosi”nti.	298	
PA_atk-s05_13a2:2987	Vakajātakavaṇṇanā dasamā.	298	
PA_atk-s05_13a2:2988	Kumbhavaggo pañcamo.	298	
PA_atk-s05_13a2:2989	Tassuddānaṃ –	298	
PA_atk-s05_13a2:2990	Varakumbha supatta sirivhayano, sucisammata bindusaro cusabho;	299	
PA_atk-s05_13a2:2991	Saritaṃpati caṇḍi jarākapinā, atha makkaṭiyā vakakena dasāti.	299	
PA_atk-s05_13a2:2992	Atha vagguddānaṃ –	299	
PA_atk-s05_13a2:2993	Saṅkappo padumo ceva, udapānena tatiyaṃ;	299	
PA_atk-s05_13a2:2994	Abbhantaraṃ ghaṭabhedaṃ, tikanipātamhilaṅkatanti.	299	
PA_atk-s05_13a2:2995	Tikanipātavaṇṇanā niṭṭhitā.	299	
PA_atk-s05_13a2:2996	(Dutiyo bhāgo niṭṭhito.)	299	
