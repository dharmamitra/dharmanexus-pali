segmentnr	original	folio	analyzed
PA_atk-s02_02a:0	Namo tassa bhagavato arahato sammāsambuddhassa	0	
PA_atk-s02_02a:1	Majjhimanikāye	0	
PA_atk-s02_02a:2	Majjhimapaṇṇāsa-aṭṭhakathā	0	
PA_atk-s02_02a:3	1. Gahapativaggo	0	
PA_atk-s02_02a:4	1. Kandarakasuttavaṇṇanā	0	
PA_atk-s02_02a:5_0	1. Evaṃ me sutanti kandarakasuttaṃ. Tattha campāyanti evaṃnāmake nagare. Tassa hi	5	
PA_atk-s02_02a:5_1	nagarassa ārāmapokkharaṇīādīsu tesu tesu ṭhānesu campakarukkhāva ussannā ahesuṃ,	5	
PA_atk-s02_02a:5_2	tasmā campāti saṅkhamagamāsi. Gaggarāya pokkharaṇiyā tīreti tassa campānagarassa	5	
PA_atk-s02_02a:5_3	avidūre gaggarāya nāma rājamahesiyā khaṇitattā gaggarāti laddhavohārā pokkharaṇī	5	
PA_atk-s02_02a:5_4	atthi. Tassā tīre samantato nīlādipañcavaṇṇakusumapaṭimaṇḍitaṃ mahantaṃ campakavanaṃ.	5	
PA_atk-s02_02a:5_5	Tasmiṃ bhagavā kusumagandhasugandhe campakavane viharati. Taṃ sandhāya “gaggarāya	5	
PA_atk-s02_02a:5_6	pokkharaṇiyā tīre”ti vuttaṃ. Mahatā bhikkhusaṅghena saddhinti adassitaparicchedena	5	
PA_atk-s02_02a:5_7	mahantena bhikkhusaṅghena saddhiṃ. Pessoti tassa nāmaṃ. Hatthārohaputtoti hatthācariyassa	5	
PA_atk-s02_02a:5_8	putto. Kandarako ca paribbājakoti kandarakoti evaṃnāmo channaparibbājako. Abhivādetvāti	5	
PA_atk-s02_02a:5_9	chabbaṇṇānaṃ ghanabuddharasmīnaṃ antaraṃ pavisitvā pasannalākhārase nimujjamāno viya,	5	
PA_atk-s02_02a:5_10	siṅgīsuvaṇṇavaṇṇaṃ dussavaraṃ pasāretvā sasīsaṃ pārupamāno viya, vaṇṇagandhasampannacampakapupphāni	51	
PA_atk-s02_02a:5_11	sirasā sampaṭicchanto viya, sinerupādaṃ upagacchanto puṇṇacando viya bhagavato cakkalakkhaṇapaṭimaṇḍite	51	
PA_atk-s02_02a:5_12	alattakavaṇṇaphullapadumasassirike pāde vanditvāti attho. Ekamantaṃ nisīdīti chanisajjadosavirahite	51	
PA_atk-s02_02a:5_13	ekasmiṃ okāse nisīdi.	51	
PA_atk-s02_02a:6_0	Tuṇhībhū taṃ tuṇhībhūtanti yato yato anuviloketi, tato tato tuṇhībhūtamevāti attho.	6	
PA_atk-s02_02a:6_1	Tattha hi ekabhikkhussāpi hatthakukkuccaṃ vā pādakukkuccaṃ vā natthi, sabbe bhagavato	6	
PA_atk-s02_02a:6_2	ceva gāravena attano ca sikkhitasikkhatāya aññamaññaṃ vigatasallāpā antamaso ukkāsitasaddampi	6	
PA_atk-s02_02a:6_3	akarontā sunikhātaindakhīlā viya nivātaṭṭhāne sannisinnaṃ mahāsamuddaudakaṃ viya	6	
PA_atk-s02_02a:6_4	kāyenapi niccalā manasāpi avikkhittā rattavalāhakā viya sinerukūṭaṃ bhagavantaṃ parivāretvā	6	
PA_atk-s02_02a:6_5	nisīdiṃsu. Paribbājakassa evaṃ sannisinnaṃ parisaṃ disvā mahantaṃ pītisomanassaṃ	6	
PA_atk-s02_02a:6_6	uppajji. Uppannaṃ pana antohadayasmiṃyeva sannidahituṃ asakkonto piyasamudāhāraṃ	6	
PA_atk-s02_02a:6_7	samuṭṭhāpesi. Tasmā acchariyaṃ bhotiādimāha.	6	
PA_atk-s02_02a:7_0	Tattha andhassa pabbatārohanaṃ viya niccaṃ na hotīti acchariyaṃ. Ayaṃ tāva saddanayo.	7	
PA_atk-s02_02a:7_1	Ayaṃ pana aṭṭhakathānayo, accharāyogganti acchariyaṃ. Accharaṃ paharituṃ yuttanti	7	
PA_atk-s02_02a:7_2	attho. Abhūtapubbaṃ bhūtanti abbhutaṃ. Ubhayampetaṃ vimhayassevādhivacanaṃ. Taṃ panetaṃ	7	
PA_atk-s02_02a:7_3	garahaacchariyaṃ, pasaṃsāacchariyanti duvidhaṃ hoti. Tattha acchariyaṃ moggallāna	7	
PA_atk-s02_02a:7_4	abbhutaṃ moggallāna, yāva bāhāgahaṇāpi nāma so moghapuriso āgamessatīti, idaṃ garahaacchariyaṃ	7	
PA_atk-s02_02a:7_5	nāma. “Acchariyaṃ nandamāte abbhutaṃ nandamāte, yatra hi nāma cittuppādampi parisodhessasīti	7	
PA_atk-s02_02a:7_6	idaṃ pasaṃsāacchariyaṃ nāma. Idhāpi idameva adhippetaṃ” ayañhi taṃ pasaṃsanto evamāha.	7	
PA_atk-s02_02a:8_0	Yāvañcidanti ettha idanti nipātamattaṃ. Yāvāti pamāṇaparicchedo, yāva sammā paṭipādito,	8	
PA_atk-s02_02a:8_1	yattakena pamāṇena sammā paṭipādito, na sakkā tassa vaṇṇe vattuṃ, atha kho acchariyamevetaṃ	8	
PA_atk-s02_02a:8_2	abbhutamevetanti vuttaṃ hoti. Etaparamaṃyevāti evaṃ sammā paṭipādito eso bhikkhusaṅgho	8	
PA_atk-s02_02a:8_3	tassāpi bhikkhusaṅghassa paramoti etaparamo, taṃ etaparamaṃ yathā ayaṃ paṭipādito,	8	
PA_atk-s02_02a:8_4	evaṃ paṭipāditaṃ katvā paṭipādesuṃ, na ito bhiyyoti attho. Dutiyanaye evaṃ paṭipādessanti,	8	
PA_atk-s02_02a:8_5	na ito bhiyyoti yojetabbaṃ. Tattha paṭipāditoti ābhisamācārikavattaṃ ādiṃ katvā sammā	8	
PA_atk-s02_02a:8_6	apaccanīkapaṭipattiyaṃ yojito. Atha kasmā ayaṃ paribbājako atītānāgate buddhe dasseti,	8	
PA_atk-s02_02a:8_7	kimassa tiyaddhajānanañāṇaṃ atthīti. Natthi, nayaggāhe pana ṭhatvā “yenākārena ayaṃ	8	
PA_atk-s02_02a:8_8	bhikkhusaṅgho sannisinno danto vinīto upasanto, atītabuddhāpi etaparamaṃyeva katvā	8	
PA_atk-s02_02a:8_9	paṭipajjāpesuṃ, anāgatabuddhāpi paṭipajjāpessanti, natthi ito uttari paṭipādanā”ti	8	
PA_atk-s02_02a:8_10	maññamāno anubuddhiyā evamāha.	81	
PA_atk-s02_02a:9_0	2. Evametaṃ kandarakāti pāṭiekko anusandhi. Bhagavā kira taṃ sutvā “kandaraka tvaṃ	9	
PA_atk-s02_02a:9_1	bhikkhusaṅghaṃ upasantoti vadasi, imassa pana bhikkhusaṅghassa upasantakāraṇaṃ tuyhaṃ	9	
PA_atk-s02_02a:9_2	apākaṭaṃ, na hi tvaṃ samatiṃsa pāramiyā pūretvā kusalamūlaṃ paripācetvā bodhipallaṅke	9	
PA_atk-s02_02a:9_3	sabbaññutaññāṇaṃ paṭivijjhi, mayā pana pāramiyo pūretvā ñātatthacariyaṃ lokatthacariyaṃ	9	
PA_atk-s02_02a:9_4	buddhatthacariyañca koṭiṃ pāpetvā bodhipallaṅke sabbaññutaññāṇaṃ paṭividdhaṃ, mayhaṃ	9	
PA_atk-s02_02a:9_5	etesaṃ upasantakāraṇaṃ pākaṭa”nti dassetuṃ imaṃ desanaṃ ārabhi.	9	
PA_atk-s02_02a:10_0	Santi hi kandarakāti ayampi pāṭiekko anusandhi. Bhagavato kira etadahosi – “ayaṃ	10	
PA_atk-s02_02a:10_1	paribbājako imaṃ bhikkhusaṅghaṃ upasantoti vadati, ayañca bhikkhusaṅgho kappetvā	10	
PA_atk-s02_02a:10_2	pakappetvā kuhakabhāvena iriyāpathaṃ saṇṭhapento cittena anupasanto na upasantākāraṃ	10	
PA_atk-s02_02a:10_3	dasseti. Ettha pana bhikkhusaṅghe paṭipadaṃ pūrayamānāpi paṭipadaṃ pūretvā matthakaṃ	10	
PA_atk-s02_02a:10_4	patvā ṭhitabhikkhūpi atthi, tattha paṭipadaṃ pūretvā matthakaṃ pattā attanā paṭividdhaguṇeheva	10	
PA_atk-s02_02a:10_5	upasantā, paṭipadaṃ pūrayamānā uparimaggassa vipassanāya upasantā, ito muttā pana	10	
PA_atk-s02_02a:10_6	avasesā catūhi satipaṭṭhānehi upasantā. Taṃ nesaṃ upasantakāraṇaṃ dassessāmī”ti “iminā	10	
PA_atk-s02_02a:10_7	ca iminā ca kāraṇena ayaṃ bhikkhusaṅgho upasanto”ti dassetuṃ “santi hi kandarakā”tiādimāha.	10	
PA_atk-s02_02a:11_0	Tattha arahanto khīṇāsavātiādīsu yaṃ vattabbaṃ, taṃ mūlapariyāyasuttavaṇṇanāyameva	11	
PA_atk-s02_02a:11_1	vuttaṃ. Sekhapaṭipadampi tattheva vitthāritaṃ. Santatasīlāti satatasīlā nirantarasīlā.	11	
PA_atk-s02_02a:11_2	Santatavuttinoti tasseva vevacanaṃ, santatajīvikā vātipi attho. Tasmiṃ santatasīle	11	
PA_atk-s02_02a:11_3	ṭhatvāva jīvikaṃ kappenti, na dussīlyaṃ maraṇaṃ pāpuṇantīti attho.	11	
PA_atk-s02_02a:12_0	Nipakāti nepakkena samannāgatā paññavanto. Nipakavuttinoti paññāya vuttino, paññāya	12	
PA_atk-s02_02a:12_1	ṭhatvā jīvikaṃ kappenti. Yathā ekacco sāsane pabbajitvāpi jīvitakāraṇā chasu agocaresu	12	
PA_atk-s02_02a:12_2	carati, vesiyāgocaro hoti, vidhavathullakumārikapaṇḍakapānāgārabhikkhunigocaro hoti.	12	
PA_atk-s02_02a:12_3	Saṃsaṭṭho viharati rājūhi rājamahāmattehi titthiyehi titthiyasāvakehi ananulomikena	12	
PA_atk-s02_02a:12_4	gihisaṃsaggena, vejjakammaṃ karoti, dūtakammaṃ karoti, pahiṇakammaṃ karoti, gaṇḍaṃ	12	
PA_atk-s02_02a:12_5	phāleti, arumakkhanaṃ deti, uddhaṃvirecanaṃ deti, adhovirecanaṃ deti, natthutelaṃ	12	
PA_atk-s02_02a:12_6	pacati, pivanatelaṃ pacati, veḷudānaṃ, pattadānaṃ, pupphadānaṃ, phaladānaṃ, sinānadānaṃ,	12	
PA_atk-s02_02a:12_7	dantakaṭṭhadānaṃ, mukhodakadānaṃ, cuṇṇamattikadānaṃ deti, cāṭukamyaṃ karoti, muggasūpiyaṃ,	12	
PA_atk-s02_02a:12_8	pāribhaṭuṃ, jaṅghapesaniyaṃ karotīti ekavīsatividhāya anesanāya jīvikaṃ kappento	12	
PA_atk-s02_02a:12_9	anipakavutti nāma hoti, na paññāya ṭhatvā jīvikaṃ kappeti, tato kālakiriyaṃ katvā	12	
PA_atk-s02_02a:12_10	samaṇayakkho nāma hutvā “tassa saṅghāṭipi ādittā hoti sampajjalitā”ti vuttanayena	121	
PA_atk-s02_02a:12_11	mahādukkhaṃ anubhoti. Evaṃvidhā ahutvā jīvitahetupi sikkhāpadaṃ anatikkamanto catupārisuddhisīle	121	
PA_atk-s02_02a:12_12	patiṭṭhāya yathābalaṃ buddhavacanaṃ uggaṇhitvā rathavinītapaṭipadaṃ, mahāgosiṅgapaṭipadaṃ,	121	
PA_atk-s02_02a:12_13	mahāsuññatapaṭipadaṃ, anaṅgaṇapaṭipadaṃ, dhammadāyādapaṭipadaṃ, nālakapaṭipadaṃ,	121	
PA_atk-s02_02a:12_14	tuvaṭṭakapaṭipadaṃ, candopamapaṭipadanti imāni ariyapaṭipadāni pūrento catupaccaya-santosa-bhāvanārāma-ariyavaṃsapaṭipattiyaṃ	121	
PA_atk-s02_02a:12_15	kāyasakkhino hutvā anīkā nikkhantahatthī viya yūthā vissaṭṭhasīho viya nipacchābandhamahānāvā	121	
PA_atk-s02_02a:12_16	viya ca gamanādīsu ekavihārino vipassanaṃ paṭṭhapetvā ajjaajjeva arahattanti pavattaussāhā viharantīti attho.	121	
PA_atk-s02_02a:13_0	Suppatiṭṭhitacittāti catūsu satipaṭṭhānesu suṭṭhapitacittā hutvā. Sesā satipaṭṭhānakathā	13	
PA_atk-s02_02a:13_1	heṭṭhā vitthāritāva. Idha pana lokiyalokuttaramissakā satipaṭṭhānā kathitā, ettakena	13	
PA_atk-s02_02a:13_2	bhikkhusaṅghassa upasantakāraṇaṃ kathitaṃ hoti.	13	
PA_atk-s02_02a:14_0	3. Yāva supaññattāti yāva suṭṭhapitā sudesitā. Mayampi hi, bhanteti iminā esa attano	14	
PA_atk-s02_02a:14_1	kārakabhāvaṃ dasseti, bhikkhusaṅghañca ukkhipati. Ayañhettha adhippāyo, mayampi hi,	14	
PA_atk-s02_02a:14_2	bhante, gihi…pe… suppatiṭṭhitacittā viharāma, bhikkhusaṅghassa pana ayameva kasi	14	
PA_atk-s02_02a:14_3	ca bījañca yuganaṅgalañca phālapācanañca, tasmā bhikkhusaṅgho sabbakālaṃ satipaṭṭhānaparāyaṇo,	14	
PA_atk-s02_02a:14_4	mayaṃ pana kālena kālaṃ okāsaṃ labhitvā etaṃ manasikāraṃ karoma, mayampi kārakā,	14	
PA_atk-s02_02a:14_5	na sabbaso vissaṭṭhakammaṭṭhānāyevāti. Manussagahaneti manussānaṃ ajjhāsayagahanena	14	
PA_atk-s02_02a:14_6	gahanatā, ajjhāsayassāpi nesaṃ kilesagahanena gahanatā veditabbā. Kasaṭasāṭheyyesupi	14	
PA_atk-s02_02a:14_7	eseva nayo. Tattha aparisuddhaṭṭhena kasaṭatā, kerāṭiyaṭṭhena sāṭheyyatā veditabbā.	14	
PA_atk-s02_02a:14_8	Sattānaṃ hitāhitaṃ jānātīti evaṃ gahanakasaṭakerāṭiyānaṃ manussānaṃ hitāhitapaṭipadaṃ	14	
PA_atk-s02_02a:14_9	yāva suṭṭhu bhagavā jānāti. Yadidaṃ pasavoti ettha sabbāpi catuppadajāti pasavoti	14	
PA_atk-s02_02a:14_10	adhippetā. Pahomīti sakkomi. Yāvatakena antarenāti yattakena khaṇena. Campaṃ gatāgataṃ	141	
PA_atk-s02_02a:14_11	karissatīti assamaṇḍalato yāva campānagaradvārā gamanañca āgamanañca karissati. Sāṭheyyānīti	141	
PA_atk-s02_02a:14_12	saṭhattāni. Kūṭeyyānīti kūṭattāni. Vaṅkeyyānīti vaṅkattāni. Jimheyyānīti jimhattāni.	141	
PA_atk-s02_02a:14_13	Pātukarissatīti pakāsessati dassessati. Na hi sakkā tena tāni ettakena antarena dassetuṃ.	141	
PA_atk-s02_02a:15_0	Tattha yassa kismiñcideva ṭhāne ṭhātukāmassa sato yaṃ ṭhānaṃ manussānaṃ sappaṭibhayaṃ,	15	
PA_atk-s02_02a:15_1	purato gantvā vañcetvā ṭhassāmīti na hoti, tasmiṃ ṭhātukāmaṭṭhāneyeva nikhātatthambho	15	
PA_atk-s02_02a:15_2	viya cattāro pāde niccale katvā tiṭṭhati, ayaṃ saṭho nāma. Yassa pana kismiñcideva	15	
PA_atk-s02_02a:15_3	ṭhāne avacchinditvā khandhagataṃ pātetukāmassa sato yaṃ ṭhānaṃ manussānaṃ sappaṭibhayaṃ,	15	
PA_atk-s02_02a:15_4	purato gantvā vañcetvā pātessāmīti na hoti, tattheva avacchinditvā pāteti, ayaṃ kūṭo	15	
PA_atk-s02_02a:15_5	nāma. Yassa kismiñcideva ṭhāne maggā ukkamma nivattitvā paṭimaggaṃ ārohitukāmassa	15	
PA_atk-s02_02a:15_6	sato yaṃ ṭhānaṃ manussānaṃ sappaṭibhayaṃ, purato gantvā vañcetvā evaṃ karissāmīti	15	
PA_atk-s02_02a:15_7	na hoti, tattheva maggā ukkamma nivattitvā paṭimaggaṃ ārohati, ayaṃ vaṅko nāma. Yassa	15	
PA_atk-s02_02a:15_8	pana kālena vāmato kālena dakkhiṇato kālena ujumaggeneva gantukāmassa sato yaṃ ṭhānaṃ	15	
PA_atk-s02_02a:15_9	manussānaṃ sappaṭibhayaṃ, purato gantvā vañcetvā evaṃ karissāmīti na hoti, tattheva	15	
PA_atk-s02_02a:15_10	kālena vāmato kālena dakkhiṇato kālena ujumaggaṃ gacchati, tathā laṇḍaṃ vā passāvaṃ	151	
PA_atk-s02_02a:15_11	vā vissajjetukāmassa sato idaṃ ṭhānaṃ susammaṭṭhaṃ ākiṇṇamanussaṃ ramaṇīyaṃ, imasmiṃ	151	
PA_atk-s02_02a:15_12	ṭhāne evarūpaṃ kātuṃ na yuttaṃ, purato gantvā paṭicchannaṭhāne karissāmīti na hoti,	151	
PA_atk-s02_02a:15_13	tattheva karoti, ayaṃ jimho nāma. Iti imaṃ catubbidhampi kiriyaṃ sandhāyetaṃ vuttaṃ.	151	
PA_atk-s02_02a:15_14	Sabbāni tāni sāṭheyyāni kūṭeyyāni vaṅkeyyāni jimheyyāni pātukarissatīti evaṃ karontāpi	151	
PA_atk-s02_02a:15_15	te saṭhādayo tāni sāṭheyyādīni pātukaronti nāma.	151	
PA_atk-s02_02a:16_0	Evaṃ pasūnaṃ uttānabhāvaṃ dassetvā idāni manussānaṃ gahanabhāvaṃ dassento amhākaṃ	16	
PA_atk-s02_02a:16_1	pana, bhantetiādimāha. Tattha dāsāti antojātakā vā dhanakkītā vā karamarānītā vā	16	
PA_atk-s02_02a:16_2	sayaṃ vā dāsabyaṃ upagatā. Pessāti pesanakārakā. Kammakarāti bhattavetanabhatā. Aññathāva	16	
PA_atk-s02_02a:16_3	kāyenāti aññenevākārena kāyena samudācaranti, aññenevākārena vācāya, aññena ca nesaṃ	16	
PA_atk-s02_02a:16_4	ākārena cittaṃ ṭhitaṃ hotīti dasseti. Tattha ye sammukhā sāmike disvā paccuggamanaṃ	16	
PA_atk-s02_02a:16_5	karonti, hatthato bhaṇḍakaṃ gaṇhanti, imaṃ vissajjetvā imaṃ gaṇhantā sesānipi āsana-paññāpana-tālavaṇṭabījana-pādadhovanādīni	16	
PA_atk-s02_02a:16_6	sabbāni kiccāni karonti, parammukhakāle pana telampi uttarantaṃ na olokenti, satagghanakepi	16	
PA_atk-s02_02a:16_7	sahassagghanakepi kamme parihāyante nivattitvā oloketumpi na icchanti, ime aññathā	16	
PA_atk-s02_02a:16_8	kāyena samudācaranti nāma. Ye pana sammukhā “amhākaṃ sāmi amhākaṃ ayyo”tiādīni vatvā	16	
PA_atk-s02_02a:16_9	pasaṃsanti, parammukhā avattabbaṃ nāma natthi, yaṃ icchanti, taṃ vadanti, ime aññathā	16	
PA_atk-s02_02a:16_10	vācāya samudācaranti nāma.	161	
PA_atk-s02_02a:17_0	4. Cattārome pessapuggalāti ayampi pāṭiekko anusandhi. Ayañhi pesso “yāvañcidaṃ,	17	
PA_atk-s02_02a:17_1	bhante, bhagavā evaṃ manussagahaṇe evaṃ manussakasaṭe evaṃ manussasāṭheyye vattamāne	17	
PA_atk-s02_02a:17_2	sattānaṃ hitāhitaṃ jānātī”ti āha. Purime ca tayo puggalā ahitapaṭipadaṃ paṭipannā,	17	
PA_atk-s02_02a:17_3	upari catuttho hitapaṭipadaṃ, evamahaṃ sattānaṃ hitāhitaṃ jānāmīti dassetuṃ imaṃ	17	
PA_atk-s02_02a:17_4	desanaṃ ārabhi. Heṭṭhā kandarakassa kathāya saddhiṃ yojetumpi vaṭṭati. Tena vuttaṃ	17	
PA_atk-s02_02a:17_5	“yāvañcidaṃ bhotā gotamena sammā bhikkhusaṅgho paṭipādito”ti. Athassa bhagavā “purime	17	
PA_atk-s02_02a:17_6	tayo puggale pahāya upari catutthapuggalassa hitapaṭipattiyaṃyeva paṭipādemī”ti dassentopi	17	
PA_atk-s02_02a:17_7	imaṃ desanaṃ ārabhi. Santoti idaṃ saṃvijjamānāti padasseva vevacanaṃ. “Santā honti	17	
PA_atk-s02_02a:17_8	samitā vūpasantā”ti ettha hi niruddhā santāti vuttā. “Santā ete vihārā ariyassa vinaye	17	
PA_atk-s02_02a:17_9	vuccantī”ti ettha nibbutā. “Santo have sabbhi pavedayantī”ti ettha paṇḍitā. Idha	17	
PA_atk-s02_02a:17_10	pana vijjamānā upalabbhamānāti attho.	171	
PA_atk-s02_02a:18_0	Attantapādīsu attānaṃ tapati dukkhāpetīti attantapo. Attano paritāpanānuyogaṃ attaparitāpanānuyogaṃ.	18	
PA_atk-s02_02a:18_1	Paraṃ tapati dukkhāpetīti parantapo. Paresaṃ paritāpanānuyogaṃ paraparitāpanānuyogaṃ.	18	
PA_atk-s02_02a:18_2	Diṭṭheva dhammeti imasmiṃyeva attabhāve. Nicchātoti chātaṃ vuccati taṇhā, sā assa	18	
PA_atk-s02_02a:18_3	natthīti nicchāto. Sabbakilesānaṃ nibbutattā nibbuto. Anto tāpanakilesānaṃ abhāvā	18	
PA_atk-s02_02a:18_4	sītalo jātoti sītibhūto. Jhānamaggaphalanibbānasukhāni paṭisaṃvedetīti sukhapaṭisaṃvedī.	18	
PA_atk-s02_02a:18_5	Brahmabhūtena attanāti seṭṭhabhūtena attanā. Cittaṃ ārādhetīti cittaṃ sampādeti,	18	
PA_atk-s02_02a:18_6	paripūreti gaṇhāti pasādetīti attho.	18	
PA_atk-s02_02a:19	5. Dukkhapaṭikkūlanti dukkhassa paṭikūlaṃ, paccanīkasaṇṭhitaṃ dukkhaṃ apatthayamānanti attho.	1	
PA_atk-s02_02a:20_0	6. Paṇḍitoti idha catūhi kāraṇehi paṇḍitoti na vattabbo, satipaṭṭhānesu pana kammaṃ	20	
PA_atk-s02_02a:20_1	karotīti paṇḍitoti vattuṃ vaṭṭati. Mahāpaññoti idampi mahante atthe pariggaṇhātītiādinā	20	
PA_atk-s02_02a:20_2	mahāpaññalakkhaṇena na vattabbaṃ, satipaṭṭhānapariggāhikāya pana paññāya samannāgatattā	20	
PA_atk-s02_02a:20_3	mahāpaññoti vattuṃ vaṭṭati. Mahatā atthena saṃyutto agamissāti mahatā atthena saṃyutto	20	
PA_atk-s02_02a:20_4	hutvā gato bhaveyya, sotāpattiphalaṃ pāpuṇeyyāti attho. Kiṃ pana yesaṃ maggaphalānaṃ	20	
PA_atk-s02_02a:20_5	upanissayo atthi, buddhānaṃ sammukhībhāve ṭhitepi tesaṃ antarāyo hotīti. Āma hoti,	20	
PA_atk-s02_02a:20_6	na pana buddhe paṭicca, atha kho kiriyaparihāniyā vā pāpamittatāya vā hoti. Tattha	20	
PA_atk-s02_02a:20_7	kiriyaparihāniyā hoti nāma – sace hi dhammasenāpati dhanañjānissa brāhmaṇassa āsayaṃ	20	
PA_atk-s02_02a:20_8	ñatvā dhammaṃ adesayissā, so brāhmaṇo sotāpanno abhavissā, evaṃ tāva kiriyaparihāniyā	20	
PA_atk-s02_02a:20_9	hoti. Pāpamittatāya hoti nāma – sace hi ajātasattu devadattassa vacanaṃ gahetvā pitughātakammaṃ	20	
PA_atk-s02_02a:20_10	nākarissā, sāmaññaphalasuttakathitadivaseva sotāpanno abhavissā, tassa vacanaṃ gahetvā	201	
PA_atk-s02_02a:20_11	pitughātakammassa katattā pana na hoti, evaṃ pāpamittatāya hoti. Imassāpi upāsakassa	201	
PA_atk-s02_02a:20_12	kiriyaparihāni jātā, apariniṭṭhitāya desanāya uṭṭhahitvā pakkanto. Apica, bhikkhave,	201	
PA_atk-s02_02a:20_13	ettāvatāpi pesso hatthārohaputto mahatā atthena saṃyuttoti katarena mahantena atthena?	201	
PA_atk-s02_02a:20_14	Dvīhi ānisaṃsehi. So kira upāsako saṅghe ca pasādaṃ paṭilabhi, satipaṭṭhānapariggahaṇatthāya	201	
PA_atk-s02_02a:20_15	cassa abhinavo nayo udapādi. Tena vuttaṃ “mahatā atthena saṃyutto”ti. Kandarako pana	201	
PA_atk-s02_02a:20_16	saṅghe pasādameva paṭilabhi. Etassa bhagavā kāloti etassa dhammakkhānassa, catunnaṃ	201	
PA_atk-s02_02a:20_17	vā puggalānaṃ vibhajanassa kālo.	201	
PA_atk-s02_02a:21_0	8. Orabbhikādīsu urabbhā vuccanti eḷakā, urabbhe hanatīti orabbhiko. Sūkarikādīsupi	21	
PA_atk-s02_02a:21_1	eseva nayo. Luddoti dāruṇo kakkhaḷo. Macchaghātakoti macchabandhakevaṭṭo. Bandhanāgārikoti	21	
PA_atk-s02_02a:21_2	bandhanāgāragopako. Kururakammantāti dāruṇakammantā.	21	
PA_atk-s02_02a:22_0	9. Muddhāvasittoti khattiyābhisekena muddhani abhisitto. Puratthimena nagarassāti	22	
PA_atk-s02_02a:22_1	nagarato puratthimadisāya. Santhāgāranti yaññasālaṃ. Kharājinaṃ nivāsetvāti sakhuraṃ	22	
PA_atk-s02_02a:22_2	ajinacammaṃ nivāsetvā. Sappitelenāti sappinā ca telena ca. Ṭhapetvā hi sappiṃ avaseso	22	
PA_atk-s02_02a:22_3	yo koci sneho telanti vuccati. Kaṇḍūvamānoti nakhānaṃ chinnattā kaṇḍūvitabbakāle	22	
PA_atk-s02_02a:22_4	tena kaṇḍūvamāno. Anantarahitāyāti asanthatāya. Sarūpavacchāyāti sadisavacchāya.	22	
PA_atk-s02_02a:22_5	Sace gāvī setā hoti, vacchopi setakova. Sace gāvī kabarā vā rattā vā, vacchopi tādiso	22	
PA_atk-s02_02a:22_6	vāti evaṃ sarūpavacchāya. So evamāhāti so rājā evaṃ vadeti. Vacchatarāti taruṇavacchakabhāvaṃ	22	
PA_atk-s02_02a:22_7	atikkantā balavavacchā. Vacchatarīsupi eseva nayo. Barihisatthāyāti parikkhepakaraṇatthāya	22	
PA_atk-s02_02a:22_8	ceva yaññabhūmiyaṃ attharaṇatthāya ca. Sesaṃ heṭṭhā tattha tattha vitthāritattā uttānamevāti.	22	
PA_atk-s02_02a:23	Papañcasūdaniyā majjhimanikāyaṭṭhakathāya	2	
PA_atk-s02_02a:24	Kandarakasuttavaṇṇanā niṭṭhitā.	2	
PA_atk-s02_02a:25	2. Aṭṭhakanāgarasuttavaṇṇanā	2	
PA_atk-s02_02a:26_0	17. Evaṃ me sutanti aṭṭhakanāgarasuttaṃ. Tattha beluvagāmaketi vesāliyā dakkhiṇapasse	26	
PA_atk-s02_02a:26_1	avidūre beluvagāmako nāma atthi, taṃ gocaragāmaṃ katvāti attho. Dasamoti so hi jātigottavasena	26	
PA_atk-s02_02a:26_2	ceva sārappattakulagaṇanāya ca dasame ṭhāne gaṇīyati, tenassa dasamotveva nāmaṃ jātaṃ.	26	
PA_atk-s02_02a:26_3	Aṭṭhakanāgaroti aṭṭhakanagaravāsī. Kukkuṭārāmoti kukkuṭaseṭṭhinā kārito ārāmo.	26	
PA_atk-s02_02a:27_0	18. Tena bhagavatā…pe… akkhātoti ettha ayaṃ saṅkhepattho, yo so bhagavā samatiṃsa	27	
PA_atk-s02_02a:27_1	pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho, tena	27	
PA_atk-s02_02a:27_2	bhagavatā, tesaṃ tesaṃ sattānaṃ āsayānusayaṃ jānatā, hatthatale ṭhapitaāmalakaṃ viya	27	
PA_atk-s02_02a:27_3	sabbaṃ ñeyyadhammaṃ passatā. Apica pubbenivāsādīhi jānatā, dibbena cakkhunā passatā,	27	
PA_atk-s02_02a:27_4	tīhi vijjāhi chahi vā pana abhiññāhi jānatā, sabbattha appaṭihatena samantacakkhunā	27	
PA_atk-s02_02a:27_5	passatā, sabbadhammajānanasamatthāya paññāya jānatā, sabbasattānaṃ cakkhuvisayātītāni	27	
PA_atk-s02_02a:27_6	tirokuṭṭādigatānipi rūpāni ativisuddhena maṃsacakkhunā passatā, attahitasādhikāya	27	
PA_atk-s02_02a:27_7	samādhipadaṭṭhānāya paṭivedhapaññāya jānatā, parahitasādhikāya karuṇāpadaṭṭhānāya	27	
PA_atk-s02_02a:27_8	desanāpaññāya passatā, arīnaṃ hatattā paccayādīnañca arahattā arahatā, sammā sāmañca	27	
PA_atk-s02_02a:27_9	saccānaṃ buddhattā sammāsambuddhena. Antarāyikadhamme vā jānatā, niyyānikadhamme	27	
PA_atk-s02_02a:27_10	passatā, kilesārīnaṃ hatattā arahatā, sāmaṃ sabbadhammānaṃ buddhattā sammāsambuddhenāti	271	
PA_atk-s02_02a:27_11	evaṃ catuvesārajjavasena catūhi kāraṇehi thomitena. Atthi nu kho eko dhammo akkhātoti.	271	
PA_atk-s02_02a:28_0	19. Abhisaṅkhatanti kataṃ uppāditaṃ. Abhisañcetayitanti cetayitaṃ pakappitaṃ. So	28	
PA_atk-s02_02a:28_1	tattha ṭhitoti so tasmiṃ samathavipassanādhamme ṭhito. Dhammarāgena dhammanandiyāti	28	
PA_atk-s02_02a:28_2	padadvayehi samathavipassanāsu chandarāgo vutto. Samathavipassanāsu hi sabbena sabbaṃ	28	
PA_atk-s02_02a:28_3	chandarāgaṃ pariyādiyituṃ sakkonto arahā hoti, asakkonto anāgāmī hoti. So samathavipassanāsu	28	
PA_atk-s02_02a:28_4	chandarāgassa appahīnattā catutthajjhānacetanāya suddhāvāse nibbattati, ayaṃ ācariyānaṃ samānakathā.	28	
PA_atk-s02_02a:29_0	Vitaṇḍavādī panāha “teneva dhammarāgenāti vacanato akusalena suddhāvāse nibbattatī”ti	29	
PA_atk-s02_02a:29_1	so “suttaṃ āharā”ti vattabbo, addhā aññaṃ apassanto idameva āharissati, tato vattabbo	29	
PA_atk-s02_02a:29_2	“kiṃ panidaṃ suttaṃ neyyatthaṃ nītattha”nti, addhā nītatthanti vakkhati. Tato vattabbo	29	
PA_atk-s02_02a:29_3	– evaṃ sante anāgāmiphalatthikena samathavipassanāsu chandarāgo kattabbo bhavissati,	29	
PA_atk-s02_02a:29_4	chandarāge uppādite anāgāmiphalaṃ paṭividdhaṃ bhavissati “mā suttaṃ me laddha”nti	29	
PA_atk-s02_02a:29_5	yaṃ vā taṃ vā dīpehi. Pañhaṃ kathentena hi ācariyassa santike uggahetvā attharasaṃ	29	
PA_atk-s02_02a:29_6	paṭivijjhitvā kathetuṃ vaṭṭati, akusalena hi sagge, kusalena vā apāye paṭisandhi	29	
PA_atk-s02_02a:29_7	nāma natthi. Vuttañhetaṃ bhagavatā –	29	
PA_atk-s02_02a:30_0	“Na, bhikkhave, lobhajena kammena dosajena kammena mohajena kammena devā paññāyanti,	30	
PA_atk-s02_02a:30_1	manussā paññāyanti, yā vā panaññāpi kāci sugatiyo, atha kho, bhikkhave, lobhajena	30	
PA_atk-s02_02a:30_2	kammena dosajena kammena mohajena kammena nirayo paññāyati, tiracchānayoni paññāyati,	30	
PA_atk-s02_02a:30_3	pettivisayo paññāyati, yā vā panaññāpi kāci duggatiyo”ti –	30	
PA_atk-s02_02a:31	Evaṃ paññāpetabbo. Sace sañjānāti sañjānātu, no ce sañjānāti, “gaccha pātova vihāraṃ pavisitvā yāguṃ pivāhī”ti uyyojetabbo.	3	
PA_atk-s02_02a:32_0	Yathā ca pana imasmiṃ sutte, evaṃ mahāmālukyovādepi mahāsatipaṭṭhānepi kāyagatāsatisuttepi	32	
PA_atk-s02_02a:32_1	samathavipassanā kathitā. Tattha imasmiṃ sutte samathavasena gacchatopi vipassanāvasena	32	
PA_atk-s02_02a:32_2	gacchatopi samathadhurameva dhuraṃ, mahāmālukyovāde vipassanāva dhuraṃ, mahāsatipaṭṭhānaṃ	32	
PA_atk-s02_02a:32_3	pana vipassanuttaraṃ nāma kathitaṃ, kāyagatāsatisuttaṃ samathuttaranti.	32	
PA_atk-s02_02a:33_0	Ayaṃ kho gahapati…pe… ekadhammo akkhātoti ekadhammaṃ pucchitena ayampi ekadhammoti	33	
PA_atk-s02_02a:33_1	evaṃ pucchāvasena kathitattā ekādasapi dhammā ekadhammo nāma jāto. Mahāsakuludāyisuttasmiñhi	33	
PA_atk-s02_02a:33_2	ekūnavīsati pabbāni paṭipadāvasena ekadhammo nāma jātāni, idha ekādasapucchāvasena	33	
PA_atk-s02_02a:33_3	ekadhammoti āgatāni. Amatuppattiyatthena vā sabbānipi ekadhammoti vattuṃ vaṭṭati.	33	
PA_atk-s02_02a:34_0	21. Nidhimukhaṃ gavesantoti nidhiṃ pariyesanto. Sakidevāti ekapayogena. Kathaṃ pana	34	
PA_atk-s02_02a:34_1	ekapayogeneva ekādasannaṃ nidhīnaṃ adhigamo hotīti. Idhekacco araññe nidhiṃ gavesamāno	34	
PA_atk-s02_02a:34_2	carati, tamenaṃ aññataro atthacarako disvā “kiṃ bho carasī”ti pucchati. So “jīvitavuttiṃ	34	
PA_atk-s02_02a:34_3	pariyesāmī”ti āha. Itaro “tena hi samma āgaccha, etaṃ pāsāṇaṃ pavattehī”ti āha. So	34	
PA_atk-s02_02a:34_4	taṃ pavattetvā uparūpari ṭhapitā vā kucchiyā kucchiṃ āhacca ṭhitā vā ekādasa kumbhiyo	34	
PA_atk-s02_02a:34_5	passeyya, evaṃ ekapayogena ekādasannaṃ nidhīnaṃ adhigamo hoti.	34	
PA_atk-s02_02a:35_0	Ācariyadhanaṃ pariyesissantīti aññatitthiyā hi yassa santike sippaṃ uggaṇhanti, tassa	35	
PA_atk-s02_02a:35_1	sippuggahaṇato pure vā pacchā vā antarantare vā gehato nīharitvā dhanaṃ denti. Yesaṃ	35	
PA_atk-s02_02a:35_2	gehe natthi, te ñātisabhāgato pariyesanti, tathā alabhamānā bhikkhampi caritvā dentiyeva.	35	
PA_atk-s02_02a:35_3	Taṃ sandhāyetaṃ vuttaṃ.	35	
PA_atk-s02_02a:36_0	Kimaṅgaṃ panāhanti bāhirakā tāva aniyyānikepi sāsane sippamattadāyakassa dhanaṃ pariyesanti;	36	
PA_atk-s02_02a:36_1	ahaṃ pana evaṃvidhe niyyānikasāsane ekādasavidhaṃ amatuppattipaṭipadaṃ desentassa	36	
PA_atk-s02_02a:36_2	ācariyassa pūjaṃ kiṃ na karissāmi, karissāmiyevāti vadati. Paccekadussayugena acchādesīti	36	
PA_atk-s02_02a:36_3	ekamekassa bhikkhuno ekekaṃ dussayugamadāsīti attho. Samudācāravacanaṃ panettha evarūpaṃ	36	
PA_atk-s02_02a:36_4	hoti, tasmā acchādesīti vuttaṃ. Pañcasatavihāranti pañcasatagghanikaṃ paṇṇasālaṃ	36	
PA_atk-s02_02a:36_5	kāresīti attho. Sesaṃ sabbattha uttānamevāti.	36	
PA_atk-s02_02a:37	Papañcasūdaniyā majjhimanikāyaṭṭhakathāya	3	
PA_atk-s02_02a:38	Aṭṭhakanāgarasuttavaṇṇanā niṭṭhitā.	3	
PA_atk-s02_02a:39	3. Sekhasuttavaṇṇanā	3	
PA_atk-s02_02a:40_0	22. Evaṃ me sutanti sekhasuttaṃ. Tattha navaṃ santhāgāranti adhunā kāritaṃ santhāgāraṃ,	40	
PA_atk-s02_02a:40_1	ekā mahāsālāti attho. Uyyogakālādīsu hi rājāno tattha ṭhatvā “ettakā purato gacchantu,	40	
PA_atk-s02_02a:40_2	ettakā pacchā, ettakā ubhohi passehi, ettakā hatthīsu abhiruhantu, ettakā assesu,	40	
PA_atk-s02_02a:40_3	ettakā rathesu tiṭṭhantū”ti evaṃ santhaṃ karonti, mariyādaṃ bandhanti, tasmā taṃ	40	
PA_atk-s02_02a:40_4	ṭhānaṃ santhāgāranti vuccati. Uyyogaṭṭhānato ca āgantvā yāva gehesu allagomayaparibhaṇḍādīni	40	
PA_atk-s02_02a:40_5	karonti, tāva dve tīṇi divasāni te rājāno tattha santhambhantītipi santhāgāraṃ. Tesaṃ	40	
PA_atk-s02_02a:40_6	rājūnaṃ saha atthānusāsanaṃ agārantipi santhāgāraṃ gaṇarājāno hi te, tasmā uppannakiccaṃ	40	
PA_atk-s02_02a:40_7	ekassa vasena na chijjati, sabbesaṃ chando laddhuṃ vaṭṭati, tasmā sabbe tattha sannipatitvā	40	
PA_atk-s02_02a:40_8	anusāsanti. Tena vuttaṃ “saha atthānusāsanaṃ agārantipi santhāgāra”nti. Yasmā panete	40	
PA_atk-s02_02a:40_9	tattha sannipatitvā “imasmiṃ kāle kasituṃ vaṭṭati, imasmiṃ kāle vapitu”nti evamādinā	40	
PA_atk-s02_02a:40_10	nayena gharāvāsakiccāni sammantayanti, tasmā chiddāvachiddaṃ gharāvāsaṃ tattha santharantītipi	401	
PA_atk-s02_02a:40_11	santhāgāraṃ. Acirakāritaṃ hotīti kaṭṭhakamma-silākamma-cittakammādivasena susajjitaṃ	401	
PA_atk-s02_02a:40_12	devavimānaṃ viya adhunā niṭṭhāpitaṃ. Samaṇena vāti ettha yasmā gharavatthupariggahakāleyeva	401	
PA_atk-s02_02a:40_13	devatā attano vasanaṭṭhānaṃ gaṇhanti, tasmā “devena vā”ti avatvā “samaṇena vā brāhmaṇena	401	
PA_atk-s02_02a:40_14	vā kenaci vā manussabhūtenā”ti vuttaṃ.	401	
PA_atk-s02_02a:41_0	Yena bhagavā tenupasaṅkamiṃsūti santhāgāraṃ niṭṭhitanti sutvā “gacchāma, naṃ passissāmā”ti	41	
PA_atk-s02_02a:41_1	gantvā dvārakoṭṭhakato paṭṭhāya sabbaṃ oloketvā “idaṃ santhāgāraṃ devavimānasadisaṃ	41	
PA_atk-s02_02a:41_2	ativiya manoramaṃ sassirikaṃ kena paṭhamaṃ paribhuttaṃ amhākaṃ dīgharattaṃ hitāya	41	
PA_atk-s02_02a:41_3	sukhāya assā”ti cintetvā “amhākaṃ ñātiseṭṭhassa paṭhamaṃ diyyamānepi satthunova anucchavikaṃ,	41	
PA_atk-s02_02a:41_4	dakkhiṇeyyavasena diyyamānepi satthunova anucchavikaṃ, tasmā paṭhamaṃ satthāraṃ paribhuñjāpessāma,	41	
PA_atk-s02_02a:41_5	bhikkhusaṅghassa āgamanaṃ karissāma, bhikkhusaṅghe āgate tepiṭakaṃ buddhavacanaṃ	41	
PA_atk-s02_02a:41_6	āgatameva bhavissati, satthāraṃ tiyāmarattiṃ amhākaṃ dhammakathaṃ kathāpessāma, iti	41	
PA_atk-s02_02a:41_7	tīhi ratanehi paribhuttaṃ mayaṃ pacchā paribhuñjissāma, evaṃ no dīgharattaṃ hitāya	41	
PA_atk-s02_02a:41_8	sukhāya bhavissatī”ti sanniṭṭhānaṃ katvā upasaṅkamiṃsu.	41	
PA_atk-s02_02a:42_0	Yena santhāgāraṃ tenupasaṅkamiṃsūti taṃ divasaṃ kira santhāgāraṃ kiñcāpi rājakulānaṃ	42	
PA_atk-s02_02a:42_1	dassanatthāya devavimānaṃ viya susajjitaṃ hoti supaṭijaggitaṃ, buddhārahaṃ pana katvā	42	
PA_atk-s02_02a:42_2	appaññattaṃ. Buddhā hi nāma araññajjhāsayā araññārāmā antogāme vaseyyuṃ vā no vā,	42	
PA_atk-s02_02a:42_3	tasmā bhagavato manaṃ jānitvāva paññāpessāmāti cintetvā te bhagavantaṃ upasaṅkamiṃsu.	42	
PA_atk-s02_02a:42_4	Idāni pana manaṃ labhitvā paññāpetukāmā yena santhāgāraṃ tenupasaṅkamiṃsu.	42	
PA_atk-s02_02a:43_0	Sabbasanthariṃ santhāgāraṃ santharitvāti yathā sabbameva santhataṃ hoti, evaṃ taṃ	43	
PA_atk-s02_02a:43_1	santharāpetvā. Sabbapaṭhamaṃ tāva “gomayaṃ nāma sabbamaṅgalesu vaṭṭatī”ti sudhāparikammakatampi	43	
PA_atk-s02_02a:43_2	bhūmiṃ allagomayena opuñchāpetvā parisukkhabhāvaṃ ñatvā yathā akkantaṭṭhāne padaṃ	43	
PA_atk-s02_02a:43_3	na paññāyati, evaṃ catujjātiyagandhehi limpāpetvā upari nānāvaṇṇe kaṭasārake santharitvā	43	
PA_atk-s02_02a:43_4	tesaṃ upari mahāpiṭṭhikakojavake ādiṃ katvā hatthattharaka-assattharaka-sīhattharaka-byagghattharaka-candattharaka-sūriyattharaka-cittattharakādīhi	43	
PA_atk-s02_02a:43_5	nānāvaṇṇehi attharaṇehi santharitabbakayuttaṃ sabbokāsaṃ santharāpesuṃ. Tena vuttaṃ	43	
PA_atk-s02_02a:43_6	“sabbasanthariṃ santhāgāraṃ santharitvā”ti.	43	
PA_atk-s02_02a:44_0	Āsanāni paññāpetvāti majjhaṭṭhāne tāva maṅgalatthambhaṃ nissāya mahārahaṃ buddhāsanaṃ	44	
PA_atk-s02_02a:44_1	paññāpetvā tattha yaṃ yaṃ mudukañca manoramañca paccattharaṇaṃ, taṃ taṃ paccattharitvā	44	
PA_atk-s02_02a:44_2	bhagavato lohitakaṃ manuññadassanaṃ upadhānaṃ upadahitvā upari suvaṇṇarajatatārakavicittaṃ	44	
PA_atk-s02_02a:44_3	vitānaṃ bandhitvā gandhadāmapupphadāmapattadāmādīhi paccattharaṇehi alaṅkaritvā samantā	44	
PA_atk-s02_02a:44_4	dvādasahatthaṭṭhāne pupphajālaṃ karitvā tiṃsahatthamattaṃ ṭhānaṃ paṭasāṇiyā parikkhipāpetvā	44	
PA_atk-s02_02a:44_5	pacchimabhittiṃ nissāya bhikkhusaṅghassa pallaṅkapīṭha-apassayapīṭha-muṇḍapīṭhāni	44	
PA_atk-s02_02a:44_6	paññāpetvā upari setapaccattharaṇehi paccattharāpetvā pācīnabhittiṃ nissāya attano	44	
PA_atk-s02_02a:44_7	attano mahāpiṭṭhikakojavake paññāpetvā haṃsalomādipūritāni upadhānāni ṭhapāpesuṃ	44	
PA_atk-s02_02a:44_8	“evaṃ akilamamānā sabbarattiṃ dhammaṃ suṇissāmā”ti. Idaṃ sandhāya vuttaṃ “āsanāni paññāpetvā”ti.	44	
PA_atk-s02_02a:45_0	Udakamaṇikanti mahākucchikaṃ udakacāṭiṃ. Upaṭṭhapetvāti evaṃ bhagavā ca bhikkhusaṅgho	45	
PA_atk-s02_02a:45_1	ca yathāruciyā hatthe vā dhovissanti pāde vā, mukhaṃ vā vikkhālessantīti tesu tesu	45	
PA_atk-s02_02a:45_2	ṭhānesu maṇivaṇṇassa udakassa pūrāpetvā vāsatthāya nānāpupphāni ceva udakavāsacuṇṇāni	45	
PA_atk-s02_02a:45_3	ca pakkhipitvā kadalipaṇṇehi pidahitvā patiṭṭhāpesuṃ. Idaṃ sandhāya vuttaṃ “upaṭṭhapetvā”ti.	45	
PA_atk-s02_02a:46_0	Telappadīpaṃ āropetvāti rajatasuvaṇṇādimayadaṇḍāsu dīpikāsu yonakarūpakirātarūpakādīnaṃ	46	
PA_atk-s02_02a:46_1	hatthe ṭhapitasuvaṇṇarajatādimayakapallakādīsu ca telappadīpaṃ jalayitvāti attho.	46	
PA_atk-s02_02a:46_2	Yena bhagavā tenupasaṅkamiṃsūti ettha pana te sakyarājāno na kevalaṃ santhāgārameva,	46	
PA_atk-s02_02a:46_3	atha kho yojanāvaṭṭe kapilavatthusmiṃ nagaravīthiyopi sammajjāpetvā dhaje ussāpetvā	46	
PA_atk-s02_02a:46_4	gehadvāresu puṇṇaghaṭe ca kadaliyo ca ṭhapāpetvā sakalanagaraṃ dīpamālādīhi vippakiṇṇatārakaṃ	46	
PA_atk-s02_02a:46_5	viya katvā “khīrapāyake dārake khīraṃ pāyetha, dahare kumāre lahuṃ lahuṃ bhojetvā	46	
PA_atk-s02_02a:46_6	sayāpetha, uccāsaddaṃ mā karittha, ajja ekarattiṃ satthā antogāme vasissati, buddhā	46	
PA_atk-s02_02a:46_7	nāma appasaddakāmā hontī”ti bheriṃ carāpetvā sayaṃ daṇḍadīpikā ādāya yena bhagavā tenupasaṅkamiṃsu.	46	
PA_atk-s02_02a:47_0	Atha kho bhagavā nivāsetvā pattacīvaramādāya saddhiṃ bhikkhusaṅghena yena navaṃ santhāgāraṃ	47	
PA_atk-s02_02a:47_1	tenupasaṅkamīti. “Yassa dāni, bhante, bhagavā kālaṃ maññatī”ti evaṃ kira kāle ārocite	47	
PA_atk-s02_02a:47_2	bhagavā lākhārasena tintarattakoviḷārapupphavaṇṇaṃ rattadupaṭṭaṃ kattariyā padumaṃ	47	
PA_atk-s02_02a:47_3	kantanto viya saṃvidhāya timaṇḍalaṃ paṭicchādento nivāsetvā suvaṇṇapāmaṅgena padumakalāpaṃ	47	
PA_atk-s02_02a:47_4	parikkhipanto viya vijjullatāsassirikaṃ kāyabandhanaṃ bandhitvā rattakambalena gajakumbhaṃ	47	
PA_atk-s02_02a:47_5	pariyonaddhanto viya ratanasatubbedhe suvaṇṇagghike pavāḷajālaṃ khipamāno viya suvaṇṇacetiye	47	
PA_atk-s02_02a:47_6	rattakambalakañcukaṃ paṭimuñcanto viya gacchantaṃ puṇṇacandaṃ rattavaṇṇavalāhakena	47	
PA_atk-s02_02a:47_7	paṭicchādayamāno viya kañcanapabbatamatthake supakkalākhārasaṃ parisiñcanto viya	47	
PA_atk-s02_02a:47_8	cittakūṭapabbatamatthakaṃ vijjullatāya parikkhipanto viya ca sacakkavāḷasineruyugandharaṃ	47	
PA_atk-s02_02a:47_9	mahāpathaviṃ cāletvā gahitaṃ nigrodhapallavasamānavaṇṇaṃ rattavarapaṃsukūlaṃ pārupitvā	47	
PA_atk-s02_02a:47_10	gandhakuṭidvārato nikkhami kañcanaguhato sīho viya udayapabbatakūṭato puṇṇacando	471	
PA_atk-s02_02a:47_11	viya ca. Nikkhamitvā pana gandhakuṭipamukhe aṭṭhāsi.	471	
PA_atk-s02_02a:48_0	Athassa kāyato meghamukhehi vijjukalāpā viya rasmiyo nikkhamitvā suvaṇṇarasadhārāparisekamañjaripattapupphaphalaviṭape	48	
PA_atk-s02_02a:48_1	viya ārāmarukkhe kariṃsu. Tāvadeva ca attano attano pattacīvaramādāya mahābhikkhusaṅgho	48	
PA_atk-s02_02a:48_2	bhagavantaṃ parivāresi. Te pana parivāretvā ṭhitā bhikkhū evarūpā ahesuṃ appicchā	48	
PA_atk-s02_02a:48_3	santuṭṭhā pavivittā asaṃsaṭṭhā āraddhavīriyā vattāro vacanakkhamā codakā pāpagarahī	48	
PA_atk-s02_02a:48_4	sīlasampannā samādhisampannā paññāvimuttivimuttiñāṇadassanasampannāti. Tehi parivārito	48	
PA_atk-s02_02a:48_5	bhagavā rattakambalaparikkhitto viya suvaṇṇakkhandho rattapadumasaṇḍamajjhagatā viya	48	
PA_atk-s02_02a:48_6	suvaṇṇanāvā pavāḷavedikāparikkhitto viya suvaṇṇapāsādo virocittha. Sāriputtamoggallānādayo	48	
PA_atk-s02_02a:48_7	mahātherāpi naṃ meghavaṇṇaṃ paṃsukūlaṃ pārupitvā maṇivammavammikā viya mahānāgā parivārayiṃsu	48	
PA_atk-s02_02a:48_8	vantarāgā bhinnakilesā vijaṭitajaṭā chinnabandhanā kule vā gaṇe vā alaggā.	48	
PA_atk-s02_02a:49_0	Iti bhagavā sayaṃ vītarāgo vītarāgehi, vītadoso vītadosehi, vītamoho vītamohehi,	49	
PA_atk-s02_02a:49_1	nittaṇho nittaṇhehi, nikkileso nikkilesehi, sayaṃ buddho bahussutabuddhehi parivārito,	49	
PA_atk-s02_02a:49_2	pattaparivāritaṃ viya kesaraṃ, kesaraparivāritā viya kaṇṇikā, aṭṭhanāgasahassaparivārito	49	
PA_atk-s02_02a:49_3	viya chaddanto nāgarājā, navutihaṃsasahassaparivārito viya dhataraṭṭho haṃsarājā,	49	
PA_atk-s02_02a:49_4	senaṅgaparivārito viya cakkavatti, marugaṇaparivārito viya sakko devarājā, brahmagaṇaparivārito	49	
PA_atk-s02_02a:49_5	viya hāritamahābrahmā, tārāgaṇaparivārito viya puṇṇacando, asamena buddhavesena aparimāṇena	49	
PA_atk-s02_02a:49_6	buddhavilāsena kapilavatthugamanamaggaṃ paṭipajji.	49	
PA_atk-s02_02a:50_0	Athassa puratthimakāyato suvaṇṇavaṇṇā rasmī uṭṭhahitvā asītihatthaṭṭhānaṃ aggahesi.	50	
PA_atk-s02_02a:50_1	Pacchimakāyato dakkhiṇahatthato, vāmahatthato suvaṇṇavaṇṇā rasmī uṭṭhahitvā asītihatthaṭṭhānaṃ	50	
PA_atk-s02_02a:50_2	aggahesi. Upari kesantato paṭṭhāya sabbakesāvattehi moragīvavaṇṇā rasmī uṭṭhahitvā	50	
PA_atk-s02_02a:50_3	gaganatale asītihatthaṭṭhānaṃ aggahesi. Heṭṭhā pādatalehi pavāḷavaṇṇā rasmī uṭṭhahitvā	50	
PA_atk-s02_02a:50_4	ghanapathaviyaṃ asītihatthaṭṭhānaṃ aggahesi. Evaṃ samantā asītihatthamattaṃ ṭhānaṃ	50	
PA_atk-s02_02a:50_5	chabbaṇṇā buddharasmiyo vijjotamānā vipphandamānā kañcanadaṇḍadīpikāhi niccharitvā	50	
PA_atk-s02_02a:50_6	ākāsaṃ pakkhandajālā viya cātuddīpikamahāmeghato nikkhantavijjullatā viya vidhāviṃsu.	50	
PA_atk-s02_02a:50_7	Sabbadisābhāgā suvaṇṇacampakapupphehi vikiriyamānā viya, suvaṇṇaghaṭā nikkhantasuvaṇṇarasadhārāhi	50	
PA_atk-s02_02a:50_8	siñcamānā viya, pasāritasuvaṇṇapaṭaparikkhittā viya, verambhavātasamuṭṭhitakiṃsukakaṇikārapupphacuṇṇasamokiṇṇā viya vippakiriṃsu.	50	
PA_atk-s02_02a:51_0	Bhagavatopi asītianubyañjanabyāmappabhādvattiṃsavaralakkhaṇasamujjalaṃ sarīraṃ samuggatatārakaṃ	51	
PA_atk-s02_02a:51_1	viya gaganatalaṃ, vikasitamiva padumavanaṃ, sabbapāliphullo viya yojanasatiko pāricchattako,	51	
PA_atk-s02_02a:51_2	paṭipāṭiyā ṭhapitānaṃ dvattiṃsūcandānaṃ dvattiṃsasūriyānaṃ dvattiṃsacakkavattīnaṃ	51	
PA_atk-s02_02a:51_3	dvattiṃsadevarājānaṃ dvattiṃsamahābrahmānaṃ siriyā siriṃ abhibhavamānaṃ viya virocittha,	51	
PA_atk-s02_02a:51_4	yathā taṃ dasahi pāramīhi dasahi upapāramīhi dasahi paramatthapāramīhi supūritāhi	51	
PA_atk-s02_02a:51_5	samatiṃsapāramitāhi alaṅkataṃ. Kappasatasahasādhikāni cattāri asaṅkhyeyyāni dinnadānaṃ	51	
PA_atk-s02_02a:51_6	rakkhitasīlaṃ katakalyāṇakammaṃ ekasmiṃ attabhāve osaritvā vipākaṃ dātuṃ ṭhānaṃ alabhamānaṃ	51	
PA_atk-s02_02a:51_7	sambādhapattaṃ viya ahosi. Nāvāsahassabhaṇḍaṃ ekanāvaṃ āropanakālo viya, sakaṭasahassabhaṇḍaṃ	51	
PA_atk-s02_02a:51_8	ekasakaṭaṃ āropanakālo viya, pañcavīsatiyā nadīnaṃ oghassa sambhijja mukhadvāre ekato	51	
PA_atk-s02_02a:51_9	rāsībhūtakālo viya ca ahosi.	51	
PA_atk-s02_02a:52_0	Imāya buddhasiriyā obhāsamānassāpi ca bhagavato purato anekāni daṇḍadīpikasahassāni	52	
PA_atk-s02_02a:52_1	ukkhipiṃsu. Tathā pacchato. Vāmapasse dakkhiṇapasse. Jātikusumacampakavanamallikarattuppalanīluppalamakulasinduvārapupphāni	52	
PA_atk-s02_02a:52_2	ceva nīlapītādivaṇṇasugandhagandhacuṇṇāni ca cātuddīpikameghavissaṭṭhodakavuṭṭhiyo	52	
PA_atk-s02_02a:52_3	viya vippakiriṃsu. Pañcaṅgikatūriyanigghosā ceva buddhadhammasaṅghaguṇappaṭisaṃyuttā	52	
PA_atk-s02_02a:52_4	thutighosā ca sabbadisā pūrayiṃsu. Devamanussanāgasupaṇṇagandhabbayakkhādīnaṃ akkhīni	52	
PA_atk-s02_02a:52_5	amatapānaṃ viya labhiṃsu. Imasmiṃ pana ṭhāne ṭhatvā padasahassena gamanavaṇṇaṃ vattuṃ	52	
PA_atk-s02_02a:52_6	vaṭṭati. Tatridaṃ mukhamattaṃ –	52	
PA_atk-s02_02a:53	“Evaṃ sabbaṅgasampanno, kampayanto vasundharaṃ;	5	
PA_atk-s02_02a:54	Aheṭhayanto pāṇāni, yāti lokavināyako.	5	
PA_atk-s02_02a:55	Dakkhiṇaṃ paṭhamaṃ pādaṃ, uddharanto narāsabho;	5	
PA_atk-s02_02a:56	Gacchanto sirisampanno, sobhate dvipaduttamo.	5	
PA_atk-s02_02a:57	Gacchato buddhaseṭṭhassa, heṭṭhā pādatalaṃ mudu;	5	
PA_atk-s02_02a:58	Samaṃ samphusate bhūmiṃ, rajasā nupalippati.	5	
PA_atk-s02_02a:59	Ninnaṭṭhānaṃ unnamati, gacchante lokanāyake;	5	
PA_atk-s02_02a:60	Unnatañca samaṃ hoti, pathavī ca acetanā.	6	
PA_atk-s02_02a:61	Pāsāṇā sakkharā ceva, kathalā khāṇukaṇṭakā;	6	
PA_atk-s02_02a:62	Sabbe maggā vivajjanti, gacchante lokanāyake.	6	
PA_atk-s02_02a:63	Nātidūre uddharati, naccāsanne ca nikkhipaṃ;	6	
PA_atk-s02_02a:64	Aghaṭṭayanto niyyāti, ubho jāṇū ca gopphake.	6	
PA_atk-s02_02a:65	Nātisīghaṃ pakkamati, sampannacaraṇo muni;	6	
PA_atk-s02_02a:66	Na cātisaṇikaṃ yāti, gacchamāno samāhito.	6	
PA_atk-s02_02a:67	Uddhaṃ adho ca tiriyaṃ, disañca vidisaṃ tathā;	6	
PA_atk-s02_02a:68	Na pekkhamāno so yāti, yugamattamhi pekkhati.	6	
PA_atk-s02_02a:69	Nāgavikkantacāro so, gamane sobhate jino;	6	
PA_atk-s02_02a:70	Cāruṃ gacchati lokaggo, hāsayanto sadevake.	7	
PA_atk-s02_02a:71	Uḷurājāva sobhanto, catucārīva kesarī;	7	
PA_atk-s02_02a:72	Tosayanto bahū satte, puraṃ seṭṭhaṃ upāgamī”ti.	7	
PA_atk-s02_02a:73_0	Vaṇṇakālo nāma kiresa, evaṃvidhesu kālesu buddhassa sarīravaṇṇe vā guṇavaṇṇe vā dhammakathikassa	73	
PA_atk-s02_02a:73_1	thāmoyeva pamāṇaṃ cuṇṇiyapadehi vā gāthābandhena vā yattakaṃ sakkoti, tattakaṃ vattabbaṃ.	73	
PA_atk-s02_02a:73_2	Dukkathitanti na vattabbaṃ. Appamāṇavaṇṇā hi buddhā, tesaṃ buddhāpi anavasesato vaṇṇaṃ	73	
PA_atk-s02_02a:73_3	vattuṃ asamatthā, pageva itarā pajāti. Iminā sirivilāsena alaṅkatappaṭiyattaṃ sakyarājapuraṃ	73	
PA_atk-s02_02a:73_4	pavisitvā bhagavā pasannacittena janena gandhadhūmavāsacuṇṇādīhi pūjayamāno santhāgāraṃ	73	
PA_atk-s02_02a:73_5	pāvisi. Tena vuttaṃ – “atha kho bhagavā nivāsetvā pattacīvaramādāya saddhiṃ bhikkhusaṅghena	73	
PA_atk-s02_02a:73_6	yena evaṃ santhāgāraṃ tenupasaṅkamī”ti.	73	
PA_atk-s02_02a:74_0	Bhagavantaṃyeva purakkhatvāti bhagavantaṃ purato katvā. Tattha bhagavā bhikkhūnañceva	74	
PA_atk-s02_02a:74_1	upāsakānañca majjhe nisinno gandhodakena nhāpetvā dukūlacumbaṭakena vodakaṃ katvā	74	
PA_atk-s02_02a:74_2	jātihiṅgulakena majjitvā rattakambalapaliveṭhite pīṭhe ṭhapitarattasuvaṇṇaghanapaṭimā	74	
PA_atk-s02_02a:74_3	viya ativirocittha. Ayaṃ panettha porāṇānaṃ vaṇṇabhaṇanamaggo –	74	
PA_atk-s02_02a:75	“Gantvāna maṇḍalamāḷaṃ, nāgavikkantacaraṇo;	7	
PA_atk-s02_02a:76	Obhāsayanto lokaggo, nisīdi varamāsane.	7	
PA_atk-s02_02a:77	Tasmiṃ nisinno naradammasārathi,	7	
PA_atk-s02_02a:78	Devātidevo satapuññalakkhaṇo;	7	
PA_atk-s02_02a:79	Buddhāsane majjhagato virocati,	7	
PA_atk-s02_02a:80	Suvaṇṇanekkhaṃ viya paṇḍukambale.	8	
PA_atk-s02_02a:81	Nekkhaṃ jambonadasseva, nikkhittaṃ paṇḍukambale;	8	
PA_atk-s02_02a:82	Virocati vītamalo, maṇiverocano yathā.	8	
PA_atk-s02_02a:83	Mahāsālova samphullo, nerurājāvalaṅkato;	8	
PA_atk-s02_02a:84	Suvaṇṇayūpasaṅkāso, padumo kokanado yathā.	8	
PA_atk-s02_02a:85	Jalanto dīparukkhova, pabbatagge yathā sikhī;	8	
PA_atk-s02_02a:86	Devānaṃ pāricchattova, sabbaphullo virocathā”ti.	8	
PA_atk-s02_02a:87_0	Kāpilavatthave sakye bahudeva rattiṃ dhammiyā kathāyāti ettha dhammī kathā nāma santhāgāraanumodanappaṭisaṃyuttā	87	
PA_atk-s02_02a:87_1	pakiṇṇakakathā veditabbā. Tadā hi bhagavā ākāsagaṅgaṃ otārento viya pathavojaṃ ākaḍḍhanto	87	
PA_atk-s02_02a:87_2	viya mahājambuṃ khandhe gahetvā cālento viya yojanikaṃ madhubhaṇḍaṃ cakkayantena	87	
PA_atk-s02_02a:87_3	pīḷetvā madhupānaṃ pāyamāno viya kāpilavatthavānaṃ sakyānaṃ hitasukhāvahaṃ pakiṇṇakakathaṃ	87	
PA_atk-s02_02a:87_4	kathesi. “Āvāsadānaṃ nāmetaṃ mahārāja mahantaṃ, tumhākaṃ āvāso mayā paribhutto bhikkhusaṅghena	87	
PA_atk-s02_02a:87_5	paribhutto mayā ca bhikkhusaṅghena ca paribhutto pana dhammaratanena paribhutto yevāti	87	
PA_atk-s02_02a:87_6	tīhi ratanehi paribhutto nāma hoti. Āvāsadānasmiñhi dinne sabbadānaṃ dinnameva hoti.	87	
PA_atk-s02_02a:87_7	Bhūmaṭṭhakapaṇṇasālāya vā sākhāmaṇḍapassa vāpi ānisaṃso nāma paricchindituṃ na sakkā”ti	87	
PA_atk-s02_02a:87_8	nānānayavicittaṃ bahuṃ dhammakathaṃ kathetvā –	87	
PA_atk-s02_02a:88	“Sītaṃ uṇhaṃ paṭihanti, tato vāḷamigāni ca;	8	
PA_atk-s02_02a:89	Sarīsape ca makase, sisire cāpi vuṭṭhiyo.	8	
PA_atk-s02_02a:90	Tato vātātapo ghoro, sañjāto paṭihaññati;	9	
PA_atk-s02_02a:91	Leṇatthañca sukhatthañca, jhāyituñca vipassituṃ.	9	
PA_atk-s02_02a:92	Vihāradānaṃ saṅghassa, aggaṃ buddhena vaṇṇitaṃ;	9	
PA_atk-s02_02a:93	Tasmā hi paṇḍito poso, sampassaṃ atthamattano.	9	
PA_atk-s02_02a:94	Vihāre kāraye ramme, vāsayettha bahussute;	9	
PA_atk-s02_02a:95	Tesaṃ annañca pānañca, vatthasenāsanāni ca.	9	
PA_atk-s02_02a:96	Dadeyya ujubhūtesu, vippasannena cetasā;	9	
PA_atk-s02_02a:97	Te tassa dhammaṃ desenti, sabbadukkhāpanūdanaṃ;	9	
PA_atk-s02_02a:98	Yaṃ so dhammaṃ idhaññāya, parinibbāti anāsavo”ti. –	9	
PA_atk-s02_02a:99_0	Evaṃ ayampi āvāse ānisaṃso, ayampi ānisaṃsoti bahudevarattiṃ atirekataraṃ diyaḍḍhayāmaṃ	99	
PA_atk-s02_02a:99_1	āvāsānisaṃsakathaṃ kathesi. Tattha imā gāthāva saṅgahaṃ āruḷhā, pakiṇṇakadhammadesanā	99	
PA_atk-s02_02a:99_2	pana saṅgahaṃ na ārohati. Sandassesītiādīni vuttatthāneva.	99	
PA_atk-s02_02a:100_0	Āyasmantaṃ ānandaṃ āmantesīti dhammakathaṃ kathāpetukāmo jānāpesi. Atha kasmā sāriputtamahāmoggallānamahākassapādīsu	100	
PA_atk-s02_02a:100_1	asītimahātheresu vijjamānesu bhagavā ānandattherassa bhāramakāsīti. Parisajjhāsayavasena.	100	
PA_atk-s02_02a:100_2	Āyasmā hi ānando bahussutānaṃ aggo, pahosi parimaṇḍalehi padabyañjanehi madhuradhammakathaṃ	100	
PA_atk-s02_02a:100_3	kathetunti sākiyamaṇḍale pākaṭo paññāto. Tassa sakyarājūhi vihāraṃ gantvāpi dhammakathā	100	
PA_atk-s02_02a:100_4	sutapubbā, orodhā pana nesaṃ na yathāruciyā vihāraṃ gantuṃ labhanti, tesaṃ etadahosi	100	
PA_atk-s02_02a:100_5	– “aho vata bhagavā appaṃyeva dhammakathaṃ kathetvā amhākaṃ ñātiseṭṭhassa ānandassa	100	
PA_atk-s02_02a:100_6	bhāraṃ kareyyā”ti. Tesaṃ ajjhāsayavasena bhagavā tasseva bhāramakāsi.	100	
PA_atk-s02_02a:101_0	Sekho pāṭipadoti paṭipannako sekhasamaṇo. So tuyhaṃ paṭibhātu upaṭṭhātu, tassa paṭipadaṃ	101	
PA_atk-s02_02a:101_1	desehīti paṭipadāya puggalaṃ niyametvā dasseti. Kasmā pana bhagavā imaṃ paṭipadaṃ	101	
PA_atk-s02_02a:101_2	niyamesi? Bahūhi kāraṇehi. Ime tāva sakyā maṅgalasālāya maṅgalaṃ paccāsīsanti vaḍḍhiṃ	101	
PA_atk-s02_02a:101_3	icchanti, ayañca sekhapaṭipadā mayhaṃ sāsane maṅgalapaṭipadā vaḍḍhamānakapaṭipadātipi	101	
PA_atk-s02_02a:101_4	imaṃ paṭipadaṃ niyamesi. Tassañca parisati sekhāva bahū nisinnā, te attanā paṭividdhaṭṭhāne	101	
PA_atk-s02_02a:101_5	kathīyamāne akilamantāva sallakkhessantītipi imaṃ paṭipadaṃ niyamesi. Āyasmā ca ānando	101	
PA_atk-s02_02a:101_6	sekhapaṭisambhidāpattova, so attanā paṭividdhe paccakkhaṭṭhāne kathento akilamanto	101	
PA_atk-s02_02a:101_7	viññāpetuṃ sakkhissatītipi imaṃ paṭipadaṃ niyamesi. Sekhapaṭipadāya ca tissopi sikkhā	101	
PA_atk-s02_02a:101_8	osaṭā, tattha adhisīlasikkhāya kathitāya sakalaṃ vinayapiṭakaṃ kathitameva hoti,	101	
PA_atk-s02_02a:101_9	adhicittasikkhāya kathitāya sakalaṃ suttantapiṭakaṃ kathitaṃ hoti, adhipaññāsikkhāya	101	
PA_atk-s02_02a:101_10	kathitāya sakalaṃ abhidhammapiṭakaṃ kathitaṃ hoti, ānando ca bahussuto tipiṭakadharo,	1011	
PA_atk-s02_02a:101_11	so pahoti tīhi piṭakehi tisso sikkhā kathetuṃ, evaṃ kathite sakyānaṃ maṅgalameva	1011	
PA_atk-s02_02a:101_12	vaḍḍhiyeva bhavissatītipi imaṃ paṭipadaṃ niyamesi.	1011	
PA_atk-s02_02a:102_0	Piṭṭhi me āgilāyatīti kasmā āgilāyati? Bhagavato hi chabbassāni padhānaṃ padahantassa	102	
PA_atk-s02_02a:102_1	mahantaṃ kāyadukkhaṃ ahosi, athassa aparabhāge mahallakakāle piṭṭhivāto uppajji.	102	
PA_atk-s02_02a:102_2	Akāraṇaṃ vā etaṃ. Pahoti hi bhagavā uppannaṃ vedanaṃ vikkhambhetvā ekampi dvepi sattāhe	102	
PA_atk-s02_02a:102_3	ekapallaṅkena nisīdituṃ. Santhāgārasālaṃ pana catūhi iriyāpathehi paribhuñjitukāmo	102	
PA_atk-s02_02a:102_4	ahosi, tattha pādadhovanaṭṭhānato yāva dhammāsanā agamāsi, ettake ṭhāne gamanaṃ nipphannaṃ.	102	
PA_atk-s02_02a:102_5	Dhammāsanaṃ patto thokaṃ ṭhatvā nisīdi, ettake ṭhānaṃ. Diyaḍḍhayāmaṃ dhammāsane nisīdi,	102	
PA_atk-s02_02a:102_6	ettake ṭhāne nisajjā nipphannā. Idāni dakkhiṇena passena thokaṃ nipanne sayanaṃ nipphajjissatīti	102	
PA_atk-s02_02a:102_7	evaṃ catūhi iriyāpathehi paribhuñjitukāmo ahosi. Upādinnakasarīrañca nāma “no āgilāyatī”ti	102	
PA_atk-s02_02a:102_8	na vattabbaṃ, tasmā ciraṃ nisajjāya sañjātaṃ appakampi āgilāyanaṃ gahetvā evamāha.	102	
PA_atk-s02_02a:103_0	Saṅghāṭiṃ paññāpetvāti santhāgārassa kira ekapasse te rājāno paṭṭasāṇiṃ parikkhipāpetvā	103	
PA_atk-s02_02a:103_1	kappiyamañcakaṃ paññapetvā kappiyapaccattharaṇena attharitvā upari suvaṇṇa-tāraka-gandhamālā-dāmapaṭimaṇḍitaṃ	103	
PA_atk-s02_02a:103_2	vitānaṃ bandhitvā gandhatelappadīpaṃ āropayiṃsu “appeva nāma satthā dhammāsanato	103	
PA_atk-s02_02a:103_3	vuṭṭhāya thokaṃ vissamanto idha nipajjeyya, evaṃ no imaṃ santhāgāraṃ bhagavatā catūhi	103	
PA_atk-s02_02a:103_4	iriyāpathehi paribhuttaṃ dīgharattaṃ hitāya sukhāya bhavissatī”ti. Satthāpi tadeva	103	
PA_atk-s02_02a:103_5	sandhāya tattha saṅghāṭiṃ paññapetvā nipajji. Uṭṭhānasaññaṃ manasi karitvāti ettakaṃ	103	
PA_atk-s02_02a:103_6	kālaṃ atikkamitvā vuṭṭhahissāmīti vuṭṭhānasaññaṃ citte ṭhapetvā.	103	
PA_atk-s02_02a:104_0	23. Mahānāmaṃ sakkaṃ āmantesīti so kira tasmiṃ kāle tassaṃ parisati jeṭṭhako pāmokkho,	104	
PA_atk-s02_02a:104_1	tasmiṃ saṅgahite sesaparisā saṅgahitāva hotīti thero tameva āmantesi. Sīlasampannoti	104	
PA_atk-s02_02a:104_2	sīlena sampanno, sampannasīlo paripuṇṇasīloti attho. Saddhammehīti sundaradhammehi,	104	
PA_atk-s02_02a:104_3	sataṃ vā sappurisānaṃ dhammehi.	104	
PA_atk-s02_02a:105_0	24. Kathañca mahānāmāti iminā ettakena ṭhānena sekhapaṭipadāya mātikaṃ ṭhapetvā paṭipāṭiyā	105	
PA_atk-s02_02a:105_1	vitthāretukāmo evamāha. Tattha sīlasampannotiādīni “sampannasīlā, bhikkhave, viharathā”ti	105	
PA_atk-s02_02a:105_2	ākaṅkheyyasuttādīsu vuttanayeneva veditabbāni.	105	
PA_atk-s02_02a:106_0	25. Kāyaduccaritenātiādīsu upayogatthe karaṇavacanaṃ, hiriyitabbāni kāyaduccaritādīni	106	
PA_atk-s02_02a:106_1	hiriyati jigucchatīti attho. Ottappaniddese hetvatthe karaṇavacanaṃ, kāyaduccaritādīhi	106	
PA_atk-s02_02a:106_2	ottappassa hetubhūtehi ottappati bhāyatīti attho. Āraddhavīriyoti paggahitavīriyo	106	
PA_atk-s02_02a:106_3	anosakkitamānaso. Pahānāyāti pahānatthāya. Upasampadāyāti paṭilābhatthāya. Thāmavāti	106	
PA_atk-s02_02a:106_4	vīriyathāmena samannāgato. Daḷhaparakkamoti thiraparakkamo. Anikkhittadhuro kusalesu	106	
PA_atk-s02_02a:106_5	dhammesūti kusalesu dhammesu anoropitadhuro anosakkitavīriyo. Paramenāti uttamena.	106	
PA_atk-s02_02a:106_6	Satinepakkenāti satiyā ca nipakabhāvena ca. Kasmā pana satibhājaniye paññā āgatāti?	106	
PA_atk-s02_02a:106_7	Satiyā balavabhāvadīpanatthaṃ. Paññāvippayuttā hi sati dubbalā hoti, sampayuttā balavatīti.	106	
PA_atk-s02_02a:107_0	Cirakatampīti attanā vā parena vā kāyena cirakataṃ cetiyaṅgaṇavattādi asīti mahāvattapaṭipattipūraṇaṃ.	107	
PA_atk-s02_02a:107_1	Cirabhāsitampīti attanā vā parena vā vācāya cirabhāsitaṃ sakkaccaṃ uddisana-uddisāpana-dhammosāraṇa-dhammadesanā-upanisinnakathā-anumodaniyādivasena	107	
PA_atk-s02_02a:107_2	pavattitaṃ vacīkammaṃ. Saritā anussaritāti tasmiṃ kāyena cirakate “kāyo nāma kāyaviññatti,	107	
PA_atk-s02_02a:107_3	cirabhāsite vācā nāma vacīviññatti. Tadubhayampi rūpaṃ, taṃsamuṭṭhāpikā cittacetasikā	107	
PA_atk-s02_02a:107_4	arūpaṃ. Iti ime rūpārūpadhammā evaṃ uppajjitvā evaṃ niruddhā”ti sarati ceva anussarati	107	
PA_atk-s02_02a:107_5	ca, satisambojjhaṅgaṃ samuṭṭhāpetīti attho. Bojjhaṅgasamuṭṭhāpikā hi sati idha adhippetā.	107	
PA_atk-s02_02a:107_6	Tāya satiyā esa sakimpi saraṇena saritā, punappunaṃ saraṇena anussaritāti veditabbā.	107	
PA_atk-s02_02a:108_0	Udayatthagāminiyāti pañcannaṃ khandhānaṃ udayavayagāminiyā udayañca vayañca paṭivijjhituṃ	108	
PA_atk-s02_02a:108_1	samatthāya. Ariyāyāti vikkhambhanavasena ca samucchedavasena ca kilesehi ārakā ṭhitāya	108	
PA_atk-s02_02a:108_2	parisuddhāya. Paññāya samannāgatoti vipassanāpaññāya ceva maggapaññāya ca samaṅgībhūto.	108	
PA_atk-s02_02a:108_3	Nibbedhikāyāti sāyeva nibbijjhanato nibbedhikāti vuccati, tāya samannāgatoti attho.	108	
PA_atk-s02_02a:108_4	Tattha maggapaññāya samucchedavasena anibbiddhapubbaṃ apadālitapubbaṃ lobhakkhandhaṃ	108	
PA_atk-s02_02a:108_5	dosakkhandhaṃ mohakkhandhaṃ nibbijjhati padāletīti nibbedhikā. Vipassanāpaññāya tadaṅgavasena	108	
PA_atk-s02_02a:108_6	nibbedhikāya maggapaññāya paṭilābhasaṃvattanato cāti vipassanā “nibbedhikā”ti vattuṃ	108	
PA_atk-s02_02a:108_7	vaṭṭati. Sammā dukkhakkhayagāminiyāti idhāpi maggapaññā “sammā hetunā nayena vaṭṭadukkhaṃ	108	
PA_atk-s02_02a:108_8	khepayamānā gacchatīti sammā dukkhakkhayagāminī nāma. Vipassanā tadaṅgavasena vaṭṭadukkhañca	108	
PA_atk-s02_02a:108_9	kilesadukkhañca khepayamānā gacchatīti dukkhakkhayagāminī. Dukkhakkhayagāminiyā vā	108	
PA_atk-s02_02a:108_10	maggapaññāya paṭilābhasaṃvattanato esā dukkhakkhayagāminī”ti veditabbā.	1081	
PA_atk-s02_02a:109_0	26. Abhicetasikānanti abhicittaṃ seṭṭhacittaṃ sitānaṃ nissitānaṃ. Diṭṭhadhammasukhavihārānanti	109	
PA_atk-s02_02a:109_1	appitappitakkhaṇe sukhapaṭilābhahetūnaṃ. Nikāmalābhīti icchiticchitakkhaṇe samāpajjitā.	109	
PA_atk-s02_02a:109_2	Akicchalābhīti nidukkhalābhī. Akasiralābhīti vipulalābhī. Paguṇabhāvena eko icchiticchitakkhaṇe	109	
PA_atk-s02_02a:109_3	samāpajjituṃ sakkoti, samādhipāripanthikadhamme pana akilamanto vikkhambhetuṃ na	109	
PA_atk-s02_02a:109_4	sakkoti, so attano anicchāya khippameva vuṭṭhāti, yathāparicchedavasena samāpattiṃ	109	
PA_atk-s02_02a:109_5	ṭhapetuṃ na sakkoti ayaṃ kicchalābhī kasiralābhī nāma. Eko icchiticchitakkhaṇe ca	109	
PA_atk-s02_02a:109_6	samāpajjituṃ sakkoti, samādhipāripanthikadhamme ca akilamanto vikkhambheti, so yathāparicchedavaseneva	109	
PA_atk-s02_02a:109_7	vuṭṭhātuṃ sakkoti, ayaṃ akicchalābhī akasiralābhī nāma.	109	
PA_atk-s02_02a:110_0	27. Ayaṃ vuccati mahānāma ariyasāvako sekho pāṭipadoti mahānāma ariyasāvako sekho	110	
PA_atk-s02_02a:110_1	pāṭipado vipassanāgabbhāya vaḍḍhamānakapaṭipadāya samannāgatoti vuccatīti dasseti.	110	
PA_atk-s02_02a:110_2	Apuccaṇḍatāyāti apūtiaṇḍatāya. Bhabbo abhinibbhidāyāti vipassanādiñāṇappabhedāya	110	
PA_atk-s02_02a:110_3	bhabbo. Sambodhāyāti ariyamaggāya. Anuttarassa yogakkhemassāti arahattaṃ anuttaro	110	
PA_atk-s02_02a:110_4	yogakkhemo nāma, tadabhigamāya bhabboti dasseti. Yā panāyamettha atthadīpanatthaṃ	110	
PA_atk-s02_02a:110_5	upamā āhaṭā, sā cetokhilasutte vuttanayeneva veditabbā. Kevalañhi tattha “tassā kukkuṭiyā	110	
PA_atk-s02_02a:110_6	aṇḍesu tividhakiriyakaraṇaṃ viya hi imassa bhikkhuno ussoḷhipannarasehi aṅgehi samannāgatabhāvo”ti	110	
PA_atk-s02_02a:110_7	yaṃ evaṃ opammasaṃsandanaṃ āgataṃ, taṃ idha evaṃ sīlasampanno hotītiādivacanato “tassā	110	
PA_atk-s02_02a:110_8	kukkuṭiyā aṇḍesu tividhakiriyakaraṇaṃ viya imassa bhikkhuno sīlasampannatādīhi pannarasehi	110	
PA_atk-s02_02a:110_9	dhammehi samaṅgibhāvo”ti. Evaṃ yojetvā veditabbaṃ. Sesaṃ sabbattha vuttasadisameva.	110	
PA_atk-s02_02a:111_0	28. Imaṃyeva anuttaraṃ upekkhāsatipārisuddhinti imaṃ paṭhamādijjhānehi asadisaṃ uttamaṃ	111	
PA_atk-s02_02a:111_1	catutthajjhānikaṃ upekkhāsatipārisuddhiṃ. Paṭhamābhinibbhidāti paṭhamo ñāṇabhedo.	111	
PA_atk-s02_02a:111_2	Dutiyādīsupi eseva nayo. Kukkuṭacchāpako pana ekavāraṃ mātukucchito ekavāraṃ aṇḍakosatoti	111	
PA_atk-s02_02a:111_3	dve vāre jāyati. Ariyasāvako tīhi vijjāhi tāyo vāre jāyati. Pubbenivāsacchādakaṃ	111	
PA_atk-s02_02a:111_4	tamaṃ vinodetvā pubbenivāsañāṇena paṭhamaṃ jāyati, sattānaṃ cutipaṭisandhicchādakaṃ	111	
PA_atk-s02_02a:111_5	tamaṃ vinodetvā dibbacakkhuñāṇena dutiyaṃ jāyati, catusaccapaṭicchādakaṃ tamaṃ vinodetvā	111	
PA_atk-s02_02a:111_6	āsavakkhayañāṇena tatiyaṃ jāyati.	111	
PA_atk-s02_02a:112_0	29. Idampissa hoti caraṇasminti idampi sīlaṃ assa bhikkhuno caraṇaṃ nāma hotīti attho.	112	
PA_atk-s02_02a:112_1	Caraṇaṃ nāma bahu anekavidhaṃ, sīlādayo pannarasadhammā, tattha idampi ekaṃ caraṇanti	112	
PA_atk-s02_02a:112_2	attho. Padattho pana carati tena agatapubbaṃ disaṃ gacchatīti caraṇaṃ. Esa nayo sabbattha.	112	
PA_atk-s02_02a:113_0	Idampissa hoti vijjāyāti idaṃ pubbenivāsañāṇaṃ tassa vijjā nāma hotīti attho. Vijjā	113	
PA_atk-s02_02a:113_1	nāma bahu anekavidhā, vipassanañāṇādīni aṭṭha ñāṇāni, tattha idampi ñāṇaṃ ekā vijjātipi	113	
PA_atk-s02_02a:113_2	attho. Padattho pana vinivijjhitvā etāya jānātīti vijjā. Esa nayo sabbattha. Vijjāsampanno	113	
PA_atk-s02_02a:113_3	itipīti tīhi vijjāhi vijjāsampanno itipi. Caraṇasampanno itipīti pañcadasahi dhammehi	113	
PA_atk-s02_02a:113_4	caraṇasampanno itipi. Tadubhayena pana vijjācaraṇasampanno itipīti.	113	
PA_atk-s02_02a:114_0	30. Sanaṅkumārenāti porāṇakakumārena, cirakālato paṭṭhāya kumāroti paññātena. So	114	
PA_atk-s02_02a:114_1	kira manussapathe pañcacūḷakakumārakakāle jhānaṃ nibbattetvā aparihīnajjhāno brahmaloke	114	
PA_atk-s02_02a:114_2	nibbatti, tassa so attabhāvo piyo ahosi manāpo, tasmā tādiseneva attabhāvena carati,	114	
PA_atk-s02_02a:114_3	tena naṃ sanaṅkumāroti sañjānanti. Janetasminti janitasmiṃ, pajāyāti attho. Ye gottapaṭisārinoti	114	
PA_atk-s02_02a:114_4	ye janetasmiṃ gottaṃ paṭisaranti “ahaṃ gotamo, ahaṃ kassapo”ti, tesu loke gottapaṭisārīsu	114	
PA_atk-s02_02a:114_5	khattiyo seṭṭho. Anumatā bhagavatāti mama pañhabyākaraṇena saddhiṃ saṃsanditvā desitāti	114	
PA_atk-s02_02a:114_6	ambaṭṭhasutte buddhena bhagavatā “ahampi, ambaṭṭha, evaṃ vadāmi –	114	
PA_atk-s02_02a:115	‘Khattiyo seṭṭho janetasmiṃ, ye gottapaṭisārino;	11	
PA_atk-s02_02a:116	Vijjācaraṇasampanno, so seṭṭho devamānuse’ti”. –	11	
PA_atk-s02_02a:117_0	Evaṃ bhāsantena anuññātā anumoditā. Sādhu sādhu ānandāti, bhagavā kira ādito paṭṭhāya	117	
PA_atk-s02_02a:117_1	niddaṃ anokkamantova imaṃ suttaṃ sutvā ānandena sekhapaṭipadāya kūṭaṃ gahitanti ñatvā	117	
PA_atk-s02_02a:117_2	uṭṭhāya pallaṅkaṃ ābhujitvā nisinno sādhukāraṃ adāsi. Ettāvatā ca pana idaṃ suttaṃ	117	
PA_atk-s02_02a:117_3	jinabhāsitaṃ nāma jātaṃ. Sesaṃ sabbattha uttānamevāti.	117	
PA_atk-s02_02a:118	Papañcasūdaniyā majjhimanikāyaṭṭhakathāya	11	
PA_atk-s02_02a:119	Sekhasuttavaṇṇanā niṭṭhitā.	11	
PA_atk-s02_02a:120	4. Potaliyasuttavaṇṇanā	12	
PA_atk-s02_02a:121_0	31. Evaṃ me sutanti potaliyasuttaṃ. Tattha aṅguttarāpesūti aṅgāyeva so janapado,	121	
PA_atk-s02_02a:121_1	mahiyā panassa uttarena yā āpo, tāsaṃ avidūrattā uttarāpotipi vuccati. Kataramahiyā	121	
PA_atk-s02_02a:121_2	uttarena yā āpoti, mahāmahiyā. Tatthāyaṃ āvibhāvakathā – ayaṃ kira jambudīpo dasasahassayojanaparimāṇo.	121	
PA_atk-s02_02a:121_3	Tattha ca catusahassayojanappamāṇo padeso udakena ajjhotthaṭo samuddoti saṅkhaṃ gato.	121	
PA_atk-s02_02a:121_4	Tisahassayojanappamāṇe manussā vasanti. Tisahassayojanappamāṇe himavā patiṭṭhito	121	
PA_atk-s02_02a:121_5	ubbedhena pañcayojanasatiko caturāsītikūṭasahassapaṭimaṇḍito samantato sandamānapañcasatanadīvicitto,	121	
PA_atk-s02_02a:121_6	yattha āyāmavitthārena ceva gambhīratāya ca paṇṇāsapaṇṇāsayojanā diyaḍḍhayojanasataparimaṇḍalā	121	
PA_atk-s02_02a:121_7	anotattadaho kaṇṇamuṇḍadaho rathakāradaho chaddantadaho kuṇāladaho mandākinīdaho	121	
PA_atk-s02_02a:121_8	sīhapapātadahoti satta mahāsarā patiṭṭhitā. Tesu anotattadaho sudassanakūṭaṃ citrakūṭaṃ	121	
PA_atk-s02_02a:121_9	kāḷakūṭaṃ gandhamādanakūṭaṃ kelāsakūṭanti imehi pañcahi pabbatehi parikkhitto.	121	
PA_atk-s02_02a:122_0	Tattha sudassanakūṭaṃ sovaṇṇamayaṃ dviyojanasatubbedhaṃ antovaṅkaṃ kākamukhasaṇṭhānaṃ	122	
PA_atk-s02_02a:122_1	tameva saraṃ paṭicchādetvā ṭhitaṃ. Citrakūṭaṃ sabbaratanamayaṃ. Kāḷakūṭaṃ añjanamayaṃ.	122	
PA_atk-s02_02a:122_2	Gandhamādanakūṭaṃ sānumayaṃ abbhantare muggavaṇṇaṃ, mūlagandho sāragandho pheggugandho	122	
PA_atk-s02_02a:122_3	tacagandho papaṭikagandho rasagandho pattagandho pupphagandho phalagandho gandhagandhoti	122	
PA_atk-s02_02a:122_4	imehi dasahi gandhehi ussannaṃ nānappakāraosadhasañchannaṃ, kāḷapakkhauposathadivase	122	
PA_atk-s02_02a:122_5	ādittamiva aṅgāraṃ jalantaṃ tiṭṭhati. Kelāsakūṭaṃ rajatamayaṃ. Sabbāni sudassanena	122	
PA_atk-s02_02a:122_6	samānubbedhasaṇṭhānāni, tameva saraṃ paṭicchādetvā ṭhitāni. Tāni sabbāni devānubhāvena	122	
PA_atk-s02_02a:122_7	nāgānubhāvena ca vassanti, nadiyo ca tesu sandanti. Taṃ sabbampi udakaṃ anotattameva	122	
PA_atk-s02_02a:122_8	pavisati. Candimasūriyā dakkhiṇena vā uttarena vā gacchantā pabbatantarena tattha	122	
PA_atk-s02_02a:122_9	obhāsaṃ karonti, ujuṃ gacchantā na karonti, tenevassa anotattanti saṅkhā udapādi.	122	
PA_atk-s02_02a:123_0	Tattha manoharasilātalāni nimmacchakacchapāni phalikasadisanimmaludakāni nhānatitthāni	123	
PA_atk-s02_02a:123_1	supaṭiyattāni honti, yesu buddhapaccekabuddhakhīṇāsavā ca iddhimanto ca isayo nhāyanti,	123	
PA_atk-s02_02a:123_2	devayakkhādayo uyyānakīḷakaṃ kīḷanti.	123	
PA_atk-s02_02a:124_0	Tassa catūsu passesu sīhamukhaṃ hatthimukhaṃ assamukhaṃ usabhamukhanti cattāri mukhāni	124	
PA_atk-s02_02a:124_1	honti, yehi catasso nadiyo sandanti. Sīhamukhena nikkhantanadītīre sīhā bahutarā	124	
PA_atk-s02_02a:124_2	honti. Hatthimukhādīhi hatthiassausabhā. Puratthimadisato nikkhantanadī anotattaṃ	124	
PA_atk-s02_02a:124_3	tikkhattuṃ padakkhiṇaṃ katvā itarā tisso nadiyo anupagamma pācīnahimavanteneva amanussapathaṃ	124	
PA_atk-s02_02a:124_4	gantvā mahāsamuddaṃ pavisati. Pacchimadisato ca uttaradisato ca nikkhantanadiyopi	124	
PA_atk-s02_02a:124_5	tatheva padakkhiṇaṃ katvā pacchimahimavanteneva uttarahimavanteneva ca amanussapathaṃ	124	
PA_atk-s02_02a:124_6	gantvā mahāsamuddaṃ pavisanti. Dakkhiṇadisato nikkhantanadī pana taṃ tikkhattuṃ padakkhiṇaṃ	124	
PA_atk-s02_02a:124_7	katvā dakkhiṇena ujukaṃ pāsāṇapiṭṭheneva saṭṭhiyojanāni gantvā pabbataṃ paharitvā	124	
PA_atk-s02_02a:124_8	vuṭṭhāya parikkhepena tigāvutappamāṇā udakadhārā ca hutvā ākāsena saṭṭhiyojanāni	124	
PA_atk-s02_02a:124_9	gantvā tiyaggaḷe nāma pāsāṇe patitā, pāsāṇo udakadhārāvegena bhinno. Tattha paññāsayojanappamāṇā	124	
PA_atk-s02_02a:124_10	tiyaggaḷā nāma pokkharaṇī jātā, pokkharaṇiyā kūlaṃ bhinditvā pāsāṇaṃ pavisitvā saṭṭhiyojanāni	1241	
PA_atk-s02_02a:124_11	gatā. Tato ghanapathaviṃ bhinditvā umaṅgena saṭṭhiyojanāni gantvā viñjhuṃ nāma tiracchānapabbataṃ	1241	
PA_atk-s02_02a:124_12	paharitvā hatthatale pañcaṅgulisadisā pañcadhārā hutvā pavattanti. Sā tikkhattuṃ	1241	
PA_atk-s02_02a:124_13	anotattaṃ padakkhiṇaṃ katvā gataṭṭhāne āvaṭṭagaṅgāti vuccati. Ujukaṃ pāsāṇapiṭṭhena	1241	
PA_atk-s02_02a:124_14	saṭṭhiyojanāni gataṭṭhāne kaṇhagaṅgāti, ākāsena saṭṭhiyojanāni gataṭṭhāne ākāsagaṅgāti,	1241	
PA_atk-s02_02a:124_15	tiyaggaḷapāsāṇe paññāsayojanokāse ṭhitā tiyaggaḷapokkharaṇīti, kūlaṃ bhinditvā pāsāṇaṃ	1241	
PA_atk-s02_02a:124_16	pavisitvā saṭṭhiyojanāni gataṭṭhāne bahalagaṅgāti, umaṅgena saṭṭhiyojanāni gataṭṭhāne	1241	
PA_atk-s02_02a:124_17	umaṅgagaṅgāti vuccati. Viñjhuṃ nāma tiracchānapabbataṃ paharitvā pañcadhārā hutvā	1241	
PA_atk-s02_02a:124_18	pavattaṭṭhāne pana gaṅgā yamunā aciravatī sarabhū mahīti pañcadhā saṅkhaṃ gatā. Evametā	1241	
PA_atk-s02_02a:124_19	pañca mahānadiyo himavantato pabhavanti. Tāsu yā ayaṃ pañcamī mahī nāma, sā idha	1241	
PA_atk-s02_02a:124_20	mahāmahīti adhippetā. Tassā uttarena yā āpo, tāsaṃ avidūrattā so janapado aṅguttarāpoti	1242	
PA_atk-s02_02a:124_21	veditabbo. Tasmiṃ aṅguttarāpesu janapade.	1242	
PA_atk-s02_02a:125_0	Āpaṇaṃ nāmāti tasmiṃ kira nigame vīsati āpaṇamukhasahassāni vibhattāni ahesuṃ. Iti	125	
PA_atk-s02_02a:125_1	so āpaṇānaṃ ussannattā āpaṇantveva saṅkhaṃ gato. Tassa ca nigamassa avidūre nadītīre	125	
PA_atk-s02_02a:125_2	ghanacchāyo ramaṇīyo bhūmibhāgo mahāvanasaṇḍo, tasmiṃ bhagavā viharati. Tenevettha	125	
PA_atk-s02_02a:125_3	vasanaṭṭhānaṃ na niyāmitanti veditabbaṃ. Yenaññataro vanasaṇḍo tenupasaṅkamīti bhikkhusaṅghaṃ	125	
PA_atk-s02_02a:125_4	vasanaṭṭhānaṃ pesetvā ekakova upasaṅkami potaliyaṃ gahapatiṃ sandhāya. Potaliyopi	125	
PA_atk-s02_02a:125_5	kho gahapatīti potaliyoti evaṃnāmako gahapati. Sampannanivāsanapāvuraṇoti paripuṇṇanivāsanapāvuraṇo,	125	
PA_atk-s02_02a:125_6	ekaṃ dīghadasaṃ sāṭakaṃ nivattho ekaṃ pārutoti attho. Chattupāhanāhīti chattaṃ gahetvā	125	
PA_atk-s02_02a:125_7	upāhanā āruyhāti attho. Āsanānīti pallaṅkapīṭhapalālapīṭhakādīni. Antamaso sākhābhaṅgampi	125	
PA_atk-s02_02a:125_8	hi āsananteva vuccati. Gahapativādenāti gahapatīti iminā vacanena. Samudācaratīti voharati.	125	
PA_atk-s02_02a:126_0	Bhagavantaṃ etadavocāti tatiyaṃ gahapatīti vacanaṃ adhivāsetuṃ asakkonto bhagavantametaṃ	126	
PA_atk-s02_02a:126_1	“tayidaṃ, bho, gotamā”tiādivacanaṃ avoca. Tattha nacchannanti na anucchavikaṃ. Nappatirūpanti	126	
PA_atk-s02_02a:126_2	na sāruppaṃ. Ākārātiādīni sabbāneva kāraṇavevacanāni. Dīghadasavatthadhāraṇa-kesamassunakhaṭhapanādīni	126	
PA_atk-s02_02a:126_3	hi sabbāneva gihibyañjanāni tassa gihibhāvaṃ pākaṭaṃ karontīti ākārā, gihisaṇṭhānena	126	
PA_atk-s02_02a:126_4	saṇṭhitattā liṅgā, gihibhāvassa sañjānananimittatāya nimittāti vuttā. Yathā taṃ gahapatissāti	126	
PA_atk-s02_02a:126_5	yathā gahapatissa ākāraliṅganimittā bhaveyyuṃ, tatheva tuyhaṃ. Tena tāhaṃ evaṃ samudācarāmīti	126	
PA_atk-s02_02a:126_6	dasseti. Atha so yena kāraṇena gahapativādaṃ nādhivāseti, taṃ pakāsento “tathā hi pana me”tiādimāha.	126	
PA_atk-s02_02a:127_0	Niyyātanti niyyātitaṃ. Anovādī anupavādīti “tātā, kasatha, vapatha, vaṇippathaṃ payojethā”tiādinā	127	
PA_atk-s02_02a:127_1	hi nayena ovadanto ovādī nāma hoti. “Tumhe na kasatha, na vapatha, na vaṇippathaṃ	127	
PA_atk-s02_02a:127_2	payojetha, kathaṃ jīvissatha, puttadāraṃ vā bharissathā”tiādinā nayena pana upavadanto	127	
PA_atk-s02_02a:127_3	upavādī nāma hoti. Ahaṃ pana ubhayampi taṃ na karomi. Tenāhaṃ tattha anovādī anupavādīti	127	
PA_atk-s02_02a:127_4	dasseti. Ghāsacchādanaparamo viharāmīti ghāsamattañceva acchādanamattañca paramaṃ	127	
PA_atk-s02_02a:127_5	katvā viharāmi, tato paraṃ natthi, na ca patthemīti dīpeti.	127	
PA_atk-s02_02a:128_0	32. Giddhilobho pahātabboti gedhabhūto lobho pahātabbo. Anindārosanti anindābhūtaṃ	128	
PA_atk-s02_02a:128_1	aghaṭṭanaṃ. Nindārosoti nindāghaṭṭanā. Vohārasamucchedāyāti ettha vohāroti byavahāravohāropi	128	
PA_atk-s02_02a:128_2	paṇṇattipi vacanampi cetanāpi. Tattha –	128	
PA_atk-s02_02a:129	“Yo hi koci manussesu, vohāraṃ upajīvati;	12	
PA_atk-s02_02a:130	Evaṃ vāseṭṭha jānāhi, vāṇijo so na brāhmaṇo”ti. –	13	
PA_atk-s02_02a:131_0	Ayaṃ byavahāravohāro nāma. “Saṅkhā samaññā paññatti vohāro”ti ayaṃ paṇṇattivohāro	131	
PA_atk-s02_02a:131_1	nāma. “Tathā tathā voharati aparāmasa”nti ayaṃ vacanavohāro nāma. “Aṭṭha ariyavohārā	131	
PA_atk-s02_02a:131_2	aṭṭha anariyavoharā”ti ayaṃ cetanāvohāro nāma, ayamidhādhippeto. Yasmā vā pabbajitakālato	131	
PA_atk-s02_02a:131_3	paṭṭhāya gihīti cetanā natthi, samaṇoti cetanā hoti. Gihīti vacanaṃ natthi, samaṇoti	131	
PA_atk-s02_02a:131_4	vacanaṃ hoti. Gihīti paṇṇatti natthi, samaṇoti paṇṇatti hoti. Gihīti byavahāro natthi,	131	
PA_atk-s02_02a:131_5	samaṇoti vā pabbajitoti vā byavahāro hoti. Tasmā sabbepete labbhanti.	131	
PA_atk-s02_02a:132_0	33. Yesaṃ kho ahaṃ saṃyojanānaṃ hetu pāṇātipātīti ettha pāṇātipātova saṃyojanaṃ.	132	
PA_atk-s02_02a:132_1	Pāṇātipātasseva hi hetu pāṇātipātapaccayā pāṇātipātī nāma hoti. Pāṇātipātānaṃ pana	132	
PA_atk-s02_02a:132_2	bahutāya “yesaṃ kho aha”nti vuttaṃ. Tesāhaṃ saṃyojanānanti tesaṃ ahaṃ pāṇātipātabandhanānaṃ.	132	
PA_atk-s02_02a:132_3	Pahānāya samucchedāya paṭipannoti iminā apāṇātipātasaṅkhātena kāyikasīlasaṃvarena	132	
PA_atk-s02_02a:132_4	pahānatthāya samucchedanatthāya paṭipanno. Attāpi maṃ upavadeyyāti kunthakipillikampi	132	
PA_atk-s02_02a:132_5	nāma jīvitā avoropanakasāsane pabbajitvā pāṇātipātamattatopi oramituṃ na sakkomi,	132	
PA_atk-s02_02a:132_6	kiṃ mayhaṃ pabbajjāyāti evaṃ attāpi maṃ upavadeyya. Anuviccāpi maṃ viññū garaheyyunti	132	
PA_atk-s02_02a:132_7	evarūpe nāma sāsane pabbajitvā pāṇātipātamattatopi oramituṃ na sakkoti, kiṃ etassa	132	
PA_atk-s02_02a:132_8	pabbajjāyāti evaṃ anuvicca tulayitvā pariyogāhetvā aññepi viññū paṇḍitā garaheyyuṃ.	132	
PA_atk-s02_02a:132_9	Etadeva kho pana saṃyojanametaṃ nīvaraṇanti dasasu saṃyojanesu pañcasu ca nīvaraṇesu	132	
PA_atk-s02_02a:132_10	apariyāpannampi “aṭṭha nīvaraṇā”ti desanāvasenetaṃ vuttaṃ. Vaṭṭabandhanaṭṭhena hi	1321	
PA_atk-s02_02a:132_11	hitapaṭicchādanaṭṭhena ca saṃyojanantipi nīvaraṇantipi vuttaṃ. Āsavāti pāṇātipātakāraṇā	1321	
PA_atk-s02_02a:132_12	eko avijjāsavo uppajjati. Vighātapariḷāhāti vighātā ca pariḷāhā ca. Tattha vighātaggahaṇena	1321	
PA_atk-s02_02a:132_13	kilesadukkhañca vipākadukkhañca gahitaṃ, pariḷāhaggahaṇenapi kilesapariḷāho ca vipākapariḷāho	1321	
PA_atk-s02_02a:132_14	ca gahito. Iminā upāyena sabbattha attho veditabbo.	1321	
PA_atk-s02_02a:133_0	34-40. Ayaṃ pana viseso – tesāhaṃ saṃyojanānaṃ pahānāyāti imasmiṃ pade iminā dinnādānasaṅkhātena	133	
PA_atk-s02_02a:133_1	kāyikasīlasaṃvarena, saccavācāsaṅkhātena vācasikasīlasaṃvarena, apisuṇāvācāsaṅkhātena	133	
PA_atk-s02_02a:133_2	vācasikasīlasaṃvarena, agiddhilobhasaṅkhātena mānasikasīlasaṃvarena, anindārosasaṅkhātena	133	
PA_atk-s02_02a:133_3	kāyikavācasikasīlasaṃvarena, akodhupāyāsasaṅkhātena mānasikasīlasaṃvarena, anatimānasaṅkhātena	133	
PA_atk-s02_02a:133_4	mānasikasīlasaṃvarena pahānatthāya samucchedanatthāya paṭipannoti evaṃ sabbavāresu yojanā kātabbā.	133	
PA_atk-s02_02a:134_0	Attāpi maṃ upavadeyya anuviccāpi maṃ viññū garaheyyunti imesu pana padesu tiṇasalākampi	134	
PA_atk-s02_02a:134_1	nāma upādāya adinnaṃ aggahaṇasāsane pabbajitvā adinnādānamattatopi viramituṃ na sakkomi,	134	
PA_atk-s02_02a:134_2	kiṃ mayhaṃ pabbajjāyāti evaṃ attāpi maṃ upavadeyya. Evarūpe nāma sāsane pabbajitvā	134	
PA_atk-s02_02a:134_3	adinnādānamattatopi oramituṃ na sakkoti, kiṃ imassa pabbajjāyāti evaṃ anuviccāpi	134	
PA_atk-s02_02a:134_4	maṃ viññū garaheyyuṃ? Hasāpekkhatāyapi nāma davakamyatāya vā musāvādaṃ akaraṇasāsane	134	
PA_atk-s02_02a:134_5	pabbajitvā. Sabbākārena pisuṇaṃ akaraṇasāsane nāma pabbajitvā. Appamattakampi giddhilobhaṃ	134	
PA_atk-s02_02a:134_6	akaraṇasāsane nāma pabbajitvāpi. Kakacena aṅgesu okkantiyamānesupi nāma paresaṃ nindārosaṃ	134	
PA_atk-s02_02a:134_7	akaraṇasāsane pabbajitvā. Chinnakhāṇukaṇṭakādīsupi nāma kodhupāyāsaṃ akaraṇasāsane	134	
PA_atk-s02_02a:134_8	pabbajitvā. Adhimānamattampi nāma mānaṃ akaraṇasāsane pabbajitvā atimānamattampi	134	
PA_atk-s02_02a:134_9	pajahituṃ na sakkomi, kiṃ mayhaṃ pabbajjāyāti evaṃ attāpi maṃ upavadeyya. Evarūpe	134	
PA_atk-s02_02a:134_10	nāma sāsane pabbajitvā atimānamattampi pajahituṃ na sakkoti, kiṃ imassa pabbajjāyāti	1341	
PA_atk-s02_02a:134_11	evaṃ anuviccāpi maṃ viññū garaheyyunti evaṃ sabbavāresu yojanā kātabbā.	1341	
PA_atk-s02_02a:135_0	Āsavāti imasmiṃ pana pade adinnādānakāraṇā kāmāsavo diṭṭhāsavo avijjāsavoti tayo	135	
PA_atk-s02_02a:135_1	āsavā uppajjanti, tathā musāvādakāraṇā pisuṇāvācākāraṇā ca, giddhilobhakāraṇā diṭṭhāsavo	135	
PA_atk-s02_02a:135_2	avijjāsavo ca, nindārosakāraṇā avijjāsavova, tathā kodhupāyāsakāraṇā, atimānakāraṇā	135	
PA_atk-s02_02a:135_3	bhavāsavo avijjāsavo cāti dveva āsavā uppajjantīti evaṃ āsavuppatti veditabbā.	135	
PA_atk-s02_02a:136_0	Imesu pana aṭṭhasupi vāresu asammohatthaṃ puna ayaṃ saṅkhepavinicchayo – purimesu	136	
PA_atk-s02_02a:136_1	tāva catūsu viramituṃ na sakkomīti vattabbaṃ, pacchimesu pajahituṃ na sakkomīti.	136	
PA_atk-s02_02a:136_2	Pāṇātipātanindārosakodhupāyāsesu ca eko avijjāsavova hoti, adinnādānamusāvādapisuṇāvācāsu	136	
PA_atk-s02_02a:136_3	kāmāsavo diṭṭhāsavo avijjāsavo, giddhilobhe diṭṭhāsavo avijjāsavo, atimāne bhavāsavo	136	
PA_atk-s02_02a:136_4	avijjāsavo, apāṇātipātaṃ dinnādānaṃ kāyikaṃ sīlaṃ, amusā apisuṇaṃ vācasikasīlaṃ,	136	
PA_atk-s02_02a:136_5	ṭhapetvā anindārosaṃ sesāni tīṇi mānasikasīlāni. Yasmā pana kāyenapi ghaṭṭeti roseti	136	
PA_atk-s02_02a:136_6	vācāyapi, tasmā anindāroso dve ṭhānāni yāti, kāyikasīlampi hoti vācasikasīlampi.	136	
PA_atk-s02_02a:136_7	Ettāvatā kiṃ kathitaṃ? Pātimokkhasaṃvarasīlaṃ. Pātimokkhasaṃvarasīle ṭhitassa ca	136	
PA_atk-s02_02a:136_8	bhikkhuno paṭisaṅkhāpahānavasena gihivohārasamucchedo kathitoti veditabbo.	136	
PA_atk-s02_02a:137	Kāmādīnavakathāvaṇṇanā	13	
PA_atk-s02_02a:138_0	42. Vitthāradesanāyaṃ tamenaṃ dakkhoti padassa upasumbheyyāti iminā saddhiṃ sambandho	138	
PA_atk-s02_02a:138_1	veditabbo. Idaṃ vuttaṃ hoti, tamenaṃ kukkuraṃ upasumbheyya, tassa samīpe khipeyyāti	138	
PA_atk-s02_02a:138_2	attho. Aṭṭhikaṅkalanti uraṭṭhiṃ vā piṭṭhikaṇṭakaṃ vā sīsaṭṭhiṃ vā. Tañhi nimmaṃsattā	138	
PA_atk-s02_02a:138_3	kaṅkalanti vuccati. Sunikkantaṃ nikkantanti yathā sunikkantaṃ hoti, evaṃ nikkantaṃ	138	
PA_atk-s02_02a:138_4	nillikhitaṃ, yadettha allīnamaṃsaṃ atthi, taṃ sabbaṃ nillikhitvā aṭṭhimattameva katanti	138	
PA_atk-s02_02a:138_5	attho. Tenevāha “nimmaṃsa”nti. Lohitaṃ pana makkhitvā tiṭṭhati, tena vuttaṃ “lohitamakkhita”nti.	138	
PA_atk-s02_02a:139_0	Bahudukkhā bahupāyāsāti diṭṭhadhammikasamparāyikehi dukkhehi bahudukkhā, upāyāsasaṃkilesehi	139	
PA_atk-s02_02a:139_1	bahupāyāsā. Yāyaṃ upekkhā nānattā nānattasitāti yā ayaṃ pañcakāmaguṇārammaṇavasena	139	
PA_atk-s02_02a:139_2	nānāsabhāvā, tāneva ca ārammaṇāni nissitattā “nānattasitā”ti vuccati pañcakāmaguṇūpekkhā,	139	
PA_atk-s02_02a:139_3	taṃ abhinivajjetvā. Ekattā ekattasitāti catutthajjhānupekkhā, sā hi divasampi ekasmiṃ	139	
PA_atk-s02_02a:139_4	ārammaṇe uppajjanato ekasabhāvā, tadeva ekaṃ ārammaṇaṃ nissitattā ekattasitā nāma.	139	
PA_atk-s02_02a:139_5	Yattha sabbaso lokāmisūpādānā aparisesā nirujjhantīti yattha catutthajjhānupekkhāyaṃ	139	
PA_atk-s02_02a:139_6	yaṃ upekkhaṃ āgamma yaṃ paṭicca sabbena sabbaṃ aparisesā lokāmisasaṅkhātā pañcakāmaguṇāmisā	139	
PA_atk-s02_02a:139_7	nirujjhanti. Pañcakāmaguṇāmisāti ca kāmaguṇārammaṇachandarāgā, gahaṇaṭṭhena teyeva	139	
PA_atk-s02_02a:139_8	ca upādānātipi vuttā. Tamevūpekkhaṃ bhāvetīti taṃ lokāmisūpādānānaṃ paṭipakkhabhūtaṃ	139	
PA_atk-s02_02a:139_9	catutthajjhānupekkhameva vaḍḍheti.	139	
PA_atk-s02_02a:140	43. Uḍḍīyeyyāti uppatitvā gaccheyya. Anupatitvāti anubandhitvā. Vitaccheyyunti mukhatuṇḍakena ḍaṃsantā taccheyyuṃ. Vissajjeyyunti maṃsapesiṃ nakhehi kaḍḍhitvā pāteyyuṃ.	14	
PA_atk-s02_02a:141	47. Yānaṃ vā poriseyyanti purisānucchavikaṃ yānaṃ. Pavaramaṇikuṇḍalanti nānappakāraṃ uttamamaṇiñca kuṇḍalañca. Sāni harantīti attano bhaṇḍakāni gaṇhanti.	14	
PA_atk-s02_02a:142	48. Sampannaphalanti madhuraphalaṃ. Upapannaphalanti phalūpapannaṃ bahuphalaṃ.	14	
PA_atk-s02_02a:143	49. Anuttaranti uttamaṃ pabhassaraṃ nirupakkilesaṃ.	14	
PA_atk-s02_02a:144_0	50. Ārakā ahaṃ, bhanteti pathavito nabhaṃ viya samuddassa orimatīrato paratīraṃ viya	144	
PA_atk-s02_02a:144_1	ca suvidūravidūre ahaṃ. Anājānīyeti gihivohārasamucchedanassa kāraṇaṃ ajānanake.	144	
PA_atk-s02_02a:144_2	Ājānīyabhojananti kāraṇaṃ jānantehi bhuñjitabbaṃ bhojanaṃ. Anājānīyabhojananti kāraṇaṃ	144	
PA_atk-s02_02a:144_3	ajānantehi bhuñjitabbaṃ bhojanaṃ. Sesaṃ sabbattha uttānamevāti.	144	
PA_atk-s02_02a:145	Papañcasūdaniyā majjhimanikāyaṭṭhakathāya	14	
PA_atk-s02_02a:146	Potaliyasuttavaṇṇanā niṭṭhitā.	14	
PA_atk-s02_02a:147	5. Jīvakasuttavaṇṇanā	14	
PA_atk-s02_02a:148_0	51. Evaṃ me sutanti jīvakasuttaṃ. Tattha jīvakassa komārabhaccassa ambavaneti ettha	148	
PA_atk-s02_02a:148_1	jīvatīti jīvako. Kumārena bhatoti komārabhacco. Yathāha “kiṃ etaṃ bhaṇe kākehi samparikiṇṇanti?	148	
PA_atk-s02_02a:148_2	Dārako devāti. Jīvati bhaṇeti? Jīvati devāti. Tena hi bhaṇe taṃ dārakaṃ amhākaṃ antepuraṃ	148	
PA_atk-s02_02a:148_3	netvā dhātīnaṃ detha posetunti. Tassa jīvatīti jīvakoti nāmaṃ akaṃsu, kumārena posāpitoti	148	
PA_atk-s02_02a:148_4	komārabhaccoti nāmaṃ akaṃsū”ti. Ayamettha saṅkhepo. Vitthārena pana jīvakavatthu	148	
PA_atk-s02_02a:148_5	khandhake āgatameva. Vinicchayakathāpissa samantapāsādikāya vinayaṭṭhakathāya vuttā.	148	
PA_atk-s02_02a:149_0	Ayaṃ pana jīvako ekasmiṃ samaye bhagavato dosābhisannaṃ kāyaṃ virecetvā sīveyyakaṃ	149	
PA_atk-s02_02a:149_1	dussayugaṃ datvā vatthānumodanapariyosāne sotāpattiphale patiṭṭhāya cintesi – “mayā	149	
PA_atk-s02_02a:149_2	divasassa dvattikkhattuṃ buddhupaṭṭhānaṃ gantabbaṃ, idañca veḷuvanaṃ atidūre, mayhaṃ	149	
PA_atk-s02_02a:149_3	uyyānaṃ ambavanaṃ āsannataraṃ, yaṃnūnāhamettha bhagavato vihāraṃ kāreyya”nti. So	149	
PA_atk-s02_02a:149_4	tasmiṃ ambavane rattiṭṭhānadivāṭṭhānaleṇakuṭimaṇḍapādīni sampādetvā bhagavato anucchavikaṃ	149	
PA_atk-s02_02a:149_5	gandhakuṭiṃ kāretvā ambavanaṃ aṭṭhārasahatthubbedhena tambapaṭṭavaṇṇena pākārena	149	
PA_atk-s02_02a:149_6	parikkhipāpetvā buddhappamukhaṃ bhikkhusaṅghaṃ cīvarabhattena santappetvā dakkhiṇodakaṃ	149	
PA_atk-s02_02a:149_7	pātetvā vihāraṃ niyyātesi. Taṃ sandhāya vuttaṃ – “jīvakassa komārabhaccassa ambavane”ti.	149	
PA_atk-s02_02a:150_0	Ārabhantīti ghātenti. Uddissakatanti uddisitvā kataṃ. Paṭiccakammanti attānaṃ paṭicca	150	
PA_atk-s02_02a:150_1	kataṃ. Atha vā paṭiccakammanti nimittakammassetaṃ adhivacanaṃ, taṃ paṭicca kammamettha	150	
PA_atk-s02_02a:150_2	atthīti maṃsaṃ “paṭiccakamma”nti vuttaṃ hoti yo evarūpaṃ maṃsaṃ paribhuñjati, sopi	150	
PA_atk-s02_02a:150_3	tassa kammassa dāyādo hoti, vadhakassa viya tassāpi pāṇaghātakammaṃ hotīti tesaṃ	150	
PA_atk-s02_02a:150_4	laddhi. Dhammassa cānudhammaṃ byākarontīti bhagavatā vuttakāraṇassa anukāraṇaṃ kathenti.	150	
PA_atk-s02_02a:150_5	Ettha ca kāraṇaṃ nāma tikoṭiparisuddhamacchamaṃsaparibhogo, anukāraṇaṃ nāma mahājanassa	150	
PA_atk-s02_02a:150_6	tathā byākaraṇaṃ. Yasmā pana bhagavā uddissakataṃ na paribhuñjati, tasmā neva taṃ	150	
PA_atk-s02_02a:150_7	kāraṇaṃ hoti, na titthiyānaṃ tathā byākaraṇaṃ anukāraṇaṃ. Sahadhammiko vādānuvādoti	150	
PA_atk-s02_02a:150_8	parehi vuttakāraṇena sakāraṇo hutvā tumhākaṃ vādo vā anuvādo vā viññūhi garahitabbakāraṇaṃ	150	
PA_atk-s02_02a:150_9	koci appamattakopi kiṃ na āgacchati. Idaṃ vuttaṃ hoti – “kiṃ sabbākārenapi tumhākaṃ	150	
PA_atk-s02_02a:150_10	vāde gārayhaṃ kāraṇaṃ natthī”ti. Abbhācikkhantīti abhibhavitvā ācikkhanti.	1501	
PA_atk-s02_02a:151_0	52. Ṭhānehīti kāraṇehi. Diṭṭhādīsu diṭṭhaṃ nāma bhikkhūnaṃ atthāya migamacche vadhitvā	151	
PA_atk-s02_02a:151_1	gayhamānaṃ diṭṭhaṃ. Sutaṃ nāma bhikkhūnaṃ atthāya migamacche vadhitvā gahitanti sutaṃ.	151	
PA_atk-s02_02a:151_2	Parisaṅkitaṃ nāma diṭṭhaparisaṅkitaṃ sutaparisaṅkitaṃ tadubhayavimuttaparisaṅkitanti tividhaṃ hoti.	151	
PA_atk-s02_02a:152_0	Tatrāyaṃ sabbasaṅgāhakavinicchayo – idha bhikkhū passanti manusse jālavāgurādihatthe	152	
PA_atk-s02_02a:152_1	gāmato vā nikkhamante araññe vā vicarante. Dutiyadivase ca nesaṃ taṃ gāmaṃ piṇḍāya	152	
PA_atk-s02_02a:152_2	paviṭṭhānaṃ samacchamaṃsaṃ piṇḍapātaṃ abhiharanti. Te tena diṭṭhena parisaṅkanti	152	
PA_atk-s02_02a:152_3	“bhikkhūnaṃ nu kho atthāya kata”nti, idaṃ diṭṭhaparisaṅkitaṃ nāma, etaṃ gahetuṃ na	152	
PA_atk-s02_02a:152_4	vaṭṭati. Yaṃ evaṃ aparisaṅkitaṃ, taṃ vaṭṭati. Sace pana te manussā “kasmā, bhante,	152	
PA_atk-s02_02a:152_5	na gaṇhathā”ti pucchitvā tamatthaṃ sutvā “nayidaṃ, bhante, bhikkhūnaṃ atthāya kataṃ,	152	
PA_atk-s02_02a:152_6	amhehi attano atthāya vā rājayuttādīnaṃ atthāya vā kata”nti vadanti, kappati.	152	
PA_atk-s02_02a:153_0	Na heva kho bhikkhū passanti, apica suṇanti “manussā kira jālavāgurādihatthā gāmato	153	
PA_atk-s02_02a:153_1	vā nikkhamanti araññe vā vicarantī”ti. Dutiyadivase ca nesaṃ taṃ gāmaṃ piṇḍāya paviṭṭhānaṃ	153	
PA_atk-s02_02a:153_2	samacchamaṃsaṃ piṇḍapātaṃ abhiharanti. Te tena sutena parisaṅkanti “bhikkhūnaṃ nu	153	
PA_atk-s02_02a:153_3	kho atthāya kata”nti, idaṃ sutaparisaṅkitaṃ nāma, etaṃ gahetuṃ na vaṭṭati. Yaṃ evaṃ	153	
PA_atk-s02_02a:153_4	aparisaṅkitaṃ, taṃ vaṭṭati. Sace pana te manussā “kasmā, bhante, na gaṇhathā”ti pucchitvā	153	
PA_atk-s02_02a:153_5	tamatthaṃ sutvā “nayidaṃ, bhante, bhikkhūnaṃ atthāya kataṃ, amhehi attano atthāya	153	
PA_atk-s02_02a:153_6	vā rājayuttādīnaṃ atthāya vā kata”nti vadanti, kappati.	153	
PA_atk-s02_02a:154_0	Na heva kho pana passanti na suṇanti, apica tesaṃ gāmaṃ piṇḍāya paviṭṭhānaṃ pattaṃ	154	
PA_atk-s02_02a:154_1	gahetvā samacchamaṃsaṃ piṇḍapātaṃ abhisaṅkharitvā abhiharanti. Te parisaṅkanti “bhikkhūnaṃ	154	
PA_atk-s02_02a:154_2	nu kho atthāya kata”nti, idaṃ tadubhayavimuttaparisaṅkitaṃ nāma. Etampi gahetuṃ na	154	
PA_atk-s02_02a:154_3	vaṭṭati. Yaṃ evaṃ aparisaṅkitaṃ, taṃ vaṭṭati. Sace pana te manussā “kasmā, bhante,	154	
PA_atk-s02_02a:154_4	na gaṇhathā”ti pucchitvā tamatthaṃ sutvā “nayidaṃ, bhante, bhikkhūnaṃ atthāya kataṃ,	154	
PA_atk-s02_02a:154_5	amhehi attano atthāya vā rājayuttādīnaṃ atthāya vā kataṃ, pavattamaṃsaṃ vā kataṃ,	154	
PA_atk-s02_02a:154_6	kappiyameva labhitvā bhikkhūnaṃ atthāya sampādita”nti vadanti, kappati.	154	
PA_atk-s02_02a:155_0	Matānaṃ petakiccatthāya maṅgalādīnaṃ vā atthāya katepi eseva nayo. Yaṃ yañhi bhikkhūnaṃyeva	155	
PA_atk-s02_02a:155_1	atthāya akataṃ, yattha ca nibbematikā honti, taṃ sabbaṃ kappati. Sace pana ekasmiṃ	155	
PA_atk-s02_02a:155_2	vihāre bhikkhū uddissa kataṃ hoti, te ca attano atthāya katabhāvaṃ na jānanti, aññe	155	
PA_atk-s02_02a:155_3	jānanti. Ye jānanti, tesaṃ na vaṭṭati, itaresaṃ vaṭṭati. Aññe na jānanti, teyeva	155	
PA_atk-s02_02a:155_4	jānanti, tesaṃyeva na vaṭṭati, aññesaṃ vaṭṭati. Tepi “amhākaṃ atthāya kataṃ”ti jānanti	155	
PA_atk-s02_02a:155_5	aññepi “etesaṃ atthāya kata”nti jānanti, sabbesampi taṃ na vaṭṭati. Sabbe na jānanti,	155	
PA_atk-s02_02a:155_6	sabbesaṃ vaṭṭati. Pañcasu hi sahadhammikesu yassa kassaci vā atthāya uddissa kataṃ	155	
PA_atk-s02_02a:155_7	sabbesaṃ na kappati.	155	
PA_atk-s02_02a:156_0	Sace pana koci ekaṃ bhikkhuṃ uddissa pāṇaṃ vadhitvā tassa pattaṃ pūretvā deti, so	156	
PA_atk-s02_02a:156_1	ce attano atthāya katabhāvaṃ jānaṃyeva gahetvā aññassa bhikkhuno deti, so tassa saddhāya	156	
PA_atk-s02_02a:156_2	paribhuñjati. Kassāpattīti? Dvinnampi anāpatti. Yañhi uddissa kataṃ, tassa abhuttatāya	156	
PA_atk-s02_02a:156_3	anāpatti, itarassa ajānanatāya. Kappiyamaṃsassa hi paṭiggahaṇe āpatti natthi. Uddissakatañca	156	
PA_atk-s02_02a:156_4	ajānitvā bhuttassa pacchā ñatvā āpattidesanākiccaṃ nāma natthi. Akappiyamaṃsaṃ pana	156	
PA_atk-s02_02a:156_5	ajānitvā bhuttena pacchā ñatvāpi āpatti desetabbā. Uddissakatañhi ñatvā bhuñjatova	156	
PA_atk-s02_02a:156_6	āpatti, akappiyamaṃsaṃ ajānitvā bhuttassāpi āpattiyeva. Tasmā āpattibhīrukena rūpaṃ	156	
PA_atk-s02_02a:156_7	sallakkhentenāpi pucchitvāva maṃsaṃ paṭiggahetabbaṃ, paribhogakāle pucchitvā paribhuñjissāmīti	156	
PA_atk-s02_02a:156_8	vā gahetvā pucchitvāva paribhuñjitabbaṃ. Kasmā? Duviññeyyattā. Acchamaṃsañhi sūkaramaṃsasadisaṃ	156	
PA_atk-s02_02a:156_9	hoti, dīpimaṃsādīni ca migamaṃsasadisāni, tasmā pucchitvā gahaṇameva vaṭṭatīti vadanti.	156	
PA_atk-s02_02a:157_0	Adiṭṭhanti bhikkhūnaṃ atthāya vadhitvā gayhamānaṃ adiṭṭhaṃ. Asutanti bhikkhūnaṃ atthāya	157	
PA_atk-s02_02a:157_1	vadhitvā gahitanti asutaṃ. Aparisaṅkitanti diṭṭhaparisaṅkitādivasena aparisaṅkitaṃ.	157	
PA_atk-s02_02a:157_2	Paribhoganti vadāmīti imehi tīhi kāraṇehi parisuddhaṃ tikoṭiparisuddhaṃ nāma hoti,	157	
PA_atk-s02_02a:157_3	tassa paribhogo araññe jātasūpeyyasākaparibhogasadiso hoti, tathārūpaṃ paribhuñjantassa	157	
PA_atk-s02_02a:157_4	mettāvihārissa bhikkhuno doso vā vajjaṃ vā natthi, tasmā taṃ paribhuñjitabbanti vadāmīti attho.	157	
PA_atk-s02_02a:158_0	53. Idāni tādisassa paribhoge mettāvihārinopi anavajjataṃ dassetuṃ idha, jīvaka,	158	
PA_atk-s02_02a:158_1	bhikkhūtiādimāha. Tattha kiñcāpi aniyametvā bhikkhūti vuttaṃ, atha kho attānameva	158	
PA_atk-s02_02a:158_2	sandhāya etaṃ vuttanti veditabbaṃ. Bhagavatā hi mahāvacchagottasutte, caṅkīsutte,	158	
PA_atk-s02_02a:158_3	imasmiṃ sutteti tīsu ṭhānesu attānaṃyeva sandhāya desanā katā. Paṇītena piṇḍapātenāti	158	
PA_atk-s02_02a:158_4	heṭṭhā anaṅgaṇasutte yo koci mahaggho piṇḍapāto paṇītapiṇḍapātoti adhippeto, idha	158	
PA_atk-s02_02a:158_5	pana maṃsūpasecanova adhippeto. Agathitoti taṇhāya agathito. Amucchitoti taṇhāmucchanāya	158	
PA_atk-s02_02a:158_6	amucchito. Anajjhopannoti na adhiopanno, sabbaṃ ālumpitvā ekappahāreneva gilitukāmo	158	
PA_atk-s02_02a:158_7	kāko viya na hotīti attho. Ādīnavadassāvīti ekarattivāsena udarapaṭalaṃ pavisitvā	158	
PA_atk-s02_02a:158_8	navahi vaṇamukhehi nikkhamissatītiādinā nayena ādīnavaṃ passanto. Nissaraṇapañño	158	
PA_atk-s02_02a:158_9	paribhuñjatīti idamatthamāhāraparibhogoti paññāya paricchinditvā paribhuñjati. Attabyābādhāya	158	
PA_atk-s02_02a:158_10	vā cetetīti attadukkhāya vā citeti. Sutametanti sutaṃ mayā etaṃ pubbe, etaṃ mayhaṃ	1581	
PA_atk-s02_02a:158_11	savanamattamevāti dasseti. Sace kho te, jīvaka, idaṃ sandhāya bhāsitanti, jīvaka,	1581	
PA_atk-s02_02a:158_12	mahābrahmunā vikkhambhanappahānena byāpādādayo pahīnā, tena so mettāvihārī mayhaṃ	1581	
PA_atk-s02_02a:158_13	samucchedappahānena, sace te idaṃ sandhāya bhāsitaṃ, evaṃ sante tava idaṃ vacanaṃ	1581	
PA_atk-s02_02a:158_14	anujānāmīti attho. So sampaṭicchi.	1581	
PA_atk-s02_02a:159	54. Athassa bhagavā sesabrahmavihāravasenāpi uttari desanaṃ vaḍḍhento “idha, jīvaka, bhikkhū”tiādimāha. Taṃ uttānatthameva.	15	
PA_atk-s02_02a:160_0	55. Yo kho jīvakāti ayaṃ pāṭiekko anusandhi. Imasmiñhi ṭhāne bhagavā dvāraṃ thaketi,	160	
PA_atk-s02_02a:160_1	sattānuddayaṃ dasseti. Sace hi kassaci evamassa “ekaṃ rasapiṇḍapātaṃ datvā kappasatasahassaṃ	160	
PA_atk-s02_02a:160_2	saggasampattiṃ paṭilabhanti, yaṃkiñci katvā paraṃ māretvāpi rasapiṇḍapātova dātabbo”ti,	160	
PA_atk-s02_02a:160_3	taṃ paṭisedhento “yo kho, jīvaka, tathāgataṃ vā”tiādimāha.	160	
PA_atk-s02_02a:161_0	Tattha iminā paṭhamena ṭhānenāti iminā āṇattimatteneva tāva paṭhamena kāraṇena. Galappavedhakenāti	161	
PA_atk-s02_02a:161_1	yottena gale bandhitvā kaḍḍhito galena pavedhentena. Ārabhiyamānoti māriyamāno. Akappiyena	161	
PA_atk-s02_02a:161_2	āsādetīti acchamaṃsaṃ sūkaramaṃsanti, dīpimaṃsaṃ vā migamaṃsanti khādāpetvā – “tvaṃ	161	
PA_atk-s02_02a:161_3	kiṃ samaṇo nāma, akappiyamaṃsaṃ te khādita”nti ghaṭṭeti. Ye pana dubbhikkhādīsu vā	161	
PA_atk-s02_02a:161_4	byādhiniggahaṇatthaṃ vā “acchamaṃsaṃ nāma sūkaramaṃsasadisaṃ, dīpimaṃsaṃ migamaṃsasadisa”nti	161	
PA_atk-s02_02a:161_5	jānantā “sūkaramaṃsaṃ idaṃ, migamaṃsaṃ ida”nti vatvā hitajjhāsayena khādāpenti, na	161	
PA_atk-s02_02a:161_6	te sandhāyetaṃ vuttaṃ. Tesañhi bahupuññameva hoti. Esāhaṃ, bhante, bhagavantaṃ saraṇaṃ	161	
PA_atk-s02_02a:161_7	gacchāmi dhammañca bhikkhusaṅghañcāti ayaṃ āgataphalo viññātasāsano diṭṭhasacco ariyasāvako.	161	
PA_atk-s02_02a:161_8	Imaṃ pana dhammadesanaṃ ogāhanto pasādaṃ uppādetvā dhammakathāya thutiṃ karonto evamāha.	161	
PA_atk-s02_02a:161_9	Sesaṃ sabbattha uttānamevāti.	161	
PA_atk-s02_02a:162	Papañcasūdaniyā majjhimanikāyaṭṭhakathāya	16	
PA_atk-s02_02a:163	Jīvakasuttavaṇṇanā niṭṭhitā.	16	
PA_atk-s02_02a:164	6. Upālisuttavaṇṇanā	16	
PA_atk-s02_02a:165_0	56. Evaṃ me sutanti upālisuttaṃ. Tattha nāḷandāyanti nālandāti evaṃnāmake nagare	165	
PA_atk-s02_02a:165_1	taṃ nagaraṃ gocaragāmaṃ katvā. Pāvārikambavaneti dussapāvārikaseṭṭhino ambavane.	165	
PA_atk-s02_02a:165_2	Taṃ kira tassa uyyānaṃ ahosi, so bhagavato dhammadesanaṃ sutvā bhagavati pasanno	165	
PA_atk-s02_02a:165_3	tasmiṃ uyyāne kuṭileṇamaṇḍapādipaṭimaṇḍitaṃ bhagavato vihāraṃ katvā niyyādesi, so	165	
PA_atk-s02_02a:165_4	vihāro jīvakambavanaṃ viya pāvārikambavananteva saṅkhaṃ gato. Tasmiṃ pāvārikambavane	165	
PA_atk-s02_02a:165_5	viharatīti attho. Dīghatapassīti dīghattā evaṃladdhanāmo. Piṇḍapātapaṭikkantoti piṇḍapātato	165	
PA_atk-s02_02a:165_6	paṭikkanto. Sāsane viya kiṃ pana bāhirāyatane piṇḍapātoti vohāro atthīti, natthi.	165	
PA_atk-s02_02a:166_0	Paññapetīti dasseti ṭhapeti. Daṇḍāni paññapetīti idaṃ nigaṇṭhasamayena pucchanto	166	
PA_atk-s02_02a:166_1	āha. Kāyadaṇḍaṃ vacīdaṇḍaṃ manodaṇḍanti ettha purimadaṇḍadvayaṃ te acittakaṃ payyapenti.	166	
PA_atk-s02_02a:166_2	Yathā kira vāte vāyante sākhā calati, udakaṃ calati, na ca tattha cittaṃ atthi, evaṃ	166	
PA_atk-s02_02a:166_3	kāyadaṇḍopi acittakova hoti. Yathā ca vāte vāyante tālapaṇṇādīni saddaṃ karonti,	166	
PA_atk-s02_02a:166_4	udakāni saddaṃ karonti, na ca tattha cittaṃ atthi, evaṃ vacīdaṇḍopi acittakova hotīti	166	
PA_atk-s02_02a:166_5	imaṃ daṇḍadvayaṃ acittakaṃ paññapenti. Cittaṃ pana manodaṇḍanti paññapenti. Athassa	166	
PA_atk-s02_02a:166_6	bhagavā vacanaṃ patiṭṭhapetukāmo “kiṃ pana tapassī”tiādimāha.	166	
PA_atk-s02_02a:167_0	Tattha kathāvatthusminti ettha kathāyeva kathāvatthu. Kathāyaṃ patiṭṭhapesīti attho.	167	
PA_atk-s02_02a:167_1	Kasmā pana bhagavā evamakāsi? Passati hi bhagavā “ayaṃ imaṃ kathaṃ ādāya gantvā attano	167	
PA_atk-s02_02a:167_2	satthu mahānigaṇṭhassa ārocessati, tāsañca parisati, upāli gahapati nisinno, so imaṃ	167	
PA_atk-s02_02a:167_3	kathaṃ sutvā mama vādaṃ āropetuṃ āgamissati, tassāhaṃ dhammaṃ desessāmi, so tikkhattuṃ	167	
PA_atk-s02_02a:167_4	saraṇaṃ gamissati, athassa cattāri saccāni pakāsessāmi, so saccapakāsanāvasāne sotāpattiphale	167	
PA_atk-s02_02a:167_5	patiṭṭhahissati, paresaṃ saṅgahatthameva hi mayā pāramiyo pūritā”ti. Imamatthaṃ passanto evamakāsi.	167	
PA_atk-s02_02a:168_0	57. Kammāni paññapesīti idaṃ nigaṇṭho buddhasamayena pucchanto āha. Kāyakammaṃ vacīkammaṃ	168	
PA_atk-s02_02a:168_1	manokammanti ettha kāyadvāre ādānagahaṇamuñcanacopanapattā aṭṭhakāmāvacarakusalacetanā	168	
PA_atk-s02_02a:168_2	dvādasākusalacetanāti vīsaticetanā kāyakammaṃ nāma. Kāyadvāre ādānādīni apatvā vacīdvāre	168	
PA_atk-s02_02a:168_3	vacanabhedaṃ pāpayamānā uppannā tāyeva vīsaticetanā vacīkammaṃ nāma. Ubhayadvāre	168	
PA_atk-s02_02a:168_4	copanaṃ appatvā manodvāre uppannā ekūnatiṃsakusalākusalacetanā manokammaṃ nāma. Apica	168	
PA_atk-s02_02a:168_5	saṅkhepato tividhaṃ kāyaduccaritaṃ kāyakammaṃ nāma, catubbidhaṃ vacīduccaritaṃ vacīkammaṃ	168	
PA_atk-s02_02a:168_6	nāma, tividhaṃ manoduccaritaṃ manokammaṃ nāma. Imasmiñca sutte kammaṃ dhuraṃ, anantarasutte	168	
PA_atk-s02_02a:168_7	“cattārimāni puṇṇa kammāni mayā sayaṃ abhiññā sacchikatvā paveditānī”ti evamāgatepi	168	
PA_atk-s02_02a:168_8	cetanā dhuraṃ. Yattha katthaci pavattā cetanā “kaṇhaṃ kaṇhavipāka”ntiādibhedaṃ labhati.	168	
PA_atk-s02_02a:168_9	Niddesavāre cassa “sabyābajjhaṃ kāyasaṅkhāraṃ abhisaṅkharotī”tiādinā nayena sā vuttāva.	168	
PA_atk-s02_02a:168_10	Kāyadvāre pavattā pana idha kāyakammanti adhippetaṃ, vacīdvāre pavattā vacīkammaṃ,	1681	
PA_atk-s02_02a:168_11	manodvāre pavattā manokammaṃ. Tena vuttaṃ – “imasmiṃ sutte kammaṃ dhuraṃ, anantarasutte	1681	
PA_atk-s02_02a:168_12	cetanā”ti. Kammampi hi bhagavā kammanti paññapeti yathā imasmiṃyeva sutte. Cetanampi,	1681	
PA_atk-s02_02a:168_13	yathāha – “cetanāhaṃ, bhikkhave, kammaṃ vadāmi, cetayitvā kammaṃ karotī”ti. Kasmā	1681	
PA_atk-s02_02a:168_14	pana cetanā kammanti vuttā? Cetanāmūlakattā kammassa.	1681	
PA_atk-s02_02a:169_0	Ettha ca akusalaṃ patvā kāyakammaṃ vacīkammaṃ mahantanti vadanto na kilamati, kusalaṃ	169	
PA_atk-s02_02a:169_1	patvā manokammaṃ. Tathā hi mātughātādīni cattāri kammāni kāyeneva upakkamitvā kāyeneva	169	
PA_atk-s02_02a:169_2	karoti, niraye kappaṭṭhikasaṅghabhedakammaṃ vacīdvārena karoti. Evaṃ akusalaṃ patvā	169	
PA_atk-s02_02a:169_3	kāyakammaṃ vacīkammaṃ mahantanti vadanto na kilamati nāma. Ekā pana jhānacetanā caturāsītikappasahassāni	169	
PA_atk-s02_02a:169_4	saggasampattiṃ āvahati, ekā maggacetanā sabbākusalaṃ samugghātetvā arahattaṃ gaṇhāpeti.	169	
PA_atk-s02_02a:169_5	Evaṃ kusalaṃ patvā manokammaṃ mahantanti vadanto na kilamati nāma. Imasmiṃ pana ṭhāne	169	
PA_atk-s02_02a:169_6	bhagavā akusalaṃ patvā manokammaṃ mahāsāvajjaṃ vadamāno niyatamicchādiṭṭhiṃ sandhāya	169	
PA_atk-s02_02a:169_7	vadati. Tenevāha – “nāhaṃ, bhikkhave, aññaṃ ekadhammampi samanupassāmi, yaṃ evaṃ	169	
PA_atk-s02_02a:169_8	mahāsāvajjaṃ, yathayidaṃ, bhikkhave, micchādiṭṭhi. Micchādiṭṭhiparamāni, bhikkhave, mahāsāvajjānī”ti.	169	
PA_atk-s02_02a:170	Idāni nigaṇṭhopi tathāgatena gatamaggaṃ paṭipajjanto kiñci atthanipphattiṃ apassantopi “kiṃ panāvuso, gotamā”tiādimāha.	17	
PA_atk-s02_02a:171_0	58. Bālakiniyāti upālissa kira bālakaloṇakāragāmo nāma atthi, tato āyaṃ gahetvā manussā	171	
PA_atk-s02_02a:171_1	āgatā, so “etha bhaṇe, amhākaṃ satthāraṃ mahānigaṇṭhaṃ passissāmā”ti tāya parisāya	171	
PA_atk-s02_02a:171_2	parivuto tattha agamāsi. Taṃ sandhāya vuttaṃ “bālakiniyā parisāyā”ti, bālakagāmavāsiniyāti	171	
PA_atk-s02_02a:171_3	attho. Upālipamukhāyāti upālijeṭṭhakāya. Apica bālakiniyāti bālavatiyā bālussannāyātipi	171	
PA_atk-s02_02a:171_4	attho. Upālipamukhāyāti upāligahapatiyeva tattha thokaṃ sappañño, so tassā pamukho	171	
PA_atk-s02_02a:171_5	jeṭṭhako. Tenāpi vuttaṃ “upālipamukhāyā”ti. Handāti vacasāyatthe nipāto. Chavoti	171	
PA_atk-s02_02a:171_6	lāmako. Oḷārikassāti mahantassa. Upanidhāyāti upanikkhipitvā. Idaṃ vuttaṃ hoti, kāyadaṇḍassa	171	
PA_atk-s02_02a:171_7	santike nikkhipitvā “ayaṃ nu kho mahanto, ayaṃ mahanto”ti evaṃ olokiyamāno chavo	171	
PA_atk-s02_02a:171_8	manodaṇḍo kiṃ sobhati, kuto sobhissati, na sobhati, upanikkhepamattampi nappahotīti	171	
PA_atk-s02_02a:171_9	dīpeti. Sādhu sādhu, bhante, tapassīti dīghatapassissa sādhukāraṃ dento, bhanteti nāṭaputtamālapati.	171	
PA_atk-s02_02a:172_0	60. Na kho metaṃ, bhante, ruccatīti, bhante, etaṃ mayhaṃ na ruccati. Māyāvīti māyākāro.	172	
PA_atk-s02_02a:172_1	Āvaṭṭanimāyanti āvaṭṭetvā gahaṇamāyaṃ. Āvaṭṭetīti āvaṭṭetvā parikkhipitvā gaṇhāti.	172	
PA_atk-s02_02a:172_2	Gaccha tvaṃ gahapatīti kasmā mahānigaṇṭho gahapatiṃ yāvatatiyaṃ pahiṇatiyeva? Dīghatapassī	172	
PA_atk-s02_02a:172_3	pana paṭibāhateva? Mahānigaṇṭhena hi bhagavatā saddhiṃ ekaṃ nagaraṃ upanissāya viharantenapi	172	
PA_atk-s02_02a:172_4	na bhagavā diṭṭhapubbo. Yo hi satthuvādapaṭiñño hoti, so taṃ paṭiññaṃ appahāya buddhadassane	172	
PA_atk-s02_02a:172_5	abhabbo. Tasmā esa buddhadassanassa aladdhapubbattā dasabalassa dassanasampattiñca	172	
PA_atk-s02_02a:172_6	niyyānikakathābhāvañca ajānanto yāvatatiyaṃ pahiṇateva. Dīghatapassī pana kālena	172	
PA_atk-s02_02a:172_7	kālaṃ bhagavantaṃ upasaṅkamitvā tiṭṭhatipi nisīdatipi pañhampi pucchati, so tathāgatassa	172	
PA_atk-s02_02a:172_8	dassanasampattimpi niyyānikakathābhāvampi jānāti. Athassa etadahosi – “ayaṃ gahapati	172	
PA_atk-s02_02a:172_9	paṇḍito, samaṇassa gotamassa santike gantvā dassanepi pasīdeyya, niyyānikakathaṃ	172	
PA_atk-s02_02a:172_10	sutvāpi pasīdeyya. Tato na puna amhākaṃ santikaṃ āgaccheyyā”ti. Tasmā yāvatatiyaṃ paṭibāhateva.	1721	
PA_atk-s02_02a:173_0	Abhivādetvāti vanditvā. Tathāgatañhi disvā pasannāpi appasannāpi yebhuyyena vandantiyeva,	173	
PA_atk-s02_02a:173_1	appakā na vandanti. Kasmā? Atiucce hi kule jāto agāraṃ ajjhāvasantopi vanditabboyevāti.	173	
PA_atk-s02_02a:173_2	Ayaṃ pana gahapati pasannattāva vandi, dassaneyeva kira pasanno. Āgamā nu khvidhāti āgamā nu kho idha.	173	
PA_atk-s02_02a:174_0	61. Sādhu sādhu, bhante, tapassīti dīghatapassissa sādhukāraṃ dento, bhanteti, bhagavantaṃ	174	
PA_atk-s02_02a:174_1	ālapati. Sacce patiṭṭhāyāti thusarāsimhi ākoṭitakhāṇuko viya acalanto vacīsacce patiṭṭhahitvā.	174	
PA_atk-s02_02a:174_2	Siyā noti bhaveyya amhākaṃ.	174	
PA_atk-s02_02a:175_0	62. Idhāti imasmiṃ loke. Assāti bhaveyya. Sītodakapaṭikkhittoti nigaṇṭhā sattasaññāya	175	
PA_atk-s02_02a:175_1	sītodakaṃ paṭikkhipanti. Taṃ sandhāyetaṃ vuttaṃ. Manosattā nāma devāti manamhi sattā	175	
PA_atk-s02_02a:175_2	laggā lagitā. Manopaṭibaddhoti yasmā manamhi paṭibaddho hutvā kālaṅkaroti, tasmā	175	
PA_atk-s02_02a:175_3	manosattesu devesu upapajjatīti dasseti. Tassa hi pittajararogo bhavissati. Tenassa	175	
PA_atk-s02_02a:175_4	uṇhodakaṃ pivituṃ vā hatthapādādidhovanatthāya vā gattaparisiñcanatthāya vā upanetuṃ	175	
PA_atk-s02_02a:175_5	na vaṭṭati, rogo balavataro hoti. Sītodakaṃ vaṭṭati, rogaṃ vūpasameti. Ayaṃ pana	175	
PA_atk-s02_02a:175_6	uṇhodakameva paṭisevati, taṃ alabhamāno odanakañjikaṃ paṭisevati. Cittena pana sītodakaṃ	175	
PA_atk-s02_02a:175_7	pātukāmo ca paribhuñjitukāmo ca hoti. Tenassa manodaṇḍo tattheva bhijjati. So kāyadaṇḍaṃ	175	
PA_atk-s02_02a:175_8	vacīdaṇḍaṃ rakkhāmīti sītodakaṃ pātukāmo vā paribhuñjitukāmo vā sītodakameva dethāti	175	
PA_atk-s02_02a:175_9	vattuṃ na visahati. Tassa evaṃ rakkhitāpi kāyadaṇḍavacīdaṇḍā cutiṃ vā paṭisandhiṃ	175	
PA_atk-s02_02a:175_10	vā ākaḍḍhituṃ na sakkonti. Manodaṇḍo pana bhinnopi cutimpi paṭisandhimpi ākaḍḍhatiyeva.	1751	
PA_atk-s02_02a:175_11	Iti naṃ bhagavā dubbalakāyadaṇḍavacīdaṇḍā chavā lāmakā, manodaṇḍova balavā mahantoti vadāpesi.	1751	
PA_atk-s02_02a:176_0	Tassapi upāsakassa etadahosi. “Mucchāvasena asaññibhūtānañhi sattāhampi assāsapassāsā	176	
PA_atk-s02_02a:176_1	nappavattanti, cittasantatipavattimatteneva pana te matāti na vuccanti. Yadā nesaṃ	176	
PA_atk-s02_02a:176_2	cittaṃ nappavattati, tadā ‘matā ete nīharitvā te jhāpethā’ti vattabbataṃ āpajjanti.	176	
PA_atk-s02_02a:176_3	Kāyadaṇḍo nirīho abyāpāro, tathā vacīdaṇḍo. Citteneva pana tesaṃ cutipi paṭisandhipi	176	
PA_atk-s02_02a:176_4	hoti. Itipi manodaṇḍova mahanto. Bhijjitvāpi cutipaṭisandhiākaḍḍhanato eseva mahanto.	176	
PA_atk-s02_02a:176_5	Amhākaṃ pana mahānigaṇṭhassa kathā aniyyānikā”ti sallakkhesi. Bhagavato pana vicittāni	176	
PA_atk-s02_02a:176_6	pañhapaṭibhānāni sotukāmo na tāva anujānāti.	176	
PA_atk-s02_02a:177_0	Na kho te sandhiyatīti na kho te ghaṭiyati. Purimena vā pacchimanti “kāyadaṇḍo mahanto”ti	177	
PA_atk-s02_02a:177_1	iminā purimena vacanena idāni “manodaṇḍo mahanto”ti idaṃ vacanaṃ. Pacchimena vā purimanti	177	
PA_atk-s02_02a:177_2	tena vā pacchimena aduṃ purimavacanaṃ na ghaṭiyati.	177	
PA_atk-s02_02a:178_0	63. Idānissa bhagavā aññānipi kāraṇāni āharanto “taṃ kiṃ maññasī”tiādimāha. Tattha	178	
PA_atk-s02_02a:178_1	cātuyāmasaṃvarasaṃvutoti na pāṇamatipāteti, na pāṇamatipātayati, na pāṇamatipātayato	178	
PA_atk-s02_02a:178_2	samanuñño hoti. Na adinnaṃ ādiyati, na adinnaṃ ādiyāpeti, na adinnaṃ ādiyato samanuñño	178	
PA_atk-s02_02a:178_3	hoti. Na musā bhaṇati, na musā bhaṇāpeti, na musā bhaṇato samanuñño hoti. Na bhāvitamāsīsati,	178	
PA_atk-s02_02a:178_4	na bhāvitamāsīsāpeti, na bhāvitamāsīsato samanuñño hotīti iminā catukoṭṭhāsena saṃvarena	178	
PA_atk-s02_02a:178_5	saṃvuto. Ettha ca bhāvitanti pañcakāmaguṇā.	178	
PA_atk-s02_02a:179_0	Sabbavārivāritoti vāritasabbaudako, paṭikkhittasabbasītodakoti attho. So hi sītodake	179	
PA_atk-s02_02a:179_1	sattasaññī hoti, tasmā na taṃ valañjeti. Atha vā sabbavārivāritoti sabbena pāpavāraṇena	179	
PA_atk-s02_02a:179_2	vāritapāpo. Sabbavāriyuttoti sabbena pāpavāraṇena yutto. Sabbavāridhutoti sabbena	179	
PA_atk-s02_02a:179_3	pāpavāraṇena dhutapāpo. Sabbavāriphuṭoti sabbena pāpavāraṇena phuṭo. Khuddake pāṇe	179	
PA_atk-s02_02a:179_4	saṅghātaṃ āpādetīti khuddake pāṇe vadhaṃ āpādeti. So kira ekindriyaṃ pāṇaṃ duvindriyaṃ	179	
PA_atk-s02_02a:179_5	pāṇanti paññapeti. Sukkhadaṇḍaka-purāṇapaṇṇasakkhara-kathalānipi pāṇoteva paññapeti.	179	
PA_atk-s02_02a:179_6	Tattha khuddakaṃ udakabindu khuddako pāṇo, mahantaṃ mahantoti saññī hoti. Taṃ sandhāyetaṃ	179	
PA_atk-s02_02a:179_7	vuttaṃ. Kismiṃ paññapetīti kattha katarasmiṃ koṭṭhāse paññapeti. Manodaṇḍasminti	179	
PA_atk-s02_02a:179_8	manodaṇḍakoṭṭhāse, bhanteti. Ayaṃ pana upāsako bhaṇantova sayampi sallakkhesi – “amhākaṃ	179	
PA_atk-s02_02a:179_9	mahānigaṇṭho ‘asañcetanikaṃ kammaṃ appasāvajjaṃ, sañcetanikaṃ mahāsāvajja’nti paññapetvā	179	
PA_atk-s02_02a:179_10	cetanaṃ manodaṇḍoti paññapeti, aniyyānikā etassa kathā, bhagavatova niyyānikā”ti.	1791	
PA_atk-s02_02a:180_0	64. Iddhāti samiddhā. Phītāti atisamiddhā sabbapāliphullā viya. Ākiṇṇamanussāti janasamākulā.	180	
PA_atk-s02_02a:180_1	Pāṇāti hatthiassādayo tiracchānagatā ceva itthipurisadārakādayo manussajātikā ca.	180	
PA_atk-s02_02a:180_2	Ekaṃ maṃsakhalanti ekaṃ maṃsarāsiṃ. Puñjanti tasseva vevacanaṃ. Iddhimāti ānubhāvasampanno.	180	
PA_atk-s02_02a:180_3	Cetovasippattoti citte vasībhāvappatto. Bhasmaṃ karissāmīti chārikaṃ karissāmi. Kiñhi	180	
PA_atk-s02_02a:180_4	sobhati ekā chavā nāḷandāti idampi bhaṇanto so gahapati – “kāyapayogena paññāsampi	180	
PA_atk-s02_02a:180_5	manussā ekaṃ nāḷandaṃ ekaṃ maṃsakhalaṃ kātuṃ na sakkonti, iddhimā pana eko ekeneva	180	
PA_atk-s02_02a:180_6	manopadosena bhasmaṃ kātuṃ samattho. Amhākaṃ mahānigaṇṭhassa kathā aniyyānikā, bhagavatova	180	
PA_atk-s02_02a:180_7	kathā niyyānikā”ti sallakkhesi.	180	
PA_atk-s02_02a:181_0	65. Araññaṃ araññabhūtanti agāmakaṃ araññameva hutvā araññaṃ jātaṃ. Isīnaṃ manopadosenāti	181	
PA_atk-s02_02a:181_1	isīnaṃ atthāya katena manopadosena taṃ manopadosaṃ asahamānāhi devatāhi tāni raṭṭhāni	181	
PA_atk-s02_02a:181_2	vināsitāni. Lokikā pana isayo manaṃ padosetvā vināsayiṃsūti maññanti. Tasmā imasmiṃ	181	
PA_atk-s02_02a:181_3	lokavāde ṭhatvāva idaṃ vādāropanaṃ katanti veditabbaṃ.	181	
PA_atk-s02_02a:182_0	Tattha daṇḍakīraññādīnaṃ evaṃ araññabhūtabhāvo jānitabbo – sarabhaṅgabodhisattassa	182	
PA_atk-s02_02a:182_1	tāva parisāya ativepullataṃ gatāya kisavaccho nāma tāpaso mahāsattassa antevāsī vivekavāsaṃ	182	
PA_atk-s02_02a:182_2	patthayamāno gaṇaṃ pahāya godhāvarītīrato kaliṅgaraṭṭhe daṇḍakīrañño kumbhapuraṃ	182	
PA_atk-s02_02a:182_3	nāma nagaraṃ upanissāya rājuyyāne vivekamanubrūhayamāno viharati. Tassa senāpati upaṭṭhāko hoti.	182	
PA_atk-s02_02a:183_0	Tadā ca ekā gaṇikā rathaṃ abhiruhitvā pañcamātugāmasataparivārā nagaraṃ upasobhayamānā	183	
PA_atk-s02_02a:183_1	vicarati. Mahājano tameva olokayamāno parivāretvā vicarati, nagaravīthiyo nappahonti.	183	
PA_atk-s02_02a:183_2	Rājā vātapānaṃ vivaritvā ṭhito taṃ disvā kā esāti pucchi. Tumhākaṃ nagarasobhinī	183	
PA_atk-s02_02a:183_3	devāti. So ussūyamāno “kiṃ etāya sobhati, nagaraṃ sayaṃ sobhissatī”ti taṃ ṭhānantaraṃ acchindāpesi.	183	
PA_atk-s02_02a:184_0	Sā tato paṭṭhāya kenaci saddhiṃ santhavaṃ katvā ṭhānantaraṃ pariyesamānā ekadivasaṃ	184	
PA_atk-s02_02a:184_1	rājuyyānaṃ pavisitvā caṅkamanakoṭiyaṃ ālambanaphalakaṃ nissāya pāsāṇaphalake nisinnaṃ	184	
PA_atk-s02_02a:184_2	tāpasaṃ disvā cintesi – “kiliṭṭho vatāyaṃ tāpaso anañjitamaṇḍito, dāṭhikāhi paruḷhāhi	184	
PA_atk-s02_02a:184_3	mukhaṃ pihitaṃ, massunā uraṃ pihitaṃ, ubho kacchā paruḷhā”ti. Athassā domanassaṃ	184	
PA_atk-s02_02a:184_4	uppajji – “ahaṃ ekena kiccena vicarāmi, ayañca me kāḷakaṇṇī diṭṭho, udakaṃ āharatha,	184	
PA_atk-s02_02a:184_5	akkhīni dhovissāmī”ti udakadantakaṭṭhaṃ āharāpetvā dantakaṭṭhaṃ khāditvā tāpasassa	184	
PA_atk-s02_02a:184_6	sarīre piṇḍaṃ piṇḍaṃ kheḷaṃ pātetvā dantakaṭṭhaṃ jaṭāmatthake khipitvā mukhaṃ vikkhāletvā	184	
PA_atk-s02_02a:184_7	udakaṃ tāpasassa matthakasmiṃyeva siñcitvā – “yehi me akkhīhi kāḷakaṇṇī diṭṭho, tāni	184	
PA_atk-s02_02a:184_8	dhotāni kalipavāhito”ti nikkhantā.	184	
PA_atk-s02_02a:185_0	Taṃdivasañca rājā satiṃ paṭilabhitvā – “bho kuhiṃ nagarasobhinī”ti pucchi. Imasmiṃyeva	185	
PA_atk-s02_02a:185_1	nagare devāti. Pakatiṭṭhānantaraṃ tassā dethāti ṭhānantaraṃ dāpesi. Sā pubbe sukatakammaṃ	185	
PA_atk-s02_02a:185_2	nissāya laddhaṃ ṭhānantaraṃ tāpasassa sarīre kheḷapātanena laddhanti saññamakāsi.	185	
PA_atk-s02_02a:186_0	Tato katipāhassaccayena rājā purohitassa ṭhānantaraṃ gaṇhi. So nagarasobhiniyā santikaṃ	186	
PA_atk-s02_02a:186_1	gantvā “bhagini kinti katvā ṭhānantaraṃ paṭilabhī”ti pucchi. “Kiṃ brāhmaṇa aññaṃ	186	
PA_atk-s02_02a:186_2	kātabbaṃ atthi, rājuyyāne anañjitakāḷakaṇṇī kūṭajaṭilo eko atthi, tassa sarīre kheḷaṃ	186	
PA_atk-s02_02a:186_3	pātehi, evaṃ ṭhānantaraṃ labhissasī”ti āha. So “evaṃ karissāmi bhaginī”ti tattha	186	
PA_atk-s02_02a:186_4	gantvā tāya kathitasadisameva sabbaṃ katvā nikkhami. Rājāpi taṃdivasameva satiṃ paṭilabhitvā	186	
PA_atk-s02_02a:186_5	– “kuhiṃ, bho, brāhmaṇo”ti pucchi. Imasmiṃyeva nagare devāti. “Amhehi anupadhāretvā	186	
PA_atk-s02_02a:186_6	kataṃ, tadevassa ṭhānantaraṃ dethā”ti dāpesi. Sopi puññabalena labhitvā “tāpasassa	186	
PA_atk-s02_02a:186_7	sarīre kheḷapātanena laddhaṃ me”ti saññamakāsi.	186	
PA_atk-s02_02a:187_0	Tato katipāhassaccayena rañño paccanto kupito. Rājā paccantaṃ vūpasamessāmīti caturaṅginiyā	187	
PA_atk-s02_02a:187_1	senāya nikkhami. Purohito gantvā rañño purato ṭhatvā “jayatu mahārājā”ti vatvā –	187	
PA_atk-s02_02a:187_2	“tumhe, mahārāja, jayatthāya gacchathā”ti pucchi. Āma brāhmaṇāti. Evaṃ sante rājuyyāne	187	
PA_atk-s02_02a:187_3	anañjitakāḷakaṇṇī eko kūṭajaṭilo vasati, tassa sarīre kheḷaṃ pātethāti. Rājā tassa	187	
PA_atk-s02_02a:187_4	vacanaṃ gahetvā yathā gaṇikāya ca tena ca kataṃ, tatheva sabbaṃ katvā orodhepi āṇāpesi	187	
PA_atk-s02_02a:187_5	– “etassa kūṭajaṭilassa sarīre kheḷaṃ pātethā”ti. Tato orodhāpi orodhapālakāpi tatheva	187	
PA_atk-s02_02a:187_6	akaṃsu. Atha rājā uyyānadvāre rakkhaṃ ṭhapāpetvā “raññā saddhiṃ nikkhamantā sabbe	187	
PA_atk-s02_02a:187_7	tāpasassa sarīre kheḷaṃ apātetvā nikkhamituṃ na labhantī”ti āṇāpesi. Atha sabbo balakāyo	187	
PA_atk-s02_02a:187_8	ca seniyo ca teneva niyāmena tāpasassa upari kheḷañca dantakaṭṭhāni ca mukhavikkhālita	187	
PA_atk-s02_02a:187_9	udakañca pāpayiṃsu, kheḷo ca dantakaṭṭhāni ca sakalasarīraṃ avatthariṃsu.	187	
PA_atk-s02_02a:188_0	Senāpati sabbapacchā suṇitvā “mayhaṃ kira satthāraṃ bhavantaṃ puññakkhettaṃ saggasopānaṃ	188	
PA_atk-s02_02a:188_1	evaṃ ghaṭṭayiṃsū”ti usumajātahadayo mukhena assasanto vegena rājuyyānaṃ āgantvā tathā	188	
PA_atk-s02_02a:188_2	byasanapattaṃ isiṃ disvā kacchaṃ bandhitvā dvīhi hatthehi dantakaṭṭhāni apaviyūhitvā	188	
PA_atk-s02_02a:188_3	ukkhipitvā nisīdāpetvā udakaṃ āharāpetvā nhāpetvā sabbaosadhehi ceva catujjātigandhehi	188	
PA_atk-s02_02a:188_4	ca sarīraṃ ubbaṭṭetvā sukhumasāṭakena puñchitvā purato añjaliṃ katvā ṭhito evamāha	188	
PA_atk-s02_02a:188_5	“ayuttaṃ, bhante, manussehi kataṃ, etesaṃ kiṃ bhavissatī”ti. Devatā senāpati tidhā	188	
PA_atk-s02_02a:188_6	bhinnā, ekaccā “rājānameva nāsessāmā”ti vadanti, ekaccā “saddhiṃ parisāya rājāna”nti,	188	
PA_atk-s02_02a:188_7	ekaccā “rañño vijitaṃ sabbaṃ nāsessāmā”ti. Idaṃ vatvā pana tāpaso appamattakampi	188	
PA_atk-s02_02a:188_8	kopaṃ akatvā lokassa santiupāyameva ācikkhanto āha “aparādho nāma hoti, accayaṃ pana	188	
PA_atk-s02_02a:188_9	desetuṃ jānantassa pākatikameva hotī”ti.	188	
PA_atk-s02_02a:189_0	Senāpati nayaṃ labhitvā rañño santikaṃ gantvā rājānaṃ vanditvā āha – “tumhehi, mahārāja,	189	
PA_atk-s02_02a:189_1	nirāparādhe mahiddhike tāpase aparajjhantehi bhāriyaṃ kammaṃ kataṃ, devatā kira tidhā	189	
PA_atk-s02_02a:189_2	bhinnā evaṃ vadantī”ti sabbaṃ ārocetvā – “khamāpite kira, mahārāja, pākatikaṃ hoti,	189	
PA_atk-s02_02a:189_3	raṭṭhaṃ mā nāsetha, tāpasaṃ khamāpethā”ti āha. Rājā attani dosaṃ kataṃ disvāpi evaṃ	189	
PA_atk-s02_02a:189_4	vadati “na taṃ khamāpessāmī”ti. Senāpati yāvatatiyaṃ yācitvā anicchantamāha – “ahaṃ,	189	
PA_atk-s02_02a:189_5	mahārāja, tāpasassa balaṃ jānāmi, na so abhūtavādī, nāpi kupito, sattānuddayena pana	189	
PA_atk-s02_02a:189_6	evamāha khamāpetha naṃ mahārājā”ti. Na khamāpemīti. Tena hi senāpatiṭṭhānaṃ aññassa	189	
PA_atk-s02_02a:189_7	detha, ahaṃ tumhākaṃ āṇāpavattiṭṭhāne na vasissāmīti. Tvaṃ yenakāmaṃ gaccha, ahaṃ	189	
PA_atk-s02_02a:189_8	mayhaṃ senāpatiṃ labhissāmīti. Tato senāpati tāpasassa santikaṃ āgantvā vanditvā	189	
PA_atk-s02_02a:189_9	“kathaṃ paṭipajjāmi, bhante”ti āha. Senāpati ye te vacanaṃ suṇanti, sabbe saparikkhāre	189	
PA_atk-s02_02a:189_10	sadhane sadvipadacatuppade gahetvā sattadivasabbhantare bahi rajjasīmaṃ gaccha, devatā	1891	
PA_atk-s02_02a:189_11	ativiya kupitā dhuvaṃ raṭṭhampi araṭṭhaṃ karissantīti. Senāpati tathā akāsi.	1891	
PA_atk-s02_02a:190_0	Rājā gatamattoyeva amittamathanaṃ katvā janapadaṃ vūpasametvā āgamma jayakhandhāvāraṭṭhāne	190	
PA_atk-s02_02a:190_1	nisīditvā nagaraṃ paṭijaggāpetvā antonagaraṃ pāvisi. Devatā paṭhamaṃyeva udakavuṭṭhiṃ	190	
PA_atk-s02_02a:190_2	pātayiṃsu. Mahājano attamano ahosi “kūṭajaṭilaṃ aparaddhakālato paṭṭhāya amhākaṃ	190	
PA_atk-s02_02a:190_3	rañño vaḍḍhiyeva, amitte nimmathesi, āgatadivaseyeva devo vuṭṭho”ti. Devatā puna	190	
PA_atk-s02_02a:190_4	sumanapupphavuṭṭhiṃ pātayiṃsu, mahājano attamanataro ahosi. Devatā puna māsakavuṭṭhiṃ	190	
PA_atk-s02_02a:190_5	pātayiṃsu. Tato kahāpaṇavuṭṭhiṃ, tato kahāpaṇatthaṃ na nikkhameyyunti maññamānā hatthūpagapādūpagādikatabhaṇḍavuṭṭhiṃ	190	
PA_atk-s02_02a:190_6	pātesuṃ. Mahājano sattabhūmikapāsāde ṭhitopi otaritvā ābharaṇāni piḷandhanto attamano	190	
PA_atk-s02_02a:190_7	ahosi. “Arahati vata kūṭajaṭilake kheḷapātanaṃ, tassa upari kheḷapātitakālato paṭṭhāya	190	
PA_atk-s02_02a:190_8	amhākaṃ rañño vaḍḍhi jātā, amittamathanaṃ kataṃ, āgatadivaseyeva devo vassi, tato	190	
PA_atk-s02_02a:190_9	sumanavuṭṭhi māsakavuṭṭhi kahāpaṇavuṭṭhi katabhaṇḍavuṭṭhīti catasso vuṭṭhiyo jātā”ti	190	
PA_atk-s02_02a:190_10	attamanavācaṃ nicchāretvā rañño katapāpe samanuñño jāto.	1901	
PA_atk-s02_02a:191_0	Tasmiṃ samaye devatā ekatodhāraubhatodhārādīni nānappakārāni āvudhāni mahājanassa	191	
PA_atk-s02_02a:191_1	upari phalake maṃsaṃ koṭṭayamānā viya pātayiṃsu. Tadanantaraṃ vītaccike vītadhūme	191	
PA_atk-s02_02a:191_2	kiṃsukapupphavaṇṇe aṅgāre, tadanantaraṃ kūṭāgārappamāṇe pāsāṇe, tadanantaraṃ antomuṭṭhiyaṃ	191	
PA_atk-s02_02a:191_3	asaṇṭhahanikaṃ sukhumavālikaṃ vassāpayamānā asītihatthubbedhaṃ thalaṃ akaṃsu. Rañño	191	
PA_atk-s02_02a:191_4	vijitaṭṭhāne kisavacchatāpaso senāpati mātuposakarāmoti tayova manussabhūtā arogā	191	
PA_atk-s02_02a:191_5	ahesuṃ. Sesānaṃ tasmiṃ kamme asamaṅgībhūtānaṃ tiracchānānaṃ pānīyaṭṭhāne pānīyaṃ	191	
PA_atk-s02_02a:191_6	nāhosi, tiṇaṭṭhāne tiṇaṃ. Te yena pānīyaṃ yena tiṇanti gacchantā appatteyeva sattame	191	
PA_atk-s02_02a:191_7	divase bahirajjasīmaṃ pāpuṇiṃsu. Tenāha sarabhaṅgabodhisatto –	191	
PA_atk-s02_02a:192	“Kisañhi vacchaṃ avakiriya daṇḍakī,	19	
PA_atk-s02_02a:193	Ucchinnamūlo sajano saraṭṭho;	19	
PA_atk-s02_02a:194	Kukkuḷanāme nirayamhi paccati,	19	
PA_atk-s02_02a:195	Tassa phuliṅgāni patanti kāye”ti. ;	19	
PA_atk-s02_02a:196	Evaṃ tāva daṇḍakīraññassa araññabhūtabhāvo veditabbo.	19	
PA_atk-s02_02a:197_0	Kaliṅgaraṭṭhe pana nāḷikiraraññe rajjaṃ kārayamāne himavati pañcasatatāpasā anitthigandhā	197	
PA_atk-s02_02a:197_1	ajinajaṭavākacīradharā vanamūlaphalabhakkhā hutvā ciraṃ vītināmetvā loṇambilasevanatthaṃ	197	
PA_atk-s02_02a:197_2	manussapathaṃ otaritvā anupubbena kaliṅgaraṭṭhe nāḷikirarañño nagaraṃ sampattā. Te	197	
PA_atk-s02_02a:197_3	jaṭājinavākacīrāni saṇṭhapetvā pabbajitānurūpaṃ upasamasiriṃ dassayamānā nagaraṃ	197	
PA_atk-s02_02a:197_4	bhikkhāya pavisiṃsu. Manussā anuppanne buddhuppāde tāpasapabbajite disvā pasannā	197	
PA_atk-s02_02a:197_5	nisajjaṭṭhānaṃ saṃvidhāya hatthato bhikkhābhājanaṃ gahetvā nisīdāpetvā bhikkhaṃ sampādetvā	197	
PA_atk-s02_02a:197_6	adaṃsu. Tāpasā katabhattakiccā anumodanaṃ akaṃsu. Manussā sutvā pasannacittā “kuhiṃ	197	
PA_atk-s02_02a:197_7	bhadantā gacchantī”ti pucchiṃsu. Yathāphāsukaṭṭhānaṃ, āvusoti. Bhante, alaṃ aññattha	197	
PA_atk-s02_02a:197_8	gamanena, rājuyyāne vasatha, mayaṃ bhuttapātarāsā āgantvā dhammakathaṃ sossāmāti.	197	
PA_atk-s02_02a:197_9	Tāpasā adhivāsetvā uyyānaṃ agamaṃsu. Nāgarā bhuttapātarāsā suddhavatthanivatthā “dhammakathaṃ	197	
PA_atk-s02_02a:197_10	sossāmā”ti saṅghā gaṇā gaṇībhūtā uyyānābhimukhā agamaṃsu. Rājā uparipāsāde ṭhito	1971	
PA_atk-s02_02a:197_11	te tathā gacchamāne disvā upaṭṭhākaṃ pucchi “kiṃ ete bhaṇe nāgarā suddhavatthā suddhuttarāsaṅgā	1971	
PA_atk-s02_02a:197_12	hutvā uyyānābhimukhā gacchanti, kimettha samajjaṃ vā nāṭakaṃ vā atthī”ti? Natthi	1971	
PA_atk-s02_02a:197_13	deva, ete tāpasānaṃ santike dhammaṃ sotukāmā gacchantīti. Tena hi bhaṇe ahampi gacchissāmi,	1971	
PA_atk-s02_02a:197_14	mayā saddhiṃ gacchantūti. So gantvā tesaṃ ārocesi – “rājāpi gantukāmo, rājānaṃ parivāretvāva	1971	
PA_atk-s02_02a:197_15	gacchathā”ti. Nāgarā pakatiyāpi attamanā taṃ sutvā – “amhākaṃ rājā assaddho appasanno	1971	
PA_atk-s02_02a:197_16	dussīlo, tāpasā dhammikā, te āgamma rājāpi dhammiko bhavissatī”ti attamanatarā ahesuṃ.	1971	
PA_atk-s02_02a:198_0	Rājā nikkhamitvā tehi parivārito uyyānaṃ gantvā tāpasehi saddhiṃ paṭisanthāraṃ katvā	198	
PA_atk-s02_02a:198_1	ekamantaṃ nisīdi. Tāpasā rājānaṃ disvā parikathāya kusalassekassa tāpasassa “rañño	198	
PA_atk-s02_02a:198_2	dhammaṃ kathehī”ti saññamadaṃsu, so tāpaso parisaṃ oloketvā pañcasu veresu ādīnavaṃ	198	
PA_atk-s02_02a:198_3	pañcasu ca sīlesu ānisaṃsaṃ kathento –	198	
PA_atk-s02_02a:199_0	“Pāṇo na hantabbo, adinnaṃ nādātabbaṃ, kāmesumicchācāro na caritabbo, musā na bhāsitabbā,	199	
PA_atk-s02_02a:199_1	majjaṃ na pātabbaṃ, pāṇātipāto nāma nirayasaṃvattaniko hoti tiracchānayonisaṃvattaniko	199	
PA_atk-s02_02a:199_2	pettivisayasaṃvattaniko, tathā adinnādānādīni. Pāṇātipāto niraye paccitvā manussalokaṃ	199	
PA_atk-s02_02a:199_3	āgatassa vipākāvasesena appāyukasaṃvattaniko hoti, adinnādānaṃ appabhogasaṃvattanikaṃ,	199	
PA_atk-s02_02a:199_4	micchācāro bahusapattasaṃvattaniko, musāvādo abhūtabbhakkhānasaṃvattaniko, majjapānaṃ	199	
PA_atk-s02_02a:199_5	ummattakabhāvasaṃvattanika”nti –	199	
PA_atk-s02_02a:200	Pañcasu veresu imaṃ ādīnavaṃ kathesi.	20	
PA_atk-s02_02a:201_0	Rājā pakatiyāpi assaddho appasanno dussīlo, dussīlassa ca sīlakathā nāma dukkathā,	201	
PA_atk-s02_02a:201_1	kaṇṇe sūlappavesanaṃ viya hoti. Tasmā so cintesi – “ahaṃ ‘ete paggaṇhissāmī’ti āgato,	201	
PA_atk-s02_02a:201_2	ime pana mayhaṃ āgatakālato paṭṭhāya maṃyeva ghaṭṭentā vijjhantā parisamajjhe kathenti,	201	
PA_atk-s02_02a:201_3	karissāmi nesaṃ kāttabba”nti. So dhammakathāpariyosāne “ācariyā sve mayhaṃ gehe bhikkhaṃ	201	
PA_atk-s02_02a:201_4	gaṇhathā”ti nimantetvā agamāsi. So dutiyadivase mahante mahante koḷumbe āharāpetvā	201	
PA_atk-s02_02a:201_5	gūthassa pūrāpetvā kadalipattehi nesaṃ mukhāni bandhāpetvā tattha tattha ṭhapāpesi,	201	
PA_atk-s02_02a:201_6	puna bahalamadhukatelanāgabalapicchillādīnaṃ kūṭe pūretvā nisseṇimatthake ṭhapāpesi,	201	
PA_atk-s02_02a:201_7	tattheva ca mahāmalle baddhakacche hatthehi muggare gāhāpetvā ṭhapetvā āha “kūṭatāpasā	201	
PA_atk-s02_02a:201_8	ativiya maṃ viheṭhayiṃsu, tesaṃ pāsādato otaraṇakāle kūṭehi picchillaṃ sopānamatthake	201	
PA_atk-s02_02a:201_9	vissajjetvā sīse muggarehi pothetvā gale gahetvā sopāne khipathā”ti. Sopānapādamūle	201	
PA_atk-s02_02a:201_10	pana caṇḍe kukkure bandhāpesi.	2011	
PA_atk-s02_02a:202_0	Tāpasāpi “sve rājagehe bhuñjissāmā”ti aññamaññaṃ ovadiṃsu – “mārisā rājagehaṃ nāma	202	
PA_atk-s02_02a:202_1	sāsaṅkaṃ sappaṭibhayaṃ, pabbajitehi nāma chadvārārammaṇe saññatehi bhavitabbaṃ, diṭṭhadiṭṭhe	202	
PA_atk-s02_02a:202_2	ārammaṇe nimittaṃ na gahetabbaṃ, cakkhudvāre saṃvaro paccupaṭṭhapetabbo”ti.	202	
PA_atk-s02_02a:203_0	Punadivase bhikkhācāravelaṃ sallakkhetvā vākacīraṃ nivāsetvā ajinacammaṃ ekaṃsagataṃ	203	
PA_atk-s02_02a:203_1	katvā jaṭākalāpaṃ saṇṭhapetvā bhikkhābhājanaṃ gahetvā paṭipāṭiyā rājanivesanaṃ abhiruḷhā.	203	
PA_atk-s02_02a:203_2	Rājā āruḷhabhāvaṃ ñatvā gūthakoḷumbamukhato kadalipattaṃ nīharāpesi. Duggandho tāpasānaṃ	203	
PA_atk-s02_02a:203_3	nāsapuṭaṃ paharitvā matthaluṅgapātanākārapatto ahosi. Mahātāpaso rājānaṃ olokesi.	203	
PA_atk-s02_02a:203_4	Rājā – “ettha bhonto yāvadatthaṃ bhuñjantu ceva harantu ca, tumhākametaṃ anucchavikaṃ,	203	
PA_atk-s02_02a:203_5	hiyyo ahaṃ tumhe paggaṇhissāmīti āgato, tumhe pana maṃyeva ghaṭṭento vijjhantā parisamajjhe	203	
PA_atk-s02_02a:203_6	kathayittha, tumhākamidaṃ anucchavikaṃ, bhuñjathā”ti mahātāpasassa uluṅkena gūthaṃ	203	
PA_atk-s02_02a:203_7	upanāmesi. Mahātāpaso dhī dhīti vadanto paṭinivatti. “Ettakeneva gacchissatha tumhe”ti	203	
PA_atk-s02_02a:203_8	sopāne kūṭehi picchillaṃ vissajjāpetvā mallānaṃ saññamadāsi. Mallā muggarehi sīsāni	203	
PA_atk-s02_02a:203_9	pothetvā gīvāya gahetvā sopāne khipiṃsu, ekopi sopāne patiṭṭhātuṃ nāsakkhi, pavaṭṭamānā	203	
PA_atk-s02_02a:203_10	sopānapādamūlaṃyeva pāpuṇiṃsu. Sampatte sampatte caṇḍakukkurā paṭapaṭāti luñcamānā	2031	
PA_atk-s02_02a:203_11	khādiṃsu. Yopi nesaṃ uṭṭhahitvā palāyati, sopi āvāṭe patati, tatrāpi naṃ kukkurā	2031	
PA_atk-s02_02a:203_12	anubandhitvā khādantiyeva. Iti nesaṃ kukkurā aṭṭhisaṅkhalikameva avasesayiṃsu. Evaṃ	2031	
PA_atk-s02_02a:203_13	so rājā tapasampanne pañcasate tāpase ekadivaseneva jīvitā voropesi.	2031	
PA_atk-s02_02a:204	Athassa raṭṭhe devatā purimanayeneva puna navavuṭṭhiyo pātesuṃ. Tassa rajjaṃ saṭṭhiyojanubbedhena vālikathalena avacchādiyittha. Tenāha sarabhaṅgo bodhisatto –	20	
PA_atk-s02_02a:205	“Yo saññate pabbajite avañcayi,	20	
PA_atk-s02_02a:206	Dhammaṃ bhaṇante samaṇe adūsake;	20	
PA_atk-s02_02a:207	Taṃ nāḷikeraṃ sunakhā parattha,	20	
PA_atk-s02_02a:208	Saṅgamma khādanti viphandamāna”nti. ;	20	
PA_atk-s02_02a:209	Evaṃ kāliṅgāraññassa araññabhūtabhāvo veditabbo.	20	
PA_atk-s02_02a:210_0	Atīte pana bārāṇasinagare diṭṭhamaṅgalikā nāma cattālīsakoṭivibhavassa seṭṭhino ekā	210	
PA_atk-s02_02a:210_1	dhītā ahosi dassanīyā pāsādikā. Sā rūpabhogakulasampattisampannatāya bahūnaṃ patthanīyā	210	
PA_atk-s02_02a:210_2	ahosi. Yo panassā vāreyyatthāya pahiṇāti, taṃ taṃ disvānassa jātiyaṃ vā hatthapādādīsu	210	
PA_atk-s02_02a:210_3	vā yattha katthaci dosaṃ āropetvā “ko esa dujjāto dussaṇṭhito”tiādīni vatvā – “nīharatha	210	
PA_atk-s02_02a:210_4	na”nti nīharāpetvā “evarūpampi nāma addasaṃ, udakaṃ āharatha, akkhīni dhovissāmī”ti	210	
PA_atk-s02_02a:210_5	akkhīni dhovati. Tassā diṭṭhaṃ diṭṭhaṃ vippakāraṃ pāpetvā nīharāpetīti diṭṭhamaṅgalikā	210	
PA_atk-s02_02a:210_6	tveva saṅkhā udapādi, mūlanāmaṃ antaradhāyi.	210	
PA_atk-s02_02a:211_0	Sā ekadivasaṃ gaṅgāya udakakīḷaṃ kīḷissāmīti titthaṃ sajjāpetvā pahūtaṃ khādanīyabhojanīyaṃ	211	
PA_atk-s02_02a:211_1	sakaṭesu pūrāpetvā bahūni gandhamālādīni ādāya paṭicchannayānaṃ āruyha ñātigaṇaparivutā	211	
PA_atk-s02_02a:211_2	gehamhā nikkhami. Tena ca samayena mahāpuriso caṇḍālayoniyaṃ nibbatto bahinagare	211	
PA_atk-s02_02a:211_3	cammagehe vasati, mātaṅgotvevassa nāmaṃ ahosi. So soḷasavassuddesiko hutvā kenacideva	211	
PA_atk-s02_02a:211_4	karaṇīyena antonagaraṃ pavisitukāmo ekaṃ nīlapilotikaṃ nivāsetvā ekaṃ hatthe bandhitvā	211	
PA_atk-s02_02a:211_5	ekena hatthena pacchiṃ, ekena ghaṇḍaṃ gahetvā “ussaratha ayyā, caṇḍāloha”nti jānāpanatthaṃ	211	
PA_atk-s02_02a:211_6	taṃ vādento nīcacittaṃ paccupaṭṭhapetvā diṭṭhadiṭṭhe manusse namassamāno nagaraṃ	211	
PA_atk-s02_02a:211_7	pavisitvā mahāpathaṃ paṭipajji.	211	
PA_atk-s02_02a:212_0	Diṭṭhamaṅgalikā ghaṇḍasaddaṃ sutvā sāṇiantarena olokentī dūratova taṃ āgacchantaṃ	212	
PA_atk-s02_02a:212_1	disvā “kimeta”nti pucchi. Mātaṅgo ayyeti. “Kiṃ vata, bho, akusalaṃ akaramha, kassāyaṃ	212	
PA_atk-s02_02a:212_2	nissando, vināso nu kho me paccupaṭṭhito, maṅgalakiccena nāma gacchamānā caṇḍālaṃ	212	
PA_atk-s02_02a:212_3	addasa”nti sarīraṃ kampetvā jigucchamānā kheḷaṃ pātetvā dhātiyo āha – “vegena udakaṃ	212	
PA_atk-s02_02a:212_4	āharatha, caṇḍālo diṭṭho, akkhīni ceva nāma gahitamukhañca dhovissāmī”ti dhovitvā	212	
PA_atk-s02_02a:212_5	rathaṃ nivattāpetvā sabbapaṭiyādānaṃ gehaṃ pesetvā pāsādaṃ abhiruhi. Surāsoṇḍādayo	212	
PA_atk-s02_02a:212_6	ceva tassā upaṭṭhākamanussā ca “kuhiṃ, bho diṭṭhamaṅgalikā, imāyapi velāya nāgacchatī”ti	212	
PA_atk-s02_02a:212_7	pucchantā taṃ pavattiṃ sutvā – “mahantaṃ vata, bho, surāmaṃsagandhamālādisakkāraṃ	212	
PA_atk-s02_02a:212_8	caṇḍālaṃ nissāya anubhavituṃ na labhimha, gaṇhatha caṇḍāla”nti gataṭṭhānaṃ gavesitvā	212	
PA_atk-s02_02a:212_9	nirāparādhaṃ mātaṅgapaṇḍitaṃ tajjitvā – “are mātaṅga taṃ nissāya idañcidañca sakkāraṃ	212	
PA_atk-s02_02a:212_10	anubhavituṃ na labhimhā”ti kesesu gahetvā bhūmiyaṃ pātetvā jāṇukapparapāsāṇādīhi	2121	
PA_atk-s02_02a:212_11	koṭṭetvā matoti saññāya pāde gahetvā kaḍḍhantā saṅkārakūṭe chaḍḍesuṃ.	2121	
PA_atk-s02_02a:213_0	Mahāpuriso saññaṃ paṭilabhitvā hatthapāde parāmasitvā – “idaṃ dukkhaṃ kaṃ nissāya	213	
PA_atk-s02_02a:213_1	uppanna”nti cintento – “na aññaṃ kañci, diṭṭhamaṅgalikaṃ nissāya uppanna”nti ñatvā	213	
PA_atk-s02_02a:213_2	“sacāhaṃ puriso, pādesu naṃ nipātessāmī”ti cintetvā vedhamāno diṭṭhamaṅgalikāya kuladvāraṃ	213	
PA_atk-s02_02a:213_3	gantvā – “diṭṭhamaṅgalikaṃ labhanto vuṭṭhahissāmi, alabhantassa ettheva maraṇa”nti	213	
PA_atk-s02_02a:213_4	gehaṅgaṇe nipajji. Tena ca samayena jambudīpe ayaṃ dhammatā hoti – yassa caṇḍālo	213	
PA_atk-s02_02a:213_5	kujjhitvā gabbhadvāre nipanno marati, ye ca tasmiṃ gabbhe vasanti, sabbe caṇḍālā	213	
PA_atk-s02_02a:213_6	honti. Gehamajjhamhi mate sabbe gehavāsino, dvāramhi mate ubhato anantaragehavāsikā,	213	
PA_atk-s02_02a:213_7	aṅgaṇamhi mate ito satta ito sattāti cuddasagehavāsino sabbe caṇḍālā hontīti. Bodhisatto	213	
PA_atk-s02_02a:213_8	pana aṅgaṇe nipajji.	213	
PA_atk-s02_02a:214_0	Seṭṭhissa ārocesuṃ – “mātaṅgo te sāmi gehaṅgaṇe patito”ti gacchatha bhaṇe, kiṃ kāraṇāti	214	
PA_atk-s02_02a:214_1	vatvā ekamāsakaṃ datvā uṭṭhāpethāti. Te gantvā “imaṃ kira māsakaṃ gahetvā uṭṭhahā”ti	214	
PA_atk-s02_02a:214_2	vadiṃsu. So – “nāhaṃ māsakatthāya nipanno, diṭṭhamaṅgalikāya svāhaṃ nipanno”ti āha.	214	
PA_atk-s02_02a:214_3	Diṭṭhamaṅgalikāya ko dosoti? Kiṃ tassā dosaṃ na passatha, niraparādho ahaṃ tassā	214	
PA_atk-s02_02a:214_4	manussehi byasanaṃ pāpito, taṃ labhantova vuṭṭhahissāmi, alabhanto na vuṭṭhahissāmīti.	214	
PA_atk-s02_02a:215_0	Te gantvā seṭṭhissa ārocesuṃ. Seṭṭhi dhītu dosaṃ ñatvā “gacchatha, ekaṃ kahāpaṇaṃ	215	
PA_atk-s02_02a:215_1	dethā”ti peseti. So “na icchāmi kahāpaṇaṃ, tameva icchāmī”ti āha. Taṃ sutvā seṭṭhi	215	
PA_atk-s02_02a:215_2	ca seṭṭhibhariyā ca – “ekāyeva no piyadhītā, paveṇiyā ghaṭako añño dārakopi natthī”ti	215	
PA_atk-s02_02a:215_3	saṃvegappattā – “gacchatha tātā, koci amhākaṃ asahanako etaṃ jīvitāpi voropeyya,	215	
PA_atk-s02_02a:215_4	etasmiñhi mate sabbe mayaṃ naṭṭhā homa, ārakkhamassa gaṇhathā”ti parivāretvā ārakkhaṃ	215	
PA_atk-s02_02a:215_5	saṃvidhāya yāguṃ pesayiṃsu, bhattaṃ dhanaṃ pesayiṃsu, evaṃ so sabbaṃ paṭikkhipi.	215	
PA_atk-s02_02a:215_6	Evaṃ eko divaso gato; dve, tayo, cattāro, pañca divasā gatā.	215	
PA_atk-s02_02a:216_0	Tato sattasattagehavāsikā uṭṭhāya – “na sakkoma mayaṃ tumhe nissāya caṇḍālā bhavituṃ,	216	
PA_atk-s02_02a:216_1	amhe mā nāsetha, tumhākaṃ dārikaṃ datvā etaṃ uṭṭhāpethā”ti āhaṃsu. Te satampi sahassampi	216	
PA_atk-s02_02a:216_2	satasahassampi pahiṇiṃsu, so paṭikkhipateva. Evaṃ cha divasā gatā. Sattame divase	216	
PA_atk-s02_02a:216_3	ubhato cuddasagehavāsikā sannipatitvā – “na mayaṃ caṇḍālā bhavituṃ sakkoma, tumhākaṃ	216	
PA_atk-s02_02a:216_4	akāmakānampi mayaṃ etassa dārikaṃ dassāmā”ti āhaṃsu.	216	
PA_atk-s02_02a:217_0	Mātāpitaro sokasallasamappitā visaññī hutvā sayane nipatiṃsu. Ubhato cuddasagehavāsino	217	
PA_atk-s02_02a:217_1	pāsādaṃ āruyha supupphitakiṃsukasākhaṃ ucchindantā viya tassā sabbābharaṇāni omuñcitvā	217	
PA_atk-s02_02a:217_2	nakhehi sīmantaṃ katvā kese bandhitvā nīlasāṭakaṃ nivāsāpetvā hatthe nīlapilotikakhaṇḍaṃ	217	
PA_atk-s02_02a:217_3	veṭhetvā kaṇṇesu tipupaṭṭake piḷandhāpetvā tālapaṇṇapacchiṃ datvā pāsādato otārāpetvā	217	
PA_atk-s02_02a:217_4	dvīsu bāhāsu gahetvā – “tava sāmikaṃ gahetvā yāhī”ti mahāpurisassa adaṃsu.	217	
PA_atk-s02_02a:218_0	Nīluppalampi atibhāroti anukkhittapubbā sukhumāladārikā “uṭṭhāhi sāmi, gacchāmā”ti	218	
PA_atk-s02_02a:218_1	āha. Bodhisatto nipannakova āha “nāhaṃ uṭṭhahāmī”ti. Atha kinti vadāmīti. “Uṭṭhehi	218	
PA_atk-s02_02a:218_2	ayya mātaṅgā”ti evaṃ maṃ vadāhīti. Sā tathā avoca. Na tuyhaṃ manussā uṭṭhānasamatthaṃ	218	
PA_atk-s02_02a:218_3	maṃ akaṃsu, bāhāya maṃ gahetvā uṭṭhāpehīti. Sā tathā akāsi. Bodhisatto uṭṭhahanto	218	
PA_atk-s02_02a:218_4	viya parivaṭṭetvā bhūmiyaṃ patitvā – “nāsitaṃ, bho, diṭṭhamaṅgalikāya paṭhamaṃ manussehi	218	
PA_atk-s02_02a:218_5	koṭṭāpetvā, idāni sayaṃ koṭṭetī”ti viravittha. Sā kiṃ karomi ayyāti? Dvīhi hatthehi	218	
PA_atk-s02_02a:218_6	gahetvā uṭṭhāpehīti. Sā tathā uṭṭhāpetvā nisīdāpetvā gacchāma sāmīti. Gacchā nāma	218	
PA_atk-s02_02a:218_7	araññe honti, mayaṃ manussā, atikoṭṭitomhi tuyhaṃ manussehi, na sakkomi padasā gantuṃ,	218	
PA_atk-s02_02a:218_8	piṭṭhiyā maṃ nehīti. Sā onamitvā piṭṭhiṃ adāsi. Bodhisatto abhiruhi. Kuhiṃ nemi sāmīti?	218	
PA_atk-s02_02a:218_9	Bahinagaraṃ nehīti. Sā pācīnadvāraṃ gantvā – “idha te sāmi vasanaṭṭhāna”nti pucchi.	218	
PA_atk-s02_02a:218_10	Kataraṭṭhānaṃ etanti? Pācīnadvāraṃ sāmīti. Pācīnadvāre caṇḍālaputtā vasituṃ na labhantīti	2181	
PA_atk-s02_02a:218_11	attano vasanaṭṭhānaṃ anācikkhitvāva sabbadvārāni āhiṇḍāpesi. Kasmā? Bhavaggapattamassā	2181	
PA_atk-s02_02a:218_12	mānaṃ pātessāmīti. Mahājano ukkuṭṭhimakāsi – “ṭhapetvā tumhādisaṃ añño etissā mānaṃ bhedako natthī”ti.	2181	
PA_atk-s02_02a:219_0	Sā pacchimadvāraṃ patvā “idha te sāmi vasanaṭṭhāna”nti pucchi. Kataraṭṭhānaṃ etanti?	219	
PA_atk-s02_02a:219_1	Pacchimadvāraṃ sāmīti. Iminā dvārena nikkhamitvā cammagehaṃ olokentī gacchāti. Sā	219	
PA_atk-s02_02a:219_2	tattha gantvā āha “idaṃ cammagehaṃ tumhākaṃ vasanaṭṭhānaṃ sāmī”ti? Āmāti piṭṭhito	219	
PA_atk-s02_02a:219_3	otaritvā cammagehaṃ pāvisi.	219	
PA_atk-s02_02a:220_0	Tattha sattaṭṭhadivase vasanto sabbaññutagavesanadhīro ettakesu divasesu na ca jātisambhedamakāsi.	220	
PA_atk-s02_02a:220_1	“Mahākulassa dhītā sace maṃ nissāya mahantaṃ yasaṃ na pāpuṇāti, na camhāhaṃ catuvīsatiyā	220	
PA_atk-s02_02a:220_2	buddhānaṃ antevāsiko. Etissā pādadhovanaudakena sakalajambudīpe rājūnaṃ abhisekakiccaṃ	220	
PA_atk-s02_02a:220_3	karissāmī”ti cintetvā puna cintesi – “agāramajjhevasanto na sakkhissāmi, pabbajitvā	220	
PA_atk-s02_02a:220_4	pana sakkhissāmī”ti. Cintetvā taṃ āmantesi – “diṭṭhamaṅgalike mayaṃ pubbe ekacarā	220	
PA_atk-s02_02a:220_5	kammaṃ katvāpi akatvāpi sakkā jīvituṃ, idāni pana dārabharaṇaṃ paṭipannamha, kammaṃ	220	
PA_atk-s02_02a:220_6	akatvā na sakkā jīvituṃ, tvaṃ yāvāhaṃ āgacchāmi, tāva mā ukkaṇṭhitthā”ti araññaṃ	220	
PA_atk-s02_02a:220_7	pavisitvā susānādīsu nantakāni saṅkaḍḍhitvā nivāsanapārupanaṃ katvā samaṇapabbajjaṃ	220	
PA_atk-s02_02a:220_8	pabbajitvā ekacaro laddhakāyaviveko kasiṇaparikammaṃ katvā aṭṭha samāpattiyo pañca	220	
PA_atk-s02_02a:220_9	abhiññāyo ca nibbattetvā “idāni sakkā diṭṭhamaṅgalikāya avassayena mayā bhavitu”nti	220	
PA_atk-s02_02a:220_10	bārāṇasiabhimukho gantvā cīvaraṃ pārupitvā bhikkhaṃ caramāno diṭṭhamaṅgalikāya gehābhimukho agamāsi.	2201	
PA_atk-s02_02a:221_0	Sā taṃ dvāre ṭhitaṃ disvā asañjānantī – “aticchatha, bhante, caṇḍālānaṃ vasanaṭṭhānameta”nti	221	
PA_atk-s02_02a:221_1	āha. Bodhisatto tattheva aṭṭhāsi. Sā punappunaṃ olokentī sañjānitvā hatthehi uraṃ	221	
PA_atk-s02_02a:221_2	paharitvā viravamānā pādamūle patitvā āha – “yadi te sāmi edisaṃ cittaṃ atthi, kasmā	221	
PA_atk-s02_02a:221_3	maṃ mahatā yasā parihāpetvā anāthaṃ akāsī”ti. Nānappakāraṃ paridevaṃ paridevitvā	221	
PA_atk-s02_02a:221_4	akkhīni puñchamānā uṭṭhāya bhikkhābhājanaṃ gahetvā antogehe nisīdāpetvā bhikkhaṃ	221	
PA_atk-s02_02a:221_5	adāsi. Mahāpuriso bhattakiccaṃ katvā āha – “diṭṭhamaṅgalike mā soci mā paridevi,	221	
PA_atk-s02_02a:221_6	ahaṃ tuyhaṃ pādadhovanaudakena sakalajambudīpe rājūnaṃ abhisekakiccaṃ kāretuṃ samattho,	221	
PA_atk-s02_02a:221_7	tvaṃ pana ekaṃ mama vacanaṃ karohi, nagaraṃ pavisitvā ‘na mayhaṃ sāmiko caṇḍālo,	221	
PA_atk-s02_02a:221_8	mahābrahmā mayhaṃ sāmiko’ti ugghosayamānā sakalanagaraṃ carāhī”ti.	221	
PA_atk-s02_02a:222_0	Evaṃ vutte diṭṭhamaṅgalikā – “pakatiyāpi ahaṃ sāmi mukhadoseneva byasanaṃ pattā,	222	
PA_atk-s02_02a:222_1	na sakkhissāmevaṃ vattu”nti āha. Bodhisatto – “kiṃ pana tayā mayhaṃ agāre vasantassa	222	
PA_atk-s02_02a:222_2	alikavacanaṃ sutapubbaṃ, ahaṃ tadāpi alikaṃ na bhaṇāmi, idāni pabbajito kiṃ vakkhāmi,	222	
PA_atk-s02_02a:222_3	saccavādī puriso nāmāha”nti vatvā – “ajja pakkhassa aṭṭhamī, tvaṃ ‘ito sattāhassaccayena	222	
PA_atk-s02_02a:222_4	uposathadivase mayhaṃ sāmiko mahābrahmā candamaṇḍalaṃ bhinditvā mama santikaṃ āgamissatī’ti	222	
PA_atk-s02_02a:222_5	sakalanagare ugghosehī”ti vatvā pakkāmi.	222	
PA_atk-s02_02a:223_0	Sā saddahitvā haṭṭhatuṭṭhā sūrā hutvā sāyaṃpātaṃ nagaraṃ pavisitvā tathā ugghosesi.	223	
PA_atk-s02_02a:223_1	Manussā pāṇinā pāṇiṃ paharantā – “passatha, amhākaṃ diṭṭhamaṅgalikā caṇḍālaputtaṃ	223	
PA_atk-s02_02a:223_2	mahābrahmānaṃ karotī”ti hasantā keḷiṃ karonti. Sā punadivasepi tatheva sāyaṃpātaṃ	223	
PA_atk-s02_02a:223_3	pavisitvā – “idāni chāhaccayena, pañcāha-catūha-tīha-dvīha-ekāhaccayena mayhaṃ sāmiko	223	
PA_atk-s02_02a:223_4	mahābrahmā candamaṇḍalaṃ bhinditvā mama santikaṃ āgamissatī”ti ugghosesi.	223	
PA_atk-s02_02a:224_0	Brāhmaṇā cintayiṃsu – “ayaṃ diṭṭhamaṅgalikā atisūrā hutvā katheti, kadāci evaṃ siyā,	224	
PA_atk-s02_02a:224_1	etha mayaṃ diṭṭhamaṅgalikāya vasanaṭṭhānaṃ paṭijaggāmā”ti cammagehassa bāhirabhāgaṃ	224	
PA_atk-s02_02a:224_2	samantā tacchāpetvā vālikaṃ okiriṃsu. Sāpi uposathadivase pātova nagaraṃ pavisitvā	224	
PA_atk-s02_02a:224_3	“ajja mayhaṃ sāmiko āgamissatī”ti ugghosesi. Brāhmaṇā cintayiṃsu – “ayaṃ bho na dūraṃ	224	
PA_atk-s02_02a:224_4	apadissati, ajja kira mahābrahmā āgamissati, vasanaṭṭhānaṃ saṃvidahāmā”ti cammagehaṃ	224	
PA_atk-s02_02a:224_5	samajjāpetvā haritūpalittaṃ ahatavatthehi parikkhipitvā mahārahaṃ pallaṅkaṃ attharitvā	224	
PA_atk-s02_02a:224_6	upari celavitānaṃ bandhitvā gandhamāladāmāni osārayiṃsu. Tesaṃ paṭijaggantānaṃyeva sūriyo atthaṃ gato.	224	
PA_atk-s02_02a:225_0	Mahāpuriso cande uggatamatte abhiññāpādakajjhānaṃ samāpajjitvā vuṭṭhāya kāmāvacaracittena	225	
PA_atk-s02_02a:225_1	parikammaṃ katvā iddhicittena dvādasayojanikaṃ brahmattabhāvaṃ māpetvā vehāsaṃ abbhuggantvā	225	
PA_atk-s02_02a:225_2	candavimānassa anto pavisitvā vanantato abbhussakkamānaṃ candaṃ bhinditvā candavimānaṃ	225	
PA_atk-s02_02a:225_3	ohāya purato hutvā “mahājano maṃ passatū”ti adhiṭṭhāsi. Mahājano disvā – “saccaṃ,	225	
PA_atk-s02_02a:225_4	bho, diṭṭhamaṅgalikāya vacanaṃ, āgacchantaṃ mahābrahmānaṃ pūjessāmā”ti gandhamālaṃ	225	
PA_atk-s02_02a:225_5	ādāya diṭṭhamaṅgalikāya gharaṃ parivāretvā aṭṭhāsi. Mahāpuriso matthakamatthakena	225	
PA_atk-s02_02a:225_6	sattavāre bārāṇasiṃ anuparigantvā mahājanena diṭṭhabhāvaṃ ñatvā dvādasayojanikaṃ	225	
PA_atk-s02_02a:225_7	attabhāvaṃ vijahitvā manussappamāṇameva māpetvā mahājanassa passantasseva cammagehaṃ	225	
PA_atk-s02_02a:225_8	pāvisi. Mahājano disvā – “otiṇṇo no mahābrahmā, sāṇiṃ āharathā”ti nivesanaṃ mahāsāṇiyā	225	
PA_atk-s02_02a:225_9	parikkhipitvā parivāretvā ṭhito.	225	
PA_atk-s02_02a:226_0	Mahāpurisopi sirisayanamajjhe nisīdi. Diṭṭhamaṅgalikā samīpe aṭṭhāsi. Atha naṃ pucchi	226	
PA_atk-s02_02a:226_1	“utusamayo te diṭṭhamaṅgalike”ti. Āma ayyāti. Mayā dinnaṃ puttaṃ gaṇhāhīti aṅguṭṭhakena	226	
PA_atk-s02_02a:226_2	nābhimaṇḍalaṃ phusi. Tassā parāmasaneneva gabbho patiṭṭhāsi. Mahāpuriso – “ettāvatā	226	
PA_atk-s02_02a:226_3	te diṭṭhamaṅgalike pādadhovanaudakaṃ sakalajambudīpe rājūnaṃ abhisekodakaṃ bhavissati,	226	
PA_atk-s02_02a:226_4	tvaṃ tiṭṭhā”ti vatvā brahmattabhāvaṃ māpetvā passantasseva mahājanassa nikkhamitvā	226	
PA_atk-s02_02a:226_5	vehāsaṃ abbhuggantvā caṇḍamaṇḍalameva paviṭṭho. Sā tato paṭṭhāya brahmapajāpatī nāma	226	
PA_atk-s02_02a:226_6	jātā. Pādadhovanaudakaṃ labhanto nāma natthi.	226	
PA_atk-s02_02a:227_0	Brāhmaṇā – “brahmapajāpatiṃ antonagare vasāpessāmā”ti suvaṇṇasivikāya āropetvā yāva	227	
PA_atk-s02_02a:227_1	sattamakoṭiyā aparisuddhajātikassa sivikaṃ gahetuṃ na adaṃsu. Soḷasa jātimantabrāhmaṇā	227	
PA_atk-s02_02a:227_2	gaṇhiṃsu. Sesā gandhapupphādīhi pūjetvā nagaraṃ pavisitvā – “na sakkā, bho, ucchiṭṭhagehe	227	
PA_atk-s02_02a:227_3	brahmapajāpatiyā vasituṃ, vatthuṃ gahetvā gehaṃ karissāma, yāva pana taṃ karīyati,	227	
PA_atk-s02_02a:227_4	tāva maṇḍapeva vasatū”ti maṇḍape vasāpesuṃ. Tato paṭṭhāya cakkhupathe ṭhatvā vanditukāmā	227	
PA_atk-s02_02a:227_5	kahāpaṇaṃ datvā vandituṃ labhanti, savanūpacāre vanditukāmā sataṃ datvā labhanti,	227	
PA_atk-s02_02a:227_6	āsanne pakatikathaṃ savanaṭṭhāne vanditukāmā pañcasatāni datvā labhanti, pādapiṭṭhiyaṃ	227	
PA_atk-s02_02a:227_7	sīsaṃ ṭhapetvā vanditukāmā sahassaṃ datvā labhanti, pādadhovanaudakaṃ patthayamānā	227	
PA_atk-s02_02a:227_8	dasasahassāni datvā labhanti. Bahinagarato antonagare yāva maṇḍapā āgacchantiyā laddhadhanaṃyeva	227	
PA_atk-s02_02a:227_9	koṭisatamattaṃ ahosi.	227	
PA_atk-s02_02a:228_0	Sakalajambudīpo saṅkhubhi, tato sabbarājāno “brahmapajāpatiyā pādadhovanena abhisekaṃ	228	
PA_atk-s02_02a:228_1	karissāmā”ti satasahassaṃ pesetvā labhiṃsu. Maṇḍape vasantiyā eva gabbhavuṭṭhānaṃ	228	
PA_atk-s02_02a:228_2	ahosi. Mahāpurisaṃ paṭicca laddhakumāro pāsādiko ahosi lakkhaṇasampanno. Mahābrahmuno	228	
PA_atk-s02_02a:228_3	putto jātoti sakala jambudīpo ekakolāhalo ahosi. Kumārassa khīramaṇimūlaṃ hotūti	228	
PA_atk-s02_02a:228_4	tato tato āgatadhanaṃ koṭisahassaṃ ahosi. Ettāvatā nivesanampi niṭṭhitaṃ. Kumārassa	228	
PA_atk-s02_02a:228_5	nāmakaraṇaṃ karissāmāti nivesanaṃ sajjetvā kumāraṃ gandhodakena nhāpetvā alaṅkaritvā	228	
PA_atk-s02_02a:228_6	maṇḍape jātattā maṇḍabyotveva nāmaṃ akaṃsu.	228	
PA_atk-s02_02a:229_0	Kumāro sukhena saṃvaḍḍhamāno sippuggahaṇavayapattoti sakalajambudīpe sippajānanakā	229	
PA_atk-s02_02a:229_1	tassa santike āgantvā sippaṃ sikkhāpenti. Kumāro medhāvī paññavā sutaṃ sutaṃ mutaṃ	229	
PA_atk-s02_02a:229_2	āvuṇanto viya gaṇhāti, gahitagahitaṃ suvaṇṇaghaṭe pakkhittatelaṃ viya tiṭṭhati. Yāvatā	229	
PA_atk-s02_02a:229_3	vācuggatā pariyatti atthi, tena anuggahitā nāma nāhosi. Brāhmaṇā taṃ parivāretvā	229	
PA_atk-s02_02a:229_4	caranti, sopi brāhmaṇabhatto ahosi. Gehe asītibrāhmaṇasahassāni niccabhattaṃ bhuñjanti.	229	
PA_atk-s02_02a:229_5	Gehampissa sattadvārakoṭṭhakaṃ mahantaṃ ahosi. Gehe maṅgaladivase jambudīpavāsīhi	229	
PA_atk-s02_02a:229_6	pesitadhanaṃ koṭisahassamattaṃ ahosi.	229	
PA_atk-s02_02a:230_0	Bodhisatto āvajjesi – “pamatto nu kho kumāro appamatto”ti. Athassa taṃ pavattiṃ ñatvā	230	
PA_atk-s02_02a:230_1	– “brāhmaṇabhatto jāto, yattha dinnaṃ mahapphalaṃ hoti, taṃ na jānāti, gacchāmi naṃ	230	
PA_atk-s02_02a:230_2	damemī”ti cīvaraṃ pārupitvā bhikkhābhājanaṃ gahetvā – “dvārakoṭṭhakā atisambādhā,	230	
PA_atk-s02_02a:230_3	na sakkā koṭṭhakena pavisitu”nti ākāsenāgantvā asītibrāhmaṇasahassānaṃ bhuñjanaṭṭhāne	230	
PA_atk-s02_02a:230_4	ākāsaṅgaṇe otari. Maṇḍabyakumāropi suvaṇṇakaṭacchuṃ gāhāpetvā – “idha sūpaṃ detha	230	
PA_atk-s02_02a:230_5	idha odana”nti parivisāpento bodhisattaṃ disvā daṇḍakena ghaṭṭitaāsiviso viya kupitvā imaṃ gāthamāha –	230	
PA_atk-s02_02a:231	“Kuto nu āgacchasi dummavāsī,	23	
PA_atk-s02_02a:232	Otallako paṃsupisācakova;	23	
PA_atk-s02_02a:233	Saṅkāracoḷaṃ paṭimuñca kaṇṭhe,	23	
PA_atk-s02_02a:234	Ko re tuvaṃ hosi adakkhiṇeyyo”ti. ;	23	
PA_atk-s02_02a:235	Atha naṃ mahāsatto akujjhitvāva ovadanto āha –	23	
PA_atk-s02_02a:236	“Annaṃ tavedaṃ pakataṃ yasassi,	23	
PA_atk-s02_02a:237	Taṃ khajjare bhuñjare piyyare ca;	23	
PA_atk-s02_02a:238	Jānāsi maṃ tvaṃ paradattūpajīviṃ,	23	
PA_atk-s02_02a:239	Uttiṭṭha piṇḍaṃ labhataṃ sapāko”ti. ;	23	
PA_atk-s02_02a:240	So nayidaṃ tumhādisānaṃ paṭiyattanti dassento āha –	24	
PA_atk-s02_02a:241	“Annaṃ mamedaṃ pakataṃ brāhmaṇānaṃ,	24	
PA_atk-s02_02a:242	Atthatthitaṃ saddahato mamedaṃ;	24	
PA_atk-s02_02a:243	Apehi etto kimidhaṭṭhitosi,	24	
PA_atk-s02_02a:244	Na mādisā tuyhaṃ dadanti jammā”ti. ;	24	
PA_atk-s02_02a:245_0	Atha bodhisatto “dānaṃ nāma saguṇassapi nigguṇassapi yassa kassaci dātabbaṃ, yathā	245	
PA_atk-s02_02a:245_1	hi ninnepi thalepi patiṭṭhāpitaṃ bījaṃ pathavīrasaṃ āporasañca āgamma sampajjati,	245	
PA_atk-s02_02a:245_2	evaṃ nipphalaṃ nāma natthi, sukhette vapitabījaṃ viya guṇavante mahapphalaṃ hotī”ti	245	
PA_atk-s02_02a:245_3	dassetuṃ imaṃ gāthamāha –	245	
PA_atk-s02_02a:246	“Thale ca ninne ca vapanti bījaṃ,	24	
PA_atk-s02_02a:247	Anūpakhette phalamāsamānā;	24	
PA_atk-s02_02a:248	Etāya saddhāya dadāhi dānaṃ,	24	
PA_atk-s02_02a:249	Appeva ārādhaye dakkhiṇeyye”ti. ;	24	
PA_atk-s02_02a:250	Atha kumāro kodhābhibhūto – “kenimassa muṇḍakassa paveso dinno”ti dvārarakkhādayo tajjetvā –	25	
PA_atk-s02_02a:251	“Khettāni mayhaṃ viditāni loke,	25	
PA_atk-s02_02a:252	Yesāhaṃ bījāni patiṭṭhapemi;	25	
PA_atk-s02_02a:253	Ye brāhmaṇā jātimantūpapannā,	25	
PA_atk-s02_02a:254	Tānīdha khettāni supesalānī”ti. –	25	
PA_atk-s02_02a:255	Gāthaṃ vatvā “imaṃ jammaṃ veṇupadarena pothetvā gīvāyaṃ gahetvā sattapi dvārakoṭṭhake atikkamitvā bahi nīharathā”ti āha. Atha naṃ mahāpuriso āha –	25	
PA_atk-s02_02a:256	“Giriṃ nakhena khaṇasi, ayo dantebhi khādasi;	25	
PA_atk-s02_02a:257	Jātavedaṃ padahasi, yo isiṃ paribhāsasī”ti. ;	25	
PA_atk-s02_02a:258_0	Evañca pana vatvā – “sace myāyaṃ hatthe vā pāde vā gaṇhāpetvā dukkhaṃ uppādeyya,	258	
PA_atk-s02_02a:258_1	bahuṃ apuññaṃ pasaveyyā”ti sattānuddayatāya vehāsaṃ abbhuggantvā antaravīthiyaṃ otari.	258	
PA_atk-s02_02a:258_2	Bhagavā sabbaññutaṃ patto tamatthaṃ pakāsento imaṃ gāthamāha –	258	
PA_atk-s02_02a:259	“Idaṃ vatvāna mātaṅgo, isi saccaparakkamo;	25	
PA_atk-s02_02a:260	Antalikkhasmiṃ pakkāmi, brāhmaṇānaṃ udikkhata”nti. ;	26	
PA_atk-s02_02a:261_0	Tāvadeva nagararakkhikadevatānaṃ jeṭṭhakadevarājā maṇḍabyassa gīvaṃ parivattesi.	261	
PA_atk-s02_02a:261_1	Tassa mukhaṃ parivattetitvā pacchāmukhaṃ jātaṃ, akkhīni parivattāni, mukhena kheḷaṃ	261	
PA_atk-s02_02a:261_2	vamati, sarīraṃ thaddhaṃ sūle āropitaṃ viya ahosi. Asītisahassā paricārakayakkhā	261	
PA_atk-s02_02a:261_3	asītibrāhmaṇasahassāni tatheva akaṃsu. Vegena gantvā brahmapajāpatiyā ārocayiṃsu.	261	
PA_atk-s02_02a:261_4	Sā taramānarūpā āgantvā taṃ vippakāraṃ disvā gāthamāha –	261	
PA_atk-s02_02a:262	“Āvedhitaṃ piṭṭhito uttamaṅgaṃ,	26	
PA_atk-s02_02a:263	Bāhuṃ pasāreti akammaneyyaṃ;	26	
PA_atk-s02_02a:264	Setāni akkhīni yathā matassa,	26	
PA_atk-s02_02a:265	Ko me imaṃ puttamakāsi eva”nti. ;	26	
PA_atk-s02_02a:266	Athassā ārocesuṃ –	26	
PA_atk-s02_02a:267	“Idhāgamā samaṇo dummavāsī,	26	
PA_atk-s02_02a:268	Otallako paṃsupisācakova,	26	
PA_atk-s02_02a:269	Saṅkāracoḷaṃ paṭimuñca kaṇṭhe,	26	
PA_atk-s02_02a:270	So te imaṃ puttamakāsi eva”nti. ;	27	
PA_atk-s02_02a:271	Sā sutvāva aññāsi – “mayhaṃ yasadāyako ayyo anukampāya puttassa pamattabhāvaṃ ñatvā āgato bhavissatī”ti. Tato upaṭṭhāke pucchi –	27	
PA_atk-s02_02a:272	“Katamaṃ disaṃ agamā bhūripañño,	27	
PA_atk-s02_02a:273	Akkhātha me māṇavā etamatthaṃ;	27	
PA_atk-s02_02a:274	Gantvāna taṃ paṭikaremu accayaṃ,	27	
PA_atk-s02_02a:275	Appeva naṃ putta labhemu jīvita”nti. ;	27	
PA_atk-s02_02a:276	Te āhaṃsu –	27	
PA_atk-s02_02a:277	“Vehāyasaṃ agamā bhūripañño,	27	
PA_atk-s02_02a:278	Pathaddhuno pannaraseva cando;	27	
PA_atk-s02_02a:279	Apicāpi so purimadisaṃ agacchi,	27	
PA_atk-s02_02a:280	Saccappaṭiñño isi sādhurūpo”ti. ;	28	
PA_atk-s02_02a:281_0	Mahāpurisopi antaravīthiyaṃ otiṇṇaṭṭhānato paṭṭhāya – “mayhaṃ padavaḷañjaṃ hatthiassādīnaṃ	281	
PA_atk-s02_02a:281_1	vasena mā antaradhāyittha, diṭṭhamaṅgalikāyeva naṃ passatu, mā aññe”ti adhiṭṭhahitvā	281	
PA_atk-s02_02a:281_2	piṇḍāya caritvā yāpanamattaṃ missakodanaṃ gahetvā paṭikkamanasālāyaṃ nisinno bhuñjitvā	281	
PA_atk-s02_02a:281_3	thokaṃ bhuttāvasesaṃ bhikkhābhājaneyeva ṭhapesi. Diṭṭhamaṅgalikāpi pāsādā oruyha	281	
PA_atk-s02_02a:281_4	antaravīthiṃ paṭipajjamānā padavaḷañjaṃ disvā – “idaṃ mayhaṃ yasadāyakassa ayyassa	281	
PA_atk-s02_02a:281_5	pada”nti padānusārenāgantvā vanditvā āha – “tumhākaṃ, bhante, dāsena katāparādhaṃ	281	
PA_atk-s02_02a:281_6	mayhaṃ khamatha, na hi tumhe kodhavasikā nāma, detha me puttassa jīvita”nti.	281	
PA_atk-s02_02a:282	Evañca pana vatvā –	28	
PA_atk-s02_02a:283	“Āvedhitaṃ piṭṭhito uttamaṅgaṃ,	28	
PA_atk-s02_02a:284	Bāhuṃ pasāreti akammaneyyaṃ;	28	
PA_atk-s02_02a:285	Setāni akkhīni yathā matassa,	28	
PA_atk-s02_02a:286	Ko me imaṃ puttamakāsi eva”nti. –	28	
PA_atk-s02_02a:287	Gāthaṃ abhāsi. Mahāpuriso āha – “na mayaṃ evarūpaṃ karoma, pabbajitaṃ pana hiṃsante disvā pabbajitesu sagāravāhi bhūtayakkhadevatāhi kataṃ bhavissatī”ti.	28	
PA_atk-s02_02a:288_0	Kevalaṃ, bhante, tumhākaṃ manopadoso mā hotu, devatāhi kataṃ hotu, sukhamāpayā, bhante,	288	
PA_atk-s02_02a:288_1	devatā, apicāhaṃ, bhante, kathaṃ paṭipajjāmīti. Tena hi osadhaṃ te kathessāmi, mama	288	
PA_atk-s02_02a:288_2	bhikkhābhājane bhuttāvasesaṃ bhattamatthi, tattha thokaṃ udakaṃ āsiñcitvā thokaṃ	288	
PA_atk-s02_02a:288_3	gahetvā tava puttassa mukhe pakkhipa, avasesaṃ udakacāṭiyaṃ āloḷetvā asītiyā brāhmaṇasahassānaṃ	288	
PA_atk-s02_02a:288_4	mukhe pakkhipāti. Sā evaṃ karissāmīti bhattaṃ gahetvā mahāpurisaṃ vanditvā gantvā tathā akāsi.	288	
PA_atk-s02_02a:289_0	Mukhe pakkhittamatte jeṭṭhakadevarājā – “sāmimhi sayaṃ bhesajjaṃ karonte amhehi na	289	
PA_atk-s02_02a:289_1	sakkā kiñci kātu”nti kumāraṃ vissajjesi. Sopi khipitvā kiñci dukkhaṃ appattapubbo	289	
PA_atk-s02_02a:289_2	viya pakativaṇṇo ahosi. Atha naṃ mātā avoca – “passa tāta tava kulupakānaṃ hirottapparahitānaṃ	289	
PA_atk-s02_02a:289_3	vippakāraṃ, samaṇā pana na evarūpā honti, samaṇe tāta bhojeyyāsī”ti. Tato sesakaṃ	289	
PA_atk-s02_02a:289_4	udakacāṭiyaṃ āluḷāpetvā brāhmaṇānaṃ mukhe pakkhipāpesi. Yakkhā tāvadeva vissajjetvā	289	
PA_atk-s02_02a:289_5	palāyiṃsu. Brāhmaṇā khipitvā khipitvā uṭṭhahitvā kiṃ amhākaṃ mukhe pakkhittanti pucchiṃsu.	289	
PA_atk-s02_02a:289_6	Mātaṅgaisissa ucchiṭṭhabhattanti. Te “caṇḍālassa ucchiṭṭhakaṃ khādāpitamhā, abrāhmaṇā	289	
PA_atk-s02_02a:289_7	dānimhā jātā, idāni no brāhmaṇā ‘asuddhabrāhmaṇā ime’ti sambhogaṃ na dassantī”ti	289	
PA_atk-s02_02a:289_8	tato palāyitvā majjharaṭṭhaṃ gantvā majjharājassa nagare aggāsanikā brāhmaṇā nāma	289	
PA_atk-s02_02a:289_9	mayanti rājagehe bhuñjanti.	289	
PA_atk-s02_02a:290_0	Tasmiṃ samaye bodhisatto pāpaniggahaṃ karonto mānajātike nimmadayanto vicarati. Atheko	290	
PA_atk-s02_02a:290_1	“jātimantatāpaso nāma mayā sadiso natthī”ti aññesu saññampi na karoti. Bodhisatto	290	
PA_atk-s02_02a:290_2	taṃ gaṅgātīre vasamānaṃ disvā “mānaniggahamassa karissāmī”ti tattha agamāsi. Taṃ	290	
PA_atk-s02_02a:290_3	jātimantatāpaso pucchi – “kiṃ jacco bhava”nti? Caṇḍālo ahaṃ ācariyāti. Apehi caṇḍāla	290	
PA_atk-s02_02a:290_4	apehi caṇḍāla, heṭṭhāgaṅgāya vasa, mā uparigaṅgāya udakaṃ ucchiṭṭhamakāsīti.	290	
PA_atk-s02_02a:291_0	Bodhisatto – “sādhu ācariya, tumhehi vuttaṭṭhāne vasissāmī”ti heṭṭhāgaṅgāya vasanto	291	
PA_atk-s02_02a:291_1	“gaṅgāya udakaṃ paṭisotaṃ sandatū”ti adhiṭṭhāsi. Jātimantatāpaso pātova gaṅgaṃ oruyha	291	
PA_atk-s02_02a:291_2	udakaṃ ācamati, jaṭā dhovati. Bodhisatto dantakaṭṭhaṃ khādanto piṇḍaṃ piṇḍaṃ kheḷaṃ	291	
PA_atk-s02_02a:291_3	udake pāteti. Dantakaṭṭhakucchiṭṭhakampi tattheva pavāheti. Yathā ce taṃ aññattha	291	
PA_atk-s02_02a:291_4	alaggitvā tāpasasseva jaṭāsu laggati, tathā adhiṭṭhāsi. Kheḷampi dantakaṭṭhampi tāpasassa	291	
PA_atk-s02_02a:291_5	jaṭāsuyeva patiṭṭhāti.	291	
PA_atk-s02_02a:292_0	Tāpaso caṇḍālassidaṃ kammaṃ bhavissatīti vippaṭisārī hutvā gantvā pucchi – “idaṃ,	292	
PA_atk-s02_02a:292_1	bho caṇḍāla, gaṅgāya udakaṃ tayā paṭisotagāmikata”nti? Āma ācariya. Tena hi tvaṃ	292	
PA_atk-s02_02a:292_2	heṭṭhāgaṅgāya mā vasa, uparigaṅgāya vasāti. Sādhu ācariya, tumhehi vuttaṭṭhāne vasissāmīti	292	
PA_atk-s02_02a:292_3	tattha vasanto iddhiṃ paṭippassambhesi, udakaṃ yathāgatikameva jātaṃ. Puna tāpaso	292	
PA_atk-s02_02a:292_4	tadeva byasanaṃ pāpuṇi. So puna gantvā bodhisattaṃ pucchi, – “bho caṇḍāla, tvamidaṃ	292	
PA_atk-s02_02a:292_5	gaṅgāya udakaṃ kālena paṭisotagāmiṃ kālena anusotagāmiṃ karosī”ti? Āma ācariya. Caṇḍāla,	292	
PA_atk-s02_02a:292_6	“tvaṃ sukhavihārīnaṃ pabbajitānaṃ sukhena vasituṃ na desi, sattame te divase sattadhā	292	
PA_atk-s02_02a:292_7	muddhā phalatū”ti. Sādhu acariya, ahaṃ pana sūriyassa uggantuṃ na dassāmīti.	292	
PA_atk-s02_02a:293_0	Atha mahāsatto cintesi – “etassa abhisāpo etasseva upari patissati, rakkhāmi na”nti	293	
PA_atk-s02_02a:293_1	sattānuddayatāya punadivase iddhiyā sūriyassa uggantuṃ na adāsi. Iddhimato iddhivisayo	293	
PA_atk-s02_02a:293_2	nāma acinteyyo, tato paṭṭhāya aruṇuggaṃ na paññāyati, rattindivaparicchedo natthi,	293	
PA_atk-s02_02a:293_3	kasivaṇijjādīni kammāni payojento nāma natthi.	293	
PA_atk-s02_02a:294_0	Manussā – “yakkhāvaṭṭo nu kho ayaṃ bhūtadevaṭṭonāgasupaṇṇāvaṭṭo”ti upaddavappattā	294	
PA_atk-s02_02a:294_1	“kiṃ nu kho kātabba”nti cintetvā “rājakulaṃ nāma mahāpaññaṃ, lokassa hitaṃ cintetuṃ	294	
PA_atk-s02_02a:294_2	sakkoti, tattha gacchāmā”ti rājakulaṃ gantvā tamatthaṃ ārocesuṃ. Rājā sutvā bhītopi	294	
PA_atk-s02_02a:294_3	abhītākāraṃ katvā – “mā tātā bhāyatha, imaṃ kāraṇaṃ gaṅgātīravāsī jātimantatāpaso	294	
PA_atk-s02_02a:294_4	jānissati, taṃ pucchitvā nikkaṅkhā bhavissāmā”ti katipayeheva atthacarakehi manussehi	294	
PA_atk-s02_02a:294_5	saddhiṃ tāpasaṃ upasaṅkamitvā katapaṭisanthāro tamatthaṃ pucchi. Tāpaso āha – “āma	294	
PA_atk-s02_02a:294_6	mahārāja, eko caṇḍālo atthi, so imaṃ gaṅgāya udakaṃ kālena anusotagāmiṃ kālena patisotagāmiṃ	294	
PA_atk-s02_02a:294_7	karoti, mayā tadatthaṃ kiñci kathitaṃ atthi, taṃ pucchatha, so jānissatī”ti.	294	
PA_atk-s02_02a:295_0	Rājā mātaṅgaisissa santikaṃ gantvā – “tumhe, bhante, aruṇassa uggantuṃ na dethā”ti	295	
PA_atk-s02_02a:295_1	pucchi. Āma, mahārājāti. Kiṃ kāraṇā bhanteti? Jātimantatāpasakāraṇā, mahārāja, jātimantatāpasena	295	
PA_atk-s02_02a:295_2	āgantvā maṃ vanditvā khamāpitakāle dassāmi mahārājāti. Rājā gantvā “etha ācariya,	295	
PA_atk-s02_02a:295_3	tāpasaṃ khamāpethā”ti āha. Nāhaṃ, mahārāja, caṇḍālaṃ vandāmīti. Mā ācariya, evaṃ	295	
PA_atk-s02_02a:295_4	karotha, janapadassa mukhaṃ passathāti. So puna paṭikkhipiyeva. Rājā bodhisattaṃ	295	
PA_atk-s02_02a:295_5	upasaṅkamitvā “ācariyo khamāpetuṃ na icchitī”ti āha. Akhamāpite ahaṃ sūriyaṃ na muñcāmīti.	295	
PA_atk-s02_02a:295_6	Rājā “ayaṃ khamāpetuṃ na icchati, ayaṃ akhamāpite sūriyaṃ na muñcati, kiṃ amhākaṃ	295	
PA_atk-s02_02a:295_7	tena tāpasena, lokaṃ olokessāmā”ti “gacchatha, bho, tāpasasantikaṃ, taṃ hatthesu	295	
PA_atk-s02_02a:295_8	ca pādesu ca gahetvā mātaṅgaisissa pādamūle netvā nipajjāpetvā khamāpetha etassa	295	
PA_atk-s02_02a:295_9	janapadānuddayataṃ paṭiccā”ti āha. Te rājapurisā gantvā taṃ tathā katvā ānetvā mātaṅgaisissa	295	
PA_atk-s02_02a:295_10	pādamūle nipajjāpetvā khamāpesuṃ.	2951	
PA_atk-s02_02a:296_0	Ahaṃ nāma khamitabbaṃ khamāmi, apica kho pana etassa kathā etasseva upari patissati.	296	
PA_atk-s02_02a:296_1	Mayā sūriye vissajjite sūriyarasmi etassa matthake patissati, athassa sattadhā muddhā	296	
PA_atk-s02_02a:296_2	phalissati. Tañca kho panesa byasanaṃ mā pāpuṇātu, etha tumhe etaṃ galappamāṇe udake	296	
PA_atk-s02_02a:296_3	otāretvā mahantaṃ mattikāpiṇḍamassa sīse ṭhapetha. Athāhaṃ sūriyaṃ vissajjissāmi.	296	
PA_atk-s02_02a:296_4	Sūriyarasmi mattikāpiṇḍe patitvā taṃ sattadhā bhindissati. Athesa mattikāpiṇḍaṃ chaḍḍetvā	296	
PA_atk-s02_02a:296_5	nimujjitvā aññena titthena uttaratu, iti naṃ vadatha, evamassa sotthi bhavissatīti.	296	
PA_atk-s02_02a:296_6	Te manussā “evaṃ karissāmā”ti tathā kāresuṃ. Tassāpi tatheva sotthi jātā. So tato	296	
PA_atk-s02_02a:296_7	paṭṭhāya – “jāti nāma akāraṇaṃ, pabbajitānaṃ abbhantare guṇova kāraṇa”nti jātigottamānaṃ	296	
PA_atk-s02_02a:296_8	pahāya nimmado ahosi.	296	
PA_atk-s02_02a:297_0	Iti jātimantatāpase damite mahājano bodhisattassa thāmaṃ aññāsi, mahākolāhalaṃ jātaṃ.	297	
PA_atk-s02_02a:297_1	Rājā attano nagaraṃ gamanatthāya bodhisattaṃ yāci. Mahāsatto paṭiññaṃ datvā tāni	297	
PA_atk-s02_02a:297_2	ca asītibrāhmaṇasahassāni damessāmi, paṭiññañca mocessāmīti majjharājassa nagaraṃ	297	
PA_atk-s02_02a:297_3	agamāsi. Brāhmaṇā bodhisattaṃ disvāva – bho, “ayaṃ so, bho mahācoro, āgato, idāneva	297	
PA_atk-s02_02a:297_4	sabbe ete mayhaṃ ucchiṭṭhakaṃ khāditvā abrāhmaṇā jātāti amhe pākaṭe karissati, evaṃ	297	
PA_atk-s02_02a:297_5	no idhāpi āvāso na bhavissati, paṭikacceva māressāmā”ti rājānaṃ puna upasaṅkamitvā	297	
PA_atk-s02_02a:297_6	āhaṃsu – “tumhe, mahārāja, etaṃ caṇḍālapabbajitaṃ mā sādhurūpoti maññittha, esa garukamantaṃ	297	
PA_atk-s02_02a:297_7	jānāti, pathaviṃ gahetvā ākāsaṃ karoti, ākāsaṃ pathaviṃ, dūraṃ gahetvā santikaṃ karoti,	297	
PA_atk-s02_02a:297_8	santikaṃ dūraṃ, gaṅgaṃ nivattetvā uddhagāminiṃ karoti, icchanto pathaviṃ ukkhipitvā	297	
PA_atk-s02_02a:297_9	pātetuṃ maññe sakkoti. Parassa vā cittaṃ nāma sabbakālaṃ na sakkā gahetuṃ, ayaṃ idha	297	
PA_atk-s02_02a:297_10	patiṭṭhaṃ labhanto tumhākaṃ rajjampi nāseyya, jīvitantarāyampi vaṃsupacchedampi kareyya,	2971	
PA_atk-s02_02a:297_11	amhākaṃ vacanaṃ karotha, mahārāja, ajjeva imaṃ māretuṃ vaṭṭatī”ti.	2971	
PA_atk-s02_02a:298_0	Rājāno nāma parapattiyā honti, iti so bahūnaṃ kathāvasena niṭṭhaṃ gato. Bodhisatto	298	
PA_atk-s02_02a:298_1	pana nagare piṇḍāya caritvā udakaphāsukaṭṭhāne missakodanaṃ bhuñjitvā rājuyyānaṃ	298	
PA_atk-s02_02a:298_2	gantvā nirāparādhatāya nirāsaṅko maṅgalasilāpaṭṭe nisīdi. Atīte cattālīsa, anāgate	298	
PA_atk-s02_02a:298_3	cattālīsāti asītikappe anussarituṃ samatthañāṇassa anāvajjanatāya muhuttamattake	298	
PA_atk-s02_02a:298_4	kāle sati nappahoti, rājā aññaṃ ajānāpetvā sayameva gantvā nirāvajjanatāya pamādena	298	
PA_atk-s02_02a:298_5	nisinnaṃ mahāpurisaṃ asinā paharitvā dve bhāge akāsi. Imassa rañño vijite aṭṭhamaṃ	298	
PA_atk-s02_02a:298_6	lohakūṭavassaṃ, navamaṃ kalalavassaṃ vassi. Iti imassāpi raṭṭhe nava vuṭṭhiyo patitā.	298	
PA_atk-s02_02a:298_7	So ca rājā sapariso mahāniraye nibbatto. Tenāha saṃkiccapaṇḍito –	298	
PA_atk-s02_02a:299	“Upahacca manaṃ majjho, mātaṅgasmiṃ yasassine;	29	
PA_atk-s02_02a:300	Sapārisajjo ucchinno, majjhāraññaṃ tadā ahūti”. –	30	
PA_atk-s02_02a:301	Evaṃ majjhāraññassa araññabhūtabhāvo veditabbo. Mātaṅgassa pana isino vasena tadeva mātaṅgāraññanti vuttaṃ.	30	
PA_atk-s02_02a:302	66. Pañhapaṭibhānānīti pañhabyākaraṇāni. Paccanīkaṃ katabbanti paccanīkaṃ kātabbaṃ. Amaññissanti vilomabhāgaṃ gaṇhanto viya ahosinti attho.	30	
PA_atk-s02_02a:303_0	67. Anuviccakāranti anuvicāretvā cintetvā tulayitvā kātabbaṃ karohīti vuttaṃ hoti.	303	
PA_atk-s02_02a:303_1	Sādhu hotīti sundaro hoti. Tumhādisasmiñhi maṃ disvā maṃ saraṇaṃ gacchante nigaṇṭhaṃ	303	
PA_atk-s02_02a:303_2	disvā nigaṇṭhaṃ saraṇaṃ gacchante – “kiṃ ayaṃ upāli diṭṭhadiṭṭhameva saraṇaṃ gacchatī”ti?	303	
PA_atk-s02_02a:303_3	Garahā uppajjissati, tasmā anuviccakāro tumhādisānaṃ sādhūti dasseti. Paṭākaṃ parihareyyunti	303	
PA_atk-s02_02a:303_4	te kira evarūpaṃ sāvakaṃ labhitvā – “asuko nāma rājā vā rājamahāmatto vā seṭṭhi vā	303	
PA_atk-s02_02a:303_5	amhākaṃ saraṇaṃ gato sāvako jāto”ti paṭākaṃ ukkhipitvā nagare ghosentā āhiṇḍanti.	303	
PA_atk-s02_02a:303_6	Kasmā? Evaṃ no mahantabhāvo āvi bhavissatīti ca, sace tassa “kimahaṃ etesaṃ saraṇaṃ	303	
PA_atk-s02_02a:303_7	gato”ti vippaṭisāro uppajjeyya, tampi so “etesaṃ me saraṇagatabhāvaṃ bahū jānanti,	303	
PA_atk-s02_02a:303_8	dukkhaṃ idāni paṭinivattitu”nti vinodetvā na paṭikkamissatīti ca. “Tenāha paṭākaṃ parihareyyu”nti.	303	
PA_atk-s02_02a:304_0	68. Opānabhūtanti paṭiyattaudapāno viya ṭhitaṃ. Kulanti tava nivesanaṃ. Dātabbaṃ	304	
PA_atk-s02_02a:304_1	maññeyyāsīti pubbe dasapi vīsatipi saṭṭhipi jane āgate disvā natthīti avatvā deti.	304	
PA_atk-s02_02a:304_2	Idāni maṃ saraṇaṃ gatakāraṇamattenava mā imesaṃ deyyadhammaṃ, upacchindittha, sampattānañhi	304	
PA_atk-s02_02a:304_3	dātabbamevāti ovadati. Sutametaṃ, bhanteti kuto sutaṃ? Nigaṇṭhānaṃ santikā, te kira	304	
PA_atk-s02_02a:304_4	kulagharesu evaṃ pakāsenti – “mayaṃ ‘yassa kassaci sampattassa dātabba’nti vadāma,	304	
PA_atk-s02_02a:304_5	samaṇo pana gotamo ‘mayhameva dānaṃ dātabbaṃ…pe… na aññesaṃ sāvakānaṃ dinnaṃ mahapphala’nti	304	
PA_atk-s02_02a:304_6	vadatī”ti. Taṃ sandhāya ayaṃ gahapati “sutameta”nti āha.	304	
PA_atk-s02_02a:305_0	69. Anupubbiṃ kathanti dānānantaraṃ sīlaṃ, sīlānantaraṃ saggaṃ, saggānantaraṃ magganti	305	
PA_atk-s02_02a:305_1	evaṃ anupaṭipāṭikathaṃ. Tattha dānakathanti idaṃ dānaṃ nāma sukhānaṃ nidānaṃ, sampattīnaṃ	305	
PA_atk-s02_02a:305_2	mūlaṃ, bhogānaṃ patiṭṭhā, visamagatassa tāṇaṃ leṇaṃ gatiparāyaṇaṃ, idhalokaparalokesu	305	
PA_atk-s02_02a:305_3	dānasadiso avassayo patiṭṭhā ārammaṇaṃ tāṇaṃ leṇaṃ gati parāyaṇaṃ natthi. Idañhi	305	
PA_atk-s02_02a:305_4	avassayaṭṭhena ratanamayasīhāsanasadisaṃ, patiṭṭhānaṭṭhena mahāpathavisadisaṃ, ālambanaṭṭhena	305	
PA_atk-s02_02a:305_5	ālambanarajjusadisaṃ. Idañhi dukkhanittharaṇaṭṭhena nāvā, samassāsanaṭṭhena saṅgāmasūro,	305	
PA_atk-s02_02a:305_6	bhayaparittāṇaṭṭhena susaṅkhatanagaraṃ, maccheramalādīhi anupalittaṭṭhena padumaṃ,	305	
PA_atk-s02_02a:305_7	tesaṃ nidahanaṭṭhena aggi, durāsadaṭṭhena āsīviso. Asantāsanaṭṭhena sīho, balavantaṭṭhena	305	
PA_atk-s02_02a:305_8	hatthī, abhimaṅgalasammataṭṭhena setavasabho, khemantabhūmisampāpanaṭṭhena valāhako	305	
PA_atk-s02_02a:305_9	assarājā. Dānaṃ nāmebhaṃ mayhaṃ gatamaggo, mayheveso vaṃso, mayā dasa pāramiyo pūrentena	305	
PA_atk-s02_02a:305_10	velāmamahāyañño, mahāgovindamahāyañño mahāsudassanamahāyañño, vessantaramahāyaññoti	3051	
PA_atk-s02_02a:305_11	anekamahāyaññā pavattitā, sasabhūtena jalite aggikkhandhe attānaṃ niyyādentena sampattayācakānaṃ	3051	
PA_atk-s02_02a:305_12	cittaṃ gahitaṃ. Dānañhi loke sakkasampattiṃ deti, mārasampattiṃ deti, brahmasampattiṃ	3051	
PA_atk-s02_02a:305_13	deti, cakkavattisampattiṃ deti, sāvakapāramīñāṇaṃ, paccekabodhiñāṇaṃ, abhisambodhiñāṇaṃ	3051	
PA_atk-s02_02a:305_14	detīti evamādiṃ dānaguṇapaṭisaṃyuttaṃ kathaṃ.	3051	
PA_atk-s02_02a:306_0	Yasmā pana dānaṃ dadanto sīlaṃ samādātuṃ sakkoti, tasmā tadanataraṃ sīlakathaṃ kathesi.	306	
PA_atk-s02_02a:306_1	Sīlakathanti sīlaṃ nāmetaṃ avassayo patiṭṭhā ārammaṇaṃ tāṇaṃ leṇaṃ gati parāyaṇaṃ,	306	
PA_atk-s02_02a:306_2	sīlaṃ nāmetaṃ mama vaṃso, ahaṃ saṅkhapālanāgarājakāle, bhūridattanāgarājakāle, campeyyanāgarājakāle,	306	
PA_atk-s02_02a:306_3	sīlavanāgarājakāle, mātuposakahatthirājakāle, chaddantahatthirājakāleti anantesu	306	
PA_atk-s02_02a:306_4	attabhāvesu sīlaṃ paripūresiṃ. Idhalokaparalokasampattīnañhi sīlasadiso avassayo,	306	
PA_atk-s02_02a:306_5	sīlasadisā patiṭṭhā, ārammaṇaṃ tāṇaṃ leṇaṃ gati parāyaṇaṃ natthi, sīlālaṅkārasadiso	306	
PA_atk-s02_02a:306_6	alaṅkāro natthi, sīlapupphasadisaṃ pupphaṃ natthi, sīlagandhasadiso gandho natthi.	306	
PA_atk-s02_02a:306_7	Sīlālaṅkārena hi alaṅkataṃ sīlakusumapiḷandhanaṃ sīlagandhānulittaṃ sadevakopi loko	306	
PA_atk-s02_02a:306_8	olokento tittiṃ na gacchatīti evamādiṃ sīlaguṇapaṭisaṃyuttaṃ kathaṃ.	306	
PA_atk-s02_02a:307_0	Idaṃ pana sīlaṃ nissāya ayaṃ saggo labbhatīti dassetuṃ sīlānantaraṃ saggakathaṃ kathesi.	307	
PA_atk-s02_02a:307_1	Saggakathanti ayaṃ saggo nāma iṭṭho kanto manāpo, niccamettha kīḷā, niccaṃ sampattiyo	307	
PA_atk-s02_02a:307_2	labbhanti, cātumahārājikā devā navutivassasatasahassāni dibbasukhaṃ dibbasampattiṃ	307	
PA_atk-s02_02a:307_3	anubhavanti, tāvatiṃsā tisso ca vassakoṭiyo saṭṭhi ca vassasatasahassānīti evamādiṃ	307	
PA_atk-s02_02a:307_4	saggaguṇapaṭisaṃyuttaṃ kathaṃ. Saggasampattiṃ kathayantānañhi buddhānaṃ mukhaṃ nappahoti.	307	
PA_atk-s02_02a:307_5	Vuttampi cetaṃ “anekapariyāyena kho ahaṃ, bhikkhave, saggakathaṃ katheyya”ntiādi.	307	
PA_atk-s02_02a:308_0	Evaṃ saggakathāya palobhetvā puna hatthiṃ alaṅkaritvā tassa soṇḍaṃ chindanto viya	308	
PA_atk-s02_02a:308_1	– “ayampi saggo anicco addhuvo, na ettha chandarāgo kātabbo”ti dassanatthaṃ – “appassādā	308	
PA_atk-s02_02a:308_2	kāmā vuttā mayā bahudukkhā bahupāyāsā, ādīnavo ettha bhiyyo”tiādinā nayena kāmānaṃ	308	
PA_atk-s02_02a:308_3	ādīnavaṃ okāraṃ saṃkilesaṃ kathesi. Tattha ādīnavoti doso. Okāroti avakāro lāmakabhāvo.	308	
PA_atk-s02_02a:308_4	Saṃkilesoti tehi sattānaṃ saṃsāre saṃkilissanaṃ. Yathāha “kilissanti vata, bho, sattā”ti.	308	
PA_atk-s02_02a:309_0	Evaṃ kāmādīnavena tajjitvā nekkhamme ānisaṃsaṃ pakāsesi. Kallacittanti arogacittaṃ.	309	
PA_atk-s02_02a:309_1	Sāmukkaṃsikāti sāmaṃ ukkaṃsikā attanāyeva gahetvā uddharitvā gahitā, sayambhūñāṇena	309	
PA_atk-s02_02a:309_2	diṭṭhā, asādhāraṇā aññesanti attho. Kā panesāti, ariyasaccadesanā? Tenevāha – “dukkhaṃ	309	
PA_atk-s02_02a:309_3	samudayaṃ nirodhaṃ magga”nti.	309	
PA_atk-s02_02a:310_0	Virajaṃ vītamalanti rāgarajādīnaṃ abhāvā virajaṃ, rāgamalādīnaṃ vigatattā vītamalaṃ.	310	
PA_atk-s02_02a:310_1	Dhammacakkhunti upari brahmāyusutte tiṇṇaṃ maggānaṃ, cūḷarāhulovāde āsavakkhayassetaṃ	310	
PA_atk-s02_02a:310_2	nāmaṃ. Idha pana sotāpattimaggo adhippeto. Tassa uppattiākāradassanatthaṃ “yaṃkiñci	310	
PA_atk-s02_02a:310_3	samudayadhammaṃ, sabbaṃ taṃ nirodhadhamma”nti āha. Tañhi nirodhaṃ ārammaṇaṃ katvā	310	
PA_atk-s02_02a:310_4	kiccavasena evaṃ sabbasaṅkhataṃ paṭivijjhantaṃ uppajjati.	310	
PA_atk-s02_02a:311_0	Diṭṭho ariyasaccadhammo etenāti diṭṭhadhammo. Esa nayo sesapadesupi. Tiṇṇā vicikicchā	311	
PA_atk-s02_02a:311_1	anenāti tiṇṇavicikiccho. Vigatā kathaṃkathā assāti vigatakathaṃkatho. Vesārajjappattoti	311	
PA_atk-s02_02a:311_2	vesārajjaṃ patto. Kattha? Satthu sāsane. Nāssa paro paccayo, na parassa saddhāya	311	
PA_atk-s02_02a:311_3	ettha vattatīti aparappaccayo.	311	
PA_atk-s02_02a:312	70. Cittena sampaṭicchamāno abhinanditvā, vācāya pasaṃsamāno anumoditvā. Āvarāmīti thakemi pidahāmi. Anāvaṭanti na āvaritaṃ vivaṭaṃ ugghāṭitaṃ.	31	
PA_atk-s02_02a:313_0	71. Assosi kho dīghatapassīti so kira tassa gatakālato paṭṭhāya – “paṇḍito gahapati,	313	
PA_atk-s02_02a:313_1	samaṇo ca gotamo dassanasampanno niyyānikakatho, dassanepi tassa pasīdissati, dhammakathāyapi	313	
PA_atk-s02_02a:313_2	pasīdissati, pasīditvā saraṇaṃ gamissati, gato nu kho saraṇaṃ gahapati na tāva gato”ti	313	
PA_atk-s02_02a:313_3	ohitasotova hutvā vicarati. Tasmā paṭhamaṃyeva assosi.	313	
PA_atk-s02_02a:314	72. Tena hi sammāti balavasokena abhibhūto “ettheva tiṭṭhā”ti vacanaṃ sutvāpi atthaṃ asallakkhento dovārikena saddhiṃ sallapatiyeva.	31	
PA_atk-s02_02a:315_0	Majjhimāya dvārasālāyānti yassa gharassa satta dvārakoṭṭhakā, tassa sabbaabbhantarato	315	
PA_atk-s02_02a:315_1	vā sabbabāhirato vā paṭṭhāya catutthadvārakoṭṭhako, yassa pañca, tassa tatiyo, yassa	315	
PA_atk-s02_02a:315_2	tayo, tassa dutiyo dvārakoṭṭhako majjhimadvārasālā nāma. Ekadvārakoṭṭhakassa pana	315	
PA_atk-s02_02a:315_3	gharassa majjhaṭṭhāne maṅgalatthambhaṃ nissāya majjhimadvārasālā. Tassa pana gehassa	315	
PA_atk-s02_02a:315_4	satta dvārakoṭṭhakā, pañcātipi vuttaṃ.	315	
PA_atk-s02_02a:316_0	73. Aggantiādīni sabbāni aññamaññavevacanāni. Yaṃ sudanti ettha yanti yaṃ nāṭaputtaṃ.	316	
PA_atk-s02_02a:316_1	Sudanti nipātamattaṃ. Pariggahetvāti teneva uttarāsaṅgena udare parikkhipanto gahetvā.	316	
PA_atk-s02_02a:316_2	Nisīdāpetīti saṇikaṃ ācariya, saṇikaṃ ācariyāti mahantaṃ telaghaṭaṃ ṭhapento viya	316	
PA_atk-s02_02a:316_3	nisīdāpeti. Dattosīti kiṃ jaḷosi jātoti attho. Paṭimukkoti sīse parikkhipitvā gahito.	316	
PA_atk-s02_02a:316_4	Aṇḍahārakotiādiṃ duṭṭhullavacanampi samānaṃ upaṭṭhākassa aññathābhāvena uppannabalavasokatāya	316	
PA_atk-s02_02a:316_5	idaṃ nāma bhaṇāmīti asallakkhetvāva bhaṇati.	316	
PA_atk-s02_02a:317_0	74. Bhaddikā, bhante, āvaṭṭanīti nigaṇṭho māyameva sandhāya vadati, upāsako attanā	317	
PA_atk-s02_02a:317_1	paṭividdhaṃ sotāpattimaggaṃ. Tena hīti nipātamattametaṃ, bhante, upamaṃ te karissāmicceva	317	
PA_atk-s02_02a:317_2	attho. Kāraṇavacanaṃ vā, yena kāraṇena tumhākaṃ sāsanaṃ aniyyānikaṃ, mama satthu	317	
PA_atk-s02_02a:317_3	niyyānikaṃ, tena kāraṇena upamaṃ te karissāmīti vuttaṃ hoti.	317	
PA_atk-s02_02a:318_0	75. Upavijaññāti vijāyanakālaṃ upagatā. Makkaṭacchāpakanti makkaṭapotakaṃ. Kiṇitvā	318	
PA_atk-s02_02a:318_1	ānehīti mūlaṃ datvāva āhara. Āpaṇesu hi saviññāṇakampi aviññāṇakampi makkaṭādikīḷanabhaṇḍakaṃ	318	
PA_atk-s02_02a:318_2	vikkiṇanti. Taṃ sandhāyetaṃ āha. Rajitanti bahalabahalaṃ pītāvalepanaraṅgajātaṃ gahetvā	318	
PA_atk-s02_02a:318_3	rajitvā dinnaṃ imaṃ icchāmīti attho. Ākoṭitapaccākoṭitanti ākoṭitañceva parivattetvā	318	
PA_atk-s02_02a:318_4	punappunaṃ ākoṭitañca. Ubhatobhāgavimaṭṭhanti maṇipāsāṇena ubhosu passesu suṭṭhu	318	
PA_atk-s02_02a:318_5	vimaṭṭhaṃ ghaṭṭetvā uppāditacchaviṃ.	318	
PA_atk-s02_02a:319_0	Raṅgakkhamo hi khoti saviññāṇakampi aviññāṇakampi raṅgaṃ pivati. Tasmā evamāha. No	319	
PA_atk-s02_02a:319_1	ākoṭṭanakkhamoti saviññāṇakassa tāva ākoṭṭanaphalake ṭhapetvā kucchiyaṃ ākoṭitassa	319	
PA_atk-s02_02a:319_2	kucchi bhijjati, karīsaṃ nikkhamati. Sesī ākoṭitassa sīsaṃ bhijjati, mattaluṅgaṃ	319	
PA_atk-s02_02a:319_3	nikkhamati. Aviññāṇako khaṇḍakhaṇḍitaṃ gacchati. Tasmā evamāha. No vimajjanakkhamoti	319	
PA_atk-s02_02a:319_4	saviññāṇako maṇipāsāṇena vimaddiyamāno nillomataṃ nicchavitañca āpajjati, aviññāṇakopi	319	
PA_atk-s02_02a:319_5	vacuṇṇakabhāvaṃ āpajjati. Tasmā evamāha. Raṅgakkhamo hi kho bālānanti bālānaṃ mandabuddhīnaṃ	319	
PA_atk-s02_02a:319_6	raṅgakkhamo, rāgamattaṃ janeti, piyo hoti. Paṇḍitānaṃ pana nigaṇṭhavādo vā añño vā	319	
PA_atk-s02_02a:319_7	bhāratarāmasītāharaṇādi niratthakakathāmaggo appiyova hoti. No anuyogakkhamo, no	319	
PA_atk-s02_02a:319_8	vimajjanakkhamoti anuyogaṃ vā vīmaṃsaṃ vā na khamati, thuse koṭṭetvā taṇḍulapariyesanaṃ	319	
PA_atk-s02_02a:319_9	viya kadaliyaṃ sāragavesanaṃ viya ca rittako tucchakova hoti. Raṅgakkhamo ceva paṇḍitānanti	319	
PA_atk-s02_02a:319_10	catusaccakathā hi paṇḍitānaṃ piyā hoti, vassasatampi suṇanto tittiṃ na gacchati.	3191	
PA_atk-s02_02a:319_11	Tasmā evamāha. Buddhavacanaṃ pana yathā yathāpi ogāhissati mahāsamuddo viya gambhīrameva	3191	
PA_atk-s02_02a:319_12	hotīti “anuyogakkhamo ca vimajjanakkhamo cā”ti āha. Suṇohi yassāhaṃ sāvakoti tassa	3191	
PA_atk-s02_02a:319_13	guṇe suṇāhīti bhagavato vaṇṇe vattuṃ āraddho.	3191	
PA_atk-s02_02a:320_0	76. Dhīrassāti dhīraṃ vuccati paṇḍiccaṃ, yā paññā pajānanā…pe… sammādiṭṭhi, tena	320	
PA_atk-s02_02a:320_1	samannāgatassa dhātuāyatanapaṭiccasamuppādaṭṭhānāṭṭhānakusalassa paṇḍitassāhaṃ sāvako,	320	
PA_atk-s02_02a:320_2	so mayhaṃ satthāti evaṃ sabbapadesu sambandho veditabbo. Pabhinnakhīlassāti bhinnapañcacetokhilassa.	320	
PA_atk-s02_02a:320_3	Sabbaputhujjane vijiniṃsu vijinanti vijinissanti vāti vijayā. Ke te, maccumārakilesamāradevaputtamārāti?	320	
PA_atk-s02_02a:320_4	Te vijitā vijayā etenāti vijitavijayo. Bhagavā, tassa vijitavijayassa. Anīghassāti	320	
PA_atk-s02_02a:320_5	kilesadukkhenapi vipākadukkhenapi niddukkhassa. Susamacittassāti devadattadhanapālakaaṅgulimālarāhulatherādīsupi	320	
PA_atk-s02_02a:320_6	devamanussesu suṭṭhu samacittassa. Vuddhasīlassāti vaḍḍhitācārassa. Sādhupaññassāti	320	
PA_atk-s02_02a:320_7	sundarapaññassa. Vesamantarassāti rāgādivisamaṃ taritvā vitaritvā ṭhitassa. Vimalassāti	320	
PA_atk-s02_02a:320_8	vigatarāgādimalassa.	320	
PA_atk-s02_02a:321_0	Tusitassāti tuṭṭhacittassa. Vantalokāmisassāti vantakāmaguṇassa. Muditassāti muditāvihāravasena	321	
PA_atk-s02_02a:321_1	muditassa, punaruttameva vā etaṃ. Pasādavasena hi ekampi guṇaṃ punappunaṃ vadatiyeva.	321	
PA_atk-s02_02a:321_2	Katasamaṇassāti katasāmaññassa, samaṇadhammassa matthakaṃ pattassāti attho. Manujassāti	321	
PA_atk-s02_02a:321_3	lokavohāravasena ekassa sattassa. Narassāti punaruttaṃ. Aññathā vuccamāne ekekagāthāya	321	
PA_atk-s02_02a:321_4	dasa guṇā nappahonti.	321	
PA_atk-s02_02a:322_0	Venayikassāti sattānaṃ vināyakassa. Ruciradhammassāti sucidhammassa. Pabhāsakassāti	322	
PA_atk-s02_02a:322_1	obhāsakassa. Vīrassāti vīriyasampannassa. Nisabhassāti usabhavasabhanisabhesu sabbattha	322	
PA_atk-s02_02a:322_2	appaṭisamaṭṭhena nisabhassa. Gambhīrassāti gambhīraguṇassa, guṇehi vā gambhīrassa.	322	
PA_atk-s02_02a:322_3	Monapattassāti ñāṇapattassa. Vedassāti vedo vuccati ñāṇaṃ, tena samannāgatassa. Dhammaṭṭhassāti	322	
PA_atk-s02_02a:322_4	dhamme ṭhitassa. Saṃvutattassāti pihitattassa.	322	
PA_atk-s02_02a:323_0	Nāgassāti catūhi kāraṇehi nāgassa. Pantasenassāti pantasenāsanassa. Paṭimantakassāti	323	
PA_atk-s02_02a:323_1	paṭimantanapaññāya samannāgatassa. Monassāti monaṃ vuccati ñāṇaṃ, tena samannāgatassa,	323	
PA_atk-s02_02a:323_2	dhutakilesassa vā. Dantassāti nibbisevanassa.	323	
PA_atk-s02_02a:324_0	Isisattamassāti vipassiādayo cha isayo upādāya sattamassa. Brahmapattassāti seṭṭhapattassa.	324	
PA_atk-s02_02a:324_1	Nhātakassāti nhātakilesassa. Padakassāti akkharādīni samodhānetvā gāthāpadakaraṇakusalassa.	324	
PA_atk-s02_02a:324_2	Viditavedassāti viditañāṇassa. Purindadassāti sabbapaṭhamaṃ dhammadānadāyakassa.	324	
PA_atk-s02_02a:324_3	Sakkassāti samatthassa. Pattipattassāti ye pattabbā guṇā, te pattassa. Veyyākaraṇassāti	324	
PA_atk-s02_02a:324_4	vitthāretvā atthadīpakassa. Bhagavatā hi abyākataṃ nāma tanti padaṃ natthi sabbesaṃyeva attho kathito.	324	
PA_atk-s02_02a:325	Vipassissāti vipassanakassa. Anabhinatassāti anatassa. No apanatassāti aduṭṭhassa.	32	
PA_atk-s02_02a:326	Ananugatantarassāti kilese ananugatacittassa. Asitassāti abaddhassa.	32	
PA_atk-s02_02a:327	Bhūripaññassāti bhūri vuccati pathavī, tāya pathavīsamāya paññāya vipulāya mahantāya vitthatāya samannāgatassāti attho. Mahāpaññassāti mahāpaññāya samannāgatassa.	32	
PA_atk-s02_02a:328_0	Anupalittassāti taṇhādiṭṭhikilesehi alittassa. Āhuneyyassāti āhutiṃ paṭiggahetuṃ	328	
PA_atk-s02_02a:328_1	yuttassa. Yakkhassāti ānubhāvadassanaṭṭhena ādissamānakaṭṭhena vā bhagavā yakkho	328	
PA_atk-s02_02a:328_2	nāma. Tenāha “yakkhassā”ti. Mahatoti mahantassa. Tassa sāvakohamasmīti tassa evaṃvividhaguṇassa	328	
PA_atk-s02_02a:328_3	satthussa ahaṃ sāvakoti. Upāsakassa sobhāpattimaggeneva paṭisambhidā āgatā. Iti paṭisambhidāvisaye	328	
PA_atk-s02_02a:328_4	ṭhatvā padasatena dasabalassa kilesappahānavaṇṇaṃ kathento “kassa taṃ gahapati sāvakaṃ	328	
PA_atk-s02_02a:328_5	dhāremā”ti pañhassa atthaṃ vissajjesi.	328	
PA_atk-s02_02a:329_0	77. Kadā saññūḷhāti kadā sampiṇḍitā. Evaṃ kirassa ahosi – “ayaṃ idāneva samaṇassa	329	
PA_atk-s02_02a:329_1	gotamassa santikaṃ gantvā āgato, kadānena ete vaṇṇā sampiṇḍitā”ti. Tasmā evamāha.	329	
PA_atk-s02_02a:329_2	Vicittaṃ mālaṃ gantheyyāti sayampi dakkhatāya pupphānampi nānāvaṇṇatāya ekatovaṇṭikādibhedaṃ	329	
PA_atk-s02_02a:329_3	vicitramālaṃ gantheyya. Evameva kho, bhanteti ettha nānāpupphānaṃ mahāpuppharāsi	329	
PA_atk-s02_02a:329_4	viya nānāvidhānaṃ vaṇṇānaṃ bhagavato sinerumatto vaṇṇarāsi daṭṭhabbo. Chekamālākāro	329	
PA_atk-s02_02a:329_5	viya upāli gahapati. Mālākārassa vicitramālāganthanaṃ viya gahapatino tathāgatassa	329	
PA_atk-s02_02a:329_6	vicitravaṇṇaganthanaṃ.	329	
PA_atk-s02_02a:330_0	Uṇhaṃ lohitaṃ mukhato uggañchīti tassa hi bhagavato sakkāraṃ asahamānassa etadahosi	330	
PA_atk-s02_02a:330_1	– “anatthiko dāni ayaṃ gahapati amhehi, sve paṭṭhāya paṇṇāsa saṭṭhi jane gahetvā	330	
PA_atk-s02_02a:330_2	etassa gharaṃ pavisitvā bhuñjituṃ na labhissāmi, bhinnā me bhattakumbhī”ti. Athassa	330	
PA_atk-s02_02a:330_3	upaṭṭhākavipariṇāmena balavasoko uppajji. Ime hi sattā attano attanova cintayanti.	330	
PA_atk-s02_02a:330_4	Tassa tasmiṃ soke uppanne abbhantaraṃ uṇhaṃ ahosi, lohitaṃ vilīyittha, taṃ mahāvātena	330	
PA_atk-s02_02a:330_5	samuddharitaṃ kuṭe pakkhittarajanaṃ viya pattamattaṃ mukhato uggañchi. Nidhānagatalohitaṃ	330	
PA_atk-s02_02a:330_6	vamitvā pana appakā sattā jīvituṃ sakkonti. Nigaṇṭho tattheva jāṇunā patito, atha	330	
PA_atk-s02_02a:330_7	naṃ pāṭaṅkiyā bahinagaraṃ nīharitvā mañcakasivikāya gahetvā pāvaṃ agamaṃsu, so na	330	
PA_atk-s02_02a:330_8	cirasseva pāvāyaṃ kālamakāsi. Imasmiṃ pana sutte ugghāṭitaññūpuggalassa vasena dhammadesanā pariniṭṭhitāti.	330	
PA_atk-s02_02a:331	Papañcasūdaniyā majjhimanikāyaṭṭhakathāya	33	
PA_atk-s02_02a:332	Upālisuttavaṇṇanā niṭṭhitā.	33	
PA_atk-s02_02a:333	7. Kukkuravatikasuttavaṇṇanā	33	
PA_atk-s02_02a:334_0	78. Evaṃ me sutanti kukkuravatikasuttaṃ. Tattha koliyesūti evaṃnāmake janapade. So	334	
PA_atk-s02_02a:334_1	hi ekopi kolanagare patiṭṭhitānaṃ koliyānaṃ rājakumārānaṃ nivāsaṭṭhānattā evaṃ vuccati.	334	
PA_atk-s02_02a:334_2	Tasmiṃ koliyesu janapade. Haliddavasananti tassa kira nigamassa māpitakāle pītakavatthanivatthā	334	
PA_atk-s02_02a:334_3	manussā nakkhattaṃ kīḷiṃsu. Te nakkhattakīḷāvasāne nigamassa nāmaṃ āropentā haliddavasananti	334	
PA_atk-s02_02a:334_4	nāmaṃ akaṃsu. Taṃ gocaragāmaṃ katvā viharatīti attho. Vihāro panettha kiñcāpi na	334	
PA_atk-s02_02a:334_5	niyāmito, tathāpi buddhānaṃ anucchavike senāsaneyeva vihāsīti veditabbo. Govatikoti	334	
PA_atk-s02_02a:334_6	samādinnagovato, sīse siṅgāni ṭhapetvā naṅguṭṭhaṃ bandhitvā gāvīhi saddhiṃ tiṇāni	334	
PA_atk-s02_02a:334_7	khādanto viya carati. Aceloti naggo niccelo. Seniyoti tassa nāmaṃ.	334	
PA_atk-s02_02a:335_0	Kukkuravatikoti samādinnakukkuravato, sabbaṃ sunakhakiriyaṃ karoti. Ubhopete sahapaṃsukīḷikā	335	
PA_atk-s02_02a:335_1	sahāyakā. Kukkurova palikujjitvāti sunakho nāma sāmikassa santike nisīdanto dvīhi	335	
PA_atk-s02_02a:335_2	pādehi bhūmiyaṃ vilekhitvā kukkurakūjitaṃ kūjanto nisīdati, ayampi “kukkurakiriyaṃ	335	
PA_atk-s02_02a:335_3	karissāmī”ti bhagavatā saddhiṃ sammoditvā dvīhi hatthehi bhūmiyaṃ vilekhitvā sīsaṃ	335	
PA_atk-s02_02a:335_4	vidhunanto ‘bhū bhū’ti katvā hatthapāde samiñjitvā sunakho viya nisīdi. Chamānikkhittanti	335	
PA_atk-s02_02a:335_5	bhūmiyaṃ ṭhapitaṃ. Samattaṃ samādinnanti paripuṇṇaṃ katvā gahitaṃ. Kā gatīti kā nipphatti.	335	
PA_atk-s02_02a:335_6	Ko abhisamparāyoti abhisamparāyamhi kattha nibbatti. Alanti tassa appiyaṃ bhavissatīti	335	
PA_atk-s02_02a:335_7	yāvatatiyaṃ paṭibāhati. Kukkuravatanti kukkuravatasamādānaṃ.	335	
PA_atk-s02_02a:336_0	79. Bhāvetīti vaḍḍheti. Paripuṇṇanti anūnaṃ. Abbokiṇṇanti nirantaraṃ. Kukkurasīlanti	336	
PA_atk-s02_02a:336_1	kukkurācāraṃ. Kukkuracittanti “ajja paṭṭhāya kukkurehi kātabbaṃ karissāmī”ti evaṃ	336	
PA_atk-s02_02a:336_2	uppannacittaṃ. Kukkurākappanti kukkurānaṃ gamanākāro atthi, tiṭṭhanākāro atthi, nisīdanākāro	336	
PA_atk-s02_02a:336_3	atthi, sayanākāro atthi, uccārapassāvakaraṇākāro atthi, aññe kukkure disvā dante	336	
PA_atk-s02_02a:336_4	vivaritvā gamanākāro atthi, ayaṃ kukkurākappo nāma, taṃ bhāvetīti attho. Imināhaṃ	336	
PA_atk-s02_02a:336_5	sīlenātiādīsu ahaṃ iminā ācārena vā vatasamādānena vā dukkaratapacaraṇena vā methunaviratibrahmacariyena	336	
PA_atk-s02_02a:336_6	vāti attho. Devoti sakkasuyāmādīsu aññataro. Devaññataroti tesaṃ dutiyatatiyaṭṭhānādīsu	336	
PA_atk-s02_02a:336_7	aññataradevo. Micchādiṭṭhīti adevalokagāmimaggameva devalokagāmimaggoti gahetvā uppannatāya	336	
PA_atk-s02_02a:336_8	sā assa micchādiṭṭhi nāma hoti. Aññataraṃ gatiṃ vadāmīti tassa hi nirayato vā tiracchānayonito	336	
PA_atk-s02_02a:336_9	vā aññā gati natthi, tasmā evamāha. Sampajjamānanti diṭṭhiyā asammissaṃ hutvā nipajjamānaṃ.	336	
PA_atk-s02_02a:337_0	Nāhaṃ, bhante, etaṃ rodāmi, yaṃ maṃ bhagavā evamāhāti yaṃ maṃ, bhante, bhagavā evamāha,	337	
PA_atk-s02_02a:337_1	ahametaṃ bhagavato byākaraṇaṃ na rodāmi na paridevāmi, na anutthunāmīti attho. Evaṃ	337	
PA_atk-s02_02a:337_2	sakammakavasenettha attho veditabbo, na assumuñcanamattena.	337	
PA_atk-s02_02a:338	“Mataṃ vā amma rodanti, yo vā jīvaṃ na dissati;	33	
PA_atk-s02_02a:339	Jīvantaṃ amma passantī, kasmā maṃ amma rodasī”ti. –	33	
PA_atk-s02_02a:340_0	Ayañcettha payogo. Apica me idaṃ, bhanteti apica kho me idaṃ, bhante, kukkuravataṃ	340	
PA_atk-s02_02a:340_1	dīgharattaṃ samādinnaṃ, tasmiṃ sampajjantepi vuddhi natthi, vipajjantepi. Iti “ettakaṃ	340	
PA_atk-s02_02a:340_2	kālaṃ mayā katakammaṃ moghaṃ jāta”nti attano vipattiṃ paccavekkhamāno rodāmi, bhanteti.	340	
PA_atk-s02_02a:341_0	80. Govatantiādīni kukkuravatādīsu vuttanayeneva veditabbāni. Gavākappanti goākappaṃ.	341	
PA_atk-s02_02a:341_1	Sesaṃ kukkurākappe vuttasadisameva. Yathā pana tattha aññe kukkure disvā dante vivaritvā	341	
PA_atk-s02_02a:341_2	gamanākāro, evamidha aññe gāvo disvā kaṇṇe ukkhipitvā gamanākāro veditabbo. Sesaṃ tādisameva.	341	
PA_atk-s02_02a:342_0	81. Cattārimāni puṇṇa kammānīti kasmā imaṃ desanaṃ ārabhi? Ayañhi desanā ekaccakammakiriyavasena	342	
PA_atk-s02_02a:342_1	āgatā, imasmiñca kammacatukke kathite imesaṃ kiriyā pākaṭā bhavissatīti imaṃ desanaṃ	342	
PA_atk-s02_02a:342_2	ārabhi. Apica imaṃ kammacatukkameva desiyamānaṃ ime sañjānissanti, tato eko saraṇaṃ	342	
PA_atk-s02_02a:342_3	gamissati, eko pabbajitvā arahattaṃ pāpuṇissatīti ayameva etesaṃ sappāyāti ñatvāpi	342	
PA_atk-s02_02a:342_4	imaṃ desanaṃ ārabhi.	342	
PA_atk-s02_02a:343_0	Tattha kaṇhanti kāḷakaṃ dasaakusalakammapathakammaṃ. Kaṇhavipākanti apāye nibbattanato	343	
PA_atk-s02_02a:343_1	kāḷakavipākaṃ. Sukkanti paṇḍaraṃ dasakusalakammapathakammaṃ. Sukkavipākanti sagge	343	
PA_atk-s02_02a:343_2	nibbattanato paṇḍaravipākaṃ. Kaṇhasukkanti vomissakakammaṃ. Kaṇhasukkavipākanti sukhadukkhavipākaṃ.	343	
PA_atk-s02_02a:343_3	Missakakammañhi katvā akusalena tiracchānayoniyaṃ maṅgalahatthiṭṭhānādīsu uppanno	343	
PA_atk-s02_02a:343_4	kusalena pavatte sukhaṃ vediyati. Kusalena rājakulepi nibbatto akusalena pavatte	343	
PA_atk-s02_02a:343_5	dukkhaṃ vediyati. Akaṇhaṃ asukkanti kammakkhayakaraṃ catumaggacetanākammaṃ adhippetaṃ.	343	
PA_atk-s02_02a:343_6	Tañhi yadi kaṇhaṃ bhaveyya, kaṇhavipākaṃ dadeyya. Yadi sukkaṃ bhaveyya, sukkavipākaṃ	343	
PA_atk-s02_02a:343_7	dadeyya. Ubhayavipākassa pana adānato akaṇhāsukkavipākattā “akaṇhaṃ asukka”nti vuttaṃ.	343	
PA_atk-s02_02a:343_8	Ayaṃ tāva uddese attho.	343	
PA_atk-s02_02a:344_0	Niddese pana sabyābajjhanti sadukkhaṃ. Kāyasaṅkhārādīsu kāyadvāre gahaṇādivasena	344	
PA_atk-s02_02a:344_1	copanappattā dvādasa akusalacetanā sabyābajjhakāyasaṅkhāro nāma. Vacīdvāre hanusañcopanavasena	344	
PA_atk-s02_02a:344_2	vacībhedapavattikā tāyeva dvādasa vacīsaṅkhāro nāma. Ubhayacopanaṃ appattā raho cintayantassa	344	
PA_atk-s02_02a:344_3	manodvāre pavattā manosaṅkhāro nāma. Iti tīsupi dvāresu kāyaduccaritādibhedā akusalacetanāva	344	
PA_atk-s02_02a:344_4	saṅkhārāti veditabbā. Imasmiñhi sutte cetanā dhuraṃ, upālisutte kammaṃ. Abhisaṅkharitvāti	344	
PA_atk-s02_02a:344_5	saṅkaḍḍhitvā, piṇḍaṃ katvāti attho. Sabyābajjhaṃ lokanti sadukkhaṃ lokaṃ upapajjanti.	344	
PA_atk-s02_02a:344_6	Sabyābajjhā phassā phusantīti sadukkhā vipākaphassā phusanti. Ekantadukkhanti nirantaradukkhaṃ.	344	
PA_atk-s02_02a:344_7	Bhūtāti hetvatthe nissakkavacanaṃ, bhūtakammato bhūtassa sattassa uppatti hoti. Idaṃ	344	
PA_atk-s02_02a:344_8	vuttaṃ hoti – yathābhūtaṃ kammaṃ sattā karonti, tathābhūtena kammena kammasabhāgavasena	344	
PA_atk-s02_02a:344_9	tesaṃ upapatti hoti. Tenevāha “yaṃ karoti tena upapajjatī”ti. Ettha ca tenāti kammena	344	
PA_atk-s02_02a:344_10	viya vuttā, upapatti ca nāma vipākena hoti. Yasmā pana vipākassa kammaṃ hetu, tasmā	3441	
PA_atk-s02_02a:344_11	tena mūlahetubhūtena kammena nibbattatīti ayamettha attho. Phassā phusantīti yena	3441	
PA_atk-s02_02a:344_12	kammavipākena nibbatto, taṃkammavipākaphassā phusanti. Kammadāyādāti kammadāyajjā	3441	
PA_atk-s02_02a:344_13	kammameva nesaṃ dāyajjaṃ santakanti vadāmi.	3441	
PA_atk-s02_02a:345_0	Abyābajjhanti niddukkhaṃ. Imasmiṃ vāre kāyadvāre pavattā aṭṭha kāmāvacarakusalacetanā	345	
PA_atk-s02_02a:345_1	kāyasaṅkhāro nāma. Tāyeva vacīdvāre pavattā vacīsaṅkhāro nāma. Manodvāre pavattā	345	
PA_atk-s02_02a:345_2	tāyeva aṭṭha, tisso ca heṭṭhimajhānacetanā abyābajjhamanosaṅkhāro nāma. Jhānacetanā	345	
PA_atk-s02_02a:345_3	tāva hotu, kāmāvacarā kinti abyābajjhamanosaṅkhāro nāma jātāti. Kasiṇasajjanakāle	345	
PA_atk-s02_02a:345_4	ca kasiṇāsevanakāle ca labbhanti. Kāmāvacaracetanā paṭhamajjhānacetanāya ghaṭitā,	345	
PA_atk-s02_02a:345_5	catutthajjhānacetanā tatiyajjhānacetanāya ghaṭitā. Iti tīsupi dvāresu kāyasucaritādibhedā	345	
PA_atk-s02_02a:345_6	kusalacetanāva saṅkhārāti veditabbo. Tatiyavāro ubhayamissakavasena veditabbā.	345	
PA_atk-s02_02a:346_0	Seyyathāpi manussātiādīsu manussānaṃ tāva kālena sukhaṃ kālena dukkhaṃ pākaṭameva,	346	
PA_atk-s02_02a:346_1	devesu pana bhummadevatānaṃ, vinipātikesu vemānikapetānaṃ kālena sukhaṃ kālena dukkhaṃ	346	
PA_atk-s02_02a:346_2	hotīti veditabbaṃ. Hatthiādīsu tiracchānesupi labbhatiyeva.	346	
PA_atk-s02_02a:347_0	Tatrāti tesu tīsu kammesu. Tassa pahānāya yā cetanāti tassa pahānatthāya maggacetanā.	347	
PA_atk-s02_02a:347_1	Kammaṃ patvāva maggacetanāya añño paṇḍarataro dhammo nāma natthi. Idaṃ pana kammacatukkaṃ	347	
PA_atk-s02_02a:347_2	patvā dvādasa akusalacetanā kaṇhā nāma, tebhūmakakusalacetanā sukkā nāma, maggacetanā	347	
PA_atk-s02_02a:347_3	akaṇhā asukkāti āgatā.	347	
PA_atk-s02_02a:348_0	82. “Labheyyāhaṃ, bhante”ti idaṃ so “ciraṃ vata me aniyyānikapakkhe yojetvā attā	348	
PA_atk-s02_02a:348_1	kilamito, ‘sukkhanadītīre nhāyissāmī’ti samparivattentena viya thuse koṭṭentena viya	348	
PA_atk-s02_02a:348_2	ca na koci attho nipphādito, handāhaṃ attānaṃ yoge yojemī”ti cintetvā āha. Atha bhagavā	348	
PA_atk-s02_02a:348_3	yonena khandhake titthiyaparivāso paññatto, yaṃ aññatitthiyapubbo sāmaṇerabhūmiyaṃ	348	
PA_atk-s02_02a:348_4	ṭhito – “ahaṃ, bhante, itthannāmo aññatitthiyapubbo imasmiṃ dhammavinaye ākaṅkhāmi	348	
PA_atk-s02_02a:348_5	upasampadaṃ, svāhaṃ, bhante, saṅghaṃ cattāro māse parivāsaṃ yācāmī”tiādinā nayena	348	
PA_atk-s02_02a:348_6	samādiyitvā parivasati, taṃ sandhāya “yo kho, seniya, aññatitthiyapubbo”tiādimāha.	348	
PA_atk-s02_02a:349_0	Tattha pabbajjanti vacanasiliṭṭhatāvaseneva vuttaṃ. Aparivasitvāyeva hi pabbajjaṃ	349	
PA_atk-s02_02a:349_1	labhati. Upasampadatthikena pana nātikālena gāmappavesanādīni aṭṭha vattāni pūrentena	349	
PA_atk-s02_02a:349_2	parivasitabbaṃ. Āraddhacittāti aṭṭhavattapūraṇena tuṭṭhacittā. Ayamettha saṅkhepo.	349	
PA_atk-s02_02a:349_3	Vitthārato panesa titthiyaparivāso samantapāsādikāya vinayaṭṭhakathāya pabbajjakhandhakavaṇṇanāyaṃ	349	
PA_atk-s02_02a:349_4	vuttanayeneva veditabbo. Apica metthāti apica me ettha. Puggalavemattatā viditāti	349	
PA_atk-s02_02a:349_5	puggalanānattaṃ viditaṃ. Ayaṃ puggalo parivāsāraho, ayaṃ na parivāsārahoti idaṃ mayhaṃ pākaṭanti dasseti.	349	
PA_atk-s02_02a:350_0	Tato seniyo cintesi – “aho acchariyaṃ buddhasāsanaṃ, yattha evaṃ ghaṃsitvā koṭṭetvā	350	
PA_atk-s02_02a:350_1	yuttameva gaṇhanti, ayuttaṃ chaḍḍentī”ti. Tato suṭṭhutaraṃ pabbajjāya sañjātussāho	350	
PA_atk-s02_02a:350_2	sace, bhantetiādimāha. Atha bhagavā tassa tibbacchandataṃ viditvā na seniyo parivāsaṃ	350	
PA_atk-s02_02a:350_3	arahatīti aññataraṃ bhikkhuṃ āmantesi – “gaccha tvaṃ, bhikkhu, seniyaṃ nhāpetvā pabbājetvā	350	
PA_atk-s02_02a:350_4	ānehī”ti. So tathā katvā taṃ pabbājetvā bhagavato santikaṃ ānayi. Bhagavā gaṇe nisīditvā	350	
PA_atk-s02_02a:350_5	upasampādesi. Tena vuttaṃ – “alattha kho acelo seniyo bhagavato santike pabbajjaṃ	350	
PA_atk-s02_02a:350_6	alattha upasampada”nti.	350	
PA_atk-s02_02a:351_0	Acirūpasampannoti upasampanno hutvā nacirameva. Vūpakaṭṭhoti vatthukāmakilesakāmehi	351	
PA_atk-s02_02a:351_1	kāyena ca cittena ca vūpakaṭṭho. Appamattoti kammaṭṭhāne satiṃ avijahanto. Ātāpīti	351	
PA_atk-s02_02a:351_2	kāyikacetasikasaṅkhātena vīriyātāpena ātāpī. Pahitattoti kāye ca jīvite ca anapekkhatāya	351	
PA_atk-s02_02a:351_3	pesitatto vissaṭṭhaattabhāvo. Yassatthāyāti yassa atthāya. Kulaputtāti ācārakulaputtā.	351	
PA_atk-s02_02a:351_4	Sammadevāti hetunāva kāraṇeneva. Tadanuttaranti taṃ anuttaraṃ. Brahmacariyapariyosānanti	351	
PA_atk-s02_02a:351_5	maggabrahmacariyapariyosānabhūtaṃ arahattaphalaṃ. Tassa hi atthāya kulaputtā pabbajanti.	351	
PA_atk-s02_02a:351_6	Diṭṭheva dhammeti imasmiṃyeva attabhāve. Sayaṃ abhiññā sacchikatvāti attanāyeva paññāya	351	
PA_atk-s02_02a:351_7	paccakkhaṃ katvā, aparappaccayaṃ ñatvāti attho. Upasampajja vihāsīti pāpuṇitvā sampādetvā	351	
PA_atk-s02_02a:351_8	vihāsi. Evaṃ viharantova khīṇā jāti…pe… abbhaññāsi.	351	
PA_atk-s02_02a:352_0	Evamassa paccavekkhaṇabhūmiṃ dassetvā arahattanikūṭeneva desanaṃ niṭṭhāpetuṃ “aññataro	352	
PA_atk-s02_02a:352_1	kho panāyasmā seniyo arahataṃ ahosī”ti vuttaṃ. Tattha aññataroti eko. Arahatanti	352	
PA_atk-s02_02a:352_2	arahantānaṃ, bhagavato sāvakānaṃ arahantānaṃ abbhantaro ahosīti ayamevattha adhippāyo.	352	
PA_atk-s02_02a:352_3	Sesaṃ sabbattha uttānamevāti.	352	
PA_atk-s02_02a:353	Papañcasūdaniyā majjhimanikāyaṭṭhakathāya	35	
PA_atk-s02_02a:354	Kukkuravatikasuttavaṇṇanā niṭṭhitā.	35	
PA_atk-s02_02a:355	8. Abhayarājakumārasuttavaṇṇanā	35	
PA_atk-s02_02a:356_0	83. Evaṃ me sutanti abhayasuttaṃ. Tattha abhayoti tassa nāmaṃ. Rājakumāroti bimbisārassa	356	
PA_atk-s02_02a:356_1	orasaputto. Vādaṃ āropehīti dosaṃ āropehi. Nerayikoti niraye nibbattako. Kappaṭṭhoti	356	
PA_atk-s02_02a:356_2	kappaṭṭhitiko. Atekicchoti buddhasahassenāpi tikicchituṃ na sakkā. Uggilitunti dve	356	
PA_atk-s02_02a:356_3	ante mocetvā kathetuṃ asakkonto uggilituṃ bahi nīharituṃ na sakkhiti. Ogilitunti	356	
PA_atk-s02_02a:356_4	pucchāya dosaṃ datvā hāretuṃ asakkonto ogilituṃ anto pavesetuṃ na sakkhiti.	356	
PA_atk-s02_02a:357_0	Evaṃ, bhanteti nigaṇṭho kira cintesi – “samaṇo gotamo mayhaṃ sāvake bhinditvā gaṇhāti,	357	
PA_atk-s02_02a:357_1	handāhaṃ ekaṃ pañhaṃ abhisaṅkharomi, yaṃ puṭṭho samaṇo gotamo ukkuṭiko hutvā nisinno	357	
PA_atk-s02_02a:357_2	uṭṭhātuṃ na sakkhissatī”ti. So abhayassa gehā nīhaṭabhatto siniddhabhojanaṃ bhuñjanto	357	
PA_atk-s02_02a:357_3	bahū pañhe abhisaṅkharitvā – “ettha samaṇo gotamo imaṃ nāma dosaṃ dassessati, ettha	357	
PA_atk-s02_02a:357_4	imaṃ nāmā”ti sabbe pahāya cātumāsamatthake imaṃ pañhaṃ addasa. Athassa etadahosi	357	
PA_atk-s02_02a:357_5	– “imassa pañhassa pucchāya vā vissajjane vā na sakkā doso dātuṃ, ovaṭṭikasāro ayaṃ,	357	
PA_atk-s02_02a:357_6	ko nu kho imaṃ gahetvā samaṇassa gotamassa vādaṃ āropessatī”ti. Tato “abhayo rājakumāro	357	
PA_atk-s02_02a:357_7	paṇḍito, so sakkhissatīti taṃ uggaṇhāpemī”ti niṭṭhaṃ gantvā uggaṇhāpesi. So vādajjhāsayatāya	357	
PA_atk-s02_02a:357_8	tassa vacanaṃ sampaṭicchanto “evaṃ, bhante,”ti āha.	357	
PA_atk-s02_02a:358_0	84. Akālo kho ajjāti ayaṃ pañho catūhi māsehi abhisaṅkhato, tattha idaṃ gahetvā idaṃ	358	
PA_atk-s02_02a:358_1	vissajjiyamāne divasabhāgo nappahossatīti maññanto evaṃ cintesi. So dānīti sve dāni.	358	
PA_atk-s02_02a:358_2	Attacatutthoti kasmā bahūhi saddhiṃ na nimantesi? Evaṃ kirassa ahosi – “bahūsu nisinnesu	358	
PA_atk-s02_02a:358_3	thokaṃ datvā vadantassa aññaṃ suttaṃ aññaṃ kāraṇaṃ aññaṃ tathārūpaṃ vatthuṃ āharitvā	358	
PA_atk-s02_02a:358_4	dassessati, evaṃ sante kalaho vā kolāhalameva vā bhavissati. Athāpi ekakaṃyeva nimantessāmi,	358	
PA_atk-s02_02a:358_5	evampi me garahā uppajjissati ‘yāvamaccharī vāyaṃ abhayo, bhagavantaṃ divase divase	358	
PA_atk-s02_02a:358_6	bhikkhūnaṃ satenapi sahassenapi saddhiṃ carantaṃ disvāpi ekakaṃyeva nimantesī”’ti.	358	
PA_atk-s02_02a:358_7	“Evaṃ pana doso na bhavissatī”ti aparehi tīhi saddhiṃ attacatutthaṃ nimantesi.	358	
PA_atk-s02_02a:359_0	85. Na khvettha, rājakumāra, ekaṃsenāti na kho, rājakumāra, ettha pañhe ekaṃsena	359	
PA_atk-s02_02a:359_1	vissajjanaṃ hoti. Evarūpañhi vācaṃ tathāgato bhāseyyāpi na bhāseyyāpi. Bhāsitapaccayena	359	
PA_atk-s02_02a:359_2	atthaṃ passanto bhāseyya, apassanto na bhāseyyāti attho. Iti bhagavā mahānigaṇṭhena	359	
PA_atk-s02_02a:359_3	catūhi māsehi abhisaṅkhataṃ pañhaṃ asanipātena pabbatakūṭaṃ viya ekavacaneneva saṃcuṇṇesi.	359	
PA_atk-s02_02a:359_4	Anassuṃ nigaṇṭhāti naṭṭhā nigaṇṭhā.	359	
PA_atk-s02_02a:360_0	86. Aṅke nisinno hotīti ūrūsu nisinno hoti. Lesavādino hi vādaṃ paṭṭhapentā kiñcideva	360	
PA_atk-s02_02a:360_1	phalaṃ vā pupphaṃ vā potthakaṃ vā gahetvā nisīdanti. Te attano jaye sati paraṃ ajjhottharanti,	360	
PA_atk-s02_02a:360_2	parassa jaye sati phalaṃ khādantā viya pupphaṃ ghāyantā viya potthakaṃ vācentā viya	360	
PA_atk-s02_02a:360_3	vikkhepaṃ dassenti. Ayaṃ pana cintesi – “sammāsambuddho esa osaṭasaṅgāmo paravādamaddano.	360	
PA_atk-s02_02a:360_4	Sace me jayo bhavissati, iccetaṃ kusalaṃ. No ce bhavissati, dārakaṃ vijjhitvā rodāpessāmi.	360	
PA_atk-s02_02a:360_5	Tato passatha, bho, ayaṃ dārako rodati, uṭṭhahatha tāva, pacchāpi jānissāmā”ti tasmā	360	
PA_atk-s02_02a:360_6	dārakaṃ gahetvā nisīdi. Bhagavā pana rājakumārato sahassaguṇenapi satasahassaguṇenapi	360	
PA_atk-s02_02a:360_7	vādīvarataro, “imamevassa dārakaṃ upamaṃ katvā vādaṃ bhindissāmī”ti cintetvā “taṃ	360	
PA_atk-s02_02a:360_8	kiṃ maññasi rājakumārā”tiādimāha.	360	
PA_atk-s02_02a:361_0	Tattha mukhe āhareyyāti mukhe ṭhapeyya. Āhareyyassāhanti apaneyyaṃ assa ahaṃ. Ādikenevāti	361	
PA_atk-s02_02a:361_1	paṭhamapayogeneva. Abhūtanti abhūtatthaṃ. Atacchanti na tacchaṃ. Anatthasaṃhitanti	361	
PA_atk-s02_02a:361_2	na atthasaṃhitaṃ na vaḍḍhinissitaṃ. Appiyā amanāpāti neva piyā na manāpā. Iminā nayeneva	361	
PA_atk-s02_02a:361_3	sabbattha attho daṭṭhabbo.	361	
PA_atk-s02_02a:362_0	Tattha appiyapakkhe paṭhamavācā acoraṃyeva coroti, adāsaṃyeva dāsoti, aduppayuttaṃyeva	362	
PA_atk-s02_02a:362_1	duppayuttoti pavattā. Na taṃ tathāgato bhāsati. Dutiyavācā coraṃyeva coro ayantiādivasena	362	
PA_atk-s02_02a:362_2	pavattā. Tampi tathāgato na bhāsati. Tatiyavācā “idāni akatapuññatāya duggato dubbaṇṇo	362	
PA_atk-s02_02a:362_3	appesakkho, idha ṭhatvāpi puna puññaṃ na karosi, dutiyacittavāre kathaṃ catūhi apāyehi	362	
PA_atk-s02_02a:362_4	na muccissasī”ti evaṃ mahājanassa atthapurekkhārena dhammapurekkhārena anusāsanīpurekkhārena	362	
PA_atk-s02_02a:362_5	ca vattabbavācā. Tatra kālaññū tathāgatoti tasmiṃ tatiyabyākaraṇe tassā vācāya byākaraṇatthāya	362	
PA_atk-s02_02a:362_6	tathāgato kālaññū hoti, mahājanassa ādānakālaṃ gahaṇakālaṃ jānitvāva byākarotīti attho.	362	
PA_atk-s02_02a:363_0	Piyapakkhe paṭhamavācā aṭṭhāniyakathā nāma. Sā evaṃ veditabbā – evaṃ kira gāmavāsimahallakaṃ	363	
PA_atk-s02_02a:363_1	nagaraṃ āgantvā pānāgāre pivantaṃ vañcetukāmā sambahulā dhuttā pītaṭṭhāne ṭhatvā	363	
PA_atk-s02_02a:363_2	tena saddhiṃ suraṃ pivantā “imassa nivāsanapāvuraṇampi hatthe bhaṇḍakampi sabbaṃ	363	
PA_atk-s02_02a:363_3	gaṇhissāmā”ti cintetvā katikaṃ akaṃsu – “ekekaṃ attapaccakkhakathaṃ kathema, yo ‘abhūta’nti	363	
PA_atk-s02_02a:363_4	kathesi, kathitaṃ vā na saddahati, taṃ dāsaṃ katvā gaṇhissāmā”ti. Tampi mahallakaṃ	363	
PA_atk-s02_02a:363_5	pucchiṃsu “tumhākampi tāta ruccatī”ti. Evaṃ hotu tātāti.	363	
PA_atk-s02_02a:364_0	Eko dhutto āha – mayhaṃ, bho mātu, mayi kucchigate kapiṭṭhaphaladohalo ahosi. Sā	364	
PA_atk-s02_02a:364_1	aññaṃ kapiṭṭhahārakaṃ alabbhamānā maṃyeva pesesi. Ahaṃ gantvā rukkhaṃ abhiruhituṃ	364	
PA_atk-s02_02a:364_2	asakkonto attanāva attānaṃ pāde gahetvā muggaraṃ viya rukkhassa upari khipiṃ; atha	364	
PA_atk-s02_02a:364_3	sākhato sākhaṃ vicaranto phalāni gahetvā otarituṃ asakkonto gharaṃ gantvā nisseṇiṃ	364	
PA_atk-s02_02a:364_4	āharitvā oruyha mātu santikaṃ gantvā phalāni mātuyā adāsiṃ; tāni pana mahantāni honti	364	
PA_atk-s02_02a:364_5	cāṭippamāṇāni. Tato me mātarā ekāsane nisinnāya samasaṭṭhiphalāni khāditāni. Mayā	364	
PA_atk-s02_02a:364_6	ekucchaṅgena ānītaphalesu sesakāni kulasantake gāme khuddakamahallakānaṃ ahesuṃ.	364	
PA_atk-s02_02a:364_7	Amhākaṃ gharaṃ soḷasahatthaṃ, sesaparikkhārabhaṇḍakaṃ apanetvā kapiṭṭhaphaleheva	364	
PA_atk-s02_02a:364_8	yāva chadanaṃ pūritaṃ. Tato atirekāni gahetvā gehadvāre rāsiṃ akaṃsu. So asītihatthubbedho	364	
PA_atk-s02_02a:364_9	pabbato viya ahosi. Kiṃ īdisaṃ, bho sakkā, saddahitunti?	364	
PA_atk-s02_02a:365_0	Gāmikamahallako tuṇhī nisīditvā sabbesaṃ kathāpariyosāne pucchito āha – “evaṃ bhavissati	365	
PA_atk-s02_02a:365_1	tātā, mahantaṃ raṭṭhaṃ, raṭṭhamahantatāya sakkā saddahitu”nti. Yathā ca tena, evaṃ	365	
PA_atk-s02_02a:365_2	sesehipi tathārūpāsu nikkāraṇakathāsu kathitāsu āha – mayhampi tātā suṇātha, na tumhākaṃyeva	365	
PA_atk-s02_02a:365_3	kulāni, amhākampi kulaṃ mahākulaṃ, amhākaṃ pana avasesakhettehi kappāsakhettaṃ mahantataraṃ.	365	
PA_atk-s02_02a:365_4	Tassa anekakarīsasatassa kappāsakhettassa majjhe eko kappāsarukkho mahā asītihatthubbedho	365	
PA_atk-s02_02a:365_5	ahosi. Tassa pañca sākhā, tāsu avasesasākhā phalaṃ na gaṇhiṃsu, pācīnasākhāya ekameva	365	
PA_atk-s02_02a:365_6	mahācāṭimattaṃ phalaṃ ahosi. Tassa cha aṃsiyo, chasu aṃsīsu cha kappāsapiṇḍiyo pupphitā.	365	
PA_atk-s02_02a:365_7	Ahaṃ massuṃ kāretvā nhātavilitto khettaṃ gantvā tā kappāsapiṇḍiyo pupphitā disvā	365	
PA_atk-s02_02a:365_8	ṭhitakova hatthaṃ pasāretvā gaṇhiṃ. Tā kappāsapiṇḍiyo thāmasampannā cha dāsā ahesuṃ.	365	
PA_atk-s02_02a:365_9	Te sabbe maṃ ekakaṃ ohāya palātā. Ettake addhāne te na passāmi, ajja diṭṭhā, tumhe	365	
PA_atk-s02_02a:365_10	te cha janā. Tvaṃ nando nāma, tvaṃ puṇṇo nāma, tvaṃ vaḍḍhamāno nāma, tvaṃ citto nāma	3651	
PA_atk-s02_02a:365_11	tvaṃ maṅgalo nāma, tvaṃ poṭṭhiyo nāmāti vatvā uṭṭhāya nisinnakeyeva cūḷāsu gahetvā	3651	
PA_atk-s02_02a:365_12	aṭṭhāsi. Te “na mayaṃ dāsā”tipi vattuṃ nāsakkhiṃsu. Atha ne kaḍḍhanto vinicchayaṃ	3651	
PA_atk-s02_02a:365_13	netvā lakkhaṇaṃ āropetvā yāvajīvaṃ dāse katvā paribhuñji. Evarūpiṃ kathaṃ tathāgato na bhāsati.	3651	
PA_atk-s02_02a:366_0	Dutiyavācā āmisahetucāṭukamyatādivasena nānappakārā paresaṃ thomanavācā ceva, corakathaṃ	366	
PA_atk-s02_02a:366_1	rājakathanti ādinayappavattā tiracchānakathā ca. Tampi tathāgato na bhāsati. Tatiyavācā	366	
PA_atk-s02_02a:366_2	ariyasaccasannissitakathā, yaṃ vassasatampi suṇantā paṇḍitā neva tittiṃ gacchanti.	366	
PA_atk-s02_02a:366_3	Iti tathāgato neva sabbampi appiyavācaṃ bhāsati na piyavācaṃ. Tatiyaṃ tatiyameva	366	
PA_atk-s02_02a:366_4	pana bhāsitabbakālaṃ anatikkamitvā bhāsati. Tattha tatiyaṃ appiyavācaṃ sandhāya heṭṭhā	366	
PA_atk-s02_02a:366_5	daharakumāraupamā āgatāti veditabbaṃ.	366	
PA_atk-s02_02a:367_0	87. Udāhu ṭhānasovetanti udāhu ṭhānuppattikañāṇena taṅkhaṇaṃyeva taṃ tathāgatassa	367	
PA_atk-s02_02a:367_1	upaṭṭhātīti pucchati. Saññātoti ñāto paññāto pākaṭo. Dhammadhātūti dhammasabhāvo.	367	
PA_atk-s02_02a:367_2	Sabbaññutaññāṇassetaṃ adhivacanaṃ. Taṃ bhagavatā suppaṭividdhaṃ, hatthagataṃ bhagavato.	367	
PA_atk-s02_02a:367_3	Tasmā so yaṃ yaṃ icchati, taṃ taṃ sabbaṃ ṭhānasova paṭibhātīti. Sesaṃ sabbattha uttānameva.	367	
PA_atk-s02_02a:367_4	Ayaṃ pana dhammadesanā neyyapuggalavasena pariniṭṭhitāti.	367	
PA_atk-s02_02a:368	Papañcasūdaniyā majjhimanikāyaṭṭhakathāya	36	
PA_atk-s02_02a:369	Abhayarājakumārasuttavaṇṇanā niṭṭhitā.	36	
PA_atk-s02_02a:370	9. Bahuvedanīyasuttavaṇṇanā	37	
PA_atk-s02_02a:371_0	88. Evaṃ me sutanti bahuvedanīyasuttaṃ. Tattha pañcakaṅgo thapatīti pañcakaṅgoti	371	
PA_atk-s02_02a:371_1	tassa nāmaṃ. Vāsipharasunikhādanadaṇḍamuggarakāḷasuttanāḷisaṅkhātehi vā aṅgehi samannāgatattā	371	
PA_atk-s02_02a:371_2	so pañcaṅgoti paññāto. Thapatīti vaḍḍhakījeṭṭhako. Udāyīti paṇḍitaudāyitthero.	371	
PA_atk-s02_02a:372_0	89. Pariyāyanti kāraṇaṃ. Dvepānandāti dvepi, ānanda. Pariyāyenāti kāraṇena. Ettha	372	
PA_atk-s02_02a:372_1	ca kāyikacetasikavasena dve veditabbā. Sukhādivasena tisso, indriyavasena sukhindriyādikā	372	
PA_atk-s02_02a:372_2	pañca, dvāravasena cakkhusamphassajādikā cha, upavicāravasena “cakkhunā rūpaṃ disvā	372	
PA_atk-s02_02a:372_3	somanassaṭṭhāniyaṃ rūpaṃ upavicaratī”tiādikā aṭṭhārasa, cha gehassitāni somanassāni,	372	
PA_atk-s02_02a:372_4	cha nekkhammasitāni somanassāni, cha gehassitāni domanassāni, cha nekkhammasitāni	372	
PA_atk-s02_02a:372_5	domanassāni, cha gehassitā upekkhā, cha nekkhammasitāti evaṃ chattiṃsa, tā atīte	372	
PA_atk-s02_02a:372_6	chattiṃsa, anāgate chattiṃsa, paccuppanne chattiṃsāti evaṃ aṭṭhavedanāsataṃ veditabbaṃ.	372	
PA_atk-s02_02a:373_0	90. Pañca kho ime, ānanda, kāmaguṇāti ayaṃ pāṭiekko anusandhi. Na kevalampi dve ādiṃ	373	
PA_atk-s02_02a:373_1	katvā vedanā bhagavatā paññattā, pariyāyena ekāpi vedanā kathitā. Taṃ dassento pañcakaṅgassa	373	
PA_atk-s02_02a:373_2	thapatino vādaṃ upatthambhetuṃ imaṃ desanaṃ ārabhi.	373	
PA_atk-s02_02a:374_0	Abhikkantataranti sundarataraṃ. Paṇītataranti atappakataraṃ. Ettha ca catutthajjhānato	374	
PA_atk-s02_02a:374_1	paṭṭhāya adukkhamasukhā vedanā, sāpi santaṭṭhena paṇītaṭṭhena ca sukhanti vuttā.	374	
PA_atk-s02_02a:374_2	Cha gehassitāni sukhanti vuttāni. Nirodho avedayitasukhavasena sukhaṃ nāma jāto.	374	
PA_atk-s02_02a:374_3	Pañcakāmaguṇavasena hi aṭṭhasamāpattivasena ca uppannaṃ vedayitasukhaṃ nāma. Nirodho	374	
PA_atk-s02_02a:374_4	avedayitasukhaṃ nāma. Iti vedayitasukhaṃ vā hotu avedayitasukhaṃ vā, taṃ niddukkhabhāvasaṅkhātena	374	
PA_atk-s02_02a:374_5	sukhaṭṭhena ekantasukhameva jātaṃ.	374	
PA_atk-s02_02a:375_0	91. Yattha yatthāti yasmiṃ yasmiṃ ṭhāne. Sukhaṃ upalabbhatīti vedayitasukhaṃ vā avedayitasukhaṃ	375	
PA_atk-s02_02a:375_1	vā upalabbhati. Taṃ taṃ tathāgato sukhasmiṃ paññapetīti taṃ sabbaṃ tathāgato niddukkhabhāvaṃ	375	
PA_atk-s02_02a:375_2	sukhasmiṃyeva paññapetīti. Idha bhagavā nirodhasamāpattiṃ sīsaṃ katvā neyyapuggalavasena	375	
PA_atk-s02_02a:375_3	arahattanikūṭeneva desanaṃ niṭṭhāpesīti.	375	
PA_atk-s02_02a:376	Papañcasūdaniyā majjhimanikāyaṭṭhakathāya	37	
PA_atk-s02_02a:377	Bahuvedanīyasuttavaṇṇanā niṭṭhitā.	37	
PA_atk-s02_02a:378	10. Apaṇṇakasuttavaṇṇanā	37	
PA_atk-s02_02a:379	92. Evaṃ me sutanti apaṇṇakasuttaṃ. Tattha cārikanti aturitacārikaṃ.	37	
PA_atk-s02_02a:380_0	93. Atthi pana vo gahapatayoti kasmā āha? So kira gāmo aṭavidvāre niviṭṭho. Nānāvidhā	380	
PA_atk-s02_02a:380_1	samaṇabrāhmaṇā divasaṃ maggaṃ gantvā sāyaṃ taṃ gāmaṃ vāsatthāya upenti, tesaṃ te	380	
PA_atk-s02_02a:380_2	manussā mañcapīṭhāni pattharitvā pāde dhovitvā pāde makkhetvā kappiyapānakāni datvā	380	
PA_atk-s02_02a:380_3	punadivase nimantetvā dānaṃ denti. Te pasannacittā tehi saddhiṃ sammantayamānā evaṃ	380	
PA_atk-s02_02a:380_4	vadanti “atthi pana vo gahapatayo kiñci dassanaṃ gahita”nti? Natthi, bhanteti. “Gahapatayo	380	
PA_atk-s02_02a:380_5	vinā dassanena loko na niyyāti, ekaṃ dassanaṃ ruccitvā khamāpetvā gahetuṃ vaṭṭati,	380	
PA_atk-s02_02a:380_6	‘sassato loko’ti dassanaṃ gaṇhathā”ti vatvā pakkantā. Aparadivase aññe āgatā. Tepi	380	
PA_atk-s02_02a:380_7	tatheva pucchiṃsu. Te tesaṃ “āma, bhante, purimesu divasesu tumhādisā samaṇabrāhmaṇā	380	
PA_atk-s02_02a:380_8	āgantvā ‘sassato loko’ti amhe idaṃ dassanaṃ gāhāpetvā gatā”ti ārocesuṃ. “Te bālā	380	
PA_atk-s02_02a:380_9	kiṃ jānanti? ‘Ucchijjati ayaṃ loko’ti ucchedadassanaṃ gaṇhathā”ti evaṃ tepi ucchedadassanaṃ	380	
PA_atk-s02_02a:380_10	gaṇhāpetvā pakkantā. Etenupāyena aññe ekaccasassataṃ, aññe antānantaṃ, aññe amarāvikkhepanti	3801	
PA_atk-s02_02a:380_11	evaṃ dvāsaṭṭhi diṭṭhiyo uggaṇhāpesuṃ. Te pana ekadiṭṭhiyampi patiṭṭhātuṃ nāsakkhiṃsu.	3801	
PA_atk-s02_02a:380_12	Sabbapacchā bhagavā agamāsi. So tesaṃ hitatthāya pucchanto “atthi pana vo gahapatayo”tiādimāha.	3801	
PA_atk-s02_02a:380_13	Tattha ākāravatīti kāraṇavatī sahetukā. Apaṇṇakoti aviraddho advejjhagāmī ekaṃsagāhiko.	3801	
PA_atk-s02_02a:381	94. Natthi dinnantiādi dasavatthukā micchādiṭṭhi heṭṭhā sāleyyakasutte vitthāritā. Tathā tabbipaccanīkabhūtā sammādiṭṭhi.	38	
PA_atk-s02_02a:382_0	95. Nekkhamme ānisaṃsanti yo nesaṃ akusalato nikkhantabhāve ānisaṃso, yo ca vodānapakkho	382	
PA_atk-s02_02a:382_1	visuddhipakkho, taṃ na passantīti attho. Asaddhammasaññattīti abhūtadhammasaññāpanā.	382	
PA_atk-s02_02a:382_2	Attānukkaṃsetīti ṭhapetvā maṃ ko añño attano dassanaṃ pare gaṇhāpetuṃ sakkotīti attānaṃ	382	
PA_atk-s02_02a:382_3	ukkhipati. Paraṃ vambhetīti ettakesu janesu ekopi attano dassanaṃ pare gaṇhāpetuṃ	382	
PA_atk-s02_02a:382_4	na sakkotīti evaṃ paraṃ heṭṭhā khipati. Pubbeva kho panāti pubbe micchādassanaṃ gaṇhantasseva	382	
PA_atk-s02_02a:382_5	susīlyaṃ pahīnaṃ hoti, dussīlabhāvo paccupaṭṭhito. Evamassimeti evaṃ assa ime micchādiṭṭhiādayo	382	
PA_atk-s02_02a:382_6	satta. Aparāparaṃ uppajjanavasena pana teyeva micchādiṭṭhipaccayā aneke pāpakā akusalā	382	
PA_atk-s02_02a:382_7	dhammā uppajjanti nāma.	382	
PA_atk-s02_02a:383_0	Tatrāti tāsu tesaṃ samaṇabrāhmaṇānaṃ laddhīsu. Kaliggahoti parājayaggāho. Dussamatto	383	
PA_atk-s02_02a:383_1	samādinnoti duggahito dupparāmaṭṭho. Ekaṃsaṃ pharitvā tiṭṭhatīti ekantaṃ ekakoṭṭhāsaṃ	383	
PA_atk-s02_02a:383_2	sakavādameva pharitvā adhimuccitvā tiṭṭhati, “sace kho natthi paro loko”ti evaṃ santeyeva	383	
PA_atk-s02_02a:383_3	sotthibhāvāvaho hoti. Riñcatīti vajjeti.	383	
PA_atk-s02_02a:384	96. Saddhammasaññattīti bhūtadhammasaññāpanā.	38	
PA_atk-s02_02a:385_0	Kaṭaggahoti jayaggāho. Susamatto samādinnoti suggahito suparāmaṭṭho. Ubhayaṃsaṃ pharitvā	385	
PA_atk-s02_02a:385_1	tiṭṭhatīti ubhayantaṃ ubhayakoṭṭhāsaṃ sakavādaṃ paravādañca pharitvā adhimuccitvā	385	
PA_atk-s02_02a:385_2	tiṭṭhati “sace kho atthi paro loko”ti evaṃ santepi “sace kho natthi paro loko”ti	385	
PA_atk-s02_02a:385_3	evaṃ santepi sotthibhāvāvaho hoti. Paratopi ekaṃsaubhayaṃsesu imināva nayena attho veditabbo.	385	
PA_atk-s02_02a:386_0	97. Karototi sahatthā karontassa. Kārayatoti āṇattiyā kārentassa. Chindatoti paresaṃ	386	
PA_atk-s02_02a:386_1	hatthādīni chindantassa. Pacatoti daṇḍena pīḷentassa vā tajjentassa vā. Socayatoti	386	
PA_atk-s02_02a:386_2	parassa bhaṇḍaharaṇādīhi sokaṃ sayaṃ karontassapi parehi kārentassapi. Kilamatoti	386	
PA_atk-s02_02a:386_3	āhārūpaccheda-bandhanāgārappavesanādīhi sayaṃ kilamantassāpi parehi kilamāpentassāpi.	386	
PA_atk-s02_02a:386_4	Phandato phandāpayatoti paraṃ phandantaṃ phandanakāle sayampi phandato parampi phandāpayato.	386	
PA_atk-s02_02a:386_5	Pāṇamatipātayatoti pāṇaṃ hanantassapi hanāpentassapi. Evaṃ sabbattha karaṇakārāpanavaseneva attho veditabbo.	386	
PA_atk-s02_02a:387_0	Sandhinti gharasandhiṃ. Nillopanti mahāvilopaṃ. Ekāgārikanti ekameva gharaṃ parivāretvā	387	
PA_atk-s02_02a:387_1	vilumpanaṃ. Paripanthe tiṭṭhatoti āgatāgatānaṃ acchindanatthaṃ magge tiṭṭhato. Karoto	387	
PA_atk-s02_02a:387_2	na karīyati pāpanti yaṃkiñci pāpaṃ karomīti saññāya karotopi pāpaṃ na karīyati, natthi	387	
PA_atk-s02_02a:387_3	pāpaṃ. Sattā pana karomāti evaṃsaññino hontīti attho. Khurapariyantenāti khuraneminā,	387	
PA_atk-s02_02a:387_4	khuradhārasadisapariyantena vā. Ekaṃ maṃsakhalanti ekaṃ maṃsarāsiṃ. Puñjanti tasseva	387	
PA_atk-s02_02a:387_5	vevacanaṃ. Tatonidānanti ekamaṃsakhalakaraṇanidānaṃ. Dakkhiṇatīre manussā kakkhaḷā	387	
PA_atk-s02_02a:387_6	dāruṇā, te sandhāya hanantotiādi vuttaṃ. Uttaratīre saddhā honti pasannā buddhamāmakā	387	
PA_atk-s02_02a:387_7	dhammamāmakā saṅghamāmakā, te sandhāya dadantotiādi vuttaṃ.	387	
PA_atk-s02_02a:388_0	Tattha yajantoti mahāyāgaṃ karonto. Damenāti indriyadamena uposathakammena. Saṃyamenāti	388	
PA_atk-s02_02a:388_1	sīlasaṃyamena. Saccavajjenāti saccavacanena. Āgamoti āgamanaṃ, pavattīti attho. Sabbathāpi	388	
PA_atk-s02_02a:388_2	pāpapuññānaṃ kiriyameva paṭikkhipanti. Sukkapakkhopi vuttanayeneva veditabbo. Sesamettha	388	
PA_atk-s02_02a:388_3	purimavāre vuttasadisameva.	388	
PA_atk-s02_02a:389_0	100. Natthi hetu natthi paccayoti ettha paccayo hetuvevacanaṃ. Ubhayenāpi vijjamānakameva	389	
PA_atk-s02_02a:389_1	kāyaduccaritādisaṃkilesapaccayaṃ kāyasucaritādivisuddhipaccayaṃ paṭikkhipanti. Natthi	389	
PA_atk-s02_02a:389_2	balaṃ, natthi vīriyaṃ, natthi purisathāmo, natthi purisaparakkamoti sattānaṃ saṃkilesituṃ	389	
PA_atk-s02_02a:389_3	vā visujjhituṃ vā balaṃ vā vīriyaṃ vā purisena kātabbo nāma purisathāmo vā purisaparakkamo vā natthi.	389	
PA_atk-s02_02a:390_0	Sabbe sattāti oṭṭhagoṇagadrabhādayo anavasese nidassenti. Sabbe pāṇāti ekindriyo	390	
PA_atk-s02_02a:390_1	pāṇo dvindriyo pāṇoti ādivasena vadanti. Sabbe bhūtāti aṇḍakosavatthikosesu bhūte	390	
PA_atk-s02_02a:390_2	sandhāya vadanti. Sabbe jīvāti sāliyavagodhumādayo sandhāya vadanti. Tesu hete viruhanabhāvena	390	
PA_atk-s02_02a:390_3	jīvasaññino. Avasā abalā avīriyāti tesaṃ attano vaso vā balaṃ vā vīriyaṃ vā natthi.	390	
PA_atk-s02_02a:390_4	Niyatisaṅgatibhāvapariṇatāti ettha niyatīti niyatatā. Saṅgatīti channaṃ abhijātīnaṃ	390	
PA_atk-s02_02a:390_5	tattha tattha gamanaṃ. Bhāvoti sabhāvoyeva. Evaṃ niyatiyā ca saṅgatiyā ca bhāvena	390	
PA_atk-s02_02a:390_6	ca pariṇatā nānappakārataṃ pattā. Yena hi yathā bhavitabbaṃ, so tatheva bhavati.	390	
PA_atk-s02_02a:390_7	Yena no bhavitabbaṃ, so na bhavatīti dassenti. Chasvevābhijātīsūti chasu eva abhijātīsu	390	
PA_atk-s02_02a:390_8	ṭhatvā sukhañca dukkhañca paṭisaṃvedenti, aññā sukhadukkhabhūmi natthīti dassenti.	390	
PA_atk-s02_02a:391_0	Tattha cha abhijātiyo nāma kaṇhābhijāti nīlābhijāti lohitābhijāti haliddābhijāti	391	
PA_atk-s02_02a:391_1	sukkābhijāti paramasukkābhijātīti. Tattha sākuṇiko sūkariko luddo macchaghātako coro	391	
PA_atk-s02_02a:391_2	coraghātako, ye vā panaññepi keci kurūrakammantā, ayaṃ kaṇhābhijāti nāma. Bhikkhū	391	
PA_atk-s02_02a:391_3	nīlābhijātīti vadanti. Te kira catūsu paccayesu kaṇṭake pakkhipitvā khādanti. “Bhikkhū	391	
PA_atk-s02_02a:391_4	ca kaṇṭakavuttino”ti ayañhi nesaṃ pāḷiyeva. Atha vā kaṇṭakavuttikā evaṃ nāma eke	391	
PA_atk-s02_02a:391_5	pabbajitāti vadanti. “Samaṇakaṇṭakavuttikā”tipi hi nesaṃ pāḷi. Lohitābhijāti nāma	391	
PA_atk-s02_02a:391_6	nigaṇṭhā ekasāṭakāti vadanti. Ime kira purimehi dvīhi paṇḍaratarā. Gihī acelakasāvakā	391	
PA_atk-s02_02a:391_7	haliddābhijātīti vadanti. Iti attano paccayadāyake nigaṇṭhehipi jeṭṭhakatare karonti.	391	
PA_atk-s02_02a:391_8	Nando, vaccho, saṅkicco, ayaṃ sukkābhijātīti vadanti. Te kira purimehi catūhi paṇḍaratarā.	391	
PA_atk-s02_02a:391_9	Ājīvake pana paramasukkābhijātīti vadanti. Te kira sabbehi paṇḍaratarā.	391	
PA_atk-s02_02a:392_0	Tattha sabbe sattā paṭhamaṃ sākuṇikādayova honti, tato visujjhamānā sakyasamaṇā honti,	392	
PA_atk-s02_02a:392_1	tato visujjhamānā nigaṇṭhā, tato ājīvakasāvakā, tato nandādayo, tato ājīvakāti ayametesaṃ	392	
PA_atk-s02_02a:392_2	laddhi. Sukkapakkho vuttapaccanīkena veditabbo. Sesamidhāpi purimavāre vuttasadisameva.	392	
PA_atk-s02_02a:393_0	Imāsu pana tīsu diṭṭhīsu natthikadiṭṭhi vipākaṃ paṭibāhati, akiriyadiṭṭhi kammaṃ	393	
PA_atk-s02_02a:393_1	paṭibāhati, ahetukadiṭṭhi ubhayampi paṭibāhati. Tattha kammaṃ paṭibāhantenāpi vipāko	393	
PA_atk-s02_02a:393_2	paṭibāhito hoti, vipākaṃ paṭibāhantenāpi kammaṃ paṭibāhitaṃ. Iti sabbepete atthato	393	
PA_atk-s02_02a:393_3	ubhayapaṭibāhakā natthikavādā ceva ahetukavādā akiriyavādā ca honti. Ye pana tesaṃ	393	
PA_atk-s02_02a:393_4	laddhiṃ gahetvā rattiṭṭhāne divāṭṭhāne nisinnā sajjhāyanti vīmaṃsanti, tesaṃ – “natthi	393	
PA_atk-s02_02a:393_5	dinnaṃ natthi yiṭṭhaṃ, karoto na kariyati pāpaṃ, natthi hetu natthi paccayo”ti tasmiṃ	393	
PA_atk-s02_02a:393_6	ārammaṇe micchāsati santiṭṭhati, cittaṃ ekaggaṃ hoti, javanāni javanti, paṭhamajavane	393	
PA_atk-s02_02a:393_7	satekicchā honti, tathā dutiyādīsu. Sattame buddhānampi atekicchā anivattino ariṭṭhakaṇṭakasadisā.	393	
PA_atk-s02_02a:394_0	Tattha koci ekaṃ dassanaṃ okkamati, koci dve, koci tīṇipi, ekasmiṃ okkantepi dvīsu	394	
PA_atk-s02_02a:394_1	tīsu okkantesupi niyatamicchādiṭṭhikova hoti, patto saggamaggāvaraṇañceva mokkhamaggāvaraṇañca,	394	
PA_atk-s02_02a:394_2	abhabbo tassa attabhāvassa anantaraṃ saggampi gantuṃ, pageva mokkhaṃ. Vaṭṭakhāṇu	394	
PA_atk-s02_02a:394_3	nāmesa satto pathavīgopako. Kiṃ panesa ekasmiṃyeva attabhāve niyato hoti, udāhu aññasmimpīti?	394	
PA_atk-s02_02a:394_4	Ekasmiññeva niyato, āsevanavasena pana bhavantarepi taṃ taṃ diṭṭhiṃ rocetiyeva. Evarūpassa	394	
PA_atk-s02_02a:394_5	hi yebhuyyena bhavato vuṭṭhānaṃ nāma natthi.	394	
PA_atk-s02_02a:395	Tasmā akalyāṇajanaṃ, āsīvisamivoragaṃ;	39	
PA_atk-s02_02a:396	Ārakā parivajjeyya, bhūtikāmo vicakkhaṇoti.	39	
PA_atk-s02_02a:397_0	103. Natthi sabbaso āruppāti arūpabrahmaloko nāma sabbākārena natthi. Manomayāti	397	
PA_atk-s02_02a:397_1	jhānacittamayā. Saññāmayāti arūpajjhānasaññāya saññāmayā. Rūpānaṃyeva nibbidāya virāgāya	397	
PA_atk-s02_02a:397_2	nirodhāya paṭipanno hotīti ayaṃ lābhī vā hoti takkī vā. Lābhī nāma rūpāvacarajjhānalābhī.	397	
PA_atk-s02_02a:397_3	Tassa rūpāvacare kaṅkhā natthi, arūpāvacaraloke atthi. So – “ahaṃ āruppā atthīti	397	
PA_atk-s02_02a:397_4	vadantānampi natthīti vadantānampi suṇāmi, atthi natthīti pana na jānāmi. Catutthajjhānaṃ	397	
PA_atk-s02_02a:397_5	padaṭṭhānaṃ katvā arūpāvacarajjhānaṃ nibbattessāmi. Sace āruppā atthi, tattha nibbattissāmi,	397	
PA_atk-s02_02a:397_6	sace natthi, rūpāvacarabrahmaloke nibbattissāmi. Evaṃ me apaṇṇako dhammo apaṇṇakova	397	
PA_atk-s02_02a:397_7	aviraddhova bhavissatī”ti tathā paṭipajjati. Takkī pana appaṭiladdhajjhāno, tassāpi	397	
PA_atk-s02_02a:397_8	rūpajjhāne kaṅkhā natthi, arūpaloke pana atthi. So – “ahaṃ āruppā atthīti vadantānampi	397	
PA_atk-s02_02a:397_9	natthīti vadantānampi suṇāmi, atthi natthīti pana na jānāmi. Kasiṇaparikammaṃ katvā	397	
PA_atk-s02_02a:397_10	catutthajjhānaṃ nibbattetvā taṃ padaṭṭhānaṃ katvā arūpāvacarajjhānaṃ nibbattessāmi.	3971	
PA_atk-s02_02a:397_11	Sace āruppā atthi, tattha nibbattissāmi. Sace natthi, rūpāvacarabrahmaloke nibbattissāmi.	3971	
PA_atk-s02_02a:397_12	Evaṃ me apaṇṇako dhammo apaṇṇakova aviraddhova bhavissatī”ti tathā paṭipajjati.	3971	
PA_atk-s02_02a:398_0	104. Bhavanirodhoti nibbānaṃ. Sārāgāya santiketi rāgavasena vaṭṭe rajjanassa santike.	398	
PA_atk-s02_02a:398_1	Saṃyogāyāti taṇhāvasena saṃyojanatthāya. Abhinandanāyāti taṇhādiṭṭhivasena abhinandanāya.	398	
PA_atk-s02_02a:398_2	Paṭipanno hotīti ayampi lābhī vā hoti takkī vā. Lābhī nāma aṭṭhasamāpattilābhī. Tassa	398	
PA_atk-s02_02a:398_3	āruppe kaṅkhā natthi, nibbāne atthi. So – “ahaṃ nirodho atthītipi natthītipi suṇāmi,	398	
PA_atk-s02_02a:398_4	sayaṃ na jānāmi. Samāpattiṃ pādakaṃ katvā vipassanaṃ vaḍḍhessāmi. Sace nirodho bhavissati,	398	
PA_atk-s02_02a:398_5	arahattaṃ patvā parinibbāyissāmi. No ce bhavissati, āruppe nibbattissāmī”ti evaṃ	398	
PA_atk-s02_02a:398_6	paṭipajjati. Takkī pana ekasamāpattiyāpi na lābhī, āruppe panassa kaṅkhā natthi,	398	
PA_atk-s02_02a:398_7	bhavanirodhe atthi. So – “ahaṃ nirodho atthītipi natthītipi suṇāmi, sayaṃ na jānāmi,	398	
PA_atk-s02_02a:398_8	kasiṇaparikammaṃ katvā aṭṭhasamāpattiyo nibbattetvā samāpattipadaṭṭhānaṃ vipassanaṃ	398	
PA_atk-s02_02a:398_9	vaḍḍhessāmi. Sace nirodho bhavissati, arahattaṃ patvā parinibbāyissāmi. No ce bhavissati,	398	
PA_atk-s02_02a:398_10	āruppe nibbattissāmī”ti evaṃ paṭipajjati. Etthāha – “atthi dinnantiādīni tāva apaṇṇakāni	3981	
PA_atk-s02_02a:398_11	bhavantu, natthi dinnantiādīni pana kathaṃ apaṇṇakānī”ti. Gahaṇavasena. Tāni hi apaṇṇakaṃ	3981	
PA_atk-s02_02a:398_12	apaṇṇakanti evaṃ gahitattā apaṇṇakāni nāma jātāni.	3981	
PA_atk-s02_02a:399_0	105. Cattārometi ayaṃ pāṭiekko anusandhi. Natthikavādo, ahetukavādo akiriyavādo,	399	
PA_atk-s02_02a:399_1	āruppā natthi nirodho natthīti evaṃvādino ca dveti ime pañca puggalā heṭṭhā tayo	399	
PA_atk-s02_02a:399_2	puggalāva honti. Atthikavādādayo pañca eko catutthapuggalova hoti. Etamatthaṃ dassetuṃ	399	
PA_atk-s02_02a:399_3	bhagavā imaṃ desanaṃ ārabhi. Tattha sabbaṃ atthato uttānamevāti.	399	
PA_atk-s02_02a:400	Papañcasūdaniyā majjhimanikāyaṭṭhakathāya	40	
PA_atk-s02_02a:401	Apaṇṇakasuttavaṇṇanā niṭṭhitā.	40	
PA_atk-s02_02a:402	Paṭhamavaggavaṇṇanā niṭṭhitā.	40	
PA_atk-s02_02a:403	2. Bhikkhuvaggo	40	
PA_atk-s02_02a:404	1. Ambalaṭṭhikarāhulovādasuttavaṇṇanā	40	
PA_atk-s02_02a:405_0	107. Evaṃ me sutanti ambalaṭṭhikarāhulovādasuttaṃ. Tattha ambalaṭṭhikāyaṃ viharatīti	405	
PA_atk-s02_02a:405_1	veḷuvanavihārassa paccante padhānagharasaṅkhepe vivekakāmānaṃ vasanatthāya kate ambalaṭṭhikāti	405	
PA_atk-s02_02a:405_2	evaṃnāmake pāsāde pavivekaṃ brūhayanto viharati. Kaṇṭako nāma jātakālato paṭṭhāya	405	
PA_atk-s02_02a:405_3	tikhiṇova hoti, evamevaṃ ayampi āyasmā sattavassikasāmaṇerakāleyeva pavivekaṃ brūhayamāno	405	
PA_atk-s02_02a:405_4	tattha vihāsi. Paṭisallānā vuṭṭhitoti phalasamāpattito vuṭṭhāya. Āsananti pakatipaññattamevettha	405	
PA_atk-s02_02a:405_5	āsanaṃ atthi, taṃ papphoṭetvā ṭhapesi. Udakādhāneti udakabhājane. “Udakaṭṭhāne”tipi pāṭho.	405	
PA_atk-s02_02a:406_0	Āyasmantaṃ rāhulaṃ āmantesīti ovādadānatthaṃ āmantesi. Bhagavatā hi rāhulattherassa	406	
PA_atk-s02_02a:406_1	sambahulā dhammadesanā katā. Sāmaṇerapañhaṃ therasseva vuttaṃ. Tathā rāhulasaṃyuttaṃ	406	
PA_atk-s02_02a:406_2	mahārāhulovādasuttaṃ cūḷarāhulovādasuttamidaṃ ambalaṭṭhikarāhulovādasuttanti.	406	
PA_atk-s02_02a:407_0	Ayañhi āyasmā sattavassikakāle bhagavantaṃ cīvarakaṇṇe gahetvā “dāyajjaṃ me samaṇa	407	
PA_atk-s02_02a:407_1	dehī”ti dāyajjaṃ yācamāno bhagavatā dhammasenāpatisāriputtattherassa niyyādetvā pabbājito.	407	
PA_atk-s02_02a:407_2	Atha bhagavā daharakumārā nāma yuttāyuttaṃ kathaṃ kathenti, ovādamassa demīti rāhulakumāraṃ	407	
PA_atk-s02_02a:407_3	āmantetvā “sāmaṇerena nāma, rāhula, tiracchānakathaṃ kathetuṃ na vaṭṭati, tvaṃ kathayamāno	407	
PA_atk-s02_02a:407_4	evarūpaṃ kathaṃ katheyyāsī”ti sabbabuddhehi avijahitaṃ dasapucchaṃ pañcapaṇṇāsavissajjanaṃ	407	
PA_atk-s02_02a:407_5	– “eko pañho eko uddeso ekaṃ veyyākaraṇaṃ dve pañhā…pe… dasa pañhā dasa uddesā dasa	407	
PA_atk-s02_02a:407_6	veyyākaraṇāti. Ekaṃ nāma kiṃ? Sabbe sattā āhāraṭṭhitikā…pe… dasa nāma kiṃ? Dasahaṅgehi	407	
PA_atk-s02_02a:407_7	samannāgato arahāti vuccatī”ti imaṃ sāmaṇerapañhaṃ kathesi. Puna cintesi “daharakumārā	407	
PA_atk-s02_02a:407_8	nāma piyamusāvādā honti, adiṭṭhameva diṭṭhaṃ amhehi, diṭṭhameva na diṭṭhaṃ amhehīti	407	
PA_atk-s02_02a:407_9	vadanti ovādamassa demī”ti akkhīhi oloketvāpi sukhasañjānanatthaṃ paṭhamameva catasso	407	
PA_atk-s02_02a:407_10	udakādhānūpamāyo, tato dve hatthiupamāyo ekaṃ ādāsūpamañca dassetvā imaṃ suttaṃ kathesi.	4071	
PA_atk-s02_02a:407_11	Catūsu pana paccayesu taṇhāvivaṭṭanaṃ pañcasu kāmaguṇesu chandarāgappahānaṃ kalyāṇamittupanissayassa	4071	
PA_atk-s02_02a:407_12	mahantabhāvañca dassetvā rāhulasuttaṃ kathesi. Āgatāgataṭṭhāne bhavesu chandarāgo	4071	
PA_atk-s02_02a:407_13	na kattabboti dassetuṃ rāhulasaṃyuttaṃ kathesi. “Ahaṃ sobhāmi, mama vaṇṇāyatanaṃ	4071	
PA_atk-s02_02a:407_14	pasanna”nti attabhāvaṃ nissāya gehassitachandarāgo na kattabboti mahārāhulovādasuttaṃ kathesi.	4071	
PA_atk-s02_02a:408_0	Tattha rāhulasuttaṃ imasmiṃ nāma kāle vuttanti na vattabbaṃ. Tañhi abhiṇhovādavasena	408	
PA_atk-s02_02a:408_1	vuttaṃ. Rāhulasaṃyuttaṃ sattavassikakālato paṭṭhāya yāva avassikabhikkhukālā vuttaṃ.	408	
PA_atk-s02_02a:408_2	Mahārāhulovādasuttaṃ aṭṭhārasa vassasāmaṇerakāle vuttaṃ. Cūḷarāhulovādasuttaṃ avassikabhikkhukāle	408	
PA_atk-s02_02a:408_3	vuttaṃ. Kumārakapañhañca idañca ambalaṭṭhikarāhulovādasuttaṃ sattavassikasāmaṇerakāle	408	
PA_atk-s02_02a:408_4	vuttaṃ. Tesu rāhulasuttaṃ abhiṇhovādatthaṃ, rāhulasaṃyuttaṃ, therassa vipassanāgabbhagahaṇatthaṃ,	408	
PA_atk-s02_02a:408_5	mahārāhulovādaṃ gehassitachandarāgavinodanatthaṃ, cūḷarāhulovādaṃ therassa pañcadasa-vimuttiparipācanīya-dhammaparipākakāle	408	
PA_atk-s02_02a:408_6	arahattagāhāpanatthaṃ vuttaṃ. Idañca pana sandhāya rāhulatthero bhikkhusaṅghamajjhe	408	
PA_atk-s02_02a:408_7	tathāgatassa guṇaṃ kathento idamāha –	408	
PA_atk-s02_02a:409	“Kikīva bījaṃ rakkheyya, cāmarī vālamuttamaṃ;	40	
PA_atk-s02_02a:410	Nipako sīlasampanno, mamaṃ rakkhi tathāgato”ti. ;	41	
PA_atk-s02_02a:411	Sāmaṇerapañhaṃ ayuttavacanapahānatthaṃ, idaṃ ambalaṭṭhikarāhulovādasuttaṃ sampajānamusāvādassa akaraṇatthaṃ vuttaṃ.	41	
PA_atk-s02_02a:412	Tattha passasi noti passasi nu. Parittanti thokaṃ. Sāmaññanti samaṇadhammo. Nikkujjitvāti adhomukhaṃ katvā. Ukkujjitvāti uttānaṃ katvā.	41	
PA_atk-s02_02a:413_0	108. Seyyathāpi, rāhula, rañño nāgoti ayaṃ upamā sampajānamusāvāde saṃvararahitassa	413	
PA_atk-s02_02a:413_1	opammadassanatthaṃ vuttā. Tattha īsādantoti rathīsāsadisadanto. Uruḷhavāti abhivaḍḍhito	413	
PA_atk-s02_02a:413_2	ārohasampanno. Abhijātoti sujāto jātisampanno. Saṅgāmāvacaroti saṅgāmaṃ otiṇṇapubbo.	413	
PA_atk-s02_02a:413_3	Kammaṃ karotīti āgatāgate pavaṭṭento ghāteti. Puratthimakāyādīsu pana puratthimakāyena	413	
PA_atk-s02_02a:413_4	tāva paṭisenāya phalakakoṭṭhakamuṇḍapākārādayo pāteti, tathā pacchimakāyena. Sīsena	413	
PA_atk-s02_02a:413_5	kammaṃ nāma niyametvā etaṃ padesaṃ maddissāmīti nivattitvā oloketi, ettakena satampi	413	
PA_atk-s02_02a:413_6	sahassampi dvedhā bhijjati. Kaṇṇehi kammaṃ nāma āgatāgate sare kaṇṇehi paharitvā	413	
PA_atk-s02_02a:413_7	pātanaṃ. Dantehi kammaṃ nāma paṭihatthiassahatthārohaassārohapadādīnaṃ vijjhanaṃ.	413	
PA_atk-s02_02a:413_8	Naṅguṭṭhena kammaṃ nāma naṅguṭṭhe bandhāya dīghāsilaṭṭhiyā vā ayamusalena vā chedanabhedanaṃ.	413	
PA_atk-s02_02a:413_9	Rakkhateva soṇḍanti soṇḍaṃ pana mukhe pakkhipitvā rakkhati.	413	
PA_atk-s02_02a:414_0	Tatthāti tasmiṃ tassa hatthino karaṇe. Apariccattanti anissaṭṭhaṃ, paresaṃ jayaṃ	414	
PA_atk-s02_02a:414_1	amhākañca parājayaṃ passīti maññati. Soṇḍāyapi kammaṃ karotīti ayamuggaraṃ vā khadiramusalaṃ	414	
PA_atk-s02_02a:414_2	vā gahetvā samantā aṭṭhārasahatthaṭṭhānaṃ maddati. Pariccattanti vissaṭṭhaṃ, idāni	414	
PA_atk-s02_02a:414_3	hatthiyodhādīsu na kutoci bhāyati, amhākaṃ jayaṃ paresañca parājayaṃ passīti maññati.	414	
PA_atk-s02_02a:414_4	Nāhaṃ tassa kiñci pāpanti tassa dukkaṭādiāpattivītikkame vā mātughātakādikammesu	414	
PA_atk-s02_02a:414_5	vā kiñci pāpaṃ akattabbaṃ nāma natthi. Tasmā tiha teti yasmā sampajānamusāvādino	414	
PA_atk-s02_02a:414_6	akattabbaṃ pāpaṃ nāma natthi, tasmā tayā hasāyapi davakamyatāyapi musā na bhaṇissāmīti	414	
PA_atk-s02_02a:414_7	sikkhitabbaṃ. Paccavekkhaṇatthoti olokanattho, yaṃ mukhe vajjaṃ hoti, tassa dassanatthoti	414	
PA_atk-s02_02a:414_8	vuttaṃ hoti. Paccavekkhitvā paccavekkhitvāti oloketvā oloketvā.	414	
PA_atk-s02_02a:415_0	109. Sasakkaṃ na karaṇīyanti ekaṃseneva na kātabbaṃ. Paṭisaṃhareyyāsīti nivatteyyāsi	415	
PA_atk-s02_02a:415_1	mā kareyyāsi. Anupadajjeyyāsīti anupadeyyāsi upatthambheyyāsi punappunaṃ kareyyāsi.	415	
PA_atk-s02_02a:415_2	Ahorattānusikkhīti rattiñca divañca sikkhamāno.	415	
PA_atk-s02_02a:416_0	111. Aṭṭīyitabbanti aṭṭena pīḷitena bhavitabbaṃ. Harāyitabbanti lajjitabbaṃ. Jigucchitabbanti	416	
PA_atk-s02_02a:416_1	gūthaṃ disvā viya jigucchā uppādetabbā. Manokammassa pana adesanāvatthukattā idha	416	
PA_atk-s02_02a:416_2	desetabbanti na vuttaṃ. Kittake pana ṭhāne kāyakammavacīkammāni sodhetabbāni, kittake	416	
PA_atk-s02_02a:416_3	manokammanti. Kāyakammavacīkammāni tāva ekasmiṃ purebhatteyeva sodhetabbāni. Bhattakiccaṃ	416	
PA_atk-s02_02a:416_4	katvā divāṭṭhāne nisinnena hi paccavekkhitabbaṃ “aruṇuggamanato paṭṭhāya yāva imasmiṃ	416	
PA_atk-s02_02a:416_5	ṭhāne nisajjā atthi nu kho me imasmiṃ antare paresaṃ appiyaṃ kāyakammaṃ vā vacīkammaṃ	416	
PA_atk-s02_02a:416_6	vā”ti. Sace atthīti jānāti, desanāyuttaṃ desetabbaṃ, āvikaraṇayuttaṃ āvikātabbaṃ.	416	
PA_atk-s02_02a:416_7	Sace natthi, teneva pītipāmojjena vihātabbaṃ. Manokammaṃ pana etasmiṃ piṇḍapātapariyesanaṭṭhāne	416	
PA_atk-s02_02a:416_8	sodhetabbaṃ. Kathaṃ? “Atthi nu kho me ajja piṇḍapātapariyesanaṭṭhāne rūpādīsu chando	416	
PA_atk-s02_02a:416_9	vā rāgo vā paṭighaṃ vā”ti? Sace atthi, “puna na evaṃ karissāmī”ti citteneva adhiṭṭhātabbaṃ.	416	
PA_atk-s02_02a:416_10	Sace natthi, teneva pītipāmojjena vihātabbaṃ.	4161	
PA_atk-s02_02a:417_0	112. Samaṇā vā brāhmaṇā vāti buddhā vā paccekabuddhā vā tathāgatasāvakā vā. Tasmātihāti	417	
PA_atk-s02_02a:417_1	yasmā atītepi evaṃ parisodhesuṃ, anāgatepi parisodhessanti, etarahipi parisodhenti,	417	
PA_atk-s02_02a:417_2	tasmā tumhehipi tesaṃ anusikkhantehi evaṃ sikkhitabbanti attho. Sesaṃ sabbattha uttānameva.	417	
PA_atk-s02_02a:417_3	Imaṃ pana desanaṃ bhagavā yāva bhavaggā ussitassa ratanarāsino yojaniyamaṇikkhandhena	417	
PA_atk-s02_02a:417_4	kūṭaṃ gaṇhanto viya neyyapuggalavasena pariniṭṭhāpesīti.	417	
PA_atk-s02_02a:418	Papañcasūdaniyā majjhimanikāyaṭṭhakathāya	41	
PA_atk-s02_02a:419	Ambalaṭṭhikarāhulovādasuttavaṇṇanā niṭṭhitā.	41	
PA_atk-s02_02a:420	2. Mahārāhulovādasuttavaṇṇanā	42	
PA_atk-s02_02a:421_0	113. Evaṃ me sutanti mahārāhulovādasuttaṃ. Tattha piṭṭhito piṭṭhito anubandhīti dassanaṃ	421	
PA_atk-s02_02a:421_1	avijahitvā gamanaṃ abbocchinnaṃ katvā pacchato pacchato iriyāpathānubandhanena anubandhi.	421	
PA_atk-s02_02a:421_2	Tadā hi bhagavā pade padaṃ nikkhipanto vilāsitagamanena purato purato gacchati, rāhulatthero	421	
PA_atk-s02_02a:421_3	dasabalassa padānupadiko hutvā pacchato pacchato.	421	
PA_atk-s02_02a:422_0	Tattha bhagavā supupphitasālavanamajjhagato subhūmiotaraṇatthāya nikkhantamattavaravāraṇo	422	
PA_atk-s02_02a:422_1	viya virocittha, rāhulabhaddo ca varavāraṇassa pacchato nikkhantagajapotako viya.	422	
PA_atk-s02_02a:422_2	Bhagavā sāyanhasamaye maṇiguhato nikkhamitvā gocaraṃ paṭipanno kesarasīho viya, rāhulabhaddo	422	
PA_atk-s02_02a:422_3	ca sīhamigarājānaṃ anubandhanto nikkhantasīhapotako viya. Bhagavā maṇipabbatasassirikavanasaṇḍato	422	
PA_atk-s02_02a:422_4	dāṭhabalo mahābyaggho viya, rāhulabhaddo ca byaggharājānaṃ anubandhabyagghapotako	422	
PA_atk-s02_02a:422_5	viya. Bhagavā simbalidāyato nikkhantasupaṇṇarājā viya, rāhulabhaddo ca supaṇṇarājassa	422	
PA_atk-s02_02a:422_6	pacchato nikkhantasupaṇṇapotako viya. Bhagavā cittakūṭapabbatato gaganatalaṃ pakkhandasuvaṇṇahaṃsarājā	422	
PA_atk-s02_02a:422_7	viya, rāhulabhaddo ca haṃsādhipatiṃ anupakkhandahaṃsapotako viya. Bhagavā mahāsaraṃ	422	
PA_atk-s02_02a:422_8	ajjhogāḷhā suvaṇṇamahānāvā viya, rāhulabhaddo ca suvaṇṇanāvaṃ pacchā anubandhanāvāpotako	422	
PA_atk-s02_02a:422_9	viya. Bhagavā cakkaratanānubhāvena gaganatale sampayātacakkavattirājā viya, rāhulabhaddo	422	
PA_atk-s02_02a:422_10	ca rājānaṃ anusampayātapariṇāyakaratanaṃ viya. Bhagavā vigatavalāhakaṃ nabhaṃ paṭipannatārakarājā	4221	
PA_atk-s02_02a:422_11	viya, rāhulabhaddo ca tārakādhipatino anumaggapaṭipannā parisuddhaosadhitārakā viya.	4221	
PA_atk-s02_02a:423_0	Bhagavāpi mahāsammatapaveṇiyaṃ okkākarājavaṃse jāto, rāhulabhaddopi. Bhagavāpi saṅkhe	423	
PA_atk-s02_02a:423_1	pakkhittakhīrasadiso suparisuddhajātikhattiyakule jāto, rāhulabhaddopi. Bhagavāpi	423	
PA_atk-s02_02a:423_2	rajjaṃ pahāya pabbajito, rāhulabhaddopi. Bhagavatopi sarīraṃ dvattiṃsamahāpurisalakkhaṇapaṭimaṇḍitaṃ	423	
PA_atk-s02_02a:423_3	devanagaresu samussitaratanatoraṇaṃ viya sabbapāliphullo pāricchattako viya ca atimanoharaṇaṃ,	423	
PA_atk-s02_02a:423_4	rāhulabhaddassāpi. Iti dvepi abhinīhārasampannā, dvepi rājapabbajitā, dvepi khattiyasukhumālā,	423	
PA_atk-s02_02a:423_5	dvepi suvaṇṇavaṇṇā, dvepi lakkhaṇasampannā ekamaggaṃ paṭipannā paṭipāṭiyā gacchantānaṃ	423	
PA_atk-s02_02a:423_6	dvinnaṃ candamaṇḍalānaṃ dvinnaṃ sūriyamaṇḍalānaṃ dvinnaṃ sakkasuyāmasantusitasunimmitavasavattimahābrahmādīnaṃ	423	
PA_atk-s02_02a:423_7	siriyā siriṃ abhibhavamānā viya virociṃsu.	423	
PA_atk-s02_02a:424_0	Tatrāyasmā rāhulo bhagavato piṭṭhito piṭṭhito gacchantova pādatalato yāva upari kesantā	424	
PA_atk-s02_02a:424_1	tathāgataṃ ālokesi. So bhagavato buddhavesavilāsaṃ disvā “sobhati bhagavā dvattiṃsamahāpurisalakkhaṇavicittasarīro	424	
PA_atk-s02_02a:424_2	byāmappabhāparikkhittatāya vippakiṇṇasuvaṇṇacuṇṇamajjhagato viya, vijjulatāparikkhitto	424	
PA_atk-s02_02a:424_3	kanakapabbato viya, yantasuttasamākaḍḍhitaratanavicittaṃ suvaṇṇaagghikaṃ viya, rattapaṃsukūlacīvarapaṭicchannopi	424	
PA_atk-s02_02a:424_4	rattakambalaparikkhittakanakapabbato viya, pavāḷalatāpaṭimaṇḍitaṃ suvaṇṇaagghikaṃ	424	
PA_atk-s02_02a:424_5	viya, cīnapiṭṭhacuṇṇapūjitaṃ suvaṇṇacetiyaṃ viya, lākhārasānulitto kanakayūpo viya,	424	
PA_atk-s02_02a:424_6	rattavalāhakantarato taṅkhaṇabbhuggatapuṇṇacando viya, aho samatiṃsapāramitānubhāvasajjitassa	424	
PA_atk-s02_02a:424_7	attabhāvassa sirīsampattī”ti cintesi. Tato attānampi oloketvā – “ahampi sobhāmi.	424	
PA_atk-s02_02a:424_8	Sace bhagavā catūsu mahādīpesu cakkavattirajjaṃ akarissā, mayhaṃ pariṇāyakaṭṭhānantaraṃ	424	
PA_atk-s02_02a:424_9	adassā. Evaṃ sante ativiya jambudīpatalaṃ asobhissā”ti attabhāvaṃ nissāya gehassitaṃ	424	
PA_atk-s02_02a:424_10	chandarāgaṃ uppādesi.	4241	
PA_atk-s02_02a:425_0	Bhagavāpi purato gacchantova cintesi – “paripuṇṇacchavimaṃsalohito dāni rāhulassa	425	
PA_atk-s02_02a:425_1	attabhāvo. Rajanīyesu rūpārammaṇādīsu hi cittassa pakkhandanakālo jāto, kiṃ bahulatāya	425	
PA_atk-s02_02a:425_2	nu kho rāhulo vītināmetī”ti. Atha sahāvajjaneneva pasannaudake macchaṃ viya, parisuddhe	425	
PA_atk-s02_02a:425_3	ādāsamaṇḍale mukhanimittaṃ viya ca tassa taṃ cittuppādaṃ addasa. Disvāva – “ayaṃ	425	
PA_atk-s02_02a:425_4	rāhulo mayhaṃ atrajo hutvā mama pacchato āgacchanto ‘ahaṃ sobhāmi, mayhaṃ vaṇṇāyatanaṃ	425	
PA_atk-s02_02a:425_5	pasanna’nti attabhāvaṃ nissāya gehassitachandarāgaṃ uppādeti, atitthe pakkhando uppathaṃ	425	
PA_atk-s02_02a:425_6	paṭipanno agocare carati, disāmūḷhaaddhiko viya agantabbaṃ disaṃ gacchati. Ayaṃ kho	425	
PA_atk-s02_02a:425_7	panassa kileso abbhantare vaḍḍhanto attatthampi yathābhūtaṃ passituṃ na dassati,	425	
PA_atk-s02_02a:425_8	paratthampi, ubhayatthampi. Tato nirayepi paṭisandhiṃ gaṇhāpessati, tiracchānayoniyampi,	425	
PA_atk-s02_02a:425_9	pettivisayepi, asurakāyepi, sambādhepi mātukucchisminti anamatagge saṃsāravaṭṭe paripātessati. Ayañhi –	425	
PA_atk-s02_02a:426	Anatthajanano lobho, lobho cittappakopano;	42	
PA_atk-s02_02a:427	Bhayamantarato jātaṃ, taṃ jano nāvabujjhati.	42	
PA_atk-s02_02a:428	Luddho atthaṃ na jānāti, luddho dhammaṃ na passati;	42	
PA_atk-s02_02a:429	Andhatamaṃ tadā hoti, yaṃ lobho sahate naraṃ. –	42	
PA_atk-s02_02a:430_0	Yathā kho pana anekaratanapūrā mahānāvā bhinnaphalakantarena udakaṃ ādiyamānā muhuttampi	430	
PA_atk-s02_02a:430_1	na ajjhupekkhitabbā hoti, vegenassā vivaraṃ pidahituṃ vaṭṭati, evamevaṃ ayampi na	430	
PA_atk-s02_02a:430_2	ajjhupekkhitabbo. Yāvassa ayaṃ kileso abbhantare sīlaratanādīni na vināseti, tāvadeva	430	
PA_atk-s02_02a:430_3	naṃ niggaṇhissāmī”ti ajjhāsayamakāsi. Evarūpesu pana ṭhānesu buddhānaṃ nāgavilokanaṃ	430	
PA_atk-s02_02a:430_4	nāma hoti. Tasmā yantena parivattitasuvaṇṇapaṭimā viya sakalakāyeneva parivattetvā	430	
PA_atk-s02_02a:430_5	ṭhito rāhulabhaddaṃ āmantesi. Taṃ sandhāya “atha kho bhagavā apaloketvā”tiādi vuttaṃ.	430	
PA_atk-s02_02a:431_0	Tattha yaṃkiñci rūpantiādīni sabbākārena visuddhimagge khandhaniddese vitthāritāni.	431	
PA_atk-s02_02a:431_1	Netaṃ mamātiādīni mahāhatthipadopame vuttāni. Rūpameva nu kho bhagavāti kasmā pucchati?	431	
PA_atk-s02_02a:431_2	Tassa kira – “sabbaṃ rūpaṃ netaṃ mama, nesohamasmi na meso attā”ti sutvā – “bhagavā	431	
PA_atk-s02_02a:431_3	sabbaṃ rūpaṃ vipassanāpaññāya evaṃ daṭṭhabbanti vadati, vedanādīsu nu kho kathaṃ	431	
PA_atk-s02_02a:431_4	paṭipajjitabba”nti nayo udapādi. Tasmā tasmiṃ naye ṭhito pucchati. Nayakusalo hesa	431	
PA_atk-s02_02a:431_5	āyasmā rāhulo, idaṃ na kattabbanti vutte idampi na kattabbaṃ idampi na kattabbamevāti	431	
PA_atk-s02_02a:431_6	nayasatenapi nayasahassenapi paṭivijjhati. Idaṃ kattabbanti vuttepi eseva nayo.	431	
PA_atk-s02_02a:432_0	Sikkhākāmo hi ayaṃ āyasmā, pātova gandhakuṭipariveṇe patthamattaṃ vālikaṃ okirati	432	
PA_atk-s02_02a:432_1	– “ajja sammāsambuddhassa santikā mayhaṃ upajjhāyassa santikā ettakaṃ ovādaṃ ettakaṃ	432	
PA_atk-s02_02a:432_2	paribhāsaṃ labhāmī”ti. Sammāsambuddhopi naṃ etadagge ṭhapento – “etadaggaṃ, bhikkhave,	432	
PA_atk-s02_02a:432_3	mama sāvakānaṃ bhikkhūnaṃ sikkhākāmānaṃ yadidaṃ rāhulo”ti sikkhāyameva aggaṃ katvā	432	
PA_atk-s02_02a:432_4	ṭhapesi. Sopi āyasmā bhikkhusaṅghamajjhe tameva sīhanādaṃ nadi –	432	
PA_atk-s02_02a:433	“Sabbametaṃ abhiññāya, dhammarājā pitā mama;	43	
PA_atk-s02_02a:434	Sammukhā bhikkhusaṅghassa, etadagge ṭhapesi maṃ.	43	
PA_atk-s02_02a:435	Sikkhākāmānahaṃ aggo, dhammarājena thomito;	43	
PA_atk-s02_02a:436	Saddhāpabbajitānañca, sahāyo pavaro mama.	43	
PA_atk-s02_02a:437	Dhammarājā pitā mayhaṃ, dhammārakkho ca pettiyo;	43	
PA_atk-s02_02a:438	Sāriputto upajjhāyo, sabbaṃ me jinasāsana”nti.	43	
PA_atk-s02_02a:439_0	Athassa bhagavā yasmā na kevalaṃ rūpameva, vedanādayopi evaṃ daṭṭhabbā, tasmā rūpampi	439	
PA_atk-s02_02a:439_1	rāhulātiādimāha. Ko najjāti ko nu ajja. Therassa kira etadahosi “sammāsambuddho mayhaṃ	439	
PA_atk-s02_02a:439_2	attabhāvanissitaṃ chandarāgaṃ ñatvā ‘samaṇena nāma evarūpo vitakko na vitakkitabbo’ti	439	
PA_atk-s02_02a:439_3	neva pariyāyena kathaṃ kathesi, gaccha bhikkhu rāhulaṃ vadehi ‘mā puna evarūpaṃ vitakkaṃ	439	
PA_atk-s02_02a:439_4	vitakkesī’ti na dūtaṃ pesesi. Maṃ sammukkhe ṭhatvāyeva pana sabhaṇḍakaṃ coraṃ cūḷāya	439	
PA_atk-s02_02a:439_5	gaṇhanto viya sammukhā sugatovādaṃ adāsi. Sugatovādo ca nāma asaṅkheyyehipi kappehi	439	
PA_atk-s02_02a:439_6	dullabho. Evarūpassa buddhassa sammukhā ovādaṃ labhitvā ko nu viññū paṇḍitajātiko	439	
PA_atk-s02_02a:439_7	ajja gāmaṃ piṇḍāya pavisissatī”ti. Athesa āyasmā āhārakiccaṃ pahāya yasmiṃ nisinnaṭṭhāne	439	
PA_atk-s02_02a:439_8	ṭhitena ovādo laddho, tatova paṭinivattetvā aññatarasmiṃ rukkhamūle nisīdi. Bhagavāpi	439	
PA_atk-s02_02a:439_9	taṃ āyasmantaṃ nivattamānaṃ disvā na evamāha – “mā nivatta tāva, rāhula, bhikkhācārakālo	439	
PA_atk-s02_02a:439_10	te”ti. Kasmā? Evaṃ kirassa ahosi – “ajja tāva kāyagatāsatiamatabhojanaṃ bhuñjatū”ti.	4391	
PA_atk-s02_02a:440_0	Addasā kho āyasmā sāriputtoti bhagavati gate pacchā gacchanto addasa. Etassa kirāyasmato	440	
PA_atk-s02_02a:440_1	ekakassa viharato aññaṃ vattaṃ, bhagavatā saddhiṃ viharato aññaṃ. Yadā hi dve aggasāvakā	440	
PA_atk-s02_02a:440_2	ekākino vasanti, tadā pātova senāsanaṃ sammajjitvā sarīrapaṭijagganaṃ katvā samāpattiṃ	440	
PA_atk-s02_02a:440_3	appetvā sannisinnā attano cittaruciyā bhikkhācāraṃ gacchanti. Bhagavatā saddhiṃ viharantā	440	
PA_atk-s02_02a:440_4	pana therā evaṃ na karonti. Tadā hi bhagavā bhikkhusaṅghaparivāro paṭhamaṃ bhikkhācāraṃ	440	
PA_atk-s02_02a:440_5	gacchati. Tasmiṃ gate thero attano senāsanā nikkhamitvā – “bahūnaṃ vasanaṭṭhāne nāma	440	
PA_atk-s02_02a:440_6	sabbeva pāsādikaṃ kātuṃ sakkonti vā, na vā sakkontī”ti tattha tattha gantvā asammaṭṭhaṃ	440	
PA_atk-s02_02a:440_7	ṭhānaṃ sammajjati. Sace kacavaro achaḍḍito hoti, taṃ chaḍḍeti. Pānīyaṭṭhapetabbaṭṭhānamhi	440	
PA_atk-s02_02a:440_8	pānīyakūṭe asati pānīyaghaṭaṃ ṭhapeti. Gilānānaṃ santikaṃ gantvā, “āvuso, tumhākaṃ	440	
PA_atk-s02_02a:440_9	kiṃ āharāmi, kiṃ vo icchitabba”nti? Pucchati. Avassikadaharānaṃ santikaṃ gantvā –	440	
PA_atk-s02_02a:440_10	“abhiramatha, āvuso, mā ukkaṇṭhittha, paṭipattisārakaṃ buddhasāsana”nti ovadati.	4401	
PA_atk-s02_02a:440_11	Evaṃ katvā sabbapacchā bhikkhācāraṃ gacchati. Yathā hi cakkavatti kuhiñci gantukāmo	4401	
PA_atk-s02_02a:440_12	senāya parivārito paṭhamaṃ nikkhamati, pariṇāyakaratanaṃ senaṅgāni saṃvidhāya pacchā	4401	
PA_atk-s02_02a:440_13	nikkhamati, evaṃ saddhammacakkavatti bhagavā bhikkhusaṅghaparivāro paṭhamaṃ nikkhamati,	4401	
PA_atk-s02_02a:440_14	tassa bhagavato pariṇāyakaratanabhūto dhammasenāpati imaṃ kiccaṃ katvā sabbapacchā	4401	
PA_atk-s02_02a:440_15	nikkhamati. So evaṃ nikkhanto tasmiṃ divase aññatarasmiṃ rukkhamūle nisinnaṃ rāhulabhaddaṃ	4401	
PA_atk-s02_02a:440_16	addasa. Tena vuttaṃ “pacchā gacchanto addasā”ti.	4401	
PA_atk-s02_02a:441_0	Atha kasmā ānāpānassatiyaṃ niyojesi? Nisajjānucchavikattā. Thero kira “etassa bhagavatā	441	
PA_atk-s02_02a:441_1	rūpakammaṭṭhānaṃ kathita”nti anāvajjitvāva yenākārena ayaṃ acalo anobaddho hutvā	441	
PA_atk-s02_02a:441_2	nisinno, idamassa etissā nisajjāya kammaṭṭhānaṃ anucchavikanti cintetvā evamāha.	441	
PA_atk-s02_02a:441_3	Tattha ānāpānassatinti assāsapassāse pariggahetvā tattha catukkapañcakajjhānaṃ nibbattetvā	441	
PA_atk-s02_02a:441_4	vipassanaṃ vaḍḍhetvā arahattaṃ gaṇhāhīti dasseti.	441	
PA_atk-s02_02a:442_0	Mahapphalā hotīti kīvamahapphalā hoti? Idha bhikkhu ānāpānassatiṃ anuyutto ekāsane	442	
PA_atk-s02_02a:442_1	nisinnova sabbāsave khepetvā arahattaṃ pāpuṇāti, tathā asakkonto maraṇakāle samasīsī	442	
PA_atk-s02_02a:442_2	hoti, tathā asakkonto devaloke nibbattitvā dhammakathikadevaputtassa dhammaṃ sutvā	442	
PA_atk-s02_02a:442_3	arahattaṃ pāpuṇāti, tato viraddho anuppanne buddhuppāde paccekabodhiṃ sacchikaroti,	442	
PA_atk-s02_02a:442_4	taṃ asacchikaronto buddhānaṃ sammukhībhāve bāhiyattherādayo viya khippābhiñño hoti,	442	
PA_atk-s02_02a:442_5	evaṃ mahapphalā. Mahānisaṃsāti tasseva vevacanaṃ. Vuttampi cetaṃ –	442	
PA_atk-s02_02a:443	“Ānāpānassatī yassa, paripuṇṇā subhāvitā;	44	
PA_atk-s02_02a:444	Anupubbaṃ paricitā, yathā buddhena desitā;	44	
PA_atk-s02_02a:445	Somaṃ lokaṃ pabhāseti, abbhā muttova candimā”ti. –	44	
PA_atk-s02_02a:446	Imaṃ mahapphalataṃ sampassamāno thero saddhivihārikaṃ tattha niyojeti.	44	
PA_atk-s02_02a:447_0	Iti bhagavā rūpakammaṭṭhānaṃ, thero ānāpānassatinti ubhopi kammaṭṭhānaṃ ācikkhitvā	447	
PA_atk-s02_02a:447_1	gatā, rāhulabhaddo vihāreyeva ohīno. Bhagavā tassa ohīnabhāvaṃ jānantopi neva attanā	447	
PA_atk-s02_02a:447_2	khādanīyaṃ bhojanīyaṃ gahetvā agamāsi, na ānandattherassa hatthe pesesi, na pasenadimahārājaanāthapiṇḍikādīnaṃ	447	
PA_atk-s02_02a:447_3	saññaṃ adāsi. Saññāmattakañhi labhitvā te kājabhattaṃ abhihareyyuṃ. Yathā ca bhagavā,	447	
PA_atk-s02_02a:447_4	evaṃ sāriputtattheropi na kiñci akāsi. Rāhulatthero nirāhāro chinnabhatto ahosi.	447	
PA_atk-s02_02a:447_5	Tassa panāyasmato – “bhagavā maṃ vihāre ohīnaṃ jānantopi attanā laddhapiṇḍapātaṃ	447	
PA_atk-s02_02a:447_6	nāpi sayaṃ gahetvā āgato, na aññassa hatthe pahiṇi, na manussānaṃ saññaṃ adāsi, upajjhāyopi	447	
PA_atk-s02_02a:447_7	me ohīnabhāvaṃ jānanto tatheva na kiñci akāsī”ti cittampi na uppannaṃ, kuto tappaccayā	447	
PA_atk-s02_02a:447_8	omānaṃ vā atimānaṃ vā janessati. Bhagavatā pana ācikkhitakammaṭṭhānameva purebhattampi	447	
PA_atk-s02_02a:447_9	pacchābhattampi – “itipi rūpaṃ aniccaṃ, itipi dukkhaṃ, itipi asubhaṃ, itipi anattā”ti	447	
PA_atk-s02_02a:447_10	aggiṃ abhimatthento viya nirantaraṃ manasikatvā sāyanhasamaye cintesi – “ahaṃ upajjhāyena	4471	
PA_atk-s02_02a:447_11	ānāpānassatiṃ bhāvehīti vutto, tassa vacanaṃ na karissāmi. Ācariyupajjhāyānañhi vacanaṃ	4471	
PA_atk-s02_02a:447_12	akaronto dubbaco nāma hoti. ‘Dubbaco rāhulo, upajjhāyassapi vacanaṃ na karotī’ti	4471	
PA_atk-s02_02a:447_13	ca garahuppattito kakkhaḷatarā pīḷā nāma natthī”ti bhāvanāvidhānaṃ pucchitukāmo bhagavato	4471	
PA_atk-s02_02a:447_14	santikaṃ agamāsi. Taṃ dassetuṃ atha kho āyasmā rāhulotiādi vuttaṃ.	4471	
PA_atk-s02_02a:448_0	114. Tattha paṭisallānāti ekībhāvato. Yaṃkiñci rāhulāti kasmā? Bhagavā ānāpānassatiṃ	448	
PA_atk-s02_02a:448_1	puṭṭho rūpakammaṭṭhānaṃ kathetīti. Rūpe chandarāgappahānatthaṃ. Evaṃ kirassa ahosi	448	
PA_atk-s02_02a:448_2	– “rāhulassa attabhāvaṃ nissāya chandarāgo uppanno, heṭṭhā cassa saṅkhepena rūpakammaṭṭhānaṃ	448	
PA_atk-s02_02a:448_3	kathitaṃ. Idānissāpi dvicattālīsāya ākārehi attabhāvaṃ virājetvā visaṅkharitvā taṃnissitaṃ	448	
PA_atk-s02_02a:448_4	chandarāgaṃ anuppattidhammataṃ āpādessāmī”ti. Atha ākāsadhātuṃ kasmā vitthāresīti?	448	
PA_atk-s02_02a:448_5	Upādārūpadassanatthaṃ. Heṭṭhā hi cattāri mahābhūtāneva kathitāni, na upādārūpaṃ.	448	
PA_atk-s02_02a:448_6	Tasmā iminā mukhena taṃ dassetuṃ ākāsadhātuṃ vitthāresi. Apica ajjhattikena ākāsena	448	
PA_atk-s02_02a:448_7	paricchinnarūpampi pākaṭaṃ hoti.	448	
PA_atk-s02_02a:449	Ākāsena paricchinnaṃ, rūpaṃ yāti vibhūtataṃ;	44	
PA_atk-s02_02a:450	Tassevaṃ āvibhāvatthaṃ, taṃ pakāsesi nāyako.	45	
PA_atk-s02_02a:451	Ettha pana purimāsu tāva catūsu dhātūsu yaṃ vattabbaṃ, taṃ mahāhatthipadopame vuttameva.	45	
PA_atk-s02_02a:452_0	118. Ākāsadhātuyaṃ ākāsagatanti ākāsabhāvaṃ gataṃ. Upādinnantiādinnaṃ gahitaṃ parāmaṭṭhaṃ,	452	
PA_atk-s02_02a:452_1	sarīraṭṭhakanti attho. Kaṇṇacchiddanti maṃsalohitādīhi asamphuṭṭhakaṇṇavivaraṃ. Nāsacchiddādīsupi	452	
PA_atk-s02_02a:452_2	eseva nayo. Yena cāti yena chiddena. Ajjhoharatīti anto paveseti, jivhābandhanato	452	
PA_atk-s02_02a:452_3	hi yāva udarapaṭalā manussānaṃ vidatthicaturaṅgulaṃ chiddaṭṭhānaṃ hoti. Taṃ sandhāyetaṃ	452	
PA_atk-s02_02a:452_4	vuttaṃ. Yattha cāti yasmiṃ okāse. Santiṭṭhatīti patiṭṭhāti. Manussānañhi mahantaṃ	452	
PA_atk-s02_02a:452_5	paṭaparissāvanamattañca udarapaṭalaṃ nāma hoti. Taṃ sandhāyetaṃ vuttaṃ. Adhobhāgaṃ	452	
PA_atk-s02_02a:452_6	nikkhamatīti yena heṭṭhā nikkhamati. Dvattiṃsahatthamattaṃ ekavīsatiyā ṭhānesu vaṅkaṃ	452	
PA_atk-s02_02a:452_7	antaṃ nāma hoti. Taṃ sandhāyetaṃ vuttaṃ. Yaṃ vā panaññampīti iminā sukhumasukhumaṃ	452	
PA_atk-s02_02a:452_8	cammamaṃsādiantaragatañceva lomakūpabhāvena ca ṭhitaṃ ākāsaṃ dasseti. Sesametthāpi	452	
PA_atk-s02_02a:452_9	pathavīdhātuādīsu vuttanayeneva veditabbaṃ.	452	
PA_atk-s02_02a:453_0	119. Idānissa tādibhāvalakkhaṇaṃ ācikkhanto pathavīsamantiādimāha. Iṭṭhāniṭṭhesu	453	
PA_atk-s02_02a:453_1	hi arajjanto adussanto tādī nāma hoti. Manāpāmanāpāti ettha aṭṭha lobhasahagatacittasampayuttā	453	
PA_atk-s02_02a:453_2	manāpā nāma, dve domanassacittasampayuttā amanāpā nāma. Cittaṃ na pariyādāya ṭhassantīti	453	
PA_atk-s02_02a:453_3	ete phassā uppajjitvā tava cittaṃ antomuṭṭhigataṃ karonto viya pariyādāya gahetvā	453	
PA_atk-s02_02a:453_4	ṭhātuṃ na sakkhissanti “ahaṃ sobhāmi, mayhaṃ vaṇṇāyatanaṃ pasanna”nti puna attabhāvaṃ	453	
PA_atk-s02_02a:453_5	nissāya chandarāgo nuppajjissati. Gūthagatantiādīsu gūthameva gūthagataṃ. Evaṃ sabbattha.	453	
PA_atk-s02_02a:454_0	Na katthaci patiṭṭhitoti pathavīpabbatarukkhādīsu ekasmimpi na patiṭṭhito, yadi hi	454	
PA_atk-s02_02a:454_1	pathaviyaṃ patiṭṭhito bhaveyya, pathaviyā bhijjamānāya saheva bhijjeyya, pabbate	454	
PA_atk-s02_02a:454_2	patamāne saheva pateyya, rukkhe chijjamāne saheva chijjeyya.	454	
PA_atk-s02_02a:455_0	120. Mettaṃ rāhulāti kasmā ārabhi? Tādibhāvassa kāraṇadassanatthaṃ. Heṭṭhā hi tādibhāvalakkhaṇaṃ	455	
PA_atk-s02_02a:455_1	dassitaṃ, na ca sakkā ahaṃ tādī homīti akāraṇā bhavituṃ, napi “ahaṃ uccākulappasuto	455	
PA_atk-s02_02a:455_2	bahussuto lābhī, maṃ rājarājamahāmattādayo bhajanti, ahaṃ tādī homī”ti imehi kāraṇehi	455	
PA_atk-s02_02a:455_3	koci tādī nāma hoti, mettādibhāvanāya pana hotīti tādibhāvassa kāraṇadassanatthaṃ	455	
PA_atk-s02_02a:455_4	imaṃ desanaṃ ārabhi.	455	
PA_atk-s02_02a:456_0	Tattha bhāvayatoti upacāraṃ vā appanaṃ vā pāpentassa. Yo byāpādoti yo satte kopo,	456	
PA_atk-s02_02a:456_1	so pahīyissati. Vihesāti pāṇiādīhi sattānaṃ vihiṃsanaṃ. Aratīti pantasenāsanesu ceva	456	
PA_atk-s02_02a:456_2	adhikusaladhammesu ca ukkaṇṭhitatā. Paṭighoti yattha katthaci sattesu saṅkhāresu	456	
PA_atk-s02_02a:456_3	ca paṭihaññanakileso. Asubhanti uddhumātakādīsu upacārappanaṃ. Uddhumātakādīsu asubhabhāvanā	456	
PA_atk-s02_02a:456_4	ca nāmesā vitthārato visuddhimagge kathitāva. Rāgoti pañcakāmaguṇikarāgo. Aniccasaññanti	456	
PA_atk-s02_02a:456_5	aniccānupassanāya sahajātasaññaṃ. Vipassanā eva vā esā asaññāpi saññāsīsena saññāti	456	
PA_atk-s02_02a:456_6	vuttā. Asmimānoti rūpādīsu asmīti māno.	456	
PA_atk-s02_02a:457_0	121. Idāni therena pucchitaṃ pañhaṃ vitthārento ānāpānassatintiādimāha. Tattha idaṃ	457	
PA_atk-s02_02a:457_1	kammaṭṭhānañca kammaṭṭhānabhāvanā ca pāḷiattho ca saddhiṃ ānisaṃsakathāya sabbo sabbākārena	457	
PA_atk-s02_02a:457_2	visuddhimagge anussatiniddese vitthāritoyeva. Imaṃ desanaṃ bhagavā neyyapuggalavaseneva pariniṭṭhāpesīti.	457	
PA_atk-s02_02a:458	Papañcasūdaniyā majjhimanikāyaṭṭhakathāya	45	
PA_atk-s02_02a:459	Māhārāhulovādasuttavaṇṇanā niṭṭhitā.	45	
PA_atk-s02_02a:460	3. Cūḷamālukyasuttavaṇṇanā	46	
PA_atk-s02_02a:461_0	122. Evaṃ me sutanti mālukyasuttaṃ. Tattha mālukyaputtassāti evaṃnāmakassa therassa.	461	
PA_atk-s02_02a:461_1	Ṭhapitāni paṭikkhittānīti diṭṭhigatāni nāma na byākātabbānīti evaṃ ṭhapitāni ceva	461	
PA_atk-s02_02a:461_2	paṭikkhittāni ca. Tathāgatoti satto. Taṃ me na ruccatīti taṃ abyākaraṇaṃ mayhaṃ na	461	
PA_atk-s02_02a:461_3	ruccati. Sikkhaṃ paccakkhāyāti sikkhaṃ paṭikkhipitvā.	461	
PA_atk-s02_02a:462	125. Ko santo kaṃ paccācikkhasīti yācako vā hi yācitakaṃ paccācikkheyya, yācitako vā yācakaṃ. Tvaṃ neva yācako na yācitako, so dāni tvaṃ ko santo kaṃ paccācikkhasīti attho.	46	
PA_atk-s02_02a:463_0	126. Viddho assāti parasenāya ṭhitena viddho bhaveyya. Gāḷhapalepanenāti bahalalepanena.	463	
PA_atk-s02_02a:463_1	Bhisakkanti vejjaṃ. Sallakattanti sallakantanaṃ sallakantiyasuttavācakaṃ. Akkassāti	463	
PA_atk-s02_02a:463_2	akkavāke gahetvā jiyaṃ karonti. Tena vuttaṃ “akkassā”ti. Saṇhassāti veṇuvilīvassa.	463	
PA_atk-s02_02a:463_3	Maruvākhīrapaṇṇīnampi vākehiyeva karonti. Tena vuttaṃ yadi vā maruvāya yadi vā khīrapaṇṇinoti.	463	
PA_atk-s02_02a:463_4	Gacchanti pabbatagacchanadīgacchādīsu jātaṃ. Ropimanti ropetvā vaḍḍhitaṃ saravanato	463	
PA_atk-s02_02a:463_5	saraṃ gahetvā kataṃ. Sithilahanunoti evaṃnāmakassa pakkhino. Bheravassāti kāḷasīhassa.	463	
PA_atk-s02_02a:463_6	Semhārassāti makkaṭassa. Evaṃ noti etāya diṭṭhiyā sati na hotīti attho.	463	
PA_atk-s02_02a:464_0	127. Attheva jātīti etāya diṭṭhiyā sati brahmacariyavāsova natthi, jāti pana atthiyeva.	464	
PA_atk-s02_02a:464_1	Tathā jarāmaraṇādīnīti dasseti. Yesāhanti yesaṃ ahaṃ. Nighātanti upaghātaṃ vināsaṃ.	464	
PA_atk-s02_02a:464_2	Mama sāvakā hi etesu nibbinnā idheva nibbānaṃ pāpuṇantīti adhippāyo.	464	
PA_atk-s02_02a:465_0	128. Tasmātihāti yasmā abyākatametaṃ, catusaccameva mayā byākataṃ, tasmāti attho.	465	
PA_atk-s02_02a:465_1	Na hetaṃ mālukyaputta atthasaṃhitanti etaṃ diṭṭhigataṃ vā etaṃ byākaraṇaṃ vā kāraṇanissitaṃ	465	
PA_atk-s02_02a:465_2	na hoti. Na ādibrahmacariyakanti brahmacariyassa ādimattampi pubbabhāgasīlamattampi	465	
PA_atk-s02_02a:465_3	na hoti. Na nibbidāyātiādīsu vaṭṭe nibbindanatthāya vā virajjhanatthāya vā vaṭṭanirodhāya	465	
PA_atk-s02_02a:465_4	vā rāgādivūpasamanatthāya vā abhiññeyye dhamme abhijānanatthāya vā catumaggasaṅkhātasambodhatthāya	465	
PA_atk-s02_02a:465_5	vā asaṅkhatanibbānasacchikiriyatthāya vā na hoti. Etaṃ hīti etaṃ catusaccabyākaraṇaṃ.	465	
PA_atk-s02_02a:465_6	Ādibrahmacariyakanti brahmacariyassa ādibhūtaṃ pubbapadaṭṭhānaṃ. Sesaṃ vuttapaṭivipakkhanayena	465	
PA_atk-s02_02a:465_7	veditabbaṃ. Imampi desanaṃ bhagavā neyyapuggalavasena niṭṭhāpesīti.	465	
PA_atk-s02_02a:466	Papañcasūdaniyā majjhimanikāyaṭṭhakathāya	46	
PA_atk-s02_02a:467	Cūḷamālukyasuttavaṇṇanā niṭṭhitā.	46	
PA_atk-s02_02a:468	4. Mahāmālukyasuttavaṇṇanā	46	
PA_atk-s02_02a:469_0	129. Evaṃ me sutanti mahāmālukyasuttaṃ. Tattha orambhāgiyānīti heṭṭhā koṭṭhāsikāni	469	
PA_atk-s02_02a:469_1	kāmabhave nibbattisaṃvattanikāni. Saṃyojanānīti bandhanāni. Kassa kho nāmāti kassa	469	
PA_atk-s02_02a:469_2	devassa vā manussassa vā desitāni dhāresi, kiṃ tvameveko assosi, na añño kocīti?	469	
PA_atk-s02_02a:469_3	Anusetīti appahīnatāya anuseti. Anusayamāno saṃyojanaṃ nāma hoti.	469	
PA_atk-s02_02a:470_0	Ettha ca bhagavatā saṃyojanaṃ pucchitaṃ, therenapi saṃyojanameva byākataṃ. Evaṃ santepi	470	
PA_atk-s02_02a:470_1	tassa vāde bhagavatā doso āropito. So kasmāti ce? Therassa tathāladdhikattā. Ayañhi	470	
PA_atk-s02_02a:470_2	tassa laddhi “samudācārakkhaṇeyeva kilesehi saṃyutto nāma hoti, itarasmiṃ khaṇe asaṃyutto”ti.	470	
PA_atk-s02_02a:470_3	Tenassa bhagavatā doso āropito. Athāyasmā ānando cintesi – “bhagavatā bhikkhusaṅghassa	470	
PA_atk-s02_02a:470_4	dhammaṃ desessāmīti attano dhammatāyeva ayaṃ dhammadesanā āraddhā, sā iminā apaṇḍitena	470	
PA_atk-s02_02a:470_5	bhikkhunā visaṃvāditā. Handāhaṃ bhagavantaṃ yācitvā bhikkhūnaṃ dhammaṃ desessāmī”ti.	470	
PA_atk-s02_02a:470_6	So evamakāsi. Taṃ dassetuṃ “evaṃ vutte āyasmā ānando”tiādi vuttaṃ.	470	
PA_atk-s02_02a:471_0	Tattha sakkāyadiṭṭhipariyuṭṭhitenāti sakkāyadiṭṭhiyā gahitena abhibhūtena. Sakkāyadiṭṭhiparetenāti	471	
PA_atk-s02_02a:471_1	sakkāyadiṭṭhiyā anugatena. Nissaraṇanti diṭṭhinissaraṇaṃ nāma nibbānaṃ, taṃ yathābhūtaṃ	471	
PA_atk-s02_02a:471_2	nappajānāti. Appaṭivinītāti avinoditā anīhaṭā. Orambhāgiyaṃ saṃyojananti heṭṭhābhāgiyasaṃyojanaṃ	471	
PA_atk-s02_02a:471_3	nāma hoti. Sesapadesupi eseva nayo. Sukkapakkho uttānatthoyeva. “Sānusayā pahīyatī”ti	471	
PA_atk-s02_02a:471_4	vacanato panettha ekacce “aññaṃ saṃyojanaṃ añño anusayo”ti vadanti. “Yathā hi sabyañjanaṃ	471	
PA_atk-s02_02a:471_5	bhatta”nti vutte bhattato aññaṃ byañjanaṃ hoti, evaṃ “sānusayā”ti vacanato pariyuṭṭhānasakkāyadiṭṭhito	471	
PA_atk-s02_02a:471_6	aññena anusayena bhavitabbanti tesaṃ laddhi. Te “sasīsaṃ pārupitvā”tiādīhi paṭikkhipitabbā.	471	
PA_atk-s02_02a:471_7	Na hi sīsato añño puriso atthi. Athāpi siyā – “yadi tadeva saṃyojanaṃ so anusayo,	471	
PA_atk-s02_02a:471_8	evaṃ sante bhagavatā therassa taruṇūpamo upārambho duāropito hotī”ti. Na duāropito,	471	
PA_atk-s02_02a:471_9	kasmā? Evaṃladdhikattāti vitthāritametaṃ. Tasmā soyeva kileso bandhanaṭṭhena saṃyojanaṃ,	471	
PA_atk-s02_02a:471_10	appahīnaṭṭhena anusayoti imamatthaṃ sandhāya bhagavatā “sānusayā pahīyatī”ti evaṃ	4711	
PA_atk-s02_02a:471_11	vuttanti veditabbaṃ.	4711	
PA_atk-s02_02a:472_0	132. Tacaṃ chetvātiādīsu idaṃ opammasaṃsandanaṃ – tacacchedo viya hi samāpatti daṭṭhabbā,	472	
PA_atk-s02_02a:472_1	pheggucchedo viya vipassanā, sāracchedo viya maggo. Paṭipadā pana lokiyalokuttaramissakāva	472	
PA_atk-s02_02a:472_2	vaṭṭati. Evamete daṭṭhabbāti evarūpā puggalā evaṃ daṭṭhabbā.	472	
PA_atk-s02_02a:473_0	133. Upadhivivekāti upadhivivekena. Iminā pañcakāmaguṇaviveko kathito. Akusalānaṃ	473	
PA_atk-s02_02a:473_1	dhammānaṃ pahānāti iminā nīvaraṇappahānaṃ kathitaṃ. Kāyaduṭṭhullānaṃ paṭippassaddhiyāti	473	
PA_atk-s02_02a:473_2	iminā kāyālasiyapaṭippassaddhi kathitā. Vivicceva kāmehīti upadhivivekena kāmehi	473	
PA_atk-s02_02a:473_3	vinā hutvā. Vivicca akusalehīti akusalānaṃ dhammānaṃ pahānena kāyaduṭṭhullānaṃ paṭippassaddhiyā	473	
PA_atk-s02_02a:473_4	ca akusalehi vinā hutvā. Yadeva tattha hotīti yaṃ tattha antosamāpattikkhaṇeyeva	473	
PA_atk-s02_02a:473_5	samāpattisamuṭṭhitañca rūpādidhammajātaṃ hoti. Te dhammeti te rūpagatantiādinā nayena	473	
PA_atk-s02_02a:473_6	vutte rūpādayo dhamme. Aniccatoti na niccato. Dukkhatoti na sukhato. Rogatotiādīsu	473	
PA_atk-s02_02a:473_7	ābādhaṭṭhena rogato, antodosaṭṭhena gaṇḍato, anupaviddhaṭṭhena dukkhajananaṭṭhena	473	
PA_atk-s02_02a:473_8	ca sallato, dukkhaṭṭhena aghato, rogaṭṭhena ābādhato, asakaṭṭhena parato, palujjanaṭṭhena	473	
PA_atk-s02_02a:473_9	palokato, nissattaṭṭhena suññato, na attaṭṭhena anattato. Tattha aniccato, palokatoti	473	
PA_atk-s02_02a:473_10	dvīhi padehi aniccalakkhaṇaṃ kathitaṃ, dukkhatotiādīhi chahi dukkhalakkhaṇaṃ, parato	4731	
PA_atk-s02_02a:473_11	suññato anattatoti tīhi anattalakkhaṇaṃ.	4731	
PA_atk-s02_02a:474_0	So tehi dhammehīti so tehi evaṃ tilakkhaṇaṃ āropetvā diṭṭhehi antosamāpattiyaṃ pañcakkhandhadhammehi.	474	
PA_atk-s02_02a:474_1	Cittaṃ paṭivāpetīti cittaṃ paṭisaṃharati moceti apaneti. Upasaṃharatīti vipassanācittaṃ	474	
PA_atk-s02_02a:474_2	tāva savanavasena thutivasena pariyattivasena paññattivasena ca etaṃ santaṃ nibbānanti	474	
PA_atk-s02_02a:474_3	evaṃ asaṅkhatāya amatāya dhātuyā upasaṃharati. Maggacittaṃ nibbānaṃ ārammaṇakaraṇavaseneva	474	
PA_atk-s02_02a:474_4	etaṃ santametaṃ paṇītanti na evaṃ vadati, iminā pana ākārena taṃ paṭivijjhanto tattha	474	
PA_atk-s02_02a:474_5	cittaṃ upasaṃharatīti attho. So tattha ṭhitoti tāya tilakkhaṇārammaṇāya vipassanāya	474	
PA_atk-s02_02a:474_6	ṭhito. Āsavānaṃ khayaṃ pāpuṇātīti anukkamena cattāro magge bhāvetvā pāpuṇāti. Teneva	474	
PA_atk-s02_02a:474_7	dhammarāgenāti samathavipassanādhamme chandarāgena. Samathavipassanāsu hi sabbaso	474	
PA_atk-s02_02a:474_8	chandarāgaṃ pariyādātuṃ sakkonto arahattaṃ pāpuṇāti, asakkonto anāgāmī hoti.	474	
PA_atk-s02_02a:475_0	Yadeva tattha hoti vedanāgatanti idha pana rūpaṃ na gahitaṃ. Kasmā? Samatikkantattā.	475	
PA_atk-s02_02a:475_1	Ayañhi heṭṭhā rūpāvacarajjhānaṃ samāpajjitvā rūpaṃ atikkamitvā arūpāvacarasamāpattiṃ	475	
PA_atk-s02_02a:475_2	samāpannoti samathavasenapinena rūpaṃ atikkantaṃ, heṭṭhā rūpaṃ sammadeva sammasitvā	475	
PA_atk-s02_02a:475_3	taṃ atikkamma idāni arūpaṃ sammasatīti vipassanāvasenapinena rūpaṃ atikkantaṃ. Arūpe	475	
PA_atk-s02_02a:475_4	pana sabbasopi rūpaṃ natthīti taṃ sandhāyapi idha rūpaṃ na gahitaṃ.	475	
PA_atk-s02_02a:476_0	Atha kiñcarahīti kiṃ pucchāmīti pucchati? Samathavasena gacchato cittekaggatā dhuraṃ	476	
PA_atk-s02_02a:476_1	hoti, so cetovimutto nāma. Vipassanāvasena gacchato paññā dhuraṃ hoti, so paññāvimutto	476	
PA_atk-s02_02a:476_2	nāmāti ettha therassa kaṅkhā natthi. Ayaṃ sabhāvadhammoyeva, samathavaseneva pana	476	
PA_atk-s02_02a:476_3	gacchantesu eko cetovimutto nāma hoti, eko paññāvimutto. Vipassanāvasena gacchantesupi	476	
PA_atk-s02_02a:476_4	eko paññāvimutto nāma hoti, eko cetovimuttoti ettha kiṃ kāraṇanti pucchati.	476	
PA_atk-s02_02a:477_0	Indriyavemattataṃ vadāmīti indriyanānattataṃ vadāmi. Idaṃ vuttaṃ hoti, na tvaṃ, ānanda,	477	
PA_atk-s02_02a:477_1	dasa pāramiyo pūretvā sabbaññutaṃ paṭivijjhi, tena te etaṃ apākaṭaṃ. Ahaṃ pana paṭivijjhiṃ,	477	
PA_atk-s02_02a:477_2	tena me etaṃ pākaṭaṃ. Ettha hi indriyanānattatā kāraṇaṃ. Samathavaseneva hi gacchantesu	477	
PA_atk-s02_02a:477_3	ekassa bhikkhuno cittekaggatā dhuraṃ hoti, so cetovimutto nāma hoti. Ekassa paññā	477	
PA_atk-s02_02a:477_4	dhuraṃ hoti, so paññāvimutto nāma hoti. Vipassanāvaseneva ca gacchantesu ekassa paññā	477	
PA_atk-s02_02a:477_5	dhuraṃ hoti, so paññāvimutto nāma hoti. Ekassa cittekaggatā dhuraṃ hoti, so cetovimutto	477	
PA_atk-s02_02a:477_6	nāma hoti. Dve aggasāvakā samathavipassanādhurena arahattaṃ pattā. Tesu dhammasenāpati	477	
PA_atk-s02_02a:477_7	paññāvimutto jāto, mahāmoggallānatthero cetovimutto. Iti indriyavemattamettha kāraṇanti	477	
PA_atk-s02_02a:477_8	veditabbaṃ. Sesaṃ sabbattha uttānamevāti.	477	
PA_atk-s02_02a:478	Papañcasūdaniyā majjhimanikāyaṭṭhakathāya	47	
PA_atk-s02_02a:479	Mahāmālukyasuttavaṇṇanā niṭṭhitā.	47	
PA_atk-s02_02a:480	5. Bhaddālisuttavaṇṇanā	48	
PA_atk-s02_02a:481_0	134. Evaṃ me sutanti bhaddālisuttaṃ. Tattha ekāsanabhojananti ekasmiṃ purebhatte	481	
PA_atk-s02_02a:481_1	asanabhojanaṃ, bhuñjitabbabhattanti attho. Appābādhatantiādīni kakacopame vitthāritāni.	481	
PA_atk-s02_02a:481_2	Na ussahāmīti na sakkomi. Siyā kukkuccaṃ siyā vippaṭisāroti evaṃ bhuñjanto yāvajīvaṃ	481	
PA_atk-s02_02a:481_3	brahmacariyaṃ carituṃ sakkhissāmi nu kho, na nu khoti iti me vippaṭisārakukkuccaṃ	481	
PA_atk-s02_02a:481_4	bhaveyyāti attho. Ekadesaṃ bhuñjitvāti porāṇakattherā kira patte bhattaṃ pakkhipitvā	481	
PA_atk-s02_02a:481_5	sappimhi dinne sappinā uṇhameva thokaṃ bhuñjitvā hatthe dhovitvā avasesaṃ bahi nīharitvā	481	
PA_atk-s02_02a:481_6	chāyūdakaphāsuke ṭhāne nisīditvā bhuñjanti. Etaṃ sandhāya satthā āha. Bhaddāli, pana	481	
PA_atk-s02_02a:481_7	cintesi – “sace sakiṃ pattaṃ pūretvā dinnaṃ bhattaṃ bhuñjitvā puna pattaṃ dhovitvā	481	
PA_atk-s02_02a:481_8	odanassa pūretvā laddhaṃ bahi nīharitvā chāyūdakaphāsuke ṭhāne bhuñjeyya, iti evaṃ	481	
PA_atk-s02_02a:481_9	vaṭṭeyya, itarathā ko sakkotī”ti. Tasmā evampi kho ahaṃ, bhante, na ussahāmīti āha.	481	
PA_atk-s02_02a:481_10	Ayaṃ kira atīte anantarāya jātiyā kākayoniyaṃ nibbatti. Kākā ca nāma mahāchātakā	4811	
PA_atk-s02_02a:481_11	honti. Tasmā chātakatthero nāma ahosi. Tassa pana viravantasseva bhagavā taṃ madditvā	4811	
PA_atk-s02_02a:481_12	ajjhottharitvā – “yo pana bhikkhu vikāle khādanīyaṃ vā bhojanīyaṃ vā khādeyya vā	4811	
PA_atk-s02_02a:481_13	bhuñjeyya vā pācittiya”nti sikkhāpadaṃ paññapesi. Tena vuttaṃ atha kho āyasmā, bhaddāli,…pe…	4811	
PA_atk-s02_02a:481_14	anussāhaṃ pavedesīti.	4811	
PA_atk-s02_02a:482_0	Yathā tanti yathā aññopi sikkhāya na paripūrakārī ekavihārepi vasanto satthu sammukhībhāvaṃ	482	
PA_atk-s02_02a:482_1	na dadeyya, tatheva na adāsīti attho. Neva bhagavato upaṭṭhānaṃ agamāsi, na dhammadesanaṭṭhānaṃ	482	
PA_atk-s02_02a:482_2	na vitakkamāḷakaṃ, na ekaṃ bhikkhācāramaggaṃ paṭipajji. Yasmiṃ kule bhagavā nisīdati,	482	
PA_atk-s02_02a:482_3	tassa dvārepi na aṭṭhāsi. Sacassa vasanaṭṭhānaṃ bhagavā gacchati, so puretarameva	482	
PA_atk-s02_02a:482_4	ñatvā aññattha gacchati. Saddhāpabbajito kiresa kulaputto parisuddhasīlo. Tenassa	482	
PA_atk-s02_02a:482_5	na añño vitakko ahosi, – “mayā nāma udarakāraṇā bhagavato sikkhāpadapaññāpanaṃ paṭibāhitaṃ,	482	
PA_atk-s02_02a:482_6	ananucchavikaṃ me kata”nti ayameva vitakko ahosi. Tasmā ekavihāre vasantopi lajjāya	482	
PA_atk-s02_02a:482_7	satthu sammukhībhāvaṃ nādāsi.	482	
PA_atk-s02_02a:483_0	135. Cīvarakammaṃ karontīti manussā bhagavato cīvarasāṭakaṃ adaṃsu, taṃ gahetvā cīvaraṃ	483	
PA_atk-s02_02a:483_1	karonti. Etaṃ dosakanti etaṃ okāsametaṃ aparādhaṃ, satthu sikkhāpadaṃ paññapentassa	483	
PA_atk-s02_02a:483_2	paṭibāhitakāraṇaṃ sādhukaṃ manasi karohīti attho. Dukkarataranti vassañhi vasitvā	483	
PA_atk-s02_02a:483_3	disāpakkante bhikkhū kuhiṃ vasitthāti pucchanti, tehi jetavane vasimhāti vutte, “āvuso,	483	
PA_atk-s02_02a:483_4	bhagavā imasmiṃ antovasse kataraṃ jātakaṃ kathesi, kataraṃ suttantaṃ, kataraṃ sikkhāpadaṃ	483	
PA_atk-s02_02a:483_5	paññapesī”ti pucchitāro honti. Tato “vikālabhojanasikkhāpadaṃ paññapesi, bhaddāli,	483	
PA_atk-s02_02a:483_6	nāma naṃ eko thero paṭibāhī”ti vakkhanti. Taṃ sutvā bhikkhū – “bhagavatopi nāma sikkhāpadaṃ	483	
PA_atk-s02_02a:483_7	paññapentassa paṭibāhitaṃ ayuttaṃ akāraṇa”nti vadanti. Evaṃ te ayaṃ doso mahājanantare	483	
PA_atk-s02_02a:483_8	pākaṭo hutvā duppaṭikārataṃ āpajjissatīti maññamānā evamāhaṃsu. Apica aññepi bhikkhū	483	
PA_atk-s02_02a:483_9	pavāretvā satthu santikaṃ āgamissanti. Atha tvaṃ “ethāvuso, mama satthāraṃ khamāpentassa	483	
PA_atk-s02_02a:483_10	sahāyā hothā”ti saṅghaṃ sannipātessasi. Tattha āgantukā pucchissanti, “āvuso, kiṃ	4831	
PA_atk-s02_02a:483_11	imināpi bhikkhunā kata”nti. Tato etamatthaṃ sutvā “bhāriyaṃ kataṃ bhikkhunā, dasabalaṃ	4831	
PA_atk-s02_02a:483_12	nāma paṭibāhissatīti ayuttameta”nti vakkhanti. Evampi te ayaṃ aparādho mahājanantare	4831	
PA_atk-s02_02a:483_13	pākaṭo hutvā duppaṭikārataṃ āpajjissatīti maññamānāpi evamāhaṃsu. Atha vā bhagavā	4831	
PA_atk-s02_02a:483_14	pavāretvā cārikaṃ pakkamissati, atha tvaṃ gatagataṭṭhāne bhagavato khamāpanatthāya	4831	
PA_atk-s02_02a:483_15	saṅghaṃ sannipātessasi. Tatra disāvāsino bhikkhū pucchissanti, “āvuso, kiṃ iminā	4831	
PA_atk-s02_02a:483_16	bhikkhunā kata”nti…pe… duppaṭikārataṃ āpajjissatīti maññamānāpi evamāhaṃsu.	4831	
PA_atk-s02_02a:484_0	Etadavocāti appatirūpaṃ mayā kataṃ, bhagavā pana mahantepi aguṇe alaggitvā mayhaṃ	484	
PA_atk-s02_02a:484_1	accayaṃ paṭiggaṇhissatīti maññamāno etaṃ “accayo maṃ, bhante,”tiādivacanaṃ avoca.	484	
PA_atk-s02_02a:484_2	Tattha accayoti aparādho. Maṃ accagamāti maṃ atikkamma abhibhavitvā pavatto. Paṭiggaṇhātūti	484	
PA_atk-s02_02a:484_3	khamatu. Āyatiṃ saṃvarāyāti anāgate saṃvaraṇatthāya, puna evarūpassa aparādhassa	484	
PA_atk-s02_02a:484_4	dosassa khalitassa akaraṇatthāya. Tagghāti ekaṃsena. Samayopi kho te, bhaddālīti,	484	
PA_atk-s02_02a:484_5	bhaddāli, tayā paṭivijjhitabbayuttakaṃ ekaṃ kāraṇaṃ atthi, tampi te na paṭividdhaṃ	484	
PA_atk-s02_02a:484_6	na sallakkhitanti dasseti.	484	
PA_atk-s02_02a:485_0	136. Ubhatobhāgavimuttotiādīsu dhammānusārī, saddhānusārīti dve ekacittakkhaṇikā	485	
PA_atk-s02_02a:485_1	maggasamaṅgipuggalā. Ete pana sattapi ariyapuggale bhagavatāpi evaṃ āṇāpetuṃ na yuttaṃ,	485	
PA_atk-s02_02a:485_2	bhagavatā āṇatte tesampi evaṃ kātuṃ na yuttaṃ. Aṭṭhānaparikappavasena pana ariyapuggalānaṃ	485	
PA_atk-s02_02a:485_3	suvacabhāvadassanatthaṃ bhaddālittherassa ca dubbacabhāvadassanatthametaṃ vuttaṃ.	485	
PA_atk-s02_02a:486_0	Api nu tvaṃ tasmiṃ samaye ubhatobhāgavimuttoti desanaṃ kasmā ārabhi? Bhaddālissa	486	
PA_atk-s02_02a:486_1	niggahaṇatthaṃ. Ayañhettha adhippāyo – bhaddāli, ime satta ariyapuggalā loke dakkhiṇeyyā	486	
PA_atk-s02_02a:486_2	mama sāsane sāmino, mayi sikkhāpadaṃ paññapente paṭibāhitabbayutte kāraṇe sati etesaṃ	486	
PA_atk-s02_02a:486_3	paṭibāhituṃ yuttaṃ. Tvaṃ pana mama sāsanato bāhirako, mayi sikkhāpadaṃ paññapente	486	
PA_atk-s02_02a:486_4	tuyhaṃ paṭibāhituṃ na yuttanti.	486	
PA_atk-s02_02a:487_0	Ritto tucchoti anto ariyaguṇānaṃ abhāvena rittako tucchako, issaravacane kiñci na	487	
PA_atk-s02_02a:487_1	hoti. Yathādhammaṃ paṭikarosīti yathā dhammo ṭhito, tatheva karosi, khamāpesīti vuttaṃ	487	
PA_atk-s02_02a:487_2	hoti. Taṃ te mayaṃ paṭiggaṇhāmāti taṃ tava aparādhaṃ mayaṃ khamāma. Vuḍḍhi hesā,	487	
PA_atk-s02_02a:487_3	bhaddāli, ariyassa vinayeti esā, bhaddāli, ariyassa vinaye buddhassa bhagavato sāsane	487	
PA_atk-s02_02a:487_4	vuḍḍhi nāma. Katamā? Accayaṃ accayato disvā yathādhammaṃ paṭikaritvā āyatiṃ saṃvarāpajjanā.	487	
PA_atk-s02_02a:487_5	Desanaṃ pana puggalādhiṭṭhānaṃ karonto “yo accayaṃ accayato disvā yathādhammaṃ paṭikaroti,	487	
PA_atk-s02_02a:487_6	āyatiṃ saṃvaraṃ āpajjatī”ti āha.	487	
PA_atk-s02_02a:488_0	137. Satthāpi upavadatīti “asukavihāravāsī asukassa therassa saddhivihāriko asukassa	488	
PA_atk-s02_02a:488_1	antevāsiko itthannāmo nāma bhikkhu lokuttaradhammaṃ nibbattetuṃ araññaṃ paviṭṭho”ti	488	
PA_atk-s02_02a:488_2	sutvā – “kiṃ tassa araññavāsena, yo mayhaṃ pana sāsane sikkhāya aparipūrakārī”ti	488	
PA_atk-s02_02a:488_3	evaṃ upavadati, sesapadesupi eseva nayo, apicettha devatā na kevalaṃ upavadanti,	488	
PA_atk-s02_02a:488_4	bheravārammaṇaṃ dassetvā palāyanākārampi karonti. Attanāpi attānanti sīlaṃ āvajjantassa	488	
PA_atk-s02_02a:488_5	saṃkiliṭṭhaṭṭhānaṃ pākaṭaṃ hoti, cittaṃ vidhāvati, na kammaṭṭhānaṃ allīyati. So “kiṃ	488	
PA_atk-s02_02a:488_6	mādisassa araññavāsenā”ti vippaṭisārī uṭṭhāya pakkamati. Attāpi attānaṃ upavaditoti	488	
PA_atk-s02_02a:488_7	attanāpi attā upavadito, ayameva vā pāṭho. Sukkapakkho vuttapaccanīkanayena veditabbo.	488	
PA_atk-s02_02a:488_8	So vivicceva kāmehītiādi evaṃ sacchikarotīti dassanatthaṃ vuttaṃ.	488	
PA_atk-s02_02a:489_0	140. Pasayha pasayha kāraṇaṃ karontīti appamattakepi dose niggahetvā punappunaṃ kārenti.	489	
PA_atk-s02_02a:489_1	No tathāti mahantepi aparādhe yathā itaraṃ, evaṃ pasayha na kārenti. So kira, “āvuso,	489	
PA_atk-s02_02a:489_2	bhaddāli, mā cintayittha, evarūpaṃ nāma hoti, ehi satthāraṃ khamāpehī”ti bhikkhusaṅghatopi,	489	
PA_atk-s02_02a:489_3	kañci bhikkhuṃ pesetvā attano santikaṃ pakkosāpetvā, “bhaddāli, mā cintayittha, evarūpaṃ	489	
PA_atk-s02_02a:489_4	nāma hotī”ti evaṃ satthusantikāpi anuggahaṃ paccāsīsati. Tato “bhikkhusaṅghenāpi	489	
PA_atk-s02_02a:489_5	na samassāsito, satthārāpī”ti cintetvā evamāha.	489	
PA_atk-s02_02a:490_0	Atha bhagavā bhikkhusaṅghopi satthāpi ovaditabbayuttameva ovadati, na itaranti dassetuṃ	490	
PA_atk-s02_02a:490_1	idha, bhaddāli, ekaccotiādimāha. Tattha aññenāññantiādīni anumānasutte vitthāritāni.	490	
PA_atk-s02_02a:490_2	Na sammā vattatīti sammā vattampi na vattati. Na lomaṃ pātetīti anulomavatte na vattati,	490	
PA_atk-s02_02a:490_3	vilomameva gaṇhāti. Na nitthāraṃ vattatīti nitthāraṇakavattamhi na vattati, āpattivuṭṭhānatthaṃ	490	
PA_atk-s02_02a:490_4	turitaturito chandajāto na hoti. Tatrāti tasmiṃ tassa dubbacakaraṇe. Abhiṇhāpattikoti	490	
PA_atk-s02_02a:490_5	nirantarāpattiko. Āpattibahuloti sāpattikakālovassa bahu, suddho nirāpattikakālo	490	
PA_atk-s02_02a:490_6	appoti attho. Na khippameva vūpasammatīti khippaṃ na vūpasammati, dīghasuttaṃ hoti.	490	
PA_atk-s02_02a:490_7	Vinayadharā pādadhovanakāle āgataṃ “gacchāvuso, vattavelā”ti vadanti. Puna kālaṃ	490	
PA_atk-s02_02a:490_8	maññitvā āgataṃ “gacchāvuso, tuyhaṃ vihāravelā, gacchāvuso, sāmaṇerādīnaṃ uddesadānavelā,	490	
PA_atk-s02_02a:490_9	amhākaṃ nhānavelā, therūpaṭṭhānavelā, mukhadhovanavelā”tiādīni vatvā divasabhāgepi	490	
PA_atk-s02_02a:490_10	rattibhāgepi āgataṃ uyyojentiyeva. “Kāya velāya, bhante, okāso bhavissatī”ti vuttepi	4901	
PA_atk-s02_02a:490_11	“gacchāvuso, tvaṃ imameva ṭhānaṃ jānāsi, asuko nāma vinayadharatthero sinehapānaṃ	4901	
PA_atk-s02_02a:490_12	pivati, asuko virecanaṃ kāreti, kasmā turitosī”tiādīni vatvā dīghasuttameva karonti.	4901	
PA_atk-s02_02a:491_0	141. Khippameva vūpasammatīti lahuṃ vūpasammati, na dīghasuttaṃ hoti. Ussukkāpannā	491	
PA_atk-s02_02a:491_1	bhikkhū – “āvuso, ayaṃ subbaco bhikkhu, janapadavāsino nāma gāmantasenāsane vasanaṭṭhānanisajjanādīni	491	
PA_atk-s02_02a:491_2	na phāsukāni honti, bhikkhācāropi dukkho hoti, sīghamassa adhikaraṇaṃ vūpasamemā”ti	491	
PA_atk-s02_02a:491_3	sannipatitvā āpattito vuṭṭhāpetvā suddhante patiṭṭhāpenti.	491	
PA_atk-s02_02a:492	142. Adhiccāpattikoti kadāci kadāci āpattiṃ āpajjati. So kiñcāpi lajjī hoti pakatatto, dubbacattā panassa bhikkhū tatheva paṭipajjanti.	49	
PA_atk-s02_02a:493_0	144. Saddhāmattakena vahati pemamattakenāti ācariyupajjhāyesu appamattikāya gehassitasaddhāya	493	
PA_atk-s02_02a:493_1	appamattakena gehassitapemena yāpeti. Paṭisandhiggahaṇasadisā hi ayaṃ pabbajjā nāma,	493	
PA_atk-s02_02a:493_2	navapabbajito pabbajjāya guṇaṃ ajānanto ācariyupajjhāyesu pemamattena yāpeti, tasmā	493	
PA_atk-s02_02a:493_3	evarūpā saṅgaṇhitabbā. Appamattakampi hi saṅgahaṃ labhitvā pabbajjāya ṭhitā abhiññāpattā	493	
PA_atk-s02_02a:493_4	mahāsamaṇā bhavissanti. Ettakena kathāmaggena “ovaditabbayuttakaṃ ovadanti, na itara”nti	493	
PA_atk-s02_02a:493_5	imameva bhagavatā dassitaṃ.	493	
PA_atk-s02_02a:494_0	145. Aññāya saṇṭhahiṃsūti arahatte patiṭṭhahiṃsu. Sattesu hāyamānesūti paṭipattiyā	494	
PA_atk-s02_02a:494_1	hāyamānāya sattā hāyanti nāma. Saddhamme antaradhāyamāneti paṭipattisaddhamme antaradhāyamāne.	494	
PA_atk-s02_02a:494_2	Paṭipattisaddhammopi hi paṭipattipūrakesu sattesu asati antaradhāyati nāma. Āsavaṭṭhānīyāti	494	
PA_atk-s02_02a:494_3	āsavā tiṭṭhanti etesūti āsavaṭṭhānīyā. Yesu diṭṭhadhammikasamparāyikā parūpavādavippaṭisāravadhabandhanādayo	494	
PA_atk-s02_02a:494_4	ceva apāyadukkhavisesabhūtā ca āsavā tiṭṭhantiyeva. Yasmā nesaṃ te kāraṇaṃ hontīti	494	
PA_atk-s02_02a:494_5	attho. Te āsavaṭṭhānīyā vītikkamadhammā yāva na saṅghe pātubhavanti, na tāva satthā	494	
PA_atk-s02_02a:494_6	sāvakānaṃ sikkhāpadaṃ paññapetīti ayamettha yojanā.	494	
PA_atk-s02_02a:495_0	Evaṃ akālaṃ dassetvā puna kālaṃ dassetuṃ yato ca kho, bhaddālītiādimāha. Tattha yatoti	495	
PA_atk-s02_02a:495_1	yadā, yasmiṃ kāleti vuttaṃ hoti. Sesaṃ vuttānusāreneva veditabbaṃ. Ayaṃ vā ettha	495	
PA_atk-s02_02a:495_2	saṅkhepattho – yasmiṃ kāle āsavaṭṭhānīyā dhammāti saṅkhaṃ gatā vītikkamadosā saṅghe	495	
PA_atk-s02_02a:495_3	pātubhavanti, tadā satthā sāvakānaṃ sikkhāpadaṃ paññapeti. Kasmā? Tesaṃyeva āsavaṭṭhānīyadhammasaṅkhātānaṃ	495	
PA_atk-s02_02a:495_4	vītikkamadosānaṃ paṭighātāya.	495	
PA_atk-s02_02a:496_0	Evaṃ āsavaṭṭhānīyānaṃ dhammānaṃ anuppattiṃ sikkhāpadapaññattiyā akālaṃ, uppattiñca	496	
PA_atk-s02_02a:496_1	kālanti vatvā idāni tesaṃ dhammānaṃ anuppattikālañca uppattikālañca dassetuṃ “na	496	
PA_atk-s02_02a:496_2	tāva, bhaddāli, idhekacce”tiādimāha. Tattha mahattanti mahantabhāvaṃ. Saṅgho hi yāva	496	
PA_atk-s02_02a:496_3	na theranavamajjhimānaṃ vasena mahattaṃ patto hoti, tāva senāsanāni pahonti, sāsane	496	
PA_atk-s02_02a:496_4	ekacce āsavaṭṭhānīyā dhammā na uppajjanti. Mahattaṃ patte pana te uppajjanti, atha	496	
PA_atk-s02_02a:496_5	satthā sikkhāpadaṃ paññapeti. Tattha mahattaṃ patte saṅghe paññattasikkhāpadāni –	496	
PA_atk-s02_02a:497_0	“Yo pana bhikkhu anupasampannena uttaridvirattatirattaṃ sahaseyyaṃ kappeyya pācittiyaṃ.	497	
PA_atk-s02_02a:497_1	Yā pana bhikkhunī anuvassaṃ vuṭṭhāpeyya pācittiyaṃ. Yā pana bhikkhunī ekavassaṃ dve	497	
PA_atk-s02_02a:497_2	vuṭṭhāpeyya pācittiya”nti.	497	
PA_atk-s02_02a:498	Iminā nayena veditabbāni.	49	
PA_atk-s02_02a:499	Lābhagganti lābhassa aggaṃ. Saṅgho hi yāva na lābhaggapatto hoti, na tāva lābhaṃ paṭicca āsavaṭṭhānīyā dhammā uppajjanti. Patte pana uppajjanti, atha satthā sikkhāpadaṃ paññapeti –	49	
PA_atk-s02_02a:500	“Yo pana bhikkhu acelakassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyya pācittiya”nti.	50	
PA_atk-s02_02a:501	Idañhi lābhaggapatte saṅghe sikkhāpadaṃ paññattaṃ.	50	
PA_atk-s02_02a:502_0	Yasagganti yasassa aggaṃ. Saṅgho hi yāva na yasaggapatto hoti, na tāva yasaṃ paṭicca	502	
PA_atk-s02_02a:502_1	āsavaṭṭhānīyā dhammā uppajjanti. Patte pana uppajjanti, atha satthā sikkhāpadaṃ paññapeti	502	
PA_atk-s02_02a:502_2	“surāmerayapāne pācittiya”nti. Idañhi yasaggapatte saṅghe sikkhāpadaṃ paññattaṃ.	502	
PA_atk-s02_02a:503_0	Bāhusaccanti bahussutabhāvaṃ. Saṅgho hi yāva na bāhusaccapatto hoti, na tāva āsavaṭṭhānīyā	503	
PA_atk-s02_02a:503_1	dhammā uppajjanti. Bāhusaccapatte pana yasmā ekaṃ nikāyaṃ dve nikāye pañcapi nikāye	503	
PA_atk-s02_02a:503_2	uggahetvā ayoniso ummujjamānā puggalā rasena rasaṃ saṃsandetvā uddhammaṃ ubbinayaṃ	503	
PA_atk-s02_02a:503_3	satthu sāsanaṃ dīpenti, atha satthā – “yo pana bhikkhu evaṃ vadeyya tathāhaṃ bhagavatā	503	
PA_atk-s02_02a:503_4	dhammaṃ desitaṃ ājānāmi …pe… samaṇuddesopi ce evaṃ vadeyyā”tiādinā nayena sikkhāpadaṃ paññapeti.	503	
PA_atk-s02_02a:504_0	Rattaññutaṃ pattoti ettha rattiyo jānantīti rattaññū. Attano pabbajitadivasato paṭṭhāya	504	
PA_atk-s02_02a:504_1	bahū rattiyo jānanti, cirapabbajitāti vuttaṃ hoti. Rattaññūnaṃ bhāvaṃ rattaññutaṃ.	504	
PA_atk-s02_02a:504_2	Tatra rattaññutaṃ patte saṅghe upasenaṃ vaṅgantaputtaṃ ārabbha sikkhāpadaṃ paññattanti	504	
PA_atk-s02_02a:504_3	veditabbaṃ. So hāyasmā ūnadasavasse bhikkhū upasampādente disvā ekavasso saddhivihārikaṃ	504	
PA_atk-s02_02a:504_4	upasampādesi. Atha bhagavā sikkhāpadaṃ paññapesi – “na, bhikkhave, ūnadasavassena	504	
PA_atk-s02_02a:504_5	upasampādetabbo, yo upasampādeyya āpatti dukkaṭassā”ti. Evaṃ paññatte sikkhāpade	504	
PA_atk-s02_02a:504_6	puna bhikkhū “dasavassamhā dasavassamhā”ti bālā abyattā upasampādenti. Atha bhagavā	504	
PA_atk-s02_02a:504_7	aparampi sikkhāpadaṃ paññapesi – “na, bhikkhave, bālena abyattena upasampādetabbo,	504	
PA_atk-s02_02a:504_8	yo upasampādeyya, āpatti dukkaṭassa. Anujānāmi, bhikkhave, byattena bhikkhunā paṭibalena	504	
PA_atk-s02_02a:504_9	dasavassena vā atirekadasavassena vā upasampādetu”nti. Iti rattaññutaṃ pattakāle	504	
PA_atk-s02_02a:504_10	dve sikkhāpadāni paññattāni.	5041	
PA_atk-s02_02a:505_0	146. Ājānīyasusūpamaṃ dhammapariyāyaṃ desesinti taruṇājānīyaupamaṃ katvā dhammaṃ	505	
PA_atk-s02_02a:505_1	desayiṃ. Tatrāti tasmiṃ asaraṇe. Na kho, bhaddāli, eseva hetūti na esa sikkhāya aparipūrakārībhāvoyeva eko hetu.	505	
PA_atk-s02_02a:506_0	147. Mukhādhāne kāraṇaṃ kāretīti khalīnabandhādīhi mukhaṭṭhapane sādhukaṃ gīvaṃ paggaṇhāpetuṃ	506	
PA_atk-s02_02a:506_1	kāraṇaṃ kāreti. Visūkāyitānītiādīhi visevanācāraṃ kathesi. Sabbāneva hetāni aññamaññavevacanāni.	506	
PA_atk-s02_02a:506_2	Tasmiṃ ṭhāneti tasmiṃ visevanācāre. Parinibbāyatīti nibbisevano hoti, taṃ visevanaṃ	506	
PA_atk-s02_02a:506_3	jahatīti attho. Yugādhāneti yugaṭṭhapane yugassa sādhukaṃ gahaṇatthaṃ.	506	
PA_atk-s02_02a:507_0	Anukkameti cattāropi pāde ekappahāreneva ukkhipane ca nikkhipane ca. Parasenāya hi	507	
PA_atk-s02_02a:507_1	āvāṭe ṭhatvā asiṃ gahetvā āgacchantassa assassa pāde chindanti. Tasmiṃ samaye esa	507	
PA_atk-s02_02a:507_2	ekappahāreneva cattāropi pāde ukkhipissatīti rajjubandhanavidhānena etaṃ kāraṇaṃ	507	
PA_atk-s02_02a:507_3	karonti. Maṇḍaleti yathā asse nisinnoyeva bhūmiyaṃ patitaṃ āvudhaṃ gahetuṃ sakkoti,	507	
PA_atk-s02_02a:507_4	evaṃ karaṇatthaṃ maṇḍale kāraṇaṃ kāreti. Khurakāseti aggaggakhurehi pathavīkamane.	507	
PA_atk-s02_02a:507_5	Rattiṃ okkantakaraṇasmiñhi yathā padasaddo na suyyati, tadatthaṃ ekasmiṃ ṭhāne saññaṃ	507	
PA_atk-s02_02a:507_6	datvā aggaggakhurehiyeva gamanaṃ sikkhāpenti. Taṃ sandhāyetaṃ vuttaṃ. Javeti sīghavāhane.	507	
PA_atk-s02_02a:507_7	“Dhāve”tipi pāṭho. Attano parājaye sati palāyanatthaṃ, paraṃ palāyantaṃ anubandhitvā	507	
PA_atk-s02_02a:507_8	gahaṇatthañca etaṃ kāraṇaṃ kāreti. Davatteti davattāya, yuddhakālasmiñhi hatthīsu	507	
PA_atk-s02_02a:507_9	vā koñcanādaṃ karontesu assesu vā hasantesu rathesu vā nighosantesu yodhesu vā ukkuṭṭhiṃ	507	
PA_atk-s02_02a:507_10	karontesu tassa ravassa abhāyitvā parasenapavesanatthaṃ ayaṃ kāraṇā karīyati.	5071	
PA_atk-s02_02a:508_0	Rājaguṇeti raññā jānitabbaguṇe. Kūṭakaṇṇarañño kira guḷavaṇṇo nāma asso ahosi. Rājā	508	
PA_atk-s02_02a:508_1	pācīnadvārena nikkhamitvā cetiyapabbataṃ gamissāmīti kalambanadītīraṃ sampatto. Asso	508	
PA_atk-s02_02a:508_2	tīre ṭhatvā udakaṃ otarituṃ na icchati, rājā assācariyaṃ āmantetvā – “aho tayā asso	508	
PA_atk-s02_02a:508_3	sikkhāpito udakaṃ otarituṃ na icchatī”ti āha. Ācariyo – “susikkhāpito deva asso,	508	
PA_atk-s02_02a:508_4	evamassa hi cittaṃ ‘sacāhaṃ udakaṃ otarissāmi, vālaṃ temissati, vāle tinte rañño	508	
PA_atk-s02_02a:508_5	aṅge udakaṃ pāteyyā’ti evaṃ tumhākaṃ sarīre udakapātanabhayena na otarati, vālaṃ	508	
PA_atk-s02_02a:508_6	gaṇhāpethā”ti āha. Rājā tathā kāresi. Asso vegena otaritvā pāraṃ gato. Etadatthaṃ	508	
PA_atk-s02_02a:508_7	ayaṃ kāraṇā karīyati. Rājavaṃseti assarājavaṃse. Vaṃso ceso assarājānaṃ, tathārūpena	508	
PA_atk-s02_02a:508_8	pahārena chinnabhinnasarīrāpi assārohaṃ parasenāya apātetvā bahi nīharantiyeva. Etadatthaṃ	508	
PA_atk-s02_02a:508_9	kāraṇaṃ kāretīti attho.	508	
PA_atk-s02_02a:509_0	Uttame javeti javasampattiyaṃ, yathā uttamajavo hoti, evaṃ kāraṇaṃ kāretīti attho.	509	
PA_atk-s02_02a:509_1	Uttame hayeti uttamahayabhāve, yathā uttamahayo hoti, evaṃ kāraṇaṃ kāretīti attho.	509	
PA_atk-s02_02a:509_2	Tattha pakatiyā uttamahayova uttamahayakāraṇaṃ arahati, na añño. Uttamahayakāraṇāya	509	
PA_atk-s02_02a:509_3	eva ca hayo uttamajavaṃ paṭipajjati, na aññoti.	509	
PA_atk-s02_02a:510_0	Tatridaṃ vatthu – eko kira rājā ekaṃ sindhavapotakaṃ labhitvā sindhavabhāvaṃ ajānitvāva	510	
PA_atk-s02_02a:510_1	imaṃ sikkhāpehīti ācariyassa adāsi. Ācariyopi tassa sindhavabhāvaṃ ajānanto taṃ māsakhādakaghoṭakānaṃ	510	
PA_atk-s02_02a:510_2	kāraṇāsu upaneti. So attano ananucchavikattā kāraṇaṃ na paṭipajjati. So taṃ dametuṃ	510	
PA_atk-s02_02a:510_3	asakkonto “kūṭasso ayaṃ mahārājā”ti vissajjāpesi.	510	
PA_atk-s02_02a:511_0	Athekadivasaṃ eko assācariyapubbako daharo upajjhāyassa bhaṇḍakaṃ gahetvā gacchanto	511	
PA_atk-s02_02a:511_1	taṃ parikhāpiṭṭhe carantaṃ disvā – “anaggho, bhante, sindhavapotako”ti upajjhāyassa	511	
PA_atk-s02_02a:511_2	kathesi. Sace rājā jāneyya, maṅgalassaṃ naṃ kareyyāti. Thero āha – “micchādiṭṭhiko,	511	
PA_atk-s02_02a:511_3	tāta, rājā appeva nāma buddhasāsane pasīdeyya rañño kathehī”ti. So gantvā, – “mahārāja,	511	
PA_atk-s02_02a:511_4	anaggho sindhavapotako atthī”ti kathesi. Tayā diṭṭho, tātāti? Āma, mahārājāti. Kiṃ	511	
PA_atk-s02_02a:511_5	laddhuṃ vaṭṭatīti? Tumhākaṃ bhuñjanakasuvaṇṇathāle tumhākaṃ bhuñjanakabhattaṃ tumhākaṃ	511	
PA_atk-s02_02a:511_6	pivanakaraso tumhākaṃ gandhā tumhākaṃ mālāti. Rājā sabbaṃ dāpesi. Daharo gāhāpetvā agamāsi.	511	
PA_atk-s02_02a:512_0	Asso gandhaṃ ghāyitvāva “mayhaṃ guṇajānanakaācariyo atthi maññe”ti sīsaṃ ukkhipitvā	512	
PA_atk-s02_02a:512_1	olokento aṭṭhāsi. Daharo gantvā “bhattaṃ bhuñjā”ti accharaṃ pahari. Asso āgantvā	512	
PA_atk-s02_02a:512_2	suvaṇṇathāle bhattaṃ bhuñji, rasaṃ pivi. Atha naṃ gandhehi vilimpitvā rājapiḷandhanaṃ	512	
PA_atk-s02_02a:512_3	piḷandhitvā “purato purato gacchā”ti accharaṃ pahari. So daharassa purato purato	512	
PA_atk-s02_02a:512_4	gantvā maṅgalassaṭṭhāne aṭṭhāsi. Daharo – “ayaṃ te, mahārāja, anaggho sindhavapotako,	512	
PA_atk-s02_02a:512_5	imināva naṃ niyāmena katipāhaṃ paṭijaggāpehī”ti vatvā nikkhami.	512	
PA_atk-s02_02a:513_0	Atha katipāhassa accayena āgantvā assassa ānubhāvaṃ passissasi, mahārājāti. Sādhu	513	
PA_atk-s02_02a:513_1	ācariya kuhiṃ ṭhatvā passāmāti? Uyyānaṃ gaccha, mahārājāti. Rājā assaṃ gāhāpetvā	513	
PA_atk-s02_02a:513_2	agamāsi. Daharo accharaṃ paharitvā “etaṃ rukkhaṃ anupariyāhī”ti assassa saññaṃ adāsi.	513	
PA_atk-s02_02a:513_3	Asso pakkhanditvā rukkhaṃ anuparigantvā āgato. Rājā neva gacchantaṃ na āgacchantaṃ	513	
PA_atk-s02_02a:513_4	addasa. Diṭṭho te, mahārājāti? Na diṭṭho, tātāti. Valañjakadaṇḍaṃ etaṃ rukkhaṃ nissāya	513	
PA_atk-s02_02a:513_5	ṭhapethāti vatvā accharaṃ pahari “valañjakadaṇḍaṃ gahetvā ehī”ti. Asso pakkhanditvā	513	
PA_atk-s02_02a:513_6	mukhena gahetvā āgato. Diṭṭhaṃ, mahārājāti. Diṭṭhaṃ, tātāti.	513	
PA_atk-s02_02a:514_0	Puna accharaṃ pahari “uyyānassa pākāramatthakena caritvā ehī”ti. Asso tathā akāsi.	514	
PA_atk-s02_02a:514_1	Diṭṭho, mahārājāti. Na diṭṭho, tātāti. Rattakambalaṃ āharāpetvā assassa pāde bandhāpetvā	514	
PA_atk-s02_02a:514_2	tatheva saññaṃ adāsi. Asso ullaṅghitvā pākāramatthakena anupariyāyi. Balavatā purisena	514	
PA_atk-s02_02a:514_3	āviñchanaalātaggisikhā viya uyyānapākāramatthake paññāyittha. Asso gantvā samīpe	514	
PA_atk-s02_02a:514_4	ṭhito. Diṭṭhaṃ, mahārājāti. Diṭṭhaṃ, tātāti. Maṅgalapokkharaṇipākāramatthake anupariyāhīti saññaṃ adāsi.	514	
PA_atk-s02_02a:515_0	Puna “pokkharaṇiṃ otaritvā padumapattesu cārikaṃ carāhī”ti saññaṃ adāsi. Pokkharaṇiṃ	515	
PA_atk-s02_02a:515_1	otaritvā sabbapadumapatte caritvā agamāsi, ekaṃ pattampi anakkantaṃ vā phālitaṃ vā	515	
PA_atk-s02_02a:515_2	chinditaṃ vā khaṇḍitaṃ vā nāhosi. Diṭṭhaṃ, mahārājāti. Diṭṭhaṃ, tātāti. Accharaṃ	515	
PA_atk-s02_02a:515_3	paharitvā taṃ hatthatalaṃ upanāmesi. Dhātūpatthaddho laṅghitvā hatthatale aṭṭhāsi.	515	
PA_atk-s02_02a:515_4	Diṭṭhaṃ, mahārājāti? Diṭṭhaṃ, tātāti. Evaṃ uttamahayo eva uttamakāraṇāya uttamajavaṃ paṭipajjati.	515	
PA_atk-s02_02a:516_0	Uttame sākhalyeti muduvācāya. Muduvācāya hi, “tāta, tvaṃ mā cintayi, rañño maṅgalasso	516	
PA_atk-s02_02a:516_1	bhavissasi, rājabhojanādīni labhissasī”ti uttamahayakāraṇaṃ kāretabbo. Tena vuttaṃ	516	
PA_atk-s02_02a:516_2	“uttame sākhalye”ti. Rājabhoggoti rañño upabhogo. Rañño aṅganteva saṅkhaṃ gacchatīti	516	
PA_atk-s02_02a:516_3	yattha katthaci gacchantena hatthaṃ viya pādaṃ viya anohāyeva gantabbaṃ hoti. Tasmā	516	
PA_atk-s02_02a:516_4	aṅganti saṅkhaṃ gacchati, catūsu vā senaṅgesu ekaṃ aṅgaṃ hoti.	516	
PA_atk-s02_02a:517_0	Asekhāya sammādiṭṭhiyāti arahattaphalasammādiṭṭhiyā. Sammāsaṅkappādayopi taṃsampayuttāva.	517	
PA_atk-s02_02a:517_1	Sammāñāṇaṃ pubbe vuttasammādiṭṭhiyeva. Ṭhapetvā pana aṭṭha phalaṅgāni sesā dhammā	517	
PA_atk-s02_02a:517_2	vimuttīti veditabbā. Sesaṃ sabbattha uttānameva. Ayaṃ pana desanā ugghaṭitaññūpuggalassa	517	
PA_atk-s02_02a:517_3	vasena arahattanikūṭaṃ gahetvā niṭṭhāpitāti.	517	
PA_atk-s02_02a:518	Papañcasūdaniyā majjhimanikāyaṭṭhakathāya	51	
PA_atk-s02_02a:519	Bhaddālisuttavaṇṇanā niṭṭhitā.	51	
PA_atk-s02_02a:520	6. Laṭukikopamasuttavaṇṇanā	52	
PA_atk-s02_02a:521_0	148. Evaṃ me sutanti laṭukikopamasuttaṃ. Tattha yena so vanasaṇḍoti ayampi mahāudāyitthero	521	
PA_atk-s02_02a:521_1	bhagavatā saddhiṃyeva piṇḍāya pavisitvā saddhiṃ paṭikkami. Tasmā yena so bhagavatā	521	
PA_atk-s02_02a:521_2	upasaṅkamanto vanasaṇḍo tenupasaṅkamīti veditabbo. Apahattāti apahārako. Upahattāti	521	
PA_atk-s02_02a:521_3	upahārako. Paṭisallānā vuṭṭhitoti phalasamāpattito vuṭṭhito.	521	
PA_atk-s02_02a:522_0	149. Yaṃ bhagavāti yasmiṃ samaye bhagavā. Iṅghāti āṇattiyaṃ nipāto. Aññathattanti	522	
PA_atk-s02_02a:522_1	cittassa aññathattaṃ. Tañca kho na bhagavantaṃ paṭicca, evarūpaṃ pana paṇītabhojanaṃ	522	
PA_atk-s02_02a:522_2	alabhantā kathaṃ yāpessāmāti evaṃ paṇītabhojanaṃ paṭicca ahosīti veditabbaṃ. Bhūtapubbanti	522	
PA_atk-s02_02a:522_3	iminā rattibhojanassa paṇītabhāvaṃ dasseti. Sūpeyyanti sūpena upanetabbaṃ macchamaṃsakaḷīrādi.	522	
PA_atk-s02_02a:522_4	Samaggā bhuñjissāmāti ekato bhuñjissāma. Saṅkhatiyoti abhisaṅkhārikakhādanīyāni.	522	
PA_atk-s02_02a:522_5	Sabbā tā rattinti sabbā tā saṅkhatiyo rattiṃyeva honti, divā pana appā parittā thokikā	522	
PA_atk-s02_02a:522_6	hontīti. Manussā hi divā yāgukañjiyādīhi yāpetvāpi rattiṃ yathāsatti yathāpaṇītameva bhuñjanti.	522	
PA_atk-s02_02a:523_0	Puna bhūtapubbanti iminā ratti vikālabhojane ādīnavaṃ dasseti. Tattha andhakāratimisāyanti	523	
PA_atk-s02_02a:523_1	bahalandhakāre. Māṇavehīti corehi. Katakammehīti katacorakammehi. Corā kira katakammā	523	
PA_atk-s02_02a:523_2	yaṃ nesaṃ devataṃ āyācitvā kammaṃ nipphannaṃ, tassa upahāratthāya manusse māretvā	523	
PA_atk-s02_02a:523_3	galalohitādīni gaṇhanti. Te aññesu manussesu māriyamānesu kolāhalā uppajjissanti,	523	
PA_atk-s02_02a:523_4	pabbajitaṃ pariyesanto nāma natthīti maññamānā bhikkhū gahetvā mārenti. Taṃ sandhāyetaṃ	523	
PA_atk-s02_02a:523_5	vuttaṃ. Akatakammehīti aṭavito gāmaṃ āgamanakāle kammanipphannatthaṃ puretaraṃ balikammaṃ	523	
PA_atk-s02_02a:523_6	kātukāmehi. Asaddhammena nimantetīti “ehi bhikkhu ajjekarattiṃ idheva bhuñjitvā idha	523	
PA_atk-s02_02a:523_7	vasitvā sampattiṃ anubhavitvā sve gamissasī”ti methunadhammena nimanteti.	523	
PA_atk-s02_02a:524_0	Puna bhūtapubbanti iminā attanā diṭṭhakāraṇaṃ katheti. Vijjantarikāyāti vijjuvijjotanakkhaṇe.	524	
PA_atk-s02_02a:524_1	Vissaramakāsīti mahāsaddamakāsi. Abhummeti bhū’ti vaḍḍhi, abhū’ti avaḍḍhi, vināso	524	
PA_atk-s02_02a:524_2	mayhanti attho. Pisāco vata manti pisāco maṃ khādituṃ āgato vata. Ātumārī mātumārīti	524	
PA_atk-s02_02a:524_3	ettha ātūti pitā, mātūti mātā. Idaṃ vuttaṃ hoti – yassa pitā vā mātā vā atthi, taṃ	524	
PA_atk-s02_02a:524_4	mātāpitaro amhākaṃ puttakoti yathā tathā vā uppādetvā yaṃkiñci khādanīyabhojanīyaṃ	524	
PA_atk-s02_02a:524_5	datvā ekasmiṃ ṭhāne sayāpenti. So evaṃ rattiṃ piṇḍāya na carati. Tuyhaṃ pana mātāpitaro	524	
PA_atk-s02_02a:524_6	matā maññe, tena evaṃ carasīti.	524	
PA_atk-s02_02a:525_0	150. Evamevāti evameva kiñci ānisaṃsaṃ apassantā nikkāraṇeneva. Evamāhaṃsūti garahanto	525	
PA_atk-s02_02a:525_1	āha. Tattha āhaṃsūti vadanti. Kiṃ panimassāti imassa appamattakassa hetu kiṃ vattabbaṃ	525	
PA_atk-s02_02a:525_2	nāma, nanu apassantena viya asuṇantena viya bhavitabbanti. Oramattakassāti parittamattakassa.	525	
PA_atk-s02_02a:525_3	Adhisallikhatevāyanti ayaṃ samaṇo navanītaṃ pisanto viya padumanāḷasuttaṃ kakacena	525	
PA_atk-s02_02a:525_4	okkantanto viya atisallekhati, ativāyāmaṃ karoti. Sikkhākāmāti sāriputtamoggallānādayo	525	
PA_atk-s02_02a:525_5	viya sikkhākāmā, tesu ca appaccayaṃ upaṭṭhapenti. Tesañhi evaṃ hoti “sace ete ‘appamattakametaṃ,	525	
PA_atk-s02_02a:525_6	haratha bhagavā’ti vadeyyuṃ, kiṃ satthā na hareyya. Evaṃ pana avatvā bhagavantaṃ	525	
PA_atk-s02_02a:525_7	parivāretvā nisinnā ‘evaṃ bhagavā, sādhu bhagavā, paññapetha bhagavā’ti atirekataraṃ	525	
PA_atk-s02_02a:525_8	ussāhaṃ paṭilabhantī”ti. Tasmā tesu appaccayaṃ upaṭṭhapenti.	525	
PA_atk-s02_02a:526_0	Tesanti tesaṃ ekaccānaṃ moghapurisānaṃ. Tanti taṃ appamattakaṃ pahātabbaṃ. Thūlo	526	
PA_atk-s02_02a:526_1	kaliṅgaroti gale baddhaṃ mahākaṭṭhaṃ viya hoti. Laṭukikā sakuṇikāti cātakasakuṇikā.	526	
PA_atk-s02_02a:526_2	Sā kira ravasataṃ ravitvā naccasataṃ naccitvā sakiṃ gocaraṃ gaṇhāti. Ākāsato bhūmiyaṃ	526	
PA_atk-s02_02a:526_3	patiṭṭhitaṃ pana naṃ disvā vacchapālakādayo kīḷanatthaṃ pūtilatāya bandhanti. Taṃ	526	
PA_atk-s02_02a:526_4	sandhāyetaṃ vuttaṃ. Āgametīti upeti. Tañhi tassāti taṃ pūtilatābandhanaṃ tassā appasarīratāya	526	
PA_atk-s02_02a:526_5	ceva appathāmatāya ca balavabandhanaṃ nāma, mahantaṃ nāḷikerarajju viya ducchijjaṃ	526	
PA_atk-s02_02a:526_6	hoti. Tesanti tesaṃ moghapurisānaṃ saddhāmandatāya ca paññāmandatāya ca balavaṃ bandhanaṃ	526	
PA_atk-s02_02a:526_7	nāma, dukkaṭavatthumattakampi mahantaṃ pārājikavatthu viya duppajahaṃ hoti.	526	
PA_atk-s02_02a:527_0	151. Sukkapakkhe pahātabbassāti kiṃ imassa appamattakassa pahātabbassa hetu bhagavatā	527	
PA_atk-s02_02a:527_1	vattabbaṃ atthi, yassa no bhagavā pahānamāha. Nanu evaṃ bhagavato adhippāyaṃ ñatvāpi	527	
PA_atk-s02_02a:527_2	pahātabbamevāti attho. Appossukkāti anussukkā. Pannalomāti patitalomā, na tassa pahātabbabhayena	527	
PA_atk-s02_02a:527_3	uddhaggalomā. Paradattavuttāti parehi dinnavuttino, parato laddhena yāpentāti attho.	527	
PA_atk-s02_02a:527_4	Migabhūtena cetasā viharantīti apaccāsīsanapakkhe ṭhitā hutvā viharanti. Migo hi	527	
PA_atk-s02_02a:527_5	pahāraṃ labhitvā manussāvāsaṃ gantvā bhesajjaṃ vā vaṇatelaṃ vā labhissāmīti ajjhāsayaṃ	527	
PA_atk-s02_02a:527_6	akatvā pahāraṃ labhitvāva agāmakaṃ araññaṃ pavisitvā pahaṭaṭṭhānaṃ heṭṭhā katvā nipatitvā	527	
PA_atk-s02_02a:527_7	phāsubhūtakāle uṭṭhāya gacchati. Evaṃ migā apaccāsīsanapakkhe ṭhitā. Idaṃ sandhāya	527	
PA_atk-s02_02a:527_8	vuttaṃ “migabhūtena cetasā viharantī”ti. Tañhi tassāti taṃ varattabandhanaṃ tassa	527	
PA_atk-s02_02a:527_9	hatthināgassa mahāsarīratāya ceva mahāthāmatāya ca dubbalabandhanaṃ nāma. Pūtilatā	527	
PA_atk-s02_02a:527_10	viya suchijjaṃ hoti. Tesaṃ tanti tesaṃ taṃ kulaputtānaṃ saddhāmahantatāya ca paññāmahantatāya	5271	
PA_atk-s02_02a:527_11	ca mahantaṃ pārājikavatthupi dukkaṭavatthumattakaṃ viya suppajahaṃ hoti.	5271	
PA_atk-s02_02a:528_0	152. Daliddoti dāliddiyena samannāgato. Assakoti nissako. Anāḷhiyoti anaḍḍho. Agārakanti	528	
PA_atk-s02_02a:528_1	khuddakagehaṃ. Oluggavilugganti yassa gehayaṭṭhiyo piṭṭhivaṃsato muccitvā maṇḍale	528	
PA_atk-s02_02a:528_2	laggā, maṇḍalato muccitvā bhūmiyaṃ laggā. Kākātidāyinti yattha kiñcideva bhuñjissāmāti	528	
PA_atk-s02_02a:528_3	anto nisinnakāle visuṃ dvārakiccaṃ nāma natthi, tato tato kākā pavisitvā parivārenti.	528	
PA_atk-s02_02a:528_4	Sūrakākā hi palāyanakāle ca yathāsammukhaṭṭhāneneva nikkhamitvā palāyanti. Naparamarūpanti	528	
PA_atk-s02_02a:528_5	na puññavantānaṃ gehaṃ viya uttamarūpaṃ. Khaṭopikāti vilīvamañcako. Oluggaviluggāti	528	
PA_atk-s02_02a:528_6	oṇatuṇṇatā. Dhaññasamavāpakanti dhaññañca samavāpakañca. Tattha dhaññaṃ nāma kudrūsako.	528	
PA_atk-s02_02a:528_7	Samavāpakanti lābubījakumbhaṇḍabījakādi bījajātaṃ. Naparamarūpanti yathā puññavantānaṃ	528	
PA_atk-s02_02a:528_8	gandhasālibījādi parisuddhaṃ bījaṃ, na evarūpaṃ. Jāyikāti kapaṇajāyā. Naparamarūpāti	528	
PA_atk-s02_02a:528_9	pacchisīsā lambatthanī mahodarā pisācā viya bībhacchā. Sāmaññanti samaṇabhāvo. So	528	
PA_atk-s02_02a:528_10	vatassaṃ, yohanti so vatāhaṃ puriso nāma assaṃ, yo kesamassuṃ ohāretvā pabbajeyyanti.	5281	
PA_atk-s02_02a:529_0	So na sakkuṇeyyāti so evaṃ cintetvāpi gehaṃ gantvā – “pabbajjā nāma lābhagarukā dukkarā	529	
PA_atk-s02_02a:529_1	durāsadā, sattapi aṭṭhapi gāme piṇḍāya caritvā yathādhoteneva pattena āgantabbampi	529	
PA_atk-s02_02a:529_2	hoti, evaṃ yāpetuṃ asakkontassa me puna āgatassa vasanaṭṭhānaṃ icchitabbaṃ, tiṇavallidabbasambhārā	529	
PA_atk-s02_02a:529_3	nāma dussamodhāniyā, kinti karomī”ti vīmaṃsati. Athassa taṃ agārakaṃ vejayantapāsādo	529	
PA_atk-s02_02a:529_4	viya upaṭṭhāti. Athassa khaṭopikaṃ oloketvā – “mayi gate imaṃ visaṅkharitvā uddhanālātaṃ	529	
PA_atk-s02_02a:529_5	karissanti, puna aṭṭanipādavilīvādīni laddhabbāni honti, kinti karissāmī”ti cinteti.	529	
PA_atk-s02_02a:529_6	Athassa sā sirisayanaṃ viya upaṭṭhāti. Tato dhaññakumbhiṃ oloketvā – “mayi gate ayaṃ	529	
PA_atk-s02_02a:529_7	gharaṇī imaṃ dhaññaṃ tena tena saddhiṃ bhuñjissati. Puna āgatena jīvitavutti nāma	529	
PA_atk-s02_02a:529_8	laddhabbā hoti, kinti karissāmī”ti cinteti. Athassa sā aḍḍhateḷasāni koṭṭhāgārasatāni	529	
PA_atk-s02_02a:529_9	viya upaṭṭhāti. Tato mātugāmaṃ oloketvā – “mayi gate imaṃ hatthigopako vā assagopako	529	
PA_atk-s02_02a:529_10	vā yo koci palobhessati, puna āgatena bhattapācikā nāma laddhabbā hoti, kinti karissāmī”ti	5291	
PA_atk-s02_02a:529_11	cinteti. Athassa sā rūpinī devī viya upaṭṭhāti. Idaṃ sandhāya “so na sakkuṇeyyā”tiādi vuttaṃ.	5291	
PA_atk-s02_02a:530	153. Nikkhagaṇānanti suvaṇṇanikkhasatānaṃ. Cayoti santānato katasannicayo. Dhaññagaṇānanti dhaññasakaṭasatānaṃ.	53	
PA_atk-s02_02a:531_0	154. Cattārome, udāyi, puggalāti idha kiṃ dasseti? Heṭṭhā “te tañceva pajahanti,	531	
PA_atk-s02_02a:531_1	te tañceva nappajahantī”ti pajahanakā ca appajahanakā ca rāsivasena dassitā, na pāṭiyekkaṃ	531	
PA_atk-s02_02a:531_2	vibhattā. Idāni yathā nāma dabbasambhāratthaṃ gato puriso paṭipāṭiyā rukkhe chinditvā	531	
PA_atk-s02_02a:531_3	puna nivattitvā vaṅkañca pahāya kamme upanetabbayuttakameva gaṇhāti, evameva appajahanake	531	
PA_atk-s02_02a:531_4	chaḍḍetvā abbohārike katvā pajahanakapuggalā cattāro hontīti dassetuṃ imaṃ desanaṃ ārabhi.	531	
PA_atk-s02_02a:532_0	Upadhipahānāyāti khandhupadhikilesupadhiabhisaṅkhārupadhikāmaguṇūpadhīti imesaṃ upadhīnaṃ	532	
PA_atk-s02_02a:532_1	pahānāya. Upadhipaṭisaṃyuttāti upadhianudhāvanakā. Sarasaṅkappāti ettha saranti dhāvantīti	532	
PA_atk-s02_02a:532_2	sarā. Saṅkappentīti saṅkappā. Padadvayenapi vitakkāyeva vuttā. Samudācarantīti abhibhavanti	532	
PA_atk-s02_02a:532_3	ajjhottharitvā vattanti. Saṃyuttoti kilesehi saṃyutto. Indriyavemattatāti indriyanānattatā.	532	
PA_atk-s02_02a:532_4	Kadāci karahacīti bahukālaṃ vītivattetvā. Satisammosāti satisammosena. Nipātoti ayokaṭāhamhi	532	
PA_atk-s02_02a:532_5	patanaṃ. Ettāvatā “nappajahati, pajahati, khippaṃ pajahatī”ti tayo rāsayo dassitā.	532	
PA_atk-s02_02a:532_6	Tesu cattāro janā nappajahanti nāma, cattāro pajahanti nāma, cattāro khippaṃ pajahanti nāma.	532	
PA_atk-s02_02a:533_0	Tattha puthujjano sotāpanno sakadāgāmī anāgāmīti ime cattāro janā nappajahanti nāma.	533	
PA_atk-s02_02a:533_1	Puthujjanādayo tāva mā pajahantu, anāgāmī kathaṃ na pajahatīti? Sopi hi yāvadevassa	533	
PA_atk-s02_02a:533_2	bhavalobho atthi, tāva ahosukhaṃ ahosukhanti abhinandati. Tasmā nappajahati nāma.	533	
PA_atk-s02_02a:533_3	Eteyeva pana cattāro janā pajahanti nāma. Sotāpannādayo tāva pajahantu, puthujjano	533	
PA_atk-s02_02a:533_4	kathaṃ pajahatīti? Āraddhavipassako hi satisammosena sahasā kilese uppanne “mādisassa	533	
PA_atk-s02_02a:533_5	nāma bhikkhuno kileso uppanno”ti saṃvegaṃ katvā vīriyaṃ paggayha vipassanaṃ vaḍḍhetvā	533	
PA_atk-s02_02a:533_6	maggena kilese samugghāteti. Iti so pajahati nāma. Teyeva cattāro khippaṃ pajahanti	533	
PA_atk-s02_02a:533_7	nāma. Tattha imasmiṃ sutte, mahāhatthipadopame, indriyabhāvaneti imesu suttesu kiñcāpi	533	
PA_atk-s02_02a:533_8	tatiyavāro gahito, pañho pana dutiyavāreneva kathitoti veditabbo.	533	
PA_atk-s02_02a:534_0	Upadhi dukkhassa mūlanti ettha pañca khandhā upadhi nāma. Taṃ dukkhassa mūlanti iti	534	
PA_atk-s02_02a:534_1	viditvā kilesupadhinā nirupadhi hoti, niggahaṇo nitaṇhoti attho. Upadhisaṅkhaye vimuttoti	534	
PA_atk-s02_02a:534_2	taṇhakkhaye nibbāne ārammaṇato vimutto.	534	
PA_atk-s02_02a:535_0	155. Evaṃ cattāro puggale vitthāretvā idāni ye pajahanti, te “ime nāma ettake kilese	535	
PA_atk-s02_02a:535_1	pajahanti”. Ye nappajahanti, tepi “ime nāma ettake kilese nappajahantī”ti dassetuṃ	535	
PA_atk-s02_02a:535_2	pañca kho ime udāyi kāmaguṇātiādimāha. Tattha miḷhasukhanti asucisukhaṃ. Anariyasukhanti	535	
PA_atk-s02_02a:535_3	anariyehi sevitasukhaṃ. Bhāyitabbanti etassa sukhassa paṭilābhatopi vipākatopi bhāyitabbaṃ.	535	
PA_atk-s02_02a:535_4	Nekkhammasukhanti kāmato nikkhantasukhaṃ. Pavivekasukhanti gaṇatopi kilesatopi pavivittasukhaṃ.	535	
PA_atk-s02_02a:535_5	Upasamasukhanti rāgādivūpasamatthāya sukhaṃ. Sambodhasukhanti maggasaṅkhātassa sambodhassa	535	
PA_atk-s02_02a:535_6	nibbattanatthāya sukhaṃ. Na bhāyitabbanti etassa sukhassa paṭilābhatopi vipākatopi	535	
PA_atk-s02_02a:535_7	na bhāyitabbaṃ, bhāvetabbamevetaṃ.	535	
PA_atk-s02_02a:536_0	156. Iñjitasmiṃ vadāmīti iñjanaṃ calanaṃ phandananti vadāmi. Kiñca tattha iñjitasminti	536	
PA_atk-s02_02a:536_1	kiñca tattha iñjitaṃ. Idaṃ tattha iñjitasminti ye ete aniruddhā vitakkavicārā, idaṃ	536	
PA_atk-s02_02a:536_2	tattha iñjitaṃ. Dutiyatatiyajjhānesupi eseva nayo. Aniñjitasmiṃ vadāmīti idaṃ catutthajjhānaṃ	536	
PA_atk-s02_02a:536_3	aniñjanaṃ acalanaṃ nipphandananti vadāmi.	536	
PA_atk-s02_02a:537_0	Analanti vadāmīti akattabbaālayanti vadāmi, taṇhālayo ettha na uppādetabboti dasseti.	537	
PA_atk-s02_02a:537_1	Atha vā analaṃ apariyattaṃ, na ettāvatā alametanti sanniṭṭhānaṃ kātabbanti vadāmi.	537	
PA_atk-s02_02a:537_2	Nevasaññānāsaññāyatanassāpīti evarūpāyapi santāya samāpattiyā pahānameva vadāmi.	537	
PA_atk-s02_02a:537_3	Aṇuṃ vā thūlaṃ vāti khuddakaṃ vā mahantaṃ vā appasāvajjaṃ vā mahāsāvajjaṃ vā. Sesaṃ	537	
PA_atk-s02_02a:537_4	sabbattha uttānameva. Desanā pana neyyapuggalassa vasena arahattanikūṭeneva niṭṭhāpitāti.	537	
PA_atk-s02_02a:538	Papañcasūdaniyā majjhimanikāyaṭṭhakathāya	53	
PA_atk-s02_02a:539	Laṭukikopamasuttavaṇṇanā niṭṭhitā.	53	
PA_atk-s02_02a:540	7. Cātumasuttavaṇṇanā	54	
PA_atk-s02_02a:541_0	157. Evaṃ me sutanti cātumasuttaṃ. Tattha cātumāyanti evaṃnāmake gāme. Pañcamattāni	541	
PA_atk-s02_02a:541_1	bhikkhusatānīti adhunā pabbajitānaṃ bhikkhūnaṃ pañca satāni. Therā kira cintesuṃ	541	
PA_atk-s02_02a:541_2	– “ime kulaputtā dasabalaṃ adisvāva pabbajitā, etesaṃ bhagavantaṃ dassessāma, bhagavato	541	
PA_atk-s02_02a:541_3	santike dhammaṃ sutvā attano attano yathāupanissayena patiṭṭhahissantī”ti. Tasmā	541	
PA_atk-s02_02a:541_4	te bhikkhū gahetvā āgatā. Paṭisammodamānāti “kaccāvuso, khamanīya”ntiādiṃ paṭisanthārakathaṃ	541	
PA_atk-s02_02a:541_5	kurumānā. Senāsanāni paññāpayamānāti attano attano ācariyupajjhāyānaṃ vasanaṭṭhānāni	541	
PA_atk-s02_02a:541_6	pucchitvā dvāravātapānāni vivaritvā mañcapīṭhakaṭasārakādīni nīharitvā papphoṭetvā	541	
PA_atk-s02_02a:541_7	yathāṭṭhāne saṇṭhāpayamānā. Pattacīvarāni paṭisāmayamānāti, bhante, idaṃ me pattaṃ	541	
PA_atk-s02_02a:541_8	ṭhapetha, idaṃ cīvaraṃ, idaṃ thālakaṃ, idaṃ udakatumbaṃ, imaṃ kattarayaṭṭhinti evaṃ	541	
PA_atk-s02_02a:541_9	samaṇaparikkhāre saṅgopayamānā.	541	
PA_atk-s02_02a:542_0	Uccāsaddā mahāsaddāti uddhaṃ uggatattā uccaṃ, patthaṭattā mahantaṃ avinibbhogasaddaṃ	542	
PA_atk-s02_02a:542_1	karontā. Kevaṭṭā maññe macchavilopeti kevaṭṭānaṃ macchapacchiṭhapitaṭṭhāne mahājano	542	
PA_atk-s02_02a:542_2	sannipatitvā – “idha aññaṃ ekaṃ macchaṃ dehi, ekaṃ macchaphālaṃ dehi, etassa te mahā	542	
PA_atk-s02_02a:542_3	dinno, mayhaṃ khuddako”ti evaṃ uccāsaddaṃ mahāsaddaṃ karonti. Taṃ sandhāyetaṃ vuttaṃ.	542	
PA_atk-s02_02a:542_4	Macchagahaṇatthaṃ jāle pakkhittepi tasmiṃ ṭhāne kevaṭṭā ceva aññe ca “paviṭṭho na	542	
PA_atk-s02_02a:542_5	paviṭṭho, gahito na gahito”ti mahāsaddaṃ karonti. Tampi sandhāyetaṃ vuttaṃ. Paṇāmemīti	542	
PA_atk-s02_02a:542_6	nīharāmi. Na vo mama santike vatthabbanti tumhe mādisassa buddhassa vasanaṭṭhānaṃ	542	
PA_atk-s02_02a:542_7	āgantvā evaṃ mahāsaddaṃ karotha, attano dhammatāya vasantā kiṃ nāma sāruppaṃ karissatha,	542	
PA_atk-s02_02a:542_8	tumhādisānaṃ mama santike vasanakiccaṃ natthīti dīpeti. Tesu ekabhikkhupi “bhagavā	542	
PA_atk-s02_02a:542_9	tumhe mahāsaddamattakena amhe paṇāmethā”ti vā aññaṃ vā kiñci vattuṃ nāsakkhi, sabbe	542	
PA_atk-s02_02a:542_10	bhagavato vacanaṃ sampaṭicchantā “evaṃ, bhante,”ti vatvā nikkhamiṃsu. Evaṃ pana tesaṃ	5421	
PA_atk-s02_02a:542_11	ahosi “mayaṃ satthāraṃ passissāma, dhammakathaṃ sossāma, satthu santike vasissāmāti	5421	
PA_atk-s02_02a:542_12	āgatā. Evarūpassa pana garuno satthu santikaṃ āgantvā mahāsaddaṃ karimhā, amhākameva	5421	
PA_atk-s02_02a:542_13	dosoyaṃ, paṇāmitamhā, na no laddhaṃ bhagavato santike vatthuṃ, na suvaṇṇavaṇṇasarīraṃ	5421	
PA_atk-s02_02a:542_14	oloketuṃ, na madhurassarena dhammaṃ sotu”nti. Te balavadomanassajātā hutvā pakkamiṃsu.	5421	
PA_atk-s02_02a:543_0	158. Tenupasaṅkamiṃsūti te kira sakyā āgamanasamayepi te bhikkhū tattheva nisinnā	543	
PA_atk-s02_02a:543_1	passiṃsu. Atha nesaṃ etadahosi – “kiṃ nu kho ete bhikkhū pavisitvāva paṭinivattā,	543	
PA_atk-s02_02a:543_2	jānissāma taṃ kāraṇa”nti cintetvā yena te bhikkhū tenupasaṅkamiṃsu. Handāti vavassaggatthe	543	
PA_atk-s02_02a:543_3	nipāto. Kahaṃ pana tumheti tumhe idāneva āgantvā kahaṃ gacchatha, kiṃ tumhākaṃ koci	543	
PA_atk-s02_02a:543_4	upaddavo, udāhu dasabalassāti? Tesaṃ pana bhikkhūnaṃ, – “āvuso, mayaṃ bhagavantaṃ	543	
PA_atk-s02_02a:543_5	dassanāya āgatā, diṭṭho no bhagavā, idāni attano vasanaṭṭhānaṃ gacchāmā”ti kiñcāpi	543	
PA_atk-s02_02a:543_6	evaṃ vacanaparihāro atthi, evarūpaṃ pana lesakappaṃ akatvā yathābhūtameva ārocetvā	543	
PA_atk-s02_02a:543_7	bhagavatā kho, āvuso, bhikkhusaṅgho paṇāmitoti āhaṃsu. Te pana rājāno sāsane dhuravahā,	543	
PA_atk-s02_02a:543_8	tasmā cintesuṃ – “dvīhi aggasāvakehi saddhiṃ pañcasu bhikkhusatesu gacchantesu bhagavato	543	
PA_atk-s02_02a:543_9	pādamūlaṃ vigacchissati, imesaṃ nivattanākāraṃ karissāmā”ti. Evaṃ cintetvā tena hāyasmantotiādimāhaṃsu.	543	
PA_atk-s02_02a:543_10	Tesupi bhikkhūsu “mayaṃ mahāsaddamattakena paṇāmitā, na mayaṃ jīvituṃ asakkontā pabbajitā”ti	5431	
PA_atk-s02_02a:543_11	ekabhikkhupi paṭippharito nāma nāhosi, sabbe pana samakaṃyeva, “evamāvuso,”ti sampaṭicchiṃsu.	5431	
PA_atk-s02_02a:544_0	159. Abhinandatūti bhikkhusaṅghassa āgamanaṃ icchanto abhinandatu. Abhivadatūti etu	544	
PA_atk-s02_02a:544_1	bhikkhusaṅghoti evaṃ cittaṃ uppādento abhivadatu. Anuggahitoti āmisānuggahena ca	544	
PA_atk-s02_02a:544_2	dhammānuggahena ca anuggahito. Aññathattanti dasabalassa dassanaṃ na labhāmāti pasādaññathattaṃ	544	
PA_atk-s02_02a:544_3	bhaveyya. Vipariṇāmoti pasādaññathattena vibbhamantānaṃ vipariṇāmaññathattaṃ bhaveyya.	544	
PA_atk-s02_02a:544_4	Bījānaṃ taruṇānanti taruṇasassānaṃ. Siyā aññathattanti udakavārakāle udakaṃ alabhantānaṃ	544	
PA_atk-s02_02a:544_5	milātabhāvena aññathattaṃ bhaveyya, sussitvā milātabhāvaṃ āpajjanena vipariṇāmo bhaveyya.	544	
PA_atk-s02_02a:544_6	Vacchakassa pana khīrapipāsāya sussanaṃ aññathattaṃ nāma, sussitvā kālakiriyā vipariṇāmo nāma.	544	
PA_atk-s02_02a:545_0	160. Pasādito bhagavāti thero kira tattha nisinnova dibbacakkhunā brahmānaṃ āgataṃ	545	
PA_atk-s02_02a:545_1	addasa, dibbāya sotadhātuyā ca āyācanasaddaṃ suṇi, cetopariyañāṇena bhagavato pasannabhāvaṃ	545	
PA_atk-s02_02a:545_2	aññāsi. Tasmā – “kañci bhikkhuṃ pesetvā pakkosiyamānānaṃ gamanaṃ nāma na phāsukaṃ,	545	
PA_atk-s02_02a:545_3	yāva satthā na peseti, tāvadeva gamissāmā”ti maññamāno evamāha. Appossukkoti aññesu	545	
PA_atk-s02_02a:545_4	kiccesu anussukko hutvā. Diṭṭhadhammasukhavihāranti phalasamāpattivihāraṃ anuyutto	545	
PA_atk-s02_02a:545_5	maññe bhagavā viharitukāmo, so idāni yathāruciyā viharissatīti evaṃ me ahosīti vadati.	545	
PA_atk-s02_02a:545_6	Mayampi dānīti mayaṃ paraṃ ovadamānā vihārato nikkaḍḍhitā, kiṃ amhākaṃ parovādena.	545	
PA_atk-s02_02a:545_7	Idāni mayampi diṭṭhadhammasukhavihāreneva viharissāmāti dīpeti. Thero imasmiṃ ṭhāne	545	
PA_atk-s02_02a:545_8	viraddho attano bhārabhāvaṃ na aññāsi. Ayañhi bhikkhusaṅgho dvinnampi mahātherānaṃ	545	
PA_atk-s02_02a:545_9	bhāro, tena naṃ paṭisedhento bhagavā āgamehītiādimāha. Mahāmoggallānatthero pana	545	
PA_atk-s02_02a:545_10	attano bhārabhāvaṃ aññāsi. Tenassa bhagavā sādhukāraṃ adāsi.	5451	
PA_atk-s02_02a:546_0	161. Cattārimāni, bhikkhaveti kasmā ārabhi? Imasmiṃ sāsane cattāri bhayāni. Yo tāni	546	
PA_atk-s02_02a:546_1	abhīto hoti, so imasmiṃ sāsane patiṭṭhātuṃ sakkoti. Itaro pana na sakkotīti dassetuṃ	546	
PA_atk-s02_02a:546_2	imaṃ desanaṃ ārabhi. Tattha udakorohanteti udakaṃ orohante puggale. Kumbhīlabhayanti	546	
PA_atk-s02_02a:546_3	suṃsumārabhayaṃ. Susukābhayanti caṇḍamacchabhayaṃ.	546	
PA_atk-s02_02a:547_0	162. Kodhupāyāsassetaṃ adhivacananti yathā hi bāhiraṃ udakaṃ otiṇṇo ūmīsu osīditvā	547	
PA_atk-s02_02a:547_1	marati, evaṃ imasmiṃ sāsane kodhupāyāse osīditvā vibbhamati. Tasmā kodhupāyāso “ūmibhaya”nti vutto.	547	
PA_atk-s02_02a:548_0	163. Odarikattassetaṃ adhivacananti yathā hi bāhiraṃ udakaṃ otiṇṇo kumbhīlena khādito	548	
PA_atk-s02_02a:548_1	marati, evaṃ imasmiṃ sāsane odarikattena khādito vibbhamati. Tasmā odarikattaṃ “kumbhīlabhaya”nti vuttaṃ.	548	
PA_atk-s02_02a:549_0	164. Arakkhiteneva kāyenāti sīsappacālakādikaraṇena arakkhitakāyo hutvā. Arakkhitāya	549	
PA_atk-s02_02a:549_1	vācāyāti duṭṭhullabhāsanādivasena arakkhitavāco hutvā. Anupaṭṭhitāya satiyāti kāyagatāsatiṃ	549	
PA_atk-s02_02a:549_2	anupaṭṭhāpetvā. Asaṃvutehīti apihitehi. Pañcannetaṃ kāmaguṇānaṃ adhivacananti yathā	549	
PA_atk-s02_02a:549_3	hi bāhiraṃ udakaṃ otiṇṇo āvaṭṭe nimujjitvā marati, evaṃ imasmiṃ sāsane pabbajito	549	
PA_atk-s02_02a:549_4	pañcakāmaguṇāvaṭṭe nimujjitvā vibbhamati. Tasmā pañca kāmaguṇā “āvaṭṭabhaya”nti vuttā.	549	
PA_atk-s02_02a:550_0	165. Anuddhaṃsetīti kilameti milāpeti. Rāgānuddhaṃsenāti rāgānuddhaṃsitena. Mātugāmassetaṃ	550	
PA_atk-s02_02a:550_1	adhivacananti yathā hi bāhiraṃ udakaṃ otiṇṇo caṇḍamacchaṃ āgamma laddhappahāro marati,	550	
PA_atk-s02_02a:550_2	evaṃ imasmiṃ sāsane mātugāmaṃ āgamma uppannakāmarāgo vibbhamati. Tasmā mātugāmo “susukābhaya”nti vutto.	550	
PA_atk-s02_02a:551_0	Imāni pana cattāri bhayāni bhāyitvā yathā udakaṃ anorohantassa udakaṃ nissāya ānisaṃso	551	
PA_atk-s02_02a:551_1	natthi, udakapipāsāya pipāsito ca hoti rajojallena kiliṭṭhasarīro ca, evamevaṃ imāni	551	
PA_atk-s02_02a:551_2	cattāri bhayāni bhāyitvā sāsane apabbajantassāpi imaṃ sāsanaṃ nissāya ānisaṃso natthi,	551	
PA_atk-s02_02a:551_3	taṇhāpipāsāya pipāsito ca hoti kilesarajena saṃkiliṭṭhacitto ca. Yathā pana imāni	551	
PA_atk-s02_02a:551_4	cattāri bhayāni abhāyitvā udakaṃ orohantassa vuttappakāro ānisaṃso hoti, evaṃ imāni	551	
PA_atk-s02_02a:551_5	abhāyitvā sāsane pabbajitassāpi vuttappakāro ānisaṃso hoti. Thero panāha – “cattāri	551	
PA_atk-s02_02a:551_6	bhayāni bhāyitvā udakaṃ anotaranto sotaṃ chinditvā paratīraṃ pāpuṇituṃ na sakkoti,	551	
PA_atk-s02_02a:551_7	abhāyitvā otaranto sakkoti, evamevaṃ bhāyitvā sāsane apabbajantopi taṇhāsotaṃ chinditvā	551	
PA_atk-s02_02a:551_8	nibbānapāraṃ daṭṭhuṃ na sakkoti, abhāyitvā pabbajanto pana sakkotī”ti. Sesaṃ sabbattha	551	
PA_atk-s02_02a:551_9	uttānameva. Ayaṃ pana desanā neyyapuggalassa vasena niṭṭhāpitāti.	551	
PA_atk-s02_02a:552	Papañcasūdaniyā majjhimanikāyaṭṭhakathāya	55	
PA_atk-s02_02a:553	Cātumasuttavaṇṇanā niṭṭhitā.	55	
PA_atk-s02_02a:554	8. Naḷakapānasuttavaṇṇanā	55	
PA_atk-s02_02a:555_0	166. Evaṃ me sutanti naḷakapānasuttaṃ. Tattha naḷakapāneti evaṃnāmake gāme. Pubbe	555	
PA_atk-s02_02a:555_1	kira amhākaṃ bodhisatto vānarayoniyaṃ nibbatto, mahākāyo kapirājā anekavānarasahassaparivuto	555	
PA_atk-s02_02a:555_2	pabbatapāde vicarati. Paññavā kho pana hoti mahāpuñño. So parisaṃ evaṃ ovadati –	555	
PA_atk-s02_02a:555_3	“imasmiṃ pabbatapāde tātā, visaphalāni nāma honti, amanussapariggahitā pokkharaṇiyo	555	
PA_atk-s02_02a:555_4	nāma honti, tumhe pubbe khāditapubbāneva phalāni khādatha, pītapubbāneva pānīyāni	555	
PA_atk-s02_02a:555_5	ca pivatha, ettha vo maṃ paṭipucchitabbakiccaṃ natthi, akhāditapubbāni pana phalāni	555	
PA_atk-s02_02a:555_6	apītapubbāni ca pānīyāni maṃ apucchitvā mā khādittha mā pivitthā”ti.	555	
PA_atk-s02_02a:556_0	Te ekadivasaṃ caramānā aññaṃ pabbatapādaṃ gantvā gocaraṃ gahetvā pānīyaṃ olokentā	556	
PA_atk-s02_02a:556_1	ekaṃ amanussapariggahitaṃ pokkharaṇiṃ disvā sahasā apivitvā samantā parivāretvā mahāsattassa	556	
PA_atk-s02_02a:556_2	āgamanaṃ olokayamānā nisīdiṃsu. Mahāsatto āgantvā “kiṃ tātā pānīyaṃ na pivathā”ti	556	
PA_atk-s02_02a:556_3	āha. Tumhākaṃ āgamanaṃ olokemāti. Sādhu tātāti samantā padaṃ pariyesamāno otiṇṇapadaṃyeva	556	
PA_atk-s02_02a:556_4	addasa, na uttiṇṇapadaṃ, disvā saparissayāti aññāsi. Tāvadeva ca tattha abhinibbattaamanusso	556	
PA_atk-s02_02a:556_5	udakaṃ dvedhā katvā uṭṭhāsi setamukho nīlakucchi rattahatthapādo mahādāṭhiko vaṅkadāṭho	556	
PA_atk-s02_02a:556_6	virūpo bībhaccho udakarakkhaso. So evamāha – “kasmā pānīyaṃ na pivatha, madhuraṃ	556	
PA_atk-s02_02a:556_7	udakaṃ pivatha, kiṃ tumhe etassa vacanaṃ suṇāthā”ti? Mahāsatto āha – “tvaṃ idha adhivattho	556	
PA_atk-s02_02a:556_8	amanusso”ti? Āmāhanti. Tvaṃ idha otiṇṇe labhasīti? Āma labhāmi, tumhe pana sabbe	556	
PA_atk-s02_02a:556_9	khādissāmīti. Na sakkhissasi, yakkhāti. Pānīyaṃ pana pivissathāti? Āma pivissāmāti.	556	
PA_atk-s02_02a:556_10	Evaṃ sante ekopi vo na muccissatīti. Pānīyañca pivissāma, na ca te vasaṃ gamissāmāti	5561	
PA_atk-s02_02a:556_11	ekanaḷaṃ āharāpetvā koṭiyaṃ gahetvā dhami, sabbo ekacchiddo ahosi, tīre nisīditvāva	5561	
PA_atk-s02_02a:556_12	pānīyaṃ pivi, sesavānarānaṃ pāṭiyekke naḷe āharāpetvā dhamitvā adāsi. Sabbe yakkhassa	5561	
PA_atk-s02_02a:556_13	passantasseva pānīyaṃ piviṃsu. Vuttampi cetaṃ –	5561	
PA_atk-s02_02a:557	“Disvā padamanuttiṇṇaṃ, disvāno’ taritaṃ padaṃ;	55	
PA_atk-s02_02a:558	Naḷena vāriṃ pissāma, neva maṃ tvaṃ vadhissasī”ti. ;	55	
PA_atk-s02_02a:559_0	Tato paṭṭhāya yāva ajjadivasā tasmiṃ ṭhāne naḷā ekacchiddāva honti. Iminā hi saddhiṃ	559	
PA_atk-s02_02a:559_1	imasmiṃ kappe cattāri kappaṭṭhiyapāṭihāriyāni nāma – cande sasabimbaṃ, vaṭṭakajātakamhi	559	
PA_atk-s02_02a:559_2	saccakiriyaṭṭhāne aggissa gamanupacchedo, ghaṭikārakumbhakārassa mātāpitūnaṃ vasanaṭṭhāne	559	
PA_atk-s02_02a:559_3	devassa avassanaṃ, tassā pokkharaṇiyā tīre naḷānaṃ ekacchiddabhāvoti. Iti sā pokkharaṇī	559	
PA_atk-s02_02a:559_4	naḷena pānīyassa pītattā naḷakapānāti nāmaṃ labhi. Aparabhāge taṃ pokkharaṇiṃ nissāya	559	
PA_atk-s02_02a:559_5	gāmo patiṭṭhāsi, tassāpi naḷakapānanteva nāmaṃ jātaṃ. Taṃ sandhāya vuttaṃ “naḷakapāne”ti.	559	
PA_atk-s02_02a:559_6	Palāsavaneti kiṃsukavane.	559	
PA_atk-s02_02a:560	167. Taggha mayaṃ, bhanteti ekaṃseneva mayaṃ, bhante, abhiratā. Aññepi ye tumhākaṃ sāsane abhiramanti, te amhehi sadisāva hutvā abhiramantīti dīpenti.	56	
PA_atk-s02_02a:561_0	Neva rājābhinītātiādīsu eko rañño aparādhaṃ katvā palāyati. Rājā kuhiṃ, bho, asukoti?	561	
PA_atk-s02_02a:561_1	Palāto devāti. Palātaṭṭhānepi me na muccissati, sace pana pabbajeyya, mucceyyāti	561	
PA_atk-s02_02a:561_2	vadati. Tassa kocideva suhado gantvā taṃ pavattiṃ ārocetvā tvaṃ sace jīvitumicchasi,	561	
PA_atk-s02_02a:561_3	pabbajāhīti. So pabbajitvā jīvitaṃ rakkhamāno carati. Ayaṃ rājābhinīto nāma.	561	
PA_atk-s02_02a:562_0	Eko pana corānaṃ mūlaṃ chindanto carati. Corā sutvā “purisānaṃ atthikabhāvaṃ na jānāti,	562	
PA_atk-s02_02a:562_1	jānāpessāma na”nti vadanti. So taṃ pavattiṃ sutvā palāyati. Corā palātoti sutvā “palātaṭṭhānepi	562	
PA_atk-s02_02a:562_2	no na muccissati, sace pana pabbajeyya, mucceyyā”ti vadanti. So taṃ pavattiṃ sutvā	562	
PA_atk-s02_02a:562_3	pabbajati. Ayaṃ corābhinīto nāma.	562	
PA_atk-s02_02a:563_0	Eko pana bahuṃ iṇaṃ khāditvā tena iṇena aṭṭo pīḷito tamhā gāmā palāyati. Iṇasāmikā	563	
PA_atk-s02_02a:563_1	sutvā “palātaṭṭhānepi no na muccissati, sace pana pabbajeyya, mucceyyā”ti vadanti.	563	
PA_atk-s02_02a:563_2	So taṃ pavattiṃ sutvā pabbajati. Ayaṃ iṇaṭṭo nāma.	563	
PA_atk-s02_02a:564_0	Rājabhayādīnaṃ pana aññatarena bhayena bhīto aṭṭo āturo hutvā nikkhamma pabbajito	564	
PA_atk-s02_02a:564_1	bhayaṭṭo nāma. Dubbhikkhādīsu jīvituṃ asakkonto pabbajito ājīvikāpakato nāma, ājīvikāya	564	
PA_atk-s02_02a:564_2	pakato abhibhūtoti attho. Imesu pana ekopi imehi kāraṇehi pabbajito nāma natthi,	564	
PA_atk-s02_02a:564_3	tasmā “neva rājābhinīto”tiādimāha.	564	
PA_atk-s02_02a:565_0	Vivekanti vivicca vivitto hutvā. Idaṃ vuttaṃ hoti – yaṃ kāmehi ca akusaladhammehi	565	
PA_atk-s02_02a:565_1	ca vivittena paṭhamadutiyajjhānasaṅkhātaṃ pītisukhaṃ adhigantabbaṃ, sace taṃ vivicca	565	
PA_atk-s02_02a:565_2	kāmehi vivicca akusalehi dhammehi pītisukhaṃ nādhigacchati, aññaṃ vā upari dvinnaṃ	565	
PA_atk-s02_02a:565_3	jhānānaṃ catunnañca maggānaṃ vasena santataraṃ sukhaṃ nādhigacchati, tassa ime abhijjhādayo	565	
PA_atk-s02_02a:565_4	cittaṃ pariyādāya tiṭṭhantīti. Tattha aratīti adhikusalesu dhammesu ukkaṇṭhitatā.	565	
PA_atk-s02_02a:565_5	Tandīti ālasiyabhāvo. Evaṃ yo pabbajitvā pabbajitakiccaṃ kātuṃ na sakkoti, tassa	565	
PA_atk-s02_02a:565_6	ime satta pāpadhammā uppajjitvā cittaṃ pariyādiyantīti dassetvā idāni yassa te dhammā	565	
PA_atk-s02_02a:565_7	cittaṃ pariyādāya tiṭṭhanti, soyeva samaṇakiccampi kātuṃ na sakkotīti puna vivekaṃ	565	
PA_atk-s02_02a:565_8	anuruddhā…pe… aññaṃ vā tato santataranti āha.	565	
PA_atk-s02_02a:566	Evaṃ kaṇhapakkhaṃ dassetvā idāni teneva nayena sukkapakkhaṃ dassetuṃ puna vivekantiādimāha. Tassattho vuttanayeneva veditabbo.	56	
PA_atk-s02_02a:567_0	168. Saṅkhāyāti jānitvā. Ekanti ekaccaṃ. Paṭisevatīti sevitabbayuttakaṃ sevati. Sesapadesupi	567	
PA_atk-s02_02a:567_1	eseva nayo. Upapattīsu byākarotīti sappaṭisandhike tāva byākarotu, appaṭisandhike	567	
PA_atk-s02_02a:567_2	kathaṃ byākarotīti. Appaṭisandhikassa puna bhave paṭisandhi natthīti vadanto upapattīsu byākaroti nāma.	567	
PA_atk-s02_02a:568_0	Janakuhanatthanti janavimhāpanatthaṃ. Janalapanatthanti mahājanassa upalāpanatthaṃ.	568	
PA_atk-s02_02a:568_1	Na iti maṃ jano jānātūti evaṃ maṃ mahājano jānissati, evaṃ me mahājanassa antare	568	
PA_atk-s02_02a:568_2	kittisaddo uggacchissatīti imināpi kāraṇena na byākarotīti attho. Uḷāravedāti mahantatuṭṭhino.	568	
PA_atk-s02_02a:569_0	169. So kho panassa āyasmāti so parinibbuto āyasmā imassa ṭhitassa āyasmato. Evaṃsīlotiādīsu	569	
PA_atk-s02_02a:569_1	lokiyalokuttaramissakāva sīlādayo veditabbo. Evaṃdhammoti ettha pana samādhipakkhikā	569	
PA_atk-s02_02a:569_2	dhammā dhammāti adhippetā. Phāsuvihāro hotīti tena bhikkhunā pūritapaṭipattiṃ pūrentassa	569	
PA_atk-s02_02a:569_3	arahattaphalaṃ sacchikatvā phalasamāpattivihārena phāsuvihāro hoti, arahattaṃ pattumasakkontassa	569	
PA_atk-s02_02a:569_4	paṭipattiṃ pūrayamānassa caratopi phāsuvihāroyeva nāma hoti. Iminā nayena sabbavāresu attho veditabboti.	569	
PA_atk-s02_02a:570	Papañcasūdaniyā majjhimanikāyaṭṭhakathāya	57	
PA_atk-s02_02a:571	Naḷakapānasuttavaṇṇanā niṭṭhitā.	57	
PA_atk-s02_02a:572	9. Goliyānisuttavaṇṇanā	57	
PA_atk-s02_02a:573_0	173. Evaṃ me sutanti goliyānisuttaṃ. Tattha padasamācāroti dubbalasamācāro oḷārikācāro,	573	
PA_atk-s02_02a:573_1	paccayesu sāpekkho mahārakkhitatthero viya. Taṃ kira upaṭṭhākakule nisinnaṃ upaṭṭhāko	573	
PA_atk-s02_02a:573_2	āha “asukattherassa me, bhante, cīvaraṃ dinna”nti. Sādhu te kataṃ taṃyeva takketvā	573	
PA_atk-s02_02a:573_3	viharantassa cīvaraṃ dentenāti. Tumhākampi, bhante, dassāmīti. Sādhu karissasi taṃyeva	573	
PA_atk-s02_02a:573_4	takkentassāti āha. Ayampi evarūpo oḷārikācāro ahosi. Sappatissenāti sajeṭṭhakena,	573	
PA_atk-s02_02a:573_5	na attānaṃ jeṭṭhakaṃ katvā viharitabbaṃ. Serivihārenāti sacchandavihārena niraṅkusavihārena.	573	
PA_atk-s02_02a:574_0	Nānūpakhajjāti na anupakhajja na anupavisitvā. Tattha yo dvīsu mahātheresu ubhato	574	
PA_atk-s02_02a:574_1	nisinnesu te anāpucchitvāva cīvarena vā jāṇunā vā ghaṭṭento nisīdati, ayaṃ anupakhajja	574	
PA_atk-s02_02a:574_2	nisīdati nāma. Evaṃ akatvā pana attano pattaāsanasantike ṭhatvā nisīdāvusoti vutte	574	
PA_atk-s02_02a:574_3	nisīditabbaṃ. Sace na vadanti, nisīdāmi, bhanteti āpucchitvā nisīditabbaṃ āpucchitakālato	574	
PA_atk-s02_02a:574_4	paṭṭhāya nisīdāti vuttepi avuttepi nisīdituṃ vaṭṭatiyeva. Na paṭibāhissāmīti ettha	574	
PA_atk-s02_02a:574_5	yo attano pattāsanaṃ atikkamitvā navakānaṃ pāpuṇanaṭṭhāne nisīdati, ayaṃ nave bhikkhū	574	
PA_atk-s02_02a:574_6	āsanena paṭibāhati nāma. Tasmiñhi tathā nisinne navā bhikkhū “amhākaṃ nisīdituṃ na	574	
PA_atk-s02_02a:574_7	detī”ti ujjhāyantā tiṭṭhanti vā āsanaṃ vā pariyesantā āhiṇḍanti. Tasmā attano pattāsaneyeva	574	
PA_atk-s02_02a:574_8	nisīditabbaṃ. Evaṃ na paṭibāhati nāma.	574	
PA_atk-s02_02a:575_0	Ābhisamācārikampi dhammanti abhisamācārikaṃ vattapaṭipattimattampi. Nātikālenāti	575	
PA_atk-s02_02a:575_1	na atipāto pavisitabbaṃ, na atidivā paṭikkamitabbaṃ, bhikkhusaṅghena saddhiṃyeva	575	
PA_atk-s02_02a:575_2	pavisitabbañca nikkhamitabbañca. Atipāto pavisitvā atidivā nikkhamantassa hi cetiyaṅgaṇabodhiyaṅgaṇavattādīni	575	
PA_atk-s02_02a:575_3	parihāyanti. Kālasseva mukhaṃ dhovitvā makkaṭakasuttāni chindantena ussāvabindū nipātentena	575	
PA_atk-s02_02a:575_4	gāmaṃ pavisitvā yāguṃ pariyesitvā yāva bhikkhākālā antogāmeyeva nānappakāraṃ tiracchānakathaṃ	575	
PA_atk-s02_02a:575_5	kathentena nisīditvā bhattakiccaṃ katvā divā nikkhamma bhikkhūnaṃ pādadhovanavelāya	575	
PA_atk-s02_02a:575_6	vihāraṃ paccāgantabbaṃ hoti. Na purebhattaṃ pacchābhattaṃ kulesu cārittaṃ āpajjitabbanti	575	
PA_atk-s02_02a:575_7	“yo pana bhikkhu nimantito sabhatto samāno santaṃ bhikkhuṃ anāpucchā purebhattaṃ	575	
PA_atk-s02_02a:575_8	vā pacchābhattaṃ vā kulesu cārittaṃ āpajjeyya, aññatra samayā pācittiya”nti imaṃ	575	
PA_atk-s02_02a:575_9	sikkhāpadaṃ rakkhantena tassa vibhaṅge vuttaṃ purebhattañca pacchābhattañca cārittaṃ	575	
PA_atk-s02_02a:575_10	na āpajjitabbaṃ. Uddhato hoti capaloti uddhaccapakatiko ceva hoti cīvaramaṇḍana-pattamaṇḍana-senāsanamaṇḍanā	5751	
PA_atk-s02_02a:575_11	imassa vā pūtikāyassa kelāyanā maṇḍanāti evaṃ vuttena ca taruṇadārakāvacāpalyena samannāgato.	5751	
PA_atk-s02_02a:576_0	Paññavatā bhavitabbanti cīvarakammādīsu itikattabbesu upāyapaññāya samannāgatena	576	
PA_atk-s02_02a:576_1	bhavitabbaṃ. Abhidhamme abhivinayeti abhidhammapiṭake ceva vinayapiṭake ca pāḷivasena	576	
PA_atk-s02_02a:576_2	ceva aṭṭhakathāvasena ca yogo karaṇīyo. Sabbantimena hi paricchedena abhidhamme dukatikamātikāhi	576	
PA_atk-s02_02a:576_3	saddhiṃ dhammahadayavibhaṅgaṃ vinā na vaṭṭati. Vinaye pana kammākammavinicchayena	576	
PA_atk-s02_02a:576_4	saddhiṃ suvinicchitāni dve pātimokkhāni vinā na vaṭṭati.	576	
PA_atk-s02_02a:577_0	Āruppāti ettāvatā aṭṭhapi samāpattiyo vuttā honti. Tā pana sabbena sabbaṃ asakkontena	577	
PA_atk-s02_02a:577_1	sattasupi yogo karaṇīyo, chasupi…pe… pañcasupi. Sabbantimena paricchedena ekaṃ kasiṇe	577	
PA_atk-s02_02a:577_2	parikammakammaṭṭhānaṃ paguṇaṃ katvā ādāya vicaritabbaṃ, ettakaṃ vinā na vaṭṭati.	577	
PA_atk-s02_02a:577_3	Uttarimanussadhammeti iminā sabbepi lokuttaradhamme dasseti. Tasmā arahantena hutvā	577	
PA_atk-s02_02a:577_4	vihātabbaṃ, arahattaṃ anabhisambhuṇantena anāgāmiphale sakadāgāmiphale sotāpattiphale	577	
PA_atk-s02_02a:577_5	vā patiṭṭhātabbaṃ. Sabbantimena pariyāyena ekaṃ vipassanāmukhaṃ yāva arahattā paguṇaṃ	577	
PA_atk-s02_02a:577_6	katvā ādāya vicaritabbaṃ. Sesaṃ sabbattha uttānameva. Imaṃ pana desanaṃ āyasmā sāriputto	577	
PA_atk-s02_02a:577_7	neyyapuggalassa vasena ābhisamācārikavattato paṭṭhāya anupubbena arahattaṃ pāpetvā niṭṭhāpesīti.	577	
PA_atk-s02_02a:578	Papañcasūdaniyā majjhimanikāyaṭṭhakathāya	57	
PA_atk-s02_02a:579	Goliyānisuttavaṇṇanā niṭṭhitā.	57	
PA_atk-s02_02a:580	10. Kīṭāgirisuttavaṇṇanā	58	
PA_atk-s02_02a:581_0	174. Evaṃ me sutanti kīṭāgirisuttaṃ. Tattha kāsīsūti evaṃnāmake janapade. Etha tumhepi,	581	
PA_atk-s02_02a:581_1	bhikkhaveti etha tumhepi, bhikkhave, ime pañca ānisaṃse sampassamānā aññatreva rattibhojanā	581	
PA_atk-s02_02a:581_2	bhuñjatha. Iti bhagavā rattiṃ vikālabhojanaṃ, divā vikālabhojananti imāni dve bhojanāni	581	
PA_atk-s02_02a:581_3	ekappahārena ajahāpetvā ekasmiṃ samaye divā vikālabhojanameva jahāpesi, puna kālaṃ	581	
PA_atk-s02_02a:581_4	atināmetvā rattiṃ vikālabhojanaṃ jahāpento evamāha. Kasmā? Imāni hi dve bhojanāni	581	
PA_atk-s02_02a:581_5	vattamānāni vaṭṭe āciṇṇāni samāciṇṇāni nadiṃ otiṇṇaudakaṃ viya anupakkhandāni, nivātesu	581	
PA_atk-s02_02a:581_6	ca gharesu subhojanāni bhuñjitvā vaḍḍhitā sukhumālā kulaputtā dve bhojanāni ekappahārena	581	
PA_atk-s02_02a:581_7	pajahantā kilamanti. Tasmā ekappahārena ajahāpetvā bhaddālisutte divā vikālabhojanaṃ	581	
PA_atk-s02_02a:581_8	jahāpesi, idha rattiṃ vikālabhojanaṃ. Jahāpento pana na tajjitvā vā niggaṇhitvā vā,	581	
PA_atk-s02_02a:581_9	tesaṃ pahānapaccayā pana appābādhatañca sañjānissathāti evaṃ ānisaṃsaṃ dassetvāva	581	
PA_atk-s02_02a:581_10	jahāpesi. Kīṭāgirīti tassa nigamassa nāmaṃ.	5811	
PA_atk-s02_02a:582_0	175. Assajipunabbasukāti assaji ca punabbasuko ca chasu chabbaggiyesu dve gaṇācariyā.	582	
PA_atk-s02_02a:582_1	Paṇḍuko lohitako mettiyo bhummajako assaji punabbasukoti ime cha janā chabbaggiyā	582	
PA_atk-s02_02a:582_2	nāma. Tesu paṇḍukalohitakā attano parisaṃ gahetvā sāvatthiyaṃ vasanti, mettiyabhummajakā	582	
PA_atk-s02_02a:582_3	rājagahe, ime dve janā kīṭāgirismiṃ āvāsikā honti. Āvāsikāti nibaddhavāsino, taṃnibandhā	582	
PA_atk-s02_02a:582_4	akataṃ senāsanaṃ karonti, jiṇṇaṃ paṭisaṅkharonti, kate issarā honti. Kālikanti anāgate	582	
PA_atk-s02_02a:582_5	kāle pattabbaṃ ānisaṃsaṃ.	582	
PA_atk-s02_02a:583_0	178. Mayā cetaṃ, bhikkhaveti idha kiṃ dasseti? Bhikkhave, divasassa tayo vāre bhuñjitvā	583	
PA_atk-s02_02a:583_1	sukhavedanaṃyeva uppādento na imasmiṃ sāsane kiccakārī nāma hoti, ettakā pana vedanā	583	
PA_atk-s02_02a:583_2	sevitabbā, ettakā na sevitabbāti etamatthaṃ dassetuṃ imaṃ desanaṃ ārabhi. Evarūpaṃ	583	
PA_atk-s02_02a:583_3	sukhavedanaṃ pajahathāti idañca gehassitasomanassavasena vuttaṃ, upasampajja viharathāti	583	
PA_atk-s02_02a:583_4	idañca nekkhammasitasomanassavasena. Ito paresupi dvīsu vāresu gehassitanekkhammasitānaṃyeva	583	
PA_atk-s02_02a:583_5	domanassānañca upekkhānañca vasena attho veditabbo.	583	
PA_atk-s02_02a:584_0	181. Evaṃ sevitabbāsevitabbavedanaṃ dassetvā idāni yesaṃ appamādena kiccaṃ kattabbaṃ,	584	
PA_atk-s02_02a:584_1	yesañca na kattabbaṃ, te dassetuṃ nāhaṃ, bhikkhave, sabbesaṃyevātiādimāha. Tattha	584	
PA_atk-s02_02a:584_2	kataṃ tesaṃ appamādenāti tesaṃ yaṃ appamādena kattabbaṃ, taṃ kataṃ. Anulomikānīti	584	
PA_atk-s02_02a:584_3	paṭipattianulomāni kammaṭṭhānasappāyāni, yattha vasantena sakkā honti maggaphalāni	584	
PA_atk-s02_02a:584_4	pāpuṇituṃ. Indriyāni samannānayamānāti saddhādīni indriyāni samānaṃ kurumānā.	584	
PA_atk-s02_02a:585_0	182. Sattime, bhikkhave, puggalāti idha kiṃ dasseti? Yesaṃ appamādena karaṇīyaṃ natthi,	585	
PA_atk-s02_02a:585_1	te dve honti. Yesaṃ atthi, te pañcāti evaṃ sabbepi ime satta puggalā hontīti imamatthaṃ dasseti.	585	
PA_atk-s02_02a:586_0	Tattha ubhatobhāgavimuttoti dvīhi bhāgehi vimutto. Arūpasamāpattiyā rūpakāyato vimutto,	586	
PA_atk-s02_02a:586_1	maggena nāmakāyato. So catunnaṃ arūpasamāpattīnaṃ ekekato vuṭṭhāya saṅkhāre sammasitvā	586	
PA_atk-s02_02a:586_2	arahattaṃ pattānaṃ catunnaṃ, nirodhā vuṭṭhāya arahattaṃ pattaanāgāmino ca vasena	586	
PA_atk-s02_02a:586_3	pañcavidho hoti. Pāḷi panettha – “katamo ca puggalo ubhatobhāgavimutto, idhekacco	586	
PA_atk-s02_02a:586_4	puggalo aṭṭha vimokkhe kāyena phusitvā viharati, paññāya cassa disvā āsavā parikkhīṇā	586	
PA_atk-s02_02a:586_5	hontī”ti evaṃ abhidhamme aṭṭhavimokkhalābhino vasena āgatā.	586	
PA_atk-s02_02a:587_0	Paññāvimuttoti paññāya vimutto. So sukkhavipassako, catūhi jhānehi vuṭṭhāya arahattaṃ	587	
PA_atk-s02_02a:587_1	pattā cattāro cāti imesaṃ vasena pañcavidhova hoti. Pāḷi panettha aṭṭhavimokkhapaṭikkhepavaseneva	587	
PA_atk-s02_02a:587_2	āgatā. Yathāha – “na heva kho aṭṭha vimokkhe kāyena phusitvā viharati, paññāya cassa	587	
PA_atk-s02_02a:587_3	disvā āsavā parikkhīṇā honti. Ayaṃ vuccati puggalo paññāvimutto”ti.	587	
PA_atk-s02_02a:588_0	Phuṭṭhantaṃ sacchikarotīti kāyasakkhī. Yo jhānaphassaṃ paṭhamaṃ phusati, pacchā nirodhaṃ	588	
PA_atk-s02_02a:588_1	nibbānaṃ sacchikaroti, so sotāpattiphalaṭṭhaṃ ādiṃ katvā yāva arahattamaggaṭṭhā chabbidho	588	
PA_atk-s02_02a:588_2	hontīti veditabbo. Tenevāha – “idhekacco puggalo aṭṭha vimokkhe kāyena phusitvā viharati,	588	
PA_atk-s02_02a:588_3	paññāya cassa disvā ekacce āsavā parikkhīṇā honti. Ayaṃ vuccati puggalo kāyasakkhī”ti.	588	
PA_atk-s02_02a:589_0	Diṭṭhantaṃ pattoti diṭṭhippatto. Tatridaṃ saṅkhepalakkhaṇaṃ – dukkhā saṅkhārā, sukho	589	
PA_atk-s02_02a:589_1	nirodhoti ñātaṃ hoti diṭṭhaṃ viditaṃ sacchikataṃ phusitaṃ paññāyāti diṭṭhippatto.	589	
PA_atk-s02_02a:589_2	Vitthārato panesopi kāyasakkhi viya chabbidho hoti. Tenevāha – “idhekacco puggalo	589	
PA_atk-s02_02a:589_3	idaṃ dukkhanti yathābhūtaṃ pajānāti…pe… ayaṃ dukkhanirodhagāminī paṭipadāti yathābhūtaṃ	589	
PA_atk-s02_02a:589_4	pajānāti, tathāgatappaveditā cassa dhammā paññāya vodiṭṭhā honti vocaritā…pe… ayaṃ	589	
PA_atk-s02_02a:589_5	vuccati puggalo diṭṭhippatto”ti.	589	
PA_atk-s02_02a:590_0	Saddhāvimuttoti saddhāya vimutto. Sopi vuttanayeneva chabbidho hoti. Tenevāha – “idhekacco	590	
PA_atk-s02_02a:590_1	puggalo idaṃ dukkhanti – yathābhūtaṃ pajānāti…pe… ayaṃ dukkhanirodhagāminī paṭipadāti	590	
PA_atk-s02_02a:590_2	yathābhūtaṃ pajānāti. Tathāgatappaveditā cassa dhammā paññāya vodiṭṭhā honti vocaritā…pe…	590	
PA_atk-s02_02a:590_3	no ca kho yathā diṭṭhippattassa. Ayaṃ vuccati puggalo saddhāvimutto”ti. Etesu hi	590	
PA_atk-s02_02a:590_4	saddhāvimuttassa pubbabhāgamaggakkhaṇe saddahantassa viya okappentassa viya adhimuccantassa	590	
PA_atk-s02_02a:590_5	viya ca kilesakkhayo hoti, diṭṭhippattassa pubbabhāgamaggakkhaṇe kilesacchedakañāṇaṃ	590	
PA_atk-s02_02a:590_6	adandhaṃ tikhiṇaṃ sūraṃ hutvā vahati. Tasmā yathā nāma nātitikhiṇena asinā kadaliṃ	590	
PA_atk-s02_02a:590_7	chindantassa chinnaṭṭhānaṃ na maṭṭhaṃ hoti, asi na sīghaṃ vahati, saddo suyyati,	590	
PA_atk-s02_02a:590_8	balavataro vāyāmo kātabbo hoti, evarūpā saddhāvimuttassa pubbabhāgamaggabhāvanā.	590	
PA_atk-s02_02a:590_9	Yathā pana nisitaasinā kadaliṃ chindantassa chinnaṭṭhānaṃ maṭṭhaṃ hoti, asi sīghaṃ	590	
PA_atk-s02_02a:590_10	vahati, saddo na suyyati, balavavāyāmakiccaṃ na hoti, evarūpā paññāvimuttassa pubbabhāgamaggabhāvanā veditabbā.	5901	
PA_atk-s02_02a:591_0	Dhammaṃ anussaratīti dhammānusārī. Dhammoti paññā, paññāpubbaṅgamaṃ maggaṃ bhāvetīti	591	
PA_atk-s02_02a:591_1	attho. Saddhānusārimhi ca eseva nayo. Ubho panete sotāpattimaggaṭṭhāyeva. Vuttampi	591	
PA_atk-s02_02a:591_2	cetaṃ – “yassa puggalassa sotāpattiphalasacchikiriyāya paṭipannassa paññindriyaṃ	591	
PA_atk-s02_02a:591_3	adhimattaṃ hoti, paññāvāhiṃ paññāpubbaṅgamaṃ ariyamaggaṃ bhāveti. Ayaṃ vuccati puggalo	591	
PA_atk-s02_02a:591_4	dhammānusārī”ti. Tathā – “yassa puggalassa sotāpattiphalasacchikiriyāya paṭipannassa	591	
PA_atk-s02_02a:591_5	saddhindriyaṃ adhimattaṃ hoti, saddhāvāhiṃ saddhāpubbaṅgamaṃ ariyamaggaṃ bhāveti.	591	
PA_atk-s02_02a:591_6	Ayaṃ vuccati puggalo saddhānusārī”ti. Ayamettha saṅkhepo. Vitthārato panesā ubhatobhāgavimuttādikathā	591	
PA_atk-s02_02a:591_7	visuddhimagge paññābhāvanādhikāre vuttā. Tasmā tattha vuttanayeneva veditabbā. Yā	591	
PA_atk-s02_02a:591_8	panesā etesaṃ vibhāgadassanatthaṃ idha pāḷi āgatā, tattha yasmā rūpasamāpattiyā vinā	591	
PA_atk-s02_02a:591_9	arūpasamāpattiyo nāma natthi, tasmā āruppāti vuttepi aṭṭha vimokkhā vuttāva hontīti veditabbā.	591	
PA_atk-s02_02a:592_0	Kāyena phusitvāti sahajātanāmakāyena phusitvā. Paññāya cassa disvāti paññāya ca etassa	592	
PA_atk-s02_02a:592_1	ariyasaccadhamme disvā. Ekacce āsavāti paṭhamamaggādīhi pahātabbā ekadesaāsavā. Tathāgatappaveditāti	592	
PA_atk-s02_02a:592_2	tathāgatena paveditā catusaccadhammā. Paññāya vodiṭṭhā hontīti imasmiṃ ṭhāne sīlaṃ	592	
PA_atk-s02_02a:592_3	kathitaṃ, imasmiṃ samādhi, imasmiṃ vipassanā, imasmiṃ maggo, imasmiṃ phalanti evaṃ	592	
PA_atk-s02_02a:592_4	atthena atthe kāraṇena kāraṇe ciṇṇacaritattā maggapaññāya sudiṭṭhā honti. Vocaritāti	592	
PA_atk-s02_02a:592_5	vicaritā. Saddhā niviṭṭhā hotīti okappanasaddhā patiṭṭhitā hoti. Mattaso nijjhānaṃ	592	
PA_atk-s02_02a:592_6	khamantīti mattāya olokanaṃ khamanti. Saddhāmattanti saddhāyeva, itaraṃ tasseva vevacanaṃ	592	
PA_atk-s02_02a:593_0	Iti imesu appamādena karaṇīyesu puggalesu tayo paṭividdhamaggaphalā sekhā. Tesu anulomasenāsanaṃ	593	
PA_atk-s02_02a:593_1	sevamānā kalyāṇamitte bhajamānā indriyāni samannānayamānā anupubbena arahattaṃ gaṇhanti.	593	
PA_atk-s02_02a:593_2	Tasmā tesaṃ yathāṭhitova pāḷiattho. Avasāne pana dve sotāpattimaggasamaṅgino. Tehi	593	
PA_atk-s02_02a:593_3	tassa maggassa anulomasenāsanaṃ sevitaṃ, kalyāṇamittā bhajitā, indriyāni samannānītāni.	593	
PA_atk-s02_02a:593_4	Upari pana tiṇṇaṃ maggānaṃ atthāya sevamānā bhajamānā samannānayamānā anupubbena	593	
PA_atk-s02_02a:593_5	arahattaṃ pāpuṇissantīti ayamettha pāḷiattho.	593	
PA_atk-s02_02a:594_0	Vitaṇḍavādī pana imameva pāḷiṃ gahetvā – “lokuttaramaggo na ekacittakkhaṇiko, bahucittakkhaṇiko”ti	594	
PA_atk-s02_02a:594_1	vadati. So vattabbo – “yadi aññena cittena senāsanaṃ paṭisevati, aññena kalyāṇamitte	594	
PA_atk-s02_02a:594_2	bhajati, aññena indriyāni samannāneti, aññaṃ maggacittanti sandhāya tvaṃ ‘na ekacittakkhaṇiko	594	
PA_atk-s02_02a:594_3	maggo, bahucittakkhaṇiko’ti vadasi, evaṃ sante senāsanaṃ sevamāno nīlobhāsaṃ pabbataṃ	594	
PA_atk-s02_02a:594_4	passati, vanaṃ passati, migapakkhīnaṃ saddaṃ suṇāti, pupphaphalānaṃ gandhaṃ ghāyati,	594	
PA_atk-s02_02a:594_5	pānīyaṃ pivanto rasaṃ sāyati, nisīdanto nipajjanto phassaṃ phusati. Evaṃ te pañcaviññāṇasamaṅgīpi	594	
PA_atk-s02_02a:594_6	lokuttaradhammasamaṅgīyeva bhavissati. Sace panetaṃ sampaṭicchasi, satthārā saddhiṃ	594	
PA_atk-s02_02a:594_7	paṭivirujjhasi. Satthārā hi pañcaviññāṇakāyā ekantaṃ abyākatāva vuttā, taṃsamaṅgissa	594	
PA_atk-s02_02a:594_8	kusalākusalaṃ paṭikkhittaṃ, lokuttaramaggo ca ekantakusalo. Tasmā pajahetaṃ vāda”nti	594	
PA_atk-s02_02a:594_9	paññapetabbo. Sace paññattiṃ na upagacchati, “gaccha pātova vihāraṃ pavisitvā yāguṃ	594	
PA_atk-s02_02a:594_10	pivāhī”ti uyyojetabbo.	5941	
PA_atk-s02_02a:595_0	183. Nāhaṃ, bhikkhave, ādikenevāti ahaṃ, bhikkhave, paṭhamameva maṇḍūkassa uppatitvā	595	
PA_atk-s02_02a:595_1	gamanaṃ viya aññārādhanaṃ arahatte patiṭṭhānaṃ na vadāmi. Anupubbasikkhāti karaṇatthe	595	
PA_atk-s02_02a:595_2	paccattavacanaṃ. Parato padadvayepi eseva nayo. Saddhājātoti okappaniyasaddhāya jātasaddho.	595	
PA_atk-s02_02a:595_3	Upasaṅkamatīti garūnaṃ samīpaṃ gacchati. Payirupāsatīti santike nisīdati. Dhāretīti	595	
PA_atk-s02_02a:595_4	sādhukaṃ katvā dhāreti. Chando jāyatīti kattukamyatākusalacchando jāyati. Ussahatīti	595	
PA_atk-s02_02a:595_5	vīriyaṃ karoti. Tuletīti aniccaṃ dukkhaṃ anattāti tulayati. Tulayitvā padahatīti	595	
PA_atk-s02_02a:595_6	evaṃ tīraṇavipassanāya tulayanto maggapadhānaṃ padahati. Pahitattoti pesitacitto.	595	
PA_atk-s02_02a:595_7	Kāyena ceva paramasaccanti nāmakāyena nibbānasaccaṃ sacchikaroti. Paññāya cāti nāmakāyasampayuttāya	595	
PA_atk-s02_02a:595_8	maggapaññāya paṭivijjhati passati.	595	
PA_atk-s02_02a:596_0	Idāni yasmā te satthu āgamanaṃ sutvā paccuggamanamattampi na akaṃsu, tasmā tesaṃ	596	
PA_atk-s02_02a:596_1	cariyaṃ garahanto sāpi nāma, bhikkhave, saddhā nāhosītiādimāha. Tattha kīvadūrevimeti	596	
PA_atk-s02_02a:596_2	kittakaṃ dūre ṭhāne. Yojanasatampi yojanasahassampi apakkantāti vattuṃ vaṭṭati, na	596	
PA_atk-s02_02a:596_3	pana kiñci āha. Catuppadaṃ veyyākaraṇanti catusaccabyākaraṇaṃ sandhāya vuttaṃ.	596	
PA_atk-s02_02a:597_0	184. Yassuddiṭṭhassāti yassa uddiṭṭhassa. Yopi so, bhikkhave, satthāti bāhirakasatthāraṃ	597	
PA_atk-s02_02a:597_1	dasseti. Evarūpīti evaṃjātikā. Paṇopaṇaviyāti paṇaviyā ca opaṇaviyā ca. Na upetīti	597	
PA_atk-s02_02a:597_2	na hoti. Kayavikkayakāle viya agghavaḍḍhanahāpanaṃ na hotīti attho. Ayaṃ goṇo kiṃ	597	
PA_atk-s02_02a:597_3	agghati, vīsati agghatīti bhaṇanto paṇati nāma. Na vīsati agghati, dasa agghatīti	597	
PA_atk-s02_02a:597_4	bhaṇanto opaṇati nāma. Idaṃ paṭisedhento āha “paṇopaṇaviyā na upetī”ti. Idāni taṃ	597	
PA_atk-s02_02a:597_5	paṇopaṇaviyaṃ dassetuṃ evañca no assa, atha naṃ kareyyāma, na ca no evamassa, na	597	
PA_atk-s02_02a:597_6	naṃ kareyyāmāti āha.	597	
PA_atk-s02_02a:598_0	Kiṃ pana, bhikkhaveti, bhikkhave, yaṃ tathāgato sabbaso āmisehi visaṃsaṭṭho viharati,	598	
PA_atk-s02_02a:598_1	evaṃ visaṃsaṭṭhassa satthuno evarūpā paṇopaṇaviyā kiṃ yujjissati? Pariyogāhiya vattatoti	598	
PA_atk-s02_02a:598_2	pariyogāhitvā ukkhipitvā gahetvā vattantassa. Ayamanudhammoti ayaṃ sabhāvo. Jānāti	598	
PA_atk-s02_02a:598_3	bhagavā, nāhaṃ jānāmīti bhagavā ekāsanabhojane ānisaṃsaṃ jānāti, ahaṃ na jānāmīti	598	
PA_atk-s02_02a:598_4	mayi saddhāya divasassa tayo vāre bhojanaṃ pahāya ekāsanabhojanaṃ bhuñjati. Ruḷahanīyanti	598	
PA_atk-s02_02a:598_5	rohanīyaṃ. Ojavantanti sinehavantaṃ. Kāmaṃ taco cāti iminā caturaṅgavīriyaṃ dasseti.	598	
PA_atk-s02_02a:598_6	Ettha hi taco ekaṃ aṅgaṃ, nhāru ekaṃ, aṭṭhi ekaṃ, maṃsalohitaṃ ekanti evaṃ caturaṅgasamannāgataṃ	598	
PA_atk-s02_02a:598_7	vīriyaṃ adhiṭṭhahitvā arahattaṃ appatvā na vuṭṭhahissāmīti evaṃ paṭipajjatīti dasseti.	598	
PA_atk-s02_02a:598_8	Sesaṃ sabbattha uttānameva. Desanaṃ pana bhagavā neyyapuggalassa vasena arahattanikūṭena niṭṭhāpesīti.	598	
PA_atk-s02_02a:599	Papañcasūdaniyā majjhimanikāyaṭṭhakathāya	59	
PA_atk-s02_02a:600	Kīṭāgirisuttavaṇṇanā niṭṭhitā.	60	
PA_atk-s02_02a:601	Dutiyavaggavaṇṇanā niṭṭhitā.	60	
PA_atk-s02_02a:602	3. Paribbājakavaggo	60	
PA_atk-s02_02a:603	1. Tevijjavacchasuttavaṇṇanā	60	
PA_atk-s02_02a:604_0	185. Evaṃ me sutanti tevijjavacchasuttaṃ. Tattha ekapuṇḍarīketi puṇḍarīko vuccati	604	
PA_atk-s02_02a:604_1	setambarukkho, so tasmiṃ ārāme eko puṇḍarīko atthīti ekapuṇḍarīko. Etadahosīti tattha	604	
PA_atk-s02_02a:604_2	pavisitukāmatāya ahosi. Cirassaṃ kho, bhanteti pakatiyā āgatapubbataṃ upādāya. Dhammassa	604	
PA_atk-s02_02a:604_3	cānudhammanti idha sabbaññutaññāṇaṃ dhammo nāma, mahājanassa byākaraṇaṃ anudhammo	604	
PA_atk-s02_02a:604_4	nāma. Sesaṃ jīvakasutte vuttanayameva. Na me teti ananuññāya ṭhatvā anuññampi paṭikkhipati.	604	
PA_atk-s02_02a:604_5	“Sabbaññū sabbadassāvī aparisesaṃ ñāṇadassanaṃ paṭijānātī”ti hi idaṃ anujānitabbaṃ	604	
PA_atk-s02_02a:604_6	siyā, – “carato ca me…pe… paccupaṭṭhita”nti idaṃ pana nānujānitabbaṃ. Sabbaññutaññāṇena	604	
PA_atk-s02_02a:604_7	hi āvajjitvā pajānāti. Tasmā ananuññāya ṭhatvā anuññampi paṭikkhipanto evamāha.	604	
PA_atk-s02_02a:605_0	186. Āsavānaṃ khayāti ettha sakiṃ khīṇānaṃ āsavānaṃ puna khepetabbābhāvā yāvadevāti	605	
PA_atk-s02_02a:605_1	na vuttaṃ. Pubbenivāsañāṇena cettha bhagavā atītajānanaguṇaṃ dasseti, dibbacakkhuñāṇena	605	
PA_atk-s02_02a:605_2	paccuppannajānanaguṇaṃ, āsavakkhayañāṇena lokuttaraguṇanti. Iti imāhi tīhi vijjāhi	605	
PA_atk-s02_02a:605_3	sakalabuddhaguṇe saṃkhipitvā kathesi.	605	
PA_atk-s02_02a:606_0	Gihisaṃyojananti gihibandhanaṃ gihiparikkhāresu nikantiṃ. Natthi kho vacchāti gihisaṃyojanaṃ	606	
PA_atk-s02_02a:606_1	appahāya dukkhassantakaro nāma natthi. Yepi hi santatimahāmatto uggaseno seṭṭhiputto	606	
PA_atk-s02_02a:606_2	vītasokadārakoti gihiliṅge ṭhitāva arahattaṃ pattā, tepi maggena sabbasaṅkhāresu	606	
PA_atk-s02_02a:606_3	nikantiṃ sukkhāpetvā pattā. Taṃ patvā pana na tena liṅgena aṭṭhaṃsu, gihiliṅgaṃ nāmetaṃ	606	
PA_atk-s02_02a:606_4	hīnaṃ, uttamaguṇaṃ dhāretuṃ na sakkoti. Tasmā tattha ṭhito arahattaṃ patvā taṃdivasameva	606	
PA_atk-s02_02a:606_5	pabbajati vā parinibbāti vā. Bhūmadevatā pana tiṭṭhanti. Kasmā? Nilīyanokāsassa atthitāya.	606	
PA_atk-s02_02a:606_6	Sesakāmabhave manussesu sotāpannādayo tayo tiṭṭhanti, kāmāvacaradevesu sotāpannā	606	
PA_atk-s02_02a:606_7	sakadāgāmino ca, anāgāmikhīṇāsavā panettha na tiṭṭhanti. Kasmā? Tañhi ṭhānaṃ laḷitajanassa	606	
PA_atk-s02_02a:606_8	āvāso, natthi tattha tesaṃ pavivekārahaṃ paṭicchannaṭṭhānañca. Iti tattha khīṇāsavo	606	
PA_atk-s02_02a:606_9	parinibbāti, anāgāmī cavitvā suddhāvāse nibbattati. Kāmāvacaradevato upari pana cattāropi ariyā tiṭṭhanti.	606	
PA_atk-s02_02a:607_0	Sopāsi kammavādīti sopi kammavādī ahosi, kiriyampi na paṭibāhittha. Tañhi ekanavutikappamatthake	607	
PA_atk-s02_02a:607_1	attānaṃyeva gahetvā katheti. Tadā kira mahāsatto pāsaṇḍapariggaṇhanatthaṃ pabbajito	607	
PA_atk-s02_02a:607_2	tassapi pāsaṇḍassa nipphalabhāvaṃ jānitvā vīriyaṃ na hāpesi, kiriyavādī hutvā sagge	607	
PA_atk-s02_02a:607_3	nibbattati. Tasmā evamāha. Sesaṃ sabbattha uttānamevāti.	607	
PA_atk-s02_02a:608	Papañcasūdaniyā majjhimanikāyaṭṭhakathāya	60	
PA_atk-s02_02a:609	Tevijjavacchasuttavaṇṇanā niṭṭhitā.	60	
PA_atk-s02_02a:610	2. Aggivacchasuttavaṇṇanā	61	
PA_atk-s02_02a:611_0	187. Evaṃ me sutanti aggivacchasuttaṃ. Tattha na kho ahanti paṭhamavāre nāhaṃ sassatadiṭṭhikoti	611	
PA_atk-s02_02a:611_1	vadati, dutiye nāhaṃ ucchedadiṭṭhikoti. Evaṃ antānantikādivasena sabbavāresu paṭikkhepo	611	
PA_atk-s02_02a:611_2	veditabbo. Hoti ca na ca hotīti ayaṃ panettha ekaccasassatavādo. Neva hoti na na	611	
PA_atk-s02_02a:611_3	hotīti ayaṃ amarāvikkhepoti veditabbo.	611	
PA_atk-s02_02a:612_0	189. Sadukkhanti kilesadukkhena ceva vipākadukkhena ca sadukkhaṃ. Savighātanti tesaṃyeva	612	
PA_atk-s02_02a:612_1	dvinnaṃ vasena saupaghātakaṃ. Saupāyāsanti tesaṃyeva vasena saupāyāsaṃ. Sapariḷāhanti	612	
PA_atk-s02_02a:612_2	tesaṃyeva vasena sapariḷāhaṃ.	612	
PA_atk-s02_02a:613_0	Kiñci diṭṭhigatanti kāci ekā diṭṭhipi ruccitvā khamāpetvā gahitā atthīti pucchati.	613	
PA_atk-s02_02a:613_1	Apanītanti nīhaṭaṃ apaviddhaṃ. Diṭṭhanti paññāya diṭṭhaṃ. Tasmāti yasmā pañcannaṃ	613	
PA_atk-s02_02a:613_2	khandhānaṃ udayavayaṃ addasa, tasmā. Sabbamaññitānanti sabbesaṃ tiṇṇampi taṇhādiṭṭhimānamaññitānaṃ.	613	
PA_atk-s02_02a:613_3	Mathitānanti tesaṃyeva vevacanaṃ. Idāni tāni vibhajitvā dassento sabbaahaṃkāra-mamaṃkāra-mānānusayānanti	613	
PA_atk-s02_02a:613_4	āha. Ettha hi ahaṃkāro diṭṭhi, mamaṃkāro taṇhā, mānānusayo māno. Anupādā vimuttoti	613	
PA_atk-s02_02a:613_5	catūhi upādānehi kañci dhammaṃ anupādiyitvā vimutto.	613	
PA_atk-s02_02a:614_0	190. Na upetīti na yujjati. Ettha ca “na upapajjatī”ti idaṃ anujānitabbaṃ siyā. Yasmā	614	
PA_atk-s02_02a:614_1	pana evaṃ vutte so paribbājako ucchedaṃ gaṇheyya, upapajjatīti pana sassatameva,	614	
PA_atk-s02_02a:614_2	upapajjati ca na ca upapajjatīti ekaccasassataṃ, neva upapajjati na na upapajjatīti	614	
PA_atk-s02_02a:614_3	amarāvikkhepaṃ, tasmā bhagavā – “ayaṃ appatiṭṭho anālambo hotu, sukhapavesanaṭṭhānaṃ	614	
PA_atk-s02_02a:614_4	mā labhatū”ti ananuññāya ṭhatvā anuññampi paṭikkhipi. Alanti samatthaṃ pariyattaṃ.	614	
PA_atk-s02_02a:614_5	Dhammoti paccayākāradhammo. Aññatrayogenāti aññattha payogena. Aññatrācariyakenāti	614	
PA_atk-s02_02a:614_6	paccayākāraṃ ajānantānaṃ aññesaṃ ācariyānaṃ santike vasantena.	614	
PA_atk-s02_02a:615	191. Tena hi vacchāti yasmā tvaṃ sammohamāpādinti vadasi, tasmā taṃyevettha paṭipucchissāmi. Anāhāro nibbutoti appaccayo nibbuto.	61	
PA_atk-s02_02a:616_0	192. Yena rūpenāti yena rūpena sattasaṅkhātaṃ tathāgataṃ rūpīti paññāpeyya. Gambhīroti	616	
PA_atk-s02_02a:616_1	guṇagambhīro. Appameyyoti pamāṇaṃ gaṇhituṃ na sakkuṇeyyo. Duppariyogāḷhoti duogāho	616	
PA_atk-s02_02a:616_2	dujjāno. Seyyathāpi mahāsamuddoti yathā mahāsamuddo gambhīro appameyyo dujjāno, evameva	616	
PA_atk-s02_02a:616_3	khīṇāsavopi. Taṃ ārabbha upapajjatītiādi sabbaṃ na yujjati. Kathaṃ? Yathā parinibbutaṃ	616	
PA_atk-s02_02a:616_4	aggiṃ ārabbha puratthimaṃ disaṃ gatotiādi sabbaṃ na yujjati, evaṃ.	616	
PA_atk-s02_02a:617	Aniccatāti aniccatāya. Sāre patiṭṭhitanti lokuttaradhammasāre patiṭṭhitaṃ. Sesaṃ sabbattha uttānamevāti.	61	
PA_atk-s02_02a:618	Papañcasūdaniyā majjhimanikāyaṭṭhakathāya	61	
PA_atk-s02_02a:619	Aggivacchasuttavaṇṇanā niṭṭhitā.	61	
PA_atk-s02_02a:620	3. Mahāvacchasuttavaṇṇanā	62	
PA_atk-s02_02a:621_0	193. Evaṃ me sutanti mahāvacchasuttaṃ. Tattha sahakathīti saddhiṃvādo, bahuṃ mayā	621	
PA_atk-s02_02a:621_1	tumhehi saddhiṃ kathitapubbanti kathaṃ sāreti mettiṃ ghaṭeti. Purimāni hi dve suttāni	621	
PA_atk-s02_02a:621_2	etasseva kathitāni, saṃyuttake abyākatasaṃyuttaṃ nāma etasseva kathitaṃ – “kiṃ nu	621	
PA_atk-s02_02a:621_3	kho, bho gotama, sassato loko idameva saccaṃ moghamaññanti abyākatameta”nti evaṃ	621	
PA_atk-s02_02a:621_4	ekuttaranikāyepi iminā saddhiṃ kathitaṃ atthiyeva. Tasmā evamāha. Sammāsambuddhopi	621	
PA_atk-s02_02a:621_5	tassa āgatāgatassa saṅgahaṃ katvā okāsamakāsiyeva. Kasmā? Ayañhi sassatadiṭṭhiko,	621	
PA_atk-s02_02a:621_6	sassatadiṭṭhikā ca sīghaṃ laddhiṃ na vissajjenti, vasātelamakkhitapilotikā viya cirena	621	
PA_atk-s02_02a:621_7	sujjhanti. Passati ca bhagavā – “ayaṃ paribbājako kāle gacchante gacchante laddhiṃ	621	
PA_atk-s02_02a:621_8	vissajjetvā mama santike pabbajitvā cha abhiññāyo sacchikatvā abhiññātasāvako bhavissatī”ti.	621	
PA_atk-s02_02a:621_9	Tasmā tassa āgatāgatassa saṅgahaṃ katvā okāsamakāsiyeva. Idaṃ panassa pacchimagamanaṃ.	621	
PA_atk-s02_02a:621_10	So hi imasmiṃ sutte taraṇaṃ vā hotu ataraṇaṃ vā, yaṭṭhiṃ otaritvā udake patamāno	6211	
PA_atk-s02_02a:621_11	viya samaṇassa gotamassa santikaṃ gantvā pabbajissāmīti sanniṭṭhānaṃ katvā āgato.	6211	
PA_atk-s02_02a:621_12	Tasmā dhammadesanaṃ yācanto sādhu me bhavaṃ gotamotiādimāha. Tassa bhagavā mūlavasena	6211	
PA_atk-s02_02a:621_13	saṃkhittadesanaṃ, kammapathavasena vitthāradesanaṃ desesi. Mūlavasena cettha atisaṃkhittā	6211	
PA_atk-s02_02a:621_14	desanā, kammapathavasena saṃkhittā vitthārasadisā. Buddhānaṃ pana nippariyāyena vitthāradesanā	6211	
PA_atk-s02_02a:621_15	nāma natthi. Catuvīsatisamantapaṭṭhānampi hi sattapakaraṇe abhidhammapiṭake ca sabbaṃ	6211	
PA_atk-s02_02a:621_16	saṃkhittameva. Tasmā mūlavasenāpi kammapathavasenāpi saṃkhittameva desesīti veditabbo.	6211	
PA_atk-s02_02a:622	194. Tattha pāṇātipātā veramaṇī kusalantiādīsu paṭipāṭiyā sattadhammā kāmāvacarā, anabhijjhādayo tayo catubhūmikāpi vaṭṭanti.	62	
PA_atk-s02_02a:623	Yato kho, vaccha, bhikkhunoti kiñcāpi aniyametvā vuttaṃ, yathā pana jīvakasutte ca caṅkīsutte ca, evaṃ imasmiṃ sutte ca attānameva sandhāyetaṃ bhagavatā vuttanti veditabbaṃ.	62	
PA_atk-s02_02a:624_0	195. Atthi panāti kiṃ pucchāmīti pucchati? Ayaṃ kirassa laddhi – “tasmiṃ tasmiṃ sāsane	624	
PA_atk-s02_02a:624_1	satthāva arahā hoti, sāvako pana arahattaṃ pattuṃ samattho natthi. Samaṇo ca gotamo	624	
PA_atk-s02_02a:624_2	‘yato kho, vaccha, bhikkhuno’ti ekaṃ bhikkhuṃ kathento viya katheti, atthi nu kho	624	
PA_atk-s02_02a:624_3	samaṇassa gotamassa sāvako arahattappatto”ti. Etamatthaṃ pucchissāmīti pucchati.	624	
PA_atk-s02_02a:624_4	Tattha tiṭṭhatūti bhavaṃ tāva gotamo tiṭṭhatu, bhavañhi loke pākaṭo arahāti attho.	624	
PA_atk-s02_02a:624_5	Tasmiṃ byākate uttari bhikkhunīādīnaṃ vasena pañhaṃ pucchi, bhagavāpissa byākāsi.	624	
PA_atk-s02_02a:625	196. Ārādhakoti sampādako paripūrako.	62	
PA_atk-s02_02a:626_0	197. Sekhāya vijjāya pattabbanti heṭṭhimaphalattayaṃ pattabbaṃ. Taṃ sabbaṃ mayā anuppattanti	626	
PA_atk-s02_02a:626_1	vadati. Vitaṇḍavādī panāha – “katame dhammā sekkhā? Cattāro maggā apariyāpannā heṭṭhimāni	626	
PA_atk-s02_02a:626_2	ca tīṇi sāmaññaphalānī”ti vacanato arahattamaggopi anena pattoyeva. Phalaṃ pana apattaṃ,	626	
PA_atk-s02_02a:626_3	tassa pattiyā uttari yogaṃ kathāpetīti. So evaṃ saññāpetabbo –	626	
PA_atk-s02_02a:627	“Yo ve kilesāni pahāya pañca,	62	
PA_atk-s02_02a:628	Paripuṇṇasekho aparihānadhammo;	62	
PA_atk-s02_02a:629	Cetovasippatto samāhitindriyo,	62	
PA_atk-s02_02a:630	Sa ve ṭhitattoti naro pavuccatī”ti. ;	63	
PA_atk-s02_02a:631_0	Anāgāmipuggalo hi ekantaparipuṇṇasekho. Taṃ sandhāya “sekhāya vijjāya pattabba”nti	631	
PA_atk-s02_02a:631_1	āha. Maggassa pana ekacittakkhaṇikattā tattha ṭhitassa pucchā nāma natthi. Iminā	631	
PA_atk-s02_02a:631_2	suttena maggopi bahucittakkhaṇiko hotūti ce. Etaṃ na buddhavacanaṃ, vuttagāthāya	631	
PA_atk-s02_02a:631_3	ca attho virujjhati. Tasmā anāgāmiphale ṭhatvā arahattamaggassa vipassanaṃ kathāpetīti	631	
PA_atk-s02_02a:631_4	veditabbo. Yasmā panassa na kevalaṃ suddhaarahattasseva upanissayo, channampi abhiññānaṃ	631	
PA_atk-s02_02a:631_5	upanissayo atthi, tasmā bhagavā – “evamayaṃ samathe kammaṃ katvā pañca abhiññā nibbattessati,	631	
PA_atk-s02_02a:631_6	vipassanāya kammaṃ katvā arahattaṃ pāpuṇissati. Evaṃ chaḷabhiñño mahāsāvako bhavissatī”ti	631	
PA_atk-s02_02a:631_7	vipassanāmattaṃ akathetvā samathavipassanā ācikkhi.	631	
PA_atk-s02_02a:632	198. Sati satiāyataneti sati satikāraṇe. Kiñcettha kāraṇaṃ? Abhiññā vā abhiññāpādakajjhānaṃ vā avasāne pana arahattaṃ vā kāraṇaṃ arahattassa vipassanā vāti veditabbaṃ.	63	
PA_atk-s02_02a:633_0	200. Pariciṇṇo me bhagavāti satta hi sekhā bhagavantaṃ paricaranti nāma, khīṇāsavena	633	
PA_atk-s02_02a:633_1	bhagavā pariciṇṇo hoti. Iti saṅkhepena arahattaṃ byākaronto thero evamāha. Te pana	633	
PA_atk-s02_02a:633_2	bhikkhū tamatthaṃ na jāniṃsu, ajānantāva tassa vacanaṃ sampaṭicchitvā. Bhagavato	633	
PA_atk-s02_02a:633_3	ārocesuṃ. Devatāti tesaṃ guṇānaṃ lābhī devatā. Sesaṃ sabbattha uttānamevāti.	633	
PA_atk-s02_02a:634	Papañcasūdaniyā majjhimanikāyaṭṭhakathāya	63	
PA_atk-s02_02a:635	Mahāvacchasuttavaṇṇanā niṭṭhitā.	63	
PA_atk-s02_02a:636	4. Dīghanakhasuttavaṇṇanā	63	
PA_atk-s02_02a:637_0	201. Evaṃ me sutanti dīghanakhasuttaṃ. Tattha sūkarakhatāyanti sūkarakhatāti evaṃnāmake	637	
PA_atk-s02_02a:637_1	leṇe. Kassapabuddhakāle kira taṃ leṇaṃ ekasmiṃ buddhantare pathaviyā vaḍḍhamānāya	637	
PA_atk-s02_02a:637_2	antobhūmigataṃ jātaṃ. Athekadivasaṃ eko sūkaro tassa chadanapariyantasamīpe paṃsuṃ	637	
PA_atk-s02_02a:637_3	khaṇi. Deve vuṭṭe paṃsudhoto chadanapariyanto pākaṭo ahosi. Eko vanacarako disvā	637	
PA_atk-s02_02a:637_4	– “pubbe sīlavantehi paribhuttaleṇena bhavitabbaṃ, paṭijaggissāmi na”nti samantato	637	
PA_atk-s02_02a:637_5	paṃsuṃ apanetvā leṇaṃ sodhetvā kuṭṭaparikkhepaṃ katvā dvāravātapānaṃ yojetvā supariniṭṭhita-sudhākammacittakammarajatapaṭṭasadisāya	637	
PA_atk-s02_02a:637_6	vālukāya santhatapariveṇaṃ leṇaṃ katvā mañcapīṭhaṃ paññāpetvā bhagavato vasanatthāya	637	
PA_atk-s02_02a:637_7	adāsi. Leṇaṃ gambhīraṃ ahosi otaritvā abhiruhitabbaṃ. Taṃ sandhāyetaṃ vuttaṃ.	637	
PA_atk-s02_02a:638_0	Dīghanakhoti tassa paribbājakassa nāmaṃ. Upasaṅkamīti kasmā upasaṅkami? So kira there	638	
PA_atk-s02_02a:638_1	aḍḍhamāsapabbajite cintesi – “mayhaṃ mātulo aññaṃ pāsaṇḍaṃ gantvā na ciraṃ tiṭṭhati,	638	
PA_atk-s02_02a:638_2	idāni panassa samaṇassa gotamassa santikaṃ gatassa aḍḍhamāso jāto. Pavattimpissa	638	
PA_atk-s02_02a:638_3	na suṇāmi, ojavantaṃ nu kho sāsanaṃ, jānissāmi na”nti gantukāmo jāto. Tasmā upasaṅkami.	638	
PA_atk-s02_02a:638_4	Ekamantaṃ ṭhitoti tasmiṃ kira samaye thero bhagavantaṃ bījayamāno ṭhito hoti, paribbājako	638	
PA_atk-s02_02a:638_5	mātule hirottappena ṭhitakova pañhaṃ pucchi. Tena vuttaṃ “ekamantaṃ ṭhito”ti.	638	
PA_atk-s02_02a:639_0	Sabbaṃ me nakkhamatīti sabbā me upapattiyo nakkhamanti, paṭisandhiyo nakkhamantīti	639	
PA_atk-s02_02a:639_1	adhippāyena vadati. Ettāvatānena “ucchedavādohamasmī”ti dīpitaṃ hoti. Bhagavā panassa	639	
PA_atk-s02_02a:639_2	adhippāyaṃ muñcitvā akkhare tāva dosaṃ dassento yāpi kho tetiādimāha. Tattha esāpi	639	
PA_atk-s02_02a:639_3	te diṭṭhi nakkhamatīti esāpi te paṭhamaṃ ruccitvā khamāpetvā gahitadiṭṭhi nakkhamatīti.	639	
PA_atk-s02_02a:639_4	Esā ce me, bho gotama, diṭṭhi khameyyāti mayhañhi sabbaṃ nakkhamatīti diṭṭhi, tassa	639	
PA_atk-s02_02a:639_5	mayhaṃ yā esā sabbaṃ me nakkhamatīti diṭṭhi, esā me khameyya. Yaṃ taṃ “sabbaṃ me	639	
PA_atk-s02_02a:639_6	nakkhamatī”ti vuttaṃ, tampissa tādisameva. Yathā sabbagahaṇena gahitāpi ayaṃ diṭṭhi	639	
PA_atk-s02_02a:639_7	khamati, evamevaṃ tampi khameyya. Evaṃ attano vāde āropitaṃ dosaṃ ñatvā taṃ pariharāmīti	639	
PA_atk-s02_02a:639_8	saññāya vadati, atthato panassa “esā diṭṭhi na me khamatī”ti āpajjati. Yassa panesā	639	
PA_atk-s02_02a:639_9	na khamati na ruccati, tassāyaṃ tāya diṭṭhiyā sabbaṃ me na khamatīti diṭṭhi rucitaṃ.	639	
PA_atk-s02_02a:639_10	Tena hi diṭṭhiakkhamena arucitena bhavitabbanti sabbaṃ khamatīti ruccatīti āpajjati.	6391	
PA_atk-s02_02a:639_11	Na panesa taṃ sampaṭicchati, kevalaṃ tassāpi ucchedadiṭṭhiyā ucchedameva gaṇhāti.	6391	
PA_atk-s02_02a:639_12	Tenāha bhagavā ato kho te, aggivessana,…pe… aññañca diṭṭhiṃ upādiyantīti. Tattha	6391	
PA_atk-s02_02a:639_13	atoti pajahanakesu nissakkaṃ, ye pajahanti, tehi ye nappajahantīti vucciyanti, teva	6391	
PA_atk-s02_02a:639_14	bahutarāti attho. Bahū hi bahutarāti ettha hikāro nipātamattaṃ, bahū bahutarāti attho.	6391	
PA_atk-s02_02a:639_15	Parato tanū hi tanutarāti padepi eseva nayo. Ye evamāhaṃsūti ye evaṃ vadanti. Tañceva	6391	
PA_atk-s02_02a:639_16	diṭṭhiṃ nappajahanti, aññañca diṭṭhiṃ upādiyantīti mūladassanaṃ nappajahanti, aparadassanaṃ upādiyanti.	6391	
PA_atk-s02_02a:640_0	Ettha ca sassataṃ gahetvā tampi appahāya ucchedaṃ vā ekaccasassataṃ vā gahetuṃ na	640	
PA_atk-s02_02a:640_1	sakkā, ucchedampi gahetvā taṃ appahāya sassataṃ vā ekaccasassataṃ vā na sakkā gahetuṃ,	640	
PA_atk-s02_02a:640_2	ekaccasassatampi gahetvā taṃ appahāya sassataṃ vā ucchedaṃ vā na sakkā gahetuṃ. Mūlasassataṃ	640	
PA_atk-s02_02a:640_3	pana appahāya aññaṃ sassatameva sakkā gahetuṃ. Kathaṃ? Ekasmiñhi samaye “rūpaṃ sassata”nti	640	
PA_atk-s02_02a:640_4	gahetvā aparasmiṃ samaye “na suddharūpameva sassataṃ, vedanāpi sassatā, viññāṇampi	640	
PA_atk-s02_02a:640_5	sassata”nti gaṇhāti. Ucchedepi ekaccasassatepi eseva nayo. Yathā ca khandhesu, evaṃ	640	
PA_atk-s02_02a:640_6	āyatanesupi yojetabbaṃ. Idaṃ sandhāya vuttaṃ – “tañceva diṭṭhiṃ nappajahanti, aññañca	640	
PA_atk-s02_02a:640_7	diṭṭhiṃ upādiyantī”ti.	640	
PA_atk-s02_02a:641_0	Dutiyavāre atoti appajahanakesu nissakkaṃ, ye nappajahanti, tehi, ye pajahantīti	641	
PA_atk-s02_02a:641_1	vucciyanti, teva tanutarā appatarāti attho. Tañceva diṭṭhiṃ pajahanti, aññañca diṭṭhiṃ	641	
PA_atk-s02_02a:641_2	na upādiyantīti tañca mūladassanaṃ pajahanti, aññañca dassanaṃ na gaṇhanti. Kathaṃ?	641	
PA_atk-s02_02a:641_3	Ekasmiñhi samaye “rūpaṃ sassata”nti gahetvā aparasmiṃ samaye tattha ādīnavaṃ disvā	641	
PA_atk-s02_02a:641_4	“oḷārikametaṃ mayhaṃ dassana”nti pajahati “na kevalañca rūpaṃ sassatanti dassanameva	641	
PA_atk-s02_02a:641_5	oḷārikaṃ, vedanāpi sassatā…pe… viññāṇampi sassatanti dassanaṃ oḷārikamevā”ti vissajjeti.	641	
PA_atk-s02_02a:641_6	Ucchedepi ekaccasassatepi eseva nayo. Yathā ca khandhesu, evaṃ āyatanesupi yojetabbaṃ.	641	
PA_atk-s02_02a:641_7	Evaṃ tañca mūladassanaṃ pajahanti, aññañca dassanaṃ na gaṇhanti.	641	
PA_atk-s02_02a:642_0	Santaggivessanāti kasmā ārabhi? Ayaṃ ucchedaladdhiko attano laddhiṃ nigūhati, tassā	642	
PA_atk-s02_02a:642_1	pana laddhiyā vaṇṇe vuccamāne attano laddhiṃ pātukarissatīti tisso laddhiyo ekato	642	
PA_atk-s02_02a:642_2	dassetvā vibhajituṃ imaṃ desanaṃ ārabhi.	642	
PA_atk-s02_02a:643_0	Sārāgāya santiketiādīsu rāgavasena vaṭṭe rajjanassa āsannā taṇhādiṭṭhisaṃyojanena	643	
PA_atk-s02_02a:643_1	vaṭṭasaṃyojanassa santike. Abhinandanāyāti taṇhādiṭṭhivaseneva gilitvā pariyādiyanassa	643	
PA_atk-s02_02a:643_2	gahaṇassa ca āsannāti attho. Asārāgāya santiketiādīsu vaṭṭe arajjanassa āsannātiādinā	643	
PA_atk-s02_02a:643_3	nayena attho veditabbo.	643	
PA_atk-s02_02a:644_0	Ettha ca sassatadassanaṃ appasāvajjaṃ dandhavirāgaṃ, ucchedadassanaṃ mahāsāvajjaṃ	644	
PA_atk-s02_02a:644_1	khippavirāgaṃ. Kathaṃ? Sassatavādī hi idhalokaṃ paralokañca atthīti jānāti, sukatadukkaṭānaṃ	644	
PA_atk-s02_02a:644_2	phalaṃ atthīti jānāti, kusalaṃ karoti, akusalaṃ karonto bhāyati, vaṭṭaṃ assādeti,	644	
PA_atk-s02_02a:644_3	abhinandati. Buddhānaṃ vā buddhasāvakānaṃ vā sammukhībhūto sīghaṃ laddhiṃ jahituṃ	644	
PA_atk-s02_02a:644_4	na sakkoti. Tasmā taṃ sassatadassanaṃ appasāvajjaṃ dandhavirāganti vuccati. Ucchedavādī	644	
PA_atk-s02_02a:644_5	pana idhalokaparalokaṃ atthīti jānāti, sukatadukkaṭānaṃ phalaṃ atthīti jānāti, kusalaṃ	644	
PA_atk-s02_02a:644_6	na karoti, akusalaṃ karonto na bhāyati, vaṭṭaṃ na assādeti, nābhinandati, buddhānaṃ	644	
PA_atk-s02_02a:644_7	vā buddhasāvakānaṃ vā sammukhībhāve sīghaṃ dassanaṃ pajahati. Pāramiyo pūretuṃ sakkonto	644	
PA_atk-s02_02a:644_8	buddho hutvā, asakkonto abhinīhāraṃ katvā sāvako hutvā parinibbāyati. Tasmā ucchedadassanaṃ	644	
PA_atk-s02_02a:644_9	mahāsāvajjaṃ khippavirāganti vuccati.	644	
PA_atk-s02_02a:645	202. So pana paribbājako etamatthaṃ asallakkhetvā – “mayhaṃ dassanaṃ saṃvaṇṇeti pasaṃsati, addhā me sundaraṃ dassana”nti sallakkhetvā ukkaṃseti me bhavantiādimāha.	64	
PA_atk-s02_02a:646_0	Idāni yasmā ayaṃ paribbājako kañjiyeneva tittakālābu, ucchedadassaneneva pūrito,	646	
PA_atk-s02_02a:646_1	so yathā kañjiyaṃ appahāya na sakkā lābumhi telaphāṇitādīni pakkhipituṃ, pakkhittānipi	646	
PA_atk-s02_02a:646_2	na gaṇhāti, evamevaṃ taṃ laddhiṃ appahāya abhabbo maggaphalānaṃ lābhāya, tasmā laddhiṃ	646	
PA_atk-s02_02a:646_3	jahāpanatthaṃ tatraggivessanātiādi āraddhaṃ. Viggahoti kalaho. Evametāsaṃ diṭṭhīnaṃ	646	
PA_atk-s02_02a:646_4	pahānaṃ hotīti evaṃ viggahādiādīnavaṃ disvā tāsaṃ diṭṭhīnaṃ pahānaṃ hoti. So hi paribbājako	646	
PA_atk-s02_02a:646_5	“kiṃ me iminā viggahādinā”ti taṃ ucchedadassanaṃ pajahati.	646	
PA_atk-s02_02a:647_0	205. Athassa bhagavā vamitakañjiye lābumhi sappiphāṇitādīni pakkhipanto viya hadaye	647	
PA_atk-s02_02a:647_1	amatosadhaṃ pūressāmīti vipassanaṃ ācikkhanto ayaṃ kho pana, aggivessana, kāyotiādimāha.	647	
PA_atk-s02_02a:647_2	Tassattho vammikasutte vutto. Aniccatotiādīnipi heṭṭhā vitthāritāneva. Yo kāyasmiṃ	647	
PA_atk-s02_02a:647_3	kāyachandoti yā kāyasmiṃ taṇhā. Snehoti taṇhāsnehova. Kāyanvayatāti kāyānugamanabhāvo,	647	
PA_atk-s02_02a:647_4	kāyaṃ anugacchanakakilesoti attho.	647	
PA_atk-s02_02a:648_0	Evaṃ rūpakammaṭṭhānaṃ dassetvā idāni arūpakammaṭṭhānaṃ dassento tisso khotiādimāha.	648	
PA_atk-s02_02a:648_1	Puna tāsaṃyeva vedanānaṃ asammissabhāvaṃ dassento yasmiṃ, aggivessana, samayetiādimāha.	648	
PA_atk-s02_02a:648_2	Tatrāyaṃ saṅkhepattho – yasmiṃ samaye sukhādīsu ekaṃ vedanaṃ vedayati, tasmiṃ samaye	648	
PA_atk-s02_02a:648_3	aññā vedanā attano vāraṃ vā okāsaṃ vā olokayamānā nisinnā nāma natthi, atha kho anuppannāva	648	
PA_atk-s02_02a:648_4	honti bhinnaudakapupphuḷā viya ca antarahitā vā. Sukhāpi khotiādi tāsaṃ vedanānaṃ	648	
PA_atk-s02_02a:648_5	cuṇṇavicuṇṇabhāvadassanatthaṃ vuttaṃ.	648	
PA_atk-s02_02a:649_0	Na kenaci saṃvadatīti tassataṃ gahetvā “sassatavādī aha”nti ucchedavādināpi saddhiṃ	649	
PA_atk-s02_02a:649_1	na saṃvadati, tameva gahetvā “sassatavādī aha”nti ekaccasassatavādinā saddhiṃ na	649	
PA_atk-s02_02a:649_2	vivadati. Evaṃ tayopi vādā parivattetvā yojetabbā. Yañca loke vuttanti yaṃ loke kathitaṃ	649	
PA_atk-s02_02a:649_3	voharitaṃ, tena voharati aparāmasanto kiñci dhammaṃ parāmāsaggāhena aggaṇhanto. Vuttampi cetaṃ –	649	
PA_atk-s02_02a:650	“Yo hoti bhikkhu arahaṃ katāvī,	65	
PA_atk-s02_02a:651	Khīṇāsavo antimadehadhārī;	65	
PA_atk-s02_02a:652	Ahaṃ vadāmītipi so vadeyya,	65	
PA_atk-s02_02a:653	Mamaṃ vadantītipi so vadeyya;	65	
PA_atk-s02_02a:654	Loke samaññaṃ kusalo viditvā,	65	
PA_atk-s02_02a:655	Vohāramattena so vohareyyā”ti. ;	65	
PA_atk-s02_02a:656	Aparampi vuttaṃ – “imā kho citta lokasamaññā lokaniruttiyo lokavohārā lokapaññattiyo, yāhi tathāgato voharati aparāmasa”nti.	65	
PA_atk-s02_02a:657_0	206. Abhiññāpahānamāhāti sassatādīsu tesaṃ tesaṃ dhammānaṃ sassataṃ abhiññāya jānitvā	657	
PA_atk-s02_02a:657_1	sassatassa pahānamāha, ucchedaṃ, ekaccasassataṃ abhiññāya ekaccasassatassa pahānaṃ	657	
PA_atk-s02_02a:657_2	vadati. Rūpaṃ abhiññāya rūpassa pahānaṃ vadatītiādinā nayenettha attho veditabbo.	657	
PA_atk-s02_02a:658_0	Paṭisañcikkhatoti paccavekkhantassa. Anupādāya āsavehi cittaṃ vimuccīti anuppādanirodhena	658	
PA_atk-s02_02a:658_1	niruddhehi āsavehi aggahetvāva cittaṃ vimucci. Ettāvatā cesa parassa vaḍḍhitaṃ bhattaṃ	658	
PA_atk-s02_02a:658_2	bhuñjitvā khudaṃ vinodento viya parassa āraddhāya dhammadesanāya ñāṇaṃ pesetvā vipassanaṃ	658	
PA_atk-s02_02a:658_3	vaḍḍhetvā arahattañceva patto, sāvakapāramīñāṇassa ca matthakaṃ, soḷasa ca paññā	658	
PA_atk-s02_02a:658_4	paṭivijjhitvā ṭhito. Dīghanakho pana sotāpattiphalaṃ patvā saraṇesu patiṭṭhito.	658	
PA_atk-s02_02a:659_0	Bhagavā pana imaṃ desanaṃ sūriye dharamāneyeva niṭṭhāpetvā gijjhakūṭā oruyha veḷuvanaṃ	659	
PA_atk-s02_02a:659_1	gantvā sāvakasannipātamakāsi, caturaṅgasamannāgato sannipāto ahosi. Tatrimāni aṅgāni	659	
PA_atk-s02_02a:659_2	– māghanakkhattena yutto puṇṇamauposathadivaso, kenaci anāmantitāni hutvā attanoyeva	659	
PA_atk-s02_02a:659_3	dhammatāya sannipatitāni aḍḍhatelasāni bhikkhusatāni, tesu ekopi puthujjano vā sotāpanna-sakadāgāmi-anāgāmi-sukkhavipassaka-arahantesu	659	
PA_atk-s02_02a:659_4	vā aññataro natthi, sabbe chaḷabhiññāva, ekopi cettha satthakena kese chinditvā pabbajito	659	
PA_atk-s02_02a:659_5	nāma natthi, sabbe ehibhikkhunoyevāti.	659	
PA_atk-s02_02a:660	Papañcasūdaniyā majjhimanikāyaṭṭhakathāya	66	
PA_atk-s02_02a:661	Dīghanakhasuttavaṇṇanā niṭṭhitā.	66	
PA_atk-s02_02a:662	5. Māgaṇḍiyasuttavaṇṇanā	66	
PA_atk-s02_02a:663_0	207. Evaṃ me sutanti māgaṇḍiyasuttaṃ. Tattha agyāgāreti aggihomasālayaṃ. Tiṇasanthāraketi	663	
PA_atk-s02_02a:663_1	dve māgaṇḍiyā mātulo ca bhāgineyyo ca. Tesu mātulo pabbajitvā arahattaṃ patto, bhāgineyyopi	663	
PA_atk-s02_02a:663_2	saupanissayo nacirasseva pabbajitvā arahattaṃ pāpuṇissati. Athassa bhagavā upanissayaṃ	663	
PA_atk-s02_02a:663_3	disvā ramaṇīyaṃ devagabbhasadisaṃ gandhakuṭiṃ pahāya tattha chārikatiṇakacavarādīhi	663	
PA_atk-s02_02a:663_4	uklāpe agyāgāre tiṇasanthārakaṃ paññāpetvā parasaṅgahakaraṇatthaṃ katipāhaṃ vasittha.	663	
PA_atk-s02_02a:663_5	Taṃ sandhāyetaṃ vuttaṃ. Tenupasaṅkamīti na kevalaṃ taṃdivasameva, yasmā pana taṃ	663	
PA_atk-s02_02a:663_6	agyāgāraṃ gāmūpacāre dārakadārikāhi okiṇṇaṃ avivittaṃ, tasmā bhagavā niccakālampi	663	
PA_atk-s02_02a:663_7	divasabhāgaṃ tasmiṃ vanasaṇḍe vītināmetvā sāyaṃ vāsatthāya tattha upagacchati.	663	
PA_atk-s02_02a:664_0	Addasā kho…pe… tiṇasanthārakaṃ paññattanti bhagavā aññesu divasesu tiṇasanthārakaṃ	664	
PA_atk-s02_02a:664_1	saṅgharitvā saññāṇaṃ katvā gacchati, taṃdivasaṃ pana paññapetvāva agamāsi. Kasmā?	664	
PA_atk-s02_02a:664_2	Tadā hi paccūsasamaye lokaṃ oloketvāva addasa – “ajja māgaṇḍiyo idhāgantvā imaṃ tiṇasanthārakaṃ	664	
PA_atk-s02_02a:664_3	disvā bhāradvājena saddhiṃ tiṇasanthārakaṃ ārabbha kathāsallāpaṃ karissati, athāhaṃ	664	
PA_atk-s02_02a:664_4	āgantvā dhammaṃ desessāmi, so dhammaṃ sutvā mama santike pabbajitvā arahattaṃ pāpuṇissati.	664	
PA_atk-s02_02a:664_5	Paresaṃ saṅgahakaraṇatthameva hi mayā pāramiyo pūritā”ti tiṇasanthārakaṃ paññapetvāva agamāsi.	664	
PA_atk-s02_02a:665_0	Samaṇaseyyānurūpaṃ maññeti imaṃ tiṇasanthārakaṃ “samaṇassa anucchavikā seyyā”ti maññāmi.	665	
PA_atk-s02_02a:665_1	Na ca asaññatasamaṇassa nivutthaṭṭhānametaṃ. Tathāhettha hatthena ākaḍḍhitaṭṭhānaṃ	665	
PA_atk-s02_02a:665_2	vā pādena ākaḍḍhitaṭṭhānaṃ vā sīsena pahaṭaṭṭhānaṃ vā na paññāyati, anākulo anākiṇṇo	665	
PA_atk-s02_02a:665_3	abhinno chekena cittakārena tūlikāya paricchinditvā paññatto viya. Saññatasamaṇassa	665	
PA_atk-s02_02a:665_4	vasitaṭṭhānaṃ, kassa bho vasitaṭṭhānanti pucchati. Bhūnahunoti hatavaḍḍhino mariyādakārakassa.	665	
PA_atk-s02_02a:665_5	Kasmā evamāha? Chasu dvāresu vaḍḍhipaññāpanaladdhikattā. Ayañhi tassa laddhi – cakkhu	665	
PA_atk-s02_02a:665_6	brūhetabbaṃ vaḍḍhetabbaṃ, adiṭṭhaṃ dakkhitabbaṃ, diṭṭhaṃ samatikkamitabbaṃ. Sotaṃ	665	
PA_atk-s02_02a:665_7	brūhetabbaṃ vaḍḍhetabbaṃ, asutaṃ sotabbaṃ, sutaṃ samatikkamitabbaṃ. Ghānaṃ brūhetabbaṃ	665	
PA_atk-s02_02a:665_8	vaḍḍhetabbaṃ, aghāyitaṃ ghāyitabbaṃ, ghāyitaṃ samatikkamitabbaṃ. Jivhā brūhetabbā	665	
PA_atk-s02_02a:665_9	vaḍḍhetabbā, assāyitaṃ sāyitabbaṃ, sāyitaṃ samatikkamitabbaṃ. Kāyo brūhetabbo vaḍḍhetabbo,	665	
PA_atk-s02_02a:665_10	aphuṭṭhaṃ phusitabbaṃ, phuṭṭhaṃ samatikkamitabbaṃ. Mano brūhetabbo vaḍḍhetabbo, aviññātaṃ	6651	
PA_atk-s02_02a:665_11	vijānitabbaṃ, viññātaṃ samatikkamitabbaṃ. Evaṃ so chasu dvāresu vaḍḍhiṃ paññapeti. Bhagavā pana –	6651	
PA_atk-s02_02a:666	“Cakkhunā saṃvaro sādhu, sādhu sotena saṃvaro;	66	
PA_atk-s02_02a:667	Ghānena saṃvaro sādhu, sādhu jivhāya saṃvaro.	66	
PA_atk-s02_02a:668	Kāyena saṃvaro sādhu, sādhu vācāya saṃvaro;	66	
PA_atk-s02_02a:669	Manasā saṃvaro sādhu, sādhu sabbattha saṃvaro;	66	
PA_atk-s02_02a:670	Sabbattha saṃvuto bhikkhu, sabbadukkhā pamuccatī”ti. –	67	
PA_atk-s02_02a:671	Chasu dvāresu saṃvaraṃ paññapeti. Tasmā so “vaḍḍhihato samaṇo gotamo mariyādakārako”ti maññamāno “bhūnahuno”ti āha.	67	
PA_atk-s02_02a:672_0	Ariye ñāye dhamme kusaleti parisuddhe kāraṇadhamme anavajje. Iminā kiṃ dasseti? Evarūpassa	672	
PA_atk-s02_02a:672_1	nāma uggatassa paññātassa yasassino upari vācaṃ bhāsamānena vīmaṃsitvā upadhāretvā	672	
PA_atk-s02_02a:672_2	mukhe ārakkhaṃ ṭhapetvā bhāsitabbo hoti. Tasmā mā sahasā abhāsi, mukhe ārakkhaṃ ṭhapehīti	672	
PA_atk-s02_02a:672_3	dasseti. Evañhi no sutte ocaratīti yasmā amhākaṃ sutte evaṃ āgacchati, na mayaṃ mukhāruḷhicchāmattaṃ	672	
PA_atk-s02_02a:672_4	vadāma, sutte ca nāma āgataṃ vadamānā kassa bhāyeyyāma, tasmā sammukhāpi naṃ vadeyyāmāti	672	
PA_atk-s02_02a:672_5	attho. Appossukkoti mama rakkhanatthāya anussukko avāvaṭo hutvāti attho. Vuttova	672	
PA_atk-s02_02a:672_6	naṃ vadeyyāti mayā vuttova hutvā apucchitova kathaṃ samuṭṭhāpetvā ambajambūādīni	672	
PA_atk-s02_02a:672_7	gahetvā viya apūrayamāno mayā kathitaniyāmena bhavaṃ bhāradvājo vadeyya, vadassūti attho.	672	
PA_atk-s02_02a:673_0	208. Assosi khoti satthā ālokaṃ vaḍḍhetvā dibbacakkhunā māgaṇḍiyaṃ tattha āgataṃ	673	
PA_atk-s02_02a:673_1	addasa, dvinnaṃ janānaṃ bhāsamānānaṃ dibbasotena saddampi assosi. Paṭisallānā vuṭṭhitoti	673	
PA_atk-s02_02a:673_2	phalasamāpattiyā vuṭṭhito. Saṃviggoti pītisaṃvegena saṃviggo calito kampito. Tassa	673	
PA_atk-s02_02a:673_3	kira etadahosi – “neva māgaṇḍiyena samaṇassa gotamassa ārocitaṃ, na mayā. Amhe muñcitvā	673	
PA_atk-s02_02a:673_4	añño ettha tatiyopi natthi, suto bhavissati amhākaṃ saddo tikhiṇasotena purisenā”ti.	673	
PA_atk-s02_02a:673_5	Athassa abbhantare pīti uppajjitvā navanavutilomakūpasahassāni uddhaggāni akāsi.	673	
PA_atk-s02_02a:673_6	Tena vuttaṃ “saṃviggo lomahaṭṭhajāto”ti. Atha kho māgaṇḍiyo paribbājakoti paribbājakassa	673	
PA_atk-s02_02a:673_7	pabhinnamukhaṃ viya bījaṃ paripākagataṃ ñāṇaṃ, tasmā sannisīdituṃ asakkonto āhiṇḍamāno	673	
PA_atk-s02_02a:673_8	puna satthu santikaṃ āgantvā ekamantaṃ nisīdi. Taṃ dassetuṃ “atha kho māgaṇḍiyo”tiādi vuttaṃ.	673	
PA_atk-s02_02a:674_0	209. Satthā – “evaṃ kira tvaṃ, māgaṇḍiya, maṃ avacā”ti avatvāva cakkhuṃ kho, māgaṇḍiyāti	674	
PA_atk-s02_02a:674_1	paribbājakassa dhammadesanaṃ ārabhi. Tattha vasanaṭṭhānaṭṭhena rūpaṃ cakkhussa ārāmoti	674	
PA_atk-s02_02a:674_2	cakkhu rūpārāmaṃ. Rūpe ratanti rūparataṃ. Rūpena cakkhu āmoditaṃ pamoditanti rūpasamuditaṃ.	674	
PA_atk-s02_02a:674_3	Dantanti nibbisevanaṃ. Guttanti gopitaṃ. Rakkhitanti ṭhapitarakkhaṃ. Saṃvutanti pihitaṃ.	674	
PA_atk-s02_02a:674_4	Saṃvarāyāti pidhānatthāya.	674	
PA_atk-s02_02a:675_0	210. Paricāritapubboti abhiramitapubbo. Rūpapariḷāhanti rūpaṃ ārabbha uppajjanapariḷāhaṃ.	675	
PA_atk-s02_02a:675_1	Imassa pana te, māgaṇḍiya, kimassa vacanīyanti imassa rūpaṃ pariggaṇhitvā arahattappattassa	675	
PA_atk-s02_02a:675_2	khīṇāsavassa tayā kiṃ vacanaṃ vattabbaṃ assa, vuḍḍhihato mariyādakārakoti idaṃ vattabbaṃ,	675	
PA_atk-s02_02a:675_3	na vattabbanti pucchati. Na kiñci, bho gotamāti, bho gotama, kiñci vattabbaṃ natthi.	675	
PA_atk-s02_02a:675_4	Sesadvāresupi eseva nayo.	675	
PA_atk-s02_02a:676_0	211. Idāni yasmā tayā pañcakkhandhe pariggahetvā arahattappattassa khīṇāsavassa kiñci	676	
PA_atk-s02_02a:676_1	vattabbaṃ natthi, ahañca pañcakkhandhe pariggahetvā sabbaññutaṃ patto, tasmā ahampi	676	
PA_atk-s02_02a:676_2	te na kiñci vattabboti dassetuṃ ahaṃ kho panātiādimāha. Tassa mayhaṃ māgaṇḍiyāti	676	
PA_atk-s02_02a:676_3	gihikāle attano sampattiṃ dassento āha. Tattha vassikotiādīsu yattha sukhaṃ hoti	676	
PA_atk-s02_02a:676_4	vassakāle vasituṃ, ayaṃ vassiko. Itaresupi eseva nayo. Ayaṃ panettha vacanattho –	676	
PA_atk-s02_02a:676_5	vassaṃ vāso vassaṃ, vassaṃ arahatīti vassiko. Itaresupi eseva nayo.	676	
PA_atk-s02_02a:677_0	Tattha vassiko pāsādo nātiucco hoti nātinīco, dvāravātapānānipissa nātitanūni nātibahūni,	677	
PA_atk-s02_02a:677_1	bhūmattharaṇapaccattharaṇakhajjabhojjānipettha missakāneva vaṭṭanti. Hemantike thambhāpi	677	
PA_atk-s02_02a:677_2	bhittiyopi nīcā honti, dvāravātapānāni tanukāni sukhumacchiddāni. Uṇhapavesanatthāya	677	
PA_atk-s02_02a:677_3	bhittiniyūhāni nīharīyanti. Bhūmattharaṇapaccattharaṇanivāsanapārupanāni panettha	677	
PA_atk-s02_02a:677_4	uṇhavīriyāni kambalādīni vaṭṭanti. Khajjabhojjaṃ siniddhaṃ kaṭukasannissitañca. Gimhike	677	
PA_atk-s02_02a:677_5	thambhāpi bhittiyopi uccā honti. Dvāravātapānāni panettha bahūni vipulajālāni bhavanti.	677	
PA_atk-s02_02a:677_6	Bhūmattharaṇādīni dukūlamayāni vaṭṭanti, khajjabhojjāni madhurarasasītavīriyāni.	677	
PA_atk-s02_02a:677_7	Vātapānasamīpesu cettha nava cāṭiyo ṭhapetvā udakassa pūretvā nīluppalādīhi sañchādenti.	677	
PA_atk-s02_02a:677_8	Tesu tesu padesesu udakayantāni karonti, yehi deve vassante viya udakadhārā nikkhamanti.	677	
PA_atk-s02_02a:678_0	Bodhisattassa pana aṭṭhasatasuvaṇṇaghaṭe ca rajataghaṭe ca gandhodakassa pūretvā	678	
PA_atk-s02_02a:678_1	nīluppalagacchake katvā sayanaṃ parivāretvā ṭhapayiṃsu. Mahantesu lohakaṭāhesu gandhakalalaṃ	678	
PA_atk-s02_02a:678_2	pūretvā nīluppalapadumapuṇḍarīkāni ropetvā utuggahaṇatthāya tattha tattha ṭhapesuṃ.	678	
PA_atk-s02_02a:678_3	Sūriyarasmīhi pupphāni pupphanti. Nānāvidhā bhamaragaṇā pāsādaṃ pavisitvā pupphesu	678	
PA_atk-s02_02a:678_4	rasaṃ gaṇhantā vicaranti. Pāsādo atisugandho hoti. Yamakabhittiyā antare lohanāḷiṃ	678	
PA_atk-s02_02a:678_5	ṭhapetvā navabhūmikapāsādassa upari ākāsaṅgaṇe ratanamaṇḍapamatthake sukhumacchiddakaṃ	678	
PA_atk-s02_02a:678_6	jālaṃ baddhaṃ ahosi. Ekasmiṃ ṭhāne sukkhamahiṃsacammaṃ pasāreti. Bodhisattassa udakakīḷanavelāya	678	
PA_atk-s02_02a:678_7	mahiṃsacamme pāsāṇaguḷe khipanti, meghathanitasaddo viya hoti. Heṭṭhā yantaṃ parivattenti,	678	
PA_atk-s02_02a:678_8	udakaṃ abhiruhitvā jālamatthake patati, vassapatanasalilaṃ viya hoti. Tadā bodhisatto	678	
PA_atk-s02_02a:678_9	nīlapaṭaṃ nivāseti, nīlapaṭaṃ pārupati, nīlapasādhanaṃ pasādheti. Parivārāpissa cattālīsanāṭakasahassāni	678	
PA_atk-s02_02a:678_10	nīlavatthābharaṇāneva nīlavilepanāni hutvā mahāpurisaṃ parivāretvā ratanamaṇḍapaṃ	6781	
PA_atk-s02_02a:678_11	gacchanti. Divasabhāgaṃ udakakīḷaṃ kīḷanto sītalaṃ utusukhaṃ anubhoti.	6781	
PA_atk-s02_02a:679_0	Pāsādassa catūsu disāsu cattāro sarā honti. Divākāle nānāvaṇṇasakuṇagaṇā pācīnasarato	679	
PA_atk-s02_02a:679_1	vuṭṭhāya viravamānā pāsādamatthakena pacchimasaraṃ gacchanti. Pacchimasarato vuṭṭhāya	679	
PA_atk-s02_02a:679_2	pācīnasaraṃ, uttarasarato dakkhiṇasaraṃ, dakkhiṇasarato uttarasaraṃ gacchanti, antaravassasamayo	679	
PA_atk-s02_02a:679_3	viya hoti. Hemantikapāsādo pana pañcabhūmiko ahosi, vassikapāsādo sattabhūmiko.	679	
PA_atk-s02_02a:680_0	Nippurisehīti purisavirahitehi. Na kevalañcettha tūriyāneva nippurisāni, sabbaṭṭhānānipi	680	
PA_atk-s02_02a:680_1	nippurisāneva. Dovārikāpi itthiyova, nhāpanādiparikammakarāpi itthiyova. Rājā kira	680	
PA_atk-s02_02a:680_2	– “tathārūpaṃ issariyasukhasampattiṃ anubhavamānassa purisaṃ disvā parisaṅkā uppajjati,	680	
PA_atk-s02_02a:680_3	sā me puttassa mā ahosī”ti sabbakiccesu itthiyova ṭhapesi. Tāya ratiyā ramamānoti	680	
PA_atk-s02_02a:680_4	idaṃ catutthajjhānikaphalasamāpattiratiṃ sandhāya vuttaṃ.	680	
PA_atk-s02_02a:681_0	212. Gahapati vā gahapatiputto vāti ettha yasmā khattiyānaṃ setacchattasmiṃyeva patthanā	681	
PA_atk-s02_02a:681_1	hoti, mahā ca nesaṃ papañco, brāhmaṇā mantehi atittā mante gavesantā vicaranti, gahapatino	681	
PA_atk-s02_02a:681_2	pana muddāgaṇanamattaṃ uggahitakālato paṭṭhāya sampattiṃyeva anubhavanti, tasmā khattiyabrāhmaṇe	681	
PA_atk-s02_02a:681_3	aggahetvā “gahapati vā gahapatiputto vā”ti āha. Āvaṭṭeyyāti mānusakakāmahetu āvaṭṭo	681	
PA_atk-s02_02a:681_4	bhaveyyāti attho. Abhikkantatarāti visiṭṭhatarā. Paṇītatarāti atappakatarā. Vuttampi cetaṃ –	681	
PA_atk-s02_02a:682	“Kusaggenudakamādāya, samudde udakaṃ mine;	68	
PA_atk-s02_02a:683	Evaṃ mānusakā kāmā, dibbakāmāna santike”ti. –	68	
PA_atk-s02_02a:684	Samadhigayha tiṭṭhatīti dibbasukhaṃ gaṇhitvā tato visiṭṭhatarā hutvā tiṭṭhati.	68	
PA_atk-s02_02a:685_0	Opammasaṃsandanaṃ panettha evaṃ veditabbaṃ – gahapatissa pañcahi kāmaguṇehi samaṅgībhūtakālo	685	
PA_atk-s02_02a:685_1	viya bodhisattassa tīsu pāsādesu cattālīsasahassaitthimajjhe modanakālo, tassa sucaritaṃ	685	
PA_atk-s02_02a:685_2	pūretvā sagge nibbattakālo viya bodhisattassa abhinikkhamanaṃ katvā bodhipallaṅke	685	
PA_atk-s02_02a:685_3	sabbaññutaṃ paṭividdhakālo, tassa nandanavane sampattiṃ anubhavanakālo viya tathāgatassa	685	
PA_atk-s02_02a:685_4	catutthajjhānikaphalasamāpattiratiyā vītivattanakālo, tassa mānusakānaṃ pañcannaṃ	685	
PA_atk-s02_02a:685_5	kāmaguṇānaṃ apatthanakālo viya tathāgatassa catutthajjhānikaphalasamāpattiratiyā	685	
PA_atk-s02_02a:685_6	vītināmentassa hīnajanasukhassa apatthanakāloti.	685	
PA_atk-s02_02a:686_0	213. Sukhīti paṭhamaṃ dukkhito pacchā sukhito assa. Serīti paṭhamaṃ vejjadutiyako	686	
PA_atk-s02_02a:686_1	pacchā serī ekako bhaveyya. Sayaṃvasīti paṭhamaṃ vejjassa vase vattamāno vejjena	686	
PA_atk-s02_02a:686_2	nisīdāti vutte nisīdi, nipajjāti vutte nipajji, bhuñjāti vutte bhuñji, pivāti vutte	686	
PA_atk-s02_02a:686_3	pivi, pacchā sayaṃvasī jāto. Yena kāmaṃ gamoti paṭhamaṃ icchiticchitaṭṭhānaṃ gantuṃ	686	
PA_atk-s02_02a:686_4	nālattha, pacchā roge vūpasante vanadassana-giridassana-pabbatadassanādīsupi yenakāmaṃ	686	
PA_atk-s02_02a:686_5	gamo jāto, yattha yattheva gantuṃ icchati, tattha tattheva gaccheyya.	686	
PA_atk-s02_02a:687_0	Etthāpi idaṃ opammasaṃsandanaṃ – purisassa kuṭṭhikālo viya hi bodhisattassa agāramajjhe	687	
PA_atk-s02_02a:687_1	vasanakālo, aṅgārakapallaṃ viya ekaṃ kāmavatthu, dve kapallāni viya dve vatthūni,	687	
PA_atk-s02_02a:687_2	sakkassa pana devarañño aḍḍhateyyakoṭiyāni aṅgārakapallāni viya aḍḍhatiyanāṭakakoṭiyo,	687	
PA_atk-s02_02a:687_3	nakhehi vaṇamukhāni tacchetvā aṅgārakapalle paritāpanaṃ viya vatthupaṭisevanaṃ, bhesajjaṃ	687	
PA_atk-s02_02a:687_4	āgamma arogakālo viya kāmesu ādīnavaṃ nekkhamme ca ānisaṃsaṃ disvā nikkhamma buddhabhūtakāle	687	
PA_atk-s02_02a:687_5	catutthajjhānikaphalasamāpattiratiyā vītivattanakālo, aññaṃ kuṭṭhipurisaṃ disvā apatthanakālo	687	
PA_atk-s02_02a:687_6	viya tāya ratiyā vītināmentassa hīnajanaratiyā apatthanakāloti.	687	
PA_atk-s02_02a:688_0	214. Upahatindriyoti kimirakuṭṭhena nāma upahatakāyappasādo. Upahatindriyāti upahatapaññindriyā.	688	
PA_atk-s02_02a:688_1	Te yathā so upahatakāyindriyo kuṭṭhī dukkhasamphassasmiṃyeva aggismiṃ sukhamiti viparītasaññaṃ	688	
PA_atk-s02_02a:688_2	paccalattha, evaṃ paññindriyassa upahatattā dukkhasamphassesveva kāmesu sukhamiti	688	
PA_atk-s02_02a:688_3	viparītasaññaṃ paccalatthuṃ.	688	
PA_atk-s02_02a:689_0	215. Asucitarāni cevātiādīsu pakatiyāva tāni asucīni ca duggandhāni ca pūtīni ca,	689	
PA_atk-s02_02a:689_1	idāni pana asucitarāni ceva duggandhatarāni ca pūtitarāni ca honti. Kācīti tassa	689	
PA_atk-s02_02a:689_2	hi paritāpentassa ca kaṇḍūvantassa ca pāṇakā anto pavisanti, duṭṭhalohitaduṭṭhapubbā	689	
PA_atk-s02_02a:689_3	paggharanti. Evamassa kāci assādamattā hoti.	689	
PA_atk-s02_02a:690_0	Ārogyaparamāti gāthāya ye keci dhanalābhā vā yasalābhā vā puttalābhā vā atthi, ārogyaṃ	690	
PA_atk-s02_02a:690_1	tesaṃ paramaṃ uttamaṃ, natthi tato uttaritaro lābhoti, ārogyaparamā lābhā. Yaṃkiñci	690	
PA_atk-s02_02a:690_2	jhānasukhaṃ vā maggasukhaṃ vā phalasukhaṃ vā atthi, nibbānaṃ tattha paramaṃ, natthi	690	
PA_atk-s02_02a:690_3	tato uttaritaraṃ sukhanti nibbānaṃ paramaṃ sukhaṃ. Aṭṭhaṅgiko maggānanti pubbabhāgamaggānaṃ	690	
PA_atk-s02_02a:690_4	pubbabhāgagamaneneva amatagāmīnaṃ aṭṭhaṅgiko khemo, natthi tato khemataro añño maggo.	690	
PA_atk-s02_02a:690_5	Atha vā khemaṃ amatagāminanti ettha khemantipi amatantipi nibbānasseva nāmaṃ. Yāvatā	690	
PA_atk-s02_02a:690_6	puthusamaṇabrāhmaṇā parappavādā khemagāmino ca amatagāmino cāti laddhivasena gahitā,	690	
PA_atk-s02_02a:690_7	sabbesaṃ tesaṃ khemaamatagāmīnaṃ maggānaṃ aṭṭhaṅgiko paramo uttamoti ayamettha attho.	690	
PA_atk-s02_02a:691_0	216. Ācariyapācariyānanti ācariyānañceva ācariyācariyānañca. Sametīti ekanāḷiyā mitaṃ	691	
PA_atk-s02_02a:691_1	viya ekatulāya tulitaṃ viya sadisaṃ hoti ninnānākaraṇaṃ. Anomajjatīti pāṇiṃ heṭṭhā	691	
PA_atk-s02_02a:691_2	otārento majjati – “idaṃ taṃ, bho gotama, ārogyaṃ, idaṃ taṃ nibbāna”nti kālena sīsaṃ	691	
PA_atk-s02_02a:691_3	kālena uraṃ parimajjanto evamāha.	691	
PA_atk-s02_02a:692_0	217. Chekanti sampannaṃ. Sāhuḷicīrenāti kāḷakehi eḷakalomehi katathūlacīrena. Saṅkāracoḷakenātipi	692	
PA_atk-s02_02a:692_1	vadanti. Vācaṃ nicchāreyyāti kālena dasāya kālena ante kālena majjhe parimajjanto	692	
PA_atk-s02_02a:692_2	nicchāreyya, vadeyyāti attho. Pubbakehesāti pubbakehi esā. Vipassīpi hi bhagavā…pe…	692	
PA_atk-s02_02a:692_3	kassapopi bhagavā catuparisamajjhe nisinno imaṃ gāthaṃ abhāsi, “atthanissitagāthā”ti	692	
PA_atk-s02_02a:692_4	mahājano uggaṇhi. Satthari parinibbute aparabhāge paribbājakānaṃ antaraṃ paviṭṭhā.	692	
PA_atk-s02_02a:692_5	Te potthakagataṃ katvā padadvayameva rakkhituṃ sakkhiṃsu. Tenāha – sā etarahi anupubbena puthujjanagāthāti.	692	
PA_atk-s02_02a:693_0	218. Rogova bhūtoti rogabhūto. Sesapadesupi eseva nayo. Ariyaṃ cakkhunti parisuddhaṃ	693	
PA_atk-s02_02a:693_1	vipassanāñāṇañceva maggañāṇañca. Pahotīti samattho. Bhesajjaṃ kareyyāti uddhaṃvirecanaṃ	693	
PA_atk-s02_02a:693_2	adhovirecanaṃ añjanañcāti bhesajjaṃ kareyya.	693	
PA_atk-s02_02a:694_0	219. Na cakkhūni uppādeyyāti yassa hi antarā pittasemhādipaliveṭhena cakkhupasādo	694	
PA_atk-s02_02a:694_1	upahato hoti, so chekaṃ vejjaṃ āgamma sappāyabhesajjaṃ sevanto cakkhūni uppādeti	694	
PA_atk-s02_02a:694_2	nāma. Jaccandhassa pana mātukucchiyaṃyeva vinaṭṭhāni, tasmā so na labhati. Tena vuttaṃ	694	
PA_atk-s02_02a:694_3	“na cakkhūni uppādeyyā”ti.	694	
PA_atk-s02_02a:695_0	220. Dutiyavāre jaccandhoti jātakālato paṭṭhāya pittādipaliveṭhena andho. Amusminti	695	
PA_atk-s02_02a:695_1	tasmiṃ pubbe vutte. Amittatopi daheyyāti amitto me ayanti evaṃ amittato ṭhapeyya.	695	
PA_atk-s02_02a:695_2	Dutiyapadepi eseva nayo. Iminā cittenāti vaṭṭe anugatacittena. Tassa me upādānapaccayāti	695	
PA_atk-s02_02a:695_3	ekasandhi dvisaṅkhepo paccayākāro kathito, vaṭṭaṃ vibhāvitaṃ.	695	
PA_atk-s02_02a:696_0	221. Dhammānudhammanti dhammassa anudhammaṃ anucchavikaṃ paṭipadaṃ. Ime rogā gaṇḍā	696	
PA_atk-s02_02a:696_1	sallāti pañcakkhandhe dasseti. Upādānanirodhāti vivaṭṭaṃ dassento āha. Sesaṃ sabbattha uttānamevāti.	696	
PA_atk-s02_02a:697	Papañcasūdaniyā majjhimanikāyaṭṭhakathāya	69	
PA_atk-s02_02a:698	Māgaṇḍiyasuttavaṇṇanā niṭṭhitā.	69	
PA_atk-s02_02a:699	6. Sandakasuttavaṇṇanā	69	
PA_atk-s02_02a:700_0	223. Evaṃ me sutanti sandakasuttaṃ. Tattha pilakkhaguhāyanti tassā guhāya dvāre pilakkharukkho	700	
PA_atk-s02_02a:700_1	ahosi, tasmā pilakkhaguhātveva saṅkhaṃ gatā. Paṭisallānā vuṭṭhitoti vivekato vuṭṭhito.	700	
PA_atk-s02_02a:700_2	Devakatasobbhoti vassodakeneva tinnaṭṭhāne jāto mahāudakarahado. Guhādassanāyāti	700	
PA_atk-s02_02a:700_3	ettha guhāti paṃsuguhā. Sā unname udakamuttaṭṭhāne ahosi, ekato umaṅgaṃ katvā khāṇuke	700	
PA_atk-s02_02a:700_4	ca paṃsuñca nīharitvā anto thambhe ussāpetvā matthake padaracchannagehasaṅkhepena	700	
PA_atk-s02_02a:700_5	katā, tattha te paribbājakā vasanti. Sā vassāne udakapuṇṇā tiṭṭhati, nidāghe tattha	700	
PA_atk-s02_02a:700_6	vasanti. Taṃ sandhāya “guhādassanāyā”ti āha. Vihāradassanatthañhi anamataggiyaṃ paccavekkhitvā	700	
PA_atk-s02_02a:700_7	samuddapabbatadassanatthaṃ vāpi gantuṃ vaṭṭatīti.	700	
PA_atk-s02_02a:701_0	Unnādiniyāti uccaṃ nadamānāya. Evaṃ nadamānāya cassā uddhaṅgamanavasena ucco, disāsu	701	
PA_atk-s02_02a:701_1	patthaṭavasena mahāsaddoti uccāsaddamahāsaddo, tāya uccāsaddamahāsaddāya. Tesaṃ paribbājakānaṃ	701	
PA_atk-s02_02a:701_2	pātova uṭṭhāya kattabbaṃ nāma cetiyavattaṃ vā bodhivattaṃ vā ācariyupajjhāyavattaṃ	701	
PA_atk-s02_02a:701_3	vā yonisomanasikāro vā natthi. Tena te pātova uṭṭhāya bālātape nisinnā, sāyaṃ vā	701	
PA_atk-s02_02a:701_4	kathāya phāsukatthāya sannipatitā “imassa hattho sobhaṇo imassa pādo”ti evaṃ aññamaññassa	701	
PA_atk-s02_02a:701_5	hatthapādādīni vā ārabbha itthipurisadārakadārikāvaṇṇe vā aññaṃ vā kāmassādabhavassādādivatthuṃ	701	
PA_atk-s02_02a:701_6	ārabbha kathaṃ paṭṭhapetvā anupubbena rājakathādianekavidhaṃ tiracchānakathaṃ kathenti.	701	
PA_atk-s02_02a:701_7	Sā hi aniyyānikattā saggamokkhamaggānaṃ tiracchānabhūtā kathāti tiracchānakathā.	701	
PA_atk-s02_02a:701_8	Tattha rājānaṃ ārabbha “mahāsammato mandhātā dhammāsoko evaṃmahānubhāvo”tiādinā nayena	701	
PA_atk-s02_02a:701_9	pavattā kathā rājakathā. Esa nayo corakathādīsu.	701	
PA_atk-s02_02a:702_0	Tesu “asuko rājā abhirūpo dassanīyo”tiādinā nayena gehassitakathāva tiracchānakathā	702	
PA_atk-s02_02a:702_1	hoti. “Sopi nāma evaṃ mahānubhāvo khayaṃ gato”ti evaṃ pavattā pana kammaṭṭhānabhāve	702	
PA_atk-s02_02a:702_2	tiṭṭhati. Coresupi “mūladevo evaṃmahānubhāvo, meghamālo evaṃmahānubhāvo”ti tesaṃ	702	
PA_atk-s02_02a:702_3	kammaṃ paṭicca aho sūrāti gehassitakathāva tiracchānakathā. Yuddhepi bhāratayuddhādīsu	702	
PA_atk-s02_02a:702_4	“asukena asuko evaṃ mārito evaṃ viddho”ti kāmassādavaseneva kathā tiracchānakathā.	702	
PA_atk-s02_02a:702_5	“Tepi nāma khayaṃ gatā”ti evaṃ pavattā pana sabbattha kathā kammaṭṭhānameva hoti.	702	
PA_atk-s02_02a:702_6	Apica annādīsu “evaṃ vaṇṇavantaṃ gandhavantaṃ rasavantaṃ phassasampannaṃ khādimha	702	
PA_atk-s02_02a:702_7	bhuñjimha pivimha paribhuñjimhā”ti kāmassādavasena kathetuṃ na vaṭṭati, sātthakaṃ	702	
PA_atk-s02_02a:702_8	pana katvā – “pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ	702	
PA_atk-s02_02a:702_9	sīlavantānaṃ adamha, cetiye pūjaṃ akarimhā”ti kathetuṃ vaṭṭati.	702	
PA_atk-s02_02a:703_0	Ñātikathādīsupi “amhākaṃ ñātakā sūrā samatthā”ti vā “pubbe mayaṃ evaṃ vicitrehi yānehi	703	
PA_atk-s02_02a:703_1	carimhā”ti vā assādavasena vattuṃ na vaṭṭati, sātthakaṃ pana katvā “tepi no ñātakā	703	
PA_atk-s02_02a:703_2	khayaṃ gatā”ti vā “pubbe mayaṃ evarūpā upāhanā saṅghassa adamhā”ti vā kathetabbā.	703	
PA_atk-s02_02a:703_3	Gāmakathāpi suniviṭṭhadunniviṭṭhasubhikkhadubbhikkhādivasena vā “asukagāmavāsino	703	
PA_atk-s02_02a:703_4	sūrā samatthā”ti vā evaṃ assādavasena na vaṭṭati, sātthakaṃ pana katvā saddhā pasannāti	703	
PA_atk-s02_02a:703_5	vā khayavayaṃ gatāti vā vattuṃ vaṭṭati. Nigamanagarajanapadakathāsupi eseva nayo.	703	
PA_atk-s02_02a:703_6	Itthikathāpi vaṇṇasaṇṭhānādīni paṭicca assādavasena na vaṭṭati, saddhā pasannā khayaṃ	703	
PA_atk-s02_02a:703_7	gatāti evameva vaṭṭati. Sūrakathāpi nandimitto nāma yodho sūro ahosīti assādavaseneva	703	
PA_atk-s02_02a:703_8	na vaṭṭati, saddho pasanno ahosi khayaṃ gatoti evameva vaṭṭati. Visikhākathāpi asukā	703	
PA_atk-s02_02a:703_9	visikhā suniviṭṭhā dunniviṭṭhā sūrā samatthāti assādavaseneva na vaṭṭati, saddhā	703	
PA_atk-s02_02a:703_10	pasannā khayaṃ gatā iccevaṃ vaṭṭati.	7031	
PA_atk-s02_02a:704_0	Kumbhaṭṭhānakathāti kumbhaṭṭhānaudakatitthakathā vā vuccati kumbhadāsikathā vā. Sāpi	704	
PA_atk-s02_02a:704_1	“pāsādikā naccituṃ gāyituṃ chekā”ti assādavasena na vaṭṭati, saddhā pasannātiādinā	704	
PA_atk-s02_02a:704_2	nayeneva vaṭṭati. Pubbapetakathāti atītañātikathā. Tattha vattamānañātikathāsadisova vinicchayo.	704	
PA_atk-s02_02a:705_0	Nānattakathāti purimapacchimakathāvimuttā avasesā nānāsabhāvā niratthakakathā. Lokakkhāyikāti	705	
PA_atk-s02_02a:705_1	ayaṃ loko kena nimmito, asukena nāma nimmito, kākā setā aṭṭhīnaṃ setattā, bakā rattā	705	
PA_atk-s02_02a:705_2	lohitassa rattattāti evamādikā lokāyatavitaṇḍasallāpakathā.	705	
PA_atk-s02_02a:706_0	Samuddakkhāyikā nāma kasmā samuddo sāgaro, sāgaradevena khaṇitattā sāgaro, khato	706	
PA_atk-s02_02a:706_1	meti hatthamuddāya niveditattā samuddoti evamādikā niratthakā samuddakkhāyikakathā.	706	
PA_atk-s02_02a:706_2	Iti bhavo, iti abhavoti yaṃ vā taṃ vā niratthakakāraṇaṃ vatvā pavattitakathā itibhavābhavakathā.	706	
PA_atk-s02_02a:706_3	Ettha ca bhavoti sassataṃ, abhavoti ucchedaṃ. Bhavoti vaḍḍhi, abhavoti hāni. Bhavoti	706	
PA_atk-s02_02a:706_4	kāmasukhaṃ, abhavoti attakilamatho. Iti imāya chabbidhāya itibhavābhavakathāya saddhiṃ	706	
PA_atk-s02_02a:706_5	bāttiṃsatiracchānakathā nāma hoti. Evarūpiṃ tiracchānakathaṃ kathentiyā nisinno hoti.	706	
PA_atk-s02_02a:707_0	Tato sandako paribbājako te paribbājake oloketvā – “ime paribbājakā ativiya aññamaññaṃ	707	
PA_atk-s02_02a:707_1	agāravā appatissā, mayañca samaṇassa gotamassa pātubhāvato paṭṭhāya sūriyuggamane	707	
PA_atk-s02_02a:707_2	khajjopanakūpamā jātā, lābhasakkāropi no parihīno. Sace pana imaṃ ṭhānaṃ samaṇo gotamo	707	
PA_atk-s02_02a:707_3	gotamasāvako vā gihiupaṭṭhākopi vāssa āgaccheyya, ativiya lajjanīyaṃ bhavissati.	707	
PA_atk-s02_02a:707_4	Parisadoso kho pana parisajeṭṭhakasseva upari ārohatī”ti ito cito ca vilokento theraṃ	707	
PA_atk-s02_02a:707_5	addasa. Tena vuttaṃ addasā kho sandako paribbājako…pe… tuṇhī ahesunti.	707	
PA_atk-s02_02a:708_0	Tattha saṇṭhapesīti sikkhāpesi, vajjamassā paṭicchādesi. Yathā suṭṭhapitā hoti, tathā	708	
PA_atk-s02_02a:708_1	naṃ ṭhapesi. Yathā nāma parisamajjhaṃ pavisanto puriso vajjapaṭicchādanatthaṃ nivāsanaṃ	708	
PA_atk-s02_02a:708_2	saṇṭhapeti, pārupanaṃ saṇṭhapeti, rajokiṇṇaṭṭhānaṃ puñchati, evamassā vajjapaṭicchādanatthaṃ	708	
PA_atk-s02_02a:708_3	“appasaddā bhonto”ti sikkhāpento yathā suṭṭhapitā hoti, tathā naṃ ṭhapesīti attho.	708	
PA_atk-s02_02a:708_4	Appasaddakāmāti appasaddaṃ icchanti, ekakā nisīdanti, ekakā tiṭṭhanti, na gaṇasaṅgaṇikāya	708	
PA_atk-s02_02a:708_5	yāpenti. Appasaddavinītāti appasaddena niravena buddhena vinītā. Appasaddassa vaṇṇavādinoti	708	
PA_atk-s02_02a:708_6	yaṃ ṭhānaṃ appasaddaṃ nissaddaṃ. Tassa vaṇṇavādino. Upasaṅkamitabbaṃ maññeyyāti idhāgantabbaṃ maññeyya.	708	
PA_atk-s02_02a:709_0	Kasmā panesa therassa upasaṅkamanaṃ paccāsīsatīti. Attano vuddhiṃ patthayamāno. Paribbājakā	709	
PA_atk-s02_02a:709_1	kira buddhesu vā buddhasāvakesu vā attano santikaṃ āgatesu – “ajja amhākaṃ santikaṃ	709	
PA_atk-s02_02a:709_2	samaṇo gotamo āgato, sāriputto āgato, na kho panete yassa vā tassa vā santikaṃ gacchanti,	709	
PA_atk-s02_02a:709_3	passatha amhākaṃ uttamabhāva”nti attano upaṭṭhākānaṃ santike attānaṃ ukkhipanti ucce	709	
PA_atk-s02_02a:709_4	ṭhāne ṭhapenti. Bhagavatopi upaṭṭhāke gaṇhituṃ vāyamanti. Te kira bhagavato upaṭṭhāke	709	
PA_atk-s02_02a:709_5	disvā evaṃ vadanti – “tumhākaṃ satthā bhavaṃ gotamopi gotamassa sāvakāpi amhākaṃ	709	
PA_atk-s02_02a:709_6	santikaṃ āgacchanti, mayaṃ aññamaññaṃ samaggā. Tumhe pana amhe akkhīhi passituṃ na	709	
PA_atk-s02_02a:709_7	icchatha, sāmīcikammaṃ na karotha, kiṃ vo amhehi aparaddha”nti. Appekacce manussā	709	
PA_atk-s02_02a:709_8	– “buddhāpi etesaṃ santikaṃ gacchanti, kiṃ amhāka”nti tato paṭṭhāya te disvā nappamajjanti.	709	
PA_atk-s02_02a:709_9	Tuṇhī ahesunti sandakaṃ parivāretvā nissaddā nisīdiṃsu.	709	
PA_atk-s02_02a:710_0	224. Svāgataṃ bhoto ānandassāti suāgamanaṃ bhoto ānandassa. Bhavante hi no āgate	710	
PA_atk-s02_02a:710_1	ānando hoti, gate sokoti dīpeti. Cirassaṃ khoti piyasamudācāravacanametaṃ. Thero	710	
PA_atk-s02_02a:710_2	pana kālena kālaṃ paribbājakārāmaṃ cārikatthāya gacchatīti purimagamanaṃ gahetvā	710	
PA_atk-s02_02a:710_3	evamāha. Evañca pana vatvā na mānatthaddho hutvā nisīdi, attano pana āsanā vuṭṭhāya	710	
PA_atk-s02_02a:710_4	taṃ āsanaṃ papphoṭetvā theraṃ āsanena nimantento nisīdatu bhavaṃ ānando, idamāsanaṃ paññattanti āha.	710	
PA_atk-s02_02a:711	Antarākathā vippakatāti nisinnānaṃ vo ārambhato paṭṭhāya yāva mamāgamanaṃ etasmiṃ antare kā nāma kathā vippakatā, mamāgamanapaccayā katamā kathā pariyantaṃ na gatāti pucchati.	71	
PA_atk-s02_02a:712_0	Atha paribbājako “niratthakakathāva esā nissārā vaṭṭasannissitā, na tumhākaṃ purato	712	
PA_atk-s02_02a:712_1	vattabbataṃ arahatī”ti dīpento tiṭṭhatesā, bhotiādimāha. Nesā bhototi sace bhavaṃ	712	
PA_atk-s02_02a:712_2	sotukāmo bhavissati, pacchāpesā kathā na dullabhā bhavissati, amhākaṃ panimāya attho	712	
PA_atk-s02_02a:712_3	natthi. Bhoto pana āgamanaṃ labhitvā aññadeva sukāraṇaṃ kathaṃ sotukāmamhāti dīpeti.	712	
PA_atk-s02_02a:712_4	Tato dhammadesanaṃ yācanto sādhu vata bhavantaṃ ye vātiādimāha. Tattha ācariyaketi	712	
PA_atk-s02_02a:712_5	ācariyasamaye. Anassāsikānīti assāsavirahitāni. Sasakkanti ekaṃsatthe nipāto, viññū	712	
PA_atk-s02_02a:712_6	puriso ekaṃseneva na vaseyyāti attho. Vasanto ca nārādheyyāti na sampādeyya, na paripūreyyāti	712	
PA_atk-s02_02a:712_7	vuttaṃ hoti. Ñāyaṃ dhammaṃ kusalanti kāraṇabhūtaṃ anavajjaṭṭhena kusalaṃ dhammaṃ.	712	
PA_atk-s02_02a:713_0	225. Idhāti imasmiṃ loke. Natthi dinnantiādīni sāleyyakasutte vuttāni. Cātumahābhūtikoti	713	
PA_atk-s02_02a:713_1	catumahābhūtamayo. Pathavī pathavīkāyanti ajjhattikā pathavīdhātu bāhirapathavīdhātuṃ.	713	
PA_atk-s02_02a:713_2	Anupetīti anuyāti. Anupagacchatīti tasseva vevacanaṃ, anugacchatītipi attho, ubhayenāpi	713	
PA_atk-s02_02a:713_3	upeti upagacchatīti dasseti. Āpādīsupi eseva nayo. Indriyānīti manacchaṭṭhāni indriyāni	713	
PA_atk-s02_02a:713_4	ākāsaṃ pakkhandanti. Āsandipañcamāti nipannamañcena pañcamā, mañco ceva, cattāro	713	
PA_atk-s02_02a:713_5	mañcapāde gahetvā ṭhitā cattāro purisā cāti attho. Yāvāḷāhanāti yāva susānā. Padānīti	713	
PA_atk-s02_02a:713_6	ayaṃ evaṃ sīlavā ahosi, evaṃ dussīlotiādinā nayena pavattāni guṇapadāni. Sarīrameva	713	
PA_atk-s02_02a:713_7	vā ettha padānīti adhippetaṃ. Kāpotakānīti kapotakavaṇṇāni, pārāvatapakkhavaṇṇānīti attho.	713	
PA_atk-s02_02a:714_0	Bhassantāti bhasmantā, ayameva vā pāḷi. Āhutiyoti yaṃ paheṇakasakkārādibhedaṃ dinnadānaṃ,	714	
PA_atk-s02_02a:714_1	sabbaṃ taṃ chārikāvasānameva hoti, na tato paraṃ phaladāyakaṃ hutvā gacchatīti attho.	714	
PA_atk-s02_02a:714_2	Dattupaññattanti dattūhi bālamanussehi paññattaṃ. Idaṃ vuttaṃ hoti – bālehi abuddhīhi	714	
PA_atk-s02_02a:714_3	paññattamidaṃ dānaṃ, na paṇḍitehi. Bālā denti, paṇḍitā gaṇhantīti dasseti. Atthikavādanti	714	
PA_atk-s02_02a:714_4	atthi dinnaṃ dinnaphalanti imaṃ atthikavādaṃyeva vadanti tesaṃ tucchaṃ vacanaṃ musāvilāpo.	714	
PA_atk-s02_02a:714_5	Bāle ca paṇḍite cāti bālā ca paṇḍitā ca.	714	
PA_atk-s02_02a:715_0	Akatena me ettha katanti mayhaṃ akateneva samaṇakammena ettha etassa samaye kammaṃ	715	
PA_atk-s02_02a:715_1	kataṃ nāma hoti, avusiteneva brahmacariyena vusitaṃ nāma hoti. Etthāti etasmiṃ samaṇadhamme.	715	
PA_atk-s02_02a:715_2	Samasamāti ativiya samā, samena vā guṇena samā. Sāmaññaṃ pattāti samānabhāvaṃ pattā.	715	
PA_atk-s02_02a:716	226. Karatotiādīni apaṇṇakasutte vuttāni. Tathā natthi hetūtiādīni.	71	
PA_atk-s02_02a:717_0	228. Catutthabrahmacariyavāse akaṭāti akatā. Akaṭavidhāti akatavidhānā, evaṃ karohīti	717	
PA_atk-s02_02a:717_1	kenaci kārāpitā na hontīti attho. Animmitāti iddhiyāpi na nimmitā. Animmātāti animmāpitā.	717	
PA_atk-s02_02a:717_2	Keci animmitabbāti padaṃ vadanti, taṃ neva pāḷiyaṃ, na aṭṭhakathāyaṃ sandissati.	717	
PA_atk-s02_02a:717_3	Vañjhāti vañjhapasuvañjhatālādayo viya aphalā, kassaci ajanakāti attho. Etena pathavīkāyādīnaṃ	717	
PA_atk-s02_02a:717_4	rūpādijanakabhāvaṃ paṭikkhipati. Pabbatakūṭā viya ṭhitāti kūṭaṭṭhā. Īsikaṭṭhāyiṭṭhitāti	717	
PA_atk-s02_02a:717_5	muñje īsikā viya ṭhitā. Tatrāyamadhippāyo – yamidaṃ jāyatīti vuccati, taṃ muñjato	717	
PA_atk-s02_02a:717_6	īsikā viya vijjamānameva nikkhamatīti. “Esikaṭṭhāyiṭṭhitā”tipi pāṭho, sunikhāto esikatthambho	717	
PA_atk-s02_02a:717_7	niccalo tiṭṭhati, evaṃ ṭhitāti attho. Ubhayenapi tesaṃ vināsābhāvaṃ dīpeti. Na iñjantīti	717	
PA_atk-s02_02a:717_8	esikatthambho viya ṭhitattā na calanti. Na vipariṇāmentīti pakatiṃ na jahanti. Na	717	
PA_atk-s02_02a:717_9	aññamaññaṃ byābādhentīti aññamaññaṃ na upahananti. Nālanti na samatthā.	717	
PA_atk-s02_02a:718_0	Pathavīkāyotiādīsu pathavīyeva pathavīkāyo, pathavīsamūho vā. Tatthāti tesu jīvasattamesu	718	
PA_atk-s02_02a:718_1	kāyesu. Natthi hantā vāti hantuṃ vā ghātetuṃ vā sotuṃ vā sāvetuṃ vā jānituṃ vā jānāpetuṃ	718	
PA_atk-s02_02a:718_2	vā samattho nāma natthīti dīpeti. Sattannaṃtveva kāyānanti yathā muggarāsiādīsu pahaṭaṃ	718	
PA_atk-s02_02a:718_3	satthaṃ muggarāsiādīnaṃ antarena pavisati, evaṃ sattannaṃ kāyānaṃ antarena chiddena	718	
PA_atk-s02_02a:718_4	vivarena satthaṃ pavisati. Tattha “ahaṃ imaṃ jīvitā voropemī”ti kevalaṃ saññāmattameva	718	
PA_atk-s02_02a:718_5	hotīti dasseti. Yonipamukhasatasahassānīti pamukhayonīnaṃ uttamayonīnaṃ cuddasasatasahassāni	718	
PA_atk-s02_02a:718_6	aññāni ca saṭṭhisatāni aññāni ca chasatāni. Pañca ca kammuno satānīti pañca kammasatāni	718	
PA_atk-s02_02a:718_7	ca, kevalaṃ takkamattakena niratthakaṃ diṭṭhiṃ dīpeti. Pañca ca kammāni tīṇi ca kammānītiādīsupi	718	
PA_atk-s02_02a:718_8	eseva nayo. Keci panāhu pañca kammānīti pañcindriyavasena bhaṇati. Tīṇīti kāyakammādivasenāti.	718	
PA_atk-s02_02a:718_9	Kamme ca aḍḍhakamme cāti ettha panassa kāyakammañca vacīkammañca kammanti laddhi,	718	
PA_atk-s02_02a:718_10	manokammaṃ upaḍḍhakammanti. Dvaṭṭhipaṭipadāti dvāsaṭṭhi paṭipadāti vadati. Dvaṭṭhantarakappāti	7181	
PA_atk-s02_02a:718_11	ekasmiṃ kappe catusaṭṭhi antarakappā nāma honti, ayaṃ pana aññe dve ajānanto evamāha.	7181	
PA_atk-s02_02a:718_12	Chaḷābhijātiyo apaṇṇakasutte vitthāritā.	7181	
PA_atk-s02_02a:719_0	Aṭṭha purisabhūmiyoti mandabhūmi khiḍḍābhūmi vīmaṃsakabhūmi ujugatabhūmi sekkhabhūmi	719	
PA_atk-s02_02a:719_1	samaṇabhūmi jinabhūmi pannabhūmīti imā aṭṭha purisabhūmiyoti vadati. Tattha jātadivasato	719	
PA_atk-s02_02a:719_2	paṭṭhāya sattadivase sambādhaṭṭhānato nikkhantattā sattā mandā honti momūhā. Ayaṃ	719	
PA_atk-s02_02a:719_3	mandabhūmīti vadati. Ye pana duggatito āgatā honti, te abhiṇhaṃ rodanti ceva viravanti	719	
PA_atk-s02_02a:719_4	ca. Sugatito āgatā taṃ anussaritvā anussaritvā hasanti. Ayaṃ khiḍḍābhūmi nāma. Mātāpitūnaṃ	719	
PA_atk-s02_02a:719_5	hatthaṃ vā pādaṃ vā mañcaṃ vā pīṭhaṃ vā gahetvā bhūmiyaṃ padanikkhipanaṃ vīmaṃsakabhūmi	719	
PA_atk-s02_02a:719_6	nāma. Padasāva gantuṃ samatthakālo ujugatabhūmi nāma. Sippānaṃ sikkhanakālo sekkhabhūmi	719	
PA_atk-s02_02a:719_7	nāma. Gharā nikkhamma pabbajanakālo samaṇabhūmi nāma. Ācariyaṃ sevitvā jānanakālo	719	
PA_atk-s02_02a:719_8	jinabhūmi nāma. Bhikkhu ca pannako jino na kiñci āhāti evaṃ alābhiṃ samaṇaṃ pannabhūmīti vadati.	719	
PA_atk-s02_02a:720_0	Ekūnapaññāsa ājīvasateti ekūnapaññāsa ājīvavuttisatāni. Paribbājakasateti paribbājakapabbajjasatāni.	720	
PA_atk-s02_02a:720_1	Nāgāvāsasateti nāgamaṇḍalasatāni. Vīse indriyasateti vīsa indriyasatāni. Tiṃse nirayasateti	720	
PA_atk-s02_02a:720_2	tiṃsa nirayasatāni. Rajodhātuyoti rajaokiraṇaṭṭhānāni. Hatthapiṭṭhipādapiṭṭhādīni	720	
PA_atk-s02_02a:720_3	sandhāya vadati. Satta saññīgabbhāti oṭṭhagoṇagadrabhaajapasumigamahiṃse sandhāya	720	
PA_atk-s02_02a:720_4	vadati. Asaññīgabbhāti sāliyavagodhumamuggakaṅguvarakakudrūsake sandhāya vadati.	720	
PA_atk-s02_02a:720_5	Nigaṇṭhigabbhāti nigaṇṭhimhi jātagabbhā, ucchuveḷunaḷādayo sandhāya vadati. Satta	720	
PA_atk-s02_02a:720_6	devāti bahū devā, so pana sattāti vadati. Mānusāpi anantā, so sattāti vadati. Satta	720	
PA_atk-s02_02a:720_7	pisācāti pisācā mahantā, sattāti vadati.	720	
PA_atk-s02_02a:721_0	Sarāti mahāsarā. Kaṇṇamuṇḍa-rathakāra-anotatta-sīhapapātakuḷira-mucalinda-kuṇāladahe	721	
PA_atk-s02_02a:721_1	gahetvā vadati. Pavuṭāti gaṇṭhikā. Papātāti mahāpapātā. Papātasatānīti khuddakapapātasatāni.	721	
PA_atk-s02_02a:721_2	Supināti mahāsupinā. Supinasatānīti khuddakasupinasatāni. Mahākappinoti mahākappānaṃ.	721	
PA_atk-s02_02a:721_3	Ettha ekamhā sarā vassasate vassasate kusaggena ekaṃ udakabinduṃ nīharitvā nīharitvā	721	
PA_atk-s02_02a:721_4	sattakkhattuṃ tamhi sare nirudake kate eko mahākappoti vadati. Evarūpānaṃ mahākappānaṃ	721	
PA_atk-s02_02a:721_5	caturāsītisatasahassāni khepetvā bālā ca paṇḍitā ca dukkhassantaṃ karontīti ayamassa	721	
PA_atk-s02_02a:721_6	laddhi. Paṇḍitopi kira antarā sujjhituṃ na sakkoti, bālopi tato uddhaṃ na gacchati.	721	
PA_atk-s02_02a:722_0	Sīlenāti acelakasīlena vā aññena vā yena kenaci. Vatenāti tādisena vatena. Tapenāti	722	
PA_atk-s02_02a:722_1	tapokammena. Aparipakkaṃ paripāceti nāma yo “ahaṃ paṇḍito”ti antarā visujjhati. Paripakkaṃ	722	
PA_atk-s02_02a:722_2	phussa phussa byantiṃ karoti nāma yo “ahaṃ bālo”ti vuttaparimāṇaṃ kālaṃ atikkamitvā	722	
PA_atk-s02_02a:722_3	yāti. Hevaṃ natthīti evaṃ natthi. Tañhi ubhayampi na sakkā kātunti dīpeti. Doṇamiteti	722	
PA_atk-s02_02a:722_4	doṇena mitaṃ viya. Sukhadukkheti sukhadukkhaṃ. Pariyantakateti vuttaparimāṇena kālena	722	
PA_atk-s02_02a:722_5	katapariyanto. Natthi hāyanavaḍḍhaneti natthi hāyanavaḍḍhanāni. Na saṃsāro paṇḍitassa	722	
PA_atk-s02_02a:722_6	hāyati, na bālassa vaḍḍhatīti attho. Ukkaṃsāvakaṃseti ukkaṃsāvakaṃsā, hāpanavaḍḍhanānamevetaṃ	722	
PA_atk-s02_02a:722_7	vevacanaṃ. Idāni tamatthaṃ upamāya sādhento seyyathāpi nāmātiādimāha. Tattha suttaguḷeti	722	
PA_atk-s02_02a:722_8	veṭhetvā katasuttaguḷaṃ. Nibbeṭhiyamānameva paletīti pabbate vā rukkhagge vā ṭhatvā	722	
PA_atk-s02_02a:722_9	khittaṃ suttapamāṇena nibbeṭhiyamānaṃ gacchati, sutte khīṇe tattha tiṭṭhati na gacchati.	722	
PA_atk-s02_02a:722_10	Evamevaṃ vuttakālato uddhaṃ na gacchatīti dasseti.	7221	
PA_atk-s02_02a:723	229. Kimidanti kimidaṃ tava aññāṇaṃ, kiṃ sabbaññu nāma tvanti evaṃ puṭṭho samāno niyativāde pakkhipanto suññaṃ me agārantiādimāha.	72	
PA_atk-s02_02a:724	230. Anussaviko hotīti anussavanissito hoti. Anussavasaccoti savanaṃ saccato gahetvā ṭhito. Piṭakasampadāyāti vaggapaṇṇāsakāya piṭakaganthasampattiyā.	72	
PA_atk-s02_02a:725_0	232. Mandoti mandapañño. Momūhoti atimūḷho. Vācāvikkhepaṃ āpajjatīti vācāya vikkhepaṃ	725	
PA_atk-s02_02a:725_1	āpajjati. Kīdisaṃ? Amarāvikkhepaṃ, apariyantavikkhepanti attho. Atha vā amarā nāma	725	
PA_atk-s02_02a:725_2	macchajāti. Sā ummujjananimmujjanādivasena udake sandhāvamānā gahetuṃ na sakkāti	725	
PA_atk-s02_02a:725_3	evameva ayampi vādo ito cito ca sandhāvati, gāhaṃ na upagacchatīti amarāvikkhepoti	725	
PA_atk-s02_02a:725_4	vuccati. Taṃ amarāvikkhepaṃ.	725	
PA_atk-s02_02a:726_0	Evantipi me notiādīsu idaṃ kusalanti puṭṭho “evantipi me no”ti vadati, tato kiṃ akusalanti	726	
PA_atk-s02_02a:726_1	vutte “tathātipi me no”ti vadati, kiṃ ubhayato aññathāti vutte “aññathātipi me no”ti	726	
PA_atk-s02_02a:726_2	vadati, tato tividhenāpi na hotīti te laddhīti vutte “notipi me no”ti vadati, tato	726	
PA_atk-s02_02a:726_3	kiṃ no noti te laddhīti vutte “no notipi me no”ti vikkhepamāpajjati, ekasmimpi pakkhe	726	
PA_atk-s02_02a:726_4	na tiṭṭhati. Nibbijja pakkamatīti attanopi esa satthā avassayo bhavituṃ na sakkoti,	726	
PA_atk-s02_02a:726_5	mayhaṃ kiṃ sakkhissatīti nibbinditvā pakkamati. Purimesupi anassāsikesu eseva nayo.	726	
PA_atk-s02_02a:727_0	234. Sannidhikārakaṃ kāme paribhuñjitunti yathā pubbe gihibhūto sannidhiṃ katvā vatthukāme	727	
PA_atk-s02_02a:727_1	paribhuñjati, evaṃ tilataṇḍulasappinavanītādīni sannidhiṃ katvā idāni paribhuñjituṃ	727	
PA_atk-s02_02a:727_2	abhabboti attho. Nanu ca khīṇāsavassa vasanaṭṭhāne tilataṇḍulādayo paññāyantīti.	727	
PA_atk-s02_02a:727_3	No na paññāyanti, na panesa te attano atthāya ṭhapeti, aphāsukapabbajitādīnaṃ atthāya	727	
PA_atk-s02_02a:727_4	ṭhapeti. Anāgāmissa kathanti. Tassāpi pañca kāmaguṇā sabbasova pahīnā, dhammena pana	727	
PA_atk-s02_02a:727_5	laddhaṃ vicāretvā paribhuñjati.	727	
PA_atk-s02_02a:728_0	236. Puttamatāya puttāti so kira imaṃ dhammaṃ sutvā ājīvakā matā nāmāti saññī hutvā	728	
PA_atk-s02_02a:728_1	evamāha. Ayañhettha attho – ājīvakā matā nāma, tesaṃ mātā puttamatā hoti, iti ājīvakā	728	
PA_atk-s02_02a:728_2	puttamatāya puttā nāma honti. Samaṇe gotameti samaṇe gotame brahmacariyavāso atthi,	728	
PA_atk-s02_02a:728_3	aññattha natthīti dīpeti. Sesaṃ sabbattha uttānamevāti.	728	
PA_atk-s02_02a:729	Papañcasūdaniyā majjhimanikāyaṭṭhakathāya	72	
PA_atk-s02_02a:730	Sandakasuttavaṇṇanā niṭṭhitā.	73	
PA_atk-s02_02a:731	7. Mahāsakuludāyisuttavaṇṇanā	73	
PA_atk-s02_02a:732_0	237. Evaṃ me sutanti mahāsakuludāyisuttaṃ. Tattha moranivāpeti tasmiṃ ṭhāne morānaṃ	732	
PA_atk-s02_02a:732_1	abhayaṃ ghosetvā bhojanaṃ adaṃsu. Tasmā taṃ ṭhānaṃ moranivāpoti saṅkhaṃ gataṃ. Annabhāroti	732	
PA_atk-s02_02a:732_2	ekassa paribbājakassa nāmaṃ. Tathā varadharoti. Aññe cāti na kevalaṃ ime tayo, aññepi	732	
PA_atk-s02_02a:732_3	abhiññātā bahū paribbājakā. Appasaddassa vaṇṇavādīti idha appasaddavinītoti avatvāva	732	
PA_atk-s02_02a:732_4	idaṃ vuttaṃ. Kasmā? Na hi bhagavā aññena vinītoti.	732	
PA_atk-s02_02a:733_0	238. Purimānīti hiyyodivasaṃ upādāya purimāni nāma honti, tato paraṃ purimatarāni.	733	
PA_atk-s02_02a:733_1	Kutūhalasālāyanti kutūhalasālā nāma paccekasālā natthi, yattha pana nānātitthiyā	733	
PA_atk-s02_02a:733_2	samaṇabrāhmaṇā nānāvidhaṃ kathaṃ pavattenti, sā bahūnaṃ – “ayaṃ kiṃ vadati, ayaṃ	733	
PA_atk-s02_02a:733_3	kiṃ vadatī”ti kutūhaluppattiṭṭhānato “kutūhalasālā”ti vuccati. “Kotūhalasālā”tipi	733	
PA_atk-s02_02a:733_4	pāṭho. Lābhāti ye evarūpe samaṇabrāhmaṇe daṭṭhuṃ pañhaṃ pucchituṃ dhammakathaṃ vā	733	
PA_atk-s02_02a:733_5	nesaṃ sotuṃ labhanti, tesaṃ aṅgamagadhānaṃ ime lābhāti attho.	733	
PA_atk-s02_02a:734_0	Saṅghinotiādīsu pabbajitasamūhasaṅkhāto saṅgho etesaṃ atthīti saṅghino. Sveva gaṇo	734	
PA_atk-s02_02a:734_1	etesaṃ atthīti gaṇino. Ācārasikkhāpanavasena tassa gaṇassa ācariyāti gaṇācariyā.	734	
PA_atk-s02_02a:734_2	Ñātāti paññātā pākaṭā. Yathābhuccaguṇehi ceva ayathābhūtaguṇehi ca samuggato yaso	734	
PA_atk-s02_02a:734_3	etesaṃ atthīti yasassino. Pūraṇādīnañhi “appiccho santuṭṭho, appicchatāya vatthampi	734	
PA_atk-s02_02a:734_4	na nivāsetī”tiādinā nayena yaso samuggato, tathāgatassa “itipi so bhagavā”tiādīhi	734	
PA_atk-s02_02a:734_5	yathābhūtaguṇehi. Titthakarāti laddhikarā. Sādhusammatāti ime sādhū sundarā sappurisāti	734	
PA_atk-s02_02a:734_6	evaṃ sammatā. Bahujanassāti assutavato ceva andhabālaputhujjanassa vibhāvino ca paṇḍitajanassa.	734	
PA_atk-s02_02a:734_7	Tattha titthiyā bālajanassa evaṃ sammatā, tathāgato paṇḍitajanassa. Iminā nayena	734	
PA_atk-s02_02a:734_8	pūraṇo kassapo saṅghītiādīsu attho veditabbo. Bhagavā pana yasmā aṭṭhatiṃsa ārammaṇāni	734	
PA_atk-s02_02a:734_9	vibhajanto bahūni nibbānaotaraṇatitthāni akāsi, tasmā “titthakaro”ti vattuṃ vaṭṭati.	734	
PA_atk-s02_02a:735_0	Kasmā panete sabbepi tattha osaṭāti? Upaṭṭhākarakkhaṇatthañceva lābhasakkāratthañca.	735	
PA_atk-s02_02a:735_1	Tesañhi evaṃ hoti – “amhākaṃ upaṭṭhākā samaṇaṃ gotamaṃ saraṇaṃ gaccheyyuṃ, te ca	735	
PA_atk-s02_02a:735_2	rakkhissāma. Samaṇassa ca gotamassa upaṭṭhāke sakkāraṃ karonte disvā amhākampi upaṭṭhākā	735	
PA_atk-s02_02a:735_3	amhākaṃ sakkāraṃ karissantī”ti. Tasmā yattha yattha bhagavā osarati, tattha tattha sabbe osaranti.	735	
PA_atk-s02_02a:736_0	239. Vādaṃ āropetvāti vāde dosaṃ āropetvā. Apakkantāti, apagatā, keci disaṃ pakkantā,	736	
PA_atk-s02_02a:736_1	keci gihibhāvaṃ pattā, keci imaṃ sāsanaṃ āgatā. Sahitaṃ meti mayhaṃ vacanaṃ sahitaṃ	736	
PA_atk-s02_02a:736_2	siliṭṭhaṃ, atthayuttaṃ kāraṇayuttanti attho. Asahitaṃ teti tuyhaṃ vacanaṃ asahitaṃ.	736	
PA_atk-s02_02a:736_3	Adhiciṇṇaṃ te viparāvattanti yaṃ tuyhaṃ dīgharattāciṇṇavasena suppaguṇaṃ, taṃ mayhaṃ	736	
PA_atk-s02_02a:736_4	ekavacaneneva viparāvattaṃ viparivattitvā ṭhitaṃ, na kiñci jātanti attho. Āropito	736	
PA_atk-s02_02a:736_5	te vādoti mayā tava vāde doso āropito. Cara vādappamokkhāyāti dosamocanatthaṃ cara	736	
PA_atk-s02_02a:736_6	vicara, tattha tattha gantvā sikkhāti attho. Nibbeṭhehi vā sace pahosīti atha sayaṃ	736	
PA_atk-s02_02a:736_7	pahosi, idāneva nibbeṭhehi. Dhammakkosenāti sabhāvakkosena.	736	
PA_atk-s02_02a:737_0	240. Taṃ no sossāmāti taṃ amhākaṃ desitaṃ dhammaṃ suṇissāma. Khuddamadhunti khuddakamakkhikāhi	737	
PA_atk-s02_02a:737_1	kataṃ daṇḍakamadhuṃ. Anelakanti niddosaṃ apagatamacchikaṇḍakaṃ. Pīḷeyyāti dadeyya.	737	
PA_atk-s02_02a:737_2	Paccāsīsamānarūpoti pūretvā nu kho no bhojanaṃ dassatīti bhājanahattho paccāsīsamāno	737	
PA_atk-s02_02a:737_3	paccupaṭṭhito assa. Sampayojetvāti appamattakaṃ vivādaṃ katvā.	737	
PA_atk-s02_02a:738	241. Itarītarenāti lāmakalāmakena. Pavivittoti idaṃ paribbājako kāyavivekamattaṃ sandhāya vadati, bhagavā pana tīhi vivekehi vivittova.	73	
PA_atk-s02_02a:739_0	242. Kosakāhārāpīti dānapatīnaṃ ghare aggabhikkhāṭhapanatthaṃ khuddakasarāvā honti,	739	
PA_atk-s02_02a:739_1	dānapatino aggabhattaṃ vā tattha ṭhapetvā bhuñjanti, pabbajite sampatte taṃ bhattaṃ	739	
PA_atk-s02_02a:739_2	tassa denti. Taṃ sarāvakaṃ kosakoti vuccati. Tasmā ye ca ekeneva bhattakosakena yāpenti,	739	
PA_atk-s02_02a:739_3	te kosakāhārāti. Beluvāhārāti beluvamattabhattāhārā. Samatittikanti oṭṭhavaṭṭiyā	739	
PA_atk-s02_02a:739_4	heṭṭhimalekhāsamaṃ. Iminā dhammenāti iminā appāhāratādhammena. Ettha pana sabbākāreneva	739	
PA_atk-s02_02a:739_5	bhagavā anappāhāroti na vattabbo. Padhānabhūmiyaṃ chabbassāni appāhārova ahosi, verañjāyaṃ	739	
PA_atk-s02_02a:739_6	tayo māse patthodaneneva yāpesi pālileyyakavanasaṇḍe tayo māse bhisamuḷāleheva yāpesi.	739	
PA_atk-s02_02a:739_7	Idha pana etamatthaṃ dasseti – “ahaṃ ekasmiṃ kāle appāhāro ahosiṃ, mayhaṃ pana sāvakā	739	
PA_atk-s02_02a:739_8	dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti. Tasmā yadi te iminā	739	
PA_atk-s02_02a:739_9	dhammena sakkareyyuṃ, mayā hi te visesatarā. Añño ceva pana dhammo atthi, yena maṃ	739	
PA_atk-s02_02a:739_10	te sakkarontīti dasseti. Iminā nayena sabbavāresu yojanā veditabbā.	7391	
PA_atk-s02_02a:740_0	Paṃsukūlikāti samādinnapaṃsukūlikaṅgā. Lūkhacīvaradharāti satthasuttalūkhāni cīvarāni	740	
PA_atk-s02_02a:740_1	dhārayamānā. Nantakānīti antavirahitāni vatthakhaṇḍāni, yadi hi nesaṃ anto bhaveyya,	740	
PA_atk-s02_02a:740_2	pilotikāti saṅkhaṃ gaccheyyuṃ. Uccinitvāti phāletvā dubbalaṭṭhānaṃ pahāya thiraṭṭhānameva	740	
PA_atk-s02_02a:740_3	gahetvā. Alābulomasānīti alābulomasadisasuttāni sukhumānīti dīpeti. Ettāvatā ca satthā	740	
PA_atk-s02_02a:740_4	cīvarasantosena asantuṭṭhoti na vattabbo. Atimuttakasusānato hissa puṇṇadāsiyā pārupitvā	740	
PA_atk-s02_02a:740_5	pātitasāṇapaṃsukūlaṃ gahaṇadivase udakapariyantaṃ katvā mahāpathavī akampi. Idha	740	
PA_atk-s02_02a:740_6	pana etamatthaṃ dasseti – “ahaṃ ekasmiṃyeva kāle paṃsukūlaṃ gaṇhiṃ, mayhaṃ pana sāvakā	740	
PA_atk-s02_02a:740_7	dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti.	740	
PA_atk-s02_02a:741_0	Piṇḍapātikāti atirekalābhaṃ paṭikkhipitvā samādinnapiṇḍapātikaṅgā. Sapadānacārinoti	741	
PA_atk-s02_02a:741_1	loluppacāraṃ paṭikkhipitvā samādinnasapadānacārā. Uñchāsake vate ratāti uñchācariyasaṅkhāte	741	
PA_atk-s02_02a:741_2	bhikkhūnaṃ pakativate ratā, uccanīcagharadvāraṭṭhāyino hutvā kabaramissakaṃ bhattaṃ	741	
PA_atk-s02_02a:741_3	saṃharitvā paribhuñjantīti attho. Antaragharanti brahmāyusutte ummārato paṭṭhāya	741	
PA_atk-s02_02a:741_4	antaragharaṃ, idha indakhīlato paṭṭhāya adhippetaṃ. Ettāvatā ca satthā piṇḍapātasantosena	741	
PA_atk-s02_02a:741_5	asantuṭṭhoti na vattabbo, appāhāratāya vuttaniyāmeneva pana sabbaṃ vitthāretabbaṃ.	741	
PA_atk-s02_02a:741_6	Idha pana etamatthaṃ dasseti – “ahaṃ ekasmiṃyeva kāle nimantanaṃ na sādayiṃ, mayhaṃ	741	
PA_atk-s02_02a:741_7	pana sāvakā dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti.	741	
PA_atk-s02_02a:742_0	Rukkhamūlikāti channaṃ paṭikkhipitvā samādinnarukkhamūlikaṅgā. Abbhokāsikāti channañca	742	
PA_atk-s02_02a:742_1	rukkhamūlañca paṭikkhipitvā samādinnaabbhokāsikaṅgā. Aṭṭhamāseti hemantagimhike māse.	742	
PA_atk-s02_02a:742_2	Antovasse pana cīvarānuggahatthaṃ channaṃ pavisanti. Ettāvatā ca satthā senāsanasantosena	742	
PA_atk-s02_02a:742_3	asantuṭṭhoti na vattabbo, senāsanasantoso panassa chabbassikamahāpadhānena ca pālileyyakavanasaṇḍena	742	
PA_atk-s02_02a:742_4	ca dīpetabbo. Idha pana etamatthaṃ dasseti – “ahaṃ ekasmiṃyeva kāle channaṃ na pāvisiṃ,	742	
PA_atk-s02_02a:742_5	mayhaṃ pana sāvakā dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti.	742	
PA_atk-s02_02a:743_0	Āraññikāti gāmantasenāsanaṃ paṭikkhipitvā samādinnaāraññikaṅgā. Saṅghamajjhe osarantīti	743	
PA_atk-s02_02a:743_1	abaddhasīmāya kathitaṃ, baddhasīmāyaṃ pana vasantā attano vasanaṭṭhāneyeva uposathaṃ	743	
PA_atk-s02_02a:743_2	karonti. Ettāvatā ca satthā no pavivittoti na vattabbo, “icchāmahaṃ, bhikkhave, aḍḍhamāsaṃ	743	
PA_atk-s02_02a:743_3	paṭisalliyitu”nti evañhissa paviveko paññāyati. Idha pana etamatthaṃ dasseti “ahaṃ	743	
PA_atk-s02_02a:743_4	ekasmiṃyeva tathārūpe kāle paṭisalliyiṃ, mayhaṃ pana sāvakā dhutaṅgasamādānato paṭṭhāya	743	
PA_atk-s02_02a:743_5	yāvajīvaṃ dhutaṅgaṃ na bhindantī”ti. Mamaṃ sāvakāti maṃ sāvakā.	743	
PA_atk-s02_02a:744_0	244. Sanidānanti sappaccayaṃ. Kiṃ pana appaccayaṃ nibbānaṃ na desetīti. No na deseti,	744	
PA_atk-s02_02a:744_1	sahetukaṃ pana taṃ desanaṃ katvā deseti, no ahetukanti. Sappāṭihāriyanti purimassevetaṃ	744	
PA_atk-s02_02a:744_2	vevacanaṃ, sakāraṇanti attho. Taṃ vatāti ettha vatāti nipātamattaṃ.	744	
PA_atk-s02_02a:745_0	245. Anāgataṃ vādapathanti ajja ṭhapetvā sve vā punadivase vā aḍḍhamāse vā māse vā	745	
PA_atk-s02_02a:745_1	saṃvacchare vā tassa tassa pañhassa upari āgamanavādapathaṃ. Na dakkhatīti yathā	745	
PA_atk-s02_02a:745_2	saccako nigaṇṭho attano niggahaṇatthaṃ āgatakāraṇaṃ visesetvā vadanto na addasa,	745	
PA_atk-s02_02a:745_3	evaṃ na dakkhatīti netaṃ ṭhānaṃ vijjati. Sahadhammenāti sakāraṇena. Antarantarā kathaṃ	745	
PA_atk-s02_02a:745_4	opāteyyunti mama kathāvāraṃ pacchinditvā antarantare attano kathaṃ paveseyyunti attho.	745	
PA_atk-s02_02a:745_5	Na kho panāhaṃ, udāyīti, udāyi, ahaṃ ambaṭṭhasoṇadaṇḍakūṭadantasaccakanigaṇṭhādīhi	745	
PA_atk-s02_02a:745_6	saddhiṃ mahāvāde vattamānepi – “aho vata me ekasāvakopi upamaṃ vā kāraṇaṃ vā āharitvā	745	
PA_atk-s02_02a:745_7	dadeyyā”ti evaṃ sāvakesu anusāsaniṃ na paccāsīsāmi. Mamayevāti evarūpesu ṭhānesu	745	
PA_atk-s02_02a:745_8	sāvakā mamayeva anusāsaniṃ ovādaṃ paccāsīsanti.	745	
PA_atk-s02_02a:746_0	246. Tesāhaṃ cittaṃ ārādhemīti tesaṃ ahaṃ tassa pañhassa veyyākaraṇena cittaṃ gaṇhāmi	746	
PA_atk-s02_02a:746_1	sampādemi paripūremi, aññaṃ puṭṭho aññaṃ na byākaromi, ambaṃ puṭṭho labujaṃ viya	746	
PA_atk-s02_02a:746_2	labujaṃ vā puṭṭho ambaṃ viya. Ettha ca “adhisīle sambhāventī”ti vuttaṭṭhāne buddhasīlaṃ	746	
PA_atk-s02_02a:746_3	nāma kathitaṃ, “abhikkante ñāṇadassane sambhāventī”ti vuttaṭṭhāne sabbaññutaññāṇaṃ,	746	
PA_atk-s02_02a:746_4	“adhipaññāya sambhāventī”ti vuttaṭṭhāne ṭhānuppattikapaññā, “yena dukkhenā”ti vuttaṭṭhāne	746	
PA_atk-s02_02a:746_5	saccabyākaraṇapaññā. Tattha sabbaññutaññāṇañca saccabyākaraṇapaññañca ṭhapetvā avasesā	746	
PA_atk-s02_02a:746_6	paññā adhipaññaṃ bhajati.	746	
PA_atk-s02_02a:747_0	247. Idāni tesaṃ tesaṃ visesādhigamānaṃ paṭipadaṃ ācikkhanto puna caparaṃ udāyītiādimāha.	747	
PA_atk-s02_02a:747_1	Tattha abhiññāvosānapāramippattāti abhiññāvosānasaṅkhātañceva abhiññāpāramīsaṅkhātañca arahattaṃ pattā.	747	
PA_atk-s02_02a:748_0	Sammappadhāneti upāyapadhāne. Chandaṃ janetīti kattukamyatākusalacchandaṃ janeti.	748	
PA_atk-s02_02a:748_1	Vāyamatīti vāyāmaṃ karoti. Vīriyaṃ ārabhatīti vīriyaṃ pavatteti. Cittaṃ paggaṇhātīti	748	
PA_atk-s02_02a:748_2	cittaṃ ukkhipati. Padahatīti upāyapadhānaṃ karoti. Bhāvanāya pāripūriyāti vaḍḍhiyā	748	
PA_atk-s02_02a:748_3	paripūraṇatthaṃ. Apicettha – “yā ṭhiti, so asammoso…pe… yaṃ vepullaṃ, sā bhāvanāpāripūrī”ti	748	
PA_atk-s02_02a:748_4	evaṃ purimaṃ purimassa pacchimaṃ pacchimassa atthotipi veditabbaṃ.	748	
PA_atk-s02_02a:749	Imehi pana sammappadhānehi kiṃ kathitaṃ? Kassapasaṃyuttapariyāyena sāvakassa pubbabhāgapaṭipadā kathitā. Vuttañhetaṃ tattha –	74	
PA_atk-s02_02a:750_0	“Cattārome, āvuso, sammappadhānā. Katame cattāro? Idhāvuso, bhikkhu, anuppannā me	750	
PA_atk-s02_02a:750_1	pāpakā akusalā dhammā uppajjamānā anatthāya saṃvatteyyunti ātappaṃ karoti. Uppannā	750	
PA_atk-s02_02a:750_2	me pāpakā akusalā dhammā appahīyamānā anatthāya saṃvatteyyunti ātappaṃ karoti. Anuppannā	750	
PA_atk-s02_02a:750_3	me kusalā dhammā anuppajjamānā anatthāya saṃvatteyyunti ātappaṃ karoti. Uppannā me	750	
PA_atk-s02_02a:750_4	kusalā dhammā nirujjhamānā anatthāya saṃvatteyyunti ātappaṃ karotī”ti.	750	
PA_atk-s02_02a:751_0	Ettha ca pāpakā akusalāti lobhādayo veditabbā. Anuppannā kusalā dhammāti samathavipassanā	751	
PA_atk-s02_02a:751_1	ceva maggo ca, uppannā kusalā nāma samathavipassanāva. Maggo pana sakiṃ uppajjitvā	751	
PA_atk-s02_02a:751_2	nirujjhamāno anatthāya saṃvattanako nāma natthi. So hi phalassa paccayaṃ datvāva	751	
PA_atk-s02_02a:751_3	nirujjhati. Purimasmimpi vā samathavipassanāva gahetabbāti vuttaṃ, taṃ pana na yuttaṃ.	751	
PA_atk-s02_02a:752_0	Tattha “uppannā samathavipassanā nirujjhamānā anatthāya saṃvattantī”ti atthassa āvibhāvatthamidaṃ	752	
PA_atk-s02_02a:752_1	vatthu – eko kira khīṇāsavatthero “mahācetiyañca mahābodhiñca vandissāmī”ti samāpattilābhinā	752	
PA_atk-s02_02a:752_2	bhaṇḍagāhakasāmaṇerena saddhiṃ janapadato mahāvihāraṃ āgantvā vihārapariveṇaṃ pāvisi.	752	
PA_atk-s02_02a:752_3	Sāyanhasamaye mahābhikkhusaṅghe cetiyaṃ vandamāne cetiyaṃ vandanatthāya na nikkhami.	752	
PA_atk-s02_02a:752_4	Kasmā? Khīṇāsavānañhi tīsu ratanesu mahantaṃ gāravaṃ hoti. Tasmā bhikkhusaṅghe vanditvā	752	
PA_atk-s02_02a:752_5	paṭikkamante manussānaṃ sāyamāsabhuttavelāyaṃ sāmaṇerampi ajānāpetvā “cetiyaṃ vandissāmī”ti	752	
PA_atk-s02_02a:752_6	ekakova nikkhami. Sāmaṇero – “kiṃ nu kho thero avelāya ekakova gacchati, jānissāmī”ti	752	
PA_atk-s02_02a:752_7	upajjhāyassa padānupadiko nikkhami. Thero anāvajjanena tassa āgamanaṃ ajānanto dakkhiṇadvārena	752	
PA_atk-s02_02a:752_8	cetiyaṅgaṇaṃ āruhi. Sāmaṇeropi anupadaṃyeva āruḷho.	752	
PA_atk-s02_02a:753_0	Mahāthero mahācetiyaṃ ulloketvā buddhārammaṇaṃ pītiṃ gahetvā sabbaṃ cetaso samannāharitvā	753	
PA_atk-s02_02a:753_1	haṭṭhapahaṭṭho cetiyaṃ vandati. Sāmaṇero therassa vandanākāraṃ disvā “upajjhāyo me	753	
PA_atk-s02_02a:753_2	ativiya pasannacitto vandati, kiṃ nu kho pupphāni labhitvā pūjaṃ kareyyā”ti cintesi.	753	
PA_atk-s02_02a:753_3	Thero vanditvā uṭṭhāya sirasi añjaliṃ ṭhapetvā mahācetiyaṃ ulloketvā ṭhito. Sāmaṇero	753	
PA_atk-s02_02a:753_4	ukkāsitvā attano āgatabhāvaṃ jānāpesi. Thero parivattetvā olokento “kadā āgatosī”ti	753	
PA_atk-s02_02a:753_5	pucchi. Tumhākaṃ cetiyaṃ vandanakāle, bhante. Ativiya pasannā cetiyaṃ vandittha kiṃ	753	
PA_atk-s02_02a:753_6	nu kho pupphāni labhitvā pūjeyyāthāti? Āma sāmaṇera imasmiṃ cetiye viya aññatra ettakaṃ	753	
PA_atk-s02_02a:753_7	dhātūnaṃ nidhānaṃ nāma natthi, evarūpaṃ asadisaṃ mahāthūpaṃ pupphāni labhitvā ko	753	
PA_atk-s02_02a:753_8	na pūjeyyāti. Tena hi, bhante, adhivāsetha, āharissāmīti tāvadeva jhānaṃ samāpajjitvā	753	
PA_atk-s02_02a:753_9	iddhiyā himavantaṃ gantvā vaṇṇagandhasampannapupphāni parissāvanaṃ pūretvā mahāthere	753	
PA_atk-s02_02a:753_10	dakkhiṇamukhato pacchimaṃ mukhaṃ asampatteyeva āgantvā pupphaparissāvanaṃ hatthe	7531	
PA_atk-s02_02a:753_11	ṭhapetvā “pūjetha, bhante,”ti āha. Thero “atimandāni no sāmaṇera pupphānī”ti āha.	7531	
PA_atk-s02_02a:753_12	Gacchatha, bhante, bhagavato guṇe āvajjitvā pūjethāti.	7531	
PA_atk-s02_02a:754_0	Thero pacchimamukhanissitena sopāṇena āruyha kucchivedikābhūmiyaṃ pupphapūjaṃ kātuṃ	754	
PA_atk-s02_02a:754_1	āraddho. Vedikābhūmiyaṃ paripuṇṇāni pupphāni patitvā dutiyabhūmiyaṃ jaṇṇupamāṇena	754	
PA_atk-s02_02a:754_2	odhinā pūrayiṃsu. Tato otaritvā pādapiṭṭhikapantiṃ pūjesi. Sāpi paripūri. Paripuṇṇabhāvaṃ	754	
PA_atk-s02_02a:754_3	ñatvā heṭṭhimatale vikiranto agamāsi. Sabbaṃ cetiyaṅgaṇaṃ paripūri. Tasmiṃ paripuṇṇe	754	
PA_atk-s02_02a:754_4	“sāmaṇera pupphāni na khīyantī”ti āha. Parissāvanaṃ, bhante, adhomukhaṃ karothāti.	754	
PA_atk-s02_02a:754_5	Adhomukhaṃ katvā cālesi, tadā pupphāni khīṇāni. Parissāvanaṃ sāmaṇerassa datvā saddhiṃ	754	
PA_atk-s02_02a:754_6	hatthipākārena cetiyaṃ tikkhattuṃ padakkhiṇaṃ katvā catūsu ṭhānesu vanditvā pariveṇaṃ	754	
PA_atk-s02_02a:754_7	gacchanto cintesi – “yāva mahiddhiko vatāyaṃ sāmaṇero, sakkhissati nu kho imaṃ iddhānubhāvaṃ	754	
PA_atk-s02_02a:754_8	rakkhitu”nti. Tato “na sakkhissatī”ti disvā sāmaṇeramāha – “sāmaṇera tvaṃ idāni mahiddhiko,	754	
PA_atk-s02_02a:754_9	evarūpaṃ pana iddhiṃ nāsetvā pacchimakāle kāṇapesakāriyā hatthena madditakañjiyaṃ	754	
PA_atk-s02_02a:754_10	pivissasī”ti. Daharakabhāvassa nāmesa dosoyaṃ, so upajjhāyassa kathāyaṃ saṃvijjitvā	7541	
PA_atk-s02_02a:754_11	– “kammaṭṭhānaṃ me, bhante, ācikkhathā”ti na yāci, amhākaṃ upajjhāyo kiṃ vadatīti	7541	
PA_atk-s02_02a:754_12	taṃ pana asuṇanto viya agamāsi.	7541	
PA_atk-s02_02a:755_0	Thero mahācetiyañca mahābodhiñca vanditvā sāmaṇeraṃ pattacīvaraṃ gāhāpetvā anupubbena	755	
PA_atk-s02_02a:755_1	kuṭeḷitissamahāvihāraṃ agamāsi. Sāmaṇero upajjhāyassa padānupadiko hutvā bhikkhācāraṃ	755	
PA_atk-s02_02a:755_2	na gacchati, “kataraṃ gāmaṃ pavisatha, bhante,”ti pucchitvā pana “idāni me upajjhāyo	755	
PA_atk-s02_02a:755_3	gāmadvāraṃ patto bhavissatī”ti ñatvā attano ca upajjhāyassa ca pattacīvaraṃ gahetvā	755	
PA_atk-s02_02a:755_4	ākāsena gantvā therassa pattacīvaraṃ datvā piṇḍāya pavisati. Thero sabbakālaṃ ovadati	755	
PA_atk-s02_02a:755_5	– “sāmaṇera mā evamakāsi, puthujjaniddhi nāma calā anibaddhā, asappāyaṃ rūpādiārammaṇaṃ	755	
PA_atk-s02_02a:755_6	labhitvā appamattakeneva bhijjati, santāya samāpattiyā parihīnāya brahmacariyavāso	755	
PA_atk-s02_02a:755_7	santhambhituṃ na sakkotī”ti. Sāmaṇero “kiṃ katheti mayhaṃ upajjhāyo”ti sotuṃ na icchati,	755	
PA_atk-s02_02a:755_8	tatheva karoti. Thero anupubbena cetiyavandanaṃ karonto kammubinduvihāraṃ nāma gato.	755	
PA_atk-s02_02a:755_9	Tattha vasantepi there sāmaṇero tatheva karoti.	755	
PA_atk-s02_02a:756_0	Athekadivasaṃ ekā pesakāradhītā abhirūpā paṭhamavaye ṭhitā kammabindugāmato nikkhamitvā	756	
PA_atk-s02_02a:756_1	padumassaraṃ oruyha gāyamānā pupphāni bhañjati. Tasmiṃ samaye sāmaṇero padumassaramatthakena	756	
PA_atk-s02_02a:756_2	gacchati, gacchanto pana silesikāya kāṇamacchikā viya tassā gītasadde bajjhi. Tāvadevassa	756	
PA_atk-s02_02a:756_3	iddhi antarahitā, chinnapakkhakāko viya ahosi. Santasamāpattibalena pana tattheva	756	
PA_atk-s02_02a:756_4	udakapiṭṭhe apatitvā simbalitūlaṃ viya patamānaṃ anupubbena padumasaratīre aṭṭhāsi.	756	
PA_atk-s02_02a:756_5	So vegena gantvā upajjhāyassa pattacīvaraṃ datvā nivatti. Mahāthero “pagevetaṃ mayā	756	
PA_atk-s02_02a:756_6	diṭṭhaṃ, nivāriyamānopi na nivattissatī”ti kiñci avatvā piṇḍāya pāvisi.	756	
PA_atk-s02_02a:757_0	Sāmaṇero gantvā padumasaratīre aṭṭhāsi tassā paccuttaraṇaṃ āgamayamāno. Sāpi sāmaṇeraṃ	757	
PA_atk-s02_02a:757_1	ākāsena gacchantañca puna āgantvā ṭhitañca disvā “addhā esa maṃ nissāya ukkaṇṭhito”ti	757	
PA_atk-s02_02a:757_2	ñatvā “paṭikkama sāmaṇerā”ti āha. So paṭikkami. Itarā paccuttaritvā sāṭakaṃ nivāsetvā	757	
PA_atk-s02_02a:757_3	taṃ upasaṅkamitvā “kiṃ, bhante,”ti pucchi. So tamatthaṃ ārocesi. Sā bahūhi kāraṇehi	757	
PA_atk-s02_02a:757_4	gharāvāse ādīnavaṃ brahmacariyavāse ānisaṃsañca dassetvā ovadamānāpi tassa ukkaṇṭhaṃ	757	
PA_atk-s02_02a:757_5	vinodetuṃ asakkontī – “ayaṃ mama kāraṇā evarūpāya iddhiyā parihīno, na dāni yuttaṃ	757	
PA_atk-s02_02a:757_6	pariccajitu”nti idheva tiṭṭhāti vatvā gharaṃ gantvā mātāpitūnaṃ taṃ pavattiṃ ārocesi.	757	
PA_atk-s02_02a:757_7	Tepi āgantvā nānappakāraṃ ovadamānā vacanaṃ aggaṇhantaṃ āhaṃsu – “tvaṃ amhe uccakulāti	757	
PA_atk-s02_02a:757_8	sallakkhesi, mayaṃ pesakārā. Sakkhissasi pesakārakammaṃ kātu”nti sāmaṇero āha – “upāsaka	757	
PA_atk-s02_02a:757_9	gihibhūto nāma pesakārakammaṃ vā kareyya naḷakārakammaṃ vā, kiṃ iminā sāṭakamattena	757	
PA_atk-s02_02a:757_10	lobhaṃ karothā”ti. Pesakāro udare baddhasāṭakaṃ datvā gharaṃ netvā dhītaraṃ adāsi.	7571	
PA_atk-s02_02a:758_0	So pesakārakammaṃ uggaṇhitvā pesakārehi saddhiṃ sālāya kammaṃ karoti. Aññesaṃ itthiyo	758	
PA_atk-s02_02a:758_1	pātova bhattaṃ sampādetvā āhariṃsu, tassa bhariyā na tāva āgacchati. So itaresu kammaṃ	758	
PA_atk-s02_02a:758_2	vissajjetvā bhuñjamānesu tasaraṃ vaṭṭento nisīdi. Sā pacchā agamāsi. Atha naṃ so	758	
PA_atk-s02_02a:758_3	“aticirena āgatāsī”ti tajjesi. Mātugāmo ca nāma api cakkavattirājānaṃ attani paṭibaddhacittaṃ	758	
PA_atk-s02_02a:758_4	ñatvā dāsaṃ viya sallakkheti. Tasmā sā evamāha – “aññesaṃ ghare dārupaṇṇaloṇādīni	758	
PA_atk-s02_02a:758_5	sannihitāni, bāhirato āharitvā dāyakā pesanatakārakāpi atthi, ahaṃ pana ekikāva,	758	
PA_atk-s02_02a:758_6	tvampi mayhaṃ ghare idaṃ atthi idaṃ natthīti na jānāsi. Sace icchasi, bhuñja, no	758	
PA_atk-s02_02a:758_7	ce icchasi, mā bhuñjā”ti. So “na kevalañca ussūre bhattaṃ āharasi, vācāyapi maṃ ghaṭṭesī”ti	758	
PA_atk-s02_02a:758_8	kujjhitvā aññaṃ paharaṇaṃ apassanto tameva tasaradaṇḍakaṃ tasarato luñcitvā khipi.	758	
PA_atk-s02_02a:758_9	Sā taṃ āgacchantaṃ disvā īsakaṃ parivatti. Tasaradaṇḍakassa ca koṭi nāma tikhiṇā	758	
PA_atk-s02_02a:758_10	hoti, sā tassā parivattamānāya akkhikoṭiyaṃ pavisitvā aṭṭhāsi. Sā ubhohi hatthehi	7581	
PA_atk-s02_02a:758_11	vegena akkhiṃ aggahesi, bhinnaṭṭhānato lohitaṃ paggharati. So tasmiṃ kāle upajjhāyassa	7581	
PA_atk-s02_02a:758_12	vacanaṃ anussari – “idaṃ sandhāya maṃ upajjhāyo ‘anāgate kāle kāṇapesakāriyā hatthehi	7581	
PA_atk-s02_02a:758_13	madditakañjiyaṃ pivissasī’ti āha, idaṃ therena diṭṭhaṃ bhavissati, aho dīghadassī	7581	
PA_atk-s02_02a:758_14	ayyo”ti mahāsaddena rodituṃ ārabhi. Tamenaṃ aññe – “alaṃ, āvuso, mā rodi, akkhi nāma	7581	
PA_atk-s02_02a:758_15	bhinnaṃ na sakkā rodanena paṭipākatikaṃ kātu”nti āhaṃsu. So “nāhametamatthaṃ rodāmi,	7581	
PA_atk-s02_02a:758_16	apica kho imaṃ sandhāya rodāmī”ti sabbaṃ paṭipāṭiyā kathesi. Evaṃ uppannā samathavipassanā	7581	
PA_atk-s02_02a:758_17	nirujjhamānā anatthāya saṃvattanti.	7581	
PA_atk-s02_02a:759_0	Aparampi vatthu – tiṃsamattā bhikkhū kalyāṇimahācetiyaṃ vanditvā aṭavimaggena mahāmaggaṃ	759	
PA_atk-s02_02a:759_1	otaramānā antarāmagge jhāmakhette kammaṃ katvā āgacchantaṃ ekaṃ manussaṃ addasaṃsu.	759	
PA_atk-s02_02a:759_2	Tassa sarīraṃ masimakkhitaṃ viya ahosi. Masimakkhitaṃyeva ekaṃ kāsāvaṃ kacchaṃ pīḷetvā	759	
PA_atk-s02_02a:759_3	nivatthaṃ, olokiyamāno jhāmakhāṇuko viya khāyati. So divasabhāge kammaṃ katvā upaḍḍhajjhāyamānānaṃ	759	
PA_atk-s02_02a:759_4	dārūnaṃ kalāpaṃ ukkhipitvā piṭṭhiyaṃ vippakiṇṇehi kesehi kummaggena āgantvā bhikkhūnaṃ	759	
PA_atk-s02_02a:759_5	sammukhe aṭṭhāsi. Sāmaṇerā disvā aññamaññaṃ olokayamānā, – “āvuso, tuyhaṃ pitā tuyhaṃ	759	
PA_atk-s02_02a:759_6	mahāpitā tuyhaṃ mātulo”ti hasamānā gantvā “konāmo tvaṃ upāsakā”ti nāmaṃ pucchiṃsu.	759	
PA_atk-s02_02a:759_7	So nāmaṃ pucchito vippaṭisārī hutvā dārukalāpaṃ chaḍḍetvā vatthaṃ saṃvidhāya nivāsetvā	759	
PA_atk-s02_02a:759_8	mahāthere vanditvā “tiṭṭhatha tāva, bhante,”ti āha. Mahātherā aṭṭhaṃsu.	759	
PA_atk-s02_02a:760_0	Daharasāmaṇerā āgantvā mahātherānaṃ sammukhāpi parihāsaṃ karonti. Upāsako āha – “bhante,	760	
PA_atk-s02_02a:760_1	tumhe maṃ passitvā parihasatha, ettakeneva matthakaṃ pattamhāti mā sallakkhetha.	760	
PA_atk-s02_02a:760_2	Ahampi pubbe tumhādisova samaṇo ahosiṃ. Tumhākaṃ pana cittekaggatāmattakampi natthi,	760	
PA_atk-s02_02a:760_3	ahaṃ imasmiṃ sāsane mahiddhiko mahānubhāvo ahosiṃ, ākāsaṃ gahetvā pathaviṃ karomi,	760	
PA_atk-s02_02a:760_4	pathaviṃ ākāsaṃ. Dūraṃ gaṇhitvā santikaṃ karomi, santikaṃ dūraṃ. Cakkavāḷasatasahassaṃ	760	
PA_atk-s02_02a:760_5	khaṇena vinivijjhāmi. Hatthe me passatha, idāni makkaṭahatthasadisā, ahaṃ imeheva	760	
PA_atk-s02_02a:760_6	hatthehi idha nisinnova candimasūriye parāmasiṃ. Imesaṃyeva pādānaṃ candimasūriye	760	
PA_atk-s02_02a:760_7	pādakathalikaṃ katvā nisīdiṃ. Evarūpā me iddhi pamādena antarahitā, tumhe mā pamajjittha.	760	
PA_atk-s02_02a:760_8	Pamādena hi evarūpaṃ byasanaṃ pāpuṇanti. Appamattā viharantā jātijarāmaraṇassa antaṃ	760	
PA_atk-s02_02a:760_9	karonti. Tasmā tumhe maññeva ārammaṇaṃ karitvā appamattā hotha, bhante,”ti tajjetvā	760	
PA_atk-s02_02a:760_10	ovādamadāsi. Te tassa kathentasseva saṃvegaṃ āpajjitvā vipassamānā tiṃsajanā tattheva	7601	
PA_atk-s02_02a:760_11	arahattaṃ pāpuṇiṃsūti. Evampi uppannā samathavipassanā nirujjhamānā anatthāya saṃvattantīti veditabbā.	7601	
PA_atk-s02_02a:761_0	Anuppannānaṃ pāpakānanti cettha “anuppanno vā kāmāsavo na uppajjatī”tiādīsu vuttanayena	761	
PA_atk-s02_02a:761_1	attho veditabbo. Uppannānaṃ pāpakānanti ettha pana catubbidhaṃ uppannaṃ vattamānuppannaṃ	761	
PA_atk-s02_02a:761_2	bhutvāvigatuppannaṃ, okāsakatuppannaṃ, bhūmiladdhuppannanti. Tattha ye kilesā vijjamānā	761	
PA_atk-s02_02a:761_3	uppādādisamaṅgino, idaṃ vattamānuppannaṃ nāma. Kamme pana javite ārammaṇarasaṃ anubhavitvā	761	
PA_atk-s02_02a:761_4	niruddhavipāko bhutvā vigataṃ nāma. Kammaṃ uppajjitvā niruddhaṃ bhavitvā vigataṃ	761	
PA_atk-s02_02a:761_5	nāma. Tadubhayampi bhutvāvigatuppannanti saṅkhaṃ gacchati. Kusalākusalaṃ kammaṃ aññassa	761	
PA_atk-s02_02a:761_6	kammassa vipākaṃ paṭibāhitvā attano vipākassa okāsaṃ karoti, evaṃ kate okāse vipāko	761	
PA_atk-s02_02a:761_7	uppajjamāno okāsakaraṇato paṭṭhāya uppannoti saṅkhaṃ gacchati. Idaṃ okāsakatuppannaṃ	761	
PA_atk-s02_02a:761_8	nāma. Pañcakkhandhā pana vipassanāya bhūmi nāma. Te atītādibhedā honti. Tesu anusayitakilesā	761	
PA_atk-s02_02a:761_9	pana atītā vā anāgatā vā paccuppannā vāti na vattabbā. Atītakhandhesu anusayitāpi	761	
PA_atk-s02_02a:761_10	hi appahīnāva honti, anāgatakhandhesu, paccuppannakhandhesu anusayitāpi appahīnāva	7611	
PA_atk-s02_02a:761_11	honti. Idaṃ bhūmiladdhuppannaṃ nāma. Tenāhu porāṇā – “tāsu tāsu bhūmīsu asamugghātitakilesā	7611	
PA_atk-s02_02a:761_12	bhūmiladdhuppannāti saṅkhaṃ gacchantī”ti.	7611	
PA_atk-s02_02a:762_0	Aparampi catubbidhaṃ uppannaṃ samudācāruppannaṃ, ārammaṇādhigahituppannaṃ, avikkhambhituppannaṃ	762	
PA_atk-s02_02a:762_1	asamugghātituppannanti. Tattha sampati vattamānaṃyeva samudācāruppannaṃ nāma. Sakiṃ	762	
PA_atk-s02_02a:762_2	cakkhūni ummīletvā ārammaṇe nimitte gahite anussaritānussaritakkhaṇe kilesā nuppajjissantīti	762	
PA_atk-s02_02a:762_3	na vattabbā. Kasmā? Ārammaṇassa adhigahitattā. Yathā kiṃ? Yathā khīrarukkhassa kuṭhāriyā	762	
PA_atk-s02_02a:762_4	āhatāhataṭṭhāne khīraṃ na nikkhamissatīti na vattabbaṃ, evaṃ. Idaṃ ārammaṇādhigahituppannaṃ	762	
PA_atk-s02_02a:762_5	nāma. Samāpattiyā avikkhambhitā kilesā pana imasmiṃ nāma ṭhāne nuppajjissantīti na	762	
PA_atk-s02_02a:762_6	vattabbā. Kasmā? Avikkhambhitattā. Yathā kiṃ? Yathā sace khīrarukkhe kuṭhāriyā āhaneyyuṃ,	762	
PA_atk-s02_02a:762_7	imasmiṃ nāma ṭhāne khīraṃ na nikkhameyyāti na vattabbaṃ, evaṃ. Idaṃ avikkhambhituppannaṃ	762	
PA_atk-s02_02a:762_8	nāma. Maggena asamugghātitakilesā pana bhavagge nibbattassāpi uppajjantīti purimanayeneva	762	
PA_atk-s02_02a:762_9	vitthāretabbaṃ. Idaṃ asamugghātituppannaṃ nāma.	762	
PA_atk-s02_02a:763_0	Imesu uppannesu vattamānuppannaṃ bhutvāvigatuppannaṃ okāsakatuppannaṃ samudācāruppannanti	763	
PA_atk-s02_02a:763_1	catubbidhaṃ uppannaṃ na maggavajjhaṃ, bhūmiladdhuppannaṃ ārammaṇādhigahituppannaṃ	763	
PA_atk-s02_02a:763_2	avikkhambhituppannaṃ asamugghātituppannanti catubbidhaṃ maggavajjhaṃ. Maggo hi uppajjamāno	763	
PA_atk-s02_02a:763_3	ete kilese pajahati. So ye kilese pajahati, te atītā vā anāgatā vā paccuppannā vāti	763	
PA_atk-s02_02a:763_4	na vattabbā. Vuttampi cetaṃ –	763	
PA_atk-s02_02a:764_0	“Hañci atīte kilese pajahati, tena hi khīṇaṃ khepeti, niruddhaṃ nirodheti, vigataṃ	764	
PA_atk-s02_02a:764_1	vigameti atthaṅgataṃ atthaṅgameti. Atītaṃ yaṃ natthi, taṃ pajahati. Hañci anāgate	764	
PA_atk-s02_02a:764_2	kilese pajahati, tena hi ajātaṃ pajahati, anibbattaṃ, anuppannaṃ, apātubhūtaṃ pajahati.	764	
PA_atk-s02_02a:764_3	Anāgataṃ yaṃ natthi, taṃ pajahati, hañci paccuppanne kilese pajahati, tena hi ratto	764	
PA_atk-s02_02a:764_4	rāgaṃ pajahati, duṭṭho dosaṃ, mūḷho mohaṃ, vinibaddho mānaṃ, parāmaṭṭho diṭṭhiṃ,	764	
PA_atk-s02_02a:764_5	vikkhepagato uddhaccaṃ, aniṭṭhaṅgato vicikicchaṃ, thāmagato anusayaṃ pajahati. Kaṇhasukkadhammā	764	
PA_atk-s02_02a:764_6	yuganaddhā samameva vattanti. Saṃkilesikā maggabhāvanā hoti…pe… tena hi natthi maggabhāvanā,	764	
PA_atk-s02_02a:764_7	natthi phalasacchikiriyā, natthi kilesappahānaṃ, natthi dhammābhisamayoti. Atthi	764	
PA_atk-s02_02a:764_8	maggabhāvanā…pe… atthi dhammābhisamayoti. Yathā kathaṃ viya, seyyathāpi taruṇo rukkho	764	
PA_atk-s02_02a:764_9	ajātaphalo…pe… apātubhūtāyeva na pātubhavantī”ti.	764	
PA_atk-s02_02a:765_0	Iti pāḷiyaṃ ajātaphalarukkho āgato, jātaphalarukkhena pana dīpetabbaṃ. Yathā hi saphalo	765	
PA_atk-s02_02a:765_1	taruṇambarukkho, tassa phalāni manussā paribhuñjeyyuṃ, sesāni pātetvā pacchiyo pūreyyuṃ.	765	
PA_atk-s02_02a:765_2	Athañño puriso taṃ pharasunā chindeyya, tenassa neva atītāni phalāni nāsitāni honti,	765	
PA_atk-s02_02a:765_3	na anāgatapaccuppannāni nāsitāni. Atītāni hi manussehi paribhuttāni, anāgatāni anibbattāni,	765	
PA_atk-s02_02a:765_4	na sakkā nāsetuṃ. Yasmiṃ pana samaye so chinno, tadā phalāniyeva natthīti paccuppannānipi	765	
PA_atk-s02_02a:765_5	anāsitāni. Sace pana rukkho acchinno, athassa pathavīrasañca āporasañca āgamma yāni	765	
PA_atk-s02_02a:765_6	phalāni nibbatteyyuṃ, tāni nāsitāni honti. Tāni hi ajātāneva na jāyanti, anibbattāneva	765	
PA_atk-s02_02a:765_7	na nibbattanti, apātubhūtāneva na pātubhavanti, evameva maggo nāpi atītādibhede kilese	765	
PA_atk-s02_02a:765_8	pajahati, nāpi na pajahati. Yesañhi kilesānaṃ maggena khandhesu apariññātesu uppatti	765	
PA_atk-s02_02a:765_9	siyā, maggena uppajjitvā khandhānaṃ pariññātattā te kilesā ajātāva na jāyanti, anibbattāva	765	
PA_atk-s02_02a:765_10	na nibbattanti, apātubhūtāva na pātubhavanti, taruṇaputtāya itthiyā puna avijāyanatthaṃ,	7651	
PA_atk-s02_02a:765_11	byādhitānaṃ rogavūpasamanatthaṃ pītabhesajjehi cāpi ayamattho vibhāvetabbo. Evaṃ	7651	
PA_atk-s02_02a:765_12	maggo ye kilese pajahati, te atītā vā anāgatā vā paccuppannā vāti na vattabbā, na	7651	
PA_atk-s02_02a:765_13	ca maggo kilese na pajahati. Ye pana maggo kilese pajahati, te sandhāya “uppannānaṃ	7651	
PA_atk-s02_02a:765_14	pāpakāna”ntiādi vuttaṃ.	7651	
PA_atk-s02_02a:766_0	Na kevalañca maggo kileseyeva pajahati, kilesānaṃ pana appahīnattā ye ca uppajjeyyuṃ	766	
PA_atk-s02_02a:766_1	upādinnakakkhandhā, tepi pajahatiyeva. Vuttampi cetaṃ – “sotāpattimaggañāṇena abhisaṅkhāraviññāṇassa	766	
PA_atk-s02_02a:766_2	nirodhena satta bhave ṭhapetvā anamatagge saṃsāre ye uppajjeyyuṃ nāmañca rūpañca,	766	
PA_atk-s02_02a:766_3	etthete nirujjhantī”ti vitthāro. Iti maggo upādinnaanupādinnato vuṭṭhāti. Bhavavasena	766	
PA_atk-s02_02a:766_4	pana sotāpattimaggo apāyabhavato vuṭṭhāti, sakadāgāmimaggo sugatibhavekadesato, anāgāmimaggo	766	
PA_atk-s02_02a:766_5	sugatikāmabhavato, arahattamaggo rūpārūpabhavato vuṭṭhāti. Sabbabhavehi vuṭṭhātiyevātipi vadanti.	766	
PA_atk-s02_02a:767_0	Atha maggakkhaṇe kathaṃ anuppannānaṃ uppādāya bhāvanā hoti, kathaṃ vā uppannānaṃ	767	
PA_atk-s02_02a:767_1	ṭhitiyāti. Maggappavattiyāyeva. Maggo hi pavattamāno pubbe anuppannapubbattā anuppanno	767	
PA_atk-s02_02a:767_2	nāma vuccati. Anāgatapubbañhi ṭhānaṃ āgantvā ananubhūtapubbaṃ vā ārammaṇaṃ anubhavitvā	767	
PA_atk-s02_02a:767_3	vattāro bhavanti “anāgataṭṭhānaṃ āgatamhā, ananubhūtaṃ ārammaṇaṃ anubhavāmā”ti. Yā	767	
PA_atk-s02_02a:767_4	cassa pavatti, ayameva ṭhiti nāmāti ṭhitiyā bhāvetītipi vattuṃ vaṭṭati.	767	
PA_atk-s02_02a:768_0	Iddhipādesu saṅkhepakathā cetokhilasutte vuttā. Upasamamānaṃ gacchati, kilesūpasamatthaṃ	768	
PA_atk-s02_02a:768_1	vā gacchatīti upasamagāmī. Sambujjhamānā gacchati, maggasambodhatthāya vā gacchatīti sambodhagāmī.	768	
PA_atk-s02_02a:769	Vivekanissitādīni sabbāsavasaṃvare vuttāni. Ayamettha saṅkhepo, vitthārato panāyaṃ bodhipakkhiyakathā visuddhimagge vuttā.	76	
PA_atk-s02_02a:770_0	248. Vimokkhakathāyaṃ vimokkheti kenaṭṭhena vimokkhā, adhimuccanaṭṭhena. Ko panāyaṃ	770	
PA_atk-s02_02a:770_1	adhimuccanaṭṭho nāma? Paccanīkadhammehi ca suṭṭhu muccanaṭṭho, ārammaṇe ca abhirativasena	770	
PA_atk-s02_02a:770_2	suṭṭhu muccanaṭṭho, pituaṅke vissaṭṭhaṅgapaccaṅgassa dārakassa sayanaṃ viya aniggahitabhāvena	770	
PA_atk-s02_02a:770_3	nirāsaṅkatāya ārammaṇe pavattīti vuttaṃ hoti. Ayaṃ panattho pacchimavimokkhe natthi,	770	
PA_atk-s02_02a:770_4	purimesu sabbesu atthi. Rūpī rūpāni passatīti ettha ajjhattakesādīsu nīlakasiṇādivasena	770	
PA_atk-s02_02a:770_5	uppāditaṃ rūpajjhānaṃ rūpaṃ, tadassa atthīti rūpī. Bahiddhā rūpāni passatīti bahiddhāpi	770	
PA_atk-s02_02a:770_6	nīlakasiṇādīni rūpāni jhānacakkhunā passati. Iminā ajjhatta bahiddhāvatthukesu kasiṇesu	770	
PA_atk-s02_02a:770_7	uppāditajjhānassa puggalassa cattāripi rūpāvacarajjhānāni dassitāni.	770	
PA_atk-s02_02a:771_0	Ajjhattaṃ arūpasaññīti ajjhattaṃ na rūpasaññī, attano kesādīsu anuppāditarūpāvacarajjhānoti	771	
PA_atk-s02_02a:771_1	attho. Iminā bahiddhā parikammaṃ katvā bahiddhāva uppāditajjhānassa rūpāvacarajjhānāni	771	
PA_atk-s02_02a:771_2	dassitāni. Subhanteva adhimutto hotīti iminā suvisuddhesu nīlādīsu vaṇṇakasiṇesu	771	
PA_atk-s02_02a:771_3	jhānāni dassitāni. Tattha kiñcāpi antoappanāyaṃ subhanti ābhogo natthi, yo pana suvisuddhaṃ	771	
PA_atk-s02_02a:771_4	subhakasiṇaṃ ārammaṇaṃ katvā viharati, so yasmā subhanti adhimutto hotīti vattabbataṃ	771	
PA_atk-s02_02a:771_5	āpajjati, tasmā evaṃ desanā katā. Paṭisambhidāmagge pana “kathaṃ subhanteva adhimutto	771	
PA_atk-s02_02a:771_6	hotīti vimokkho. Idha bhikkhu mettāsahagatena cetasā ekaṃ disaṃ pharitvā viharati…pe…	771	
PA_atk-s02_02a:771_7	mettāya bhāvitattā sattā appaṭikūlā honti. Karuṇāsahagatena, muditāsahagatena, upekkhāsahagatena	771	
PA_atk-s02_02a:771_8	cetasā ekaṃ disaṃ pharitvā viharati…pe… upekkhāya bhāvitattā sattā appaṭikūlā honti.	771	
PA_atk-s02_02a:771_9	Evaṃ subhanteva adhimutto hotīti vimokkho”ti vuttaṃ.	771	
PA_atk-s02_02a:772_0	Sabbaso rūpasaññānantiādīsu yaṃ vattabbaṃ, taṃ sabbaṃ visuddhimagge vuttameva. Ayaṃ	772	
PA_atk-s02_02a:772_1	aṭṭhamo vimokkhoti ayaṃ catunnaṃ khandhānaṃ sabbaso vissaṭṭhattā vimuttattā aṭṭhamo	772	
PA_atk-s02_02a:772_2	uttamo vimokkho nāma.	772	
PA_atk-s02_02a:773_0	249. Abhibhāyatanakathāyaṃ abhibhāyatanānīti abhibhavanakāraṇāni. Kiṃ abhibhavanti?	773	
PA_atk-s02_02a:773_1	Paccanīkadhammepi ārammaṇānipi. Tāni hi paṭipakkhabhāvena paccanīkadhamme abhibhavanti,	773	
PA_atk-s02_02a:773_2	puggalassa ñāṇuttaritāya ārammaṇāni. Ajjhattaṃ rūpasaññītiādīsu pana ajjhattarūpe	773	
PA_atk-s02_02a:773_3	parikammavasena ajjhattaṃ rūpasaññī nāma hoti. Ajjhattañca nīlaparikammaṃ karonto	773	
PA_atk-s02_02a:773_4	kese vā pitte vā akkhitārakāya vā karoti, pītaparikammaṃ karonto mede vā chaviyā	773	
PA_atk-s02_02a:773_5	vā hatthatalapādatalesu vā akkhīnaṃ pītaṭṭhāne vā karoti, lohitaparikammaṃ karonto	773	
PA_atk-s02_02a:773_6	maṃse vā lohite vā jivhāya vā akkhīnaṃ rattaṭṭhāne vā karoti, odātaparikammaṃ karonto	773	
PA_atk-s02_02a:773_7	aṭṭhimhi vā dante vā nakhe vā akkhīnaṃ setaṭṭhāne vā karoti. Taṃ pana sunīlaṃ supītakaṃ	773	
PA_atk-s02_02a:773_8	sulohitakaṃ suodātaṃ na hoti, asuvisuddhameva hoti.	773	
PA_atk-s02_02a:774_0	Eko bahiddhā rūpāni passatīti yassetaṃ parikammaṃ ajjhattaṃ uppannaṃ hoti, nimittaṃ	774	
PA_atk-s02_02a:774_1	pana bahiddhā, so evaṃ ajjhattaṃ parikammassa bahiddhā ca appanāya vasena – “ajjhattaṃ	774	
PA_atk-s02_02a:774_2	rūpasaññī eko bahiddhā rūpāni passatī”ti vuccati. Parittānīti avaḍḍhitāni. Suvaṇṇadubbaṇṇānīti	774	
PA_atk-s02_02a:774_3	suvaṇṇāni vā hontu dubbaṇṇāni vā, parittavaseneva idamabhibhāyatanaṃ vuttanti veditabbaṃ.	774	
PA_atk-s02_02a:774_4	Tāni abhibhuyyāti yathā nāma sampannagahaṇiko kaṭacchumattaṃ bhattaṃ labhitvā “kimettha	774	
PA_atk-s02_02a:774_5	bhuñjitabbaṃ atthī”ti saṅkaḍḍhitvā ekakabaḷameva karoti, evamevaṃ ñāṇuttariko puggalo	774	
PA_atk-s02_02a:774_6	visadañāṇo – “kimettha parittake ārammaṇe samāpajjitabbaṃ atthi, nāyaṃ mama bhāro”ti	774	
PA_atk-s02_02a:774_7	tāni rūpāni abhibhavitvā samāpajjati, saha nimittuppādenevettha appanaṃ pāpetīti	774	
PA_atk-s02_02a:774_8	attho. Jānāmi passāmīti iminā panassa ābhogo kathito, so ca kho samāpattito vuṭṭhitassa,	774	
PA_atk-s02_02a:774_9	na antosamāpattiyaṃ. Evaṃsaññī hotīti ābhogasaññāyapi jhānasaññāyapi evaṃsaññī hoti.	774	
PA_atk-s02_02a:774_10	Abhibhavasaññā hissa antosamāpattiyaṃ atthi, ābhogasaññā pana samāpattito vuṭṭhitasseva.	7741	
PA_atk-s02_02a:775_0	Appamāṇānīti vaḍḍhitappamāṇāni, mahantānīti attho. Abhibhuyyāti ettha pana yathā	775	
PA_atk-s02_02a:775_1	mahagghaso puriso ekaṃ bhattavaḍḍhitakaṃ labhitvā “aññāpi hotu, aññāpi hotu, kimesā	775	
PA_atk-s02_02a:775_2	mayhaṃ karissatī”ti taṃ na mahantato passati, evameva ñāṇuttaro puggalo visadañāṇo	775	
PA_atk-s02_02a:775_3	“kimettha samāpajjitabbaṃ, nayidaṃ appamāṇaṃ, na mayhaṃ cittekaggatākaraṇe bhāro	775	
PA_atk-s02_02a:775_4	atthī”ti tāni abhibhavitvā samāpajjati, saha nimittuppādenevettha appanaṃ pāpetīti attho.	775	
PA_atk-s02_02a:776_0	Ajjhattaṃ arūpasaññīti alābhitāya vā anatthikatāya vā ajjhattarūpe parikammasaññāvirahito.	776	
PA_atk-s02_02a:776_1	Eko bahiddhā rūpāni passatīti yassa parikammampi nimittampi bahiddhāva uppannaṃ,	776	
PA_atk-s02_02a:776_2	so evaṃ bahiddhā parikammassa ceva appanāya ca vasena – “ajjhattaṃ arūpasaññī eko	776	
PA_atk-s02_02a:776_3	bahiddhā rūpāni passatī”ti vuccati. Sesamettha catutthābhibhāyatane vuttanayameva.	776	
PA_atk-s02_02a:776_4	Imesu pana catūsu parittaṃ vitakkacaritavasena āgataṃ, appamāṇaṃ mohacaritavasena,	776	
PA_atk-s02_02a:776_5	suvaṇṇaṃ dosacaritavasena, dubbaṇṇaṃ rāgacaritavasena. Etesañhi etāni sappāyāni.	776	
PA_atk-s02_02a:776_6	Sā ca nesaṃ sappāyatā vitthārato visuddhimaggecariyaniddese vuttā.	776	
PA_atk-s02_02a:777_0	Pañcamaabhibhāyatanādīsu nīlānīti sabbasaṅgāhikavasena vuttaṃ. Nīlavaṇṇānīti vaṇṇavasena.	777	
PA_atk-s02_02a:777_1	Nīlanidassanānīti nidassanavasena. Apaññāyamānavivarāni asambhinnavaṇṇāni ekanīlāneva	777	
PA_atk-s02_02a:777_2	hutvā dissantīti vuttaṃ hoti. Nīlanibhāsānīti idaṃ pana obhāsavasena vuttaṃ, nīlobhāsāni	777	
PA_atk-s02_02a:777_3	nīlapabhāyuttānīti attho. Etena nesaṃ suvisuddhataṃ dasseti. Visuddhavaṇṇavaseneva	777	
PA_atk-s02_02a:777_4	hi imāni cattāri abhibhāyatanāni vuttāni. Umāpupphanti etañhi pupphaṃ siniddhaṃ muduṃ	777	
PA_atk-s02_02a:777_5	dissamānampi nīlameva hoti. Girikaṇṇikapupphādīni pana dissamānāni setadhātukāni	777	
PA_atk-s02_02a:777_6	honti. Tasmā idameva gahitaṃ, na tāni. Bārāṇaseyyakanti bārāṇasiyaṃ bhavaṃ. Tattha	777	
PA_atk-s02_02a:777_7	kira kappāsopi mudu, suttakantikāyopi tantavāyāpi chekā, udakampi suci siniddhaṃ,	777	
PA_atk-s02_02a:777_8	tasmā vatthaṃ ubhatobhāgavimaṭṭhaṃ hoti, dvīsu passesu maṭṭhaṃ mudu siniddhaṃ khāyati.	777	
PA_atk-s02_02a:777_9	Pītānītiādīsu imināva nayena attho veditabbo. “Nīlakasiṇaṃ uggaṇhanto nīlasmiṃ nimittaṃ	777	
PA_atk-s02_02a:777_10	gaṇhāti pupphasmiṃ vā vatthasmiṃ vā vaṇṇadhātuyā vā”tiādikaṃ panettha kasiṇakaraṇañceva	7771	
PA_atk-s02_02a:777_11	parikammañca appanāvidhānañca sabbaṃ visuddhimagge vitthārato vuttameva.	7771	
PA_atk-s02_02a:778_0	Abhiññāvosānapāramippattāti ito pubbesu satipaṭṭhānādīsu te dhamme bhāvetvā arahattappattāva	778	
PA_atk-s02_02a:778_1	abhiññāvosānapāramippattā nāma honti, imesu pana aṭṭhasu abhibhāyatanesu ciṇṇavasībhāvāyeva	778	
PA_atk-s02_02a:778_2	abhiññāvosānapāramippattā nāma.	778	
PA_atk-s02_02a:779_0	250. Kasiṇakathāyaṃ sakalaṭṭhena kasiṇāni, tadārammaṇānaṃ dhammānaṃ khettaṭṭhena	779	
PA_atk-s02_02a:779_1	adhiṭṭhānaṭṭhena vā āyatanāni. Uddhanti upari gaganatalābhimukhaṃ. Adhoti heṭṭhā	779	
PA_atk-s02_02a:779_2	bhūmitalābhimukhaṃ. Tiriyanti khettamaṇḍalamiva samantā paricchinditvā. Ekacco hi	779	
PA_atk-s02_02a:779_3	uddhameva kasiṇaṃ vaḍḍheti, ekacco adho, ekacco samantato. Tena tena kāraṇena evaṃ	779	
PA_atk-s02_02a:779_4	pasāreti ālokamiva rūpadassanakāmo. Tena vuttaṃ – “pathavīkasiṇameko sañjānāti uddhaṃadhotiriya”nti.	779	
PA_atk-s02_02a:779_5	Advayanti disāanudisāsu advayaṃ. Idaṃ pana ekassa aññabhāvānupagamanatthaṃ vuttaṃ.	779	
PA_atk-s02_02a:779_6	Yathā hi udakaṃ paviṭṭhassa sabbadisāsu udakameva hoti anaññaṃ, evamevaṃ pathavīkasiṇaṃ	779	
PA_atk-s02_02a:779_7	pathavīkasiṇameva hoti, natthi tassa añño kasiṇasambhedoti. Esa nayo sabbattha. Appamāṇanti	779	
PA_atk-s02_02a:779_8	idaṃ tassa tassa pharaṇaappamāṇavasena vuttaṃ. Tañhi cetasā pharanto sakalameva pharati,	779	
PA_atk-s02_02a:779_9	ayamassa ādi, idaṃ majjhanti pamāṇaṃ gaṇhātīti. Viññāṇakasiṇanti cettha kasiṇugghāṭimākāse	779	
PA_atk-s02_02a:779_10	pavattaṃ viññāṇaṃ. Tattha kasiṇavasena kasiṇugghāṭimākāse, kasiṇugghāṭimākāsavasena	7791	
PA_atk-s02_02a:779_11	tattha pavattaviññāṇe uddhaṃadhotiriyatā veditabbā. Ayamettha saṅkhepo. Kammaṭṭhānabhāvanānayena	7791	
PA_atk-s02_02a:779_12	panetāni pathavīkasiṇādīni vitthārato visuddhimagge vuttāneva. Idhāpi ciṇṇavasibhāveneva	7791	
PA_atk-s02_02a:779_13	abhiññāvosānapāramippattā hontīti veditabbā. Tathā ito anantaresu catūsu jhānesu.	7791	
PA_atk-s02_02a:779_14	Yaṃ panettha vattabbaṃ, taṃ mahāassapurasutte vuttameva.	7791	
PA_atk-s02_02a:780_0	252. Vipassanāñāṇe pana rūpītiādīnamattho vuttoyeva. Ettha sitamettha paṭibaddhanti	780	
PA_atk-s02_02a:780_1	ettha cātumahābhūtike kāye nissitañca paṭibaddhañca. Subhoti sundaro. Jātimāti suparisuddhaākarasamuṭṭhito.	780	
PA_atk-s02_02a:780_2	Suparikammakatoti suṭṭhu kataparikammo apanītapāsāṇasakkharo. Acchoti tanucchavi.	780	
PA_atk-s02_02a:780_3	Vippasannoti suṭṭhu vippasanno. Sabbākārasampannoti dhovana vedhanādīhi sabbehi ākārehi	780	
PA_atk-s02_02a:780_4	sampanno. Nīlantiādīhi vaṇṇasampattiṃ dasseti. Tādisañhi āvutaṃ pākaṭaṃ hoti.	780	
PA_atk-s02_02a:781_0	Evameva khoti ettha evaṃ upamāsaṃsandanaṃ veditabbaṃ – maṇi viya hi karajakāyo. Āvutasuttaṃ	781	
PA_atk-s02_02a:781_1	viya vipassanāñāṇaṃ. Cakkhumā puriso viya vipassanālābhī bhikkhu. Hatthe karitvā	781	
PA_atk-s02_02a:781_2	paccavekkhato “ayaṃ kho maṇī”ti maṇino āvibhūtakālo viya vipassanāñāṇaṃ abhinīharitvā	781	
PA_atk-s02_02a:781_3	nisinnassa bhikkhuno cātumahābhūtikakāyassa āvibhūtakālo. “Tatridaṃ suttaṃ āvuta”nti	781	
PA_atk-s02_02a:781_4	suttassa āvibhūtakālo viya vipassanāñāṇaṃ abhinīharitvā nisinnassa bhikkhuno tadārammaṇānaṃ	781	
PA_atk-s02_02a:781_5	phassapañcamakānaṃ vā sabbacittacetasikānaṃ vā vipassanāñāṇasseva vā āvibhūtakāloti.	781	
PA_atk-s02_02a:782_0	Kiṃ panetaṃ ñāṇassa āvibhūtaṃ, puggalassāti. Ñāṇassa, tassa pana āvibhāvattā puggalassa	782	
PA_atk-s02_02a:782_1	āvibhūtāva honti. Idañca vipassanāñāṇaṃ maggassa anantaraṃ, evaṃ santepi yasmā abhiññāvāre	782	
PA_atk-s02_02a:782_2	āraddhe etassa antarāvāro natthi, tasmā idheva dassitaṃ. Yasmā ca aniccādivasena	782	
PA_atk-s02_02a:782_3	akatasammasanassa dibbāya sotadhātuyā bheravasaddaṃ suṇanto pubbenivāsānussatiyā	782	
PA_atk-s02_02a:782_4	bherave khandhe anussarato dibbena cakkhunā bheravarūpaṃ passato bhayasantāso uppajjati,	782	
PA_atk-s02_02a:782_5	na aniccādivasena katasammasanassa, tasmā abhiññāpattassa bhayavinodakahetusampādanatthampi	782	
PA_atk-s02_02a:782_6	idaṃ idheva dassitaṃ. Idhāpi arahattavaseneva abhiññāvosānapāramippattatā veditabbā.	782	
PA_atk-s02_02a:783_0	253. Manomayiddhiyaṃ ciṇṇavasitāya. Tattha manomayanti manena nibbattaṃ. Sabbaṅgapaccaṅginti	783	
PA_atk-s02_02a:783_1	sabbehi aṅgehi ca paccaṅgehi ca samannāgataṃ. Ahīnindriyanti saṇṭhānavasena avikalindriyaṃ.	783	
PA_atk-s02_02a:783_2	Iddhimatā nimmitarūpañhi sace iddhimā odāto, tampi odātaṃ. Sace aviddhakaṇṇo, tampi	783	
PA_atk-s02_02a:783_3	aviddhakaṇṇanti evaṃ sabbākārehi tena sadisameva hoti. Muñjamhā īsikantiādi upamattayampi	783	
PA_atk-s02_02a:783_4	taṃ sadisabhāvadassanatthameva vuttaṃ. Muñjasadisā eva hi tassa anto īsikā hoti.	783	
PA_atk-s02_02a:783_5	Kosasadisoyeva asi, vaṭṭāya kosiyā vaṭṭaṃ asimeva pakkhipanti, patthaṭāya patthaṭaṃ.	783	
PA_atk-s02_02a:784_0	Karaṇḍāti idampi ahikañcukassa nāmaṃ, na vilīvakaraṇḍakassa. Ahikañcuko hi ahinā	784	
PA_atk-s02_02a:784_1	sadisova hoti. Tattha kiñcāpi “puriso ahiṃ karaṇḍā uddhareyyā”ti hatthena uddharamāno	784	
PA_atk-s02_02a:784_2	viya dassito, atha kho cittenevassa uddharaṇaṃ veditabbaṃ. Ayañhi ahi nāma sajātiyaṃ	784	
PA_atk-s02_02a:784_3	ṭhito, kaṭṭhantaraṃ vā rukkhantaraṃ vā nissāya, tacato sarīranikkaḍḍhanapayogasaṅkhātena	784	
PA_atk-s02_02a:784_4	thāmena, sarīraṃ khādamānaṃ viya purāṇatacaṃ jigucchantoti imehi catūhi kāraṇehi	784	
PA_atk-s02_02a:784_5	sayameva kañcukaṃ jahāti, na sakkā tato aññena uddharituṃ. Tasmā cittena uddharaṇaṃ	784	
PA_atk-s02_02a:784_6	sandhāya idaṃ vuttanti veditabbaṃ. Iti muñjādisadisaṃ imassa bhikkhuno sarīraṃ, īsikādisadisaṃ	784	
PA_atk-s02_02a:784_7	nimmitarūpanti idamettha opammasaṃsandanaṃ. Nimmānavidhānaṃ panettha parato ca iddhividhādipañcaabhiññākathā	784	
PA_atk-s02_02a:784_8	sabbākārena visuddhimagge vitthāritāti tattha vuttanayeneva veditabbā. Upamāmattameva hi idha adhikaṃ.	784	
PA_atk-s02_02a:785_0	Tattha chekakumbhakārādayo viya iddhividhañāṇalābhī bhikkhu daṭṭhabbo. Suparikammakatamattikādayo	785	
PA_atk-s02_02a:785_1	viya iddhividhañāṇaṃ daṭṭhabbaṃ. Icchiticchitabhājanavikatiādikaraṇaṃ viya tassa	785	
PA_atk-s02_02a:785_2	bhikkhuno vikubbanaṃ daṭṭhabbaṃ. Idhāpi ciṇṇavasitāvaseneva abhiññāvosānapāramippattatā	785	
PA_atk-s02_02a:785_3	veditabbā. Tathā ito parāsu catūsu abhiññāsu.	785	
PA_atk-s02_02a:786_0	255. Tattha dibbasotadhātuupamāyaṃ saṅkhadhamoti saṅkhadhamako. Appakasirenevāti	786	
PA_atk-s02_02a:786_1	niddukkheneva. Viññāpeyyāti jānāpeyya. Tattha evaṃ cātuddisā viññāpente saṅkhadhamake	786	
PA_atk-s02_02a:786_2	“saṅkhasaddo aya”nti vavatthāpentānaṃ sattānaṃ tassa saṅkhasaddassa āvibhūtakālo	786	
PA_atk-s02_02a:786_3	viya yogino dūrasantikabhedānaṃ dibbānañceva mānusakānañca saddānaṃ āvibhūtakālo daṭṭhabbo.	786	
PA_atk-s02_02a:787_0	256. Cetopariyañāṇa-upamāyaṃ daharoti taruṇo. Yuvāti yobbanena samannāgato. Maṇḍanakajātikoti	787	
PA_atk-s02_02a:787_1	yuvāpi samāno na alasiyo kiliṭṭhavatthasarīro, atha kho maṇḍanakapakatiko, divasassa	787	
PA_atk-s02_02a:787_2	dve tayo vāre nhāyitvā suddhavattha-paridahana-alaṅkārakaraṇasīloti attho. Sakaṇikanti	787	
PA_atk-s02_02a:787_3	kāḷatilakavaṅka-mukhadūsipīḷakādīnaṃ aññatarena sadosaṃ. Tattha yathā tassa mukhanimittaṃ	787	
PA_atk-s02_02a:787_4	paccavekkhato mukhadoso pākaṭo hoti, evaṃ cetopariyañāṇāya cittaṃ abhinīharitvā nisinnassa	787	
PA_atk-s02_02a:787_5	bhikkhuno paresaṃ soḷasavidhaṃ cittaṃ pākaṭaṃ hotīti veditabbaṃ. Pubbenivāsaupamādīsu	787	
PA_atk-s02_02a:787_6	yaṃ vattabbaṃ, taṃ sabbaṃ mahāassapure vuttameva.	787	
PA_atk-s02_02a:788_0	259. Ayaṃ kho udāyi pañcamo dhammoti ekūnavīsati pabbāni paṭipadāvasena ekaṃ dhammaṃ	788	
PA_atk-s02_02a:788_1	katvā pañcamo dhammoti vutto. Yathā hi aṭṭhakanāgarasutte ekādasa pabbāni pucchāvasena	788	
PA_atk-s02_02a:788_2	ekadhammo kato, evamidha ekūnavīsati pabbāni paṭipadāvasena eko dhammo katoti veditabbāni.	788	
PA_atk-s02_02a:788_3	Imesu ca pana ekūnavīsatiyā pabbesu paṭipāṭiyā aṭṭhasu koṭṭhāsesu vipassanāñāṇe ca	788	
PA_atk-s02_02a:788_4	āsavakkhayañāṇe ca arahattavasena abhiññāvosānapāramippattatā veditabbā, sesesu ciṇṇavasibhāvavasena.	788	
PA_atk-s02_02a:788_5	Sesaṃ sabbattha uttānamevāti.	788	
PA_atk-s02_02a:789	Papañcasūdaniyā majjhimanikāyaṭṭhakathāya	78	
PA_atk-s02_02a:790	Mahāsakuludāyisuttavaṇṇanā niṭṭhitā.	79	
PA_atk-s02_02a:791	8. Samaṇamuṇḍikasuttavaṇṇanā	79	
PA_atk-s02_02a:792_0	260. Evaṃ me sutanti samaṇamuṇḍikasuttaṃ. Tattha uggāhamānoti tassa paribbājakassa	792	
PA_atk-s02_02a:792_1	nāmaṃ. Sumanoti pakatināmaṃ. Kiñci kiñci pana uggahituṃ uggāhetuṃ samatthatāya uggāhamānoti	792	
PA_atk-s02_02a:792_2	naṃ sañjānanti. Samayaṃ pavadanti etthāti samayappavādakaṃ. Tasmiṃ kira ṭhāne caṅkītārukkhapokkharasātippabhutayo	792	
PA_atk-s02_02a:792_3	brāhmaṇā nigaṇṭhācelakaparibbājakādayo ca pabbajitā sannipatitvā attano attano samayaṃ	792	
PA_atk-s02_02a:792_4	pavadanti kathenti dīpenti, tasmā so ārāmo samayappavādakoti vuccati. Sveva tindukācīrasaṅkhātāya	792	
PA_atk-s02_02a:792_5	timbarūsakarukkhapantiyā parikkhittattā tindukācīraṃ. Yasmā panettha paṭhamaṃ ekā	792	
PA_atk-s02_02a:792_6	sālā ahosi, pacchā mahāpuññaṃ poṭṭhapādaparibbājakaṃ nissāya bahū sālā katā, tasmā	792	
PA_atk-s02_02a:792_7	tameva ekaṃ sālaṃ upādāya laddhanāmavasena ekasālakoti vuccati. Mallikāya pana pasenadirañño	792	
PA_atk-s02_02a:792_8	deviyā uyyānabhūto so pupphaphalasañchanno ārāmoti katvā mallikāya ārāmoti saṅkhaṃ	792	
PA_atk-s02_02a:792_9	gato. Tasmiṃ samayappavādake tindukācīre ekasālake mallikāya ārāme. Paṭivasatīti	792	
PA_atk-s02_02a:792_10	vāsaphāsutāya vasati. Divā divassāti divasassa divā nāma majjhanhātikkamo, tasmiṃ	7921	
PA_atk-s02_02a:792_11	divasassapi divābhūte atikkantamatte majjhanhike nikkhamīti attho. Paṭisallīnoti	7921	
PA_atk-s02_02a:792_12	tato tato rūpādigocarato cittaṃ paṭisaṃharitvā līno, jhānaratisevanavasena ekībhāvaṃ	7921	
PA_atk-s02_02a:792_13	gato. Manobhāvanīyānanti manavaḍḍhanakānaṃ, ye āvajjato manasikaroto cittaṃ vinīvaraṇaṃ	7921	
PA_atk-s02_02a:792_14	hoti unnamati vaḍḍhati. Yāvatāti yattakā. Ayaṃ tesaṃ aññataroti ayaṃ tesaṃ abbhantaro	7921	
PA_atk-s02_02a:792_15	eko sāvako. Appeva nāmāti tassa upasaṅkamanaṃ patthayamāno āha. Patthanākāraṇaṃ pana	7921	
PA_atk-s02_02a:792_16	sandakasutte vuttameva.	7921	
PA_atk-s02_02a:793_0	261. Etadavocāti dandapañño ayaṃ gahapati, dhammakathāya naṃ saṅgaṇhitvā attano sāvakaṃ	793	
PA_atk-s02_02a:793_1	karissāmīti maññamāno etaṃ “catūhi kho”tiādivacanaṃ avoca. Tattha paññpemīti dassemi	793	
PA_atk-s02_02a:793_2	ṭhapemi. Sampannakusalanti paripuṇṇakusalaṃ. Paramakusalanti uttamakusalaṃ. Ayojjhanti	793	
PA_atk-s02_02a:793_3	vādayuddhena yujjhitvā cāletuṃ asakkuṇeyyaṃ acalaṃ nikkampaṃ thiraṃ. Na karotīti	793	
PA_atk-s02_02a:793_4	akaraṇamattameva vadati, ettha pana saṃvarappahānaṃ vā paṭisevanappahānaṃ vā na vadati.	793	
PA_atk-s02_02a:793_5	Sesapadesupi eseva nayo.	793	
PA_atk-s02_02a:794_0	Neva abhinandīti titthiyā nāma jānitvāpi ajānitvāpi yaṃ vā taṃ vā vadantīti maññamāno	794	
PA_atk-s02_02a:794_1	nābhinandi. Na paṭikkosīti sāsanassa anulomaṃ viya pasannākāraṃ viya vadatīti maññamāno na paṭisedheti.	794	
PA_atk-s02_02a:795_0	262. Yathā uggāhamānassāti yathā tassa vacanaṃ, evaṃ sante uttānaseyyako kumāro ayojjhasamaṇo	795	
PA_atk-s02_02a:795_1	thirasamaṇo bhavissati, mayaṃ pana evaṃ na vadāmāti dīpeti. Kāyotipi na hotīti sakakāyo	795	
PA_atk-s02_02a:795_2	parakāyotipi visesañāṇaṃ na hoti. Aññatra phanditamattāti paccattharaṇe valisamphassena	795	
PA_atk-s02_02a:795_3	vā maṅguladaṭṭhena vā kāyaphandanamattaṃ nāma hoti. Taṃ ṭhapetvā aññaṃ kāyena karaṇakammaṃ	795	
PA_atk-s02_02a:795_4	nāma natthi. Tampi ca kilesasahagatacitteneva hoti. Vācātipi na hotīti micchāvācā	795	
PA_atk-s02_02a:795_5	sammāvācātipi nānattaṃ na hoti. Roditamattāti jighacchāpipāsāparetassa pana roditamattaṃ	795	
PA_atk-s02_02a:795_6	hoti. Tampi kilesasahagatacitteneva. Saṅkappoti micchāsaṅkappo sammāsaṅkappotipi	795	
PA_atk-s02_02a:795_7	nānattaṃ na hoti. Vikūjitamattāti vikūjitamattaṃ rodanahasitamattaṃ hoti. Daharakumārakānañhi	795	
PA_atk-s02_02a:795_8	cittaṃ atītārammaṇaṃ pavattati, nirayato āgatā nirayadukkhaṃ saritvā rodanti, devalokato	795	
PA_atk-s02_02a:795_9	āgatā hasanti, tampi kilesasahagatacitteneva hoti. Ājīvoti micchājīvo sammājīvotipi	795	
PA_atk-s02_02a:795_10	nānattaṃ na hoti. Aññatra mātuthaññāti thaññacoradārakā nāma honti, mātari khīraṃ	7951	
PA_atk-s02_02a:795_11	pāyantiyā apivitvā aññavihitakāle piṭṭhipassena āgantvā thaññaṃ pivanti. Ettakaṃ	7951	
PA_atk-s02_02a:795_12	muñcitvā añño micchājīvo natthi. Ayampi kilesasahagatacitteneva hotīti dasseti.	7951	
PA_atk-s02_02a:796_0	263. Evaṃ paribbājakavādaṃ paṭikkhipitvā idāni sayaṃ sekkhabhūmiyaṃ mātikaṃ ṭhapento	796	
PA_atk-s02_02a:796_1	catūhi kho ahantiādimāha. Tattha samadhigayha tiṭṭhatīti visesetvā tiṭṭhati. Na kāyena	796	
PA_atk-s02_02a:796_2	pāpa kammantiādīsu na kevalaṃ akaraṇamattameva, bhagavā pana ettha saṃvarappahānapaṭisaṅkhā	796	
PA_atk-s02_02a:796_3	paññapeti. Taṃ sandhāyevamāha. Na ceva sampannakusalantiādi pana khīṇāsavaṃ sandhāya vuttaṃ.	796	
PA_atk-s02_02a:797_0	Idāni asekkhabhūmiyaṃ mātikaṃ ṭhapento dasahi kho ahantiādimāha. Tattha tīṇi padāni	797	
PA_atk-s02_02a:797_1	nissāya dve paṭhamacatukkā ṭhapitā, ekaṃ padaṃ nissāya dve pacchimacatukkā. Ayaṃ	797	
PA_atk-s02_02a:797_2	sekkhabhūmiyaṃ mātikā.	797	
PA_atk-s02_02a:798_0	264. Idāni taṃ vibhajanto katame ca thapati akusalasīlātiādimāha. Tattha sarāganti	798	
PA_atk-s02_02a:798_1	aṭṭhavidhaṃ lobhasahagatacittaṃ. Sadosanti paṭighasampayuttacittadvayaṃ. Samohanti	798	
PA_atk-s02_02a:798_2	vicikicchuddhaccasahagatacittadvayampi vaṭṭati, sabbākusalacittānipi. Moho sabbākusale	798	
PA_atk-s02_02a:798_3	uppajjatīti hi vuttaṃ. Itosamuṭṭhānāti ito sarāgādicittato samuṭṭhānaṃ uppatti etesanti itosamuṭṭhānā.	798	
PA_atk-s02_02a:799_0	Kuhinti kataraṃ ṭhānaṃ pāpuṇitvā aparisesā nirujjhanti. Ettheteti sotāpattiphale	799	
PA_atk-s02_02a:799_1	bhummaṃ. Pātimokkhasaṃvarasīlañhi sotāpattiphale paripuṇṇaṃ hoti, taṃ ṭhānaṃ patvā	799	
PA_atk-s02_02a:799_2	akusalasīlaṃ asesaṃ nirujjhati. Akusalasīlanti ca dussīlassetaṃ adhivacananti veditabbaṃ.	799	
PA_atk-s02_02a:800	Akusalānaṃ sīlānaṃ nirodhāya paṭipannoti ettha yāva sotāpattimaggā nirodhāya paṭipanno nāma hoti, phalapatte pana te nirodhitā nāma honti.	80	
PA_atk-s02_02a:801	265. Vītarāgantiādīhi aṭṭhavidhaṃ kāmāvacarakusalacittameva vuttaṃ. Etena hi kusalasīlaṃ samuṭṭhāti.	80	
PA_atk-s02_02a:802_0	Sīlavā hotīti sīlasampanno hoti guṇasampanno ca. No ca sīlamayoti alamettāvatā, natthi	802	
PA_atk-s02_02a:802_1	ito kiñci uttari karaṇīyanti evaṃ sīlamayo na hoti. Yatthassa teti arahattaphale	802	
PA_atk-s02_02a:802_2	bhummaṃ. Arahattaphalañhi patvā akusalasīlaṃ asesaṃ nirujjhati.	802	
PA_atk-s02_02a:803	Nirodhāya paṭipannoti ettha yāva arahattamaggā nirodhāya paṭipanno nāma hoti, phalapatte pana te nirodhitā nāma honti.	80	
PA_atk-s02_02a:804	266. Kāmasaññādīsu kāmasaññā aṭṭhalobhasahagatacittasahajātā, itarā dve domanassasahagatacittadvayena sahajātā.	80	
PA_atk-s02_02a:805	Paṭhamaṃ jhānanti anāgāmiphalapaṭhamajjhānaṃ. Ettheteti anāgāmiphale bhummaṃ. Anāgāmiphalañhi patvā akusalasaṅkappā aparisesā nirujjhanti.	80	
PA_atk-s02_02a:806_0	Nirodhāya paṭipannoti ettha yāva anāgāmimaggā nirodhāya paṭipanno nāma hoti, phalapatte	806	
PA_atk-s02_02a:806_1	pana te nirodhitā nāma honti. Nekkhammasaññādayo hi tissopi aṭṭhakāmāvacarakusalasahajātasaññāva.	806	
PA_atk-s02_02a:807_0	267. Ettheteti arahattaphale bhummaṃ. Dutiyajjhānikaṃ arahattaphalañhi pāpuṇitvā	807	
PA_atk-s02_02a:807_1	kusalasaṅkappā aparisesā nirujjhanti. Nirodhāya paṭipannoti ettha yāva arahattamaggā	807	
PA_atk-s02_02a:807_2	nirodhāya paṭipanno nāma hoti, phalapatte pana te nirodhitā nāma honti. Sesaṃ sabbattha uttānamevāti.	807	
PA_atk-s02_02a:808	Papañcasūdaniyā majjhimanikāyaṭṭhakathāya	80	
PA_atk-s02_02a:809	Samaṇamuṇḍikasuttavaṇṇanā niṭṭhitā.	80	
PA_atk-s02_02a:810	9. Cūḷasakuludāyisuttavaṇṇanā	81	
PA_atk-s02_02a:811	270. Evaṃ me sutanti cūḷasakuludāyisuttaṃ. Tattha yadā pana, bhante, bhagavāti idaṃ paribbājako dhammakathaṃ sotukāmo bhagavato dhammadesanāya sālayabhāvaṃ dassento āha.	81	
PA_atk-s02_02a:812_0	271. Taṃyevettha paṭibhātūti sace dhammaṃ sotukāmo, tuyhevettha eko pañho ekaṃ kāraṇaṃ	812	
PA_atk-s02_02a:812_1	upaṭṭhātu. Yathā maṃ paṭibhāseyyāti yena kāraṇena mama dhammadesanā upaṭṭhaheyya,	812	
PA_atk-s02_02a:812_2	etena hi kāraṇena kathāya samuṭṭhitāya sukhaṃ dhammaṃ desetunti dīpeti. Tassa mayhaṃ,	812	
PA_atk-s02_02a:812_3	bhanteti so kira taṃ disvā – “sace bhagavā idha abhavissā, ayametassa bhāsitassa	812	
PA_atk-s02_02a:812_4	atthoti dīpasahassaṃ viya ujjalāpetvā ajja me pākaṭaṃ akarissā”ti dasabalaṃyeva anussari.	812	
PA_atk-s02_02a:812_5	Tasmā tassa mayhaṃ, bhantetiādimāha. Tattha aho nūnāti anussaraṇatthe nipātadvayaṃ.	812	
PA_atk-s02_02a:812_6	Tena tassa bhagavantaṃ anussarantassa etadahosi “aho nūna bhagavā aho nūna sugato”ti.	812	
PA_atk-s02_02a:812_7	Yo imesanti yo imesaṃ dhammānaṃ. Sukusaloti suṭṭhu kusalo nipuṇo cheko. So bhagavā	812	
PA_atk-s02_02a:812_8	aho nūna katheyya, so sugato aho nūna katheyya, tassa hi bhagavato pubbenivāsañāṇassa	812	
PA_atk-s02_02a:812_9	anekāni kappakoṭisahassāni ekaṅgaṇāni pākaṭānīti, ayamettha adhippāyo.	812	
PA_atk-s02_02a:813_0	Tassa vāhaṃ pubbantaṃ ārabbhāti yo hi lābhī hoti, so “pubbe tvaṃ khattiyo ahosi,	813	
PA_atk-s02_02a:813_1	brāhmaṇo ahosī”ti vutte jānanto sakkaccaṃ sussūsati. Alābhī pana – “evaṃ bhavissati	813	
PA_atk-s02_02a:813_2	evaṃ bhavissatī”ti sīsakampamettameva dasseti. Tasmā evamāha – “tassa vāhaṃ pubbantaṃ	813	
PA_atk-s02_02a:813_3	ārabbha pañhassa veyyākaraṇena cittaṃ ārādheyya”nti.	813	
PA_atk-s02_02a:814	So vā maṃ aparantanti dibbacakkhulābhino hi anāgataṃsañāṇaṃ ijjhati, tasmā evamāha. Itaraṃ pubbe vuttanayameva.	81	
PA_atk-s02_02a:815_0	Dhammaṃ te desessāmīti ayaṃ kira atīte desiyamānepi na bujjhissati, anāgate desiyamānepi	815	
PA_atk-s02_02a:815_1	na bujjhissati. Athassa bhagavā saṇhasukhumaṃ paccayākāraṃ desetukāmo evamāha. Kiṃ	815	
PA_atk-s02_02a:815_2	pana taṃ bujjhissatīti? Etaṃ pageva na bujjhissati, anāgate panassa vāsanāya paccayo	815	
PA_atk-s02_02a:815_3	bhavissatīti disvā bhagavā evamāha.	815	
PA_atk-s02_02a:816_0	Paṃsupisācakanti asuciṭṭhāne nibbattapisācaṃ. So hi ekaṃ mūlaṃ gahetvā adissamānakāyo	816	
PA_atk-s02_02a:816_1	hoti. Tatridaṃ vatthu – ekā kira yakkhinī dve dārake thūpārāmadvāre nisīdāpetvā āhārapariyesanatthaṃ	816	
PA_atk-s02_02a:816_2	nagaraṃ gatā. Dārakā ekaṃ piṇḍapātikattheraṃ disvā āhaṃsu, – “bhante, amhākaṃ mātā	816	
PA_atk-s02_02a:816_3	anto nagaraṃ paviṭṭhā, tassā vadeyyātha ‘yaṃ vā taṃ vā laddhakaṃ, gahetvā sīghaṃ	816	
PA_atk-s02_02a:816_4	gaccha, dārakā te jighacchitaṃ sandhāretuṃ na sakkontī”’ti. Tamahaṃ kathaṃ passissāmīti?	816	
PA_atk-s02_02a:816_5	Idaṃ, bhante, gaṇhathāti ekaṃ mūlakhaṇḍaṃ adaṃsu. Therassa anekāni yakkhasahassāni	816	
PA_atk-s02_02a:816_6	paññāyiṃsu, so dārakehi dinnasaññāṇena taṃ yakkhiniṃ addasa virūpaṃ bībhacchaṃ kevalaṃ	816	
PA_atk-s02_02a:816_7	vīthiyaṃ gabbhamalaṃ paccāsīsamānaṃ. Disvā tamatthaṃ kathesi. Kathaṃ maṃ tvaṃ passasīti	816	
PA_atk-s02_02a:816_8	vutte mūlakhaṇḍaṃ dassesi, sā acchinditvā gaṇhi. Evaṃ paṃsupisācakā ekaṃ mūlaṃ gahetvā	816	
PA_atk-s02_02a:816_9	adissamānakāyā honti. Taṃ sandhāyesa “paṃsupisācakampi na passāmī”ti āha. Na pakkhāyatīti	816	
PA_atk-s02_02a:816_10	na dissati na upaṭṭhāti.	8161	
PA_atk-s02_02a:817_0	272. Dīghāpi kho te esāti udāyi esā tava vācā dīghāpi bhaveyya, evaṃ vadantassa vassasatampi	817	
PA_atk-s02_02a:817_1	vassasahassampi pavatteyya, na ca atthaṃ dīpeyyāti adhippāyo. Appāṭihīrakatanti aniyyānikaṃ	817	
PA_atk-s02_02a:817_2	amūlakaṃ niratthakaṃ sampajjatīti attho.	817	
PA_atk-s02_02a:818_0	Idāni taṃ vaṇṇaṃ dassento seyyathāpi, bhantetiādimāha. Tattha paṇḍukambale nikkhittoti	818	
PA_atk-s02_02a:818_1	visabhāgavaṇṇe rattakambale ṭhapito. Evaṃvaṇṇo attā hotīti idaṃ so subhakiṇhadevaloke	818	
PA_atk-s02_02a:818_2	nibbattakkhandhe sandhāya – “amhākaṃ matakāle attā subhakiṇhadevaloke khandhā viya jotetī”ti vadati.	818	
PA_atk-s02_02a:819_0	273. Ayaṃ imesaṃ ubhinnanti so kira yasmā maṇissa bahi ābhā na niccharati, khajjopanakassa	819	
PA_atk-s02_02a:819_1	aṅguladvaṅgulacaturaṅgulamattaṃ niccharati, mahākhajjopanakassa pana khaḷamaṇḍalamattampi	819	
PA_atk-s02_02a:819_2	niccharatiyeva, tasmā evamāha.	819	
PA_atk-s02_02a:820_0	Viddheti ubbiddhe, meghavigamena dūrībhūteti attho. Vigatavalāhaketi apagatameghe.	820	
PA_atk-s02_02a:820_1	Deveti ākāse. Osadhitārakāti sukkatārakā. Sā hi yasmā tassā udayato paṭṭhāya tena	820	
PA_atk-s02_02a:820_2	saññāṇena osadhāni gaṇhantipi pivantipi, tasmā “osadhitārakā”ti vuccati. Abhido aḍḍharattasamayanti	820	
PA_atk-s02_02a:820_3	abhinne aḍḍharattasamaye. Iminā gaganamajjhe ṭhitacandaṃ dasseti. Abhido majjhanhikepi eseva nayo.	820	
PA_atk-s02_02a:821	Ato khoti ye anubhonti, tehi bahutarā, bahū ceva bahutarā cāti attho. Ābhā nānubhontīti obhāsaṃ na vaḷañjanti, attano sarīrobhāseneva ālokaṃ pharitvā viharanti.	82	
PA_atk-s02_02a:822_0	274. Idāni yasmā so “ekantasukhaṃ lokaṃ pucchissāmī”ti nisinno, pucchāmūḷho pana	822	
PA_atk-s02_02a:822_1	jāto, tasmā naṃ bhagavā taṃ pucchaṃ sarāpento kiṃ pana, udāyi, atthi ekantasukho	822	
PA_atk-s02_02a:822_2	lokotiādimāha. Tattha ākāravatīti kāraṇavatī. Aññataraṃ vā pana tapoguṇanti acelakapāḷiṃ	822	
PA_atk-s02_02a:822_3	sandhāyāha, surāpānaviratīti attho.	822	
PA_atk-s02_02a:823_0	275. Katamā pana sā, bhante, ākāravatī paṭipadā ekantasukhassāti kasmā pucchati?	823	
PA_atk-s02_02a:823_1	Evaṃ kirassa ahosi – “mayaṃ sattānaṃ ekantasukhaṃ vadāma, paṭipadaṃ pana kālena sukhaṃ	823	
PA_atk-s02_02a:823_2	kālena dukkhaṃ vadāma. Ekantasukhassa kho pana attano paṭipadāyapi ekantasukhāya	823	
PA_atk-s02_02a:823_3	bhavitabbaṃ. Amhākaṃ kathā aniyyānikā, satthu kathāva niyyānikā”ti. Idāni satthāraṃyeva	823	
PA_atk-s02_02a:823_4	pucchitvā jānissāmīti tasmā pucchati.	823	
PA_atk-s02_02a:824_0	Ettha mayaṃ anassāmāti etasmiṃ kāraṇe mayaṃ anassāma. Kasmā pana evamāhaṃsu? Te kira	824	
PA_atk-s02_02a:824_1	pubbe pañcasu dhammesu patiṭṭhāya kasiṇaparikammaṃ katvā tatiyajjhānaṃ nibbattetvā	824	
PA_atk-s02_02a:824_2	aparihīnajjhānā kālaṃ katvā subhakiṇhesu nibbattantīti jānanti, gacchante gacchante	824	
PA_atk-s02_02a:824_3	pana kāle kasiṇaparikammampi na jāniṃsu, tatiyajjhānampi nibbattetuṃ nāsakkhiṃsu.	824	
PA_atk-s02_02a:824_4	Pañca pubbabhāgadhamme pana “ākāravatī paṭipadā”ti uggahetvā tatiyajjhānaṃ “ekantasukho	824	
PA_atk-s02_02a:824_5	loko”ti uggaṇhiṃsu. Tasmā evamāhaṃsu. Uttaritaranti ito pañcahi dhammehi uttaritaraṃ	824	
PA_atk-s02_02a:824_6	paṭipadaṃ vā tatiyajjhānato uttaritaraṃ ekantasukhaṃ lokaṃ vā na jānāmāti vuttaṃ	824	
PA_atk-s02_02a:824_7	hoti. Appasadde katvāti ekappahāreneva mahāsaddaṃ kātuṃ āraddhe nissadde katvā.	824	
PA_atk-s02_02a:825_0	276. Sacchikiriyāhetūti ettha dve sacchikiriyā paṭilābhasacchikiriyā ca paccakkhasacchikiriyā	825	
PA_atk-s02_02a:825_1	ca. Tattha tatiyajjhānaṃ nibbattetvā aparihīnajjhāno kālaṃ katvā subhakiṇhaloke tesaṃ	825	
PA_atk-s02_02a:825_2	devānaṃ samānāyuvaṇṇo hutvā nibbattati, ayaṃ paṭilābhasacchikiriyā nāma. Catutthajjhānaṃ	825	
PA_atk-s02_02a:825_3	nibbattetvā iddhivikubbanena subhakiṇhalokaṃ gantvā tehi devehi saddhiṃ santiṭṭhati	825	
PA_atk-s02_02a:825_4	sallapati sākacchaṃ āpajjati, ayaṃ paccakkhasacchikiriyā nāma. Tāsaṃ dvinnampi tatiyajjhānaṃ	825	
PA_atk-s02_02a:825_5	ākāravatī paṭipadā nāma. Tañhi anuppādetvā neva sakkā subhakiṇhaloke nibbattituṃ,	825	
PA_atk-s02_02a:825_6	na catutthajjhānaṃ uppādetuṃ. Iti duvidhampetaṃ sacchikiriyaṃ sandhāya – “etassa	825	
PA_atk-s02_02a:825_7	nūna, bhante, ekantasukhassa lokassa sacchikiriyāhetū”ti āha.	825	
PA_atk-s02_02a:826_0	277. Udañcanikoti udakavārako. Antarāyamakāsīti yathā pabbajjaṃ na labhati, evaṃ	826	
PA_atk-s02_02a:826_1	upaddutamakāsi yathā taṃ upanissayavipannaṃ. Ayaṃ kira kassapabuddhakāle pabbajitvā	826	
PA_atk-s02_02a:826_2	samaṇadhammamakāsi. Athassa eko sahāyako bhikkhu sāsane anabhirato, “āvuso, vibbhamissāmī”ti	826	
PA_atk-s02_02a:826_3	ārocesi. So tassa pattacīvare lobhaṃ uppādetvā gihibhāvāya vaṇṇaṃ abhāsi. Itaro tassa	826	
PA_atk-s02_02a:826_4	pattacīvaraṃ datvā vibbhami. Tenassa kammunā idāni bhagavato sammukhā pabbajjāya	826	
PA_atk-s02_02a:826_5	antarāyo jāto. Bhagavatā panassa purimasuttaṃ atirekabhāṇavāramattaṃ, idaṃ bhāṇavāramattanti	826	
PA_atk-s02_02a:826_6	ettakāya tantiyā dhammo kathito, ekadesanāyapi maggaphalapaṭivedho na jāto, anāgate	826	
PA_atk-s02_02a:826_7	panassa paccayo bhavissatīti bhagavā dhammaṃ deseti. Anāgate paccayabhāvañcassa disvā	826	
PA_atk-s02_02a:826_8	bhagavā dharamāno ekaṃ bhikkhumpi mettāvihārimhi etadagge na ṭhapesi. Passati hi	826	
PA_atk-s02_02a:826_9	bhagavā – “anāgate ayaṃ mama sāsane pabbajitvā mettāvihārīnaṃ aggo bhavissatī”ti.	826	
PA_atk-s02_02a:827_0	So bhagavati parinibbute dhammāsokarājakāle pāṭaliputte nibbattitvā pabbajitvā arahattappatto	827	
PA_atk-s02_02a:827_1	assaguttatthero nāma hutvā mettāvihārīnaṃ aggo ahosi. Therassa mettānubhāvena tiracchānagatāpi	827	
PA_atk-s02_02a:827_2	mettacittaṃ paṭilabhiṃsu, thero sakalajambudīpe bhikkhusaṅghassa ovādācariyo hutvā	827	
PA_atk-s02_02a:827_3	vattanisenāsane āvasi, tiṃsayojanamattā aṭavī ekaṃ padhānagharaṃ ahosi. Thero ākāse	827	
PA_atk-s02_02a:827_4	cammakhaṇḍaṃ pattharitvā tattha nisinno kammaṭṭhānaṃ kathesi. Gacchante gacchante	827	
PA_atk-s02_02a:827_5	kāle bhikkhācārampi agantvā vihāre nisinno kammaṭṭhānaṃ kathesi, manussā vihārameva	827	
PA_atk-s02_02a:827_6	gantvā dānamadaṃsu. Dhammāsokarājā therassa guṇaṃ sutvā daṭṭhukāmo tikkhattuṃ pahiṇi.	827	
PA_atk-s02_02a:827_7	Thero bhikkhusaṅghassa ovādaṃ dammīti ekavārampi na gatoti.	827	
PA_atk-s02_02a:828	Papañcasūdaniyā majjhimanikāyaṭṭhakathāya	82	
PA_atk-s02_02a:829	Cūḷasakuludāyisuttavaṇṇanā niṭṭhitā.	82	
PA_atk-s02_02a:830	10. Vekhanasasuttavaṇṇanā	83	
PA_atk-s02_02a:831_0	278. Evaṃ me sutanti vekhanasasuttaṃ. Tattha vekhanasoti ayaṃ kira sakuludāyissa	831	
PA_atk-s02_02a:831_1	ācariyo, so “sakuludāyī paribbājako paramavaṇṇapañhe parājito”ti sutvā “mayā so sādhukaṃ	831	
PA_atk-s02_02a:831_2	uggahāpito, tenāpi sādhukaṃ uggahitaṃ, kathaṃ nu kho parājito, handāhaṃ sayaṃ gantvā	831	
PA_atk-s02_02a:831_3	samaṇaṃ gotamaṃ paramavaṇṇapañhaṃ pucchitvā jānissāmī”ti rājagahato pañcacattālīsayojanaṃ	831	
PA_atk-s02_02a:831_4	sāvatthiṃ gantvā yena bhagavā, tenupasaṅkami, upasaṅkamitvā pana ṭhitakova bhagavato	831	
PA_atk-s02_02a:831_5	santike udānaṃ udānesi. Tattha purimasadisaṃ vuttanayeneva veditabbaṃ.	831	
PA_atk-s02_02a:832_0	280. Pañca kho imeti kasmā ārabhi? Agāriyopi ekacco kāmagaruko kāmādhimutto hoti,	832	
PA_atk-s02_02a:832_1	ekacco nekkhammagaruko nekkhammādhimutto hoti. Pabbajitopi ca ekacco kāmagaruko kāmādhimutto	832	
PA_atk-s02_02a:832_2	hoti, ekacco nekkhammagaruko nekkhammādhimutto hoti. Ayaṃ pana kāmagaruko kāmādhimutto	832	
PA_atk-s02_02a:832_3	hoti. So imāya kathāya kathiyamānāya attano kāmādhimuttattaṃ sallakkhessati, evamassāyaṃ	832	
PA_atk-s02_02a:832_4	desanā sappāyā bhavissatīti imaṃ desanaṃ ārabhi. Kāmaggasukhanti nibbānaṃ adhippetaṃ.	832	
PA_atk-s02_02a:833_0	281. Pāpito bhavissatīti ajānanabhāvaṃ pāpito bhavissati. Nāmakaṃyeva sampajjatīti	833	
PA_atk-s02_02a:833_1	niratthakavacanamattameva sampajjati. Tiṭṭhatu pubbanto tiṭṭhatu aparantoti yasmā	833	
PA_atk-s02_02a:833_2	tuyhaṃ atītakathāya anucchavikaṃ pubbenivāsañāṇaṃ natthi, anāgatakathāya anucchavikaṃ	833	
PA_atk-s02_02a:833_3	dibbacakkhuñāṇaṃ natthi, tasmā ubhayampetaṃ tiṭṭhatūti āha. Suttabandhanehīti suttamayabandhanehi.	833	
PA_atk-s02_02a:833_4	Tassa hi ārakkhatthāya hatthapādesu ceva gīvāya ca suttakāni bandhanti. Tāni sandhāyetaṃ	833	
PA_atk-s02_02a:833_5	vuttaṃ. Mahallakakāle panassa tāni sayaṃ vā pūtīni hutvā muñcanti, chinditvā vā haranti.	833	
PA_atk-s02_02a:834_0	Evameva khoti iminā idaṃ dasseti – daharassa kumārassa suttabandhanānaṃ ajānanakālo	834	
PA_atk-s02_02a:834_1	viya avijjāya purimāya koṭiyā ajānanaṃ, na hi sakkā avijjāya purimakoṭi ñātuṃ, mocanakāle	834	
PA_atk-s02_02a:834_2	jānanasadisaṃ pana arahattamaggena avijjābandhanassa pamokkho jātoti jānanaṃ. Sesaṃ	834	
PA_atk-s02_02a:834_3	sabbattha uttānamevāti.	834	
PA_atk-s02_02a:835	Papañcasūdaniyā majjhimanikāyaṭṭhakathāya	83	
PA_atk-s02_02a:836	Vekhanasasuttavaṇṇanā niṭṭhitā.	83	
PA_atk-s02_02a:837	Tatiyavaggavaṇṇanā niṭṭhitā.	83	
PA_atk-s02_02a:838	4. Rājavaggo	83	
PA_atk-s02_02a:839	1. Ghaṭikārasuttavaṇṇanā	83	
PA_atk-s02_02a:840_0	282. Evaṃ me sutanti ghaṭikārasuttaṃ. Tattha sitaṃ pātvākāsīti mahāmaggena gacchanto	840	
PA_atk-s02_02a:840_1	aññataraṃ bhūmippadesaṃ oloketvā – “atthi nu kho mayā cariyaṃ caramānena imasmiṃ	840	
PA_atk-s02_02a:840_2	ṭhāne nivutthapubba”nti āvajjanto addasa – “kassapabuddhakāle imasmiṃ ṭhāne vegaḷiṅgaṃ	840	
PA_atk-s02_02a:840_3	nāma gāmanigamo ahosi, ahaṃ tadā jotipālo nāma māṇavo ahosiṃ, mayhaṃ sahāyo ghaṭikāro	840	
PA_atk-s02_02a:840_4	nāma kumbhakāro ahosi, tena saddhiṃ mayā idha ekaṃ sukāraṇaṃ kataṃ, taṃ bhikkhusaṅghassa	840	
PA_atk-s02_02a:840_5	apākaṭaṃ paṭicchannaṃ, handa naṃ bhikkhusaṅghassa pākaṭaṃ karomī”ti maggā okkamma	840	
PA_atk-s02_02a:840_6	aññatarasmiṃ padese ṭhitakova sitapātukammamakāsi, aggaggadante dassetvā mandahasitaṃ	840	
PA_atk-s02_02a:840_7	hasi. Yathā hi lokiyamanussā uraṃ paharantā – “kuhaṃ kuha”nti hasanti, na evaṃ buddhā,	840	
PA_atk-s02_02a:840_8	buddhānaṃ pana hasitaṃ haṭṭhapahaṭṭhākāramattameva hoti.	840	
PA_atk-s02_02a:841_0	Hasitañca nāmetaṃ terasahi somanassasahagatacittehi hoti. Tattha lokiyamahājano akusalato	841	
PA_atk-s02_02a:841_1	catūhi, kāmāvacarakusalato catūhīti aṭṭhahi cittehi hasati, sekkhā akusalato diṭṭhisampayuttāni	841	
PA_atk-s02_02a:841_2	dve apanetvā chahi cittehi hasanti, khīṇāsavā catūhi sahetukakiriyacittehi ekena	841	
PA_atk-s02_02a:841_3	ahetukakiriyacittenāti pañcahi cittehi hasanti. Tesupi balavārammaṇe āpāthagate dvīhi	841	
PA_atk-s02_02a:841_4	ñāṇasampayuttacittehi hasanti, dubbalārammaṇe duhetukacittadvayena ca ahetukacittena	841	
PA_atk-s02_02a:841_5	cāti tīhi cittehi hasanti. Imasmiṃ pana ṭhāne kiriyāhetukamanoviññāṇadhātusomanassasahagatacittaṃ	841	
PA_atk-s02_02a:841_6	bhagavato haṭṭhapahaṭṭhākāramattaṃ hasitaṃ uppādesi.	841	
PA_atk-s02_02a:842_0	Taṃ panetaṃ hasitaṃ evaṃ appamattakampi therassa pākaṭaṃ ahosi. Kathaṃ? Tathārūpe	842	
PA_atk-s02_02a:842_1	hi kāle tathāgatassa catūhi dāṭhāhi catuddīpikamahāmeghamukhato sateratāvijjulatā	842	
PA_atk-s02_02a:842_2	viya virocamānā mahātālakkhandhapamāṇā rasmivaṭṭiyo uṭṭhahitvā tikkhattuṃ sīsavaraṃ	842	
PA_atk-s02_02a:842_3	padakkhiṇaṃ katvā dāṭhaggesuyeva antaradhāyanti. Tena saññāṇena āyasmā ānando bhagavato	842	
PA_atk-s02_02a:842_4	pacchato gacchamānopi sitapātubhāvaṃ jānāti.	842	
PA_atk-s02_02a:843_0	Bhagavantaṃ etadavocāti – “ettha kira kassapo bhagavā bhikkhusaṅghaṃ ovadi, catusaccappakāsanaṃ	843	
PA_atk-s02_02a:843_1	akāsi, bhagavatopi ettha nisīdituṃ ruciṃ uppādessāmi, evamayaṃ bhūmibhāgo dvīhi buddhehi	843	
PA_atk-s02_02a:843_2	paribhutto bhavissati, mahājano gandhamālādīhi pūjetvā cetiyaṭṭhānaṃ katvā paricaranto	843	
PA_atk-s02_02a:843_3	saggamaggaparāyaṇo bhavissatī”ti cintetvā etaṃ “tena hi, bhante,”tiādivacanaṃ avoca.	843	
PA_atk-s02_02a:844_0	283. Muṇḍakena samaṇakenāti muṇḍaṃ muṇḍoti, samaṇaṃ vā samaṇoti vattuṃ vaṭṭati, ayaṃ	844	
PA_atk-s02_02a:844_1	pana aparipakkañāṇattā brāhmaṇakule uggahitavohāravaseneva hīḷento evamāha. Sottisināninti	844	
PA_atk-s02_02a:844_2	sinānatthāya katasottiṃ. Sotti nāma kuruvindapāsāṇacuṇṇāni lākhāya bandhitvā kataguḷikakalāpakā	844	
PA_atk-s02_02a:844_3	vuccati, yaṃ sandhāya – “tena kho pana samayena chabbaggiyā bhikkhū kuruvindakasuttiyā	844	
PA_atk-s02_02a:844_4	nahāyantī”ti vuttaṃ. Taṃ ubhosu antesu gahetvā sarīraṃ ghaṃsanti. Evaṃ sammāti yathā	844	
PA_atk-s02_02a:844_5	etarahipi manussā “cetiyavandanāya gacchāma, dhammassavanatthāya gacchāmā”ti vuttā	844	
PA_atk-s02_02a:844_6	ussāhaṃ na karonti, “naṭasamajjādidassanatthāya gacchāmā”ti vuttā pana ekavacaneneva	844	
PA_atk-s02_02a:844_7	sampaṭicchanti, tatheva sinhāyitunti vutte ekavacanena sampaṭicchanto evamāha.	844	
PA_atk-s02_02a:845_0	284. Jotipālaṃ māṇavaṃ āmantesīti ekapasse ariyaparihārena paṭhamataraṃ nhāyitvā	845	
PA_atk-s02_02a:845_1	paccuttaritvā ṭhito tassa mahantena issariyaparihārena nhāyantassa nhānapariyosānaṃ	845	
PA_atk-s02_02a:845_2	āgametvā taṃ nivatthanivāsanaṃ kese vodake kurumānaṃ āmantesi. Ayanti āsannattā dassento	845	
PA_atk-s02_02a:845_3	āha. Ovaṭṭikaṃ vinivaṭṭhetvāti nāgabalo bodhisatto “apehi sammā”ti īsakaṃ parivattamānova	845	
PA_atk-s02_02a:845_4	tena gahitagahaṇaṃ vissajjāpetvāti attho. Kesesu parāmasitvā etadavocāti so kira	845	
PA_atk-s02_02a:845_5	cintesi – “ayaṃ jotipālo paññavā, sakiṃ dassanaṃ labhamāno tathāgatassa dassanepi	845	
PA_atk-s02_02a:845_6	pasīdissati, dhammakathāyapi pasīdissati, pasanno ca pasannākāraṃ kātuṃ sakkhissati,	845	
PA_atk-s02_02a:845_7	mittā nāma etadatthaṃ honti, yaṃkiñci katvā mama sahāyaṃ gahetvā dasabalassa santikaṃ	845	
PA_atk-s02_02a:845_8	gamissāmī”ti. Tasmā naṃ kesesu parāmasitvā etadavoca.	845	
PA_atk-s02_02a:846_0	Ittarajaccoti aññajātiko, mayā saddhiṃ asamānajātiko, lāmakajātikoti attho. Na vatidanti	846	
PA_atk-s02_02a:846_1	idaṃ amhākaṃ gamanaṃ na vata orakaṃ bhavissati na khuddakaṃ, mahantaṃ bhavissati.	846	
PA_atk-s02_02a:846_2	Ayañhi na attano thāmena gaṇhi, satthu thāmena gaṇhīti gahaṇasmiṃyeva niṭṭhaṃ agamāsi.	846	
PA_atk-s02_02a:846_3	Yāvatādohipīti ettha dokārahikārapikārā nipātā, yāvatuparimanti attho. Idaṃ vuttaṃ	846	
PA_atk-s02_02a:846_4	hoti – “vācāya ālapanaṃ ovaṭṭikāya gahaṇañca atikkamitvā yāva kesaggahaṇampi tattha	846	
PA_atk-s02_02a:846_5	gamanatthaṃ payogo kattabbo”ti.	846	
PA_atk-s02_02a:847_0	285. Dhammiyā kathāyāti idha satipaṭilābhatthāya pubbenivāsapaṭisaṃyuttā dhammī kathā	847	
PA_atk-s02_02a:847_1	veditabbā. Tassa hi bhagavā, – “jotipāla, tvaṃ na lāmakaṭṭhānaṃ otiṇṇasatto, mahābodhipallaṅke	847	
PA_atk-s02_02a:847_2	pana sabbaññutaññāṇaṃ patthetvā otiṇṇosi, tādisassa nāma pamādavihāro na yutto”tiādinā	847	
PA_atk-s02_02a:847_3	nayena satipaṭilābhāya dhammaṃ kathesi. Parasamuddavāsītherā pana vadanti – “jotipāla,	847	
PA_atk-s02_02a:847_4	yathā ahaṃ dasapāramiyo pūretvā sabbaññutaññāṇaṃ paṭivijjhitvā vīsatisahassabhikkhuparivāro	847	
PA_atk-s02_02a:847_5	loke vicarāmi, evamevaṃ tvampi dasapāramiyo pūretvā sabbaññutaññāṇaṃ paṭivijjhitvā	847	
PA_atk-s02_02a:847_6	samaṇagaṇaparivāro loke vicarissasi. Evarūpena nāma tayā pamādaṃ āpajjituṃ na yutta”nti	847	
PA_atk-s02_02a:847_7	yathāssa pabbajjāya cittaṃ namati, evaṃ kāmesu ādīnavaṃ nekkhamme ca ānisaṃsaṃ kathesīti.	847	
PA_atk-s02_02a:848_0	286. Alattha kho, ānanda,…pe… pabbajjaṃ alattha upasampadanti pabbajitvā kimakāsi?	848	
PA_atk-s02_02a:848_1	Yaṃ bodhisattehi kattabbaṃ. Bodhisattā hi buddhānaṃ sammukhe pabbajanti. Pabbajitvā	848	
PA_atk-s02_02a:848_2	ca pana ittarasattā viya patitasiṅgā na honti, catupārisuddhisīle pana supatiṭṭhāya	848	
PA_atk-s02_02a:848_3	tepiṭakaṃ buddhavacanaṃ uggaṇhitvā terasa dhutaṅgāni samādāya araññaṃ pavisitvā gatapaccāgatavattaṃ	848	
PA_atk-s02_02a:848_4	pūrayamānā samaṇadhammaṃ karontā vipassanaṃ vaḍḍhetvā yāva anulomañāṇaṃ āhacca tiṭṭhanti,	848	
PA_atk-s02_02a:848_5	maggaphalatthaṃ vāyāmaṃ na karonti. Jotipālopi tatheva akāsi.	848	
PA_atk-s02_02a:849_0	287. Aḍḍhamāsupasampanneti kuladārakañhi pabbājetvā aḍḍhamāsampi avasitvā gate mātāpitūnaṃ	849	
PA_atk-s02_02a:849_1	soko na vūpasammati, sopi pattacīvaraggahaṇaṃ na jānāti, daharabhikkhusāmaṇerehi	849	
PA_atk-s02_02a:849_2	saddhiṃ vissāso na uppajjati, therehi saddhiṃ sineho na patiṭṭhāti, gatagataṭṭhāne	849	
PA_atk-s02_02a:849_3	anabhirati uppajjati. Ettakaṃ pana kālaṃ nivāse sati mātāpitaro passituṃ labhanti.	849	
PA_atk-s02_02a:849_4	Tena tesaṃ soko tanubhāvaṃ gacchati, pattacīvaraggahaṇaṃ jānāti, sāmaṇeradaharabhikkhūhi	849	
PA_atk-s02_02a:849_5	saddhiṃ vissāso jāyati, therehi saddhiṃ sineho patiṭṭhāti, gatagataṭṭhāne abhiramati,	849	
PA_atk-s02_02a:849_6	na ukkaṇṭhati. Tasmā ettakaṃ vasituṃ vaṭṭatīti aḍḍhamāsaṃ vasitvā pakkāmi.	849	
PA_atk-s02_02a:850_0	Paṇḍupuṭakassa sālinoti puṭake katvā sukkhāpitassa rattasālino. Tassa kira sālino	850	
PA_atk-s02_02a:850_1	vappakālato paṭṭhāya ayaṃ parihāro – kedārā suparikammakatā honti, tattha bījāni	850	
PA_atk-s02_02a:850_2	patiṭṭhāpetvā gandhodakena siñciṃsu, vappakāle vitānaṃ viya upari vatthakilañjaṃ	850	
PA_atk-s02_02a:850_3	bandhitvā paripakkakāle vīhisīsāni chinditvā muṭṭhimatte puṭake katvā yottabaddhe	850	
PA_atk-s02_02a:850_4	vehāsaṃyeva sukkhāpetvā gandhacuṇṇāni attharitvā koṭṭhakesu pūretvā tatiye vasse	850	
PA_atk-s02_02a:850_5	vivariṃsu. Evaṃ tivassaṃ parivutthassa sugandharattasālino apagatakāḷake suparisuddhe	850	
PA_atk-s02_02a:850_6	taṇḍule gahetvā khajjakavikatimpi bhattampi paṭiyādiyiṃsu. Taṃ sandhāya vuttaṃ paṇītaṃ	850	
PA_atk-s02_02a:850_7	khādanīyaṃ bhojanīyaṃ…pe… kālaṃ ārocāpesīti.	850	
PA_atk-s02_02a:851_0	288. Adhivuṭṭho meti kiṃ sandhāya vadati? Vegaḷiṅgato nikkhamanakāle ghaṭikāro attano	851	
PA_atk-s02_02a:851_1	santike vassāvāsaṃ vasanatthāya paṭiññaṃ aggahesi, taṃ sandhāya vadati. Ahudeva aññathattaṃ	851	
PA_atk-s02_02a:851_2	ahu domanassanti temāsaṃ dānaṃ dātuṃ, dhammañca sotuṃ, iminā ca niyāmena vīsati bhikkhusahassāni	851	
PA_atk-s02_02a:851_3	paṭijaggituṃ nālatthanti alābhaṃ ārabbha cittaññathattaṃ cittadomanassaṃ ahosi, na	851	
PA_atk-s02_02a:851_4	tathāgataṃ ārabbha. Kasmā? Sotāpannattā. So kira pubbe brāhmaṇabhatto ahosi. Athekasmiṃ	851	
PA_atk-s02_02a:851_5	samaye paccante kupite vūpasamanatthaṃ gacchanto uracchadaṃ nāma dhītaramāha – “amma	851	
PA_atk-s02_02a:851_6	amhākaṃ deve mā pamajjī”ti. Brāhmaṇā taṃ rājadhītaraṃ disvā visaññino ahesuṃ. Ke	851	
PA_atk-s02_02a:851_7	ime cāti vutte tumhākaṃ bhūmidevāti. Bhūmidevā nāma evarūpā hontīti niṭṭhubhitvā	851	
PA_atk-s02_02a:851_8	pāsādaṃ abhiruhi. Sā ekadivasaṃ vīthiṃ olokentī ṭhitā kassapassa bhagavato aggasāvakaṃ	851	
PA_atk-s02_02a:851_9	disvā pakkosāpetvā piṇḍapātaṃ datvā anumodanaṃ suṇamānāyeva sotāpannā hutvā “aññepi	851	
PA_atk-s02_02a:851_10	bhikkhū atthī”ti pucchitvā “satthā vīsatiyā bhikkhusahassehi saddhiṃ isipatane vasatī”ti	8511	
PA_atk-s02_02a:851_11	ca sutvā nimantetvā dānaṃ adāsi.	8511	
PA_atk-s02_02a:852_0	Rājā paccantaṃ vūpasametvā āgato. Atha naṃ paṭhamatarameva brāhmaṇā āgantvā dhītu	852	
PA_atk-s02_02a:852_1	avaṇṇaṃ vatvā paribhindiṃsu. Rājā pana dhītu jātakāleyeva varaṃ adāsi. Tassā “satta	852	
PA_atk-s02_02a:852_2	divasāni rajjaṃ dātabba”nti varaṃ gaṇhiṃsu. Athassā rājā satta divasāni rajjaṃ niyyātesi.	852	
PA_atk-s02_02a:852_3	Sā satthāraṃ bhojayamānā rājānaṃ pakkosāpetvā bahisāṇiyaṃ nisīdāpesi. Rājā satthu	852	
PA_atk-s02_02a:852_4	anumodanaṃ sutvāva sotāpanno jāto. Sotāpannassa ca nāma tathāgataṃ ārabbha āghāto	852	
PA_atk-s02_02a:852_5	natthi. Tena vuttaṃ – “na tathāgataṃ ārabbhā”ti.	852	
PA_atk-s02_02a:853_0	Yaṃ icchati taṃ haratūti so kira bhājanāni pacitvā kayavikkayaṃ na karoti, evaṃ pana	853	
PA_atk-s02_02a:853_1	vatvā dārutthāya vā mattikatthāya vā palālatthāya vā araññaṃ gacchati. Mahājanā “ghaṭikārena	853	
PA_atk-s02_02a:853_2	bhājanāni pakkānī”ti sutvā parisuddhataṇḍulaloṇadadhitelaphāṇitādīni gahetvā āgacchanti.	853	
PA_atk-s02_02a:853_3	Sace bhājanaṃ mahagghaṃ hoti, mūlaṃ appaṃ, yaṃ vā taṃ vā datvā gaṇhāmāti taṃ na gaṇhanti.	853	
PA_atk-s02_02a:853_4	Dhammiko vāṇijo mātāpitaro paṭijaggati, sammāsambuddhaṃ upaṭṭhahati, bahu no akusalaṃ	853	
PA_atk-s02_02a:853_5	bhavissatīti puna gantvā mūlaṃ āharanti. Sace pana bhājanaṃ appagghaṃ hoti, ābhataṃ	853	
PA_atk-s02_02a:853_6	mūlaṃ bahu, dhammiko vāṇijo, amhākaṃ puññaṃ bhavissatīti yathābhataṃ gharasāmikā	853	
PA_atk-s02_02a:853_7	viya sādhukaṃ paṭisāmetvā gacchanti. Evaṃguṇo pana kasmā na pabbajatīti. Rañño vacanapathaṃ	853	
PA_atk-s02_02a:853_8	pacchindanto andhe jiṇṇe mātāpitaro posetīti āha.	853	
PA_atk-s02_02a:854_0	289. Ko nu khoti kuhiṃ nu kho. Kumbhiyāti ukkhalito. Pariyogāti sūpabhājanato. Paribhuñjāti	854	
PA_atk-s02_02a:854_1	bhuñja. Kasmā panete evaṃ vadanti? Ghaṭikāro kira bhattaṃ pacitvā sūpaṃ sampādetvā	854	
PA_atk-s02_02a:854_2	mātāpitaro bhojetvā sayampi bhuñjitvā bhagavato vaḍḍhamānakaṃ bhattasūpaṃ paṭṭhapetvā	854	
PA_atk-s02_02a:854_3	āsanaṃ paññapetvā ādhārakaṃ upaṭṭhapetvā udakaṃ paccupaṭṭhapetvā mātāpitūnaṃ saññaṃ	854	
PA_atk-s02_02a:854_4	datvā araññaṃ gacchati. Tasmā evaṃ vadanti. Abhivissatthoti ativissattho. Pītisukhaṃ	854	
PA_atk-s02_02a:854_5	na vijahatīti na nirantaraṃ vijahati, atha kho rattibhāge vā divasabhāge vā gāme	854	
PA_atk-s02_02a:854_6	vā araññe vā yasmiṃ yasmiṃ khaṇe – “sadevake nāma loke aggapuggalo mayhaṃ gehaṃ pavisitvā	854	
PA_atk-s02_02a:854_7	sahatthena āmisaṃ gahetvā paribhuñjati, lābhā vata me”ti anussarati, tasmiṃ tasmiṃ	854	
PA_atk-s02_02a:854_8	khaṇe pañcavaṇṇā pīti uppajjati. Taṃ sandhāya evaṃ vuttaṃ.	854	
PA_atk-s02_02a:855_0	290. Kaḷopiyāti pacchito. Kiṃ pana bhagavā evamakāsīti. Paccayo dhammiko, bhikkhūnaṃ	855	
PA_atk-s02_02a:855_1	patte bhattasadiso, tasmā evamakāsi. Sikkhāpadapaññattipi ca sāvakānaṃyeva hoti,	855	
PA_atk-s02_02a:855_2	buddhānaṃ sikkhāpadavelā nāma natthi. Yathā hi rañño uyyāne pupphaphalāni honti,	855	
PA_atk-s02_02a:855_3	aññesaṃ tāni gaṇhantānaṃ niggahaṃ karonti, rājā yathāruciyā paribhuñjati, evaṃsampadametaṃ.	855	
PA_atk-s02_02a:855_4	Parasamuddavāsītherā pana “devatā kira paṭiggahetvā adaṃsū”ti vadanti.	855	
PA_atk-s02_02a:856_0	291. Haratha, bhante, haratha bhadramukhāti amhākaṃ putto “kuhiṃ gatosī”ti vutte	856	
PA_atk-s02_02a:856_1	– “dasabalassa santika”nti vadati, kuhiṃ nu kho gacchati, satthu vasanaṭṭhānassa	856	
PA_atk-s02_02a:856_2	ovassakabhāvampi na jānātīti putte aparādhasaññino gahaṇe tuṭṭhacittā evamāhaṃsu.	856	
PA_atk-s02_02a:857_0	Temāsaṃ ākāsacchadanaṃ aṭṭhāsīti bhagavā kira catunnaṃ vassikānaṃ māsānaṃ ekaṃ māsaṃ	857	
PA_atk-s02_02a:857_1	atikkamitvā tiṇaṃ āharāpesi, tasmā evamāha. Ayaṃ panettha padattho – ākāsaṃ chadanamassāti	857	
PA_atk-s02_02a:857_2	ākāsacchadanaṃ. Na devotivassīti kevalaṃ nātivassi, yathā panettha pakatiyā ca nibbakosassa	857	
PA_atk-s02_02a:857_3	udakapātaṭṭhānabbhantare ekampi udakabindu nātivassi, evaṃ ghanachadanagehabbhantare	857	
PA_atk-s02_02a:857_4	viya na vātātapāpi ābādhaṃ akaṃsu, pakatiyā utupharaṇameva ahosi. Aparabhāge tasmiṃ	857	
PA_atk-s02_02a:857_5	nigame chaḍḍitepi taṃ ṭhānaṃ anovassakameva ahosi. Manussā kammaṃ karontā deve vassante	857	
PA_atk-s02_02a:857_6	tattha sāṭake ṭhapetvā kammaṃ karonti. Yāva kappuṭṭhānā taṃ ṭhānaṃ tādisameva bhavissati.	857	
PA_atk-s02_02a:857_7	Tañca kho pana na tathāgatassa iddhānubhāvena, tesaṃyeva pana guṇasampattiyā. Tesañhi	857	
PA_atk-s02_02a:857_8	– “sammāsambuddho kattha na labheyya, amhākaṃ nāma dvinnaṃ andhakānaṃ nivesanaṃ uttiṇaṃ	857	
PA_atk-s02_02a:857_9	kāresī”ti na tappaccayā domanassaṃ udapādi – “sadevake loke aggapuggalo amhākaṃ nivesanā	857	
PA_atk-s02_02a:857_10	tiṇaṃ āharāpetvā gandhakuṭiṃ chādāpesī”ti pana tesaṃ anappakaṃ balavasomanassaṃ udapādi.	8571	
PA_atk-s02_02a:857_11	Iti tesaṃyeva guṇasampattiyā idaṃ pāṭihāriyaṃ jātanti veditabbaṃ.	8571	
PA_atk-s02_02a:858_0	292. Taṇḍulavāhasatānīti ettha dve sakaṭāni eko vāhoti veditabbo. Tadupiyañca sūpeyyanti	858	
PA_atk-s02_02a:858_1	sūpatthāya tadanurūpaṃ telaphāṇitādiṃ. Vīsatibhikkhusahassassa temāsatthāya bhattaṃ	858	
PA_atk-s02_02a:858_2	bhavissatīti kira saññāya rājā ettakaṃ pesesi. Alaṃ me raññova hotūti kasmā paṭikkhipi?	858	
PA_atk-s02_02a:858_3	Adhigataappicchatāya. Evaṃ kirassa ahosi – “nāhaṃ raññā diṭṭhapubbo, kathaṃ nu kho	858	
PA_atk-s02_02a:858_4	pesesī”ti. Tato cintesi – “satthā bārāṇasiṃ gato, addhā so rañño vassāvāsaṃ yāciyamāno	858	
PA_atk-s02_02a:858_5	mayhaṃ paṭiññātabhāvaṃ ārocetvā mama guṇakathaṃ kathesi, guṇakathāya laddhalābho	858	
PA_atk-s02_02a:858_6	pana naṭena naccitvā laddhaṃ viya gāyakena gāyitvā laddhaṃ viya ca hoti. Kiṃ mayhaṃ	858	
PA_atk-s02_02a:858_7	iminā, kammaṃ katvā uppannena mātāpitūnampi sammāsambuddhassapi upaṭṭhānaṃ sakkā	858	
PA_atk-s02_02a:858_8	kātu”nti. Sesaṃ sabbattha uttānamevāti.	858	
PA_atk-s02_02a:859	Papañcasūdaniyā majjhimanikāyaṭṭhakathāya	85	
PA_atk-s02_02a:860	Ghaṭikārasuttavaṇṇanā niṭṭhitā.	86	
PA_atk-s02_02a:861	2. Raṭṭhapālasuttavaṇṇanā	86	
PA_atk-s02_02a:862_0	293. Evaṃ me sutanti raṭṭhapālasuttaṃ. Tattha thullakoṭṭhikanti thullakoṭṭhaṃ paripuṇṇakoṭṭhāgāraṃ.	862	
PA_atk-s02_02a:862_1	So kira janapado niccasasso sadā bījabhaṇḍaṃ nikkhamati, khalabhaṇḍaṃ pavisati. Tena	862	
PA_atk-s02_02a:862_2	tasmiṃ nigame koṭṭhā niccapūrāva honti. Tasmā so thullakoṭṭhikanteva saṅkhaṃ gato.	862	
PA_atk-s02_02a:863_0	294. Raṭṭhapāloti kasmā raṭṭhapālo? Bhinnaṃ raṭṭhaṃ sandhāretuṃ pāletuṃ samatthoti	863	
PA_atk-s02_02a:863_1	raṭṭhapālo. Kadā panassetaṃ nāmaṃ uppannanti. Padumuttarasammāsambuddhakāle. Ito	863	
PA_atk-s02_02a:863_2	hi pubbe satasahassakappamatthake vassasatasahassāyukesu manussesu padumuttaro nāma	863	
PA_atk-s02_02a:863_3	satthā uppajjitvā bhikkhusatasahassaparivāro lokahitāya cārikaṃ cari, yaṃ sandhāya vuttaṃ –	863	
PA_atk-s02_02a:864	“Nagaraṃ haṃsavatī nāma, ānando nāma khattiyo;	86	
PA_atk-s02_02a:865	Sujātā nāma janikā, padumuttarassa satthuno”ti. ;	86	
PA_atk-s02_02a:866_0	Padumuttare pana anuppanne eva haṃsavatiyā dve kuṭumbikā saddhā pasannā kapaṇaddhikayācakādīnaṃ	866	
PA_atk-s02_02a:866_1	dānaṃ paṭṭhapayiṃsu. Tadā pabbatavāsino pañcasatā tāpasā haṃsavatiṃ anuppattā. Te	866	
PA_atk-s02_02a:866_2	dvepi janā tāpasagaṇaṃ majjhe bhinditvā upaṭṭhahiṃsu. Tāpasā kiñcikālaṃ vasitvā pabbatapādameva	866	
PA_atk-s02_02a:866_3	gatā. Dve saṅghattherā ohīyiṃsu. Tadā tesaṃ te yāvajīvaṃ upaṭṭhānaṃ akaṃsu. Tāpasesu	866	
PA_atk-s02_02a:866_4	bhuñjitvā anumodanaṃ karontesu eko sakkabhavanassa vaṇṇaṃ kathesi, eko bhūmindharanāgarājabhavanassa.	866	
PA_atk-s02_02a:867_0	Kuṭumbikesu eko sakkabhavanaṃ patthanaṃ katvā sakko hutvā nibbatto, eko nāgabhavane	867	
PA_atk-s02_02a:867_1	pālitanāgarājā nāma. Taṃ sakko attano upaṭṭhānaṃ āgataṃ disvā nāgayoniyaṃ abhiramasīti	867	
PA_atk-s02_02a:867_2	pucchi. So nābhiramāmīti āha. Tena hi padumuttarassa bhagavato dānaṃ datvā imasmiṃ	867	
PA_atk-s02_02a:867_3	ṭhāne patthanaṃ karohi, ubho sukhaṃ vasissāmāti. Nāgarājā satthāraṃ nimantetvā bhikkhusatasahassaparivārassa	867	
PA_atk-s02_02a:867_4	bhagavato sattāhaṃ mahādānaṃ dadamāno padumuttarassa dasabalassa puttaṃ uparevataṃ	867	
PA_atk-s02_02a:867_5	nāma sāmaṇeraṃ disvā sattame divase buddhappamukhassa saṅghassa dibbavatthāni datvā	867	
PA_atk-s02_02a:867_6	sāmaṇerassa ṭhānantaraṃ patthesi. Bhagavā anāgataṃ oloketvā – “anāgate gotamassa	867	
PA_atk-s02_02a:867_7	nāma buddhassa putto rāhulakumāro bhavissatī”ti disvā “samijjhissati te patthanā”ti	867	
PA_atk-s02_02a:867_8	kathesi. Nāgarājā tamatthaṃ sakkassa kathesi. Sakko tassa vacanaṃ sutvā tatheva sattāhaṃ	867	
PA_atk-s02_02a:867_9	dānaṃ datvā bhinnaṃ raṭṭhaṃ sandhāretuṃ pāletuṃ samatthakule nibbattitvā saddhāpabbajitaṃ	867	
PA_atk-s02_02a:867_10	raṭṭhapālaṃ nāma kulaputtaṃ disvā – “ahampi anāgate lokasmiṃ tumhādise buddhe uppanne	8671	
PA_atk-s02_02a:867_11	bhinnaṃ raṭṭhaṃ sandhāretuṃ pāletuṃ samatthakule nibbattitvā ayaṃ kulaputto viya	8671	
PA_atk-s02_02a:867_12	saddhāpabbajito raṭṭhapālo nāma bhaveyya”nti patthanamakāsi. Satthā samijjhanakabhāvaṃ	8671	
PA_atk-s02_02a:867_13	ñatvā imaṃ gāthamāha –	8671	
PA_atk-s02_02a:868	“Sarājikaṃ cātuvaṇṇaṃ, posetuṃ yaṃ pahossati;	86	
PA_atk-s02_02a:869	Raṭṭhapālakulaṃ nāma, tattha jāyissate aya”nti. –	86	
PA_atk-s02_02a:870	Evaṃ padumuttarasammāsambuddhakāle tassetaṃ nāmaṃ uppannanti veditabbaṃ.	87	
PA_atk-s02_02a:871_0	Etadahosīti kiṃ ahosi? Yathā yathā khotiādi. Tatrāyaṃ saṅkhepakathā – ahaṃ kho yena	871	
PA_atk-s02_02a:871_1	yena kāraṇena bhagavatā dhammaṃ desitaṃ ājānāmi, tena tena me upaparikkhato evaṃ	871	
PA_atk-s02_02a:871_2	hoti – “yadetaṃ sikkhattayabrahmacariyaṃ ekadivasampi akhaṇḍaṃ katvā carimakacittaṃ	871	
PA_atk-s02_02a:871_3	pāpetabbatāya ekantaparipuṇṇaṃ caritabbaṃ, ekadivasampi ca kilesamalena amalīnaṃ	871	
PA_atk-s02_02a:871_4	katvā carimakacittaṃ pāpetabbatāya ekantaparisuddhaṃ, saṅkhalikhitaṃ vilikhitasaṅkhasadisaṃ	871	
PA_atk-s02_02a:871_5	dhotasaṅkhasappaṭibhāgaṃ katvā caritabbaṃ, nayidaṃ sukaraṃ agāraṃ ajjhāvasatā agāramajjhe	871	
PA_atk-s02_02a:871_6	vasantena ekantaparipuṇṇaṃ…pe… carituṃ, yaṃnūnāhaṃ kesañca massuñca ohāretvā kāsāyarasapītatāya	871	
PA_atk-s02_02a:871_7	kāsāyāni brahmacariyaṃ carantānaṃ anucchavikāni vatthāni acchādetvā agārasmā nikkhamitvā	871	
PA_atk-s02_02a:871_8	anagāriyaṃ pabbajeyya”nti.	871	
PA_atk-s02_02a:872_0	Acirapakkantesu thullakoṭṭhikesu brāhmaṇagahapatikesu yena bhagavā tenupasaṅkamīti	872	
PA_atk-s02_02a:872_1	raṭṭhapālo anuṭṭhitesu tesu na bhagavantaṃ pabbajjaṃ yāci. Kasmā? Tatthassa bahū	872	
PA_atk-s02_02a:872_2	ñātisālohitā mittāmaccā santi, te – “tvaṃ mātāpitūnaṃ ekaputtako, na labbhā tayā	872	
PA_atk-s02_02a:872_3	pabbajitu”nti bāhāyampi gahetvā ākaḍḍheyyuṃ, tato pabbajjāya antarāyo bhavissatīti	872	
PA_atk-s02_02a:872_4	saheva parisāya uṭṭhahitvā thokaṃ gantvā puna kenaci sarīrakiccalesena nivattitvā	872	
PA_atk-s02_02a:872_5	bhagavantaṃ upasaṅkamma pabbajjaṃ yāci. Tena vuttaṃ – “atha kho raṭṭhapālo kulaputto	872	
PA_atk-s02_02a:872_6	acirapakkantesu thullakoṭṭhikesu…pe… pabbājetu maṃ bhagavā”ti. Bhagavā pana yasmā	872	
PA_atk-s02_02a:872_7	rāhulakumārassa pabbajitato pabhuti mātāpitūhi ananuññātaṃ puttaṃ na pabbājeti, tasmā	872	
PA_atk-s02_02a:872_8	naṃ pucchi anuññātosi pana tvaṃ, raṭṭhapāla, mātāpitūhi…pe… pabbajjāyāti.	872	
PA_atk-s02_02a:873_0	295. Ammatātāti ettha ammāti mātaraṃ ālapati, tātāti pitaraṃ. Ekaputtakoti ekova	873	
PA_atk-s02_02a:873_1	puttako, añño koci jeṭṭho vā kaniṭṭho vā natthi. Ettha ca ekaputtoti vattabbe anukampāvasena	873	
PA_atk-s02_02a:873_2	ekaputtakoti vuttaṃ. Piyoti pītijanako. Manāpoti manavaḍḍhanako. Sukhedhitoti sukhena	873	
PA_atk-s02_02a:873_3	edhito, sukhasaṃvaḍḍhitoti attho. Sukhaparibhatoti sukhena paribhato, jātakālato	873	
PA_atk-s02_02a:873_4	pabhuti dhātīhi aṅkato aṅkaṃ āharitvā dhāriyamāno assakarathakādīhi bālakīḷanakehi	873	
PA_atk-s02_02a:873_5	kīḷayamāno sādurasabhojanaṃ bhojayamāno sukhena parihaṭo. Na tvaṃ, tāta raṭṭhapāla,	873	
PA_atk-s02_02a:873_6	kassaci dukkhassa jānāsīti tvaṃ, tāta raṭṭhapāla appamattakampi kalabhāgaṃ dukkhassa	873	
PA_atk-s02_02a:873_7	na jānāsi na sarasīti attho. Maraṇenapi te mayaṃ akāmakā vinā bhavissāmāti sacepi	873	
PA_atk-s02_02a:873_8	tava amhesu jīvamānesu maraṇaṃ bhaveyya, tena te maraṇenapi mayaṃ akāmakā anicchakā	873	
PA_atk-s02_02a:873_9	na attano ruciyā vinā bhavissāma, tayā viyogaṃ pāpuṇissāmāti attho. Kiṃ pana mayaṃ	873	
PA_atk-s02_02a:873_10	tanti evaṃ sante kiṃ pana kiṃ nāma taṃ kāraṇaṃ, yena mayaṃ taṃ jīvantaṃ anujānissāma.	8731	
PA_atk-s02_02a:873_11	Atha vā kiṃ pana mayaṃ tanti kena pana kāraṇena mayaṃ taṃ jīvantaṃ anujānissāmāti	8731	
PA_atk-s02_02a:873_12	evamettha attho daṭṭhabbo.	8731	
PA_atk-s02_02a:874_0	296. Tatthevāti yattha naṃ ṭhitaṃ mātāpitaro nānujāniṃsu, tattheva ṭhāne. Anantarahitāyāti	874	
PA_atk-s02_02a:874_1	kenaci attharaṇena anatthatāya. Paricārehīti gandhabbanaṭanāṭakādīni paccupaṭṭhapetvā	874	
PA_atk-s02_02a:874_2	tattha sahāyakehi saddhiṃ yathāsukhaṃ indriyāni cārehi sañcārehi, ito cito ca upanehīti	874	
PA_atk-s02_02a:874_3	vuttaṃ hoti. Atha vā paricārehīti gandhabbanaṭanāṭakādīni paccupaṭṭhapetvā sahāyakehi	874	
PA_atk-s02_02a:874_4	saddhiṃ laḷa upalaḷa rama, kīḷassūtipi vuttaṃ hoti. Kāme paribhuñjantoti attano puttadārehi	874	
PA_atk-s02_02a:874_5	saddhiṃ bhoge bhuñjanto. Puññāni karontoti buddhañca dhammañca saṅghañca ārabbha	874	
PA_atk-s02_02a:874_6	dānappadānādīni sugatimaggasaṃsodhakāni kusalakammāni karonto. Tuṇhī ahosīti kathānuppabandhavicchedanatthaṃ	874	
PA_atk-s02_02a:874_7	nirālāpasallāpo ahosi.	874	
PA_atk-s02_02a:875_0	Athassa mātāpitaro tikkhattuṃ vatvā paṭivacanampi alabhamānā sahāyake pakkosāpetvā	875	
PA_atk-s02_02a:875_1	“esa vo sahāyako pabbajitukāmo, nivāretha na”nti āhaṃsu. Tepi taṃ upasaṅkamitvā tikkhattuṃ	875	
PA_atk-s02_02a:875_2	avocuṃ, tesampi tuṇhī ahosi. Tena vuttaṃ – atha kho raṭṭhapālassa kulaputtassa sahāyakā…pe…	875	
PA_atk-s02_02a:875_3	tuṇhī ahosīti. Athassa sahāyakānaṃ tikkhattuṃ vatvā etadahosi – “sace ayaṃ pabbajjaṃ	875	
PA_atk-s02_02a:875_4	alabhamāno marissati, na koci guṇo labbhati. Pabbajitaṃ pana naṃ mātāpitaropi kālena	875	
PA_atk-s02_02a:875_5	kālaṃ passissanti, mayampi passissāma, pabbajjāpi ca nāmesā bhāriyā, divase divase	875	
PA_atk-s02_02a:875_6	mattikāpattaṃ gahetvā piṇḍāya caritabbaṃ, ekaseyyaṃ ekabhattaṃ brahmacariyaṃ atidukkaraṃ,	875	
PA_atk-s02_02a:875_7	ayañca sukhumālo nāgarikajātiyo, so taṃ carituṃ asakkonto puna idheva āgamissati,	875	
PA_atk-s02_02a:875_8	handassa mātāpitaro anujānāpessāmā”ti. Te tathā akaṃsu. Mātāpitaropi naṃ “pabbajitena	875	
PA_atk-s02_02a:875_9	ca pana te mātāpitaro uddassetabbā”ti imaṃ katikaṃ katvā anujāniṃsu. Tena vuttaṃ	875	
PA_atk-s02_02a:875_10	– “atha kho raṭṭhapālassa kulaputtassa sahāyakā yena raṭṭhapālassa kulaputtassa mātāpitaro…pe…	8751	
PA_atk-s02_02a:875_11	anuññātosi mātāpitūhi…pe… uddassetabbā”ti. Tattha uddassetabbāti uddhaṃ dassetabbā,	8751	
PA_atk-s02_02a:875_12	yathā taṃ kālena kālaṃ passanti, evaṃ āgantvā attānaṃ dassetabbā.	8751	
PA_atk-s02_02a:876_0	299. Balaṃ gahetvāti sappāyabhojanāni bhuñjanto ucchādanādīhi ca kāyaṃ pariharanto	876	
PA_atk-s02_02a:876_1	kāyabalaṃ janetvā mātāpitaro vanditvā assumukhaṃ ñātiparivaṭṭaṃ pahāya yena bhagavā	876	
PA_atk-s02_02a:876_2	tenupasaṅkami…pe… pabbājetu maṃ, bhante, bhagavāti. Bhagavā samīpe ṭhitaṃ aññataraṃ	876	
PA_atk-s02_02a:876_3	bhikkhuṃ āmantesi – “tena hi bhikkhu raṭṭhapālaṃ pabbājehi ceva upasampādehi cā”ti.	876	
PA_atk-s02_02a:876_4	Sādhu, bhanteti kho so bhikkhu bhagavato paṭissutvā raṭṭhapālaṃ kulaputtaṃ jinadattiyaṃ	876	
PA_atk-s02_02a:876_5	saddhivihārikaṃ laddhā pabbājesi ceva upasampādesi ca. Tena vuttaṃ – “alattha kho	876	
PA_atk-s02_02a:876_6	raṭṭhapālo kulaputto bhagavato santike pabbajjaṃ, alattha upasampada”nti.	876	
PA_atk-s02_02a:877_0	Pahitatto viharantoti dvādasa saṃvaccharāni evaṃ viharanto. Neyyapuggalo hi ayamāyasmā,	877	
PA_atk-s02_02a:877_1	tasmā puññavā abhinīhārasampannopi samāno “ajja ajjeva arahatta”nti samaṇadhammaṃ	877	
PA_atk-s02_02a:877_2	karontopi dvādasame vasse arahattaṃ pāpuṇi.	877	
PA_atk-s02_02a:878_0	Yena bhagavā tenupasaṅkamīti mayhaṃ mātāpitaro pabbajjaṃ anujānamānā – “tayā kālena	878	
PA_atk-s02_02a:878_1	kālaṃ āgantvā amhākaṃ dassanaṃ dātabba”nti vatvā anujāniṃsu, dukkarakārikā kho pana	878	
PA_atk-s02_02a:878_2	mātāpitaro, ahañca yenajjhāsayena pabbajito, so me matthakaṃ patto, idāni bhagavantaṃ	878	
PA_atk-s02_02a:878_3	āpucchitvā attānaṃ mātāpitūnaṃ dassessāmīti cintetvā āpucchitukāmo upasaṅkami. Manasākāsīti	878	
PA_atk-s02_02a:878_4	“kiṃ nu kho raṭṭhapāle gate koci upaddavo bhavissatī”ti manasi akāsi. Tato “bhavissatī”ti	878	
PA_atk-s02_02a:878_5	ñatvā “sakkhissati nu kho raṭṭhapālo taṃ madditu”nti olokento tassa arahattasampattiṃ	878	
PA_atk-s02_02a:878_6	disvā “sakkhissatī”ti aññāsi. Tena vuttaṃ – yathā bhagavā aññāsi…pe… kālaṃ maññasīti.	878	
PA_atk-s02_02a:879_0	Migacīreti evaṃnāmake uyyāne. Tañhi raññā – “akāle sampattapabbajitānaṃ dinnameva	879	
PA_atk-s02_02a:879_1	idaṃ, yathāsukhaṃ paribhuñjantū”ti evamanuññātameva ahosi, tasmā thero – “mama āgatabhāvaṃ	879	
PA_atk-s02_02a:879_2	mātāpitūnaṃ ārocessāmi, te me pādadhovanauṇhodakapādamakkhanatelādīni pesissantī”ti	879	
PA_atk-s02_02a:879_3	cittampi anuppādetvā uyyānameva pāvisi. Piṇḍāya pāvisīti dutiyadivase pāvisi.	879	
PA_atk-s02_02a:880_0	Majjhimāyāti sattadvārakoṭṭhakassa gharassa majjhime dvārakoṭṭhake. Ullikhāpetīti	880	
PA_atk-s02_02a:880_1	kappakena kese paharāpeti. Etadavocāti – “ime samaṇakā amhākaṃ piyaputtakaṃ pabbājetvā	880	
PA_atk-s02_02a:880_2	corānaṃ hatthe nikkhipitvā viya ekadivasampi na dassāpenti, evaṃ pharusakārakā ete	880	
PA_atk-s02_02a:880_3	puna imaṃ ṭhānaṃ upasaṅkamitabbaṃ maññanti, ettova nikaḍḍhitabbā ete”ti cintetvā	880	
PA_atk-s02_02a:880_4	etaṃ “imehi muṇḍakehī”tiādivacanaṃ avoca. Ñātidāsīti ñātakānaṃ dāsī. Ābhidosikanti	880	
PA_atk-s02_02a:880_5	pārivāsikaṃ ekarattātikkantaṃ pūtibhūtaṃ. Tatthāyaṃ padattho – pūtibhāvadosena abhibhūtoti	880	
PA_atk-s02_02a:880_6	abhidoso, abhidosova ābhidosiko. Ekarattātikkantasseva nāmasaññā esā yadidaṃ ābhidosikoti,	880	
PA_atk-s02_02a:880_7	taṃ ābhidosikaṃ. Kummāsanti yavakummāsaṃ. Chaḍḍetukāmā hotīti yasmā antamaso dāsakammakārānaṃ	880	
PA_atk-s02_02a:880_8	gorūpānampi aparibhogāraho, tasmā naṃ kacavaraṃ viya bahi chaḍḍetukāmā hoti. Sacetanti	880	
PA_atk-s02_02a:880_9	sace etaṃ. Bhaginīti ariyavohārena attano dhātiṃ ñātidāsiṃ ālapati. Chaḍḍanīyadhammanti	880	
PA_atk-s02_02a:880_10	chaḍḍetabbasabhāvaṃ. Idaṃ vuttaṃ hoti – “bhagini etaṃ sace bahi chaḍḍanīyadhammaṃ	8801	
PA_atk-s02_02a:880_11	nissaṭṭhapariggahaṃ, idha me patte ākirāhī”ti. Kiṃ pana evaṃ vattuṃ labbhati, viññatti	8801	
PA_atk-s02_02a:880_12	vā payuttavācā vā na hotīti. Na hoti. Kasmā? Nissaṭṭhapariggahattā. Yañhi chaḍḍanīyadhammaṃ	8801	
PA_atk-s02_02a:880_13	nissaṭṭhapariggahaṃ, yattha sāmikā anālayā honti, taṃ sabbaṃ “detha āharatha ākirathā”ti	8801	
PA_atk-s02_02a:880_14	vattuṃ vaṭṭati. Teneva hi ayamāyasmā aggaariyavaṃsiko samānopi evamāha.	8801	
PA_atk-s02_02a:881_0	Hatthānanti bhikkhāgahaṇatthaṃ pattaṃ upanāmayato maṇibandhato pabhuti dvinnampi	881	
PA_atk-s02_02a:881_1	hatthānaṃ. Pādānanti nivāsanantato paṭṭhāya dvinnampi pādānaṃ. Sarassāti sace taṃ	881	
PA_atk-s02_02a:881_2	bhaginīti vācaṃ nicchārayato sarassa ca. Nimittaṃ aggahesīti hatthapiṭṭhiādīni olokayamānā	881	
PA_atk-s02_02a:881_3	– “puttassa me raṭṭhapālassa viya suvaṇṇakacchapapiṭṭhisadisā imā hatthapādapiṭṭhiyo,	881	
PA_atk-s02_02a:881_4	haritālavaṭṭiyo viya suvaṭṭitā aṅguliyo, madhuro saro”ti gihikāle sallakkhitapubbaṃ	881	
PA_atk-s02_02a:881_5	ākāraṃ aggahesi sañjāni sallakkhesi. Tassa hāyasmato dvādasavassāni araññāvāsañceva	881	
PA_atk-s02_02a:881_6	piṇḍiyālopabhojanañca paribhuñjantassa aññādiso sarīravaṇṇo ahosi, tena naṃ sā ñātidāsī	881	
PA_atk-s02_02a:881_7	disvāva na sañjāni, nimittaṃ pana aggahesīti.	881	
PA_atk-s02_02a:882_0	300. Raṭṭhapālassa mātaraṃ etadavocāti therassa aṅgapaccaṅgāni saṇṭhāpetvā thaññaṃ	882	
PA_atk-s02_02a:882_1	pāyetvā saṃvaḍḍhitadhātīpi samānā pabbajitvā mahākhīṇāsavabhāvappattena sāmiputtena	882	
PA_atk-s02_02a:882_2	saddhiṃ – “tvaṃ nu kho, me bhante, putto raṭṭhapālo”tiādivacanaṃ vattuṃ avisahantī	882	
PA_atk-s02_02a:882_3	vegena gharaṃ pavisitvā raṭṭhapālassa mātaraṃ etadavoca. Yaggheti ārocanatthe nipāto.	882	
PA_atk-s02_02a:882_4	Sace je saccanti ettha jeti ālapane nipāto. Evañhi tasmiṃ dese dāsijanaṃ ālapanti,	882	
PA_atk-s02_02a:882_5	tasmā “tvañhi, bhoti dāsi, sace saccaṃ bhaṇasī”ti evamettha attho daṭṭhabbo.	882	
PA_atk-s02_02a:883_0	Upasaṅkamīti kasmā upasaṅkami? Mahākule itthiyo bahi nikkhamantā garahaṃ pāpuṇanti,	883	
PA_atk-s02_02a:883_1	idañca accāyikakiccaṃ, seṭṭhissa naṃ ārocessāmīti cinteti. Tasmā upasaṅkami. Aññataraṃ	883	
PA_atk-s02_02a:883_2	kuṭṭamūlanti tasmiṃ kira dese dānapatīnaṃ gharesu sālā honti, āsanāni cettha paññattāni	883	
PA_atk-s02_02a:883_3	honti, upaṭṭhāpitaṃ udakakañjiyaṃ. Tattha pabbajitā piṇḍāya caritvā nisīditvā bhuñjanti.	883	
PA_atk-s02_02a:883_4	Sace icchanti, dānapatīnampi santakaṃ gaṇhanti. Tasmā tampi aññatarassa kulassa īdisāya	883	
PA_atk-s02_02a:883_5	sālāya aññataraṃ kuṭṭamūlanti veditabbaṃ. Na hi pabbajitā kapaṇamanussā viya asāruppe	883	
PA_atk-s02_02a:883_6	ṭhāne nisīditvā bhuñjantīti.	883	
PA_atk-s02_02a:884_0	Atthi nāma tātāti ettha atthīti vijjamānatthe, nāmāti pucchanatthe maññanatthe vā	884	
PA_atk-s02_02a:884_1	nipāto. Idañhi vuttaṃ hoti – atthi nu kho, tāta raṭṭhapāla, amhākaṃ dhanaṃ, nanu	884	
PA_atk-s02_02a:884_2	mayaṃ niddhanāti vattabbā, yesaṃ no tvaṃ īdise ṭhāne nisīditvā ābhidosikaṃ kummāsaṃ	884	
PA_atk-s02_02a:884_3	paribhuñjissasi. Tathā atthi nu kho, tāta raṭṭhapāla, amhākaṃ jīvitaṃ, nanu mayaṃ	884	
PA_atk-s02_02a:884_4	matāti vattabbā, yesaṃ no tvaṃ īdise ṭhāne nisīditvā ābhidosikaṃ kummāsaṃ paribhuñjissasi.	884	
PA_atk-s02_02a:884_5	Tathā atthi maññe, tāta raṭṭhapāla, tava abbhantare sāsanaṃ nissāya paṭiladdho samaṇaguṇo,	884	
PA_atk-s02_02a:884_6	yaṃ tvaṃ subhojanarasasaṃvaḍḍhitopi imaṃ jigucchaneyyaṃ ābhidosikaṃ kummāsaṃ amatamiva	884	
PA_atk-s02_02a:884_7	nibbikāro paribhuñjissasīti. So pana gahapati dukkhābhitunnatāya etamatthaṃ paripuṇṇaṃ	884	
PA_atk-s02_02a:884_8	katvā vattumasakkonto – “atthi nāma, tāta raṭṭhapāla, ābhidosikaṃ kummāsaṃ paribhuñjissasī”ti	884	
PA_atk-s02_02a:884_9	ettakameva avaca. Akkharacintakā panettha idaṃ lakkhaṇaṃ vadanti – anokappanāmarisanatthavasenetaṃ	884	
PA_atk-s02_02a:884_10	atthisadde upapade “paribhuñjissasī”ti anāgatavacanaṃ kataṃ. Tassāyamattho – “atthi	8841	
PA_atk-s02_02a:884_11	nāma…pe… paribhuñjissasi, idaṃ paccakkhampi ahaṃ na saddahāmi na marisayāmī”ti. Idaṃ	8841	
PA_atk-s02_02a:884_12	ettakaṃ vacanaṃ gahapati therassa pattamukhavaṭṭiyaṃ gahetvā ṭhitakova kathesi. Theropi	8841	
PA_atk-s02_02a:884_13	pitari pattamukhavaṭṭiyaṃ gahetvā ṭhiteyeva taṃ pūtikummāsaṃ paribhuñji sunakhavantasadisaṃ	8841	
PA_atk-s02_02a:884_14	pūtikukkuṭaṇḍamiva bhinnaṭṭhāne pūtikaṃ vāyantaṃ. Puthujjanena kira tathārūpaṃ kummāsaṃ	8841	
PA_atk-s02_02a:884_15	paribhuñjituṃ na sakkā. Thero pana ariyiddhiyaṃ ṭhatvā dibbojaṃ amatarasaṃ paribhuñjamāno	8841	
PA_atk-s02_02a:884_16	viya paribhuñjitvā dhamakaraṇena udakaṃ gahetvā pattañca mukhañca hatthapāde ca dhovitvā	8841	
PA_atk-s02_02a:884_17	kuto no gahapatītiādimāha.	8841	
PA_atk-s02_02a:885_0	Tattha kuto noti kuto nu. Neva dānanti deyyadhammavasena neva dānaṃ alatthamha. Na	885	
PA_atk-s02_02a:885_1	paccakkhānanti “kiṃ, tāta raṭṭhapāla, kacci te khamanīyaṃ, kaccisi appakilamathena	885	
PA_atk-s02_02a:885_2	āgato, na tāva tāta gehe bhattaṃ sampādiyatī”ti evaṃ paṭisanthāravasena paccakkhānampi	885	
PA_atk-s02_02a:885_3	na alatthamha. Kasmā pana thero evamāha? Pitu anuggahena. Evaṃ kirassa ahosi – “yathā	885	
PA_atk-s02_02a:885_4	esa maṃ vadati, aññepi pabbajite evaṃ vadati maññe. Buddhasāsane ca pattantare padumaṃ	885	
PA_atk-s02_02a:885_5	viya bhasmāchanno aggi viya pheggupaṭicchanno candanasāro viya suttikāpaṭicchannaṃ	885	
PA_atk-s02_02a:885_6	muttaratanaṃ viya valāhakapaṭicchanno candimā viya mādisānaṃ paṭicchannaguṇānaṃ bhikkhūnaṃ	885	
PA_atk-s02_02a:885_7	anto natthi, tesupi na evarūpaṃ vacanaṃ pavattessati, saṃvare ṭhassatī”ti anuggahena evamāha.	885	
PA_atk-s02_02a:886_0	Ehi tātāti tāta tuyhaṃ gharaṃ mā hotu, ehi gharaṃ gamissāmāti vadati. Alanti thero	886	
PA_atk-s02_02a:886_1	ukkaṭṭhaekāsanikatāya paṭikkhipanto evamāha. Adhivāsesīti thero pana pakatiyā ukkaṭṭhasapadānacāriko	886	
PA_atk-s02_02a:886_2	svātanāyabhikkhaṃ nāma nādhivāseti, mātu anuggahena pana adhivāsesi. Mātu kirassa	886	
PA_atk-s02_02a:886_3	theraṃ anussaritvā mahāsoko uppajji, rodaneneva pakkakkhi viya jātā, tasmā thero	886	
PA_atk-s02_02a:886_4	“sacāhaṃ taṃ apassitvā gamissāmi, hadayampissā phāleyyā”ti anuggahena adhivāsesi.	886	
PA_atk-s02_02a:886_5	Kārāpetvāti ekaṃ hiraññassa, ekaṃ suvaṇṇassāti dve puñje kārāpetvā. Kīvamahantā pana	886	
PA_atk-s02_02a:886_6	puñjā ahesunti. Yathā orato ṭhito puriso pārato ṭhitaṃ majjhimappamāṇaṃ purisaṃ na	886	
PA_atk-s02_02a:886_7	passati, evaṃmahantā.	886	
PA_atk-s02_02a:887_0	301. Idaṃ te tātāti kahāpaṇapuñjañca suvaṇṇapuñjañca dassento āha. Mattikanti mātito	887	
PA_atk-s02_02a:887_1	āgataṃ, idaṃ te mātāmahiyā mātu imaṃ gehaṃ āgacchantiyā gandhamālādīnaṃ atthāya dinnaṃ	887	
PA_atk-s02_02a:887_2	dhananti attho. Aññaṃ pettikaṃ aññaṃ pitāmahanti yaṃ pana te pitu ca pitāmahānañca	887	
PA_atk-s02_02a:887_3	santakaṃ, taṃ aññaṃyeva, nihitañca payuttañca ativiya bahu. Ettha ca “pitāmaha”nti	887	
PA_atk-s02_02a:887_4	taddhitalopaṃ katvā vuttanti veditabbaṃ. “Petāmaha”nti vā pāṭho. Sakkā tatonidānanti	887	
PA_atk-s02_02a:887_5	dhanahetu dhanapaccayā. Taṃ taṃ dhanaṃ rakkhantassa ca rājādīnaṃ vasena dhanaparikkhayaṃ	887	
PA_atk-s02_02a:887_6	pāpuṇantassa kassaci uppajjamānasokādayo sandhāya evamāha. Evaṃ vutte seṭṭhi gahapati	887	
PA_atk-s02_02a:887_7	– “ahaṃ imaṃ uppabbājessāmīti ānesiṃ, so dāni me dhammakathaṃ kātuṃ āraddho, ayaṃ	887	
PA_atk-s02_02a:887_8	na me vacanaṃ karissatī”ti uṭṭhāya gantvā assa orodhānaṃ dvāraṃ vivarāpetvā – “ayaṃ	887	
PA_atk-s02_02a:887_9	vo sāmiko, gacchatha yaṃ kiñci katvā naṃ gaṇhituṃ vāyamathā”ti uyyojesi. Suvaye ṭhitā	887	
PA_atk-s02_02a:887_10	nāṭakitthiyo nikkhamitvā theraṃ parivārayiṃsu, tāsu dve jeṭṭhakitthiyo sandhāya purāṇadutiyikātiādi	8871	
PA_atk-s02_02a:887_11	vuttaṃ. Paccekaṃ pādesu gahetvāti ekekamhi pāde naṃ gahetvā.	8871	
PA_atk-s02_02a:888_0	Kīdisā nāma tā ayyaputta accharāyoti kasmā evamāhaṃsu? Tadā kira sambahule khattiyakumārepi	888	
PA_atk-s02_02a:888_1	brāhmaṇakumārepi seṭṭhiputtepi mahāsampattiyo pahāya pabbajante disvā pabbajjāguṇaṃ	888	
PA_atk-s02_02a:888_2	ajānantā kathaṃ samuṭṭhāpenti “kasmā ete pabbajantī”ti. Athaññe vadanti “devaccharādevanāṭakānaṃ	888	
PA_atk-s02_02a:888_3	kāraṇā”ti. Sā kathā vitthārikā ahosi. Taṃ gahetvā sabbā evamāhaṃsu. Atha thero paṭikkhipanto	888	
PA_atk-s02_02a:888_4	na kho mayaṃ bhaginītiādimāha. Samudācaratīti voharati vadati. Tattheva mucchitā	888	
PA_atk-s02_02a:888_5	papatiṃsūti taṃ bhaginivādena samudācarantaṃ disvā “mayaṃ ajja āgamissati, ajja āgamissatī”ti	888	
PA_atk-s02_02a:888_6	dvādasa vassāni bahi na nikkhantā, etaṃ nissāya no dārakā na laddhā, yesaṃ ānubhāvena	888	
PA_atk-s02_02a:888_7	jīveyyāma, ito camhā parihīnā aññato ca. Ayaṃ loko nāma attanova cintesi, tasmā tāpi	888	
PA_atk-s02_02a:888_8	“idāni mayaṃ anāthā jātā”ti attanova cintayamānā – “anatthiko dāni amhehi ayaṃ, so	888	
PA_atk-s02_02a:888_9	amhe pajāpatiyo samānā attanā saddhiṃ ekamātukucchiyā sayitadārikā viya maññatī”ti	888	
PA_atk-s02_02a:888_10	samuppannabalavasokā hutvā tasmiṃyeva padese mucchitā papatiṃsu, patitāti attho.	8881	
PA_atk-s02_02a:889_0	Mā no viheṭhethāti mā amhe dhanaṃ dassetvā mātugāme ca uyyojetvā viheṭhayittha, vihesā	889	
PA_atk-s02_02a:889_1	hesā pabbajitānanti. Kasmā evamāha? Mātāpitūnaṃ anuggahena. So kira seṭṭhi – “pabbajitaliṅgaṃ	889	
PA_atk-s02_02a:889_2	nāma kiliṭṭhaṃ, pabbajjāvesaṃ hāretvā nhāyitvā tayo janā ekato bhuñjissāmā”ti maññamāno	889	
PA_atk-s02_02a:889_3	therassa bhikkhaṃ na deti. Thero – “mādisassa khīṇāsavassa āhārantarāyaṃ katvā ete	889	
PA_atk-s02_02a:889_4	bahuṃ apuññaṃ pasaveyyu”nti tesaṃ anuggahena evamāha.	889	
PA_atk-s02_02a:890_0	302. Gāthā abhāsīti gāthāyo abhāsi. Tattha passāti santike ṭhitajanaṃ sandhāya vadati.	890	
PA_atk-s02_02a:890_1	Cittanti cittavicittaṃ. Bimbanti attabhāvaṃ. Arukāyanti navannaṃ vaṇamukhānaṃ vasena	890	
PA_atk-s02_02a:890_2	vaṇakāyaṃ. Samussitanti tīṇi aṭṭhisatāni navahi nhārusatehi bandhitvā navahi maṃsapesisatehi	890	
PA_atk-s02_02a:890_3	limpitvā samantato ussitaṃ. Āturanti jarāturatāya rogāturatāya kilesāturatāya ca	890	
PA_atk-s02_02a:890_4	niccāturaṃ. Bahusaṅkappanti paresaṃ uppannapatthanāsaṅkappehi bahusaṅkappaṃ. Itthīnañhi	890	
PA_atk-s02_02a:890_5	kāye purisānaṃ saṅkappā uppajjanti, tesaṃ kāye itthīnaṃ. Susāne chaḍḍitakaḷevarabhūtampi	890	
PA_atk-s02_02a:890_6	cetaṃ kākakulalādayo patthayantiyevāti bahusaṅkappo nāma hoti. Yassa natthi dhuvaṃ	890	
PA_atk-s02_02a:890_7	ṭhitīti yassa kāyassa māyāmarīcipheṇapiṇḍa udakapupphuḷādīnaṃ viya ekaṃseneva ṭhiti	890	
PA_atk-s02_02a:890_8	nāma natthi, bhijjanadhammatāva niyatā.	890	
PA_atk-s02_02a:891_0	Tacena onaddhanti allamanussacammena onaddhaṃ. Saha vatthebhi sobhatīti gandhādīhi	891	
PA_atk-s02_02a:891_1	maṇikuṇḍalehi ca cittakatampi rūpaṃ vatthehi saheva sobhati, vinā vatthehi jegucchaṃ	891	
PA_atk-s02_02a:891_2	hoti anolokanakkhamaṃ.	891	
PA_atk-s02_02a:892_0	Alattakakatāti alattakena rañjitā. Cuṇṇakamakkhitanti sāsapakakkena mukhapīḷakādīni	892	
PA_atk-s02_02a:892_1	nīharitvā loṇamattikāya duṭṭhalohitaṃ viliyāpetvā tilapiṭṭhena lohitaṃ pasādetvā	892	
PA_atk-s02_02a:892_2	haliddiyā vaṇṇaṃ sampādetvā cuṇṇakagaṇḍikāya mukhaṃ paharanti, tenesa ativiya virocati.	892	
PA_atk-s02_02a:892_3	Taṃ sandhāyetaṃ vuttaṃ.	892	
PA_atk-s02_02a:893	Aṭṭhāpadakatāti rasodakena makkhitvā nalāṭapariyante āvattanaparivatte katvā aṭṭhapadakaracanāya racitā. Añjanīti añjananāḷikā.	89	
PA_atk-s02_02a:894_0	Odahīti ṭhapesi. Pāsanti vākarājālaṃ. Nāsadāti na ghaṭṭayi. Nivāpanti nivāpasutte	894	
PA_atk-s02_02a:894_1	vuttanivāpatiṇasadisabhojanaṃ. Kandanteti viravamāne paridevamāne. Imāya hi gāthāya	894	
PA_atk-s02_02a:894_2	thero mātāpitaro migaluddake viya katvā dassesi, avasesañātake migaluddakaparisaṃ	894	
PA_atk-s02_02a:894_3	viya, hiraññasuvaṇṇaṃ vākarājālaṃ viya, attanā bhuttabhojanaṃ nivāpatiṇaṃ viya, attānaṃ	894	
PA_atk-s02_02a:894_4	mahāmigaṃ viya katvā dassesi. Yathā hi mahāmigo yāvadatthaṃ nivāpatiṇaṃ khāditvā	894	
PA_atk-s02_02a:894_5	pānīyaṃ pivitvā gīvaṃ ukkhipitvā disaṃ oloketvā “imaṃ nāma ṭhānaṃ gatassa sotthi	894	
PA_atk-s02_02a:894_6	bhavissatī”ti migaluddakānaṃ paridevantānaṃyeva vākaraṃ aghaṭṭayamānova uppatitvā	894	
PA_atk-s02_02a:894_7	araññaṃ pavisitvā ghanacchāyassa chattassa viya gumbassa heṭṭhā mandamandena vātena	894	
PA_atk-s02_02a:894_8	bījayamāno āgatamaggaṃ olokento tiṭṭhati, evameva thero imā gāthā bhāsitvā ākāseneva	894	
PA_atk-s02_02a:894_9	gantvā migacīre paccupaṭṭhāsi.	894	
PA_atk-s02_02a:895_0	Kasmā pana thero ākāsena gatoti. Pitā kirassa seṭṭhi sattasu dvārakoṭṭhakesu aggaḷaṃ	895	
PA_atk-s02_02a:895_1	dāpetvā malle āṇāpesi – “sace nikkhamitvā gacchati, hatthapādesu naṃ gahetvā kāsāyāni	895	
PA_atk-s02_02a:895_2	haritvā gihivesaṃ gaṇhāpethā”ti. Tasmā thero – “ete mādisaṃ mahākhīṇāsavaṃ hatthe	895	
PA_atk-s02_02a:895_3	vā pāde vā gahetvā apuññaṃ pasaveyyuṃ, taṃ nesaṃ mā ahosī”ti cintetvā ākāsena agamāsi.	895	
PA_atk-s02_02a:895_4	Parasamuddavāsittherānaṃ pana – “ṭhitakova imā gāthā bhāsitvā vehāsaṃ abbhuggantvā	895	
PA_atk-s02_02a:895_5	rañño korabyassa migacīre paccupaṭṭhāsī”ti ayaṃ vācanāmaggoyeva.	895	
PA_atk-s02_02a:896_0	303. Migavoti tassa uyyānapālassa nāmaṃ. Sodhentoti uyyānamaggaṃ samaṃ kāretvā antouyyāne	896	
PA_atk-s02_02a:896_1	tacchitabbayuttaṭṭhānāni tacchāpento sammajjitabbayuttāni ṭhānāni sammajjāpento vālukāokiraṇa-pupphavikiraṇa-puṇṇaghaṭaṭṭhapana-kadalikkhandhaṭhapanādīni	896	
PA_atk-s02_02a:896_2	ca karontoti attho. Yena rājā korabyo tenupasaṅkamīti amhākaṃ rājā sadā imassa kulaputtassa	896	
PA_atk-s02_02a:896_3	vaṇṇaṃ kathesi, passitukāmo etaṃ, āgatabhāvaṃ panassa na jānāti, mahā kho panāyaṃ	896	
PA_atk-s02_02a:896_4	paṇṇākāro, gantvā rañño ārocessāmīti cintetvā yena rājā korabyo tenupasaṅkami.	896	
PA_atk-s02_02a:897_0	Kittayamāno ahosīti so kira rājā theraṃ anussaritvā balamajjhepi nāṭakamajjhepi –	897	
PA_atk-s02_02a:897_1	“dukkaraṃ kataṃ kulaputtena tāva mahantaṃ sampattiṃ pahāya pabbajitvā punanivattitvā	897	
PA_atk-s02_02a:897_2	anapalokentenā”ti guṇaṃ kathesi, taṃ gahetvā ayaṃ evamāha. Vissajjethāti vatvāti	897	
PA_atk-s02_02a:897_3	orodhamahāmattabalakāyādīsu yassa yaṃ anucchavikaṃ, tassa taṃ dāpetvāti attho. Ussaṭāya	897	
PA_atk-s02_02a:897_4	ussaṭāyāti ussitāya ussitāya, mahāmattamahāraṭṭhikādīnaṃ vasena uggatuggatameva parisaṃ	897	
PA_atk-s02_02a:897_5	gahetvā upasaṅkamīti attho. Idha bhavaṃ raṭṭhapālo hatthatthare nisīdatūti hatthattharo	897	
PA_atk-s02_02a:897_6	tanuko bahalapupphādiguṇaṃ katvā atthato abhilakkhito hoti, tādise anāpucchitvā nisīdituṃ	897	
PA_atk-s02_02a:897_7	na yuttanti maññamāno evamāha.	897	
PA_atk-s02_02a:898_0	304. Pārijuññānīti pārijuññabhāvā parikkhayā. Jiṇṇoti jarājiṇṇo. Vuḍḍhoti vayovuḍḍho.	898	
PA_atk-s02_02a:898_1	Mahallakoti jātimahallako. Addhagatoti addhānaṃ atikkanto. Vayoanuppattoti pacchimavayaṃ	898	
PA_atk-s02_02a:898_2	anuppatto. Pabbajatīti dhuravihāraṃ gantvā bhikkhū vanditvā, – “bhante, mayā daharakāle	898	
PA_atk-s02_02a:898_3	bahuṃ kusalaṃ kataṃ, idāni mahallakomhi, mahallakassa cesā pabbajjā nāma, cetiyaṅgaṇaṃ	898	
PA_atk-s02_02a:898_4	sammajjitvā appaharitaṃ katvā jīvissāmi, pabbājetha maṃ, bhante,”ti kāruññaṃ uppādento	898	
PA_atk-s02_02a:898_5	yācati, therā anukampāya pabbājenti. Taṃ sandhāyetaṃ vuttaṃ. Dutiyavārepi eseva nayo.	898	
PA_atk-s02_02a:899_0	Appābādhoti arogo. Appātaṅkoti niddukkho. Samavepākiniyāti samavipācaniyā. Gahaṇiyāti	899	
PA_atk-s02_02a:899_1	kammajatejodhātuyā. Tattha yassa bhuttabhutto āhāro jīrati, yassa vā pana puṭabhattaṃ	899	
PA_atk-s02_02a:899_2	viya tatheva tiṭṭhati, ubhopete na samavepākiniyā gahaṇiyā samannāgatā. Yassa pana	899	
PA_atk-s02_02a:899_3	bhuttakāle bhattacchando uppajjateva, ayaṃ samavepākiniyā samannāgato. Nātisītāya	899	
PA_atk-s02_02a:899_4	naccuṇhāyāti teneva kāraṇena nātisītāya naccuṇhāya. Anupubbenāti rājāno vā harantītiādinā	899	
PA_atk-s02_02a:899_5	anukkamena. Dutiyavāre rājabhayacorabhayachātakabhayādinā anukkamena.	899	
PA_atk-s02_02a:900_0	305. Dhammuddesā uddiṭṭhāti dhammaniddesā uddiṭṭhā. Upaniyyatīti jarāmaraṇasantikaṃ	900	
PA_atk-s02_02a:900_1	gacchati, āyukkhayena vā tattha niyyati. Addhuvoti dhuvaṭṭhānavirahito. Atāṇoti tāyituṃ	900	
PA_atk-s02_02a:900_2	samatthena virahito. Anabhissaroti asaraṇo abhisaritvā abhigantvā assāsetuṃ samatthena	900	
PA_atk-s02_02a:900_3	virahito. Assakoti nissako sakabhaṇḍavirahito. Sabbaṃ pahāya gamanīyanti sakabhaṇḍanti	900	
PA_atk-s02_02a:900_4	sallakkhitaṃ sabbaṃ pahāya lokena gantabbaṃ. Taṇhādāsoti taṇhāya dāso.	900	
PA_atk-s02_02a:901_0	306. Hatthisminti hatthisippe. Katāvīti katakaraṇīyo, sikkhitasikkho paguṇasippoti	901	
PA_atk-s02_02a:901_1	attho. Esa nayo sabbattha. Ūrubalīti ūrubalasampanno. Yassa hi phalakañca āvudhañca	901	
PA_atk-s02_02a:901_2	gahetvā parasenaṃ pavisitvā abhinnaṃ bhindato bhinnaṃ sandhārayato parahatthagataṃ	901	
PA_atk-s02_02a:901_3	rajjaṃ āharituṃ ūrubalaṃ atthi, ayaṃ ūrubalī nāma. Bāhubalīti bāhubalasampanno. Sesaṃ	901	
PA_atk-s02_02a:901_4	purimasadisameva. Alamattoti samatthaattabhāvo.	901	
PA_atk-s02_02a:902	Pariyodhāya vattissantīti uppannaṃ uppaddavaṃ odhāya avattharitvā vattissantīti sallakkhetvā gahitā.	90	
PA_atk-s02_02a:903	Saṃvijjati kho, bho raṭṭhapāla, imasmiṃ rājakule pahūtaṃ hiraññasuvaṇṇanti idaṃ so rājā upari dhammuddesassa kāraṇaṃ āharanto āha.	90	
PA_atk-s02_02a:904	Athāparaṃ etadavocāti etaṃ “passāmi loke”tiādinā nayena catunnaṃ dhammuddesānaṃ anugītiṃ avoca.	90	
PA_atk-s02_02a:905	307. Tattha bhiyyova kāme abhipatthayantīti ekaṃ labhitvā dve patthayanti, dve labhitvā cattāroti evaṃ uttaruttari vatthukāmakilesakāme patthayantiyeva.	90	
PA_atk-s02_02a:906	Pasayhāti sapattagaṇaṃ abhibhavitvā. Sasāgarantanti saddhiṃ sāgarantena. Oraṃ samuddassāti yaṃ samuddassa orato sakaraṭṭhaṃ, tena atittarūpoti attho. Na hatthīti na hi atthi.	90	
PA_atk-s02_02a:907_0	Aho vatā noti aho vata nu, ayameva vā pāṭho. Amarāti cāhūti amaraṃ iti ca āhu. Idaṃ	907	
PA_atk-s02_02a:907_1	vuttaṃ hoti – yaṃ mataṃ ñātī parivāretvā kandanti, taṃ – “aho vata amhākaṃ bhātā	907	
PA_atk-s02_02a:907_2	mato, putto mato”tiādīnipi vadanti.	907	
PA_atk-s02_02a:908_0	Phusanti phassanti maraṇaphassaṃ phusanti. Tatheva phuṭṭhoti yathā bālo, dhīropi	908	
PA_atk-s02_02a:908_1	tatheva maraṇaphassena phuṭṭho, aphuṭṭho nāma natthi, ayaṃ pana viseso. Bālo ca bālyā	908	
PA_atk-s02_02a:908_2	vadhitova setīti bālo bālabhāvena maraṇaphassaṃ āgamma vadhitova seti abhihatova	908	
PA_atk-s02_02a:908_3	sayati. Akataṃ vata me kalyāṇantiādivippaṭisāravasena calati vedhati vipphandati.	908	
PA_atk-s02_02a:908_4	Dhīro ca na vedhatīti dhīro sugatinimittaṃ passanto na vedhati na calati.	908	
PA_atk-s02_02a:909_0	Yāya vosānaṃ idhādhigacchatīti yāya paññāya imasmiṃ loke sabbakiccavosānaṃ arahattaṃ	909	
PA_atk-s02_02a:909_1	adhigacchati, sāva dhanato uttamatarā. Abyositattāti apariyositattā, arahattapattiyā,	909	
PA_atk-s02_02a:909_2	abhāvenāti attho. Bhavābhavesūti hīnappaṇītesu bhavesu.	909	
PA_atk-s02_02a:910_0	Upeti gabbhañca parañca lokanti tesu pāpaṃ karontesu yo koci satto paramparāya saṃsāraṃ	910	
PA_atk-s02_02a:910_1	āpajjitvā gabbhañca parañca lokaṃ upeti. Tassappapaññoti tassa tādisassa appapaññassa	910	
PA_atk-s02_02a:910_2	añño appapañño abhisaddahanto.	910	
PA_atk-s02_02a:911	Sakammunā haññatīti attanā katakammavasena “kasāhipi tāletī”tiādīhi kammakāraṇāhi haññati. Pecca paramhi loketi ito gantvā paramhi apāyaloke.	91	
PA_atk-s02_02a:912_0	Virūparūpenāti vividharūpena, nānāsabhāvenāti attho. Kāmaguṇesūti diṭṭhadhammikasamparāyikesu	912	
PA_atk-s02_02a:912_1	sabbakāmaguṇesu ādīnavaṃ disvā. Daharāti antamaso kalalamattabhāvaṃ upādāya taruṇā.	912	
PA_atk-s02_02a:912_2	Vuḍḍhāti vassasatātikkantā. Apaṇṇakaṃ sāmaññameva seyyoti aviruddhaṃ advajjhagāmiṃ	912	
PA_atk-s02_02a:912_3	ekantaniyyānikaṃ sāmaññameva “seyyo, uttaritarañca paṇītatarañcā”ti upadhāretvā pabbajitosmi	912	
PA_atk-s02_02a:912_4	mahārājāti. Tasmā yaṃ tvaṃ vadasi – “kiṃ disvā vā sutvā vā”ti, idaṃ disvā ca sutvā	912	
PA_atk-s02_02a:912_5	ca pabbajitosmīti maṃ dhārehīti desanaṃ niṭṭhāpesīti.	912	
PA_atk-s02_02a:913	Papañcasūdaniyā majjhimanikāyaṭṭhakathāya	91	
PA_atk-s02_02a:914	Raṭṭhapālasuttavaṇṇanā niṭṭhitā.	91	
PA_atk-s02_02a:915	3. Maghadevasuttavaṇṇanā	91	
PA_atk-s02_02a:916_0	308. Evaṃ me sutanti maghadevasuttaṃ. Tattha maghadevaambavaneti pubbe maghadevo	916	
PA_atk-s02_02a:916_1	nāma rājā taṃ ambavanaṃ ropesi. Tesu rukkhesu palujjamānesu aparabhāge aññepi rājāno	916	
PA_atk-s02_02a:916_2	ropesuṃyeva. Taṃ pana paṭhamavohāravasena maghadevambavananteva saṅkhaṃ gataṃ. Sitaṃ	916	
PA_atk-s02_02a:916_3	pātvākāsīti sāyanhasamaye vihāracārikaṃ caramāno ramaṇīyaṃ bhūmibhāgaṃ disvā – “vasitapubbaṃ	916	
PA_atk-s02_02a:916_4	nu kho me imasmiṃ okāse”ti āvajjanto – “pubbe ahaṃ maghadevo nāma rājā hutvā imaṃ	916	
PA_atk-s02_02a:916_5	ambavanaṃ ropesiṃ, ettheva pabbajitvā cattāro brahmavihāre bhāvetvā brahmaloke nibbattiṃ.	916	
PA_atk-s02_02a:916_6	Taṃ kho panetaṃ kāraṇaṃ bhikkhusaṅghassa apākaṭaṃ, pākaṭaṃ karissāmī”ti aggaggadante	916	
PA_atk-s02_02a:916_7	dassento sitaṃ pātu akāsi.	916	
PA_atk-s02_02a:917_0	Dhammo assa atthīti dhammiko. Dhammena rājā jātoti dhammarājā. Dhamme ṭhitoti dasakusalakammapathadhamme	917	
PA_atk-s02_02a:917_1	ṭhito. Dhammaṃ caratīti samaṃ carati. Tatra brāhmaṇagahapatikesūti yopi so pubbarājūhi	917	
PA_atk-s02_02a:917_2	brāhmaṇānaṃ dinnaparihāro, taṃ ahāpetvā pakatiniyāmeneva adāsi, tathā gahapatikānaṃ.	917	
PA_atk-s02_02a:917_3	Taṃ sandhāyetaṃ vuttaṃ. Pakkhassāti iminā pāṭihārikapakkhopi saṅgahito. Aṭṭhamīuposathassa	917	
PA_atk-s02_02a:917_4	hi paccuggamanānuggamanavasena sattamiyañca navamiyañca, cātuddasapannarasānaṃ paccuggamanānuggamanavasena	917	
PA_atk-s02_02a:917_5	terasiyañca pāṭipade cāti ime divasā pāṭihārikapakkhāti veditabbā. Tesupi uposathaṃ upavasi.	917	
PA_atk-s02_02a:918_0	309. Devadūtāti devoti maccu, tassa dūtāti devadūtā. Sirasmiñhi palitesu pātubhūtesu	918	
PA_atk-s02_02a:918_1	maccurājassa santike ṭhito viya hoti, tasmā palitāni maccudevassa dūtāti vuccanti.	918	
PA_atk-s02_02a:918_2	Devā viya dūtātipi devadūtā. Yathā hi alaṅkatapaṭiyattāya devatāya ākāse ṭhatvā “asukadivase	918	
PA_atk-s02_02a:918_3	marissatī”ti vutte taṃ tatheva hoti, evaṃ sirasmiṃ palitesu pātubhūtesu devatābyākaraṇasadisameva	918	
PA_atk-s02_02a:918_4	hoti. Tasmā palitāni devasadisā dūtāti vuccanti. Visuddhidevānaṃ dūtātipi devadūtā.	918	
PA_atk-s02_02a:918_5	Sabbabodhisattā hi jiṇṇabyādhitamatapabbajite disvāva saṃvegamāpajjitvā nikkhamma	918	
PA_atk-s02_02a:918_6	pabbajanti. Yathāha –	918	
PA_atk-s02_02a:919	“Jiṇṇañca disvā dukhitañca byādhitaṃ,	91	
PA_atk-s02_02a:920	Matañca disvā gatamāyusaṅkhayaṃ;	92	
PA_atk-s02_02a:921	Kāsāyavatthaṃ pabbajitañca disvā,	92	
PA_atk-s02_02a:922	Tasmā ahaṃ pabbajitomhi rājā”ti.	92	
PA_atk-s02_02a:923	Iminā pariyāyena palitāni visuddhidevānaṃ dūtattā devadūtāti vuccanti.	92	
PA_atk-s02_02a:924_0	Kappakassa gāmavaraṃ datvāti satasahassuṭṭhānakaṃ jeṭṭhakagāmaṃ datvā. Kasmā adāsi?	924	
PA_atk-s02_02a:924_1	Saṃviggamānasattā. Tassa hi añjalismiṃ ṭhapitāni palitāni disvāva saṃvego uppajjati.	924	
PA_atk-s02_02a:924_2	Aññāni caturāsītivassasahassāni āyu atthi, evaṃ santepi maccurājassa santike ṭhitaṃ	924	
PA_atk-s02_02a:924_3	viya attānaṃ maññamāno saṃviggo pabbajjaṃ roceti. Tena vuttaṃ –	924	
PA_atk-s02_02a:925	“Sire disvāna palitaṃ, maghadevo disampati;	92	
PA_atk-s02_02a:926	Saṃvegaṃ alabhī dhīro, pabbajjaṃ samarocayī”ti.	92	
PA_atk-s02_02a:927	Aparampi vuttaṃ –	92	
PA_atk-s02_02a:928	“Uttamaṅgaruhā mayhaṃ, ime jātā vayoharā;	92	
PA_atk-s02_02a:929	Pātubhūtā devadūtā, pabbajjāsamayo mamā”ti.	92	
PA_atk-s02_02a:930_0	Purisayugeti vaṃsasambhave purise. Kesamassuṃ ohāretvāti tāpasapabbajjaṃ pabbajantāpi	930	
PA_atk-s02_02a:930_1	hi paṭhamaṃ kesamassuṃ ohāretvā pabbajanti, tato paṭṭhāya vaḍḍhite kese bandhitvā	930	
PA_atk-s02_02a:930_2	jaṭākalāpadharā hutvā vicaranti. Bodhisattopi tāpasapabbajjaṃ pabbaji. Pabbajito	930	
PA_atk-s02_02a:930_3	pana anesanaṃ ananuyuñjitvā rājagehato āhaṭabhikkhāya yāpento brahmavihāraṃ bhāvesi.	930	
PA_atk-s02_02a:930_4	Tasmā so mettāsahagatenātiādi vuttaṃ.	930	
PA_atk-s02_02a:931_0	Kumārakīḷitaṃ kīḷīti aṅkena aṅkaṃ parihariyamāno kīḷi. Mālākalāpaṃ viya hi naṃ ukkhipitvāva	931	
PA_atk-s02_02a:931_1	vicariṃsu. Rañño maghadevassa putto…pe… pabbajīti imassa pabbajitadivase pañca maṅgalāni	931	
PA_atk-s02_02a:931_2	ahesuṃ. Maghadevarañño matakabhattaṃ, tassa rañño pabbajitamaṅgalaṃ, tassa puttassa	931	
PA_atk-s02_02a:931_3	chattussāpanamaṅgalaṃ, tassa puttassa uparajjamaṅgalaṃ, tassa puttassa nāmakaraṇamaṅgalanti	931	
PA_atk-s02_02a:931_4	ekasmiṃyeva samaye pañca maṅgalāni ahesuṃ, sakalajambudīpatale unnaṅgalamahosi.	931	
PA_atk-s02_02a:932_0	311. Puttapaputtakāti puttā ca puttaputtā cāti evaṃ pavattā tassa paramparā. Pacchimako	932	
PA_atk-s02_02a:932_1	ahosīti pabbajjāpacchimako ahosi. Bodhisatto kira brahmaloke nibbatto – “pavattati	932	
PA_atk-s02_02a:932_2	nu kho taṃ mayā manussaloke nihataṃ kalyāṇavatta”nti āvajjanto addasa – “ettakaṃ	932	
PA_atk-s02_02a:932_3	addhānaṃ pavattati, idāni na pavattissatī”ti. Na kho panāhaṃ mayhaṃ paveṇiyā ucchijjituṃ	932	
PA_atk-s02_02a:932_4	dassāmīti attano vaṃse jātaraññoyeva aggamahesiyā kucchismiṃ paṭisandhiṃ gahetvā	932	
PA_atk-s02_02a:932_5	attano vaṃsassa nemiṃ ghaṭento viya nibbatto, tenevassa nimīti nāmaṃ ahosi. Iti so	932	
PA_atk-s02_02a:932_6	pabbajitarājūnaṃ sabbapacchimako hutvā pabbajitoti pabbajjāpacchimako ahosi. Guṇehi	932	
PA_atk-s02_02a:932_7	pana atirekataro. Tassa hi sabbarājūhi atirekatarā dve guṇā ahesuṃ. Catūsu dvāresu	932	
PA_atk-s02_02a:932_8	satasahassaṃ satasahassaṃ vissajjetvā devasikaṃ dānaṃ adāsi, anuposathikassa ca dassanaṃ	932	
PA_atk-s02_02a:932_9	nivāresi. Anuposathikesu hi rājānaṃ passissāmāti gatesu dovāriko pucchati “tumhe	932	
PA_atk-s02_02a:932_10	uposathikā no vā”ti. Ye anuposathikā honti, te nivāreti “anuposathikānaṃ rājā dassanaṃ	9321	
PA_atk-s02_02a:932_11	na detī”ti. “Mayaṃ janapadavāsino kāle bhojanaṃ kuhiṃ labhissāmā”tipi tattha vacanokāso	9321	
PA_atk-s02_02a:932_12	natthi. Catūsu hi dvāresu rājaṅgaṇe ca anekāni bhattacāṭisahassāni paṭiyattāneva	9321	
PA_atk-s02_02a:932_13	honti. Tasmā mahājano icchiticchitaṭṭhāne massuṃ kāretvā nhāyitvā vatthāni parivattetvā	9321	
PA_atk-s02_02a:932_14	yathārucitaṃ bhojanaṃ bhuñjitvā uposathaṅgāni adhiṭṭhāya rañño gehadvāraṃ gacchati.	9321	
PA_atk-s02_02a:932_15	Dovārikena “uposathikā tumhe”ti pucchitapucchitā “āma āmā”ti vadanti. Tena hi āgacchathāti	9321	
PA_atk-s02_02a:932_16	pavesetvā rañño dasseti. Iti imehi dvīhi guṇehi atirekataro ahosi.	9321	
PA_atk-s02_02a:933_0	312. Devānaṃ tāvatiṃsānanti tāvatiṃsabhavane nibbattadevānaṃ. Te kira devā videharaṭṭhe	933	
PA_atk-s02_02a:933_1	mithilanagaravāsino rañño ovāde ṭhatvā pañca sīlāni rakkhitvā uposathakammaṃ katvā	933	
PA_atk-s02_02a:933_2	tattha nibbattā rañño guṇakathaṃ kathenti. Te sandhāya vuttaṃ “devānaṃ tāvatiṃsāna”nti.	933	
PA_atk-s02_02a:934_0	Nisinno hotīti pāsādavarassa uparigato dānañca sīlañca upaparikkhamāno nisinno hoti.	934	
PA_atk-s02_02a:934_1	Evaṃ kirassa ahosi – “dānaṃ nu kho mahantaṃ udāhu sīlaṃ, yadi dānaṃ mahantaṃ, ajjhottharitvā	934	
PA_atk-s02_02a:934_2	dānameva dassāmi. Atha sīlaṃ, sīlameva pūrissāmī”ti. Tassa “idaṃ mahantaṃ idaṃ mahanta”nti	934	
PA_atk-s02_02a:934_3	nicchituṃ asakkontasseva sakko gantvā purato pāturahosi. Tena vuttaṃ atha kho, ānanda,…pe…	934	
PA_atk-s02_02a:934_4	sammukhe pāturahosīti. Evaṃ kirassa ahosi – “rañño kaṅkhā uppannā, tassa kaṅkhacchedanatthaṃ	934	
PA_atk-s02_02a:934_5	pañhañca kathessāmi, idhāgamanatthāya paṭiññañca gaṇhissāmī”ti. Tasmā gantvā sammukhe	934	
PA_atk-s02_02a:934_6	pāturahosi. Rājā adiṭṭhapubbaṃ rūpaṃ disvā bhīto ahosi lomahaṭṭhajāto. Atha naṃ sakko	934	
PA_atk-s02_02a:934_7	– “mā bhāyi, mahārāja, vissattho pañhaṃ puccha, kaṅkhaṃ te paṭivinodessāmī”ti āha.	934	
PA_atk-s02_02a:935	Rājā –	93	
PA_atk-s02_02a:936	“Pucchāmi taṃ mahārāja, sabbabhūtānamissara;	93	
PA_atk-s02_02a:937	Dānaṃ vā brahmacariyaṃ vā, katamaṃ su mahapphala”nti. –	93	
PA_atk-s02_02a:938_0	Pañhaṃ pucchi. Sakko – “dānaṃ nāma kiṃ, sīlameva guṇavisiṭṭhatāya mahantaṃ. Ahañhi	938	
PA_atk-s02_02a:938_1	pubbe, mahārāja, dasavassasahassāni dasannaṃ jaṭilasahassānaṃ dānaṃ datvā pettivisayato	938	
PA_atk-s02_02a:938_2	na mutto, sīlavantā pana mayhaṃ dānaṃ bhuñjitvā brahmaloke nibbattā”ti vatvā imā gāthā avoca –	938	
PA_atk-s02_02a:939	“Hīnena brahmacariyena, khattiye upapajjati;	93	
PA_atk-s02_02a:940	Majjhimena ca devattaṃ, uttamena visujjhati.	94	
PA_atk-s02_02a:941	Na hete sulabhā kāyā, yācayogena kenaci;	94	
PA_atk-s02_02a:942	Ye kāye upapajjanti, anāgārā tapassino”ti. ;	94	
PA_atk-s02_02a:943_0	Evaṃ rañño kaṅkhaṃ vinodetvā devalokagamanāya paṭiññāgahaṇatthaṃ lābhā te mahārājātiādimāha.	943	
PA_atk-s02_02a:943_1	Tattha avikampamānoti abhāyamāno. Adhivāsesīti ahaṃ mahājanaṃ kusalaṃ samādapemi,	943	
PA_atk-s02_02a:943_2	puññavantānaṃ pana vasanaṭṭhānaṃ disvā āgatena manussapathe sukhaṃ kathetuṃ hotīti adhivāsesi.	943	
PA_atk-s02_02a:944_0	313. Evaṃ bhaddantavāti evaṃ hotu bhaddakaṃ tava vacananti vatvā. Yojetvāti ekasmiṃyeva	944	
PA_atk-s02_02a:944_1	yuge sahassaassājānīye yojetvā. Tesaṃ pana pāṭiyekkaṃ yojanakiccaṃ natthi, manaṃ	944	
PA_atk-s02_02a:944_2	āgamma yuttāyeva honti. So pana dibbaratho diyaḍḍhayojanasatiko hoti, naddhito paṭṭhāya	944	
PA_atk-s02_02a:944_3	rathasīsaṃ paññāsayojanāni, akkhabandho paṇṇāsayojanāni, akkhabandhato paṭṭhāya pacchābhāgo	944	
PA_atk-s02_02a:944_4	paṇṇāsayojanāni, sabbo sattavaṇṇaratanamayo. Devaloko nāma uddhaṃ, manussaloko adho,	944	
PA_atk-s02_02a:944_5	tasmā heṭṭhāmukhaṃ rathaṃ pesesīti na sallakkhetabbaṃ. Yathā pana pakatimaggaṃ peseti,	944	
PA_atk-s02_02a:944_6	evameva manussānaṃ sāyamāsabhatte niṭṭhite candena saddhiṃ yuganaddhaṃ katvā pesesi,	944	
PA_atk-s02_02a:944_7	yamakacandā uṭṭhitā viya ahesuṃ. Mahājano disvā “yamakacandā uggatā”ti āha. Āgacchante	944	
PA_atk-s02_02a:944_8	āgacchante na yamakacandā, ekaṃ vimānaṃ, na vimānaṃ, eko rathoti. Rathopi āgacchanto	944	
PA_atk-s02_02a:944_9	āgacchanto pakatirathappamāṇova, assāpi pakatiassappamāṇāva ahesuṃ. Evaṃ rathaṃ āharitvā	944	
PA_atk-s02_02a:944_10	rañño pāsādaṃ padakkhiṇaṃ katvā pācīnasīhapañjaraṭṭhāne rathaṃ nivattetvā āgatamaggābhimukhaṃ	9441	
PA_atk-s02_02a:944_11	katvā sīhapañjare ṭhatvāva ārohanasajjaṃ ṭhapesi.	9441	
PA_atk-s02_02a:945_0	Abhiruha mahārājāti rājā – “dibbayānaṃ me laddha”nti na tāvadeva abhiruhi, nāgarānaṃ	945	
PA_atk-s02_02a:945_1	pana ovādaṃ adāsi “passatha tātā, yaṃ me sakkena devaraññā dibbaratho pesito, so	945	
PA_atk-s02_02a:945_2	ca kho na jātigottaṃ vā kulappadesaṃ vā paṭicca pesito, mayhaṃ pana sīlācāraguṇe	945	
PA_atk-s02_02a:945_3	pasīditvā pesito. Sace tumhepi sīlaṃ rakkhissatha, tumhākampi pesessati, evaṃ rakkhituṃ	945	
PA_atk-s02_02a:945_4	yuttaṃ nāmetaṃ sīlaṃ. Nāhaṃ devalokaṃ gantvā cirāyissāmi, appamattā hothā”ti mahājanaṃ	945	
PA_atk-s02_02a:945_5	ovaditvā pañcasu sīlesu patiṭṭhāpetvā rathaṃ abhiruhi. Tato mātali saṅgāhako “ahampi	945	
PA_atk-s02_02a:945_6	mahārājassa mamānucchavikaṃ karissāmī”ti ākāsamhi dve magge dassetvā apica mahārājātiādimāha.	945	
PA_atk-s02_02a:946_0	Tattha katamenāti, mahārāja, imesu maggesu eko nirayaṃ gacchati, eko devalokaṃ, tesu	946	
PA_atk-s02_02a:946_1	taṃ katamena nemi. Yenāti yena maggena gantvā yattha pāpakammantā pāpakānaṃ kammānaṃ	946	
PA_atk-s02_02a:946_2	vipākaṃ paṭisaṃvediyanti, taṃ ṭhānaṃ sakkā hoti passitunti attho. Dutiyapadepi eseva nayo. Jātakepi –	946	
PA_atk-s02_02a:947	“Kena taṃ nemi maggena, rājaseṭṭha disampati;	94	
PA_atk-s02_02a:948	Yena vā pāpakammantā, puññakammā ca ye narā”ti. –	94	
PA_atk-s02_02a:949	Gāthāya ayamevattho. Tenevāha –	94	
PA_atk-s02_02a:950	“Niraye tāva passāmi, āvāse pāpakamminaṃ;	95	
PA_atk-s02_02a:951	Ṭhānāni luddakammānaṃ, dussīlānañca yā gatī”ti. ;	95	
PA_atk-s02_02a:952_0	Ubhayeneva maṃ mātali nehīti mātali dvīhi maggehi maṃ nehi, ahaṃ nirayaṃ passitukāmo	952	
PA_atk-s02_02a:952_1	devalokampīti. Paṭhamaṃ katamena nemīti. Paṭhamaṃ nirayamaggena nehīti. Tato mātali	952	
PA_atk-s02_02a:952_2	attano ānubhāvena rājānaṃ pañcadasa mahāniraye dassesi. Vitthārakathā panettha –	952	
PA_atk-s02_02a:953	“Dassesi mātali rañño, duggaṃ vetaraṇiṃ nadiṃ;	95	
PA_atk-s02_02a:954	Kuthitaṃ khārasaṃyuttaṃ, tattaṃ aggisikhūpama”nti. –	95	
PA_atk-s02_02a:955_0	Jātake vuttanayena veditabbā. Nirayaṃ dassetvā rathaṃ nivattetvā devalokābhimukhaṃ	955	
PA_atk-s02_02a:955_1	gantvā bīraṇīdevadhītāya soṇadinnadevaputtassa gaṇadevaputtānañca vimānāni dassento	955	
PA_atk-s02_02a:955_2	devalokaṃ nesi. Tatrāpi vitthārakathā –	955	
PA_atk-s02_02a:956	“Yadi te sutā bīraṇī jīvaloke,	95	
PA_atk-s02_02a:957	Āmāyadāsī ahu brāhmaṇassa;	95	
PA_atk-s02_02a:958	Sā pattakāle atithiṃ viditvā,	95	
PA_atk-s02_02a:959	Mātāva puttaṃ sakimābhinandī;	95	
PA_atk-s02_02a:960	Saṃyamā saṃvibhāgā ca,	96	
PA_atk-s02_02a:961	Sā vimānasmi modatī”ti. –	96	
PA_atk-s02_02a:962	Jātake vuttanayeneva veditabbā.	96	
PA_atk-s02_02a:963_0	Evaṃ gacchato pana tassa rathanemi vaṭṭiyā cittakūṭadvārakoṭṭhakassa ummāre pahatamatteva	963	
PA_atk-s02_02a:963_1	devanagare kolāhalaṃ ahosi. Sakkaṃ devarājānaṃ ekakaṃyeva ohāya devasaṅgho mahāsattaṃ	963	
PA_atk-s02_02a:963_2	paccuggamanamakāsi, taṃ devatānaṃ ādaraṃ disvā sakko cittaṃ sandhāretuṃ asakkonto	963	
PA_atk-s02_02a:963_3	– “abhirama, mahārāja, devesu devānubhāvenā”ti āha. Evaṃ kirassa ahosi – “ayaṃ rājā	963	
PA_atk-s02_02a:963_4	ajja āgantvā ekadivaseneva devagaṇaṃ attano abhimukhamakāsi. Sace ekaṃ dve divase	963	
PA_atk-s02_02a:963_5	vasissati, na maṃ devā olokessantī”ti. So usūyamāno, “mahārāja, tuyhaṃ imasmiṃ devaloke	963	
PA_atk-s02_02a:963_6	vasituṃ puññaṃ natthi, aññesaṃ puññena vasāhī”ti iminā adhippāyena evamāha. Bodhisatto	963	
PA_atk-s02_02a:963_7	– “nāsakkhi jarasakko manaṃ sandhāretuṃ, paraṃ nissāya laddhaṃ kho pana yācitvā laddhabhaṇḍakaṃ	963	
PA_atk-s02_02a:963_8	viya hotī”ti paṭikkhipanto alaṃ mārisātiādimāha. Jātakepi vuttaṃ –	963	
PA_atk-s02_02a:964	“Yathā yācitakaṃ yānaṃ, yathā yācitakaṃ dhanaṃ;	96	
PA_atk-s02_02a:965	Evaṃsampadameve taṃ, yaṃ parato dānapaccayā;	96	
PA_atk-s02_02a:966	Na cāhametamicchāmi, yaṃ parato dānapaccayā”ti. –	96	
PA_atk-s02_02a:967_0	Sabbaṃ vattabbaṃ. Bodhisatto pana manussattabhāvena kativāre devalokaṃ gatoti. Cattāro	967	
PA_atk-s02_02a:967_1	– mandhāturājakāle sādhinarājakāle guttilavīṇāvādakakāle nimimahārājakāleti. So mandhātukāle	967	
PA_atk-s02_02a:967_2	devaloke asaṅkhyeyyaṃ kālaṃ vasi, tasmiñhi vasamāneyeva chattiṃsa sakkā caviṃsu.	967	
PA_atk-s02_02a:967_3	Sādhinarājakāle sattāhaṃ vasi, manussagaṇanāya satta vassasatāni honti. Guttilavīṇāvādakakāle	967	
PA_atk-s02_02a:967_4	ca nimirājakāle ca muhuttamattaṃ vasi, manussagaṇanāya satta divasāni honti.	967	
PA_atk-s02_02a:968	314. Tattheva mithilaṃ paṭinesīti paṭinetvā pakatisirigabbheyeva patiṭṭhāpesi.	96	
PA_atk-s02_02a:969	315. Kaḷārajanakoti tassa nāmaṃ. Kaḷāradantatāya pana kaḷārajanakoti vutto. Na so agārasmā anagāriyaṃ pabbajīti ettakamattameva na akāsi, sesaṃ sabbaṃ pākatikameva ahosi.	96	
PA_atk-s02_02a:970_0	316. Samucchedo hotīti ettha kalyāṇavattaṃ ko samucchindati, kena samucchinnaṃ, ko	970	
PA_atk-s02_02a:970_1	pavatteti, kena pavattitaṃ nāma hotīti ayaṃ vibhāgo veditabbo. Tattha sīlavā bhikkhu	970	
PA_atk-s02_02a:970_2	“na sakkā mayā arahattaṃ laddhu”nti vīriyaṃ akaronto samucchindati. Dussīlena samucchinnaṃ	970	
PA_atk-s02_02a:970_3	nāma hoti. Satta sekhā pavattenti. Khīṇāsavena pavattitaṃ nāma hoti. Sesaṃ sabbattha uttānamevāti.	970	
PA_atk-s02_02a:971	Papañcasūdaniyā majjhimanikāyaṭṭhakathāya	97	
PA_atk-s02_02a:972	Maghadevasuttavaṇṇanā niṭṭhitā.	97	
PA_atk-s02_02a:973	4. Madhurasuttavaṇṇanā	97	
PA_atk-s02_02a:974_0	317. Evaṃ me sutanti madhurasuttaṃ. Tattha mahākaccānoti gihikāle ujjenikarañño purohitaputto	974	
PA_atk-s02_02a:974_1	abhirūpo dassanīyo pāsādiko suvaṇṇavaṇṇo ca. Madhurāyanti evaṃnāmake nagare. Gundāvaneti	974	
PA_atk-s02_02a:974_2	kaṇhakagundāvane. Avantiputtoti avantiraṭṭhe rañño dhītāya putto. Vuddho ceva arahā	974	
PA_atk-s02_02a:974_3	cāti daharaṃ arahantampi na tathā sambhāventi yathā mahallakaṃ, thero pana vuddho	974	
PA_atk-s02_02a:974_4	ceva ahosi arahā ca. Brāhmaṇā, bho kaccānāti so kira rājā brāhmaṇaladdhiko, tasmā	974	
PA_atk-s02_02a:974_5	evamāha. Brāhmaṇova seṭṭho vaṇṇotiādīsu jātigottādīnaṃ paññāpanaṭṭhāne brāhmaṇāva	974	
PA_atk-s02_02a:974_6	seṭṭhāti dasseti. Hīno añño vaṇṇoti itare tayo vaṇṇā hīnā lāmakāti vadati. Sukkoti	974	
PA_atk-s02_02a:974_7	paṇḍaro. Kaṇhoti kāḷako. Sujjhantīti jātigottādipaññāpanaṭṭhānesu sujjhanti. Brahmuno	974	
PA_atk-s02_02a:974_8	puttāti mahābrahmuno puttā. Orasā mukhato jātāti ure vasitvā mukhato nikkhantā, ure	974	
PA_atk-s02_02a:974_9	katvā saṃvaddhitāti vā orasā. Brahmajāti brahmato nibbattā. Brahmanimmitāti brahmunā	974	
PA_atk-s02_02a:974_10	nimmitā. Brahmadāyādāti brahmuno dāyādā. Ghosoyeva kho esoti vohāramattamevetaṃ.	9741	
PA_atk-s02_02a:975_0	318. Ijjheyyāti samijjheyya, yattakāni dhanādīni pattheyya, tattakehissa manoratho	975	
PA_atk-s02_02a:975_1	pūreyyāti attho. Khattiyopissāssāti khattiyopi assa issariyasampattassa pubbuṭṭhāyī	975	
PA_atk-s02_02a:975_2	assa. Nesaṃ ettha kiñcīti na etesaṃ ettha kiñci.	975	
PA_atk-s02_02a:976_0	322. Āsanena vā nimanteyyāmāti nisinnāsanaṃ papphoṭetvā idha nisīdāti vadeyyāma.	976	
PA_atk-s02_02a:976_1	Abhinimanteyyāmapi nanti abhiharitvā taṃ nimanteyyāma. Tattha duvidho abhihāro vācāya	976	
PA_atk-s02_02a:976_2	ceva kāyena ca. “Tumhākaṃ icchiticchitakkhaṇe mamaṃ cīvarādīhi vadeyyātha yenattho”ti	976	
PA_atk-s02_02a:976_3	vadanto hi vācāya abhiharitvā nimanteti nāma. Cīvarādivekallaṃ sallakkhetvā “idaṃ	976	
PA_atk-s02_02a:976_4	gaṇhathā”ti tāni dento pana kāyena abhiharitvā nimanteti nāma. Tadubhayampi sandhāya	976	
PA_atk-s02_02a:976_5	“abhinimanteyyāmapi na”nti āha. Rakkhāvaraṇaguttinti rakkhāsaṅkhātañceva āvaraṇasaṅkhātañca	976	
PA_atk-s02_02a:976_6	guttiṃ. Yā panesā āvudhahatthe purise ṭhapentena rakkhā, sā dhammikā nāma saṃvihitā	976	
PA_atk-s02_02a:976_7	na hoti. Yathā pana avelāya kaṭṭhahārikāpaṇṇahārikādayo vihāraṃ na pavisanti, migaluddakādayo	976	
PA_atk-s02_02a:976_8	vihārasīmāya mige vā macche vā na gaṇhanti, evaṃ saṃvidahantena dhammikā nāma saṃvihitā	976	
PA_atk-s02_02a:976_9	hoti. Taṃ sandhāyāha “dhammika”nti.	976	
PA_atk-s02_02a:977	Evaṃ santeti evaṃ catunnampi vaṇṇānaṃ pabbajitānaṃ pabbajitasakkārena same samāne. Sesaṃ sabbattha uttānamevāti.	97	
PA_atk-s02_02a:978	Papañcasūdaniyā majjhimanikāyaṭṭhakathāya	97	
PA_atk-s02_02a:979	Madhurasuttavaṇṇanā niṭṭhitā.	97	
PA_atk-s02_02a:980	5. Bodhirājakumārasuttavaṇṇanā	98	
PA_atk-s02_02a:981	324. Evaṃ me sutanti bodhirājakumārasuttaṃ. Tattha kokanadoti kokanadaṃ vuccati padumaṃ. So ca maṅgalapāsādo olokanakapadumaṃ dassetvā kato, tasmā kokanadoti saṅkhaṃ labhi.	98	
PA_atk-s02_02a:982_0	325. Yāva pacchimasopānakaḷevarāti ettha pacchimasopānakaḷevaranti paṭhamaṃ sopānaphalakaṃ	982	
PA_atk-s02_02a:982_1	vuttaṃ. Addasā khoti olokanatthaṃyeva dvārakoṭṭhake ṭhito addasa. Bhagavā tuṇhī ahosīti	982	
PA_atk-s02_02a:982_2	“kissa nu kho atthāya rājakumārena ayaṃ mahāsakkāro kato”ti āvajjanto puttapatthanāya	982	
PA_atk-s02_02a:982_3	katabhāvaṃ aññāsi. So hi rājakumāro aputtako, sutañcānena ahosi – “buddhānaṃ kira	982	
PA_atk-s02_02a:982_4	adhikāraṃ katvā manasā icchitaṃ labhantī”ti. So – “sacāhaṃ puttaṃ labhissāmi, sammāsambuddho	982	
PA_atk-s02_02a:982_5	mama celappaṭikaṃ akkamissati. No ce labhissāmi, na akkamissatī”ti patthanaṃ katvā	982	
PA_atk-s02_02a:982_6	santharāpesi. Atha bhagavā “nibbattissati nu kho etassa putto”ti āvajjetvā “na nibbattissatī”ti addasa.	982	
PA_atk-s02_02a:983_0	Pubbe kira so ekasmiṃ dīpe vasamāno samacchandena sakuṇapotake khādi. Sacassa mātugāmo	983	
PA_atk-s02_02a:983_1	aññova bhaveyya, puttaṃ labheyya. Ubhohi pana samānacchandehi hutvā pāpakammaṃ kataṃ,	983	
PA_atk-s02_02a:983_2	tenassa putto na nibbattissatīti aññāsi. Dusse pana akkante – “buddhānaṃ adhikāraṃ	983	
PA_atk-s02_02a:983_3	katvā patthitapatthitaṃ labhantīti loke anussavo, mayā ca mahāabhinīhāro kato, na	983	
PA_atk-s02_02a:983_4	ca puttaṃ labhāmi, tucchaṃ idaṃ vacana”nti micchāgahaṇaṃ gaṇheyya. Titthiyāpi – “natthi	983	
PA_atk-s02_02a:983_5	samaṇānaṃ akattabbaṃ nāma, celappaṭikaṃ maddantā āhiṇḍantī”ti ujjhāyeyyuṃ. Etarahi	983	
PA_atk-s02_02a:983_6	ca akkamantesu bahū bhikkhū paracittaviduno, te bhabbaṃ jānitvā akkamissanti, abhabbaṃ	983	
PA_atk-s02_02a:983_7	jānitvā na akkamissanti. Anāgate pana upanissayo mando bhavissati, anāgataṃ na jānissanti.	983	
PA_atk-s02_02a:983_8	Tesu akkamantesu sace patthitaṃ ijjhissati, iccetaṃ kusalaṃ. No ce ijjhissati, –	983	
PA_atk-s02_02a:983_9	“pubbe bhikkhusaṅghassa abhinīhāraṃ katvā icchiticchitaṃ labhanti, taṃ idāni na labhanti.	983	
PA_atk-s02_02a:983_10	Teyeva maññe bhikkhū paṭipattipūrakā ahesuṃ, ime paṭipattiṃ pūretuṃ na sakkontī”ti	9831	
PA_atk-s02_02a:983_11	manussā vippaṭisārino bhavissantīti imehi kāraṇehi bhagavā akkamituṃ anicchanto tuṇhī	9831	
PA_atk-s02_02a:983_12	ahosi. Sikkhāpadaṃ paññapesi “na, bhikkhave, celappaṭikā akkamitabbā”ti. Maṅgalatthāya	9831	
PA_atk-s02_02a:983_13	paññattaṃ anakkamantesu pana akkamanatthāya anupaññattiṃ ṭhapesi – “gihī, bhikkhave,	9831	
PA_atk-s02_02a:983_14	maṅgalikā, anujānāmi, bhikkhave, gihīnaṃ maṅgalatthāyā”ti.	9831	
PA_atk-s02_02a:984_0	326. Pacchimaṃ janataṃ tathāgato anukampatīti idaṃ thero vuttesu kāraṇesu tatiyaṃ	984	
PA_atk-s02_02a:984_1	kāraṇaṃ sandhāyāha. Na kho sukhena sukhanti kasmā āha? Kāmasukhallikānuyogasaññī	984	
PA_atk-s02_02a:984_2	hutvā sammāsambuddho na akkami, tasmā ahampi satthārā samānacchando bhavissāmīti maññamāno evamāha.	984	
PA_atk-s02_02a:985	327. So kho ahantiādi “yāva rattiyā pacchime yāme”ti tāva mahāsaccake vuttanayena veditabbaṃ. Tato paraṃ yāva pañcavaggiyānaṃ āsavakkhayā pāsarāsisutte vuttanayena veditabbaṃ.	98	
PA_atk-s02_02a:986_0	343. Aṅkusagayhe sippeti aṅkusagahaṇasippe. Kusalo ahanti cheko ahaṃ. Kassa panāyaṃ	986	
PA_atk-s02_02a:986_1	santike sippaṃ uggaṇhīti? Pitu santike, pitāpissa pitu santikeva uggaṇhi. Kosambiyaṃ	986	
PA_atk-s02_02a:986_2	kira parantaparājā nāma rajjaṃ kāresi. Rājamahesī garubhārā ākāsatale raññā saddhiṃ	986	
PA_atk-s02_02a:986_3	bālātapaṃ tappamānā rattakambalaṃ pārupitvā nisinnā hoti, eko hatthiliṅgasakuṇo “maṃsapesī”ti	986	
PA_atk-s02_02a:986_4	maññamāno gahetvā ākāsaṃ pakkhandi. Sā “chaḍḍeyya ma”nti bhayena nissaddā ahosi,	986	
PA_atk-s02_02a:986_5	so taṃ pabbatapāde rukkhaviṭape ṭhapesi. Sā pāṇissaraṃ karontī mahāsaddamakāsi. Sakuṇo	986	
PA_atk-s02_02a:986_6	palāyi, tassā tattheva gabbhavuṭṭhānaṃ ahosi. Tiyāmarattiṃ deve vassante kambalaṃ	986	
PA_atk-s02_02a:986_7	pārupitvā nisīdi. Tato ca avidūre tāpaso vasati. So tassā saddena aruṇe uggate rukkhamūlaṃ	986	
PA_atk-s02_02a:986_8	āgato jātiṃ pucchitvā nisseṇiṃ bandhitvā otāretvā attano vasanaṭṭhānaṃ netvā yāguṃ	986	
PA_atk-s02_02a:986_9	pāyesi. Dārakassa meghautuñca pabbatautuñca gahetvā jātattā udenoti nāmaṃ akāsi.	986	
PA_atk-s02_02a:986_10	Tāpaso phalāphalāni āharitvā dvepi jane posesi.	9861	
PA_atk-s02_02a:987_0	Sā ekadivasaṃ tāpasassa āgamanavelāya paccuggamanaṃ katvā itthikuttaṃ dassetvā tāpasaṃ	987	
PA_atk-s02_02a:987_1	sīlabhedaṃ āpādesi. Tesaṃ ekato vasantānaṃ kāle gacchante parantaparājā kālaṃ akāsi.	987	
PA_atk-s02_02a:987_2	Tāpaso rattibhāge nakkhattaṃ oloketvā rañño matabhāvaṃ ñatvā – “tuyhaṃ rājā mato,	987	
PA_atk-s02_02a:987_3	putto te kiṃ idha vasituṃ icchati, udāhu pettike rajje chattaṃ ussāpetu”nti pucchi.	987	
PA_atk-s02_02a:987_4	Sā puttassa ādito paṭṭhāya sabbaṃ pavattiṃ ācikkhitvā chattaṃ ussāpetukāmatañcassa	987	
PA_atk-s02_02a:987_5	ñatvā tāpasassa ārocesi. Tāpaso ca hatthiganthasippaṃ jānāti, kutonena laddhaṃ? Sakkassa	987	
PA_atk-s02_02a:987_6	santikā. Pubbe kirassa sakko upaṭṭhānaṃ āgantvā “kena kilamathā”ti pucchi. So “hatthiparissayo	987	
PA_atk-s02_02a:987_7	atthī”ti ārocesi. Tassa sakko hatthiganthañceva vīṇakañca datvā “palāpetukāmatāya	987	
PA_atk-s02_02a:987_8	sati imaṃ tantiṃ vādetvā imaṃ silokaṃ vadeyyātha, pakkositukāmatāya sati imaṃ silokaṃ	987	
PA_atk-s02_02a:987_9	vadeyyāthā”ti āha. Tāpaso taṃ sippaṃ kumārassa adāsi. So ekaṃ vaṭarukkhaṃ abhiruhitvā	987	
PA_atk-s02_02a:987_10	hatthīsu āgatesu tantiṃ vādetvā silokaṃ vadati, hatthī bhītā palāyiṃsu.	9871	
PA_atk-s02_02a:988_0	So sippassa ānubhāvaṃ ñatvā punadivase pakkosanasippaṃ payojesi. Jeṭṭhakahatthī āgantvā	988	
PA_atk-s02_02a:988_1	khandhaṃ upanāmesi. So tassa khandhagato yuddhasamatthe taruṇahatthī uccinitvā kambalañca	988	
PA_atk-s02_02a:988_2	muddikañca gahetvā mātāpitaro vanditvā nikkhanto anupubbena taṃ taṃ gāmaṃ pavisitvā	988	
PA_atk-s02_02a:988_3	– “ahaṃ rañño putto, sampattiṃ atthikā āgacchantū”ti janasaṅgahaṃ katvā nagaraṃ parivāretvā	988	
PA_atk-s02_02a:988_4	– “ahaṃ rañño putto, mayhaṃ chattaṃ dethā”ti asaddahantānaṃ kambalañca muddikañca	988	
PA_atk-s02_02a:988_5	dassetvā chattaṃ ussāpesi. So hatthivittako hutvā “asukaṭṭhāne sundaro hatthī atthī”ti	988	
PA_atk-s02_02a:988_6	vutte gantvā gaṇhāti. Caṇḍapajjoto “tassa santike sippaṃ gaṇhissāmī”ti kaṭṭhahatthiṃ	988	
PA_atk-s02_02a:988_7	payojetvā tassa anto yodhe nisīdāpetvā taṃ hatthiṃ gahaṇatthāya āgataṃ gaṇhitvā tassa	988	
PA_atk-s02_02a:988_8	santike sippaṃ gahaṇatthāya dhītaraṃ uyyojesi. So tāya saddhiṃ saṃvāsaṃ kappetvā	988	
PA_atk-s02_02a:988_9	taṃ gahetvā attano nagaraṃyeva agamāsi. Tassā kucchiyaṃ uppanno ayaṃ bodhirājakumāro	988	
PA_atk-s02_02a:988_10	attano pitu santike sippaṃ uggaṇhi.	9881	
PA_atk-s02_02a:989_0	344. Padhāniyaṅgānīti padhānaṃ vuccati padahanabhāvo, padhānamassa atthīti padhāniyo.	989	
PA_atk-s02_02a:989_1	Padhāniyassa bhikkhuno aṅgānīti padhāniyaṅgāni. Saddhoti saddhāya samannāgato. Sā	989	
PA_atk-s02_02a:989_2	panesā āgamanasaddhā adhigamasaddhā okappanasaddhā pasādasaddhāti catubbidhā. Tattha	989	
PA_atk-s02_02a:989_3	sabbaññubodhisattānaṃ saddhā abhinīhārato paṭṭhāya āgatattā āgamanasaddhā nāma. Ariyasāvakānaṃ	989	
PA_atk-s02_02a:989_4	paṭivedhena adhigatattā adhigamasaddhā nāma. Buddho dhammo saṅghoti vutte acalabhāvena	989	
PA_atk-s02_02a:989_5	okappanaṃ okappanasaddhā nāma. Pasāduppatti pasādasaddhā nāma, idha pana okappanasaddhā	989	
PA_atk-s02_02a:989_6	adhippetā. Bodhinti catumaggañāṇaṃ. Taṃ suppaṭividdhaṃ tathāgatenāti saddahati, desanāsīsameva	989	
PA_atk-s02_02a:989_7	cetaṃ, iminā pana aṅgena tīsupi ratanesu saddhā adhippetā. Yassa hi buddhādīsu pasādo	989	
PA_atk-s02_02a:989_8	balavā, tassa padhānaṃ vīriyaṃ ijjhati.	989	
PA_atk-s02_02a:990_0	Appābādhoti arogo. Appātaṅkoti niddukkho. Samavepākiniyāti samavipācaniyā. Gahaṇiyāti	990	
PA_atk-s02_02a:990_1	kammajatejodhātuyā. Nātisītāya nāccuṇhāyāti atisītagahaṇiko hi sītabhīrū hoti, accuṇhagahaṇiko	990	
PA_atk-s02_02a:990_2	uṇhabhīrū, tesaṃ padhānaṃ na ijjhati. Majjhimagahaṇikassa ijjhati. Tenāha “majjhimāya	990	
PA_atk-s02_02a:990_3	padhānakkhamāyā”ti. Yathābhūtaṃ attānaṃ āvikattāti yathābhūtaṃ attano aguṇaṃ pakāsetā.	990	
PA_atk-s02_02a:990_4	Udayatthagāminiyāti udayañca atthañca gantuṃ paricchindituṃ samatthāya, etena paññāsalakkhaṇapariggāhikaṃ	990	
PA_atk-s02_02a:990_5	udayabbayañāṇaṃ vuttaṃ. Ariyāyāti parisuddhāya. Nibbedhikāyāti anibbiddhapubbe lobhakkhandhādayo	990	
PA_atk-s02_02a:990_6	nibbijjhituṃ samatthāya. Sammādukkhakkhayagāminiyāti tadaṅgavasena kilesānaṃ pahīnattā	990	
PA_atk-s02_02a:990_7	yaṃ dukkhaṃ khīyati, tassa dukkhassa khayagāminiyā. Iti sabbehipi imehi padehi vipassanāpaññāva	990	
PA_atk-s02_02a:990_8	kathitā. Duppaññassa hi padhānaṃ na ijjhati. Imāni ca pañca padhāniyaṅgāni lokiyāneva veditabbāni.	990	
PA_atk-s02_02a:991_0	345. Sāyamanusiṭṭho pāto visesaṃ adhigamissatīti atthaṅgate sūriye anusiṭṭho aruṇuggamane	991	
PA_atk-s02_02a:991_1	visesaṃ adhigamissati. Pātamanusiṭṭho sāyanti aruṇuggamane anusiṭṭho sūriyatthaṅgamanavelāyaṃ.	991	
PA_atk-s02_02a:991_2	Ayañca pana desanā neyyapuggalavasena vuttā. Dandhapañño hi neyyapuggalo sattahi	991	
PA_atk-s02_02a:991_3	divasehi arahattaṃ pāpuṇāti, tikkhapañño ekadivasena, sesadivase majjhimapaññāvasena	991	
PA_atk-s02_02a:991_4	veditabbaṃ. Aho buddho aho dhammo aho dhammassa svākkhātatāti yasmā buddhadhammānaṃ	991	
PA_atk-s02_02a:991_5	uḷāratāya dhammassa ca svākkhātatāya pāto kammaṭṭhānaṃ kathāpetvā sāyaṃ arahattaṃ	991	
PA_atk-s02_02a:991_6	pāpuṇāti, tasmā pasaṃsanto evamāha. Yatra hi nāmāti vimhayatthe nipāto.	991	
PA_atk-s02_02a:992_0	346. Kucchimatīti āpannasattā. Yo me ayaṃ, bhante, kucchigatoti kiṃ panevaṃ saraṇaṃ	992	
PA_atk-s02_02a:992_1	gahitaṃ hotīti. Na hoti. Acittakasaraṇagamanaṃ nāma natthi, ārakkho panassa paccupaṭṭhitova	992	
PA_atk-s02_02a:992_2	hoti. Atha naṃ yadā mahallakakāle mātāpitaro, – “tāta, kucchigatameva taṃ saraṇaṃ	992	
PA_atk-s02_02a:992_3	gaṇhāpayimhā”ti sārenti, so ca sallakkhetvā “ahaṃ saraṇaṃ gato upāsako”ti satiṃ uppādeti,	992	
PA_atk-s02_02a:992_4	tadā saraṇaṃ gahitaṃ nāma hoti. Sesaṃ sabbattha uttānamevāti.	992	
PA_atk-s02_02a:993	Papañcasūdaniyā majjhimanikāyaṭṭhakathāya	99	
PA_atk-s02_02a:994	Bodhirājakumārasuttavaṇṇanā niṭṭhitā.	99	
PA_atk-s02_02a:995	6. Aṅgulimālasuttavaṇṇanā	99	
PA_atk-s02_02a:996	347. Evaṃ me sutanti aṅgulimālasuttaṃ. Tattha aṅgulīnaṃ mālaṃ dhāretīti kasmā dhāreti? Ācariyavacanena. Tatrāyaṃ anupubbikathā –	99	
PA_atk-s02_02a:997_0	Ayaṃ kira kosalarañño purohitassa mantāṇiyā nāma brāhmaṇiyā kucchismiṃ paṭisandhiṃ	997	
PA_atk-s02_02a:997_1	aggahesi. Brāhmaṇiyā rattibhāge gabbhavuṭṭhānaṃ ahosi. Tassa mātukucchito nikkhamanakāle	997	
PA_atk-s02_02a:997_2	sakalanagare āvudhāni pajjaliṃsu, rañño maṅgalasakuntopi sirisayane ṭhapitā asilaṭṭhipi	997	
PA_atk-s02_02a:997_3	pajjali. Brāhmaṇo nikkhamitvā nakkhattaṃ olokento coranakkhattena jātoti rañño santikaṃ	997	
PA_atk-s02_02a:997_4	gantvā sukhaseyyabhāvaṃ pucchi.	997	
PA_atk-s02_02a:998_0	Rājā “kuto, me ācariya, sukhaseyyā? Mayhaṃ maṅgalāvudhaṃ pajjali, rajjassa vā jīvitassa	998	
PA_atk-s02_02a:998_1	vā antarāyo bhavissati maññe”ti. Mā bhāyi, mahārāja, mayhaṃ ghare kumāro jāto, tassānubhāvena	998	
PA_atk-s02_02a:998_2	na kevalaṃ tuyhaṃ nivesane, sakalanagarepi āvudhāni pajjalitānīti. Kiṃ bhavissati	998	
PA_atk-s02_02a:998_3	ācariyāti? Coro bhavissati mahārājāti. Kiṃ ekacorako, udāhu rajjadūsako coroti? Ekacorako	998	
PA_atk-s02_02a:998_4	devāti. Evaṃ vatvā ca pana rañño manaṃ gaṇhitukāmo āha – “māretha naṃ devā”ti. Ekacorako	998	
PA_atk-s02_02a:998_5	samāno kiṃ karissati? Karīsasahassakhette ekasālisīsaṃ viya hoti, paṭijaggatha nanti.	998	
PA_atk-s02_02a:998_6	Tassa nāmaggahaṇaṃ gaṇhantā sayane ṭhapitamaṅgalaasilaṭṭhi, chadane ṭhapitā sarā,	998	
PA_atk-s02_02a:998_7	kappāsapicumhi ṭhapitaṃ tālavaṇṭakaraṇasatthakanti ete pajjalantā kiñci na hiṃsiṃsu,	998	
PA_atk-s02_02a:998_8	tasmā ahiṃsakoti nāmaṃ akaṃsu. Taṃ sippuggahaṇakāle takkasīlaṃ pesayiṃsu.	998	
PA_atk-s02_02a:999_0	So dhammantevāsiko hutvā sippaṃ paṭṭhapesi. Vattasampanno kiṃkārapaṭissāvī manāpacārī	999	
PA_atk-s02_02a:999_1	piyavādī ahosi. Sesaantevāsikā bāhirakā ahesuṃ. Te – “ahiṃsakamāṇavakassa āgatakālato	999	
PA_atk-s02_02a:999_2	paṭṭhāya mayaṃ na paññāyāma, kathaṃ naṃ bhindeyyāmā”ti? Nisīditvā mantayantā – “sabbehi	999	
PA_atk-s02_02a:999_3	atirekapaññattā duppaññoti. Na sakkā vattuṃ, vattasampannattā dubbattoti. Na sakkā	999	
PA_atk-s02_02a:999_4	vattuṃ, jātisampannattā dujjātoti na sakkā vattuṃ, kinti karissāmā”ti? Tato ekaṃ	999	
PA_atk-s02_02a:999_5	kharamantaṃ mantayiṃsu “ācariyassa antaraṃ katvā naṃ bhindissāmā”ti tayo rāsī hutvā	999	
PA_atk-s02_02a:999_6	paṭhamaṃ ekacce ācariyaṃ upasaṅkamitvā vanditvā aṭṭhaṃsu. Kiṃ tātāti? Imasmiṃ gehe	999	
PA_atk-s02_02a:999_7	ekā kathā suyyatīti. Kiṃ tātāti? Ahiṃsakamāṇavo tumhākaṃ antare dubbhatīti maññāmāti.	999	
PA_atk-s02_02a:999_8	Ācariyo santajjetvā – “gacchatha vasalā, mā me puttaṃ mayhaṃ antare paribhindathā”ti	999	
PA_atk-s02_02a:999_9	niṭṭhubhi. Tato itare, atha itarehi tayopi koṭṭhāsā āgantvā tatheva vatvā – “amhākaṃ	999	
PA_atk-s02_02a:999_10	asaddahantā upaparikkhitvā jānāthā”ti āhaṃsu.	9991	
PA_atk-s02_02a:1000_0	Ācariyo sinehena vadante disvā “atthi maññe santhavo”ti paribhijjitvā cintesi “ghātemi	1000	
PA_atk-s02_02a:1000_1	na”nti. Tato cintesi – “sace ghātessāmi ‘disāpāmokkho ācariyo attano santikaṃ sippuggahaṇatthaṃ	1000	
PA_atk-s02_02a:1000_2	āgate māṇavake dosaṃ uppādetvā jīvitā voropetī’ti. Puna koci sippuggahaṇatthaṃ na	1000	
PA_atk-s02_02a:1000_3	āgamissati, evaṃ me lābho parihāyissati, atha naṃ sippassa pariyosānupacāroti vatvā	1000	
PA_atk-s02_02a:1000_4	jaṅghasahassaṃ ghātehīti vakkhāmi. Avassaṃ ettha eko uṭṭhāya taṃ ghātessatī”ti.	1000	
PA_atk-s02_02a:1001_0	Atha naṃ āha – “ehi tāta jaṅghasahassaṃ ghātehi, evaṃ te sippassa upacāro kato bhavissatī”ti.	1001	
PA_atk-s02_02a:1001_1	Mayaṃ ahiṃsakakule jātā, na sakkā ācariyāti. Aladdhupacāraṃ sippaṃ phalaṃ na deti	1001	
PA_atk-s02_02a:1001_2	tātāti. So pañcāvudhaṃ gahetvā ācariyaṃ vanditvā aṭaviṃ paviṭṭho. Aṭaviṃ pavisanaṭṭhānepi	1001	
PA_atk-s02_02a:1001_3	aṭavimajjhepi aṭavito nikkhamanaṭṭhānepi ṭhatvā manusse ghāteti. Vatthaṃ vā veṭhanaṃ	1001	
PA_atk-s02_02a:1001_4	vā na gaṇhāti. Eko dveti gaṇitamattameva karonto gacchati, gaṇanampi na uggaṇhāti.	1001	
PA_atk-s02_02a:1001_5	Pakatiyāpi paññavā esa, pāṇātipātino pana cittaṃ na patiṭṭhāti, tasmā anukkamena	1001	
PA_atk-s02_02a:1001_6	gaṇanampi na sallakkhesi, ekekaṃ aṅguliṃ chinditvā ṭhapeti. Ṭhapitaṭṭhāne aṅguliyo	1001	
PA_atk-s02_02a:1001_7	vinassanti, tato vijjhitvā aṅgulīnaṃ mālaṃ katvā dhāresi, teneva cassa aṅgulimāloti	1001	
PA_atk-s02_02a:1001_8	saṅkhā udapādi. So sabbaṃ araññaṃ nissañcāramakāsi, dāruādīnaṃ atthāya araññaṃ gantuṃ	1001	
PA_atk-s02_02a:1001_9	samattho nāma natthi.	1001	
PA_atk-s02_02a:1002_0	Rattibhāge antogāmampi āgantvā pādena paharitvā dvāraṃ ugghāteti. Tato sayiteyeva	1002	
PA_atk-s02_02a:1002_1	māretvā eko ekoti gahetvā gacchati. Gāmo osaritvā nigame aṭṭhāsi, nigamo nagare.	1002	
PA_atk-s02_02a:1002_2	Manussā tiyojanato paṭṭhāya gharāni pahāya dārake hatthesu gahetvā āgamma sāvatthiṃ	1002	
PA_atk-s02_02a:1002_3	parivāretvā khandhāvāraṃ bandhitvā rājaṅgaṇe sannipatitvā – “coro, te deva, vijite	1002	
PA_atk-s02_02a:1002_4	aṅgulimālo nāmā”tiādīni vadantā kandanti. Bhaggavo “mayhaṃ putto bhavissatī”ti ñatvā	1002	
PA_atk-s02_02a:1002_5	brāhmaṇiṃ āha – bhoti aṅgulimālo nāma coro uppanno, so na añño, tava putto ahiṃsakakumāro.	1002	
PA_atk-s02_02a:1002_6	Idāni rājā taṃ gaṇhituṃ nikkhamissati, kiṃ kattabbanti? Gaccha sāmi, puttaṃ me gahetvā	1002	
PA_atk-s02_02a:1002_7	ehīti. Nāhaṃ bhadde ussahāmi, catūsu hi janesu vissāso nāma natthi, coro me purāṇasahāyoti	1002	
PA_atk-s02_02a:1002_8	avissāsanīyo, sākhā me purāṇasanthatāti avissāsanīyā, rājā maṃ pūjetīti avissāsanīyo,	1002	
PA_atk-s02_02a:1002_9	itthī me vasaṃ gatāti avissāsanīyāti. Mātu hadayaṃ pana mudukaṃ hoti. Tasmā ahaṃ	1002	
PA_atk-s02_02a:1002_10	pana gantvā mayhaṃ puttaṃ ānessāmīti nikkhantā.	10021	
PA_atk-s02_02a:1003_0	Taṃdivasañca bhagavā paccūsasamaye lokaṃ volokento aṅgulimālaṃ disvā – “mayi gate	1003	
PA_atk-s02_02a:1003_1	etassa sotthi bhavissati. Agāmake araññe ṭhito catuppadikaṃ gāthaṃ sutvā mama santike	1003	
PA_atk-s02_02a:1003_2	pabbajitvā cha abhiññā sacchikarissati. Sace na gamissāmi, mātari aparajjhitvā anuddharaṇīyo	1003	
PA_atk-s02_02a:1003_3	bhavissati, karissāmissa saṅgaha”nti pubbaṇhasamayaṃ nivāsetvā piṇḍāya pavisitvā	1003	
PA_atk-s02_02a:1003_4	katabhattakicco taṃ saṅgaṇhitukāmo vihārā nikkhami. Etamatthaṃ dassetuṃ “atha kho	1003	
PA_atk-s02_02a:1003_5	bhagavā”tiādi vuttaṃ.	1003	
PA_atk-s02_02a:1004_0	348. Saṅkaritvā saṅkaritvāti saṅketaṃ katvā vaggavaggā hutvā. Hatthatthaṃ gacchantīti	1004	
PA_atk-s02_02a:1004_1	hatthe atthaṃ vināsaṃ gacchanti. Kiṃ pana te bhagavantaṃ sañjānitvā evaṃ vadanti	1004	
PA_atk-s02_02a:1004_2	asañjānitvāti? Asañjānitvā. Aññātakavesena hi bhagavā ekakova agamāsi. Coropi tasmiṃ	1004	
PA_atk-s02_02a:1004_3	samaye dīgharattaṃ dubbhojanena ca dukkhaseyyāya ca ukkaṇṭhito hoti. Kittakā panānena	1004	
PA_atk-s02_02a:1004_4	manussā māritāti? Ekenūnasahassaṃ. So pana idāni ekaṃ labhitvā sahassaṃ pūressatīti	1004	
PA_atk-s02_02a:1004_5	saññī hutvā yameva paṭhamaṃ passāmi, taṃ ghātetvā gaṇanaṃ pūretvā sippassa upacāraṃ	1004	
PA_atk-s02_02a:1004_6	katvā kesamassuṃ ohāretvā nhāyitvā vatthāni parivattetvā mātāpitaro passissāmīti	1004	
PA_atk-s02_02a:1004_7	aṭavimajjhato aṭavimukhaṃ āgantvā ekamantaṃ ṭhitova bhagavantaṃ addasa. Etamatthaṃ	1004	
PA_atk-s02_02a:1004_8	dassetuṃ “addasā kho”tiādi vuttaṃ.	1004	
PA_atk-s02_02a:1005_0	Iddhābhisaṅkhāraṃ abhisaṅkhāsīti mahāpathaviṃ ummiyo uṭṭhapento viya saṃharitvā aparabhāge	1005	
PA_atk-s02_02a:1005_1	akkamati, orabhāge valiyo nikkhamanti, aṅgulimālo sarakkhepamattaṃ muñcitvā gacchati.	1005	
PA_atk-s02_02a:1005_2	Bhagavā purato mahantaṃ aṅgaṇaṃ dassetvā sayaṃ majjhe hoti, coro ante. So “idāni	1005	
PA_atk-s02_02a:1005_3	naṃ pāpuṇitvā gaṇhissāmī”ti sabbathāmena dhāvati. Bhagavā aṅgaṇassa pārimante hoti,	1005	
PA_atk-s02_02a:1005_4	coro majjhe. So “ettha naṃ pāpuṇitvā gaṇhissāmī”ti vegena dhāvati. Bhagavā tassa	1005	
PA_atk-s02_02a:1005_5	purato mātikaṃ vā thalaṃ vā dasseti, etenupāyena tīṇi yojanāni gahetvā agamāsi. Coro	1005	
PA_atk-s02_02a:1005_6	kilami, mukhe kheḷo sussi, kacchehi sedā mucciṃsu. Athassa “acchariyaṃ vata bho”ti	1005	
PA_atk-s02_02a:1005_7	etadahosi. Migampīti migaṃ kasmā gaṇhāti? Chātasamaye āhāratthaṃ. So kira ekaṃ gumbaṃ	1005	
PA_atk-s02_02a:1005_8	ghaṭṭetvā mige uṭṭhāpeti. Tato cittaruciyaṃ migaṃ anubandhanto gaṇhitvā pacitvā khādati.	1005	
PA_atk-s02_02a:1005_9	Puccheyyanti yena kāraṇenāyaṃ gacchantova ṭhito nāma, ahañca ṭhitova aṭṭhito nāma,	1005	
PA_atk-s02_02a:1005_10	yaṃnūnāhaṃ imaṃ samaṇaṃ taṃ kāraṇaṃ puccheyyanti attho.	10051	
PA_atk-s02_02a:1006_0	349. Nidhāyāti yo vihiṃsanatthaṃ bhūtesu daṇḍo pavattayitabbo siyā, taṃ nidhāya apanetvā	1006	
PA_atk-s02_02a:1006_1	mettāya khantiyā paṭisaṅkhāya avihiṃsāya sāraṇīyadhammesu ca ṭhito ahanti attho.	1006	
PA_atk-s02_02a:1006_2	Tuvamaṭṭhitosīti pāṇesu asaññatattā ettakāni pāṇasahassāni ghātentassa tava mettā	1006	
PA_atk-s02_02a:1006_3	vā khanti vā paṭisaṅkhā vā avihiṃsā vā sāraṇīyadhammo vā natthi, tasmā tuvaṃ aṭṭhitosi,	1006	
PA_atk-s02_02a:1006_4	idāni iriyāpathena ṭhitopi niraye dhāvissasi, tiracchānayoniyaṃ pettivisaye asurakāye	1006	
PA_atk-s02_02a:1006_5	vā dhāvissasīti vuttaṃ hoti.	1006	
PA_atk-s02_02a:1007_0	Tato coro – “mahā ayaṃ sīhanādo, mahantaṃ gajjitaṃ, na idaṃ aññassa bhavissati, mahāmāyāya	1007	
PA_atk-s02_02a:1007_1	puttassa siddhatthassa samaṇarañño etaṃ gajjitaṃ, diṭṭho vatamhi maññe tikhiṇacakkhunā	1007	
PA_atk-s02_02a:1007_2	sammāsambuddhena, saṅgahakaraṇatthaṃ me bhagavā āgato”ti cintetvā cirassaṃ vata metiādimāha.	1007	
PA_atk-s02_02a:1007_3	Tattha mahitoti devamanussādīhi catupaccayapūjāya pūjito. Paccupādīti cirassaṃ kālassa	1007	
PA_atk-s02_02a:1007_4	accayena mayhaṃ saṅgahatthāya imaṃ mahāvanaṃ paṭipajji. Pahāya pāpanti pajahitvā pāpaṃ.	1007	
PA_atk-s02_02a:1008_0	Itvevāti evaṃ vatvāyeva. Āvudhanti pañcāvudhaṃ. Sobbheti samantato chinne. Papāteti	1008	
PA_atk-s02_02a:1008_1	ekato chinne. Naraketi phalitaṭṭhāne. Idha pana tīhipi imehi padehi araññameva vuttaṃ.	1008	
PA_atk-s02_02a:1008_2	Akirīti khipi chaḍḍesi.	1008	
PA_atk-s02_02a:1009_0	Tamehi bhikkhūti tadā avocāti bhagavato imaṃ pabbājento kuhiṃ satthakaṃ labhissāmi,	1009	
PA_atk-s02_02a:1009_1	kuhiṃ pattacīvaranti pariyesanakiccaṃ natthi, kammaṃ pana olokesi. Athassa pubbe	1009	
PA_atk-s02_02a:1009_2	sīlavantānaṃ aṭṭhaparikkhārabhaṇḍakassa dinnabhāvaṃ ñatvā dakkhiṇahatthaṃ pasāretvā	1009	
PA_atk-s02_02a:1009_3	– “ehi bhikkhu svākkhāto dhammo, cara brahmacariyaṃ sammā dukkhassa antakiriyāyā”ti	1009	
PA_atk-s02_02a:1009_4	āha. So saha vacaneneva iddhimayapattacīvaraṃ paṭilabhi. Tāvadevassa gihiliṅgaṃ antaradhāyi,	1009	
PA_atk-s02_02a:1009_5	samaṇaliṅgaṃ pāturahosi.	1009	
PA_atk-s02_02a:1010	“Ticīvarañca patto ca, vāsi sūci ca bandhanaṃ;	101	
PA_atk-s02_02a:1011	Parissāvanena aṭṭhete, yuttayogassa bhikkhuno”ti. –	101	
PA_atk-s02_02a:1012_0	Evaṃ vuttā aṭṭha parikkhārā sarīrapaṭibaddhāva hutvā nibbattiṃsu. Eseva tassa ahu	1012	
PA_atk-s02_02a:1012_1	bhikkhubhāvoti esa ehibhikkhubhāvo tassa upasampannabhikkhubhāvo ahosi, na hi ehibhikkhūnaṃ	1012	
PA_atk-s02_02a:1012_2	visuṃ upasampadā nāma atthi.	1012	
PA_atk-s02_02a:1013_0	350. Pacchāsamaṇenāti bhaṇḍaggāhakena pacchāsamaṇena, teneva attano pattacīvaraṃ	1013	
PA_atk-s02_02a:1013_1	gāhāpetvā taṃ pacchāsamaṇaṃ katvā gatoti attho. Mātāpissa aṭṭhausabhamattena ṭhānena	1013	
PA_atk-s02_02a:1013_2	antaritā, – “tāta, ahiṃsaka kattha ṭhitosi, kattha nisinnosi, kuhiṃ gatosi? Mayā	1013	
PA_atk-s02_02a:1013_3	saddhiṃ na kathesi tātā”ti vadantī āhiṇḍitvā apassamānā ettova gatā.	1013	
PA_atk-s02_02a:1014_0	Pañcamattehi assasatehīti sace corassa parājayo bhavissati, anubandhitvā naṃ gaṇhissāmi.	1014	
PA_atk-s02_02a:1014_1	Sace mayhaṃ parājayo bhavissati, vegena palāyissāmīti sallahukena balena nikkhami.	1014	
PA_atk-s02_02a:1014_2	Yena ārāmoti kasmā ārāmaṃ agamāsi? So kira corassa bhāyati, cittena gantukāmo na	1014	
PA_atk-s02_02a:1014_3	gacchati, garahābhayena nikkhami. Tenassa etadahosi – “sammāsambuddhaṃ vanditvā nisīdissāmi,	1014	
PA_atk-s02_02a:1014_4	so pucchissati ‘kasmā balaṃ gahetvā nikkhantosī’ti. Athāhaṃ ārocessāmi, bhagavā hi	1014	
PA_atk-s02_02a:1014_5	maṃ na kevalaṃ samparāyikeneva atthena saṅgaṇhāti, diṭṭhadhammikenapi saṅgaṇhātiyeva.	1014	
PA_atk-s02_02a:1014_6	So sace mayhaṃ jayo bhavissati, adhivāsessati. Sace parājayo bhavissati ‘kiṃ te,	1014	
PA_atk-s02_02a:1014_7	mahārāja, ekaṃ coraṃ ārabbha gamanenā’ti vakkhati. Tato maṃ jano evaṃ sañjānissati	1014	
PA_atk-s02_02a:1014_8	– ‘rājā coraṃ gahetuṃ nikkhanto, sammāsambuddhena pana nivattito’ti” garahamokkhaṃ	1014	
PA_atk-s02_02a:1014_9	sampassamāno agamāsi.	1014	
PA_atk-s02_02a:1015_0	Kuto panassāti kasmā āha? Api nāma bhagavā tassa upanissayaṃ oloketvā taṃ ānetvā	1015	
PA_atk-s02_02a:1015_1	pabbājeyyāti bhagavato parigaṇhanatthaṃ āha. Raññoti na kevalaṃ raññoyeva bhayaṃ	1015	
PA_atk-s02_02a:1015_2	ahosi, avasesopi mahājano bhīto phalakāvudhāni chaḍḍetvā sammukhasammukhaṭṭhāneva	1015	
PA_atk-s02_02a:1015_3	palāyitvā nagaraṃ pavisitvā dvāraṃ pidhāya aṭṭālake āruyha olokento aṭṭhāsi. Evañca	1015	
PA_atk-s02_02a:1015_4	avoca – “aṅgulimālo ‘rājā mayhaṃ santikaṃ āgacchatī’ti ñatvā paṭhamataraṃ āgantvā	1015	
PA_atk-s02_02a:1015_5	jetavane nisinno, rājā tena gahito, mayaṃ pana palāyitvā muttā”ti. Natthi te ito	1015	
PA_atk-s02_02a:1015_6	bhayanti ayañhi idāni kunthakipillikaṃ jīvitā na voropeti, natthi te imassa santikā bhayanti attho.	1015	
PA_atk-s02_02a:1016_0	Kathaṃ gottoti? Kasmā pucchati? Pabbajitaṃ dāruṇakammena uppannanāmaṃ gahetvā voharituṃ	1016	
PA_atk-s02_02a:1016_1	na yuttaṃ, mātāpitūnaṃ gottavasena naṃ samudācarissāmīti maññamāno pucchi. Parikkhārānanti	1016	
PA_atk-s02_02a:1016_2	etesaṃ atthāya ahaṃ ussukkaṃ karissāmīti attho. Kathentoyeva ca udare baddhasāṭakaṃ	1016	
PA_atk-s02_02a:1016_3	muñcitvā therassa pādamūle ṭhapesi.	1016	
PA_atk-s02_02a:1017_0	351. Āraññikotiādīni cattāri dhutaṅgāni pāḷiyaṃ āgatāni. Therena pana terasapi samādinnāneva	1017	
PA_atk-s02_02a:1017_1	ahesuṃ, tasmā alanti āha. Yañhi mayaṃ, bhanteti kiṃ sandhāya vadati? “Hatthimpi dhāvantaṃ	1017	
PA_atk-s02_02a:1017_2	anubandhitvā gaṇhāmī”ti āgataṭṭhāne raññā pesitahatthādayo so evaṃ aggahesi. Rājāpi	1017	
PA_atk-s02_02a:1017_3	– “hatthīhiyeva naṃ parikkhipitvā gaṇhatha, asseheva, rathehevā”ti evaṃ anekavāraṃ	1017	
PA_atk-s02_02a:1017_4	bahū hatthādayo pesesi. Evaṃ gatesu pana tesu – “ahaṃ are aṅgulimālo”ti tasmiṃ uṭṭhāya	1017	
PA_atk-s02_02a:1017_5	saddaṃ karonte ekopi āvudhaṃ parivattetuṃ nāsakkhi, sabbeva koṭṭetvā māresi. Hatthī	1017	
PA_atk-s02_02a:1017_6	araññahatthī, assā araññaassā, rathāpi tattheva bhijjantīti idaṃ sandhāya rājā evaṃ vadati.	1017	
PA_atk-s02_02a:1018_0	Piṇḍāya pāvisīti na idaṃ paṭhamaṃ pāvisi. Itthidassanadivasaṃ sandhāya panetaṃ vuttaṃ.	1018	
PA_atk-s02_02a:1018_1	Devasikampi panesa pavisateva, manussā ca naṃ disvā uttasantipi palāyantipi dvārampi	1018	
PA_atk-s02_02a:1018_2	thakenti, ekacce aṅgulimāloti sutvāva palāyitvā araññaṃ vā pavisanti, gharaṃ vā pavisitvā	1018	
PA_atk-s02_02a:1018_3	dvāraṃ thakenti. Palāyituṃ asakkontā piṭṭhiṃ datvā tiṭṭhanti. Thero uḷuṅgayāgumpi	1018	
PA_atk-s02_02a:1018_4	kaṭacchubhikkhampi na labhati, piṇḍapātena kilamati. Bahi alabhanto nagaraṃ sabbasādhāraṇanti	1018	
PA_atk-s02_02a:1018_5	nagaraṃ pavisati. Yena dvārena pavisati, tattha aṅgulimālo āgatoti kūṭasahassānaṃ	1018	
PA_atk-s02_02a:1018_6	bhijjanakāraṇaṃ hoti. Etadahosīti kāruññappattiyā ahosi. Ekena ūnamanussasahassaṃ	1018	
PA_atk-s02_02a:1018_7	ghātentassa ekadivasampi kāruññaṃ nāhosi, gabbhamūḷhāya itthiyā dassanamatteneva	1018	
PA_atk-s02_02a:1018_8	kathaṃ uppannanti? Pabbajjābalena, pabbajjābalañhi etaṃ.	1018	
PA_atk-s02_02a:1019_0	Tena hīti yasmā te kāruññaṃ uppannaṃ, tasmāti attho. Ariyāya jātiyāti, aṅgulimāla,	1019	
PA_atk-s02_02a:1019_1	etaṃ tvaṃ mā gaṇhi, nesā tava jāti. Gihikālo esa, gihī nāma pāṇampi hananti, adinnādānādīnipi	1019	
PA_atk-s02_02a:1019_2	karonti. Idāni pana te ariyā nāma jāti. Tasmā tvaṃ “yato ahaṃ, bhagini, jāto”ti sace	1019	
PA_atk-s02_02a:1019_3	evaṃ vattuṃ kukkuccāyasi, tena hi “ariyāya jātiyā”ti evaṃ visesetvā vadāhīti uyyojesi.	1019	
PA_atk-s02_02a:1020_0	Taṃ itthiṃ etadavocāti itthīnaṃ gabbhavuṭṭhānaṭṭhānaṃ nāma na sakkā purisena upasaṅkamituṃ.	1020	
PA_atk-s02_02a:1020_1	Thero kiṃ karosīti? Aṅgulimālatthero saccakiriyaṃ katvā sotthikaraṇatthāya āgatoti	1020	
PA_atk-s02_02a:1020_2	ārocāpesi. Tato te sāṇiyā parikkhipitvā therassa bahisāṇiyaṃ pīṭhakaṃ paññāpesuṃ.	1020	
PA_atk-s02_02a:1020_3	Thero tattha nisīditvā – “yato ahaṃ bhagini sabbaññubuddhassa ariyāya jātiyā jāto”ti	1020	
PA_atk-s02_02a:1020_4	saccakiriyaṃ akāsi, saha saccavacaneneva dhamakaraṇato muttaudakaṃ viya dārako nikkhami.	1020	
PA_atk-s02_02a:1020_5	Mātāputtānaṃ sotthi ahosi. Imañca pana parittaṃ na kiñci parissayaṃ na maddati, mahāparittaṃ	1020	
PA_atk-s02_02a:1020_6	nāmetanti vuttaṃ. Therena nisīditvā saccakiriyakataṭṭhāne pīṭhakaṃ akaṃsu. Gabbhamūḷhaṃ	1020	
PA_atk-s02_02a:1020_7	tiracchānagatitthimpi ānetvā tattha nisajjāpenti, tāvadeva sukhena gabbhavuṭṭhānaṃ	1020	
PA_atk-s02_02a:1020_8	hoti. Yā dubbalā hoti na sakkā ānetuṃ, tassā pīṭhakadhovanaudakaṃ netvā sīse siñcanti,	1020	
PA_atk-s02_02a:1020_9	taṅkhaṇaṃyeva gabbhavuṭṭhānaṃ hoti, aññampi rogaṃ vūpasameti. Yāva kappā tiṭṭhanakapāṭihāriyaṃ kiretaṃ.	1020	
PA_atk-s02_02a:1021_0	Kiṃ pana bhagavā theraṃ vejjakammaṃ kārāpesīti? Na kārāpesi. Therañhi disvā manussā	1021	
PA_atk-s02_02a:1021_1	bhītā palāyanti. Thero bhikkhāhārena kilamati, samaṇadhammaṃ kātuṃ na sakkoti. Tassa	1021	
PA_atk-s02_02a:1021_2	anuggahena saccakiriyaṃ kāresi. Evaṃ kirassa ahosi – “idāni kira aṅgulimālatthero	1021	
PA_atk-s02_02a:1021_3	mettacittaṃ paṭilabhitvā saccakiriyāya manussānaṃ sotthibhāvaṃ karotīti manussā theraṃ	1021	
PA_atk-s02_02a:1021_4	upasaṅkamitabbaṃ maññissanti, tato bhikkhāhārena akilamanto samaṇadhammaṃ kātuṃ sakkhissatī”ti	1021	
PA_atk-s02_02a:1021_5	anuggahena saccakiriyaṃ kāresi. Na hi saccakiriyā vejjakammaṃ hoti. Therassāpi ca	1021	
PA_atk-s02_02a:1021_6	“samaṇadhammaṃ karissāmī”ti mūlakammaṭṭhānaṃ gahetvā rattiṭṭhānadivāṭṭhāne nisinnassa	1021	
PA_atk-s02_02a:1021_7	cittaṃ kammaṭṭhānābhimukhaṃ na gacchati, aṭaviyaṃ ṭhatvā manussānaṃ ghātitaṭṭhānameva	1021	
PA_atk-s02_02a:1021_8	pākaṭaṃ hoti. “Duggatomhi, khuddakaputtomhi, jīvitaṃ me dehi sāmīti maraṇabhītānaṃ	1021	
PA_atk-s02_02a:1021_9	vacanākāro ca hatthapādavikāro ca āpāthaṃ āgacchati, so vippaṭisārī hutvā tatova	1021	
PA_atk-s02_02a:1021_10	uṭṭhāya gacchati, athassa bhagavā taṃ jātiṃ abbohārikaṃ katvāvāyaṃ vipassanaṃ vaḍḍhetvā	10211	
PA_atk-s02_02a:1021_11	arahattaṃ gaṇhissatīti ariyāya jātiyā saccakiriyaṃ kāresi. Eko vūpakaṭṭhotiādi vatthasutte vitthāritaṃ.	10211	
PA_atk-s02_02a:1022_0	352. Aññenapi leḍḍu khittoti kākasunakhasūkarādīnaṃ paṭikkamāpanatthāya samantā sarakkhepamatte	1022	
PA_atk-s02_02a:1022_1	ṭhāne yena kenaci disābhāgena khitto āgantvā therasseva kāye patati. Kittake ṭhāne	1022	
PA_atk-s02_02a:1022_2	evaṃ hoti? Gaṇṭhikaṃ paṭimuñcitvā piṇḍāya caritvā paṭinivattetvā yāva gaṇṭhikapaṭimukkaṭṭhānaṃ	1022	
PA_atk-s02_02a:1022_3	āgacchati, tāva hoti. Bhinnena sīsenāti mahācammaṃ chinditvā yāva aṭṭhimariyādā bhinnena.	1022	
PA_atk-s02_02a:1023_0	Brāhmaṇāti khīṇāsavabhāvaṃ sandhāya āha. Yassa kho tvaṃ, brāhmaṇa, kammassa vipākenāti	1023	
PA_atk-s02_02a:1023_1	idaṃ sabhāgadiṭṭhadhammavedanīyakammaṃ sandhāya vuttaṃ. Kammañhi kariyamānameva tayo	1023	
PA_atk-s02_02a:1023_2	koṭṭhāse pūreti. Sattasu cittesu kusalā vā akusalā vā paṭhamajavanacetanā diṭṭhadhammavedanīyakammaṃ	1023	
PA_atk-s02_02a:1023_3	nāma hoti. Taṃ imasmiṃyeva attabhāve vipākaṃ deti. Tathā asakkontaṃ ahosikammaṃ,	1023	
PA_atk-s02_02a:1023_4	nāhosi kammavipāko, na bhavissati kammavipāko, natthi kammavipākoti imassa tikassa	1023	
PA_atk-s02_02a:1023_5	vasena ahosikammaṃ nāma hoti. Atthasādhikā sattamajavanacetanā upapajjavedanīyakammaṃ	1023	
PA_atk-s02_02a:1023_6	nāma. Taṃ anantare attabhāve vipākaṃ deti. Tathā asakkontaṃ vuttanayeneva taṃ ahosikammaṃ	1023	
PA_atk-s02_02a:1023_7	nāma hoti. Ubhinnamantare pañcajavanacetanā aparāpariyavedanīyakammaṃ nāma hoti.	1023	
PA_atk-s02_02a:1023_8	Taṃ anāgate yadā okāsaṃ labhati, tadā vipākaṃ deti. Sati saṃsārappavattiyā ahosikammaṃ	1023	
PA_atk-s02_02a:1023_9	nāma na hoti. Therassa pana upapajjavedanīyañca aparāpariyavedanīyañcāti imāni dve	1023	
PA_atk-s02_02a:1023_10	kammāni kammakkhayakarena arahattamaggena samugghāṭitāni, diṭṭhadhammavedanīyaṃ atthi.	10231	
PA_atk-s02_02a:1023_11	Taṃ arahattappattassāpi vipākaṃ detiyeva. Taṃ sandhāya bhagavā “yassa kho tva”ntiādimāha.	10231	
PA_atk-s02_02a:1023_12	Tasmā yassa khoti ettha yādisassa kho tvaṃ, brāhmaṇa, kammassa vipākenāti evaṃ attho veditabbo.	10231	
PA_atk-s02_02a:1024_0	Abbhā muttoti desanāsīsamattametaṃ, abbhā mahikā dhūmo rajo rāhūti imehi pana upakkilesehi	1024	
PA_atk-s02_02a:1024_1	mutto candimā idha adhippeto. Yathā hi evaṃ nirupakkileso candimā lokaṃ pabhāseti,	1024	
PA_atk-s02_02a:1024_2	evaṃ pamādakilesavimutto appamatto bhikkhu imaṃ attano khandhāyatanadhātulokaṃ pabhāseti,	1024	
PA_atk-s02_02a:1024_3	vihatakilesandhakāraṃ karoti.	1024	
PA_atk-s02_02a:1025_0	Kusalena pidhīyatīti maggakusalena pidhīyati appaṭisandhikaṃ karīyati. Yuñjati buddhasāsaneti	1025	
PA_atk-s02_02a:1025_1	buddhasāsane kāyena vācāya manasā ca yuttappayutto viharati. Imā tisso therassa udānagāthā nāma.	1025	
PA_atk-s02_02a:1026_0	Disā hi meti idaṃ kira thero attano parittāṇākāraṃ karonto āha. Tattha disā hi meti	1026	
PA_atk-s02_02a:1026_1	mama sapattā. Ye maṃ evaṃ upavadanti – “yathā mayaṃ aṅgulimālena māritānaṃ ñātakānaṃ	1026	
PA_atk-s02_02a:1026_2	vasena dukkhaṃ vediyāma, evaṃ aṅgulimālopi vediyatū”ti, te mayhaṃ disā catusaccadhammakathaṃ	1026	
PA_atk-s02_02a:1026_3	suṇantūti attho. Yuñjantūti kāyavācāmanehi yuttappayuttā viharantu. Ye dhammamevādapayanti	1026	
PA_atk-s02_02a:1026_4	santoti ye santo sappurisā dhammaṃyeva ādapenti samādapenti gaṇhāpenti, te manujā	1026	
PA_atk-s02_02a:1026_5	mayhaṃ sapattā bhajantu sevantu payirupāsantūti attho.	1026	
PA_atk-s02_02a:1027_0	Avirodhappasaṃsīnanti avirodho vuccati mettā, mettāpasaṃsakānanti attho. Suṇantu	1027	
PA_atk-s02_02a:1027_1	dhammaṃ kālenāti khaṇe khaṇe khantimettāpaṭisaṅkhāsāraṇīyadhammaṃ suṇantu. Tañca	1027	
PA_atk-s02_02a:1027_2	anuvidhīyantūti tañca dhammaṃ anukarontu pūrentu.	1027	
PA_atk-s02_02a:1028_0	Na hi jātu so mamaṃ hiṃseti yo mayhaṃ diso, so maṃ ekaṃseneva na hiṃseyya. Aññaṃ	1028	
PA_atk-s02_02a:1028_1	vā pana kiñci nanti na kevalaṃ maṃ, aññampi pana kañci puggalaṃ mā hiṃsantu mā viheṭhentu.	1028	
PA_atk-s02_02a:1028_2	Pappuyya paramaṃ santinti paramaṃ santibhūtaṃ nibbānaṃ pāpuṇitvā. Rakkheyya tasathāvareti	1028	
PA_atk-s02_02a:1028_3	tasā vuccanti sataṇhā, thāvarā nittaṇhā. Idaṃ vuttaṃ hoti – yo nibbānaṃ pāpuṇāti,	1028	
PA_atk-s02_02a:1028_4	so sabbaṃ tasathāvaraṃ rakkhituṃ samattho hoti. Tasmā mayhampi disā nibbānaṃ pāpuṇantu,	1028	
PA_atk-s02_02a:1028_5	evaṃ maṃ ekaṃseneva na hiṃsissantīti. Imā tisso gāthā attano parittaṃ kātuṃ āha.	1028	
PA_atk-s02_02a:1029_0	Idāni attanova paṭipattiṃ dīpento udakañhi nayanti nettikāti āha. Tattha nettikāti	1029	
PA_atk-s02_02a:1029_1	ye mātikaṃ sodhetvā bandhitabbaṭṭhāne bandhitvā udakaṃ nayanti. Usukārāti usukārakā.	1029	
PA_atk-s02_02a:1029_2	Namayantīti telakañjikena makkhetvā kukkuḷe tāpetvā unnatunnataṭṭhāne namentā ujuṃ	1029	
PA_atk-s02_02a:1029_3	karonti. Tejananti kaṇḍaṃ. Tañhi issāso tejaṃ karoti, parañca tajjeti, tasmā tejananti	1029	
PA_atk-s02_02a:1029_4	vuccati. Attānaṃ damayantīti yathā nettikā ujumaggena udakaṃ nayanti, usukārā tejanaṃ,	1029	
PA_atk-s02_02a:1029_5	tacchakā ca dāruṃ ujuṃ karonti, evamevaṃ paṇḍitā attānaṃ damenti ujukaṃ karonti nibbisevanaṃ karonti.	1029	
PA_atk-s02_02a:1030_0	Tādināti iṭṭhāniṭṭhādīsu nibbikārena – “pañcahākārehi bhagavā tādī, iṭṭhāniṭṭhe tādī,	1030	
PA_atk-s02_02a:1030_1	vantāvīti tādī, cattāvīti tādī, tiṇṇāvīti tādī, tanniddesāti tādī”ti evaṃ tādilakkhaṇappattena	1030	
PA_atk-s02_02a:1030_2	satthārā. Bhavanettīti bhavarajju, taṇhāyetaṃ nāmaṃ. Tāya hi goṇā viya gīvāya rajjuyā,	1030	
PA_atk-s02_02a:1030_3	sattā hadaye baddhā taṃ taṃ bhavaṃ nīyanti, tasmā bhavanettīti vuccati. Phuṭṭho kammavipākenāti	1030	
PA_atk-s02_02a:1030_4	maggacetanāya phuṭṭho. Yasmā hi maggacetanāya kammaṃ paccati vipaccati ḍayhati, parikkhayaṃ	1030	
PA_atk-s02_02a:1030_5	gacchati, tasmā sā kammavipākoti vuttā. Tāya hi phuṭṭhattā esa aṇaṇo nikkileso jāto,	1030	
PA_atk-s02_02a:1030_6	na dukkhavedanāya aṇaṇo. Bhuñjāmīti cettha theyyaparibhogo iṇaparibhogo dāyajjaparibhogo	1030	
PA_atk-s02_02a:1030_7	sāmiparibhogoti cattāro paribhogā veditabbā. Tattha dussīlassa paribhogo theyyaparibhogo	1030	
PA_atk-s02_02a:1030_8	nāma. So hi cattāro paccaye thenetvā bhuñjati. Vuttampi cetaṃ “theyyāya vo, bhikkhave,	1030	
PA_atk-s02_02a:1030_9	raṭṭhapiṇḍo bhutto”ti. Sīlavato pana apaccavekkhaṇaparibhogo iṇaparibhogo nāma. Sattannaṃ	1030	
PA_atk-s02_02a:1030_10	sekkhānaṃ paribhogo dāyajjaparibhogo nāma. Khīṇāsavassa paribhogo sāmiparibhogo nāma.	10301	
PA_atk-s02_02a:1030_11	Idha kilesaiṇānaṃ abhāvaṃ sandhāya “aṇaṇo”ti vuttaṃ. “Aniṇo”tipi pāṭho. Sāmiparibhogaṃ	10301	
PA_atk-s02_02a:1030_12	sandhāya “bhuñjāmi bhojana”nti vuttaṃ.	10301	
PA_atk-s02_02a:1031_0	Kāmaratisanthavanti duvidhesupi kāmesu taṇhāratisanthavaṃ mā anuyuñjatha mā karittha.	1031	
PA_atk-s02_02a:1031_1	Nayidaṃ dummantitaṃ mamāti yaṃ mayā sammāsambuddhaṃ disvā pabbajissāmīti mantitaṃ,	1031	
PA_atk-s02_02a:1031_2	taṃ mama mantitaṃ na dummantitaṃ. Saṃvibhattesu dhammesūti ahaṃ satthāti evaṃ loke	1031	
PA_atk-s02_02a:1031_3	uppannehi ye dhammā saṃvibhattā, tesu dhammesu yaṃ seṭṭhaṃ nibbānaṃ, tadeva ahaṃ	1031	
PA_atk-s02_02a:1031_4	upagamaṃ upagato sampatto, tasmā mayhaṃ idaṃ āgamanaṃ svāgataṃ nāma gatanti. Tisso	1031	
PA_atk-s02_02a:1031_5	vijjāti pubbenivāsadibbacakkhuāsavakkhayapaññā. Kataṃ buddhassa sāsananti yaṃ buddhassa	1031	
PA_atk-s02_02a:1031_6	sāsane kattabbakiccaṃ atthi, taṃ sabbaṃ mayā kataṃ. Tīhi vijjāhi navahi ca lokuttaradhammehi	1031	
PA_atk-s02_02a:1031_7	desanaṃ matthakaṃ pāpesīti.	1031	
PA_atk-s02_02a:1032	Papañcasūdaniyā majjhimanikāyaṭṭhakathāya	103	
PA_atk-s02_02a:1033	Aṅgulimālasuttavaṇṇanā niṭṭhitā.	103	
PA_atk-s02_02a:1034	7. Piyajātikasuttavaṇṇanā	103	
PA_atk-s02_02a:1035_0	353. Evaṃ me sutanti piyajātikasuttaṃ. Tattha neva kammantā paṭibhantīti na sabbena	1035	
PA_atk-s02_02a:1035_1	sabbaṃ paṭibhanti, pakatiniyāmena pana na paṭibhanti. Dutiyapadepi eseva nayo. Ettha	1035	
PA_atk-s02_02a:1035_2	ca na paṭibhātīti na ruccati. Āḷāhananti susānaṃ. Aññathattanti vivaṇṇatāya aññathābhāvo.	1035	
PA_atk-s02_02a:1035_3	Indriyāni nāma manoviññeyyā dhammā, patiṭṭhitokāsaṃ pana sandhāya idaṃ vuttaṃ. Piyajātikāti	1035	
PA_atk-s02_02a:1035_4	piyato jāyanti. Piyappabhāvikāti piyato pabhavanti.	1035	
PA_atk-s02_02a:1036_0	355. Sace taṃ, mahārājāti tassa atthaṃ asallakkhayamānāpi satthari saddhāya evaṃ	1036	
PA_atk-s02_02a:1036_1	vadati. Cara pireti apehi amhākaṃ pare, anajjhattikabhūteti attho. Atha vā cara pireti	1036	
PA_atk-s02_02a:1036_2	parato gaccha, mā idha tiṭṭhātipi attho.	1036	
PA_atk-s02_02a:1037_0	356. Dvidhā chetvāti asinā dve koṭṭhāse karonto chinditvā. Attānaṃ upphālesīti teneva	1037	
PA_atk-s02_02a:1037_1	asinā attano udaraṃ phālesi. Yadi hi tassa sā appiyā bhaveyya, idāni aññaṃ mātugāmaṃ	1037	
PA_atk-s02_02a:1037_2	gaṇhissāmīti attānaṃ na ghāteyya. Yasmā panassa sā piyā ahosi, tasmā paralokepi tāya	1037	
PA_atk-s02_02a:1037_3	saddhiṃ samaṅgibhāvaṃ patthayamāno evamakāsi.	1037	
PA_atk-s02_02a:1038_0	357. Piyā te vajirīti evaṃ kirassā ahosi – “sacāhaṃ, ‘bhūtapubbaṃ, mahārāja, imissāyeva	1038	
PA_atk-s02_02a:1038_1	sāvatthiyaṃ aññatarissā itthiyā’tiādikathaṃ katheyyaṃ, ‘ko te evaṃ akāsi, apehi natthi	1038	
PA_atk-s02_02a:1038_2	eta’nti maṃ paṭisedheyya, vattamāneneva naṃ saññāpessāmī”ti cintetvā evamāha. Vipariṇāmaññathābhāvāti	1038	
PA_atk-s02_02a:1038_3	ettha maraṇavasena vipariṇāmo, kenaci saddhiṃ palāyitvā gamanavasena aññathābhāvo veditabbo.	1038	
PA_atk-s02_02a:1039	Vāsabhāyāti vāsabhā nāma rañño ekā devī, taṃ sandhāyāha.	103	
PA_atk-s02_02a:1040_0	Piyā te ahanti kasmā sabbapacchā āha? Evaṃ kirassā ahosi – “ayaṃ rājā mayhaṃ kupito,	1040	
PA_atk-s02_02a:1040_1	sacāhaṃ sabbapaṭhamaṃ ‘piyā te aha’nti puccheyyaṃ, ‘na me tvaṃ piyā, cara pire’ti	1040	
PA_atk-s02_02a:1040_2	vadeyya, evaṃ sante kathā patiṭṭhānaṃ na labhissatī”ti kathāya patiṭṭhānatthaṃ sabbapacchā	1040	
PA_atk-s02_02a:1040_3	pucchi. Kāsikosalesu chaḍḍitabhāvena vipariṇāmo, paṭirājūnaṃ hatthagamanavasena aññathābhāvo veditabbo.	1040	
PA_atk-s02_02a:1041	Ācamehīti ācamanodakaṃ dehi. Ācamitvā hatthapāde dhovitvā mukhaṃ vikkhāletvā satthāraṃ namassitukāmo evamāha. Sesaṃ sabbattha uttānamevāti.	104	
PA_atk-s02_02a:1042	Papañcasūdaniyā majjhimanikāyaṭṭhakathāya	104	
PA_atk-s02_02a:1043	Piyajātikasuttavaṇṇanā niṭṭhitā.	104	
PA_atk-s02_02a:1044	8. Bāhitikasuttavaṇṇanā	104	
PA_atk-s02_02a:1045_0	358. Evaṃ me sutanti bāhitikasuttaṃ. Tattha ekapuṇḍarīkaṃ nāganti evaṃnāmakaṃ hatthiṃ.	1045	
PA_atk-s02_02a:1045_1	Tassa kira phāsukānaṃ upari tālaphalamattaṃ paṇḍaraṭṭhānaṃ atthi, tenassa ekapuṇḍarīkoti	1045	
PA_atk-s02_02a:1045_2	nāmaṃ akaṃsu. Sirivaḍḍhaṃ mahāmattanti paccekahatthiṃ abhiruhitvā kathāphāsukatthaṃ	1045	
PA_atk-s02_02a:1045_3	saddhiṃ gacchantaṃ evaṃnāmakaṃ mahāmattaṃ. Āyasmānoti ettha noti pucchāya nipāto.	1045	
PA_atk-s02_02a:1045_4	Mahāmatto therassa saṅghāṭipattadhāraṇākāraṃ sallakkhetvā “evaṃ, mahārājā”ti āha.	1045	
PA_atk-s02_02a:1046_0	359. Opārambhoti upārambhaṃ dosaṃ āropanāraho. Kiṃ pucchāmīti rājā pucchati. Sundarivatthusmiṃ	1046	
PA_atk-s02_02a:1046_1	uppannamidaṃ suttaṃ, taṃ pucchāmīti pucchati. Yañhi mayaṃ, bhanteti, bhante, yaṃ	1046	
PA_atk-s02_02a:1046_2	mayaṃ viññūhīti idaṃ padaṃ gahetvā pañhena paripūretuṃ nāsakkhimhā, taṃ kāraṇaṃ āyasmatā	1046	
PA_atk-s02_02a:1046_3	evaṃ vadantena paripūritaṃ.	1046	
PA_atk-s02_02a:1047_0	360. Akusaloti akosallasambhūto. Sāvajjoti sadoso. Sabyābajjhoti sadukkho. Dukkhavipākoti	1047	
PA_atk-s02_02a:1047_1	idha nissandavipāko kathito. Tassāti tassa evaṃ attabyābādhādīnaṃ atthāya pavattakāyasamācārassa.	1047	
PA_atk-s02_02a:1048_0	Sabbākusaladhammapahīno kho, mahārāja, tathāgato kusaladhammasamannāgatoti ettha	1048	
PA_atk-s02_02a:1048_1	sabbesaṃyeva akusalānaṃ dhammānaṃ pahānaṃ vaṇṇetīti. Āma vaṇṇetīti vutte yathā pucchā,	1048	
PA_atk-s02_02a:1048_2	tathā attho vutto bhaveyya. Evaṃ byākaraṇaṃ pana na bhāriyaṃ. Appahīnaakusalopi hi	1048	
PA_atk-s02_02a:1048_3	pahānaṃ vaṇṇeyya, bhagavā pana pahīnākusalatāya yathākārī tathāvādīti dassetuṃ evaṃ	1048	
PA_atk-s02_02a:1048_4	byākāsi. Sukkapakkhepi eseva nayo.	1048	
PA_atk-s02_02a:1049	362. Bāhitikāti bāhitiraṭṭhe uṭṭhitavatthassetaṃ nāmaṃ. Soḷasasamā āyāmenāti āyāmena samasoḷasahatthā. Aṭṭhasamā vitthārenāti vitthārena samaaṭṭhahatthā.	104	
PA_atk-s02_02a:1050_0	363. Bhagavato pādāsīti bhagavato niyyātesi. Datvā ca pana gandhakuṭiyaṃ vitānaṃ	1050	
PA_atk-s02_02a:1050_1	katvā bandhi. Tato paṭṭhāya gandhakuṭi bhiyyosomattāya sobhi. Sesaṃ sabbattha uttānameva.	1050	
PA_atk-s02_02a:1050_2	Neyyapuggalassa pana vasena ayaṃ desanā niṭṭhitāti.	1050	
PA_atk-s02_02a:1051	Papañcasūdaniyā majjhimanikāyaṭṭhakathāya	105	
PA_atk-s02_02a:1052	Bāhitikasuttavaṇṇanā niṭṭhitā.	105	
PA_atk-s02_02a:1053	9. Dhammacetiyasuttavaṇṇanā	105	
PA_atk-s02_02a:1054_0	364. Evaṃ me sutanti dhammacetiyasuttaṃ. Tattha medāḷupanti nāmetaṃ tassa, tassa	1054	
PA_atk-s02_02a:1054_1	hi nigamassa medavaṇṇā pāsāṇā kirettha ussannā ahesuṃ, tasmā medāḷupanti saṅkhaṃ	1054	
PA_atk-s02_02a:1054_2	gataṃ. Senāsanaṃ panettha aniyataṃ, tasmā na taṃ vuttaṃ. Nagarakanti evaṃnāmakaṃ	1054	
PA_atk-s02_02a:1054_3	sakyānaṃ nigamaṃ. Kenacideva karaṇīyenāti na aññena karaṇīyena, ayaṃ pana bandhulasenāpatiṃ	1054	
PA_atk-s02_02a:1054_4	saddhiṃ dvattiṃsāya puttehi ekadivaseneva gaṇhathāti āṇāpesi, taṃdivasañcassa bhariyāya	1054	
PA_atk-s02_02a:1054_5	mallikāya pañcahi bhikkhusatehi saddhiṃ bhagavā nimantito, buddhappamukhe bhikkhusaṅghe	1054	
PA_atk-s02_02a:1054_6	gharaṃ āgantvā nisinnamatte “senāpati kālaṅkato”ti sāsanaṃ āharitvā mallikāya adaṃsu.	1054	
PA_atk-s02_02a:1054_7	Sā paṇṇaṃ gahetvā mukhasāsanaṃ pucchi. “Raññā ayye senāpati saddhiṃ dvattiṃsāya puttehi	1054	
PA_atk-s02_02a:1054_8	ekappahāreneva gahāpito”ti ārocesuṃ. Mahājanagataṃ mā karitthāti ovaṭṭikāya paṇṇaṃ	1054	
PA_atk-s02_02a:1054_9	katvā bhikkhusaṅghaṃ parivisi. Tasmiṃ samaye ekā sappicāṭi nīharitā, sā ummāre āhacca	1054	
PA_atk-s02_02a:1054_10	bhinnā, taṃ apanetvā aññaṃ āharāpetvā bhikkhusaṅghaṃ parivisi.	10541	
PA_atk-s02_02a:1055_0	Satthā katabhattakicco kathāsamuṭṭhāpanatthaṃ – “sappicāṭiyā bhinnapaccayā na cintetabba”nti	1055	
PA_atk-s02_02a:1055_1	āha. Tasmiṃ samaye mallikā paṇṇaṃ nīharitvā bhagavato purato ṭhapetvā – “bhagavā	1055	
PA_atk-s02_02a:1055_2	imaṃ dvattiṃsāya puttehi saddhiṃ senāpatino matasāsanaṃ, ahaṃ etampi na cintayāmi,	1055	
PA_atk-s02_02a:1055_3	sappicāṭipaccayā kiṃ cinteyyāmī”ti āha. Bhagavā – “mallike, mā cintayi, anamatagge	1055	
PA_atk-s02_02a:1055_4	saṃsāre nāma vattamānānaṃ hoti eta”nti aniccatādipaṭisaṃyuttaṃ dhammakathaṃ katvā	1055	
PA_atk-s02_02a:1055_5	agamāsi. Mallikā dvattiṃsasuṇisāyo pakkosāpetvā ovādaṃ adāsi. Rājā mallikaṃ pakkosāpetvā	1055	
PA_atk-s02_02a:1055_6	“senāpatino amhākaṃ antare bhinnadoso atthi natthī”ti pucchi. Natthi sāmīti. So tassā	1055	
PA_atk-s02_02a:1055_7	vacanena tassa niddosabhāvaṃ ñatvā vippaṭisārī balavadomanassaṃ uppādesi. So – “evarūpaṃ	1055	
PA_atk-s02_02a:1055_8	nāma adosakārakaṃ maṃ sambhāvayitvā āgataṃ sahāyakaṃ vināsesi”nti tato paṭṭhāya pāsāde	1055	
PA_atk-s02_02a:1055_9	vā nāṭakesu vā rajjasukhesu vā cittassādaṃ alabhamāno tattha tattha vicarituṃ āraddho.	1055	
PA_atk-s02_02a:1055_10	Etadeva kiccaṃ ahosi. Idaṃ sandhāya vuttaṃ “kenacideva karaṇīyenā”ti.	10551	
PA_atk-s02_02a:1056_0	Dīghaṃ kārāyananti dīghakārāyano nāma bandhulasenāpatissa bhāgineyyo “etassa me mātulo	1056	
PA_atk-s02_02a:1056_1	adosakārako nikkāraṇena ghātito”ti raññā senāpatiṭṭhāne ṭhapito. Taṃ sandhāyetaṃ	1056	
PA_atk-s02_02a:1056_2	vuttaṃ. Mahaccā rājānubhāvenāti mahatā rājānubhāvena, dharaṇitalaṃ bhindanto viya	1056	
PA_atk-s02_02a:1056_3	sāgaraṃ parivattento viya vicittavesasobhena mahatā balakāyenāti attho. Pāsādikānīti	1056	
PA_atk-s02_02a:1056_4	dassaneneva saha rañjanakāni. Pasādanīyānīti tasseva vevacanaṃ. Atha vā pāsādikānīti	1056	
PA_atk-s02_02a:1056_5	pasādajanakāni. Appasaddānīti nissaddāni. Appanigghosānīti avibhāvitatthena nigghosena	1056	
PA_atk-s02_02a:1056_6	rahitāni. Vijanavātānīti vigatajanavātāni. Manussarāhasseyyakānīti manussānaṃ rahassakammānucchavikāni,	1056	
PA_atk-s02_02a:1056_7	rahassamantaṃ mantentānaṃ anurūpānīti attho. Paṭisallānasāruppānīti nilīyanabhāvassa	1056	
PA_atk-s02_02a:1056_8	ekībhāvassa anucchavikāni. Yattha sudaṃ mayanti na tena tattha bhagavā payirupāsitapubbo,	1056	
PA_atk-s02_02a:1056_9	tādisesu pana payirupāsitapubbo, tasmā yādisesu sudaṃ mayanti ayamettha attho.	1056	
PA_atk-s02_02a:1057_0	Atthi, mahārājāti paṇḍito senāpati “rājā bhagavantaṃ mamāyatī”ti jānāti, so sace	1057	
PA_atk-s02_02a:1057_1	maṃ rājā “kahaṃ bhagavā”ti vadeyya, adandhāyantena ācikkhituṃ yuttanti carapurise	1057	
PA_atk-s02_02a:1057_2	payojetvā bhagavato nivāsanaṭṭhānaṃ ñatvāva viharati. Tasmā evamāha. Ārāmaṃ pāvisīti	1057	
PA_atk-s02_02a:1057_3	bahinigame khandhāvāraṃ bandhāpetvā kārāyanena saddhiṃ pāvisi.	1057	
PA_atk-s02_02a:1058_0	366. Vihāroti gandhakuṭiṃ sandhāyāhaṃsu. Āḷindanti pamukhaṃ. Ukkāsitvāti ukkāsitasaddaṃ	1058	
PA_atk-s02_02a:1058_1	katvā. Aggaḷanti kavāṭaṃ. Ākoṭehīti agganakhena īsakaṃ kuñcikacchiddasamīpe koṭehīti	1058	
PA_atk-s02_02a:1058_2	vuttaṃ hoti. Dvāraṃ kira atiupari amanussā, atiheṭṭhā dīghajātikā koṭenti. Tathā	1058	
PA_atk-s02_02a:1058_3	akoṭetvā majjhe chiddasamīpe koṭetabbaṃ, idaṃ dvārakoṭṭakavattanti dīpentā vadanti.	1058	
PA_atk-s02_02a:1058_4	Tatthevāti bhikkhūhi vuttaṭṭhāneyeva. Khaggañca uṇhīsañcāti desanāmattametaṃ,	1058	
PA_atk-s02_02a:1059	Vālabījanimuṇhīsaṃ, khaggaṃ chattañcupāhanaṃ;	105	
PA_atk-s02_02a:1060	Oruyha rājā yānamhā, ṭhapayitvā paṭicchadanti. –	106	
PA_atk-s02_02a:1061_0	Āgatāni pana pañcapi rājakakudhabhaṇḍāni adāsi. Kasmā pana adāsīti. Atigaruno sammāsambuddhassa	1061	
PA_atk-s02_02a:1061_1	santikaṃ uddhatavesena gantuṃ na yuttanti ca, ekakova upasaṅkamitvā attano rucivasena	1061	
PA_atk-s02_02a:1061_2	sammodissāmi cāti. Pañcasu hi rājakakudhabhaṇḍesu nivattitesu tvaṃ nivattāti vattabbaṃ	1061	
PA_atk-s02_02a:1061_3	na hoti, sabbe sayameva nivattanti. Iti imehi dvīhi kāraṇehi adāsi. Rahāyatīti rahassaṃ	1061	
PA_atk-s02_02a:1061_4	karoti nigūhati. Ayaṃ kirassa adhippāyo “pubbepi ayaṃ rājā samaṇena gotamena saddhiṃ	1061	
PA_atk-s02_02a:1061_5	catukkaṇṇamantaṃ mantetvā mayhaṃ mātulaṃ saddhiṃ dvattiṃsāya puttehi gaṇhāpesi, idānipi	1061	
PA_atk-s02_02a:1061_6	catukkaṇṇamantaṃ mantetukāmo, kacci nu kho maṃ gaṇhāpessatī”ti. Evaṃ kopavasenassa etadahosi.	1061	
PA_atk-s02_02a:1062_0	Vivari bhagavā dvāranti na bhagavā uṭṭhāya dvāraṃ vivari, vivaratūti pana hatthaṃ	1062	
PA_atk-s02_02a:1062_1	pasāresi. Tato – “bhagavā tumhehi anekesu kappakoṭīsu dānaṃ dadamānehi na sahatthā	1062	
PA_atk-s02_02a:1062_2	dvāravivaraṇakammaṃ kata”nti sayameva dvāraṃ vivaṭaṃ. Taṃ pana yasmā bhagavato manena	1062	
PA_atk-s02_02a:1062_3	vivaṭaṃ, tasmā “vivari bhagavā dvāra”nti vattuṃ vaṭṭati. Vihāraṃ pavisitvāti gandhakuṭiṃ	1062	
PA_atk-s02_02a:1062_4	pavisitvā. Tasmiṃ pana paviṭṭhamatteyeva kārāyano pañca rājakakudhabhaṇḍāni gahetvā	1062	
PA_atk-s02_02a:1062_5	khandhāvāraṃ gantvā viṭaṭūbhaṃ āmantesi “chattaṃ samma ussāpehī”ti. Mayhaṃ pitā kiṃ	1062	
PA_atk-s02_02a:1062_6	gatoti? Pitaraṃ mā puccha, sace tvaṃ na ussāpesi, taṃ gaṇhitvā ahaṃ ussāpemīti. “Ussāpemi	1062	
PA_atk-s02_02a:1062_7	sammā”ti sampaṭicchi. Kārāyano rañño ekaṃ assañca asiñca ekameva ca paricārikaṃ itthiṃ	1062	
PA_atk-s02_02a:1062_8	ṭhapetvā – “sace rājā jīvitena atthiko, mā āgacchatū”ti viṭaṭūbhassa chattaṃ ussāpetvā	1062	
PA_atk-s02_02a:1062_9	taṃ gahetvā sāvatthimeva gato.	1062	
PA_atk-s02_02a:1063_0	367. Dhammanvayoti paccakkhañāṇasaṅkhātassa dhammassa anunayo anumānaṃ, anubuddhīti	1063	
PA_atk-s02_02a:1063_1	attho. Idāni yenassa dhammanvayena “sammāsambuddho bhagavā”tiādi hoti, taṃ dassetuṃ	1063	
PA_atk-s02_02a:1063_2	idha panāhaṃ, bhantetiādimāha. Tattha āpāṇakoṭikanti pāṇoti jīvitaṃ, taṃ mariyādaṃ	1063	
PA_atk-s02_02a:1063_3	anto karitvā, maraṇasamayepi carantiyeva, taṃ na vītikkamantīti vuttaṃ hoti. “Apāṇakoṭika”ntipi	1063	
PA_atk-s02_02a:1063_4	pāṭho, ājīvitapariyantanti attho. Yathā ekacce jīvitahetu atikkamantā pāṇakoṭikaṃ	1063	
PA_atk-s02_02a:1063_5	katvā caranti, na evanti attho. Ayampi kho me, bhanteti buddhasubuddhatāya dhammasvākkhātatāya	1063	
PA_atk-s02_02a:1063_6	saṅghasuppaṭipannatāya ca etaṃ evaṃ hoti, evañhi me, bhante, ayaṃ bhagavati dhammanvayo	1063	
PA_atk-s02_02a:1063_7	hotīti dīpeti. Eseva nayo sabbattha.	1063	
PA_atk-s02_02a:1064_0	369. Na viya maññe cakkhuṃ bandhanteti cakkhuṃ abandhante viya. Apāsādikañhi disvā	1064	
PA_atk-s02_02a:1064_1	puna olokanakiccaṃ na hoti, tasmā so cakkhuṃ na bandhati nāma. Pāsādikaṃ disvā punappunaṃ	1064	
PA_atk-s02_02a:1064_2	olokanakiccaṃ hoti, tasmā so cakkhuṃ bandhati nāma. Ime ca apāsādikā, tasmā evamāha.	1064	
PA_atk-s02_02a:1064_3	Bandhukarogo noti kularogo. Amhākaṃ kule jātā evarūpā hontīti vadanti. Uḷāranti mahesakkhaṃ.	1064	
PA_atk-s02_02a:1064_4	Pubbenāparanti pubbato aparaṃ visesaṃ. Tattha kasiṇaparikammaṃ katvā samāpattiṃ nibbattento	1064	
PA_atk-s02_02a:1064_5	uḷāraṃ pubbe visesaṃ sañjānāti nāma, samāpattiṃ padaṭṭhānaṃ katvā vipassanaṃ vaḍḍhetvā	1064	
PA_atk-s02_02a:1064_6	arahattaṃ gaṇhanto uḷāraṃ pubbato aparaṃ visesaṃ sañjānāti nāma.	1064	
PA_atk-s02_02a:1065_0	370. Ghātetāyaṃ vā ghātetunti ghātetabbayuttakaṃ ghātetuṃ. Jāpetāyaṃ vā jāpetunti	1065	
PA_atk-s02_02a:1065_1	dhanena vā jāpetabbayuttakaṃ jāpetuṃ jānituṃ adhanaṃ kātuṃ. Pabbājetāyaṃ vā pabbājetunti	1065	
PA_atk-s02_02a:1065_2	raṭṭhato vā pabbājetabbayuttakaṃ pabbājetuṃ.	1065	
PA_atk-s02_02a:1066_0	373. Isidattapurāṇāti isidatto ca purāṇo ca. Tesu eko brahmacārī, eko sadārasantuṭṭho.	1066	
PA_atk-s02_02a:1066_1	Mamabhattāti mama santakaṃ bhattaṃ etesanti mamabhattā. Mamayānāti mama santakaṃ	1066	
PA_atk-s02_02a:1066_2	yānaṃ etesanti mamayānā. Jīvikāya dātāti jīvitavuttiṃ dātā. Vīmaṃsamānoti upaparikkhamāno.	1066	
PA_atk-s02_02a:1066_3	Tadā kira rājā niddaṃ anokkantova okkanto viya hutvā nipajji. Atha te thapatayo “katarasmiṃ	1066	
PA_atk-s02_02a:1066_4	disābhāge bhagavā”ti pucchitvā “asukasmiṃ nāmā”ti sutvā mantayiṃsu – “yena sammāsambuddho,	1066	
PA_atk-s02_02a:1066_5	tena sīse kate rājā pādato hoti. Yena rājā, tena sīse kate satthā pādato hoti, kiṃ	1066	
PA_atk-s02_02a:1066_6	karissāmā”ti? Tato nesaṃ etadahosi – “rājā kuppamāno yaṃ amhākaṃ deti, taṃ acchindeyya.	1066	
PA_atk-s02_02a:1066_7	Na kho pana mayaṃ sakkoma jānamānā satthāraṃ pādato kātu”nti rājānaṃ pādato katvā	1066	
PA_atk-s02_02a:1066_8	nipajjiṃsu. Taṃ sandhāya ayaṃ rājā evamāha.	1066	
PA_atk-s02_02a:1067_0	374. Pakkāmīti gandhakuṭito nikkhamitvā kārāyanassa ṭhitaṭṭhānaṃ gato, taṃ tattha	1067	
PA_atk-s02_02a:1067_1	adisvā khandhāvāraṭṭhānaṃ gato, tatthāpi aññaṃ adisvā taṃ itthiṃ pucchi. Sā sabbaṃ	1067	
PA_atk-s02_02a:1067_2	pavattiṃ ācikkhi. Rājā – “na idāni mayā ekakena tattha gantabbaṃ, rājagahaṃ gantvā	1067	
PA_atk-s02_02a:1067_3	bhāgineyyena saddhiṃ āgantvā mayhaṃ rajjaṃ gaṇhissāmī”ti rājagahaṃ gacchanto antarāmagge	1067	
PA_atk-s02_02a:1067_4	kaṇājakabhattañceva bhuñji, bahalaudakañca pivi. Tassa sukhumālapakatikassa āhāro	1067	
PA_atk-s02_02a:1067_5	na sammā pariṇāmi. So rājagahaṃ pāpuṇantopi vikāle dvāresu pihitesu pāpuṇi. “Ajja	1067	
PA_atk-s02_02a:1067_6	sālāyaṃ sayitvā sve mayhaṃ bhāgineyyaṃ passissāmī”ti bahinagare sālāya nipajji. Tassa	1067	
PA_atk-s02_02a:1067_7	rattibhāge uṭṭhānāni pavattiṃsu, katipayavāre bahi nikkhami. Tato paṭṭhāya padasā	1067	
PA_atk-s02_02a:1067_8	gantuṃ asakkonto tassā itthiyā aṅke nipajjitvā balavapaccūse kālamakāsi. Sā tassa	1067	
PA_atk-s02_02a:1067_9	matabhāvaṃ ñatvā – “dvīsu rajjesu rajjaṃ kāretvā idāni parassa bahinagare anāthasālāya	1067	
PA_atk-s02_02a:1067_10	anāthakālakiriyaṃ katvā nipanno mayhaṃ sāmi kosalarājā”tiādīni vadamānā uccāsaddena	10671	
PA_atk-s02_02a:1067_11	paridevituṃ ārabhi. Manussā sutvā rañño ārocesuṃ. Rājā āgantvā disvā sañjānitvā āgatakāraṇaṃ	10671	
PA_atk-s02_02a:1067_12	ñatvā mahāparihārena sarīrakiccaṃ karitvā “viṭaṭūbhaṃ gaṇhissāmī”ti bheriṃ carāpetvā	10671	
PA_atk-s02_02a:1067_13	balakāyaṃ sannipātesi. Amaccā pādesu patitvā – “sace, deva, tumhākaṃ mātulo arogo	10671	
PA_atk-s02_02a:1067_14	assa, tumhākaṃ gantuṃ yuttaṃ bhaveyya, idāni pana viṭaṭūbhopi tumhe nissāya chattaṃ	10671	
PA_atk-s02_02a:1067_15	ussāpetuṃ arahatiyevā”ti saññāpetvā nivāresuṃ.	10671	
PA_atk-s02_02a:1068_0	Dhammacetiyānīti dhammassa cittīkāravacanāni. Tīsu hi ratanesu yattha katthaci cittīkāre	1068	
PA_atk-s02_02a:1068_1	kate sabbattha katoyeva hoti, tasmā bhagavati cittīkāre kate dhammopi katova hotīti	1068	
PA_atk-s02_02a:1068_2	bhagavā “dhammacetiyānī”ti āha. Ādibrahmacariyakānīti maggabrahmacariyassa ādibhūtāni,	1068	
PA_atk-s02_02a:1068_3	pubbabhāgapaṭipattibhūtānīti attho. Sesaṃ sabbattha uttānamevāti.	1068	
PA_atk-s02_02a:1069	Papañcasūdaniyā majjhimanikāyaṭṭhakathāya	106	
PA_atk-s02_02a:1070	Dhammacetiyasuttavaṇṇanā niṭṭhitā.	107	
PA_atk-s02_02a:1071	10. Kaṇṇakatthalasuttavaṇṇanā	107	
PA_atk-s02_02a:1072_0	375. Evaṃ me sutanti kaṇṇakatthalasuttaṃ. Tattha uruññāyanti uruññāti tassa raṭṭhassapi	1072	
PA_atk-s02_02a:1072_1	nagarassapi etadeva nāmaṃ, bhagavā uruññānagaraṃ upanissāya viharati. Kaṇṇakatthale	1072	
PA_atk-s02_02a:1072_2	migadāyeti tassa nagarassa avidūre kaṇṇakatthalaṃ nāma eko ramaṇīyo bhūmibhāgo atthi,	1072	
PA_atk-s02_02a:1072_3	so migānaṃ abhayatthāya dinnattā migadāyoti vuccati, tasmiṃ kaṇṇakatthale migadāye.	1072	
PA_atk-s02_02a:1072_4	Kenacideva karaṇīyenāti na aññena, anantarasutte vuttakaraṇīyeneva. Somā ca bhaginī	1072	
PA_atk-s02_02a:1072_5	sakulā ca bhaginīti imā dve bhaginiyo rañño pajāpatiyo. Bhattābhihāreti bhattaṃ abhiharaṇaṭṭhāne.	1072	
PA_atk-s02_02a:1072_6	Rañño bhuñjanaṭṭhānañhi sabbāpi orodhā kaṭacchuādīni gahetvā rājānaṃ upaṭṭhātuṃ gacchanti,	1072	
PA_atk-s02_02a:1072_7	tāpi tatheva agamaṃsu.	1072	
PA_atk-s02_02a:1073_0	376. Kiṃ pana, mahārājāti kasmā evamāha? Rañño garahaparimocanatthaṃ. Evañhi parisā	1073	
PA_atk-s02_02a:1073_1	cinteyya – “ayaṃ rājā āgacchamānova mātugāmānaṃ sāsanaṃ āroceti, mayaṃ attano dhammatāya	1073	
PA_atk-s02_02a:1073_2	bhagavantaṃ daṭṭhuṃ āgatoti maññāma, ayaṃ pana mātugāmānaṃ sāsanaṃ gahetvā āgato,	1073	
PA_atk-s02_02a:1073_3	mātugāmadāso maññe, esa pubbepi imināva kāraṇena āgacchatī”ti. Pucchito pana so attano	1073	
PA_atk-s02_02a:1073_4	āgamanakāraṇaṃ kathessati, evamassa ayaṃ garahā na uppajjissatīti garahamocanatthaṃ evamāha.	1073	
PA_atk-s02_02a:1074_0	378. Abbhudāhāsīti kathesi. Sakideva sabbaṃ ussati sabbaṃ dakkhitīti yo ekāvajjanena	1074	
PA_atk-s02_02a:1074_1	ekacittena atītānāgatapaccuppannaṃ sabbaṃ ussati vā dakkhiti vā, so natthīti attho.	1074	
PA_atk-s02_02a:1074_2	Ekena hi cittena atītaṃ sabbaṃ jānissāmīti āvajjitvāpi atītaṃ sabbaṃ jānituṃ na sakkā,	1074	
PA_atk-s02_02a:1074_3	ekadesameva jānāti. Anāgatapaccuppannaṃ pana tena cittena sabbeneva sabbaṃ na jānātīti.	1074	
PA_atk-s02_02a:1074_4	Esa nayo itaresu. Evaṃ ekacittavasenāyaṃ pañho kathito. Heturūpanti hetusabhāvaṃ	1074	
PA_atk-s02_02a:1074_5	kāraṇajātikaṃ. Saheturūpanti sakāraṇajātikaṃ. Samparāyikāhaṃ, bhanteti samparāyaguṇaṃ	1074	
PA_atk-s02_02a:1074_6	ahaṃ, bhante, pucchāmi.	1074	
PA_atk-s02_02a:1075_0	379. Pañcimānīti imasmiṃ sutte pañca padhāniyaṅgāni lokuttaramissakāni kathitāni.	1075	
PA_atk-s02_02a:1075_1	Kathinaṅgaṇavāsīcūḷasamuddatthero pana “tumhākaṃ, bhante, kiṃ ruccatī”ti vutte “mayhaṃ	1075	
PA_atk-s02_02a:1075_2	lokuttarānevāti ruccatī”ti āha. Padhānavemattatanti padhānanānattaṃ. Aññādisameva	1075	
PA_atk-s02_02a:1075_3	hi puthujjanassa padhānaṃ, aññādisaṃ sotāpannassa, aññādisaṃ sakadāgāmino, aññādisaṃ	1075	
PA_atk-s02_02a:1075_4	anāgāmino, aññādisaṃ arahato, aññādisaṃ asītimahāsāvakānaṃ, aññādisaṃ dvinnaṃ aggasāvakānaṃ,	1075	
PA_atk-s02_02a:1075_5	aññādisaṃ paccekabuddhānaṃ, aññādisaṃ sabbaññubuddhānaṃ. Puthujjanassa padhānaṃ sotāpannassa	1075	
PA_atk-s02_02a:1075_6	padhānaṃ na pāpuṇāti…pe… paccekabuddhassa padhānaṃ sabbaññubuddhassa padhānaṃ na	1075	
PA_atk-s02_02a:1075_7	pāpuṇāti. Imamatthaṃ sandhāya “padhānavemattataṃ vadāmī”ti āha. Dantakāraṇaṃ gaccheyyunti	1075	
PA_atk-s02_02a:1075_8	yaṃ akūṭakaraṇaṃ, anavacchindanaṃ, dhurassa acchindananti dantesu kāraṇaṃ dissati,	1075	
PA_atk-s02_02a:1075_9	taṃ kāraṇaṃ upagaccheyyunti attho. Dantabhūminti dantehi gantabbabhūmiṃ. Assaddhotiādīsu	1075	
PA_atk-s02_02a:1075_10	puthujjanasotāpannasakadāgāmianāgāmino cattāropi assaddhā nāma. Puthujjano hi sotāpannassa	10751	
PA_atk-s02_02a:1075_11	saddhaṃ appattoti assaddho, sotāpanno sakadāgāmissa, sakadāgāmī anāgāmissa, anāgāmī	10751	
PA_atk-s02_02a:1075_12	arahato saddhaṃ appattoti assaddho, ābādho arahatopi uppajjatīti pañcapi bahvābādhā	10751	
PA_atk-s02_02a:1075_13	nāma honti. Ariyasāvakassa pana saṭho māyāvīti nāmaṃ natthi. Teneva thero – “pañca	10751	
PA_atk-s02_02a:1075_14	padhāniyaṅgāni lokuttarāni kathitānīti mayhaṃ ruccatī”ti āha. Assakhaḷuṅkasuttante	10751	
PA_atk-s02_02a:1075_15	pana – “tayo ca, bhikkhave, assakhaḷuṅke tayo ca purisakhaḷuṅke desessāmī”ti ettha	10751	
PA_atk-s02_02a:1075_16	ariyasāvakassāpi sambodhināmaṃ āgataṃ, tassa vasena lokuttaramissakā kathitāti vuttaṃ.	10751	
PA_atk-s02_02a:1075_17	Puthujjano pana sotāpattimaggavīriyaṃ asampatto…pe… anāgāmī arahattamaggavīriyaṃ	10751	
PA_atk-s02_02a:1075_18	asampattoti kusītopi assaddho viya cattārova honti, tathā duppañño.	10751	
PA_atk-s02_02a:1076_0	Evaṃ panettha opammasaṃsandanaṃ veditabbaṃ – adantahatthiādayo viya hi maggapadhānarahito	1076	
PA_atk-s02_02a:1076_1	puggalo. Dantahatthiādayo viya maggapadhānavā. Yathā adantā hatthiādayo kūṭākāraṃ	1076	
PA_atk-s02_02a:1076_2	akatvā avicchinditvā dhuraṃ apātetvā dantagamanaṃ vā gantuṃ dantabhūmiṃ vā pattuṃ	1076	
PA_atk-s02_02a:1076_3	na sakkonti, evamevaṃ maggapadhānarahito maggapadhānavatā pattabbaṃ pāpuṇituṃ nibbattetabbaṃ	1076	
PA_atk-s02_02a:1076_4	guṇaṃ nibbattetuṃ na sakkoti. Yathā pana dantahatthiādayo kūṭākāraṃ akatvā avicchinditvā	1076	
PA_atk-s02_02a:1076_5	dhuraṃ apātetvā dantagamanaṃ vā gantuṃ dantabhūmiṃ vā pattuṃ sakkonti, evamevaṃ maggapadhānavā	1076	
PA_atk-s02_02a:1076_6	maggapadhānavatā pattabbaṃ pāpuṇituṃ nibbattetabbaṃ guṇaṃ nibbattetuṃ sakkoti. Idaṃ	1076	
PA_atk-s02_02a:1076_7	vuttaṃ hoti – “sotāpattimaggapadhānavā sotāpattimaggapadhānavatā pattokāsaṃ pāpuṇituṃ	1076	
PA_atk-s02_02a:1076_8	nibbattetabbaṃ guṇaṃ nibbattetuṃ sakkoti…pe… arahattamaggapadhānavā arahattamaggapadhānavatā	1076	
PA_atk-s02_02a:1076_9	pattokāsaṃ pāpuṇituṃ nibbattetabbaṃ guṇaṃ nibbattetuṃ sakkotī”ti.	1076	
PA_atk-s02_02a:1077_0	380. Sammappadhānāti maggapadhānena sammappadhānā. Na kiñci nānākaraṇaṃ vadāmi yadidaṃ	1077	
PA_atk-s02_02a:1077_1	vimuttiyā vimuttinti yaṃ ekassa phalavimuttiyā itarassa phalavimuttiṃ ārabbha nānākaraṇaṃ	1077	
PA_atk-s02_02a:1077_2	vattabbaṃ siyā, taṃ na kiñci vadāmīti attho. Acciyā vā accinti acciyā vā accimhi.	1077	
PA_atk-s02_02a:1077_3	Sesapadadvayepi eseva nayo, bhummatthe hi etaṃ upayogavacanaṃ. Kiṃ pana tvaṃ, mahārājāti,	1077	
PA_atk-s02_02a:1077_4	mahārāja, kiṃ tvaṃ? “Santi devā cātumahārājikā, santi devā tāvatiṃsā…pe… santi devā	1077	
PA_atk-s02_02a:1077_5	paranimmitavasavattino, santi devā tatuttari”nti evaṃ devānaṃ atthibhāvaṃ na jānāsi,	1077	
PA_atk-s02_02a:1077_6	yena evaṃ vadesīti. Tato atthibhāvaṃ jānāmi, manussalokaṃ pana āgacchanti nāgacchantīti	1077	
PA_atk-s02_02a:1077_7	idaṃ pucchanto yadi vā te, bhantetiādimāha. Sabyābajjhāti sadukkhā, samucchedappahānena	1077	
PA_atk-s02_02a:1077_8	appahīnacetasikadukkhā. Āgantāroti upapattivasena āgantāro. Abyābajjhāti samucchinnadukkhā.	1077	
PA_atk-s02_02a:1077_9	Anāgantāroti upapattivasena anāgantāro.	1077	
PA_atk-s02_02a:1078_0	381. Pahotīti sakkoti. Rājā hi puññavantampi lābhasakkārasampannaṃ yathā na koci	1078	
PA_atk-s02_02a:1078_1	upasaṅkamati, evaṃ karonto tamhā ṭhānā cāvetuṃ sakkoti. Taṃ apuññavantampi sakalagāmaṃ	1078	
PA_atk-s02_02a:1078_2	piṇḍāya caritvā yāpanamattaṃ alabhantaṃ yathā lābhasakkārasampanno hoti, evaṃ karonto	1078	
PA_atk-s02_02a:1078_3	tamhā ṭhānā cāvetuṃ sakkoti. Brahmacariyavantampi itthīhi saddhiṃ sampayojetvā sīlavināsaṃ	1078	
PA_atk-s02_02a:1078_4	pāpento balakkārena vā uppabbājento tamhā ṭhānā cāvetuṃ sakkoti. Abrahmacariyavantampi	1078	
PA_atk-s02_02a:1078_5	sampannakāmaguṇaṃ amaccaṃ bandhanāgāraṃ pavesetvā itthīnaṃ mukhampi passituṃ adento	1078	
PA_atk-s02_02a:1078_6	tamhā ṭhānā cāveti nāma. Raṭṭhato pana yaṃ icchati, taṃ pabbājeti nāma.	1078	
PA_atk-s02_02a:1079_0	Dassanāyapi nappahontīti kāmāvacare tāva abyābajjhe deve sabyābajjhā devā cakkhuviññāṇadassanāyapi	1079	
PA_atk-s02_02a:1079_1	nappahonti. Kasmā? Arahato tattha ṭhānābhāvato. Rūpāvacare pana ekavimānasmiṃyeva	1079	
PA_atk-s02_02a:1079_2	tiṭṭhanti ca nisīdanti cāti cakkhuviññāṇadassanāya pahonti, etehi diṭṭhaṃ pana sallakkhitaṃ	1079	
PA_atk-s02_02a:1079_3	paṭividdhaṃ lakkhaṇaṃ daṭṭhuṃ sallakkhituṃ paṭivijjhituṃ na sakkontīti ñāṇacakkhunā	1079	
PA_atk-s02_02a:1079_4	dassanāya nappahonti, uparideve ca cakkhuviññāṇadassanenāpīti.	1079	
PA_atk-s02_02a:1080_0	382. Ko nāmo ayaṃ, bhanteti rājā theraṃ jānantopi ajānanto viya pucchati. Kasmā?	1080	
PA_atk-s02_02a:1080_1	Pasaṃsitukāmatāya. Ānandarūpoti ānandasabhāvo. Brahmapucchāpi vuttanayeneva veditabbā.	1080	
PA_atk-s02_02a:1080_2	Atha kho aññataro purisoti sā kira kathā viṭaṭūbheneva kathitā, te “tayā kathitā,	1080	
PA_atk-s02_02a:1080_3	tayā kathitā”ti kupitā aññamaññaṃ imasmiṃyeva ṭhāne attano attano balakāyaṃ uṭṭhāpetvā	1080	
PA_atk-s02_02a:1080_4	kalahampi kareyyunti nivāraṇatthaṃ so rājapuriso etadavoca. Sesaṃ sabbattha uttānameva.	1080	
PA_atk-s02_02a:1080_5	Ayaṃ pana desanā neyyapuggalassa vasena niṭṭhitāti.	1080	
PA_atk-s02_02a:1081	Papañcasūdaniyā majjhimanikāyaṭṭhakathāya	108	
PA_atk-s02_02a:1082	Kaṇṇakatthalasuttavaṇṇanā niṭṭhitā.	108	
PA_atk-s02_02a:1083	Catutthavaggavaṇṇanā niṭṭhitā.	108	
PA_atk-s02_02a:1084	5. Brāhmaṇavaggo	108	
PA_atk-s02_02a:1085	1. Brahmāyusuttavaṇṇanā	108	
PA_atk-s02_02a:1086_0	383. Evaṃ me sutanti brahmāyusuttaṃ. Tattha mahatā bhikkhusaṅghena saddhinti mahatāti	1086	
PA_atk-s02_02a:1086_1	guṇamahattenapi mahatā, saṅkhyāmahattenapi. So hi bhikkhusaṅghe guṇehipi mahā ahosi	1086	
PA_atk-s02_02a:1086_2	appicchatādiguṇasamannāgatattā, saṅkhyāyapi mahā pañcasatasaṅkhyattā. Bhikkhūnaṃ	1086	
PA_atk-s02_02a:1086_3	saṅghena bhikkhusaṅghena, diṭṭhisīlasāmaññasaṅghātasaṅkhātena samaṇagaṇenāti attho.	1086	
PA_atk-s02_02a:1086_4	Saddhinti ekato. Pañcamattehi bhikkhusatehīti pañca mattā etesanti pañcamattāni.	1086	
PA_atk-s02_02a:1086_5	Mattāti pamāṇaṃ vuccati, tasmā yathā bhojane mattaññūti vutte bhojane mattaṃ jānāti	1086	
PA_atk-s02_02a:1086_6	pamāṇaṃ jānātīti attho hoti, evamidhāpi tesaṃ bhikkhusatānaṃ pañcamattā pañcapamāṇanti	1086	
PA_atk-s02_02a:1086_7	evamattho daṭṭhabbo. Bhikkhūnaṃ satāni bhikkhusatāni. Tehi pañcamattehi bhikkhusatehi.	1086	
PA_atk-s02_02a:1087_0	Vīsavassasatikoti vīsādhikavassasatiko. Tiṇṇaṃ vedānanti iruvedayajuvedasāmavedānaṃ.	1087	
PA_atk-s02_02a:1087_1	Oṭṭhapahatakaraṇavasena pāraṃ gatoti pāragū. Saha nighaṇḍunā ca keṭubhena ca sanighaṇḍukeṭubhānaṃ,	1087	
PA_atk-s02_02a:1087_2	nighaṇḍūti nāmanighaṇṭurukkhādīnaṃ vevacanappakāsakaṃ satthaṃ. Keṭubhanti kiriyākappavikappo	1087	
PA_atk-s02_02a:1087_3	kavīnaṃ upakārāya satthaṃ. Saha akkharappabhedena sakkharappabhedānaṃ. Akkharappabhedoti	1087	
PA_atk-s02_02a:1087_4	sikkhā ca nirutti ca. Itihāsapañcamānanti āthabbaṇavedaṃ catutthaṃ katvā “itiha āsa	1087	
PA_atk-s02_02a:1087_5	itiha āsā”ti īdisavacanappaṭisaṃyutto purāṇakathāsaṅkhāto itihāso pañcamo etesanti	1087	
PA_atk-s02_02a:1087_6	itihāsapañcamā, tesaṃ itihāsapañcamānaṃ. Padañca tadavasesañca byākaraṇaṃ adhīyati	1087	
PA_atk-s02_02a:1087_7	pavedeti cāti padako veyyākaraṇo. Lokāyataṃ vuccati vitaṇḍavādasatthaṃ. Mahāpurisalakkhaṇanti	1087	
PA_atk-s02_02a:1087_8	mahāpurisānaṃ buddhādīnaṃ lakkhaṇadīpakaṃ dvādasasahassaganthappamāṇaṃ satthaṃ, yattha	1087	
PA_atk-s02_02a:1087_9	soḷasasahassagāthāparimāṇāya buddhamantā nāma ahesuṃ, yesaṃ vasena “iminā lakkhaṇena	1087	
PA_atk-s02_02a:1087_10	samannāgatā buddhā nāma honti, iminā paccekabuddhā nāma honti, iminā dve aggasāvakā,	10871	
PA_atk-s02_02a:1087_11	asītimahāsāvakā, buddhamātā, buddhapitā, aggupaṭṭhāko, aggupaṭṭhāyikā, rājā cakkavattī”ti	10871	
PA_atk-s02_02a:1087_12	ayaṃ viseso ñāyati. Anavayoti imesu lokāyatamahāpurisalakkhaṇesu anūno paripūrakārī,	10871	
PA_atk-s02_02a:1087_13	avayo na hotīti vuttaṃ hoti. Avayo nāma yo tāni atthato ca ganthato ca sandhāretuṃ	10871	
PA_atk-s02_02a:1087_14	na sakkoti. Assosi khotiādīsu yaṃ vattabbaṃ siyā, taṃ sāleyyakasutte vuttameva.	10871	
PA_atk-s02_02a:1088_0	384. Ayaṃ tātāti ayaṃ mahallakatāya gantuṃ asakkonto māṇavaṃ āmantetvā evamāha. Apica	1088	
PA_atk-s02_02a:1088_1	esa brāhmaṇo cintesi “imasmiṃ loke ‘ahaṃ buddho ahaṃ buddho’ti uggatassa nāmaṃ gahetvā	1088	
PA_atk-s02_02a:1088_2	bahū janā vicaranti, tasmā na me anussavamatteneva upasaṅkamituṃ yuttaṃ. Ekaccañhi	1088	
PA_atk-s02_02a:1088_3	upasaṅkamantassa apakkamanampi garu hoti, anatthopi uppajjati. Yaṃnūnāhaṃ mama antevāsikaṃ	1088	
PA_atk-s02_02a:1088_4	pesetvā ‘buddho vā no vā’ti jānitvā upasaṅkameyya”nti tasmā māṇavaṃ āmantetvā “ayaṃ	1088	
PA_atk-s02_02a:1088_5	tātā”tiādimāha. Taṃ bhavantanti tassa bhavato. Tathā santaṃyevāti tathā satoyeva.	1088	
PA_atk-s02_02a:1088_6	Idañhi itthambhūtākhyānatthe upayogavacanaṃ. Yathā kathaṃ panāhaṃ, bhoti ettha kathaṃ	1088	
PA_atk-s02_02a:1088_7	panāhaṃ, bho, taṃ bhavantaṃ gotamaṃ jānissāmi, yathā sakkā so ñātuṃ, tathā me ācikkhāti	1088	
PA_atk-s02_02a:1088_8	attho. Yathāti vā nipātamattamevetaṃ. Kathanti ayaṃ ākārapucchā, kenākārenāhaṃ bhavantaṃ	1088	
PA_atk-s02_02a:1088_9	gotamaṃ jānissāmīti attho.	1088	
PA_atk-s02_02a:1089_0	Evaṃ vutte kira naṃ upajjhāyo – “kiṃ tvaṃ, tāta, pathaviyaṃ ṭhito pathaviṃ na passāmīti	1089	
PA_atk-s02_02a:1089_1	viya candimasūriyānaṃ obhāse ṭhito candimasūriye na passāmīti viya vadasī”tiādīni	1089	
PA_atk-s02_02a:1089_2	vatvā jānanākāraṃ dassento āgatāni kho tātātiādimāha. Tattha mantesūti vedesu. Tathāgato	1089	
PA_atk-s02_02a:1089_3	kira uppajjissatīti paṭikacceva suddhāvāsā devā vedesu lakkhaṇāni pakkhipitvā “buddhamantā	1089	
PA_atk-s02_02a:1089_4	nāma ete”ti brāhmaṇavesena vede vācenti “tadanusārena mahesakkhā sattā tathāgataṃ	1089	
PA_atk-s02_02a:1089_5	jānissantī”ti. Tena pubbe vedesu mahāpurisalakkhaṇāni āgacchanti. Parinibbute pana	1089	
PA_atk-s02_02a:1089_6	tathāgate anukkamena antaradhāyanti, tena etarahi natthi. Mahāpurisassāti paṇidhisamādānañāṇakaruṇādiguṇamahato	1089	
PA_atk-s02_02a:1089_7	purisassa. Dveyeva gatiyoti dve eva niṭṭhā. Kāmañcāyaṃ gatisaddo – “pañca kho imā,	1089	
PA_atk-s02_02a:1089_8	sāriputta, gatiyo”tiādīsu bhavabhede vattati, “gati migānaṃ pavana”ntiādīsu nivāsaṭṭhāne,	1089	
PA_atk-s02_02a:1089_9	“evaṃ adhimattagatimanto”tiādīsu paññāya, “gatigata”ntiādīsu visaṭabhāve, idha pana	1089	
PA_atk-s02_02a:1089_10	niṭṭhāyaṃ vattatīti veditabbo. Tattha kiñcāpi yehi samannāgato rājā hoti, na teheva	10891	
PA_atk-s02_02a:1089_11	buddho hoti, jātisāmaññato pana tāniyeva tānīti vuccanti. Tena vuttaṃ – “yehi samannāgatassā”ti.	10891	
PA_atk-s02_02a:1089_12	Sace agāraṃ ajjhāvasatīti yadi agāre vasati, rājā hoti cakkavattī. Catūhi acchariyadhammehi	10891	
PA_atk-s02_02a:1089_13	saṅgahavatthūhi ca lokaṃ rañjanato rājā. Cakkaratanaṃ vatteti, catūhi sampatticakkehi	10891	
PA_atk-s02_02a:1089_14	vatteti, tehi ca paraṃ vatteti, parahitāya ca iriyāpathacakkānaṃ vatto etasmiṃ atthīti	10891	
PA_atk-s02_02a:1089_15	cakkavattī. Ettha ca rājāti sāmaññaṃ, cakkavattīti visesanaṃ. Dhammena caratīti dhammiko,	10891	
PA_atk-s02_02a:1089_16	ñāyena samena vattatīti attho. Dhammena rajjaṃ labhitvā rājā jātoti dhammarājā. Parahitadhammakaraṇena	10891	
PA_atk-s02_02a:1089_17	vā dhammiko, attahitadhammakaraṇena dhammarājā. Caturantāya issaroti cāturanto, catusamuddantāya	10891	
PA_atk-s02_02a:1089_18	catubbidhadīpabhūsitāya ca pathaviyā issaroti attho. Ajjhattaṃ kopādipaccatthike	10891	
PA_atk-s02_02a:1089_19	bahiddhā ca sabbarājāno vijesīti vijitāvī. Janapadatthāvariyappattoti janapade thāvarabhāvaṃ	10891	
PA_atk-s02_02a:1089_20	dhuvabhāvaṃ patto, na sakkā kenaci cāletuṃ, janapado vā tamhi thāvariyappatto anussukko	10892	
PA_atk-s02_02a:1089_21	sakammanirato acalo asampavedhīti janapadatthāvariyappatto. Seyyathidanti nipāto,	10892	
PA_atk-s02_02a:1089_22	tassa tāni katamānīti attho. Cakkaratanantiādīsu cakkañca taṃ ratijananatthena ratanañcāti	10892	
PA_atk-s02_02a:1089_23	cakkaratanaṃ. Eseva nayo sabbattha.	10892	
PA_atk-s02_02a:1090_0	Imesu pana ratanesu ayaṃ cakkavattirājā cakkaratanena ajitaṃ jināti, hatthiassaratanehi	1090	
PA_atk-s02_02a:1090_1	vijite yathāsukhaṃ anuvicarati, pariṇāyakaratanena vijitamanurakkhati, sesehi upabhogasukhamanubhavati.	1090	
PA_atk-s02_02a:1090_2	Paṭhamena cassa ussāhasattiyogo, hatthiassagahapatiratanehi pabhusattiyogo, pacchimena	1090	
PA_atk-s02_02a:1090_3	mantasattiyogo suparipuṇṇo hoti, itthimaṇiratanehi tividhasattiyogaphalaṃ. So itthimaṇiratanehi	1090	
PA_atk-s02_02a:1090_4	bhogasukhamanubhavati, sesehi issariyasukhaṃ. Visesato cassa purimāni tīṇi adosakusalamūlajanitakammānubhāvena	1090	
PA_atk-s02_02a:1090_5	sampajjanti, majjhimāni alobhakusalamūlajanitakammānubhāvena, pacchimamekaṃ amohakusalamūlajanitakammānubhāvenāti	1090	
PA_atk-s02_02a:1090_6	veditabbaṃ. Ayamettha saṅkhepo, vitthāro pana bojjhaṅgasaṃyutte ratanasuttassa upadesato	1090	
PA_atk-s02_02a:1090_7	gahetabbo. Apica bālapaṇḍitasuttepi imesaṃ ratanānaṃ uppattikkamena saddhiṃ vaṇṇanā āgamissati.	1090	
PA_atk-s02_02a:1091_0	Parosahassanti atirekasahassaṃ. Sūrāti abhīrukajātikā. Vīraṅgarūpāti devaputtasadisakāyā,	1091	
PA_atk-s02_02a:1091_1	evaṃ tāva eke vaṇṇayanti, ayaṃ panettha sabhāvo – vīrāti uttamasūrā vuccanti. Vīrānaṃ	1091	
PA_atk-s02_02a:1091_2	aṅgaṃ vīraṅgaṃ, vīrakāraṇaṃ vīriyanti vuttaṃ hoti. Vīraṅgaṃ rūpaṃ etesanti vīraṅgarūpā,	1091	
PA_atk-s02_02a:1091_3	vīriyamayasarīrā viyāti vuttaṃ hoti. Parasenappamaddanāti sace paṭimukhaṃ tiṭṭheyya	1091	
PA_atk-s02_02a:1091_4	parasenā, taṃ maddituṃ samatthāti adhippāyo. Dhammenāti “pāṇo na hantabbo”tiādinā pañcasīladhammena.	1091	
PA_atk-s02_02a:1092_0	Arahaṃ hoti sammāsambuddho loke vivaṭṭacchadoti ettha rāgadosamohamānadiṭṭhiavijjāduccaritachadanehi	1092	
PA_atk-s02_02a:1092_1	sattahi paṭicchanne kilesandhakāraloke taṃ chadanaṃ vivaṭṭetvā samantato sañjātāloko	1092	
PA_atk-s02_02a:1092_2	hutvā ṭhitoti vivaṭṭacchado. Tattha paṭhamena padena pūjārahatā, dutiyena tassā hetu	1092	
PA_atk-s02_02a:1092_3	yasmā sammāsambuddhoti, tatiyena buddhattahetubhūtā vivaṭṭacchadatā vuttāti veditabbā.	1092	
PA_atk-s02_02a:1092_4	Atha vā vivaṭṭo ca vicchado cāti vivaṭṭacchado, vaṭṭarahito chadanarahito cāti vuttaṃ	1092	
PA_atk-s02_02a:1092_5	hoti. Tena arahaṃ vaṭṭābhāvena, sammāsambuddho chadanābhāvenāti evaṃ purimapadadvayasseva	1092	
PA_atk-s02_02a:1092_6	hetudvayaṃ vuttaṃ hoti. Dutiyavesārajjena cettha purimasiddhi, paṭhamena dutiyasiddhi,	1092	
PA_atk-s02_02a:1092_7	tatiyacatutthehi tatiyasiddhi hoti. Purimañca dhammacakkhuṃ, dutiyaṃ buddhacakkhuṃ,	1092	
PA_atk-s02_02a:1092_8	tatiyaṃ samantacakkhuṃ sādhetītipi veditabbaṃ. Tvaṃ mantānaṃ paṭiggahetāti imināssa sūrabhāvaṃ janeti.	1092	
PA_atk-s02_02a:1093_0	385. Sopi tāya ācariyakathāya lakkhaṇesu vigatasammoho ekobhāsajāto viya buddhamante	1093	
PA_atk-s02_02a:1093_1	sampassamāno evaṃ, bhoti āha. Tassattho – yathā, bho, maṃ tvaṃ vadasi, evaṃ karissāmīti.	1093	
PA_atk-s02_02a:1093_2	Samannesīti gavesi, ekaṃ dveti vā gaṇayanto samānayi. Addasā khoti kathaṃ addasa?	1093	
PA_atk-s02_02a:1093_3	Buddhānañhi nisinnānaṃ vā nipannānaṃ vā koci lakkhaṇaṃ pariyesituṃ na sakkoti, ṭhitānaṃ	1093	
PA_atk-s02_02a:1093_4	pana caṅkamantānaṃ vā sakkoti. Tasmā lakkhaṇapariyesanatthaṃ āgataṃ disvā buddhā	1093	
PA_atk-s02_02a:1093_5	uṭṭhāyāsanā tiṭṭhanti vā caṅkamaṃ vā adhiṭṭhahanti. Iti lakkhaṇadassanānurūpe iriyāpathe	1093	
PA_atk-s02_02a:1093_6	vattamānassa addasa. Yebhuyyenāti pāyena, bahukāni addasa, appāni na addasāti attho.	1093	
PA_atk-s02_02a:1093_7	Tato yāni na addasa, tesaṃ dīpanatthaṃ vuttaṃ ṭhapetvā dveti. Kaṅkhatīti “aho vata	1093	
PA_atk-s02_02a:1093_8	passeyya”nti patthanaṃ uppādeti. Vicikicchatīti tato tato tāni vicinanto kicchati	1093	
PA_atk-s02_02a:1093_9	na sakkoti daṭṭhuṃ. Nādhimuccatīti tāya vicikicchāya sanniṭṭhānaṃ na gacchati. Na	1093	
PA_atk-s02_02a:1093_10	sampasīdatīti tato “paripuṇṇalakkhaṇo aya”nti bhagavati pasādaṃ nāpajjati. Kaṅkhāya	10931	
PA_atk-s02_02a:1093_11	vā dubbalā vimati vuttā, vicikicchāya majjhimā, anadhimuccanatāya balavatī, asampasādena	10931	
PA_atk-s02_02a:1093_12	tehi tīhi dhammehi cittassa kālussiyabhāvo. Kosohiteti vatthikosena paṭicchanne.	10931	
PA_atk-s02_02a:1093_13	Vatthaguyheti aṅgajāte. Bhagavato hi vāraṇasseva kosohitavatthaguyhaṃ suvaṇṇavaṇṇaṃ	10931	
PA_atk-s02_02a:1093_14	padumagabbhasamānaṃ, taṃ so vatthapaṭicchannattā, antomukhagatāya ca jivhāya pahūtabhāvaṃ	10931	
PA_atk-s02_02a:1093_15	asallakkhento tesu dvīsu lakkhaṇesu kaṅkhī ahosi vicikicchī.	10931	
PA_atk-s02_02a:1094_0	Atha kho bhagavāti atha bhagavā cintesi – “sacāhaṃ imassa etāni dve lakkhaṇāni na	1094	
PA_atk-s02_02a:1094_1	dassessāmi, nikkaṅkho na bhavissati. Etassa kaṅkhāya sati ācariyopissa nikkaṅkho	1094	
PA_atk-s02_02a:1094_2	na bhavissati, atha maṃ dassanāya na āgamissati, anāgato dhammaṃ na sossati, dhammaṃ	1094	
PA_atk-s02_02a:1094_3	asuṇanto tīṇi sāmaññaphalāni na sacchikarissati. Etasmiṃ pana nikkaṅkhe ācariyopissa	1094	
PA_atk-s02_02a:1094_4	nikkaṅkho maṃ upasaṅkamitvā dhammaṃ sutvā tīṇi sāmaññaphalāni sacchikarissati. Etadatthaṃyeva	1094	
PA_atk-s02_02a:1094_5	ca mayā pāramiyo pūritā. Dassessāmissa tāni lakkhaṇānī”ti.	1094	
PA_atk-s02_02a:1095	Tathārūpaṃ iddhābhisaṅkhāramakāsi. Kathaṃrūpaṃ? Kimettha aññena vattabbaṃ? Vuttametaṃ nāgasenatthereneva milindaraññā puṭṭhena –	109	
PA_atk-s02_02a:1096_0	Āha ca dukkaraṃ, bhante nāgasena, bhagavatā katanti. Kiṃ mahārājāti? Mahājanena hirikaraṇokāsaṃ	1096	
PA_atk-s02_02a:1096_1	brahmāyubrāhmaṇassa ca antevāsiuttarassa ca bāvariyassa antevāsīnaṃ soḷasabrāhmaṇānañca	1096	
PA_atk-s02_02a:1096_2	selassa ca brāhmaṇassa antevāsīnaṃ tisatamāṇavānañca dassesi, bhanteti. Na, mahārāja,	1096	
PA_atk-s02_02a:1096_3	bhagavā guyhaṃ dasseti, chāyaṃ bhagavā dasseti, iddhiyā abhisaṅkharitvā nivāsananivatthaṃ	1096	
PA_atk-s02_02a:1096_4	kāyabandhanabaddhaṃ cīvarapārutaṃ chāyārūpakamattaṃ dassesi mahārājāti. Chāyaṃ diṭṭhe	1096	
PA_atk-s02_02a:1096_5	sati diṭṭhoyeva. Nanu, bhanteti? Tiṭṭhatetaṃ, mahārāja, hadayarūpaṃ disvā bujjhanakasatto	1096	
PA_atk-s02_02a:1096_6	bhaveyya, hadayamaṃsaṃ nīharitvā dasseyya sammāsambuddhoti. Kallosi, bhante nāgasenāti.	1096	
PA_atk-s02_02a:1097_0	Ninnāmetvāti nīharitvā. Anumasīti kathinasūciṃ viya katvā anumajji. Tathā karaṇena	1097	
PA_atk-s02_02a:1097_1	cettha mudubhāvo, kaṇṇasotānumasanena dīghabhāvo, nāsikasotānumasanena tanubhāvo,	1097	
PA_atk-s02_02a:1097_2	nalāṭacchādanena puthulabhāvo pakāsitoti veditabbo. Ubhopi kaṇṇasotānītiādīsu cettha	1097	
PA_atk-s02_02a:1097_3	buddhānaṃ kaṇṇasotesu malaṃ vā jallikā vā natthi, dhovitvā ṭhapitarajatapanāḷikā	1097	
PA_atk-s02_02a:1097_4	viya honti, tathā nāsikasotesu, tānipi hi suparikammakatakañcanapanāḷikā viya ca	1097	
PA_atk-s02_02a:1097_5	maṇipanāḷikā viya ca honti. Tasmā jivhaṃ nīharitvā kathinasūciṃ viya katvā mukhapariyante	1097	
PA_atk-s02_02a:1097_6	upasaṃharanto dakkhiṇakaṇṇasotaṃ pavesetvā tato nīharitvā vāmakaṇṇasotaṃ pavesesi,	1097	
PA_atk-s02_02a:1097_7	tato nīharitvā dakkhiṇanāsikasotaṃ pavesetvā tato nīharitvā vāmanāsikasotaṃ pavesesi,	1097	
PA_atk-s02_02a:1097_8	tato nīharitvā puthulabhāvaṃ dassento rattavalāhakena aḍḍhacandaṃ viya ca suvaṇṇapattaṃ	1097	
PA_atk-s02_02a:1097_9	viya ca rattakambalapaṭalena vijjujotasadisāya jivhāya kevalakappaṃ nalāṭamaṇḍalaṃ paṭicchādesi.	1097	
PA_atk-s02_02a:1098_0	Yaṃnūnāhanti kasmā cintesi? Ahañhi mahāpurisalakkhaṇāni samannesitvā gato “diṭṭhāni	1098	
PA_atk-s02_02a:1098_1	te, tāta, mahāpurisalakkhaṇānī”ti ācariyena pucchito “āma, ācariyā”ti vattuṃ sakkhissāmi.	1098	
PA_atk-s02_02a:1098_2	Sace pana maṃ “kiriyākaraṇamassa kīdisa”nti pucchissati, taṃ vattuṃ na sakkhissāmi,	1098	
PA_atk-s02_02a:1098_3	na jānāmīti vutte pana ācariyo kujjhissati “nanu tvaṃ mayā sabbampetaṃ jānanatthāya	1098	
PA_atk-s02_02a:1098_4	pesito, kasmā ajānitvā āgatosī”ti, tasmā yannūnāhanti cintetvā anubandhi. Bhagavā	1098	
PA_atk-s02_02a:1098_5	nhānaṭṭhānaṃ mukhadhovanaṭṭhānaṃ sarīrapaṭijagganaṭṭhānaṃ rājarājamahāmattādīnaṃ	1098	
PA_atk-s02_02a:1098_6	orodhehi saddhiṃ parivāretvā nisinnaṭṭhānanti imāni cattāri ṭhānāni ṭhapetvā sesaṭṭhānesu	1098	
PA_atk-s02_02a:1098_7	antamaso ekagandhakuṭiyampi okāsamakāsi.	1098	
PA_atk-s02_02a:1099_0	Gacchante gacchante kāle – “ayaṃ kira brahmāyubrāhmaṇassa māṇavo uttaro nāma ‘buddho	1099	
PA_atk-s02_02a:1099_1	vā no vā’ti tathāgatassa buddhabhāvaṃ vīmaṃsanto carati, buddhavīmaṃsako nāmāya”nti	1099	
PA_atk-s02_02a:1099_2	pākaṭo jāto. Yamhi yamhi ṭhāne buddhā vasanti, pañca kiccāni katāneva honti, tāni	1099	
PA_atk-s02_02a:1099_3	heṭṭhā dassitāneva. Tattha pacchābhattaṃ alaṅkatadhammāsane nisīditvā dantakhacitaṃ	1099	
PA_atk-s02_02a:1099_4	cittabījaniṃ gahetvā mahājanassa dhammaṃ desente bhagavati uttaropi avidūre nisīdati.	1099	
PA_atk-s02_02a:1099_5	Dhammassavanapariyosāne saddhā manussā svātanāya bhagavantaṃ nimantetvā māṇavampi	1099	
PA_atk-s02_02a:1099_6	upasaṅkamitvā evaṃ vadanti – “tāta, amhehi bhagavā nimantito, tvampi bhagavatā saddhiṃ	1099	
PA_atk-s02_02a:1099_7	āgantvā amhākaṃ gehe bhattaṃ gaṇheyyāsī”ti. Punadivase tathāgato bhikkhusaṅghaparivuto	1099	
PA_atk-s02_02a:1099_8	gāmaṃ pavisati, uttaropi padavāre padavāre pariggaṇhanto padānupadiko anubandhati.	1099	
PA_atk-s02_02a:1099_9	Kulagehaṃ paviṭṭhakāle dakkhiṇodakaggahaṇaṃ ādiṃ katvā sabbaṃ olokento nisīdati.	1099	
PA_atk-s02_02a:1099_10	Bhattakiccāvasāne tathāgatassa pattaṃ bhūmiyaṃ ṭhapetvā nisinnakāle māṇavakassa pātarāsabhattaṃ	10991	
PA_atk-s02_02a:1099_11	sajjenti. So ekamante nisinno bhuñjitvā puna āgantvā satthu santike ṭhatvā bhattānumodanaṃ	10991	
PA_atk-s02_02a:1099_12	sutvā bhagavatā saddhiṃyeva vihāraṃ gacchati.	10991	
PA_atk-s02_02a:1100_0	Tattha bhagavā bhikkhūnaṃ bhattakiccapariyosānaṃ āgamento gandhamaṇḍalamāḷe nisīdati.	1100	
PA_atk-s02_02a:1100_1	Bhikkhūhi bhattakiccaṃ katvā pattacīvaraṃ paṭisāmetvā āgamma vanditvā kāle ārocite	1100	
PA_atk-s02_02a:1100_2	bhagavā gandhakuṭiṃ pavisati, māṇavopi bhagavatā saddhiṃyeva gacchati. Bhagavā parivāretvā	1100	
PA_atk-s02_02a:1100_3	āgataṃ bhikkhusaṅghaṃ gandhakuṭippamukhe ṭhito ovaditvā uyyojetvā gandhakuṭiṃ pavisati,	1100	
PA_atk-s02_02a:1100_4	māṇavopi pavisati. Bhagavā khuddakamañce appamattakaṃ kālaṃ nisīdati, māṇavopi avidūre	1100	
PA_atk-s02_02a:1100_5	olokento nisīdati. Bhagavā muhuttaṃ nisīditvā sīsokkamanaṃ dasseti, – “bhoto gotamassa	1100	
PA_atk-s02_02a:1100_6	vihāravelā bhavissatī”ti māṇavo gandhakuṭidvāraṃ pidahanto nikkhamitvā ekamantaṃ	1100	
PA_atk-s02_02a:1100_7	nisīdati. Manussā purebhattaṃ dānaṃ datvā bhuttapātarāsā samādinnauposathaṅgā suddhuttarāsaṅgā	1100	
PA_atk-s02_02a:1100_8	mālāgandhādihatthā dhammaṃ suṇissāmāti vihāraṃ āgacchanti, cakkavattino khandhāvāraṭṭhānaṃ viya hoti.	1100	
PA_atk-s02_02a:1101_0	Bhagavā muhuttaṃ sīhaseyyaṃ kappetvā vuṭṭhāya pubbabhāgena paricchinditvā samāpattiṃ	1101	
PA_atk-s02_02a:1101_1	samāpajjati. Samāpattito vuṭṭhāya mahājanassa āgatabhāvaṃ ñatvā gandhakuṭito nikkhamma	1101	
PA_atk-s02_02a:1101_2	mahājanaparivuto gandhamaṇḍalamāḷaṃ gantvā paññattavarabuddhāsanagato parisāya dhammaṃ	1101	
PA_atk-s02_02a:1101_3	deseti. Māṇavopi avidūre nisīditvā – “kiṃ nu kho samaṇo gotamo gehassitavasena parisaṃ	1101	
PA_atk-s02_02a:1101_4	ussādento vā apasādento vā dhammaṃ deseti, udāhu no”ti akkharakkharaṃ padaṃ padaṃ	1101	
PA_atk-s02_02a:1101_5	pariggaṇhāti. Bhagavā tathāvidhaṃ kathaṃ akathetvāva kālaṃ ñatvā desanaṃ niṭṭhāpesi.	1101	
PA_atk-s02_02a:1101_6	Māṇavo iminā niyāmena pariggaṇhanto satta māse ekato vicaritvā bhagavato kāyadvārādīsu	1101	
PA_atk-s02_02a:1101_7	aṇumattampi avakkhalitaṃ na addasa. Anacchariyañcetaṃ, yaṃ buddhabhūtassa manussabhūto	1101	
PA_atk-s02_02a:1101_8	māṇavo na passeyya, yassa bodhisattabhūtassa chabbassāni padhānabhūmiyaṃ amanussabhūto	1101	
PA_atk-s02_02a:1101_9	māro devaputto gehassitavitakkamattampi adisvā buddhabhūtaṃ ekasaṃvaccharaṃ anubandhitvā kiñci apassanto –	1101	
PA_atk-s02_02a:1102	“Satta vassāni bhagavantaṃ, anubandhiṃ padāpadaṃ;	110	
PA_atk-s02_02a:1103	Otāraṃ nādhigacchissaṃ, sambuddhassa satīmato”ti. –	110	
PA_atk-s02_02a:1104_0	Ādigāthāyo vatvā pakkāmi. Tato māṇavo cintesi – “ahaṃ bhavantaṃ gotamaṃ satta māse	1104	
PA_atk-s02_02a:1104_1	anubandhamāno kiñci vajjaṃ na passāmi. Sace panāhaṃ aññepi satta māse satta vā vassāni	1104	
PA_atk-s02_02a:1104_2	vassasataṃ vā vassasahassaṃ vā anubandheyyaṃ, nevassa vajjaṃ passeyyaṃ. Ācariyo kho	1104	
PA_atk-s02_02a:1104_3	panassa me mahallako, yogakkhemaṃ nāma na sakkā jānituṃ. Samaṇassa gotamassa sabhāvaguṇeneva	1104	
PA_atk-s02_02a:1104_4	buddhabhāvaṃ vatvā mayhaṃ ācariyassa ārocessāmī”ti bhagavantaṃ āpucchitvā bhikkhusaṅghaṃ vanditvā nikkhami.	1104	
PA_atk-s02_02a:1105_0	Ācariyassa santikañca pana gantvā – “kacci, tāta uttara, taṃ bhavantaṃ gotamaṃ tathāsantaṃyeva	1105	
PA_atk-s02_02a:1105_1	saddo abbhuggato”ti pucchito, “ācariya, kiṃ vadesi? Cakkavāḷaṃ atisambādhaṃ, bhavaggaṃ	1105	
PA_atk-s02_02a:1105_2	atinīcaṃ, tassa hi, bhoto gotamassa ākāsaṃ viya apariyanto guṇagaṇo. Tathāsantaṃyeva,	1105	
PA_atk-s02_02a:1105_3	bho, taṃ bhavantaṃ gotama”ntiādīni vatvā yathādiṭṭhāni dvattiṃsamahāpurisalakkhaṇāni	1105	
PA_atk-s02_02a:1105_4	paṭipāṭiyā ācikkhitvā kiriyasamācāraṃ ācikkhi. Tena vuttaṃ – “atha kho uttaro māṇavo…pe…	1105	
PA_atk-s02_02a:1105_5	ediso ca ediso ca bhavaṃ gotamo tato ca bhiyyo”ti.	1105	
PA_atk-s02_02a:1106_0	386. Tattha suppatiṭṭhitapādoti yathā hi aññesaṃ bhūmiyaṃ pādaṃ ṭhapentānaṃ aggatalaṃ	1106	
PA_atk-s02_02a:1106_1	vā paṇhi vā passaṃ vā paṭhamaṃ phusati, vemajjhaṃ vā pana chiddaṃ hoti, ukkhipantānampi	1106	
PA_atk-s02_02a:1106_2	aggatalādīsu ekakoṭṭhāsova paṭhamaṃ uṭṭhahati, na evaṃ tassa. Tassa pana suvaṇṇapādukatalaṃ	1106	
PA_atk-s02_02a:1106_3	viya ekappahāreneva sakalaṃ pādatalaṃ bhūmiṃ phusati, bhūmito uṭṭhahati. Tasmā “suppatiṭṭhitapādo	1106	
PA_atk-s02_02a:1106_4	kho pana so bhavaṃ gotamo”ti vadati.	1106	
PA_atk-s02_02a:1107_0	Tatridaṃ bhagavato suppatiṭṭhitapādatāya – sacepi hi bhagavā anekasataporisaṃ narakaṃ	1107	
PA_atk-s02_02a:1107_1	akkamissāmīti pādaṃ nīharati, tāvadeva ninnaṭṭhānaṃ vātapūritaṃ viya kammārabhastaṃ	1107	
PA_atk-s02_02a:1107_2	unnamitvā pathavīsamaṃ hoti, unnataṭṭhānampi anto pavisati. Dūre akkamissāmīti abhinīharantassa	1107	
PA_atk-s02_02a:1107_3	sineruppamāṇopi pabbato seditavettaṅkuro viya namitvā pādasamīpaṃ āgacchati. Tathā	1107	
PA_atk-s02_02a:1107_4	hissa yamakapāṭihāriyaṃ katvā yugandharapabbataṃ akkamissāmīti pāde abhinīharato	1107	
PA_atk-s02_02a:1107_5	pabbato namitvā pādasamīpaṃ āgato, so taṃ akkamitvā dutiyapādena tāvatiṃsabhavanaṃ	1107	
PA_atk-s02_02a:1107_6	akkami. Na hi cakkalakkhaṇena patiṭṭhātabbaṭṭhānaṃ visamaṃ bhavituṃ sakkoti. Khāṇu	1107	
PA_atk-s02_02a:1107_7	vā kaṇḍako vā sakkharakathalā vā uccārapassāvo vā kheḷasiṅghāṇikādīni vā purimatarāva	1107	
PA_atk-s02_02a:1107_8	apagacchanti, tattha tattheva ca pathaviṃ pavisanti. Tathāgatassa hi sīlatejena paññātejena	1107	
PA_atk-s02_02a:1107_9	dhammatejena dasannaṃ pāramīnaṃ ānubhāvena ayaṃ mahāpathavī samā mudu pupphābhikiṇṇā	1107	
PA_atk-s02_02a:1107_10	hoti. Tatra tathāgato samaṃ pādaṃ nikkhipati, samaṃ uddharati, sabbāvantehi pādatalehi bhūmiṃ phusati.	11071	
PA_atk-s02_02a:1108_0	Cakkānīti dvīsu pādesu dve cakkāni. Tesaṃ arā ca nemi ca nābhi ca pāḷiyaṃ vuttāva.	1108	
PA_atk-s02_02a:1108_1	Sabbākāraparipūrānīti iminā pana ayaṃ viseso veditabbo – tesaṃ kira cakkānaṃ pādatalassa	1108	
PA_atk-s02_02a:1108_2	majjhe nābhi dissati, nābhiparicchinnā vaṭṭalekhā dissati, nābhimukhaparikkhepapaṭṭo	1108	
PA_atk-s02_02a:1108_3	dissati, panāḷimukhaṃ dissati, arā dissanti, aresu vaṭṭalekhā dissanti, nemī dissanti,	1108	
PA_atk-s02_02a:1108_4	nemimaṇikā dissanti. Idaṃ tāva pāḷiāgatameva.	1108	
PA_atk-s02_02a:1109_0	Sambahulavāro pana anāgato, so evaṃ daṭṭhabbo – satti siri vaccho nandi sovattiko	1109	
PA_atk-s02_02a:1109_1	vaṭaṃsako vaḍḍhamānakaṃ macchayugalaṃ bhaddapīṭhaṃ aṅkusaṃ tomaro pāsādo toraṇaṃ	1109	
PA_atk-s02_02a:1109_2	setacchattaṃ khaggo tālavaṇṭaṃ morahatthako vāḷabījanī uṇhīsaṃ patto maṇi kusumadāmaṃ	1109	
PA_atk-s02_02a:1109_3	nīluppalaṃ rattuppalaṃ setuppalaṃ padumaṃ puṇḍarīkaṃ puṇṇaghaṭo puṇṇapāti samuddo	1109	
PA_atk-s02_02a:1109_4	cakkavāḷo himavā sineru candimasūriyā nakkhattāni cattāro mahādīpā dveparittadīpasahassāni,	1109	
PA_atk-s02_02a:1109_5	antamaso cakkavattirañño parisaṃ upādāya sabbo cakkalakkhaṇasseva parivāro.	1109	
PA_atk-s02_02a:1110_0	Āyatapaṇhīti dīghapaṇhi, paripuṇṇapaṇhīti attho. Yathā hi aññesaṃ aggapādo dīgho	1110	
PA_atk-s02_02a:1110_1	hoti, paṇhimatthake jaṅghā patiṭṭhāti, paṇhi tacchetvā ṭhapitā viya hoti, na evaṃ	1110	
PA_atk-s02_02a:1110_2	tathāgatassa. Tathāgatassa pana catūsu koṭṭhāsesu dve koṭṭhāsā aggapādo hoti, tatiye	1110	
PA_atk-s02_02a:1110_3	koṭṭhāse jaṅghā patiṭṭhāti, catutthe koṭṭhāse āraggena vaṭṭetvā ṭhapitā viya rattakambale	1110	
PA_atk-s02_02a:1110_4	geṇḍukasadisā paṇhi hoti.	1110	
PA_atk-s02_02a:1111_0	Dīghaṅgulīti yathā aññesaṃ kāci aṅguli dīghā hoti, kāci rassā, na evaṃ tathāgatassa.	1111	
PA_atk-s02_02a:1111_1	Tathāgatassa pana makkaṭasseva dīghahatthapādaṅguliyo mūle thūlā anupubbena gantvā	1111	
PA_atk-s02_02a:1111_2	agge tanukā niyyāsatelena madditvā vaṭṭitaharitālavaṭṭisadisā honti. Tena vuttaṃ “dīghaṅgulī”ti.	1111	
PA_atk-s02_02a:1112	Mudutalunahatthapādoti sappimaṇḍe osādetvā ṭhapitaṃ satavāravihatakappāsapaṭalaṃ viya mudū, jātamattakumārassa viya ca niccakālaṃ talunā ca hatthapādā assāti mudutalunahatthapādo.	111	
PA_atk-s02_02a:1113_0	Jālahatthapādoti na cammena paṭibaddhaaṅgulantaro. Ediso hi phaṇahatthako purisadosena	1113	
PA_atk-s02_02a:1113_1	upahato pabbajjampi na labhati. Tathāgatassa pana catasso hatthaṅguliyo pañcapi pādaṅguliyo	1113	
PA_atk-s02_02a:1113_2	ekappamāṇā honti, tāsaṃ ekappamāṇattāya yavalakkhaṇaṃ aññamaññaṃ paṭivijjhitvā tiṭṭhati.	1113	
PA_atk-s02_02a:1113_3	Athassa hatthapādā kusalena vaḍḍhakinā yojitajālavātapānasadisā honti. Tena vuttaṃ “jālahatthapādo”ti.	1113	
PA_atk-s02_02a:1114_0	Uddhaṃ patiṭṭhitagopphakattā ussaṅkhā pādā assāti ussaṅkhapādo. Aññesañhi piṭṭhipāde	1114	
PA_atk-s02_02a:1114_1	gopphakā honti. Tena tesaṃ pādā āṇibaddhā viya thaddhā honti, na yathāsukhaṃ parivattanti,	1114	
PA_atk-s02_02a:1114_2	gacchantānaṃ pādatalāni na dissanti. Tathāgatassa pana abhiruhitvā upari gopphakā	1114	
PA_atk-s02_02a:1114_3	patiṭṭhahanti. Tenassa nābhito paṭṭhāya uparimakāyo nāvāya ṭhapitasuvaṇṇapaṭimā viya	1114	
PA_atk-s02_02a:1114_4	niccalo hoti, adhokāyova iñjati. Sukhena pādā parivattanti. Puratopi pacchatopi ubhayapassesupi	1114	
PA_atk-s02_02a:1114_5	ṭhatvā passantānaṃ pādatalāni paññāyanti, na hatthīnaṃ viya pacchatoyeva.	1114	
PA_atk-s02_02a:1115_0	Eṇijaṅghoti eṇimigasadisajaṅgho maṃsussadena paripuṇṇajaṅgho, na ekato baddhapiṇḍikamaṃso,	1115	
PA_atk-s02_02a:1115_1	samantato samasaṇṭhitena maṃsena parikkhittāhi suvaṭṭitāhi sāligabbhasadisāhi jaṅghāhi	1115	
PA_atk-s02_02a:1115_2	samannāgatoti attho.	1115	
PA_atk-s02_02a:1116_0	Anonamantoti anamanto. Etenassa akhujjaavāmanabhāvo dīpito. Avasesajanā hi khujjā	1116	
PA_atk-s02_02a:1116_1	vā honti vāmanā vā, khujjānaṃ uparimakāyo aparipuṇṇo hoti, vāmanānaṃ heṭṭhimakāyo.	1116	
PA_atk-s02_02a:1116_2	Te aparipuṇṇakāyattā na sakkonti anonamantā jaṇṇukāni parimajjituṃ. Tathāgato pana	1116	
PA_atk-s02_02a:1116_3	paripuṇṇaubhayakāyattā sakkoti.	1116	
PA_atk-s02_02a:1117	Usabhavāraṇādīnaṃ viya suvaṇṇapadumakaṇṇikasadise kose ohitaṃ paṭicchannaṃ vatthaguyhaṃ assāti kosohitavatthaguyho. Vatthaguyhanti vatthena gūhitabbaṃ aṅgajātaṃ vuccati.	111	
PA_atk-s02_02a:1118_0	Suvaṇṇavaṇṇoti jātihiṅgulakena majjitvā dīpidāṭhāya ghaṃsitvā gerukaparikammaṃ katvā	1118	
PA_atk-s02_02a:1118_1	ṭhapitaghanasuvaṇṇarūpakasadisoti attho. Etenassa ghanasiniddhasaṇhasarīrataṃ dassetvā	1118	
PA_atk-s02_02a:1118_2	chavivaṇṇadassanatthaṃ kañcanasannibhattacoti vuttaṃ, purimassa vā vevacanameva etaṃ.	1118	
PA_atk-s02_02a:1119_0	Rajojallanti rajo vā malaṃ vā. Na upalimpatīti na laggati, padumapalāsato udakabindu	1119	
PA_atk-s02_02a:1119_1	viya vivaṭṭati. Hatthadhovanapādadhovanādīni pana utuggahaṇatthāya ceva dāyakānaṃ	1119	
PA_atk-s02_02a:1119_2	puññaphalatthāya ca buddhā karonti, vattasīsenāpi ca karontiyeva. Senāsanaṃ pavisantena	1119	
PA_atk-s02_02a:1119_3	hi bhikkhunā pāde dhovitvā pavisitabbanti vuttametaṃ.	1119	
PA_atk-s02_02a:1120	Uddhaggalomoti āvaṭṭapariyosāne uddhaggāni hutvā mukhasobhaṃ ullokayamānāni viya ṭhitāni lomāni assāti uddhaggalomo.	112	
PA_atk-s02_02a:1121_0	Brahmujugattoti brahmā viya ujugatto, ujumeva uggatadīghasarīro. Yebhuyyena hi sattā	1121	
PA_atk-s02_02a:1121_1	khandhe kaṭiyaṃ jāṇūsūti tīsu ṭhānesu namanti. Te kaṭiyaṃ namantā pacchato namanti,	1121	
PA_atk-s02_02a:1121_2	itaresu dvīsu ṭhānesu purato. Dīghasarīrā paneke passavaṅkā honti, eke mukhaṃ unnāmetvā	1121	
PA_atk-s02_02a:1121_3	nakkhattāni gaṇayantā viya caranti, eke appamaṃsalohitā sūlasadisā honti, pavedhamānā	1121	
PA_atk-s02_02a:1121_4	gacchanti. Tathāgato pana ujumeva uggantvā dīghappamāṇo devanagare ussitasuvaṇṇatoraṇaṃ viya hoti.	1121	
PA_atk-s02_02a:1122_0	Sattussadoti dve hatthapiṭṭhiyo dve pādapiṭṭhiyo dve aṃsakūṭāni khandhoti imesu sattasu	1122	
PA_atk-s02_02a:1122_1	ṭhānesu paripuṇṇamaṃsussado assāti sattussado. Aññesaṃ pana hatthapādapiṭṭhīsu nhārujālā	1122	
PA_atk-s02_02a:1122_2	paññāyanti, aṃsakūṭakhandhesu aṭṭhikoṭiyo, te manussapetā viya khāyanti, na tathāgato.	1122	
PA_atk-s02_02a:1122_3	Tathāgato pana sattasu ṭhānesu paripuṇṇamaṃsussadattā nigūḷhanhārujālehi hatthapiṭṭhādīhi	1122	
PA_atk-s02_02a:1122_4	vaṭṭetvā ṭhapitasuvaṇṇavaṇṇāliṅgasadisena khandhena silārūpakaṃ viya cittakammarūpakaṃ viya ca khāyati.	1122	
PA_atk-s02_02a:1123_0	Sīhassa pubbaddhaṃ viya kāyo assāti sīhapubbaddhakāyo. Sīhassa hi puratthimakāyova	1123	
PA_atk-s02_02a:1123_1	paripuṇṇo hoti, pacchimakāyo aparipuṇṇo. Tathāgatassa pana sīhassa pubbaddhakāyova	1123	
PA_atk-s02_02a:1123_2	sabbo kāyo paripuṇṇo. Sopi sīhasseva na tattha tattha vinatunnatādivasena dussaṇṭhitavisaṇṭhito,	1123	
PA_atk-s02_02a:1123_3	dīghayuttaṭhāne pana dīgho, rassakisathūlaanuvaṭṭitayuttaṭṭhānesu tathāvidhova hoti. Vuttañhetaṃ –	1123	
PA_atk-s02_02a:1124_0	“Manāpiye ca kho, bhikkhave, kammavipāke paccupaṭṭhite yehi aṅgehi dīghehi sobhati,	1124	
PA_atk-s02_02a:1124_1	tāni aṅgāni dīghāni saṇṭhahanti. Yehi aṅgehi rassehi sobhati, tāni aṅgāni rassāni	1124	
PA_atk-s02_02a:1124_2	saṇṭhahanti. Yehi aṅgehi thūlehi sobhati, tāni aṅgāni thūlāni saṇṭhahanti. Yehi aṅgehi	1124	
PA_atk-s02_02a:1124_3	kisehi sobhati, tāni aṅgāni kisāni saṇṭhahanti. Yehi aṅgehi vaṭṭehi sobhati, tāni	1124	
PA_atk-s02_02a:1124_4	aṅgāni vaṭṭāni saṇṭhahantī”ti.	1124	
PA_atk-s02_02a:1125	Iti nānācittena puññacittena cittito dasahi pāramīhi sajjito tathāgatassa attabhāvo, tassa loke sabbasippino vā iddhimanto vā paṭirūpakampi kātuṃ na sakkonti.	112	
PA_atk-s02_02a:1126_0	Citantaraṃsoti antaraṃsaṃ vuccati dvinnaṃ koṭṭānamantaraṃ, taṃ citaṃ paripuṇṇamassāti	1126	
PA_atk-s02_02a:1126_1	citantaraṃso. Aññesañhi taṃ ṭhānaṃ ninnaṃ hoti, dve piṭṭhikoṭṭā pāṭiyekkaṃ paññāyanti.	1126	
PA_atk-s02_02a:1126_2	Tathāgatassa pana kaṭito paṭṭhāya maṃsapaṭalaṃ yāva khandhā uggamma samussitasuvaṇṇaphalakaṃ	1126	
PA_atk-s02_02a:1126_3	viya piṭṭhiṃ chādetvā patiṭṭhitaṃ.	1126	
PA_atk-s02_02a:1127_0	Nigrodhaparimaṇḍaloti nigrodho viya parimaṇḍalo. Yathā paṇṇāsahatthatāya vā satahatthatāya	1127	
PA_atk-s02_02a:1127_1	vā samakkhandhasākho nigrodho dīghatopi vitthāratopi ekappamāṇova hoti, evaṃ kāyatopi	1127	
PA_atk-s02_02a:1127_2	byāmatopi ekappamāṇo. Yathā aññesaṃ kāyo vā dīgho hoti byāmo vā, na evaṃ visamappamāṇoti	1127	
PA_atk-s02_02a:1127_3	attho. Teneva “yāvatakvassa kāyo”tiādi vuttaṃ. Tattha yāvatako assāti yāvatakvassa.	1127	
PA_atk-s02_02a:1128_0	Samavaṭṭakkhandhoti samavaṭṭitakkhandho. Yathā eke koñcā viya bakā viya varāhā viya	1128	
PA_atk-s02_02a:1128_1	ca dīghagalā vaṅkagalā puthulagalā ca honti, kathanakāle sirājālaṃ paññāyati, mando	1128	
PA_atk-s02_02a:1128_2	saro nikkhamati, na evaṃ tassa. Tathāgatassa pana suvaṭṭitasuvaṇṇāliṅgasadiso khandho	1128	
PA_atk-s02_02a:1128_3	hoti, kathanakāle sirājālaṃ na paññāyati, meghassa viya gajjato saro mahā hoti.	1128	
PA_atk-s02_02a:1129_0	Rasaggasaggīti ettha rasaṃ gasantīti rasaggasā, rasaharaṇīnametaṃ adhivacanaṃ, tā	1129	
PA_atk-s02_02a:1129_1	aggā assāti rasaggasaggī. Tathāgatassa hi satta rasaharaṇisahassāni uddhaggāni hutvā	1129	
PA_atk-s02_02a:1129_2	gīvāyameva paṭimukkāni. Tilaphalamattopi āhāro jivhagge ṭhapito sabbaṃ kāyaṃ anupharati,	1129	
PA_atk-s02_02a:1129_3	teneva mahāpadhānaṃ padahantassa ekataṇḍulādīhipi kāḷāyayūsapasatenāpi kāyassa yāpanaṃ	1129	
PA_atk-s02_02a:1129_4	ahosi. Aññesaṃ pana tathā abhāvā na sakalakāyaṃ ojā pharati, tena te bahvābādhā honti.	1129	
PA_atk-s02_02a:1129_5	Idaṃ lakkhaṇaṃ appābādhatāsaṅkhātassa nissandaphalassa vasena pākaṭaṃ hoti.	1129	
PA_atk-s02_02a:1130_0	Sīhasseva hanu assāti sīhahanu. Tattha sīhassa heṭṭhimahanumeva paripuṇṇaṃ hoti,	1130	
PA_atk-s02_02a:1130_1	na uparimaṃ. Tathāgatassa pana sīhassa heṭṭhimaṃ viya dvepi paripuṇṇāni dvādasiyaṃ	1130	
PA_atk-s02_02a:1130_2	pakkhassa candasadisāni honti.	1130	
PA_atk-s02_02a:1131_0	Cattālīsadantotiādīsu uparimahanuke patiṭṭhitā vīsati, heṭṭhime vīsatīti cattālīsa	1131	
PA_atk-s02_02a:1131_1	dantā assāti cattālīsadanto. Aññesañhi paripuṇṇadantānampi dvattiṃsa dantā honti,	1131	
PA_atk-s02_02a:1131_2	tathāgatassa cattālīsaṃ.	1131	
PA_atk-s02_02a:1132	Aññesañca keci dantā uccā keci nīcāti visamā honti, tathāgatassa pana ayapaṭṭachinnasaṅkhapaṭalaṃ viya samā.	113	
PA_atk-s02_02a:1133_0	Aññesaṃ kumbhīlānaṃ viya dantā viraḷā honti, macchamaṃsādīni khādantānaṃ dantantaraṃ	1133	
PA_atk-s02_02a:1133_1	pūrati. Tathāgatassa pana kanakalatāya samussāpitavajirapanti viya aviraḷā tulikāya	1133	
PA_atk-s02_02a:1133_2	dassitaparicchedā viya dantā honti.	1133	
PA_atk-s02_02a:1134_0	Susukkadāṭhoti aññesañca pūtidantā uṭṭhahanti, tena kāci dāṭhā kāḷāpi vivaṇṇāpi honti.	1134	
PA_atk-s02_02a:1134_1	Tathāgato susukkadāṭho osadhitārakampi atikkamma virocamānāya pabhāya samannāgatadāṭho,	1134	
PA_atk-s02_02a:1134_2	tena vuttaṃ “susukkadāṭho”ti.	1134	
PA_atk-s02_02a:1135_0	Pahūtajivhoti aññesaṃ jivhā thūlāpi hoti kisāpi rassāpi thaddhāpi visamāpi, tathāgatassa	1135	
PA_atk-s02_02a:1135_1	pana mudu dīghā puthulā vaṇṇasampannā hoti. So taṃ lakkhaṇaṃ pariyesituṃ āgatānaṃ	1135	
PA_atk-s02_02a:1135_2	kaṅkhāvinodanatthaṃ mudukattā taṃ jivhaṃ kathinasūciṃ viya vaṭṭetvā ubho nāsikasotāni	1135	
PA_atk-s02_02a:1135_3	parāmasati, dīghattā ubho kaṇṇasotāni parāmasati, puthulattā kesantapariyosānaṃ kevalampi	1135	
PA_atk-s02_02a:1135_4	nalāṭaṃ paṭicchādeti. Evaṃ tassā mududīghaputhulabhāvaṃ pakāsento kaṅkhaṃ vinodeti.	1135	
PA_atk-s02_02a:1135_5	Evaṃ tilakkhaṇasampannaṃ jivhaṃ sandhāya “pahūtajivho”ti vuttaṃ.	1135	
PA_atk-s02_02a:1136_0	Brahmassaroti aññe chinnassarāpi bhinnassarāpi kākassarāpi honti, tathāgato pana	1136	
PA_atk-s02_02a:1136_1	mahābrahmuno sarasadisena sarena samannāgato. Mahābrahmuno hi pittasemhehi apalibuddhattā	1136	
PA_atk-s02_02a:1136_2	saro visuddho hoti. Tathāgatenāpi katakammaṃ vatthuṃ sodheti, vatthussa suddhattā	1136	
PA_atk-s02_02a:1136_3	nābhito paṭṭhāya samuṭṭhahanto saro visuddho aṭṭhaṅgasamannāgatova samuṭṭhāti. Karaviko	1136	
PA_atk-s02_02a:1136_4	viya bhaṇatīti karavikabhāṇī, mattakaravikarutamañjughosoti attho.	1136	
PA_atk-s02_02a:1137_0	Tatridaṃ karavikarutassa mañjutāya – karavikasakuṇe kira madhurarasaṃ ambapakkaṃ	1137	
PA_atk-s02_02a:1137_1	mukhatuṇḍakena paharitvā paggharitaṃ rasaṃ sāyitvā pakkhena tālaṃ datvā vikūjamāne	1137	
PA_atk-s02_02a:1137_2	catuppadādīni mattāni viya laḷituṃ ārabhanti. Gocarappasutāpi catuppadā mukhagatānipi	1137	
PA_atk-s02_02a:1137_3	tiṇāni chaḍḍetvā taṃ saddaṃ suṇanti, vāḷamigā khuddakamige anubandhamānā ukkhittapādaṃ	1137	
PA_atk-s02_02a:1137_4	anukkhipitvāva tiṭṭhanti, anubaddhamigāpi maraṇabhayaṃ hitvāpi tiṭṭhanti, ākāse pakkhandapakkhinopi	1137	
PA_atk-s02_02a:1137_5	pakkhe pasāretvā tiṭṭhanti, udake macchāpi kaṇṇapaṭalaṃ apphoṭentā taṃ saddaṃ suṇamānāva	1137	
PA_atk-s02_02a:1137_6	tiṭṭhanti. Evaṃ mañjurutā karavikā.	1137	
PA_atk-s02_02a:1138_0	Asandhimittāpi dhammāsokassa devī – “atthi nu kho, bhante, buddhasaddena sadiso kassaci	1138	
PA_atk-s02_02a:1138_1	saddo”ti saṅghaṃ pucchi. Atthi karavikasakuṇassāti. Kuhiṃ, bhante, sakuṇāti? Himavanteti.	1138	
PA_atk-s02_02a:1138_2	Sā rājānaṃ āha, – “deva, karavikasakuṇaṃ daṭṭhukāmā”ti. Rājā “imasmiṃ pañjare nisīditvā	1138	
PA_atk-s02_02a:1138_3	karaviko āgacchatū”ti suvaṇṇapañjaraṃ vissajjesi. Pañjaro gantvā ekassa karavikassa	1138	
PA_atk-s02_02a:1138_4	purato aṭṭhāsi. So “rājāṇāya āgato pañjaro, na sakkā agantu”nti tattha nisīdi. Pañjaro	1138	
PA_atk-s02_02a:1138_5	āgantvā rañño puratova aṭṭhāsi. Karavikaṃ saddaṃ kārāpetuṃ na sakkonti. Atha rājā	1138	
PA_atk-s02_02a:1138_6	“kathaṃ bhaṇe ime saddaṃ karontī”ti āha? Ñātake disvā devāti. Atha naṃ rājā ādāsehi	1138	
PA_atk-s02_02a:1138_7	parikkhipāpesi. So attanova chāyaṃ disvā “ñātakā me āgatā”ti maññamāno pakkhena tāḷaṃ	1138	
PA_atk-s02_02a:1138_8	datvā mañjussarena maṇivaṃsaṃ dhamamāno viya viravi. Sakalanagare manussā mattā viya	1138	
PA_atk-s02_02a:1138_9	laḷiṃsu. Asandhimittā cintesi – “imassa tāva tiracchānassa evaṃ madhuro saddo, kīdiso	1138	
PA_atk-s02_02a:1138_10	nu kho sabbaññutaññāṇasirippattassa bhagavato ahosī”ti pītiṃ uppādetvā taṃ pītiṃ	11381	
PA_atk-s02_02a:1138_11	avijahitvā sattahi jaṅghasatehi saddhiṃ sotāpattiphale patiṭṭhāsi. Evaṃ madhuro karavikasaddo.	11381	
PA_atk-s02_02a:1138_12	Tato satabhāgena sahassabhāgena ca madhurataro tathāgatassa saddo, loke pana karavikato	11381	
PA_atk-s02_02a:1138_13	aññassa madhurarassa abhāvato “karavikabhāṇī”ti vuttaṃ.	11381	
PA_atk-s02_02a:1139_0	Abhinīlanettoti na sakalanīlanettova, nīlayuttaṭṭhāne panassa umāpupphasadisena ativisuddhena	1139	
PA_atk-s02_02a:1139_1	nīlavaṇṇena samannāgatāni akkhīni honti. Pītayuttaṭṭhāne kaṇikārapupphasadisena pītavaṇṇena,	1139	
PA_atk-s02_02a:1139_2	lohitayuttaṭṭhāne bandhujīvakapupphasadisena lohitavaṇṇena, setayuttaṭṭhāne osadhitārakasadisena	1139	
PA_atk-s02_02a:1139_3	setavaṇṇena, kāḷayuttaṭṭhāne addāriṭṭhakasadisena kāḷavaṇṇena samannāgatāni suvaṇṇavimāne	1139	
PA_atk-s02_02a:1139_4	ugghāṭitamaṇisīhapañjarasadisāni khāyanti.	1139	
PA_atk-s02_02a:1140_0	Gopakhumoti ettha pakhumanti sakalaṃ cakkhubhaṇḍaṃ adhippetaṃ. Taṃ kāḷavacchakassa	1140	
PA_atk-s02_02a:1140_1	bahaladhātukaṃ hoti, rattavacchakassa vippasannaṃ, taṃmuhuttajātarattavacchasadisacakkhubhaṇḍoti	1140	
PA_atk-s02_02a:1140_2	attho. Aññesañhi akkhibhaṇḍā aparipuṇṇā honti, hatthimūsikakākādīnaṃ akkhisadisehi	1140	
PA_atk-s02_02a:1140_3	viniggatehi gambhīrehipi akkhīhi samannāgatā honti. Tathāgatassa pana dhovitvā majjitvā	1140	
PA_atk-s02_02a:1140_4	ṭhapitamaṇiguḷikā viya mudusiniddhanīlasukhumapakhumācitāni akkhīni.	1140	
PA_atk-s02_02a:1141_0	Uṇṇāti uṇṇalomaṃ. Bhamukantareti dvinnaṃ bhamukānaṃ vemajjhe nāsikamatthakeyeva jātā.	1141	
PA_atk-s02_02a:1141_1	Uggantvā pana nalāṭamajjhajātā. Odātāti parisuddhā osadhitārakavaṇṇā. Mudūti sappimaṇḍe	1141	
PA_atk-s02_02a:1141_2	osādetvā ṭhapitasatavāravihatakappāsapaṭalasadisā. Tūlasannibhāti simbalitūlalatātūlasamānā,	1141	
PA_atk-s02_02a:1141_3	ayamassā odātatāya upamā. Sā panesā koṭiyaṃ gahetvā ākaḍḍhiyamānā upaḍḍhabāhuppamāṇā	1141	
PA_atk-s02_02a:1141_4	hoti, vissaṭṭhā dakkhiṇāvaṭṭavasena āvaṭṭitvā uddhaggā hutvā santiṭṭhati, suvaṇṇaphalakamajjhe	1141	
PA_atk-s02_02a:1141_5	ṭhapitarajatapupphuḷakā viya suvaṇṇaghaṭato nikkhamamānā khīradhārā viya aruṇappabhārañjite	1141	
PA_atk-s02_02a:1141_6	gamanatale osadhitārakā viya ca atimanoharāya siriyā virocati.	1141	
PA_atk-s02_02a:1142_0	Uṇhīsasīsoti idaṃ paripuṇṇanalāṭatañceva paripuṇṇasīsatañcāti dve atthavase paṭicca	1142	
PA_atk-s02_02a:1142_1	vuttaṃ. Tathāgatassa hi dakkhiṇakaṇṇacūḷikato paṭṭhāya maṃsapaṭalaṃ uṭṭhahitvā sakalaṃ	1142	
PA_atk-s02_02a:1142_2	nalāṭaṃ chādayamānaṃ pūrayamānaṃ gantvā vāmakaṇṇacūḷikāya patiṭṭhitaṃ, rañño baddhauṇhīsapaṭṭo	1142	
PA_atk-s02_02a:1142_3	viya virocati. Pacchimabhavikabodhisattānaṃ kira imaṃ lakkhaṇaṃ viditvā rājūnaṃ uṇhīsapaṭṭaṃ	1142	
PA_atk-s02_02a:1142_4	akaṃsu, ayaṃ tāva eko attho. Aññe pana janā aparipuṇṇasīsā honti, keci kappasīsā,	1142	
PA_atk-s02_02a:1142_5	keci phalasīsā, keci aṭṭhisīsā, keci tumbasīsā, keci pabbhārasīsā. Tathāgatassa pana	1142	
PA_atk-s02_02a:1142_6	āraggena vaṭṭetvā ṭhapitaṃ viya suparipuṇṇaṃ udakapupphuḷasadisaṃ sīsaṃ hoti. Tattha	1142	
PA_atk-s02_02a:1142_7	purimanayena uṇhīsaveṭhitasīso viyāti uṇhīsasīso. Dutiyanayena uṇhīsaṃ viya sabbattha	1142	
PA_atk-s02_02a:1142_8	parimaṇḍalasīsoti uṇhīsasīso.	1142	
PA_atk-s02_02a:1143_0	Imāni pana mahāpurisalakkhaṇāni kammaṃ kammasarikkhakaṃ lakkhaṇaṃ lakkhaṇānisaṃsanti	1143	
PA_atk-s02_02a:1143_1	ime cattāro koṭṭhāse ekekasmiṃ lakkhaṇe dassetvā kathitāni sukathitāni honti. Tasmā	1143	
PA_atk-s02_02a:1143_2	bhagavatā lakkhaṇasutte vuttāni imāni kammādīni dassetvā kathetabbāni. Suttavasena	1143	
PA_atk-s02_02a:1143_3	vinicchituṃ asakkontena sumaṅgalavilāsiniyā dīghanikāyaṭṭhakathāya tasseva suttassa	1143	
PA_atk-s02_02a:1143_4	vaṇṇanāya vuttanayena gahetabbāni.	1143	
PA_atk-s02_02a:1144_0	Imehi kho, bho, so bhavaṃ gotamoti, bho ācariya, imehi dvattiṃsamahāpurisalakkhaṇehi	1144	
PA_atk-s02_02a:1144_1	so bhavaṃ gotamo samannāgato devanagare samussitaratanavicittaṃ suvaṇṇatoraṇaṃ viya	1144	
PA_atk-s02_02a:1144_2	yojanasatubbedho sabbapāliphullo pāricchattako viya selantaramhi supupphitasālarukkho	1144	
PA_atk-s02_02a:1144_3	viya tārāgaṇapaṭimaṇḍitagaganatalamiva ca attano sirivibhavena lokaṃ ālokaṃ kurumāno	1144	
PA_atk-s02_02a:1144_4	viya caratīti imatthampi dīpetvā kiriyācāraṃ ācikkhituṃ gacchanto kho panātiādimāha.	1144	
PA_atk-s02_02a:1145_0	387. Dakkhiṇenāti buddhānañhi ṭhatvā vā nisīditvā vā nipajjitvā vā gamanaṃ abhinīharantānaṃ	1145	
PA_atk-s02_02a:1145_1	dakkhiṇapādova purato hoti. Satatapāṭihāriyaṃ kiretaṃ. Nātidūre pādaṃ uddharatīti	1145	
PA_atk-s02_02a:1145_2	taṃ dakkhiṇapādaṃ na atidūre ṭhapessāmīti uddharati. Atidūrañhi abhihariyamāne dakkhiṇapādena	1145	
PA_atk-s02_02a:1145_3	vāmapādo ākaḍḍhiyamāno gaccheyya, dakkhiṇapādopi dūraṃ gantuṃ na sakkuṇeyya, āsanneyeva	1145	
PA_atk-s02_02a:1145_4	patiṭṭhaheyya, evaṃ sati padavicchedo nāma hoti. Dakkhiṇapāde pana pamāṇeneva uddhate	1145	
PA_atk-s02_02a:1145_5	vāmapādopi pamāṇeneva uddhariyati, pamāṇena uddhato patiṭṭhahantopi pamāṇeyeva patiṭṭhāti.	1145	
PA_atk-s02_02a:1145_6	Evamanena tathāgatassa dakkhiṇapādakiccaṃ vāmapādena niyamitaṃ, vāmapādakiccaṃ dakkhiṇapādena	1145	
PA_atk-s02_02a:1145_7	niyamitanti veditabbaṃ.	1145	
PA_atk-s02_02a:1146_0	Nātisīghanti divā vihārabhattatthāya gacchanto bhikkhu viya na atisīghaṃ gacchati.	1146	
PA_atk-s02_02a:1146_1	Nātisaṇikanti yathā pacchato āgacchanto okāsaṃ na labhati, evaṃ na atisaṇikaṃ gacchati.	1146	
PA_atk-s02_02a:1146_2	Adduvena adduvanti jaṇṇukena jaṇṇukaṃ, na satthiṃ unnāmetīti gambhīre udake gacchanto	1146	
PA_atk-s02_02a:1146_3	viya na ūruṃ unnāmeti. Na onāmetīti rukkhasākhāchedanadaṇḍaṅkusapādo viya na pacchato	1146	
PA_atk-s02_02a:1146_4	osakkāpeti. Na sannāmetīti obaddhānābaddhaṭṭhānehi pādaṃ koṭṭento viya na thaddhaṃ	1146	
PA_atk-s02_02a:1146_5	karoti. Na vināmetīti yantarūpakaṃ kīḷāpento viya na ito cito ca cāleti. Adharakāyovāti	1146	
PA_atk-s02_02a:1146_6	heṭṭhimakāyova iñjati, uparimakāyo nāvāya ṭhapitasuvaṇṇapaṭimā viya niccalo hoti.	1146	
PA_atk-s02_02a:1146_7	Dūre ṭhatvā olokento hi buddhānaṃ ṭhitabhāvaṃ vā gamanabhāvaṃ vā na jānāti. Kāyabalenāti	1146	
PA_atk-s02_02a:1146_8	bāhā khipanto sarīrato sedehi muccantehi na kāyabalena gacchati. Sabbakāyenevāti	1146	
PA_atk-s02_02a:1146_9	gīvaṃ aparivattetvā rāhulovāde vuttanāgāpalokitavaseneva apaloketi.	1146	
PA_atk-s02_02a:1147_0	Na uddhantiādīsu nakkhattāni gaṇento viya na uddhaṃ ulloketi, naṭṭhaṃ kākaṇikaṃ vā	1147	
PA_atk-s02_02a:1147_1	māsakaṃ vā pariyesanto viya na adho oloketi, na hatthiassādayo passanto viya ito	1147	
PA_atk-s02_02a:1147_2	cito ca vipekkhamāno gacchati. Yugamattanti navavidatthimatte cakkhūni ṭhapetvā gacchanto	1147	
PA_atk-s02_02a:1147_3	yugamattaṃ pekkhati nāma, bhagavāpi yuge yutto sudantaājānīyo viya ettakaṃ passanto	1147	
PA_atk-s02_02a:1147_4	gacchati. Tato cassa uttarīti yugamattato paraṃ na passatīti na vattabbo. Na hi kuṭṭaṃ	1147	
PA_atk-s02_02a:1147_5	vā kavāṭaṃ vā gaccho vā latā vā āvarituṃ sakkoti, atha khvassa anāvaraṇañāṇassa anekāni	1147	
PA_atk-s02_02a:1147_6	cakkavāḷasahassāni ekaṅgaṇāneva honti. Antaragharanti heṭṭhā mahāsakuludāyisutte	1147	
PA_atk-s02_02a:1147_7	indakhīlato paṭṭhāya antaragharaṃ, idha gharaummārato paṭṭhāya veditabbaṃ. Na kāyantiādi	1147	
PA_atk-s02_02a:1147_8	pakatiiriyapatheneva pavisatīti dassanatthaṃ vuttaṃ. Daliddamanussānaṃ nīcagharakaṃ	1147	
PA_atk-s02_02a:1147_9	pavisantepi hi tathāgate chadanaṃ vā uggacchati, pathavī vā ogacchati, bhagavā pana	1147	
PA_atk-s02_02a:1147_10	pakatigamaneneva gacchati. Nātidūreti atidūre parivattantena hi ekaṃ dve padavāre	11471	
PA_atk-s02_02a:1147_11	piṭṭhibhāgena gantvā nisīditabbaṃ hoti. Nāccāsanneti accāsanne parivattantena ekaṃ	11471	
PA_atk-s02_02a:1147_12	dve padavāre purato gantvā nisīditabbaṃ hoti. Tasmā yasmiṃ padavāre ṭhitena purato	11471	
PA_atk-s02_02a:1147_13	vā pacchato vā agantvā nisīditabbaṃ hoti, tattha parivattati.	11471	
PA_atk-s02_02a:1148_0	Pāṇināti kaṭivātābādhiko viya na āsanaṃ hatthehi gahetvā nisīdati. Pakkhipatīti yo	1148	
PA_atk-s02_02a:1148_1	kiñci kammaṃ katvā kīḷanto ṭhitakova patati, yopi orimaṃ aṅgaṃ nissāya nisinno ghaṃsanto	1148	
PA_atk-s02_02a:1148_2	yāva pārimaṅgā gacchati, pārimaṅgaṃ vā nissāya nisinno tatheva yāva orimaṅgā āgacchati,	1148	
PA_atk-s02_02a:1148_3	sabbo so āsane kāyaṃ pakkhipati nāma. Bhagavā pana evaṃ akatvā āsanassa majjhe olambakaṃ	1148	
PA_atk-s02_02a:1148_4	dhārento viya tūlapicuṃ ṭhapento viya saṇikaṃ nisīdati. Hatthakukkuccanti pattamukhavaṭṭiyaṃ	1148	
PA_atk-s02_02a:1148_5	udakabinduṭhapanaṃ makkhikabījaniyā paṇṇacchedanaphālanādi hatthena asaṃyatakaraṇaṃ.	1148	
PA_atk-s02_02a:1148_6	Pādakukkuccanti pādena bhūmighaṃsanādi asaṃyatakaraṇaṃ.	1148	
PA_atk-s02_02a:1149_0	Na chambhatīti na bhāyati. Na kampatīti na osīdati. Na vedhatīti na calati. Na paritassatīti	1149	
PA_atk-s02_02a:1149_1	bhayaparitassanāyapi taṇhāparitassanāyapi na paritassati. Ekacco hi dhammakathādīnaṃ	1149	
PA_atk-s02_02a:1149_2	atthāya āgantvā manussesu vanditvā ṭhitesu “sakkhissāmi nu kho tesaṃ cittaṃ gaṇhanto	1149	
PA_atk-s02_02a:1149_3	dhammaṃ vā kathetuṃ, pañhaṃ vā pucchito vissajjetuṃ, bhattānumodanaṃ vā kātu”nti	1149	
PA_atk-s02_02a:1149_4	bhayaparitassanāya paritassati. Ekacco “manāpā nu kho me yāgu āgacchissati, manāpaṃ	1149	
PA_atk-s02_02a:1149_5	antarakhajjaka”nti vā taṇhāparitassanāya paritassati. Tadubhayampi tassa natthīti	1149	
PA_atk-s02_02a:1149_6	na paritassati. Vivekāvaṭṭoti viveke nibbāne āvaṭṭamānaso hutvā. Vivekavattotipi	1149	
PA_atk-s02_02a:1149_7	pāṭho, vivekavattayutto hutvāti attho. Vivekavattaṃ nāma katabhattakiccassa bhikkhuno	1149	
PA_atk-s02_02a:1149_8	divāvihāre samathavipassanāvasena mūlakammaṭṭhānaṃ gahetvā pallaṅkaṃ ābhujitvā nisīdanaṃ.	1149	
PA_atk-s02_02a:1149_9	Evaṃ nisinnassa hi iriyāpatho upasanto hoti.	1149	
PA_atk-s02_02a:1150_0	Na pattaṃ unnāmetītiādīsu ekacco pattamukhavaṭṭiyā udakadānaṃ āharanto viya pattaṃ	1150	
PA_atk-s02_02a:1150_1	unnāmeti, eko pādapiṭṭhiyaṃ ṭhapento viya onāmeti, eko baddhaṃ katvā gaṇhāti, eko	1150	
PA_atk-s02_02a:1150_2	ito cito ca phandāpeti, evaṃ akatvā ubhohi hatthehi gahetvā īsakaṃ nāmetvā udakaṃ	1150	
PA_atk-s02_02a:1150_3	paṭiggaṇhātīti attho. Na samparivattakanti parivattetvā paṭhamameva pattapiṭṭhiṃ	1150	
PA_atk-s02_02a:1150_4	na dhovati. Nātidūreti yathā nisinnāsanato dūre patati, na evaṃ chaḍḍeti. Nāccāsanneti	1150	
PA_atk-s02_02a:1150_5	pādamūleyeva na chaḍḍeti. Vicchaḍḍayamānoti vikiranto, yathā paṭiggāhako temati, na evaṃ chaḍḍeti.	1150	
PA_atk-s02_02a:1151_0	Nātithokanti yathā ekacco pāpiccho appicchataṃ dassento muṭṭhimattameva gaṇhāti,	1151	
PA_atk-s02_02a:1151_1	na evaṃ. Atibahunti yāpanamattato atirekaṃ. Byañjanamattāyāti byañjanassa mattā nāma	1151	
PA_atk-s02_02a:1151_2	odanato catuttho bhāgo. Ekacco hi bhatte manāpe bhattaṃ bahuṃ gaṇhāti, byañjane manāpe	1151	
PA_atk-s02_02a:1151_3	byañjanaṃ bahuṃ. Satthā pana tathā na gaṇhāti. Na ca byañjanenāti amanāpañhi byañjanaṃ	1151	
PA_atk-s02_02a:1151_4	ṭhapetvā bhattameva bhuñjanto, bhattaṃ vā ṭhapetvā byañjanameva khādanto byañjanena	1151	
PA_atk-s02_02a:1151_5	ālopaṃ atināmeti nāma. Satthā ekantarikaṃ byañjanaṃ gaṇhāti, bhattampi byañjanampi	1151	
PA_atk-s02_02a:1151_6	ekatova niṭṭhanti. Dvattikkhattunti tathāgatassa hi puthujivhāya dantānaṃ upanītabhojanaṃ	1151	
PA_atk-s02_02a:1151_7	dvattikkhattuṃ dantehi phuṭṭhamattameva saṇhakaraṇīyapiṭṭhavilepanaṃ viya hoti, tasmā	1151	
PA_atk-s02_02a:1151_8	evamāha. Na mukhe avasiṭṭhāti pokkharapatte patitaudakabindu viya vinivattitvā paragalameva	1151	
PA_atk-s02_02a:1151_9	yāti, tasmā avasiṭṭhā na hoti. Rasapaṭisaṃvedīti madhuratittakadukādirasaṃ jānāti.	1151	
PA_atk-s02_02a:1151_10	Buddhānañhi antamaso pānīyepi dibbojā pakkhittāva hoti, tena nesaṃ sabbattheva raso	11511	
PA_atk-s02_02a:1151_11	pākaṭo hoti, rasagedho pana natthi.	11511	
PA_atk-s02_02a:1152_0	Aṭṭhaṅgasamannāgatanti “neva davāyā”ti vuttehi aṭṭhahi aṅgehi samannāgataṃ. Visuddhimagge	1152	
PA_atk-s02_02a:1152_1	panassa vinicchayo āgatoti sabbāsavasutte vuttametaṃ. Hatthesu dhotesūti satthā kiṃ	1152	
PA_atk-s02_02a:1152_2	karoti? Paṭhamaṃ pattassa gahaṇaṭṭhānaṃ dhovati. Tattha pattaṃ gahetvā sukhumajālahatthaṃ	1152	
PA_atk-s02_02a:1152_3	pesetvā dve vāre sañcāreti. Ettāvatā pokkharapatte patitaudakaṃ viya vinivattitvā	1152	
PA_atk-s02_02a:1152_4	gacchati. Na ca anatthikoti yathā ekacco pattaṃ ādhārake ṭhapetvā patte udakaṃ na	1152	
PA_atk-s02_02a:1152_5	puñchati, raje patante ajjhupekkhati, na evaṃ karoti. Na ca ativelānurakkhīti yathā	1152	
PA_atk-s02_02a:1152_6	ekacco pamāṇātikkantaṃ ārakkhaṃ ṭhapeti, bhuñjitvā vā patte udakaṃ puñchitvā cīvarabhogantaraṃ	1152	
PA_atk-s02_02a:1152_7	pavesetvā pattaṃ udarena akkamitvā gaṇhāti, na evaṃ karoti.	1152	
PA_atk-s02_02a:1153_0	Na ca anumodanassāti yo hi bhuttamattova dārakesu bhattatthāya rodantesu chātajjhattesu	1153	
PA_atk-s02_02a:1153_1	manussesu bhuñjitvā anāgatesveva anumodanaṃ ārabhati, tato sabbakammāni chaḍḍetvā	1153	
PA_atk-s02_02a:1153_2	ekacce āgacchanti, ekacce anāgatāva honti, ayaṃ kālaṃ atināmeti. Yopi manussesu āgantvā	1153	
PA_atk-s02_02a:1153_3	anumodanatthāya vanditvā nisinnesu anumodanaṃ akatvāva “kathaṃ tissa, kathaṃ phussa,	1153	
PA_atk-s02_02a:1153_4	kathaṃ sumana, kathaṃ tisse, kathaṃ phusse, kathaṃ sumane, kaccittha arogā, sassaṃ	1153	
PA_atk-s02_02a:1153_5	sampanna”ntiādiṃ pāṭiyekkaṃ kathaṃ samuṭṭhāpeti, ayaṃ anumodanassa kālaṃ atināmeti,	1153	
PA_atk-s02_02a:1153_6	manussānaṃ pana okāsaṃ ñatvā āyācitakāle karonto nātināmeti nāma, satthā tathā karoti.	1153	
PA_atk-s02_02a:1154_0	Na taṃ bhattanti kiṃ bhattaṃ nāmetaṃ uttaṇḍulaṃ atikilinnantiādīni vatvā na garahati.	1154	
PA_atk-s02_02a:1154_1	Na aññaṃ bhattanti svātanāya vā punadivasāya vā bhattaṃ uppādessāmīti hi anumodanaṃ	1154	
PA_atk-s02_02a:1154_2	karonto aññaṃ bhattaṃ paṭikaṅkhati. Yo vā – “yāva mātugāmānaṃ bhattaṃ paccati, tāva	1154	
PA_atk-s02_02a:1154_3	anumodanaṃ karissāmi, atha me anumodanāvasāne attano pakkabhattatopi thokaṃ dassantī”ti	1154	
PA_atk-s02_02a:1154_4	anumodanaṃ vaḍḍheti, ayampi paṭikaṅkhati nāma. Satthā na evaṃ karoti. Na ca muccitukāmoti	1154	
PA_atk-s02_02a:1154_5	ekacco hi paṭisaṃmuñcitvā gacchati, vegena anubandhitabbo hoti. Satthā pana na evaṃ	1154	
PA_atk-s02_02a:1154_6	gacchati, parisāya majjhe ṭhitova gacchati. Accukkaṭṭhanti yo hi yāva hanukaṭṭhito	1154	
PA_atk-s02_02a:1154_7	ukkhipitvā pārupati, tassa accukkaṭṭhaṃ nāma hoti. Yo yāva gopphakā otāretvāva pārupati,	1154	
PA_atk-s02_02a:1154_8	tassa accukkaṭṭhaṃ hoti. Yopi ubhato ukkhipitvā udaraṃ vivaritvā yāti, tassapi accukkaṭṭhaṃ	1154	
PA_atk-s02_02a:1154_9	hoti. Yo ekaṃsaṃ katvā thanaṃ vivaritvā yāti, tassapi accukkaṭṭhaṃ. Satthā taṃ sabbaṃ na karoti.	1154	
PA_atk-s02_02a:1155_0	Allīnanti yathā aññesaṃ sedena tintaṃ allīyati, na evaṃ satthu. Apakaṭṭhanti khalisāṭako	1155	
PA_atk-s02_02a:1155_1	viya kāyato muccitvāpi na tiṭṭhati. Vātoti verambhavātopi uṭṭhahitvā cāletuṃ na sakkoti.	1155	
PA_atk-s02_02a:1155_2	Pādamaṇḍanānuyoganti iṭṭhakāya ghaṃsanādīhi pādasobhānuyogaṃ. Pakkhāletvāti pādeneva	1155	
PA_atk-s02_02a:1155_3	pādaṃ dhovitvā. So neva attabyābādhāyātiādīni na pubbenivāsacetopariyañāṇānaṃ atthitāya	1155	
PA_atk-s02_02a:1155_4	vadati, iriyāpathasantataṃ pana disvā anumānena vadati. Dhammanti pariyattidhammaṃ.	1155	
PA_atk-s02_02a:1155_5	Na ussādetīti kiṃ mahāraṭṭhika, kiṃ mahākuṭumbikātiādīni vatvā gehassitavasena na	1155	
PA_atk-s02_02a:1155_6	ussādeti. Na apasādetīti “kiṃ, upāsaka, kathaṃ te vihāramaggo ñāto? Kiṃ bhayena nāgacchasi?	1155	
PA_atk-s02_02a:1155_7	Na hi bhikkhū kiñci acchinditvā gaṇhanti, mā bhāyī”ti vā “kiṃ tuyhaṃ evaṃ macchariyajīvitaṃ	1155	
PA_atk-s02_02a:1155_8	nāmā”ti vā ādīni vatvā gehassitapemena na apasādeti.	1155	
PA_atk-s02_02a:1156_0	Vissaṭṭhoti siniddho apalibuddho. Viññeyyoti viññāpanīyo pākaṭo, vissaṭṭhattāyeva	1156	
PA_atk-s02_02a:1156_1	cesa viññeyyo hoti. Mañjūti madhuro. Savanīyoti sotasukho, madhurattāyeva cesa savanīyo	1156	
PA_atk-s02_02a:1156_2	hoti. Bindūti sampiṇḍito. Avisārīti avisaṭo, binduttāyeva cesa avisārī hoti. Gambhīroti	1156	
PA_atk-s02_02a:1156_3	gambhīrasamuṭṭhito. Ninnādīti ninnādavā, gambhīrattāyeva cesa ninnādī hoti. Yathāparisanti	1156	
PA_atk-s02_02a:1156_4	cakkavāḷapariyantampi ekābaddhaparisaṃ viññāpeti. Bahiddhāti aṅgulimattampi parisato	1156	
PA_atk-s02_02a:1156_5	bahiddhā na gacchati. Tasmā? So evarūpo madhurassaro akāraṇā mā nassīti. Iti bhagavato	1156	
PA_atk-s02_02a:1156_6	ghoso parisāya matthakeneva carati.	1156	
PA_atk-s02_02a:1157_0	Avalokayamānāti sirasmiṃ añjaliṃ ṭhapetvā bhagavantaṃ olokentāva paccosakkitvā dassanavijahanaṭṭhāne	1157	
PA_atk-s02_02a:1157_1	vanditvā gacchanti. Avijahitattāti yo hi kathaṃ sutvā vuṭṭhito aññaṃ diṭṭhasutādikaṃ	1157	
PA_atk-s02_02a:1157_2	kathaṃ kathento gacchati, esa sabhāvena vijahati nāma. Yo pana sutadhammakathāya	1157	
PA_atk-s02_02a:1157_3	vaṇṇaṃ kathentova gacchati, ayaṃ na vijahati nāma, evaṃ avijahantabhāvena pakkamanti.	1157	
PA_atk-s02_02a:1157_4	Gacchantanti rajjuyantavasena ratanasattubbedhaṃ suvaṇṇagghikaṃ viya gacchantaṃ.	1157	
PA_atk-s02_02a:1157_5	Addasāma ṭhitanti samussitakañcanapabbataṃ viya ṭhitaṃ addasāma. Tato ca bhiyyoti	1157	
PA_atk-s02_02a:1157_6	vitthāretvā guṇe kathetuṃ asakkonto avasese guṇe saṃkhipitvā kalāpaṃ viya suttakabaddhaṃ	1157	
PA_atk-s02_02a:1157_7	viya ca katvā vissajjento evamāha. Ayamettha adhippāyo – mayā kathitaguṇehi akathitāva	1157	
PA_atk-s02_02a:1157_8	bahutarā. Mahāpathavimahāsamuddādayo viya hi tassa bhoto anantā appameyyā guṇā ākāsamiva vitthāritāti.	1157	
PA_atk-s02_02a:1158_0	390. Appaṭisaṃviditoti aviññātaāgamano. Pabbajite upasaṅkamantena hi cīvaraparikammādisamaye	1158	
PA_atk-s02_02a:1158_1	vā ekaṃ nivāsetvā sarīrabhañjanasamaye vā upasaṅkamitvā tatova paṭinivattitabbaṃ	1158	
PA_atk-s02_02a:1158_2	hoti, paṭisanthāramattampi na jāyati. Puretaraṃ pana okāse kārite divāṭṭhānaṃ sammajjitvā	1158	
PA_atk-s02_02a:1158_3	cīvaraṃ pārupitvā bhikkhu vivitte ṭhāne nisīdati, taṃ āgantvā passantā dassanenapi	1158	
PA_atk-s02_02a:1158_4	pasīdanti, paṭisanthāro jāyati, pañhabyākaraṇaṃ vā dhammakathā vā labbhati. Tasmā	1158	
PA_atk-s02_02a:1158_5	paṇḍitā okāsaṃ kārenti. So ca nesaṃ aññataro, tenassa etadahosi. Jiṇṇo vuḍḍhoti attano	1158	
PA_atk-s02_02a:1158_6	uggatabhāvaṃ akathetvā kasmā evamāha? Buddhā nāma anuddayasampannā honti, mahallakabhāvaṃ	1158	
PA_atk-s02_02a:1158_7	ñatvā sīghaṃ okāsaṃ karissatīti evamāha.	1158	
PA_atk-s02_02a:1159	391. Oramiya okāsamakāsīti vegena uṭṭhāya dvidhā bhijjitvā okāsamakāsi.	115	
PA_atk-s02_02a:1160_0	Ye meti ye mayā. Nārīsamānasavhayāti nārīsamānanāmaṃ itthiliṅgaṃ, tena avhātabbāti	1160	
PA_atk-s02_02a:1160_1	nārīsamānasavhayā, itthiliṅgena vattabbāti vohārakusalatāya evaṃ vadati. Pahūtajivhoti	1160	
PA_atk-s02_02a:1160_2	puthulajivho. Ninnāmayetanti nīhara etaṃ.	1160	
PA_atk-s02_02a:1161	393. Kevalīti sakalaguṇasampanno.	116	
PA_atk-s02_02a:1162_0	394. Paccabhāsīti ekappahārena pucchite aṭṭha pañhe byākaronto patiabhāsi. Yo vedīti	1162	
PA_atk-s02_02a:1162_1	yo vidati jānāti, yassa pubbenivāso pākaṭo. Saggāpāyañca passatīti dibbacakkhuñāṇaṃ	1162	
PA_atk-s02_02a:1162_2	kathitaṃ. Jātikkhayaṃ pattoti arahattaṃ patto. Abhiññā vositoti taṃ arahattaṃ abhijānitvā	1162	
PA_atk-s02_02a:1162_3	vosito vosānappatto. Munīti arahattañāṇamoneyyena samannāgato.	1162	
PA_atk-s02_02a:1163_0	Visuddhanti paṇḍaraṃ. Muttaṃ rāgehīti kilesarāgehi muttaṃ. Pahīnajātimaraṇoti jātikkhayappattattā	1163	
PA_atk-s02_02a:1163_1	pahīnajātiko, jātipahāneneva pahīnamaraṇo. Brahmacariyassa kevalīti yaṃ brahmacariyassa	1163	
PA_atk-s02_02a:1163_2	kevalī sakalabhāvo, tena samannāgato, sakalacatumaggabrahmacariyavāsoti attho. Pāragū	1163	
PA_atk-s02_02a:1163_3	sabbadhammānanti sabbesaṃ lokiyalokuttaradhammānaṃ abhiññāya pāraṃ gato, sabbadhamme	1163	
PA_atk-s02_02a:1163_4	abhijānitvā ṭhitoti attho. Pāragūti vā ettāvatā pariññāpāragū pañcannaṃ khandhānaṃ,	1163	
PA_atk-s02_02a:1163_5	pahānapāragū sabbakilesānaṃ, bhāvanāpāragū catunnaṃ maggānaṃ, sacchikiriyāpāragū	1163	
PA_atk-s02_02a:1163_6	nirodhassa, samāpattipāragū sabbasamāpattīnanti ayamattho vutto. Puna sabbadhammānanti	1163	
PA_atk-s02_02a:1163_7	iminā abhiññāpāragū vuttoti. Buddho tādī pavuccatīti tādiso chahi ākārehi pāraṃ gato	1163	
PA_atk-s02_02a:1163_8	sabbākārena catunnaṃ saccānaṃ buddhattā buddhoti pavuccatīti.	1163	
PA_atk-s02_02a:1164_0	Kiṃ pana ettāvatā sabbe pañhā vissajjitā hontīti? Āma vissajjitā, cittaṃ visuddhaṃ	1164	
PA_atk-s02_02a:1164_1	jānāti, muttaṃ rāgehīti iminā tāva bāhitapāpattā brāhmaṇoti paṭhamapañho vissajjito	1164	
PA_atk-s02_02a:1164_2	hoti. Pāragūti iminā vedehi gatattā vedagūti dutiyapañho vissajjito hoti. Pubbenivāsantiādīhi	1164	
PA_atk-s02_02a:1164_3	imāsaṃ tissannaṃ vijjānaṃ atthitāya tevijjoti tatiyapañho vissajjito hoti. Muttaṃ	1164	
PA_atk-s02_02a:1164_4	rāgehi sabbasoti imināva nissaṭattā pāpadhammānaṃ sottiyoti catutthapañho vissajjito	1164	
PA_atk-s02_02a:1164_5	hoti. Jātikkhayaṃ pattoti iminā pana arahattasseva vuttattā pañcamapañho vissajjito	1164	
PA_atk-s02_02a:1164_6	hoti. Vositoti ca brahmacariyassa kevalīti ca imehi chaṭṭhapañho vissajjito hoti.	1164	
PA_atk-s02_02a:1164_7	Abhiññā vosito munīti iminā sattamapañho vissajjito hoti. Pāragū sabbadhammānaṃ,	1164	
PA_atk-s02_02a:1164_8	buddho tādī pavuccatīti iminā aṭṭhamapañho vissajjito hoti.	1164	
PA_atk-s02_02a:1165_0	395. Dānakathantiādīni heṭṭhā sutte vitthāritāneva. Paccapādīti paṭipajji. Dhammassānudhammanti	1165	
PA_atk-s02_02a:1165_1	imasmiṃ sutte dhammo nāma arahattamaggo, anudhammo nāma heṭṭhimā tayo maggā tīṇi	1165	
PA_atk-s02_02a:1165_2	ca sāmaññaphalāni, tāni paṭipāṭiyā paṭilabhīti attho. Na ca maṃ dhammādhikaraṇaṃ	1165	
PA_atk-s02_02a:1165_3	vihesesīti mañca dhammakāraṇā na kilamesi, na punappunaṃ kathāpesīti vuttaṃ hoti.	1165	
PA_atk-s02_02a:1165_4	Sesaṃ sabbattha uttānameva. Tattha parinibbāyīti pana padena desanāya arahatteneva kūṭaṃ gahitanti.	1165	
PA_atk-s02_02a:1166	Papañcasūdaniyā majjhimanikāyaṭṭhakathāya	116	
PA_atk-s02_02a:1167	Brahmāyusuttavaṇṇanā niṭṭhitā.	116	
PA_atk-s02_02a:1168	2. Selasuttavaṇṇanā	116	
PA_atk-s02_02a:1169_0	396. Evaṃ me sutanti selasuttaṃ. Tattha aṅguttarāpesūtiādi potaliyasutte vitthāritameva.	1169	
PA_atk-s02_02a:1169_1	Aḍḍhateḷasehīti aḍḍhena teḷasehi, dvādasahi satehi paññāsāya ca bhikkhūhi saddhinti	1169	
PA_atk-s02_02a:1169_2	vuttaṃ hoti. Te pana sāvakasannipāte sannipatitā bhikkhūyeva sabbe ehibhikkhupabbajjāya	1169	
PA_atk-s02_02a:1169_3	pabbajitā khīṇāsavā. Keṇiyoti tassa nāmaṃ, jaṭiloti tāpaso. So kira brāhmaṇamahāsālo,	1169	
PA_atk-s02_02a:1169_4	dhanarakkhaṇatthāya pana tāpasapabbajjaṃ samādāya rañño paṇṇākāraṃ datvā bhūmibhāgaṃ	1169	
PA_atk-s02_02a:1169_5	gahetvā tattha assamaṃ kāretvā vasati pañcahi sakaṭasatehi vaṇijjaṃ payojetvā kulasahassassa	1169	
PA_atk-s02_02a:1169_6	nissayo hutvā, assamepi cassa eko tālarukkho divase divase ekaṃ sovaṇṇamayaṃ tālaphalaṃ	1169	
PA_atk-s02_02a:1169_7	muñcatīti vadanti. So divā kāsāyāni dhāreti, jaṭā ca bandhati, rattiṃ kāmasampattiṃ	1169	
PA_atk-s02_02a:1169_8	anubhavati. Dhammiyā kathāyāti pānakānisaṃsapaṭisaṃyuttāya dhammiyā kathāya. Ayañhi	1169	
PA_atk-s02_02a:1169_9	keṇiyo tucchahattho bhagavato dassanāya gantuṃ lajjāyamāno – “vikālabhojanā viratānampi	1169	
PA_atk-s02_02a:1169_10	pānakaṃ kappatī”ti cintetvā susaṅkhatabadarapānaṃ pañcahi kājasatehi gāhāpetvā agamāsi.	11691	
PA_atk-s02_02a:1169_11	Evaṃ gatabhāvo cassa – “atha kho keṇiyassa jaṭilassa etadahosi kiṃ nu kho ahaṃ samaṇassa	11691	
PA_atk-s02_02a:1169_12	gotamassa harāpeyya”nti bhesajjakkhandhake pāḷiāruḷhoyeva.	11691	
PA_atk-s02_02a:1170_0	Dutiyampi kho bhagavāti kasmā punappunaṃ paṭikkhipi? Titthiyānaṃ paṭikkhepapasannatāya,	1170	
PA_atk-s02_02a:1170_1	akāraṇametaṃ, natthi buddhānaṃ paccayahetu evarūpaṃ kohaññaṃ. Ayaṃ pana aḍḍhateḷasāni	1170	
PA_atk-s02_02a:1170_2	bhikkhusatāni disvā ettakānaṃyeva bhikkhaṃ paṭiyādessati, sveva selo tīhi purisasatehi	1170	
PA_atk-s02_02a:1170_3	saddhiṃ pabbajissati. Ayuttaṃ kho pana navake aññato pesetvā imeheva saddhiṃ gantuṃ,	1170	
PA_atk-s02_02a:1170_4	ime vā aññato pesetvā navakehi saddhiṃ gantuṃ. Athāpi sabbe gahetvā gamissāmi, bhikkhāhāro	1170	
PA_atk-s02_02a:1170_5	nappahossati. Tato bhikkhūsu piṇḍāya carantesu manussā ujjhāyissanti – “cirassāpi	1170	
PA_atk-s02_02a:1170_6	keṇiyo samaṇaṃ gotamaṃ nimantetvā yāpanamattaṃ dātuṃ nāsakkhī”ti, sayampi vippaṭisārī	1170	
PA_atk-s02_02a:1170_7	bhavissati. Paṭikkhepe pana kate “samaṇo gotamo punappunaṃ ‘tvañca brāhmaṇesu abhippasanno’ti	1170	
PA_atk-s02_02a:1170_8	brāhmaṇānaṃ nāmaṃ gaṇhātī”ti cintetvā brāhmaṇepi nimantetukāmo bhavissati, tato brāhmaṇe	1170	
PA_atk-s02_02a:1170_9	pāṭiyekkaṃ nimantessati, te tena nimantitā bhikkhū hutvā bhuñjissanti. Evamassa saddhā	1170	
PA_atk-s02_02a:1170_10	anurakkhitā bhavissatīti punappunaṃ paṭikkhipi. Kiñcāpi kho, bhoti iminā idaṃ dīpeti,	11701	
PA_atk-s02_02a:1170_11	– “bho gotama, kiṃ jātaṃ yadi ahaṃ brāhmaṇesu abhippasanno, adhivāsetu bhavaṃ gotamo,	11701	
PA_atk-s02_02a:1170_12	ahaṃ brāhmaṇānampi dātuṃ sakkomi tumhākampī”ti.	11701	
PA_atk-s02_02a:1171	Kāyaveyyāvaṭikanti kāyaveyyāvaccaṃ. Maṇḍalamāḷanti dussamaṇḍapaṃ.	117	
PA_atk-s02_02a:1172_0	397. Āvāhoti kaññāgahaṇaṃ. Vivāhoti kaññādānaṃ. So me nimantitoti so mayā nimantito.	1172	
PA_atk-s02_02a:1172_1	Atha brāhmaṇo paripakkopanissayattā buddhasaddaṃ sutvāva amatenevābhisitto pasādaṃ	1172	
PA_atk-s02_02a:1172_2	āvikaronto buddhoti, bho keṇiya, vadesīti āha. Keṇiyo yathābhūtaṃ ācikkhanto buddhoti,	1172	
PA_atk-s02_02a:1172_3	bho sela, vadāmīti āha. Tato naṃ punapi daḷhīkaraṇatthaṃ pucchi, itaropi tatheva ārocesi.	1172	
PA_atk-s02_02a:1173_0	398. Athassa kappasatasahassehipi buddhasaddasseva dullabhabhāvaṃ sampassato. Etadahosīti.	1173	
PA_atk-s02_02a:1173_1	Etaṃ “ghosopi kho”tiādi ahosi. Nīlavanarājīti nīlavaṇṇarukkhapanti. Pade padanti	1173	
PA_atk-s02_02a:1173_2	padappamāṇe padaṃ. Accāsanne hi atidūre vā pāde nikkhipamāne saddo uṭṭhāti, taṃ paṭisedhento	1173	
PA_atk-s02_02a:1173_3	evamāha. Sīhāva ekacarāti gaṇavāsī sīho sīhapotakādīhi saddhiṃ pamādaṃ āpajjati,	1173	
PA_atk-s02_02a:1173_4	ekacaro appamatto hoti. Iti appamādavihāraṃ dassento ekacarasīhena opammaṃ karoti.	1173	
PA_atk-s02_02a:1173_5	Mā me bhontoti ācāraṃ sikkhāpento āha. Ayañhettha adhippāyo – sace tumhe kathāvāraṃ	1173	
PA_atk-s02_02a:1173_6	alabhitvā mama kathāya antare kathaṃ pavesessatha, “antevāsike sikkhāpetuṃ nāsakkhī”ti	1173	
PA_atk-s02_02a:1173_7	mayhaṃ garahā uppajjissati, tasmā okāsaṃ passitvā manteyyāthāti. No ca kho naṃ jānāmīti	1173	
PA_atk-s02_02a:1173_8	vipassīpi bodhisatto caturāsītisahassattherapabbajitaparivāro satta māsāni bodhisattacārikaṃ	1173	
PA_atk-s02_02a:1173_9	cari, buddhuppādakālo viya ahosi. Amhākampi bodhisatto chabbassāni bodhisattacārikaṃ	1173	
PA_atk-s02_02a:1173_10	cari. Evaṃ paripuṇṇasarīralakkhaṇehi samannāgatāpi buddhā na honti. Tasmā brāhmaṇo	11731	
PA_atk-s02_02a:1173_11	“no ca kho naṃ jānāmī”ti āha.	11731	
PA_atk-s02_02a:1174_0	399. Paripuṇṇakāyoti lakkhaṇehi paripuṇṇatāya ahīnaṅgatāya ca paripuṇṇasarīro. Surucīti	1174	
PA_atk-s02_02a:1174_1	sundarasarīrappabho. Sujātoti ārohapariṇāhasampattiyā saṇṭhānasampattiyā ca sunibbatto.	1174	
PA_atk-s02_02a:1174_2	Cārudassanoti sucirampi passantānaṃ atittijanako manoharadassano. Suvaṇṇavaṇṇoti	1174	
PA_atk-s02_02a:1174_3	suvaṇṇasadisavaṇṇo. Susukkadāṭhoti suṭṭhu sukkadāṭho. Mahāpurisalakkhaṇāti paṭhamaṃ	1174	
PA_atk-s02_02a:1174_4	vuttabyañjanāneva vacanantarena nigamento āha.	1174	
PA_atk-s02_02a:1175_0	Idāni tesu lakkhaṇesu attano cittarucitāni gahetvā thomento pasannanettotiādimāha.	1175	
PA_atk-s02_02a:1175_1	Bhagavā hi pañcavaṇṇapasādasampattiyā pasannanetto, puṇṇacandasadisamukhatāya sumukho,	1175	
PA_atk-s02_02a:1175_2	ārohapariṇāhasampattiyā brahā, brahmujugattatāya uju, jutimantatāya patāpavā. Yampi	1175	
PA_atk-s02_02a:1175_3	cettha pubbe vuttaṃ, taṃ “majjhe samaṇasaṅghassā”ti iminā pariyāyena thomayatā puna	1175	
PA_atk-s02_02a:1175_4	vuttaṃ. Ediso hi evaṃ virocati. Uttaragāthāyapi eseva nayo. Uttamavaṇṇīnoti uttamavaṇṇasampannassa.	1175	
PA_atk-s02_02a:1175_5	Rathesabhoti uttamasārathi. Jambusaṇḍassāti jambudīpassa. Pākaṭena issariyaṃ issaro hoti.	1175	
PA_atk-s02_02a:1176_0	Khattiyāti jātikhattiyā. Bhogīti bhogiyā. Rājānoti ye keci rajjaṃ kārentā. Rājābhirājāti	1176	
PA_atk-s02_02a:1176_1	rājūnaṃ pūjanīyo, adhirājā hutvā, cakkavattīti adhippāyo. Manujindoti manussādhipati paramissaro hutvā.	1176	
PA_atk-s02_02a:1177_0	Evaṃ vutte bhagavā – “ye te bhavanti arahanto sammāsambuddhā, te sakavaṇṇe bhaññamāne	1177	
PA_atk-s02_02a:1177_1	attānaṃ pātukarontī”ti imaṃ selassa manorathaṃ pūrento rājāhamasmītiādimāha. Tatrāyamadhippāyo	1177	
PA_atk-s02_02a:1177_2	– yaṃ maṃ tvaṃ sela “rājā arahasi bhavitu”nti yācasi, ettha appossukko hoti rājāhamasmi.	1177	
PA_atk-s02_02a:1177_3	Sati ca rājatte yathā añño rājā yojanasataṃ vā anusāsati yojanasahassaṃ vā, cakkavattī	1177	
PA_atk-s02_02a:1177_4	hutvāpi catudīpapariyantamattaṃ vā, nāhamevaṃ paricchinnavisayo, ahañhi dhammarājā	1177	
PA_atk-s02_02a:1177_5	anuttaro bhavaggato avīcipariyantaṃ katvā tiriyaṃ appamāṇalokadhātuyo anusāsāmi.	1177	
PA_atk-s02_02a:1177_6	Yāvatā hi apadadvipadādibhedā sattā, ahaṃ tesaṃ aggo. Na hi me koci sīlena vā…pe…	1177	
PA_atk-s02_02a:1177_7	vimuttiñāṇadassanena vā paṭibhāgo atthi, svāhaṃ evaṃ dhammarājā anuttaro anuttareneva	1177	
PA_atk-s02_02a:1177_8	catusatipaṭṭhānādibhedena dhammena cakkaṃ vattemi. Idaṃ pajahatha, idaṃ upasampajja	1177	
PA_atk-s02_02a:1177_9	viharathāti āṇācakkaṃ, idaṃ kho pana, bhikkhave, dukkhaṃ ariyasaccantiādinā pariyattidhammena	1177	
PA_atk-s02_02a:1177_10	dhammacakkameva vā. Cakkaṃ appaṭivattiyanti yaṃ cakkaṃ appaṭivattiyaṃ hoti samaṇena	11771	
PA_atk-s02_02a:1177_11	vā…pe… kenaci vā lokasminti.	11771	
PA_atk-s02_02a:1178_0	Evaṃ attānaṃ āvikarontaṃ bhagavantaṃ disvā pītisomanassajāto selo puna daḷhīkaraṇatthaṃ	1178	
PA_atk-s02_02a:1178_1	sambuddho paṭijānāsīti gāthādvayamāha. Tattha ko nu senāpatīti rañño bhoto dhammena	1178	
PA_atk-s02_02a:1178_2	pavattitassa cakkassa anupavattako senāpati ko nūti pucchi.	1178	
PA_atk-s02_02a:1179_0	Tena ca samayena bhagavato dakkhiṇapasse āyasmā sāriputto nisinno hoti suvaṇṇapuñjo	1179	
PA_atk-s02_02a:1179_1	viya siriyā sobhamāno, taṃ dassento bhagavā mayā pavattitanti gāthamāha. Tattha anujāto	1179	
PA_atk-s02_02a:1179_2	tathāgatanti tathāgataṃ hetuṃ anujāto, tathāgatena hetunā jātoti attho. Apica avajāto	1179	
PA_atk-s02_02a:1179_3	anujāto atijātoti tayo vuttā. Tesu avajāto dussīlo, so tathāgatassa putto nāma na	1179	
PA_atk-s02_02a:1179_4	hoti. Atijāto nāma pitarā uttaritaro, tādisopi tathāgatassa putto natthi. Tathāgatassa	1179	
PA_atk-s02_02a:1179_5	pana eko anujātova putto hoti, taṃ dassento evamāha.	1179	
PA_atk-s02_02a:1180_0	Evaṃ “ko nu senāpatī”ti pañhaṃ byākaritvā yaṃ selo āha “sambuddho paṭijānāsī”ti,	1180	
PA_atk-s02_02a:1180_1	tatra naṃ nikkaṅkhaṃ kātukāmo “nāhaṃ paṭiññāmatteneva paṭijānāmi, apicāhaṃ iminā	1180	
PA_atk-s02_02a:1180_2	kāraṇena buddho”ti ñāpetuṃ abhiññeyyanti gāthamāha. Tatra abhiññeyyanti vijjā ca	1180	
PA_atk-s02_02a:1180_3	vimutti ca. Bhāvetabbaṃ maggasaccaṃ. Pahātabbaṃ samudayasaccaṃ. Hetuvacanena pana	1180	
PA_atk-s02_02a:1180_4	phalasiddhito tesaṃ phalāni nirodhasaccadukkhasaccānipi vuttāneva honti. Evaṃ sacchikātabbaṃ	1180	
PA_atk-s02_02a:1180_5	sacchikataṃ pariññātabbaṃ pariññātanti idampettha saṅgahitanti catusaccabhāvanāphalañca	1180	
PA_atk-s02_02a:1180_6	vimuttiñca dassento “bujjhitabbaṃ bujjhitvā buddho jātosmī”ti yuttahetunā buddhabhāvaṃ sādheti.	1180	
PA_atk-s02_02a:1181_0	Evaṃ nippariyāyena attānaṃ āvikatvā attani kaṅkhāvitaraṇatthaṃ brāhmaṇaṃ aticāriyamāno	1181	
PA_atk-s02_02a:1181_1	vinayassūti gāthattayamāha. Tattha sallakattoti rāgādisallakantano. Anuttaroti yathā	1181	
PA_atk-s02_02a:1181_2	bāhiravejjena vūpasamitarogo imasmiññevattabhāve kuppati, na evaṃ. Mayā vūpasamitassa	1181	
PA_atk-s02_02a:1181_3	pana rogassa bhavantarepi uppatti natthi, tasmā ahaṃ anuttaroti attho. Brahmabhūtoti	1181	
PA_atk-s02_02a:1181_4	seṭṭhabhūto. Atituloti tulaṃ atīto, nirupamoti attho. Mārasenappamaddanoti kāmā te	1181	
PA_atk-s02_02a:1181_5	paṭhamā senāti evaṃ āgatāya mārasenāya pamaddano. Sabbāmitteti khandhakilesābhisaṅkhāramaccudevaputtamārasaṅkhāte	1181	
PA_atk-s02_02a:1181_6	sabbapaccatthike. Vasīkatvāti attano vase vattetvā. Akutobhayoti kutoci abhayo.	1181	
PA_atk-s02_02a:1182_0	Evaṃ vutte selo brāhmaṇo tāvadeva bhagavati sañjātapasādo pabbajjāpekkho hutvā imaṃ	1182	
PA_atk-s02_02a:1182_1	bhontoti gāthattayamāha. Tattha kaṇhābhijātikoti caṇḍālādinīcakule jāto. Tato tepi	1182	
PA_atk-s02_02a:1182_2	māṇavakā pabbajjāpekkhā hutvā evañce ruccati, bhototi gāthamāhaṃsu. Atha selo tesu	1182	
PA_atk-s02_02a:1182_3	māṇavakesu tuṭṭhacitto te ca dassento pabbajjaṃ yācanto “brāhmaṇā”ti gāthamāha.	1182	
PA_atk-s02_02a:1183_0	Tato bhagavā yasmā selo atīte padumuttarassa bhagavato sāsane tesaṃyeva tiṇṇaṃ purisasatānaṃ	1183	
PA_atk-s02_02a:1183_1	gaṇaseṭṭho hutvā tehi saddhiṃ pariveṇaṃ kāretvā dānādīni puññāni katvā tena kammena	1183	
PA_atk-s02_02a:1183_2	devamanussasampattiṃ anubhavamāno pacchime bhave tesaṃyeva ācariyo hutvā nibbatto,	1183	
PA_atk-s02_02a:1183_3	tañca tesaṃ kammaṃ vimuttiparipākāya paripakkaṃ ehibhikkhubhāvassa ca upanissayabhūtaṃ,	1183	
PA_atk-s02_02a:1183_4	tasmā te sabbeva ehibhikkhupabbajjaṃ pabbājento svākkhātanti gāthamāha. Tattha sandiṭṭhikanti	1183	
PA_atk-s02_02a:1183_5	sayameva daṭṭhabbaṃ paccakkhaṃ. Akālikanti maggānantaraphaluppattiyā na kālantaraṃ	1183	
PA_atk-s02_02a:1183_6	pattabbaphalaṃ. Yattha amoghāti yasmiṃ maggabrahmacariye appamattassa sikkhattayapūraṇena	1183	
PA_atk-s02_02a:1183_7	sikkhato pabbajjā amoghā hoti, saphalāti attho. Evañca vatvā “etha bhikkhavo”ti bhagavā	1183	
PA_atk-s02_02a:1183_8	avoca. Te sabbe pattacīvaradharā hutvā ākāsenāgantvā vassasatikattherā viya suvinītā	1183	
PA_atk-s02_02a:1183_9	bhagavantaṃ abhivādayiṃsu. Evamimaṃ tesaṃ ehibhikkhubhāvaṃ sandhāya “alattha kho selo”tiādi vuttaṃ.	1183	
PA_atk-s02_02a:1184_0	400. Imāhīti imāhi keṇiyassa cittānukūlāhi gāthāhi. Tattha aggiparicariyaṃ vinā brāhmaṇānaṃ	1184	
PA_atk-s02_02a:1184_1	yaññābhāvato “aggihuttamukhā yaññā”ti vuttaṃ. Aggihuttaseṭṭhā aggijuhanappadhānāti	1184	
PA_atk-s02_02a:1184_2	attho. Vede sajjhāyantehi paṭhamaṃ sajjhāyitabbato, sāvittī, “chandaso mukha”nti	1184	
PA_atk-s02_02a:1184_3	vutto. Manussānaṃ seṭṭhato rājā “mukha”nti vutto. Nadīnaṃ ādhārato paṭisaraṇato ca	1184	
PA_atk-s02_02a:1184_4	sāgaro “mukha”nti vutto. Candayogavasena “ajja kattikā ajja rohiṇī”ti saññāṇato ālokakaraṇato	1184	
PA_atk-s02_02a:1184_5	sommabhāvato ca “nakkhattānaṃ mukhaṃ cando”ti vuttaṃ. Tapantānaṃ aggattā ādicco “tapataṃ	1184	
PA_atk-s02_02a:1184_6	mukha”nti vutto. Dakkhiṇeyyānaṃ pana aggattā visesena tasmiṃ samaye buddhappamukhaṃ	1184	
PA_atk-s02_02a:1184_7	saṅghaṃ sandhāya “puññaṃ ākaṅkhamānānaṃ, saṅgho eva yajataṃ mukha”nti vuttaṃ. Tena	1184	
PA_atk-s02_02a:1184_8	saṅgho puññassa āyamukhanti dasseti.	1184	
PA_atk-s02_02a:1185_0	Yaṃ taṃ saraṇanti aññaṃ byākaraṇagāthamāha. Tassattho – pañcahi cakkhūhi cakkhumā	1185	
PA_atk-s02_02a:1185_1	bhagavā yasmā mayaṃ ito aṭṭhame divase taṃ saraṇaṃ āgatamhā, tasmā attanā tava sāsane	1185	
PA_atk-s02_02a:1185_2	anuttarena damathena dantāmhā, aho te saraṇassa ānubhāvoti.	1185	
PA_atk-s02_02a:1186	Tato paraṃ bhagavantaṃ dvīhi gāthāhi thometvā tatiyāya vandanaṃ yācanto bhikkhavo tisatā imetiādimāhāti.	118	
PA_atk-s02_02a:1187	Papañcasūdaniyā majjhimanikāyaṭṭhakathāya	118	
PA_atk-s02_02a:1188	Selasuttavaṇṇanā niṭṭhitā.	118	
PA_atk-s02_02a:1189	3. Assalāyanasuttavaṇṇanā	118	
PA_atk-s02_02a:1190_0	401. Evaṃ me sutanti assalāyanasuttaṃ. Tattha nānāverajjakānanti aṅgamagadhādīhi	1190	
PA_atk-s02_02a:1190_1	nānappakārehi verajjehi āgatānaṃ, tesu vā raṭṭhesu jātasaṃvaḍḍhānantipi attho. Kenacidevāti	1190	
PA_atk-s02_02a:1190_2	yaññupāsanādinā aniyamitakiccena. Cātuvaṇṇinti catuvaṇṇasādhāraṇaṃ. Mayaṃ pana nhānasuddhiyā	1190	
PA_atk-s02_02a:1190_3	bhāvanāsuddhiyāpi brāhmaṇāva sujjhantīti vadāma, ayuttampi samaṇo gotamo karotīti	1190	
PA_atk-s02_02a:1190_4	maññamānā evaṃ cintayiṃsu. Vuttasiroti vāpitasiro.	1190	
PA_atk-s02_02a:1191_0	Dhammavādīti sabhāvavādī. Duppaṭimantiyāti amhādisehi adhammavādīhi dukkhena paṭimantitabbā	1191	
PA_atk-s02_02a:1191_1	honti. Dhammavādino nāma parājayo na sakkā kātunti dasseti. Paribbājakanti pabbajjāvidhānaṃ,	1191	
PA_atk-s02_02a:1191_2	tayo vede uggahetvā sabbapacchā pabbajantā yehi mantehi pabbajanti, pabbajitā ca	1191	
PA_atk-s02_02a:1191_3	ye mante pariharanti, yaṃ vā ācāraṃ ācaranti, taṃ sabbaṃ bhotā caritaṃ sikkhitaṃ.	1191	
PA_atk-s02_02a:1191_4	Tasmā tuyhaṃ parājayo natthi, jayova bhavissatīti maññantā evamāhaṃsu.	1191	
PA_atk-s02_02a:1192_0	402. Dissanti kho panātiādi tesaṃ laddhibhindanatthaṃ vuttaṃ. Tattha brāhmaṇiyoti	1192	
PA_atk-s02_02a:1192_1	brāhmaṇānaṃ puttapaṭilābhatthāya āvāhavivāhavasena kulā ānītā brāhmaṇiyo dissanti.	1192	
PA_atk-s02_02a:1192_2	Tā kho panetā aparena samayena utuniyopi honti, sañjātapupphāti attho. Gabbhiniyoti	1192	
PA_atk-s02_02a:1192_3	sañjātagabbhā. Vijāyamānāti puttadhītaro janayamānā. Pāyamānāti dārake thaññaṃ pāyantiyo.	1192	
PA_atk-s02_02a:1192_4	Yonijāva samānāti brāhmaṇīnaṃ passāvamaggena jātā samānā. Evamāhaṃsūti evaṃ vadanti.	1192	
PA_atk-s02_02a:1192_5	Kathaṃ? Brāhmaṇova seṭṭho vaṇṇo…pe… brahmadāyādāti. Yadi pana nesaṃ saccavacanaṃ	1192	
PA_atk-s02_02a:1192_6	siyā, brāhmaṇīnaṃ kucchi mahābrahmuno uro bhaveyya, brāhmaṇīnaṃ passāvamaggo mahābrahmuno	1192	
PA_atk-s02_02a:1192_7	mukhaṃ bhaveyya, ettāvatā “mayaṃ mahābrahmuno ure vasitvā mukhato nikkhantā”ti vattuṃ	1192	
PA_atk-s02_02a:1192_8	mā labhantūti ayaṃ mukhato jātacchedakavādo vutto.	1192	
PA_atk-s02_02a:1193_0	403. Ayyo hutvā dāso hoti, dāso hutvā ayyo hotīti brāhmaṇo sabhariyo vaṇijjaṃ payojento	1193	
PA_atk-s02_02a:1193_1	yonakaraṭṭhaṃ vā kambojaraṭṭhaṃ vā gantvā kālaṃ karoti, tassa gehe vayappatte putte	1193	
PA_atk-s02_02a:1193_2	asati brāhmaṇī dāsena vā kammakarena vā saddhiṃ saṃvāsaṃ kappeti. Ekasmiṃ dārake	1193	
PA_atk-s02_02a:1193_3	jāte so puriso dāsova hoti, tassa jātadārako pana dāyajjasāmiko hoti. Mātito suddho	1193	
PA_atk-s02_02a:1193_4	pitito asuddho so vaṇijjaṃ payojento majjhimapadesaṃ gantvā brāhmaṇadārikaṃ gahetvā	1193	
PA_atk-s02_02a:1193_5	tassā kucchismiṃ puttaṃ paṭilabhati, sopi mātitova suddho hoti pitito asuddho. Evaṃ	1193	
PA_atk-s02_02a:1193_6	brāhmaṇasamayasmiññeva jātisambhedo hotīti dassanatthametaṃ vuttaṃ. Kiṃ balaṃ, ko	1193	
PA_atk-s02_02a:1193_7	assāsoti yattha tumhe dāsā hontā sabbeva dāsā hotha, ayyā hontā sabbeva ayyā hotha,	1193	
PA_atk-s02_02a:1193_8	ettha vo ko thāmo, ko avassayo, yaṃ brāhmaṇova seṭṭho vaṇṇoti vadathāti dīpeti.	1193	
PA_atk-s02_02a:1194	404. Khattiyova nu khotiādayo suttacchedakavādā nāma honti.	119	
PA_atk-s02_02a:1195_0	408. Idāni cātuvaṇṇisuddhiṃ dassento idha rājātiādimāha. Sāpānadoṇiyāti sunakhānaṃ	1195	
PA_atk-s02_02a:1195_1	pivanadoṇiyā. Aggikaraṇīyanti sītavinodanaandhakāravidhamanabhattapacanādi aggikiccaṃ.	1195	
PA_atk-s02_02a:1195_2	Ettha assalāyanāti ettha sabbasmiṃ aggikiccaṃ karonte.	1195	
PA_atk-s02_02a:1196_0	409. Idāni yadetaṃ brāhmaṇā cātuvaṇṇisuddhīti vadanti, ettha cātuvaṇṇāti niyamo natthi.	1196	
PA_atk-s02_02a:1196_1	Pañcamo hi pādasikavaṇṇopi atthīti saṃkhittena tesaṃ vāde dosadassanatthaṃ idha khattiyakumārotiādimāha.	1196	
PA_atk-s02_02a:1196_2	Tatra amutra ca panesānanti amusmiñca pana purimanaye etesaṃ māṇavakānaṃ kiñci nānākaraṇaṃ	1196	
PA_atk-s02_02a:1196_3	na passāmīti vadati. Nānākaraṇaṃ pana tesampi atthiyeva. Khattiyakumārassa hi brāhmaṇakaññāya	1196	
PA_atk-s02_02a:1196_4	uppanno khattiyapādasiko nāma, itaro brāhmaṇapādasiko nāma, ete hīnajātimāṇavakā.	1196	
PA_atk-s02_02a:1197_0	Evaṃ pañcamassa vaṇṇassa atthitāya cātuvaṇṇisuddhīti etesaṃ vāde dosaṃ dassetvā idāni	1197	
PA_atk-s02_02a:1197_1	puna cātuvaṇṇisuddhiyaṃ ovadanto taṃ kiṃ maññasītiādimāha. Tattha saddheti matakabhatte.	1197	
PA_atk-s02_02a:1197_2	Thālipāketi paṇṇākārabhatte. Yaññeti yaññabhatte. Pāhuneti āgantukānaṃ katabhatte.	1197	
PA_atk-s02_02a:1197_3	Kiṃ hīti kiṃ mahapphalaṃ bhavissati, no bhavissatīti dīpeti.	1197	
PA_atk-s02_02a:1198_0	410. Bhūtapubbanti assalāyana pubbe mayi jātiyā hīnatare tumhe seṭṭhatarā samānāpi	1198	
PA_atk-s02_02a:1198_1	mayā jātivāde pañhaṃ puṭṭhā sampādetuṃ na sakkhittha, idāni tumhe hīnatarā hutvā	1198	
PA_atk-s02_02a:1198_2	mayā seṭṭhatarena buddhānaṃ sake jātivādapañhaṃ puṭṭhā kiṃ sampādessatha? Na ettha	1198	
PA_atk-s02_02a:1198_3	cintā kātabbāti māṇavaṃ upatthambhento imaṃ desanaṃ ārabhi. Tattha asitoti kāḷako.	1198	
PA_atk-s02_02a:1198_4	Devaloti tassa nāmaṃ, ayameva bhagavā tena samayena. Paṭaliyoti gaṇaṅgaṇupāhanā.	1198	
PA_atk-s02_02a:1198_5	Patthaṇḍileti paṇṇasālapariveṇe. Ko nu khoti kahaṃ nu kho. Gāmaṇḍalarūpo viyāti gāmadārakarūpo	1198	
PA_atk-s02_02a:1198_6	viya. So khvāhaṃ, bho, homīti so ahaṃ, bho, asitadevalo homīti vadati. Tadā kira	1198	
PA_atk-s02_02a:1198_7	mahāsatto koṇḍadamako hutvā vicarati. Abhivādetuṃ upakkamiṃsūti vandituṃ upakkamaṃ	1198	
PA_atk-s02_02a:1198_8	akaṃsu. Tato paṭṭhāya ca vassasatikatāpasopi tadahujātaṃ brāhmaṇakumāraṃ avandanto koṇḍito hoti.	1198	
PA_atk-s02_02a:1199	411. Janikā mātāti yāya tumhe janitā, sā vo janikā mātā. Janikāmātūti janikāya mātu. Yo janakoti yo janako pitā. “Yo janiko pitāteva” vā pāṭho.	119	
PA_atk-s02_02a:1200_0	Asitenāti pañcābhiññena asitena devalena isinā imaṃ gandhabbapañhaṃ puṭṭhā na sampāyissanti.	1200	
PA_atk-s02_02a:1200_1	Yesanti yesaṃ sattannaṃ isīnaṃ. Na puṇṇo dabbigāhoti tesaṃ sattannaṃ isīnaṃ dabbiṃ	1200	
PA_atk-s02_02a:1200_2	gahetvā paṇṇaṃ pacitvā dāyako puṇṇo nāma eko ahosi, so dabbigahaṇasippaṃ jānāti.	1200	
PA_atk-s02_02a:1200_3	Tvaṃ sācariyako tesaṃ puṇṇopi na hoti, tena ñātaṃ dabbigahaṇasippamattampi na jānāsīti.	1200	
PA_atk-s02_02a:1200_4	Sesaṃ sabbattha uttānamevāti.	1200	
PA_atk-s02_02a:1201	Ayaṃ pana assalāyano saddho ahosi pasanno, attano antonivesaneyeva cetiyaṃ kāresi. Yāvajjadivasā assalāyanavaṃse jātā nivesanaṃ kāretvā antonivesane cetiyaṃ karontevāti.	120	
PA_atk-s02_02a:1202	Papañcasūdaniyā majjhimanikāyaṭṭhakathāya	120	
PA_atk-s02_02a:1203	Assalāyanasuttavaṇṇanā niṭṭhitā.	120	
PA_atk-s02_02a:1204	4. Ghoṭamukhasuttavaṇṇanā	120	
PA_atk-s02_02a:1205_0	412. Evaṃ me sutanti ghoṭamukhasuttaṃ. Tattha khemiyambavaneti evaṃnāmake ambavane.	1205	
PA_atk-s02_02a:1205_1	Dhammiko paribbajoti dhammikā pabbajjā. Adassanāti tumhādisānaṃ vā paṇḍitānaṃ adassanena.	1205	
PA_atk-s02_02a:1205_2	Yo vā panettha dhammoti yo vā pana ettha dhammo sabhāvo, tasseva vā adassanena. Iminā	1205	
PA_atk-s02_02a:1205_3	“amhākaṃ kathā appamāṇaṃ, dhammova pamāṇa”nti dasseti. Tato thero “navauposathāgāre	1205	
PA_atk-s02_02a:1205_4	viya bahunā kammena idha bhavitabba”nti cintetvā caṅkamā oruyha paṇṇasālaṃ pavisitvā	1205	
PA_atk-s02_02a:1205_5	nisīdi. Taṃ dassetuṃ evaṃ vuttetiādi vuttaṃ.	1205	
PA_atk-s02_02a:1206_0	413. Cattārome brāhmaṇāti therassa kira etadahosi – “ayaṃ brāhmaṇo ‘dhammikaṃ pabbajjaṃ	1206	
PA_atk-s02_02a:1206_1	upagato samaṇo vā brāhmaṇo vā natthī’ti vadati. Imassa cattāro puggale dve ca parisā	1206	
PA_atk-s02_02a:1206_2	dassetvā ‘catutthaṃ puggalaṃ katarāya parisāya bahulaṃ passasī’ti pucchissāmi, jānamāno	1206	
PA_atk-s02_02a:1206_3	‘anāgāriyaparisāya’nti vakkhati. Evametaṃ sakamukheneva ‘dhammiko paribbajo atthī’ti	1206	
PA_atk-s02_02a:1206_4	vadāpessāmī”ti imaṃ desanaṃ ārabhi.	1206	
PA_atk-s02_02a:1207	414. Tattha sārattarattāti suṭṭhu rattarattā. Sānuggahā vācā bhāsitā sakāraṇā vācā bhāsitā. Vuttañhetaṃ mayā “amhākaṃ kathā appamāṇaṃ, dhammova pamāṇa”nti.	120	
PA_atk-s02_02a:1208_0	421. Kiṃ pana teti gihi nāma kappiyampi akappiyampi vadeyyāti vivecanatthaṃ pucchi.	1208	
PA_atk-s02_02a:1208_1	Kārāpesīti māpesi. Kārāpetvā ca pana kālaṃ katvā sagge nibbatto. Etassa kira jānanasippe	1208	
PA_atk-s02_02a:1208_2	mātarampi pitarampi ghātetvā attāva ghātetabboti āgacchati. Etaṃ sippaṃ jānanto ṭhapetvā	1208	
PA_atk-s02_02a:1208_3	etaṃ añño sagge nibbatto nāma natthi, esa pana theraṃ upanissāya puññaṃ katvā tattha	1208	
PA_atk-s02_02a:1208_4	nibbattitvā ca pana “kenāhaṃ kammena idha nibbatto”ti āvajjetvā yathābhūtaṃ ñatvā	1208	
PA_atk-s02_02a:1208_5	ekadivasaṃ jiṇṇāya bhojanasālāya paṭisaṅkharaṇatthaṃ saṅghe sannipatite manussavesena	1208	
PA_atk-s02_02a:1208_6	āgantvā pucchi – “kimatthaṃ, bhante, saṅgho sannipatito”ti? Bhojanasālāya paṭisaṅkharaṇatthanti.	1208	
PA_atk-s02_02a:1208_7	Kenesā kāritāti? Ghoṭamukhenāti. Idāni so kuhinti? Kālaṅkatoti. Atthi panassa koci	1208	
PA_atk-s02_02a:1208_8	ñātakoti? Atthi ekā bhaginīti. Pakkosāpetha nanti. Bhikkhū pakkosāpesuṃ. So taṃ upasaṅkamitvā	1208	
PA_atk-s02_02a:1208_9	– “ahaṃ, tava bhātā, ghoṭamukho nāma imaṃ sālaṃ kāretvā sagge nibbatto, asuke ca	1208	
PA_atk-s02_02a:1208_10	asuke ca ṭhāne mayā ṭhapitaṃ dhanaṃ atthi, taṃ gahetvā imañca bhojanasālaṃ kārehi,	12081	
PA_atk-s02_02a:1208_11	dārake ca posehī”ti vatvā bhikkhusaṅghaṃ vanditvā vehāsaṃ uppatitvā devalokameva	12081	
PA_atk-s02_02a:1208_12	agamāsi. Sesaṃ sabbattha uttānamevāti.	12081	
PA_atk-s02_02a:1209	Papañcasūdaniyā majjhimanikāyaṭṭhakathāya	120	
PA_atk-s02_02a:1210	Ghoṭamukhasuttavaṇṇanā niṭṭhitā.	121	
PA_atk-s02_02a:1211	5. Caṅkīsuttavaṇṇanā	121	
PA_atk-s02_02a:1212_0	422. Evaṃ me sutanti caṅkīsuttaṃ. Tattha devavane sālavaneti tasmiṃ kira devatānaṃ	1212	
PA_atk-s02_02a:1212_1	balikammaṃ karīyati, tena taṃ devavanantipi sālavanantipi vuccati. Opāsādaṃ ajjhāvasatīti	1212	
PA_atk-s02_02a:1212_2	opāsādanāmake brāhmaṇagāme vasati, abhibhavitvā vā āvasati, tassa sāmī hutvā yāya	1212	
PA_atk-s02_02a:1212_3	mariyādāya tattha vasitabbaṃ, tāya mariyādāya vasati. Upasaggavasena panettha bhummatthe	1212	
PA_atk-s02_02a:1212_4	upayogavacanaṃ veditabbaṃ, tathassa anuppayogattāva sesapadesu. Tattha lakkhaṇaṃ	1212	
PA_atk-s02_02a:1212_5	saddasatthato pariyesitabbaṃ. Sattussadanti sattehi ussadaṃ ussannaṃ, bahujanaṃ ākiṇṇamanussaṃ	1212	
PA_atk-s02_02a:1212_6	posāvaniyahatthiassamoramigādianekasattasamākiṇṇañcāti attho. Yasmā pana so gāmo	1212	
PA_atk-s02_02a:1212_7	bahi āvijjhitvā jātena hatthiassādīnaṃ ghāsatiṇena ceva gehacchadanatiṇena ca sampanno,	1212	
PA_atk-s02_02a:1212_8	tathā dārukaṭṭhehi ceva gehasambhārakaṭṭhehi ca, yasmā cassa abbhantare vaṭṭacaturassādisaṇṭhānā	1212	
PA_atk-s02_02a:1212_9	bahū pokkharaṇiyo, jalajakusumavicittāni ca bahi anekāni taḷākāni vā udakassa niccabharitāneva	1212	
PA_atk-s02_02a:1212_10	honti, tasmā satiṇakaṭṭhodakanti vuttaṃ.	12121	
PA_atk-s02_02a:1213_0	Saha dhaññena sadhaññaṃ, pubbaṇṇāparaṇṇādibhedaṃ bahudhaññasannicayanti attho. Ettāvatā	1213	
PA_atk-s02_02a:1213_1	yasmiṃ gāme brāhmaṇo setacchattaṃ ussāpetvā rājalīlāya vasati. Tassa samiddhisampatti	1213	
PA_atk-s02_02a:1213_2	dīpitā hoti. Rājato laddhaṃ bhoggaṃ rājabhoggaṃ. Kena dinnanti ce, raññā pasenadinā	1213	
PA_atk-s02_02a:1213_3	kosalena dinnaṃ. Rājadāyanti rañño dāyabhūtaṃ, dāyajjanti attho. Brahmadeyyanti seṭṭhadeyyaṃ,	1213	
PA_atk-s02_02a:1213_4	chattaṃ ussāpetvā rājasaṅkhepena bhuñjitabbanti attho. Atha vā rājabhogganti sabbaṃ	1213	
PA_atk-s02_02a:1213_5	chejjabhejjaṃ anusāsantena titthapabbatādīsu suṅkaṃ gaṇhantena setacchattaṃ ussāpetvā	1213	
PA_atk-s02_02a:1213_6	raññā hutvā bhuñjitabbaṃ. Tattha raññā pasenadinā kosalena dinnaṃ rājadāyanti. Ettha	1213	
PA_atk-s02_02a:1213_7	raññā dinnattā rājadāyaṃ, dāyakarājadīpanatthaṃ panassa “raññā pasenadinā kosalena	1213	
PA_atk-s02_02a:1213_8	dinna”nti idaṃ vuttaṃ. Brahmadeyyanti seṭṭhadeyyaṃ, yathā dinnaṃ na puna gahetabbaṃ	1213	
PA_atk-s02_02a:1213_9	hoti nissaṭṭhapariccattaṃ, evaṃ dinnanti attho.	1213	
PA_atk-s02_02a:1214_0	423. Bahū bahū hutvā saṃhatāti saṅghā. Ekekissā disāya saṅgho tesaṃ atthīti saṅghī.	1214	
PA_atk-s02_02a:1214_1	Pubbe gāmassa anto agaṇā bahi nikkhamitvā gaṇā sampannāti gaṇībhūtā. Uttarenamukhāti	1214	
PA_atk-s02_02a:1214_2	uttaradisābhimukhā. Khattaṃ āmantesīti khattā vuccati pucchitapañhabyākaraṇasamattho	1214	
PA_atk-s02_02a:1214_3	mahāmatto, taṃ āmantesi. Āgamentūti muhuttaṃ paṭimānentu, acchantūti vuttaṃ hoti.	1214	
PA_atk-s02_02a:1215_0	424. Nānāverajjakānanti nānāvidhesu rajjesu aññesu kāsikosalādīsu jātā vā nivasanti	1215	
PA_atk-s02_02a:1215_1	vā, tato vā āgatāti nānāverajjakā, tesaṃ nānāverajjakānaṃ. Kenacidevāti aniyamitena	1215	
PA_atk-s02_02a:1215_2	yaññupāsanādinā kenaci kiccena. Te tassa gamanaṃ sutvā cintesuṃ – “ayaṃ, caṅkī, uggatabrāhmaṇo,	1215	
PA_atk-s02_02a:1215_3	yebhuyyena ca aññe brāhmaṇā samaṇaṃ gotamaṃ saraṇaṃ gatā, ayameva na gato. Svāyaṃ	1215	
PA_atk-s02_02a:1215_4	sace tattha gamissati, addhā samaṇassa gotamassa āvaṭṭaniyā māyāya āvaṭṭito saraṇaṃ	1215	
PA_atk-s02_02a:1215_5	gamissati. Tato etassāpi gehadvāre brāhmaṇānaṃ asannipāto bhavissati. Handassa gamanantarāyaṃ	1215	
PA_atk-s02_02a:1215_6	karomā”ti sammantayitvā tattha agamaṃsu. Taṃ sandhāya “atha kho te brāhmaṇā”tiādi vuttaṃ.	1215	
PA_atk-s02_02a:1216_0	Tattha ubhatoti dvīhi pakkhehi. Mātito ca pitito cāti, bhoto mātā brāhmaṇī, mātumātā	1216	
PA_atk-s02_02a:1216_1	brāhmaṇī, tassāpi mātā brāhmaṇī. Pitā brāhmaṇo, pitupitā brāhmaṇo, tassapi pitā brāhmaṇoti.	1216	
PA_atk-s02_02a:1216_2	Evaṃ bhavaṃ ubhato sujāto, mātito ca pitito ca. Saṃsuddhagahaṇikoti saṃsuddhā te	1216	
PA_atk-s02_02a:1216_3	mātu gahaṇī, saṃsuddhā te mātu kucchīti attho. Yāva sattamā pitāmahayugāti ettha	1216	
PA_atk-s02_02a:1216_4	pitu pitā pitāmaho, pitāmahassa yugaṃ pitāmahayugaṃ. Yuganti āyuppamāṇaṃ vuccati.	1216	
PA_atk-s02_02a:1216_5	Abhilāpamattameva cetaṃ, atthato pana pitāmahova pitāmahayugaṃ. Tato uddhaṃ sabbepi	1216	
PA_atk-s02_02a:1216_6	pubbapurisā pitāmahaggahaṇeneva gahitā. Evaṃ yāva sattamo puriso, tāva saṃsuddhagahaṇiko.	1216	
PA_atk-s02_02a:1216_7	Atha vā akkhitto anupakuṭṭho jātivādenāti dasseti. Akkhittoti apanetha etaṃ, kiṃ	1216	
PA_atk-s02_02a:1216_8	imināti evaṃ akkhitto anavakkhitto. Anupakkuṭṭhoti na upakuṭṭho, na akkosaṃ vā nindaṃ	1216	
PA_atk-s02_02a:1216_9	vā pattapubbo. Kena kāraṇenāti. Jātivādena, itipi hīnajātiko esoti evarūpena vacanenāti	1216	
PA_atk-s02_02a:1216_10	attho. Imināpaṅgenāti imināpi kāraṇena.	12161	
PA_atk-s02_02a:1217_0	Aḍḍhoti issaro. Mahaddhanoti mahatā dhanena samannāgato. Bhoto hi gehe pathaviyaṃ	1217	
PA_atk-s02_02a:1217_1	paṃsuvālikā viya bahu dhanaṃ, samaṇo pana gotamo adhano bhikkhāya udaraṃ pūretvā	1217	
PA_atk-s02_02a:1217_2	yāpetīti dassenti. Mahābhogoti pañcakāmaguṇavasena mahāupabhogo. Evaṃ yaṃ yaṃ guṇaṃ	1217	
PA_atk-s02_02a:1217_3	vadanti, tassa tassa paṭipakkhavasena bhagavato aguṇaṃyeva dassemāti maññamānā vadanti.	1217	
PA_atk-s02_02a:1218_0	Abhirūpoti aññehi manussehi adhikarūpo. Dassanīyoti divasampi passantānaṃ atittikaraṇato	1218	
PA_atk-s02_02a:1218_1	dassanayoggo, dassaneneva cittapasādajananato pāsādiko. Pokkharatā vuccati sundarabhāvo,	1218	
PA_atk-s02_02a:1218_2	vaṇṇassa pokkharatā vaṇṇapokkharatā, tāya vaṇṇapokkharatāya, vaṇṇasampattiyāti attho.	1218	
PA_atk-s02_02a:1218_3	Porāṇā pana pokkharanti sarīraṃ vadanti, vaṇṇaṃ vaṇṇameva. Tesaṃ matena vaṇṇo ca	1218	
PA_atk-s02_02a:1218_4	pokkharañca vaṇṇapokkharāni, tesaṃ bhāvo vaṇṇapokkharatā. Iti paramāya vaṇṇapokkharatāyāti	1218	
PA_atk-s02_02a:1218_5	uttamaparisuddhena vaṇṇena ceva sarīrasaṇṭhānasampattiyā cāti attho. Brahmavaṇṇīti	1218	
PA_atk-s02_02a:1218_6	seṭṭhavaṇṇī, parisuddhavaṇṇesupi seṭṭhena suvaṇṇavaṇṇeneva samannāgatoti attho. Brahmavacchasīti	1218	
PA_atk-s02_02a:1218_7	mahābrahmuno sarīrasadisena sarīrena samannāgato. Akhuddāvakāso dassanāyāti bhoto	1218	
PA_atk-s02_02a:1218_8	sarīre dassanassa okāso na khuddako mahā. Sabbāneva te aṅgapaccaṅgāni dassanīyāneva,	1218	
PA_atk-s02_02a:1218_9	tāni cāpi mahantānevāti dīpeti.	1218	
PA_atk-s02_02a:1219_0	Sīlamassa atthīti sīlavā. Vuddhaṃ vaḍḍhitaṃ sīlamassāti vuddhasīlī. Vuddhasīlenāti	1219	
PA_atk-s02_02a:1219_1	vuddhena vaḍḍhitena sīlena. Samannāgatoti yutto, idaṃ vuddhasīlīpadasseva vevacanaṃ.	1219	
PA_atk-s02_02a:1219_2	Sabbametaṃ pañcasīlamattameva sandhāya vadanti.	1219	
PA_atk-s02_02a:1220_0	Kālyāṇavācotiādīsu kalyāṇā sundarā parimaṇḍalapadabyañjanā vācā assāti kalyāṇavāco.	1220	
PA_atk-s02_02a:1220_1	Kalyāṇaṃ madhuraṃ vākkaraṇaṃ assāti kalyāṇavākkaraṇo. Vākkaraṇanti udāharaṇaghoso.	1220	
PA_atk-s02_02a:1220_2	Guṇaparipuṇṇabhāvena pure bhavāti porī. Pure vā bhavattā porī. Nāgarikitthiyā sukhumālattanena	1220	
PA_atk-s02_02a:1220_3	sadisātipi porī. Tāya poriyā. Vissaṭṭhāyāti apalibuddhāya, sandiṭṭhavilambitādidosarahitāya.	1220	
PA_atk-s02_02a:1220_4	Anelagalāyāti elagalena virahitāya. Ekaccassa hi kathentassa elaṃ galati, lālā vā	1220	
PA_atk-s02_02a:1220_5	paggharati, kheḷaphusitāni vā nikkhamanti, tassa vācā elagalā nāma hoti. Tabbiparitāyāti	1220	
PA_atk-s02_02a:1220_6	attho. Atthassa viññāpaniyātiādimajjhapariyosānaṃ pākaṭaṃ katvā bhāsitatthassa viññāpanasamatthāya.	1220	
PA_atk-s02_02a:1220_7	Sesamettha brāhmaṇavaṇṇe uttānameva.	1220	
PA_atk-s02_02a:1221_0	425. Evaṃ vutteti evaṃ tehi brāhmaṇehi vutte, caṅkī, “ime brāhmaṇā attano vaṇṇe vuccamāne	1221	
PA_atk-s02_02a:1221_1	atussanakasatto nāma natthi, vaṇṇamassa bhaṇitvā nivāressāmāti jātiādīhi mama vaṇṇaṃ	1221	
PA_atk-s02_02a:1221_2	vadanti, na kho pana me yuttaṃ attano vaṇṇe rajjituṃ. Handāhaṃ etesaṃ vādaṃ bhinditvā	1221	
PA_atk-s02_02a:1221_3	samaṇassa gotamassa mahantabhāvaṃ ñāpetvā etesaṃ tattha gamanaṃ karomī”ti cintetvā	1221	
PA_atk-s02_02a:1221_4	tena hi, bho, mamāpi suṇāthātiādimāha. Tattha yepi “ubhato sujāto”tiādayo attano	1221	
PA_atk-s02_02a:1221_5	guṇehi sadisā guṇā, tepi “ko cāhaṃ, ke ca samaṇassa gotamassa jātisampattiādayo guṇā”ti	1221	
PA_atk-s02_02a:1221_6	attano guṇehi uttaritareyeva maññamāno, itare pana ekanteneva bhagavato mahantabhāvadīpanatthaṃ	1221	
PA_atk-s02_02a:1221_7	pakāseti. Mayameva arahāmāti evaṃ niyamento cettha idaṃ dīpeti – yadi guṇamahantatāya	1221	
PA_atk-s02_02a:1221_8	upasaṅkamitabbo nāma hoti, yathā sineruṃ upanidhāya sāsapo, mahāsamuddaṃ upanidhāya	1221	
PA_atk-s02_02a:1221_9	gopadakaṃ, sattasu mahāsaresu udakaṃ upanidhāya ussāvabindu paritto lāmako, evamevaṃ	1221	
PA_atk-s02_02a:1221_10	samaṇassa gotamassa jātisampattiādayo guṇe upanidhāya amhākaṃ guṇā parittā lāmakā,	12211	
PA_atk-s02_02a:1221_11	tasmā mayameva arahāma taṃ bhavantaṃ gotamaṃ dassanāya upasaṅkamitunti.	12211	
PA_atk-s02_02a:1222_0	Bhūmigatañca vehāsaṭṭhañcāti ettha rājaṅgaṇe ceva uyyāne ca sudhāmaṭṭhā pokkharaṇiyo	1222	
PA_atk-s02_02a:1222_1	sattaratanapūriṃ katvā bhūmiyaṃ ṭhapitaṃ dhanaṃ bhūmigataṃ nāma, pāsādaniyūhādayo	1222	
PA_atk-s02_02a:1222_2	pana pūretvā ṭhapitaṃ vehāsaṭṭhaṃ nāma. Evaṃ tāva kulapariyāyena āgataṃ. Tathāgatassa	1222	
PA_atk-s02_02a:1222_3	pana jātadivaseyeva saṅkho elo uppalo puṇḍarīkoti cattāro nidhayo upagatā. Tesu saṅkho	1222	
PA_atk-s02_02a:1222_4	gāvutiko, elo aḍḍhayojaniko, uppalo tigāvutiko puṇḍarīko yojanikoti. Tesupi gahitagahitaṭṭhānaṃ	1222	
PA_atk-s02_02a:1222_5	pūratiyeva. Iti bhagavā pahūtaṃ hiraññasuvaṇṇaṃ ohāya pabbajitoti veditabbo. Daharo	1222	
PA_atk-s02_02a:1222_6	vātiādīni heṭṭhā vitthāritāneva.	1222	
PA_atk-s02_02a:1223_0	Akhuddāvakāsoti ettha bhagavati aparimāṇoyeva dassanāvakāsoti veditabbo. Tatridaṃ	1223	
PA_atk-s02_02a:1223_1	vatthuṃ – rājagahe kira aññataro brāhmaṇo “samaṇassa kira gotamassa pamāṇaṃ gahetuṃ	1223	
PA_atk-s02_02a:1223_2	na sakkā”ti sutvā bhagavato piṇḍāya pavisanakāle saṭṭhihatthaṃ veḷuṃ gahetvā nagaradvārassa	1223	
PA_atk-s02_02a:1223_3	bahi ṭhatvā sampatte bhagavati veḷuṃ gahetvā samīpe aṭṭhāsi, veḷu bhagavato jāṇumattaṃ	1223	
PA_atk-s02_02a:1223_4	pāpuṇi. Punadivase dve veḷū ghaṭetvā samīpe aṭṭhāsi, bhagavā dvinnaṃ veḷūnaṃ upari	1223	
PA_atk-s02_02a:1223_5	dviveṇumattameva paññāyamāno, “brāhmaṇa, kiṃ karosī”ti āha? Tumhākaṃ pamāṇaṃ gaṇhāmīti.	1223	
PA_atk-s02_02a:1223_6	“Brāhmaṇa, sacepi tvaṃ sakalacakkavāḷagabbhaṃ pūretvā ṭhitaveḷuṃ ghaṭetvā āgamissasi,	1223	
PA_atk-s02_02a:1223_7	neva me pamāṇaṃ gahetuṃ sakkhissasi. Na hi mayā cattāri asaṅkhyeyyāni kappasatasahassañca	1223	
PA_atk-s02_02a:1223_8	tathā pāramiyo pūritā, yathā me paro pamāṇaṃ gaṇheyya, atulo brāhmaṇa, tathāgato	1223	
PA_atk-s02_02a:1223_9	appameyyo”ti vatvā dhammapade gāthamāha. Gāthāpariyosāne caturāsītipāṇasahassāni amataṃ piviṃsu.	1223	
PA_atk-s02_02a:1224_0	Aparampi vatthu – rāhu kira asurindo cattāri yojanasahassāni aṭṭha ca yojanasatāni	1224	
PA_atk-s02_02a:1224_1	ucco, bāhantaramassa dvādasayojanasatāni, hatthatalapādatalānaṃ puthulatā tīṇi yojanasatāni,	1224	
PA_atk-s02_02a:1224_2	aṅgulipabbāni paṇṇāsayojanāni, bhamukantaraṃ paṇṇāsayojanaṃ, nalāṭaṃ tiyojanasataṃ,	1224	
PA_atk-s02_02a:1224_3	sīsaṃ navayojanasataṃ. So – “ahaṃ uccosmi, satthāraṃ onamitvā oloketuṃ na sakkhissāmī”ti	1224	
PA_atk-s02_02a:1224_4	na gacchati. So ekadivasaṃ bhagavato vaṇṇaṃ sutvā “yathā kathañca olokessāmī”ti āgato.	1224	
PA_atk-s02_02a:1224_5	Bhagavā tassa ajjhāsayaṃ viditvā “catūsu iriyāpathesu katarena dassemī”ti cintetvā	1224	
PA_atk-s02_02a:1224_6	“ṭhitako nāma nīcopi ucco viya paññāyati, nipannovassa attānaṃ dassessāmī”ti, “ānanda,	1224	
PA_atk-s02_02a:1224_7	gandhakuṭipariveṇe mañcakaṃ paññāpehī”ti vatvā tattha sīhaseyyaṃ kappesi. Rāhu āgantvā	1224	
PA_atk-s02_02a:1224_8	nipannaṃ bhagavantaṃ gīvaṃ unnāmetvā nabhamajjhe puṇṇacandaṃ viya ulloketi. Kimidaṃ	1224	
PA_atk-s02_02a:1224_9	asurindāti ca vutte, bhagavā onamitvā oloketuṃ na sakkhissāmīti na gacchinti. Na	1224	
PA_atk-s02_02a:1224_10	mayā asurinda adhomukhena pāramiyo pūritā, uddhaggaṃ me katvā dānaṃ dinnanti. Taṃdivasaṃ	12241	
PA_atk-s02_02a:1224_11	rāhu saraṇaṃ agamāsi. Evaṃ bhagavā akhuddāvakāso dassanāya.	12241	
PA_atk-s02_02a:1225_0	Catupārisuddhisīlena sīlavā. Taṃ pana sīlaṃ ariyaṃ uttamaṃ parisuddhaṃ, tenāha ariyasīlīti.	1225	
PA_atk-s02_02a:1225_1	Tadeva anavajjaṭṭhena kusalaṃ, tenāha kusalasīlīti. Kusalena sīlenāti idamassa vevacanaṃ.	1225	
PA_atk-s02_02a:1225_2	Bahūnaṃ ācariyapācariyoti bhagavato ekekāya dhammadesanāya caturāsītipāṇasahassāni	1225	
PA_atk-s02_02a:1225_3	aparimāṇāpi devamanussā maggaphalāmataṃ pivanti. Tasmā bahūnaṃ ācariyo, sāvakavineyyānaṃ pācariyoti.	1225	
PA_atk-s02_02a:1226_0	Khīṇakāmarāgoti ettha kāmaṃ bhagavato sabbepi kilesā khīṇā, brāhmaṇo pana te na jānāti,	1226	
PA_atk-s02_02a:1226_1	attano jānanaṭṭhāneyeva guṇaṃ katheti. Vigatacāpalloti “pattamaṇḍanā cīvaramaṇḍanā	1226	
PA_atk-s02_02a:1226_2	senāsanamaṇḍanā imassa vā pūtikāyassa…pe… kelanā paṭikelanā”ti evaṃ vuttacāpalyavirahito.	1226	
PA_atk-s02_02a:1227_0	Apāpapurekkhāroti apāpe navalokuttaradhamme purato katvā vicarati. Brahmaññāya pajāyāti	1227	
PA_atk-s02_02a:1227_1	sāriputtamoggallānamahākassapādibhedāya brāhmaṇapajāya. (Aviruddho hi so) etissāya	1227	
PA_atk-s02_02a:1227_2	pajāya purekkhāro. Ayañhi pajā samaṇaṃ gotamaṃ purato katvā caratīti attho. Apica	1227	
PA_atk-s02_02a:1227_3	apāpapurekkhāroti na pāpupurekkhāro, na pāpaṃ purato katvā carati, pāpaṃ na icchatīti	1227	
PA_atk-s02_02a:1227_4	attho. Kassa? Brahmaññāya pajāya attanā saddhiṃ paṭiviruddhāyapi brāhmaṇapajāya aviruddho	1227	
PA_atk-s02_02a:1227_5	hitasukhatthikoyevāti vuttaṃ hoti.	1227	
PA_atk-s02_02a:1228_0	Tiroraṭṭhāti pararaṭṭhato. Tirojanapadāti parajanapadato. Saṃpucchituṃ āgacchantīti	1228	
PA_atk-s02_02a:1228_1	khattiyapaṇḍitādayo ceva brāhmaṇagandhabbādayo ca pañhe abhisaṅkharitvā pucchissāmāti	1228	
PA_atk-s02_02a:1228_2	āgacchanti. Tattha keci pucchāya vā dosaṃ vissajjanasampaṭicchane vā asamatthataṃ	1228	
PA_atk-s02_02a:1228_3	sallakkhetvā apucchitvāva tuṇhī nisīdanti, keci pucchanti, kesañci bhagavā pucchāya	1228	
PA_atk-s02_02a:1228_4	ussāhaṃ janetvā vissajjeti. Evaṃ sabbesampi tesaṃ vimatiyo tīraṃ patvā mahāsamuddassa	1228	
PA_atk-s02_02a:1228_5	ūmiyo viya bhagavantaṃ patvāva bhijjanti. Sesamettha tathāgatassa vaṇṇe uttānameva.	1228	
PA_atk-s02_02a:1229_0	Atithī no te hontīti te amhākaṃ āgantukā navakā pāhunakā hontīti attho. Pariyāpuṇāmīti	1229	
PA_atk-s02_02a:1229_1	jānāmi. Aparimāṇavaṇṇoti tathārūpeneva sabbaññunāpi appameyyavaṇṇo, pageva mādisenāti	1229	
PA_atk-s02_02a:1229_2	dasseti. Vuttampi cetaṃ –	1229	
PA_atk-s02_02a:1230	“Buddhopi buddhassa bhaṇeyya vaṇṇaṃ,	123	
PA_atk-s02_02a:1231	Kappampi ce aññamabhāsamāno;	123	
PA_atk-s02_02a:1232	Khīyetha kappo ciradīghamantare,	123	
PA_atk-s02_02a:1233	Vaṇṇo na khīyetha tathāgatassā”ti.	123	
PA_atk-s02_02a:1234_0	Imaṃ pana guṇakathaṃ sutvā te brāhmaṇā cintayiṃsu “yathā, caṅkī, samaṇassa gotamassa	1234	
PA_atk-s02_02a:1234_1	vaṇṇaṃ bhāsati, anomaguṇo so bhavaṃ gotamo, evaṃ tassa guṇe jānamānena kho pana iminā	1234	
PA_atk-s02_02a:1234_2	aticiraṃ adhivāsitaṃ, handa naṃ anuvattāmā”ti anuvattamānā “tena hi, bho”tiādimāhaṃsu.	1234	
PA_atk-s02_02a:1235	426. Opātetīti paveseti. Saṃpurekkharontīti puttamattanattamattampi samānaṃ purato katvā vicaranti.	123	
PA_atk-s02_02a:1236_0	427. Mantapadanti mantāyeva mantapadaṃ, vedoti attho. Itihitiha paramparāyāti evaṃ	1236	
PA_atk-s02_02a:1236_1	kira evaṃ kirāti paramparabhāvena āgatanti dīpeti. Piṭakasampadāyāti pāvacanasaṅkhātasampattiyā.	1236	
PA_atk-s02_02a:1236_2	Sāvittiādīhi chandabandhehi ca vaggabandhehi ca sampādetvā āgatanti dasseti. Tattha	1236	
PA_atk-s02_02a:1236_3	cāti tasmiṃ mantapade. Pavattāroti pavattayitāro. Yesanti yesaṃ santakaṃ. Mantapadanti	1236	
PA_atk-s02_02a:1236_4	vedasaṅkhātaṃ mantameva. Gītanti aṭṭhakādīhi dasahi porāṇakabrāhmaṇehi padasampattivasena	1236	
PA_atk-s02_02a:1236_5	sajjhāyitaṃ. Pavuttanti aññesaṃ vuttaṃ, vācitanti attho. Samihitanti samupabyūḷhaṃ	1236	
PA_atk-s02_02a:1236_6	rāsikataṃ, piṇḍaṃ katvā ṭhapitanti attho. Tadanugāyantīti etarahi brāhmaṇā taṃ tehi	1236	
PA_atk-s02_02a:1236_7	pubbe gītaṃ anugāyanti anusajjhāyanti vādenti. Tadanubhāsantīti taṃ anubhāsanti,	1236	
PA_atk-s02_02a:1236_8	idaṃ purimasseva vevacanaṃ. Bhāsitamanubhāsantīti tehi bhāsitaṃ sajjhāyitaṃ anusajjhāyanti.	1236	
PA_atk-s02_02a:1236_9	Vācitamanuvācentīti tehi aññesaṃ vācitaṃ anuvācenti. Seyyathidanti te katameti attho.	1236	
PA_atk-s02_02a:1236_10	Aṭṭhakotiādīni tesaṃ nāmāni, te kira dibbena cakkhunā oloketvā parūpaghātaṃ akatvā	12361	
PA_atk-s02_02a:1236_11	kassapasammāsambuddhassa bhagavato pāvacanena saha saṃsandetvā mante ganthesuṃ, aparāpare	12361	
PA_atk-s02_02a:1236_12	pana brāhmaṇā pāṇātipātādīni pakkhipitvā tayo vede bhinditvā buddhavacanena saddhiṃ viruddhe akaṃsu.	12361	
PA_atk-s02_02a:1237_0	428. Andhaveṇīti andhapaveṇī. Ekena hi cakkhumatā gahitayaṭṭhiyā koṭiṃ eko andho	1237	
PA_atk-s02_02a:1237_1	gaṇhāti, taṃ andhaṃ añño, taṃ aññoti evaṃ paṇṇāsa saṭṭhi andhā paṭipāṭiyā ghaṭitā	1237	
PA_atk-s02_02a:1237_2	andhaveṇīti vuccati. Paramparāsaṃsattāti aññamaññaṃ laggā, yaṭṭhiggāhakenapi cakkhumatā	1237	
PA_atk-s02_02a:1237_3	virahitāti attho. Eko kira dhutto andhagaṇaṃ disvā “asukasmiṃ nāma gāme khajjabhojjaṃ	1237	
PA_atk-s02_02a:1237_4	sulabha”nti ussāhetvā tehi “tattha no sāmi nehi, idaṃ nāma te demā”ti vutte lañjaṃ	1237	
PA_atk-s02_02a:1237_5	gahetvā antarāmagge maggā okkamma mahantaṃ gacchaṃ anuparigantvā purimassa hatthena	1237	
PA_atk-s02_02a:1237_6	pacchimassa kacchaṃ gaṇhāpetvā “kiñci kammaṃ atthi, gacchatha tāva tumhe”ti vatvā	1237	
PA_atk-s02_02a:1237_7	palāyi. Te divasampi gantvā maggaṃ avindamānā “kahaṃ, bho, cakkhumā kahaṃ maggo”ti	1237	
PA_atk-s02_02a:1237_8	paridevitvā maggaṃ avindamānā tattheva mariṃsu. Te sandhāya vuttaṃ “paramparāsaṃsattā”ti.	1237	
PA_atk-s02_02a:1237_9	Purimopīti purimesu dasasu brāhmaṇesu ekopi. Majjhimopīti majjhe ācariyapācariyesu	1237	
PA_atk-s02_02a:1237_10	ekopi. Pacchimopīti idāni brāhmaṇesu ekopi.	12371	
PA_atk-s02_02a:1238_0	Pañca khoti pāḷiāgatesu dvīsu aññepi evarūpe tayo pakkhipitvā vadati. Dvedhāvipākāti	1238	
PA_atk-s02_02a:1238_1	bhūtavipākā vā abhūtavipākā vā. Nālametthāti, bhāradvāja, saccaṃ anurakkhissāmīti	1238	
PA_atk-s02_02a:1238_2	paṭipannena viññunā “yaṃ mayā gahitaṃ, idameva saccaṃ moghamañña”nti ettha ekaṃseneva	1238	
PA_atk-s02_02a:1238_3	niṭṭhaṃ gantuṃ nālaṃ na yuttanti upari pucchāya maggaṃ vivaritvā ṭhapesi.	1238	
PA_atk-s02_02a:1239	430. Idha, bhāradvāja, bhikkhūti jīvakasutte viya mahāvacchasutte viya ca attānaññeva sandhāya vadati. Lobhanīyesu dhammesūti lobhadhammesu. Sesapadadvayepi eseva nayo.	123	
PA_atk-s02_02a:1240_0	432. Saddhaṃ nivesetīti okappaniyasaddhaṃ niveseti. Upasaṅkamatīti upagacchati. Payirupāsatīti	1240	
PA_atk-s02_02a:1240_1	santike nisīdati. Sotanti pasādasotaṃ odahati. Dhammanti desanādhammaṃ suṇāti. Dhāretīti	1240	
PA_atk-s02_02a:1240_2	paguṇaṃ katvā dhāreti. Upaparikkhatīti atthato ca kāraṇato ca vīmaṃsati. Nijjhānaṃ	1240	
PA_atk-s02_02a:1240_3	khamantīti olokanaṃ khamanti, idha sīlaṃ kathitaṃ, idha samādhīti evaṃ upaṭṭhahantīti	1240	
PA_atk-s02_02a:1240_4	attho. Chandoti kattukamyatā chando. Ussahatīti vāyamati. Tuletīti aniccādivasena	1240	
PA_atk-s02_02a:1240_5	tīreti. Padahatīti maggapadhānaṃ padahati. Kāyena ceva paramasaccanti sahajātanāmakāyena	1240	
PA_atk-s02_02a:1240_6	ca nibbānaṃ sacchikaroti, paññāya ca kilese nibbijjhitvā tadeva vibhūtaṃ pākaṭaṃ karonto passati.	1240	
PA_atk-s02_02a:1241_0	433. Saccānubodhoti maggānubodho. Saccānuppattīti phalasacchikiriyā. Tesaṃyevāti	1241	
PA_atk-s02_02a:1241_1	heṭṭhā vuttānaṃ dvādasannaṃ, evaṃ dīghaṃ maggavādaṃ anulometi, tasmā nāyamattho.	1241	
PA_atk-s02_02a:1241_2	Ayaṃ panettha attho – tesaṃyevāti tesaṃ maggasampayuttadhammānaṃ. Padhānanti maggapadhānaṃ.	1241	
PA_atk-s02_02a:1241_3	Tañhi phalasacchikiriyasaṅkhātāya saccānuppattiyā bahukāraṃ, magge asati phalābhāvatoti.	1241	
PA_atk-s02_02a:1241_4	Iminā nayena sabbapadesu attho veditabbo. Sesaṃ sabbattha uttānamevāti.	1241	
PA_atk-s02_02a:1242	Papañcasūdaniyā majjhimanikāyaṭṭhakathāya	124	
PA_atk-s02_02a:1243	Caṅkīsuttavaṇṇanā niṭṭhitā.	124	
PA_atk-s02_02a:1244	6. Esukārīsuttavaṇṇanā	124	
PA_atk-s02_02a:1245_0	437. Evaṃ me sutanti esukārīsuttaṃ. Tattha bilaṃ olaggeyyunti koṭṭhāsaṃ laggāpeyyuṃ,	1245	
PA_atk-s02_02a:1245_1	iminā satthadhammaṃ nāma dasseti. Satthavāho kira mahākantārapaṭipanno antarāmagge	1245	
PA_atk-s02_02a:1245_2	goṇe mate maṃsaṃ gahetvā sabbesaṃ satthikānaṃ “idaṃ khāditvā ettakaṃ mūlaṃ dātabba”nti	1245	
PA_atk-s02_02a:1245_3	koṭṭhāsaṃ olaggeti, goṇamaṃsaṃ nāma khādantāpi atthi akhādantāpi, mūlaṃ dātuṃ sakkontāpi	1245	
PA_atk-s02_02a:1245_4	asakkontāpi. Satthavāho yena mūlena goṇo gahito, tassa nikkhamanatthaṃ sabbesaṃ balakkārena	1245	
PA_atk-s02_02a:1245_5	koṭṭhāsaṃ datvā mūlaṃ gaṇhāti, ayaṃ satthadhammo. Evamevaṃ brāhmaṇāpi lokassa paṭiññaṃ	1245	
PA_atk-s02_02a:1245_6	aggahetvā attanova dhammatāya catasso pāricariyā paññapentīti dassetuṃ evameva khotiādimāha.	1245	
PA_atk-s02_02a:1245_7	Pāpiyo assāti pāpaṃ assa. Seyyo assāti hitaṃ assa. Atha vā pāpiyoti pāpako lāmako	1245	
PA_atk-s02_02a:1245_8	attabhāvo assa. Seyyoti seṭṭho uttamo. Seyyaṃsoti seyyo. Uccākulīnatāti uccākulīnattena	1245	
PA_atk-s02_02a:1245_9	seyyo. Pāpiyaṃsoti pāpiyo. Uccākulīnatā ca dvīsu kulesu vaḍḍheti khattiyakule brāhmaṇakule	1245	
PA_atk-s02_02a:1245_10	ca, uḷāravaṇṇatā tīsu. Vessopi hi uḷāravaṇṇo hoti. Uḷārabhogatā catūsupi. Suddopi	12451	
PA_atk-s02_02a:1245_11	hi antamaso caṇḍālopi uḷārabhogo hotiyeva.	12451	
PA_atk-s02_02a:1246_0	440. Bhikkhācariyanti koṭidhanenapi hi brāhmaṇena bhikkhā caritabbāva, porāṇakabrāhmaṇā	1246	
PA_atk-s02_02a:1246_1	asītikoṭidhanāpi ekavelaṃ bhikkhaṃ caranti. Kasmā? Duggatakāle carantānaṃ idāni bhikkhaṃ	1246	
PA_atk-s02_02a:1246_2	carituṃ āraddhāti garahā na bhavissatīti. Atimaññamānoti yo bhikkhācariyavaṃsaṃ haritvā	1246	
PA_atk-s02_02a:1246_3	sattajīvakasikammavaṇijjādīhi jīvikaṃ kappeti, ayaṃ atimaññati nāma. Gopo vāti yathā	1246	
PA_atk-s02_02a:1246_4	gopako attanā rakkhitabbaṃ bhaṇḍaṃ thenento akiccakārī hoti, evanti attho. Iminā	1246	
PA_atk-s02_02a:1246_5	nayena sabbavāresu attho veditabbo. Asitabyābhaṅginti tiṇalāyanaasitañceva kājañca.	1246	
PA_atk-s02_02a:1246_6	Anussaratoti yattha jāto, tasmiṃ porāṇe mātāpettike kulavaṃse anussariyamāneti attho.	1246	
PA_atk-s02_02a:1246_7	Sesaṃ sabbattha uttānamevāti.	1246	
PA_atk-s02_02a:1247	Papañcasūdaniyā majjhimanikāyaṭṭhakathāya	124	
PA_atk-s02_02a:1248	Esukārīsuttavaṇṇanā niṭṭhitā.	124	
PA_atk-s02_02a:1249	7. Dhanañjānisuttavaṇṇanā	124	
PA_atk-s02_02a:1250_0	445. Evaṃ me sutanti dhanañjānisuttaṃ. Tattha dakkhiṇāgirisminti girīti pabbato,	1250	
PA_atk-s02_02a:1250_1	rājagahaṃ parikkhipitvā ṭhitapabbatassa dakkhiṇadisābhāge janapadassetaṃ nāmaṃ. Taṇḍulapālidvārāyāti	1250	
PA_atk-s02_02a:1250_2	rājagahassa kira dvattiṃsamahādvārāni catusaṭṭhikhuddakadvārāni, tesu ekaṃ taṇḍulapālidvāraṃ	1250	
PA_atk-s02_02a:1250_3	nāma, taṃ sandhāyevamāha. Rājānaṃ nissāyāti “gaccha manusse apīḷetvā sassabhāgaṃ	1250	
PA_atk-s02_02a:1250_4	gaṇhāhī”ti raññā pesito gantvā sabbameva sassaṃ gaṇhāti, “mā no, bhante, nāsehī”ti	1250	
PA_atk-s02_02a:1250_5	ca vutte – “rājakule vuttaṃ mandaṃ, ahaṃ raññā āgamanakāleyeva evaṃ āṇatto, mā kanditthā”ti	1250	
PA_atk-s02_02a:1250_6	evaṃ rājānaṃ nissāya brāhmaṇagahapatike vilumpati. Dhaññaṃ yebhuyyena attano gharaṃ	1250	
PA_atk-s02_02a:1250_7	pavesetvā appakaṃ rājakule paveseti. Kiṃ brāhmaṇagahapatikānaṃ na pīḷaṃ akāsīti ca	1250	
PA_atk-s02_02a:1250_8	vutto – “āma, mahārāja, imasmiṃ vāre khettāni mandasassāni ahesuṃ, tasmā apīḷentassa	1250	
PA_atk-s02_02a:1250_9	me gaṇhato na bahuṃ jāta”nti evaṃ brāhmaṇagahapatike nissāya rājānaṃ vilumpati.	1250	
PA_atk-s02_02a:1251_0	446. Payo pīyatanti taruṇakhīraṃ pivatu. Tāva bhattassāti yāva khīraṃ pivitvā nisīdissatha,	1251	
PA_atk-s02_02a:1251_1	tāvadeva bhattassa kālo bhavissati. Idheva hi no pātarāsabhattaṃ āharissantīti dasseti.	1251	
PA_atk-s02_02a:1251_2	Mātāpitarotiādīsu mahallakā mātāpitaro mudukāni attharaṇapāvuraṇāni sukhumāni vatthāni	1251	
PA_atk-s02_02a:1251_3	madhurabhojanaṃ sugandhagandhamālādīni ca pariyesitvā posetabbā. Puttadhītānaṃ nāmakaraṇamaṅgalādīni	1251	
PA_atk-s02_02a:1251_4	sabbakiccāni karontena puttadāro posetabbo. Evañhi akariyamāne garahā uppajjatīti	1251	
PA_atk-s02_02a:1251_5	iminā nayena attho veditabbo.	1251	
PA_atk-s02_02a:1252	447. Adhammacārīti pañca dussīlyakammāni vā dasa dussīlyakammāni vā idha adhammo nāma. Upakaḍḍheyyunti pañcavidhabandhanādikammakaraṇatthaṃ taṃ taṃ nirayaṃ kaḍḍheyyuṃ.	125	
PA_atk-s02_02a:1253_0	448. Dhammacārīti dhammikasivavijjādikammakārī. Paṭikkamantīti osaranti parihāyanti.	1253	
PA_atk-s02_02a:1253_1	Abhikkamantīti abhisaranti vaḍḍhanti. Seyyoti varataraṃ. Hīneti nihīne lāmake. Kālaṅkato	1253	
PA_atk-s02_02a:1253_2	ca sāriputtāti idaṃ bhagavā “tatrassa gantvā desehī”ti adhippāyena theramāha. Theropi	1253	
PA_atk-s02_02a:1253_3	taṃkhaṇaṃyeva gantvā mahābrahmuno dhammaṃ desesi, tato paṭṭhāya cātuppadikaṃ gāthaṃ	1253	
PA_atk-s02_02a:1253_4	kathentopi catusaccavimuttaṃ nāma na kathesīti.	1253	
PA_atk-s02_02a:1254	Papañcasūdaniyā majjhimanikāyaṭṭhakathāya	125	
PA_atk-s02_02a:1255	Dhanañjānisuttavaṇṇanā niṭṭhitā.	125	
PA_atk-s02_02a:1256	8. Vāseṭṭhasuttavaṇṇanā	125	
PA_atk-s02_02a:1257_0	454. Evaṃ me sutanti vāseṭṭhasuttaṃ. Tattha icchānaṅgalavanasaṇḍeti icchānaṅgalagāmassa	1257	
PA_atk-s02_02a:1257_1	avidūre vanasaṇḍe. Caṅkīti ādayo pañcapi janā rañño pasenadissa kosalassa purohitā	1257	
PA_atk-s02_02a:1257_2	eva. Aññe ca abhiññātāti aññe ca bahū abhiññātā brāhmaṇā. Te kira chaṭṭhe chaṭṭhe	1257	
PA_atk-s02_02a:1257_3	māse dvīsu ṭhānesu sannipatanti. Yadā jātiṃ sodhetukāmā honti, tadā pokkharasātissa	1257	
PA_atk-s02_02a:1257_4	santike jātisodhanatthaṃ ukkaṭṭhāya sannipatanti. Yadā mante sodhetukāmā honti, tadā	1257	
PA_atk-s02_02a:1257_5	icchānaṅgale sannipatanti. Imasmiṃ kāle mantasodhanatthaṃ sannipatiṃsu. Ayamantarā	1257	
PA_atk-s02_02a:1257_6	kathāti yaṃ attano sahāyakabhāvānurūpaṃ kathaṃ kathentā anuvicariṃsu, tassā kathāya	1257	
PA_atk-s02_02a:1257_7	antarā ayamaññā kathā udapādi. Sīlavāti guṇavā. Vattasampannoti ācārasampanno.	1257	
PA_atk-s02_02a:1258_0	455. Anuññātapaṭiññātāti sikkhitā tumheti evaṃ ācariyehi anuññātā, āma ācariya sikkhitamhāti	1258	
PA_atk-s02_02a:1258_1	evaṃ sayañca paṭiññātā. Asmāti bhavāma. Ahaṃ pokkharasātissa, tārukkhassāyaṃ māṇavoti	1258	
PA_atk-s02_02a:1258_2	ahaṃ pokkharasātissa jeṭṭhantevāsī aggasisso, ayaṃ tārukkhassāti dīpeti.	1258	
PA_atk-s02_02a:1259_0	Tevijjānanti tivedānaṃ brāhmaṇānaṃ. Yadakkhātanti yaṃ atthato ca byañjanato ca ekaṃ	1259	
PA_atk-s02_02a:1259_1	padampi akkhātaṃ. Tatra kevalinosmaseti taṃ sakalaṃ jānanato tattha niṭṭhāgatamhāti	1259	
PA_atk-s02_02a:1259_2	attho. Idāni taṃ kevalibhāvaṃ āvikaronto padakasmātiādimāha. Tattha jappe ācariyasādisāti	1259	
PA_atk-s02_02a:1259_3	kathanaṭṭhāne mayaṃ ācariyasadisāyeva.	1259	
PA_atk-s02_02a:1260_0	Kammunāti dasakusalakammapathakammunā. Ayañhi pubbe sattavidhaṃ kāyavacīkammaṃ sandhāya	1260	
PA_atk-s02_02a:1260_1	“yato kho, bho, sīlavā hotī”ti āha, tividhaṃ manokammaṃ sandhāya “vattasampanno”ti.	1260	
PA_atk-s02_02a:1260_2	Tena samannāgato hi ācārasampanno hoti. Cakkhumāti pañcahi cakkhūhi cakkhumantabhāvena	1260	
PA_atk-s02_02a:1260_3	bhagavantaṃ ālapati.	1260	
PA_atk-s02_02a:1261	Khayātītanti ūnabhāvaṃ atītaṃ, paripuṇṇanti attho. Peccāti upagantvā. Namassantīti namo karonti.	126	
PA_atk-s02_02a:1262	Cakkhuṃ loke samuppannanti avijjandhakāre loke taṃ andhakāraṃ vidhamitvā lokassa diṭṭhadhammikādiatthadassanena cakkhu hutvā samuppannaṃ.	126	
PA_atk-s02_02a:1263_0	456. Evaṃ vāseṭṭhena thometvā yācito bhagavā dvepi jane saṅgaṇhanto tesaṃ vo ahaṃ	1263	
PA_atk-s02_02a:1263_1	byakkhissantiādimāha. Tattha byakkhissanti byākarissāmi. Anupubbanti tiṭṭhatu tāva	1263	
PA_atk-s02_02a:1263_2	brāhmaṇacintā, tiṇarukkhakīṭapaṭaṅgato paṭṭhāya anupaṭipāṭiyā ācikkhissāmīti attho.	1263	
PA_atk-s02_02a:1263_3	Jātivibhaṅganti jātivitthāraṃ. Aññamaññā hi jātiyoti tesaṃ tesañhi pāṇānaṃ jātiyo	1263	
PA_atk-s02_02a:1263_4	aññamaññā nānappakārāti attho.	1263	
PA_atk-s02_02a:1264_0	Tiṇarukkheti anupādinnakajātiṃ katvā pacchā upādinnakajātiṃ kathessāmi, evaṃ tassa	1264	
PA_atk-s02_02a:1264_1	jātibhedo pākaṭo bhavissatīti imaṃ desanaṃ ārabhi. Mahāsīvatthero pana “kiṃ, bhante,	1264	
PA_atk-s02_02a:1264_2	anupādinnakaṃ bījanānatāya nānaṃ, upādinnaṃ kammanānatāyāti? Evaṃ vattuṃ na vaṭṭatī”ti	1264	
PA_atk-s02_02a:1264_3	pucchito āma na vaṭṭati. Kammañhi yoniyaṃ khipati. Yonisiddhā ime sattā nānāvaṇṇā	1264	
PA_atk-s02_02a:1264_4	hontīti. Tiṇarukkheti ettha antopheggū bahisārā antamaso tālanāḷikerādayopi tiṇāneva,	1264	
PA_atk-s02_02a:1264_5	antosārā pana bahipheggū sabbe rukkhā nāma. Na cāpi paṭijānareti mayaṃ tiṇā mayaṃ	1264	
PA_atk-s02_02a:1264_6	rukkhāti vā, ahaṃ tiṇaṃ, ahaṃ rukkhoti vā evaṃ na jānanti. Liṅgaṃ jātimayanti ajānantānampi	1264	
PA_atk-s02_02a:1264_7	ca tesaṃ jātimayameva saṇṭhānaṃ attano mūlabhūtatiṇādisadisameva hoti. Kiṃ kāraṇā?	1264	
PA_atk-s02_02a:1264_8	Aññamaññā hi jātiyo. Yasmā aññā tiṇajāti, aññā rukkhajāti. Tiṇesupi aññā tālajāti,	1264	
PA_atk-s02_02a:1264_9	aññā nāḷikerajāti, evaṃ vitthāretabbaṃ. Iminā idaṃ dasseti – yaṃ jātivasena nānā	1264	
PA_atk-s02_02a:1264_10	hoti, taṃ attano paṭiññaṃ paresaṃ vā upadesaṃ vināpi aññajātito visesena gayhati.	12641	
PA_atk-s02_02a:1264_11	Yadi ca jātiyā brāhmaṇo bhaveyya, sopi attano paṭiññaṃ paresaṃ vā upadesaṃ vinā khattiyato	12641	
PA_atk-s02_02a:1264_12	vessato suddato vā visesena gayheyya, na ca gayhati. Tasmā na jātiyā brāhmaṇoti.	12641	
PA_atk-s02_02a:1264_13	Parato pana “yathā etāsu jātīsū”ti gāthāya etamatthaṃ vacībhedeneva āvikarissati.	12641	
PA_atk-s02_02a:1265_0	Evaṃ anupādinnakesu jātiṃ dassetvā upādinnakesu dassento tato kīṭetiādimāha. Yāva	1265	
PA_atk-s02_02a:1265_1	kunthakipilliketi kunthakipillikaṃ pariyantaṃ katvāti attho. Ettha ca ye uppatitvā	1265	
PA_atk-s02_02a:1265_2	gacchanti, te paṭaṅgā nāma. Aññamaññā hi jātiyoti tesampi nīlarattādivaṇṇavasena	1265	
PA_atk-s02_02a:1265_3	jātiyo nānappakārāva honti.	1265	
PA_atk-s02_02a:1266	Khuddaketi kāḷakādayo. Mahallaketi sasabiḷārādayo.	126	
PA_atk-s02_02a:1267	Pādūdareti udarapāde, udaraṃyeva nesaṃ pādāti vuttaṃ hoti. Dīghapiṭṭhiketi sappānañhi sīsato yāva naṅguṭṭhā piṭṭhiyeva hoti, tena te “dīghapiṭṭhikā”ti vuccanti.	126	
PA_atk-s02_02a:1268	Udaketi odake, udakamhi jāte.	126	
PA_atk-s02_02a:1269	Pakkhīti sakuṇe. Te hi pattehi yantīti pattayānā, vehāsaṃ gacchantīti vihaṅgamā.	126	
PA_atk-s02_02a:1270_0	Evaṃ thalajalākāsagocarānaṃ pāṇānaṃ jātibhedaṃ dassetvā idāni yenādhippāyena taṃ	1270	
PA_atk-s02_02a:1270_1	dasseti, taṃ āvikaronto yathā etāsūti gāthamāha. Tassattho saṅkhepena vuttova. Vitthārato	1270	
PA_atk-s02_02a:1270_2	panettha yaṃ vattabbaṃ, taṃ sayameva dassento na kesehītiādimāha. Tatrāyaṃ yojanā	1270	
PA_atk-s02_02a:1270_3	– yaṃ vuttaṃ “natthi manussesu liṅgajātimayaṃ puthū”ti, taṃ evaṃ natthīti veditabbaṃ.	1270	
PA_atk-s02_02a:1270_4	Seyyathidaṃ? Na kesehīti. Na hi – “brāhmaṇānaṃ edisā kesā honti, khattiyānaṃ edisā”ti	1270	
PA_atk-s02_02a:1270_5	niyamo atthi yathā hatthiassamigādīnanti iminā nayena sabbaṃ yojetabbaṃ.	1270	
PA_atk-s02_02a:1271_0	Liṅgaṃ jātimayaṃ neva, yathā aññāsu jātisūti idaṃ pana vuttassevatthassa nigamananti	1271	
PA_atk-s02_02a:1271_1	veditabbaṃ. Tassāyaṃ yojanā – evaṃ yasmā imehi kesādīhi natthi manussesu liṅgaṃ jātimayaṃ	1271	
PA_atk-s02_02a:1271_2	puthu, tasmā veditabbametaṃ “brāhmaṇādibhedesu manussesu liṅgaṃ jātimayaṃ neva, yathā aññāsu jātisū”ti.	1271	
PA_atk-s02_02a:1272_0	457. Idāni evaṃ jātibhede asatipi “brāhmaṇo khattiyo”ti idaṃ nānattaṃ yathā jātaṃ,	1272	
PA_atk-s02_02a:1272_1	taṃ dassetuṃ paccattanti gāthamāha. Tattha vokāranti nānattaṃ. Ayaṃ panettha saṅkhepattho	1272	
PA_atk-s02_02a:1272_2	– yathā hi tiracchānānaṃ yonisiddhameva kesādisaṇṭhānena nānattaṃ, tathā brāhmaṇādīnaṃ	1272	
PA_atk-s02_02a:1272_3	attano attano sarīre taṃ natthi. Evaṃ santepi yadetaṃ “brāhmaṇo khattiyo”ti vokāraṃ,	1272	
PA_atk-s02_02a:1272_4	taṃ vokārañca manussesu samaññāya pavuccati, vohāramatteneva pavuccatīti.	1272	
PA_atk-s02_02a:1273_0	Ettāvatā bhagavā bhāradvājassa vādaṃ niggaṇhitvā idāni yadi jātiyā brāhmaṇo bhaveyya,	1273	
PA_atk-s02_02a:1273_1	ājīvasīlācāravipannopi brāhmaṇo bhaveyya. Yasmā pana porāṇā brāhmaṇā tassa brāhmaṇabhāvaṃ	1273	
PA_atk-s02_02a:1273_2	na icchanti, loke ca aññepi paṇḍitamanussā, tasmā vāseṭṭhassa vādaṃ paggaṇhanto yo	1273	
PA_atk-s02_02a:1273_3	hi koci manussesūti aṭṭha gāthā āha. Tattha gorakkhanti khettarakkhaṃ, kasikammanti	1273	
PA_atk-s02_02a:1273_4	vuttaṃ hoti. Goti hi pathaviyā nāmaṃ, tasmā evamāha. Puthusippenāti tantavāyakammādinānāsippena.	1273	
PA_atk-s02_02a:1273_5	Vohāranti vaṇijjaṃ. Parapessenāti paresaṃ veyyāvaccakammena. Issatthanti āvudhajīvikaṃ,	1273	
PA_atk-s02_02a:1273_6	usuñca sattiṃ cāti vuttaṃ hoti. Porohiccenāti purohitakammena.	1273	
PA_atk-s02_02a:1274_0	Evaṃ brāhmaṇasamayena ca lokavohārena ca ājīvasīlācāravipannassa abrāhmaṇabhāvaṃ	1274	
PA_atk-s02_02a:1274_1	sādhetvā evaṃ sante na jātiyā brāhmaṇo, guṇehi pana brāhmaṇo hoti. Tasmā yattha katthaci	1274	
PA_atk-s02_02a:1274_2	kule jāto yo guṇavā, so brāhmaṇo, ayamettha ñāyoti evametaṃ ñāyaṃ atthato āpādetvā	1274	
PA_atk-s02_02a:1274_3	idāni naṃ vacībhedena pakāsento na cāhaṃ brāhmaṇantiādimāha. Tassattho – ahañhi yvāyaṃ	1274	
PA_atk-s02_02a:1274_4	catunnaṃ yonīnaṃ yattha katthaci jāto, tatrāpi visesena yo brāhmaṇassa saṃvaṇṇitāya	1274	
PA_atk-s02_02a:1274_5	mātari sambhūto, taṃ yonijaṃ mattisambhavaṃ, yā cāyaṃ ubhato sujātotiādinā nayena	1274	
PA_atk-s02_02a:1274_6	brāhmaṇehi brāhmaṇassa parisuddhauppattimaggasaṅkhātā yoni vuttā, saṃsuddhagahaṇikoti	1274	
PA_atk-s02_02a:1274_7	iminā ca mātisampatti, tatopi jātasambhūtattā yonijo mattisambhavoti vuccati, taṃ	1274	
PA_atk-s02_02a:1274_8	yonijaṃ mattisambhavaṃ iminā ca yonijamattisambhavamattena na brāhmaṇaṃ brūmi. Kasmā?	1274	
PA_atk-s02_02a:1274_9	Yasmā, bho bhoti, vacanamattena aññehi sakiñcanehi visiṭṭhattā bhovādi nāma so hoti,	1274	
PA_atk-s02_02a:1274_10	sace hoti sakiñcano sapalibodho. Yo panāyaṃ yattha katthaci jātopi rāgādikiñcanābhāvena	12741	
PA_atk-s02_02a:1274_11	akiñcano, sabbagahaṇapaṭinissaggena anādāno, akiñcanaṃ anādānaṃ, tamahaṃ brūmi brāhmaṇaṃ.	12741	
PA_atk-s02_02a:1274_12	Kasmā? Yasmā bāhitapāpoti.	12741	
PA_atk-s02_02a:1275_0	458. Kiñcabhiyyo sabbasaṃyojanaṃ chetvātiādi sattavīsati gāthā. Tattha sabbasaṃyojananti	1275	
PA_atk-s02_02a:1275_1	dasavidhasaṃyojanaṃ. Na paritassatīti taṇhāparitassanāya na paritassati. Saṅgātiganti	1275	
PA_atk-s02_02a:1275_2	rāgasaṅgādayo atikkantaṃ. Visaṃyuttanti catūhi yonīhi sabbakilesehi vā visaṃyuttaṃ.	1275	
PA_atk-s02_02a:1276_0	Naddhinti upanāhaṃ. Varattanti taṇhaṃ. Sandānanti yuttapāsaṃ, diṭṭhipariyuṭṭhānassetaṃ	1276	
PA_atk-s02_02a:1276_1	adhivacanaṃ. Sahanukkamanti anukkamo vuccati pāse pavesanagaṇṭhi, diṭṭhānusayassetaṃ	1276	
PA_atk-s02_02a:1276_2	nāmaṃ. Ukkhittapalighanti ettha palighoti avijjā. Buddhanti catusaccabuddhaṃ. Titikkhatīti khamati.	1276	
PA_atk-s02_02a:1277	Khantibalanti adhivāsanakhantibalaṃ. Sā pana sakiṃ uppannā balānīkaṃ nāma na hoti, punappunaṃ uppannā pana hoti. Tassā atthitāya balānīkaṃ.	127	
PA_atk-s02_02a:1278	Vatavantanti dhutaṅgavantaṃ. Sīlavantanti guṇavantaṃ. Anussadanti rāgādiussadavirahitaṃ. “Anussuta”ntipi pāṭho, anavassutanti attho. Dantanti nibbisevanaṃ.	127	
PA_atk-s02_02a:1279	Na limpatīti na allīyati. Kāmesūti kilesakāmavatthukāmesu.	127	
PA_atk-s02_02a:1280_0	Dukkhassa pajānāti, idheva khayanti ettha arahattaphalaṃ dukkhakkhayoti adhippetaṃ.	1280	
PA_atk-s02_02a:1280_1	Pajānātīti adhigamavasena jānāti. Pannabhāranti ohitabhāraṃ, khandhakilesaabhisaṅkhārakāmaguṇabhāre	1280	
PA_atk-s02_02a:1280_2	otāretvā ṭhitaṃ. Visaṃyuttapadaṃ vuttatthameva.	1280	
PA_atk-s02_02a:1281	Gambhīrapaññanti gambhīresu ārammaṇesu pavattapaññaṃ. Medhāvinti pakatipaññāya paññavantaṃ.	128	
PA_atk-s02_02a:1282_0	Anāgārehi cūbhayanti anāgārehi ca visaṃsaṭṭhaṃ ubhayañca, dvīhipi cetehi visaṃsaṭṭhamevāti	1282	
PA_atk-s02_02a:1282_1	attho. Anokasārinti okaṃ vuccati pañcakāmaguṇālayo, taṃ anallīyamānanti attho. Appicchanti anicchaṃ.	1282	
PA_atk-s02_02a:1283	Tasesūti sataṇhesu. Thāvaresūti nittaṇhesu.	128	
PA_atk-s02_02a:1284	Attadaṇḍesūti gahitadaṇḍesu. Nibbutanti kilesanibbānena nibbutaṃ. Sādānesūti saupādānesu.	128	
PA_atk-s02_02a:1285	Ohitoti patito.	128	
PA_atk-s02_02a:1286_0	459. Akakkasanti niddosaṃ. Sadoso hi rukkhopi sakakkasoti vuccati. Viññāpaninti atthaviññāpanikaṃ.	1286	
PA_atk-s02_02a:1286_1	Saccanti avisaṃvādikaṃ. Udīrayeti bhaṇati. Yāya nābhisajjeti yāya girāya parassa	1286	
PA_atk-s02_02a:1286_2	sajjanaṃ vā lagganaṃ vā na karoti, tādisaṃ apharusaṃ giraṃ bhāsatīti attho.	1286	
PA_atk-s02_02a:1287_0	Dīghanti suttāruḷhabhaṇḍaṃ. Rassanti vippakiṇṇabhaṇḍaṃ. Aṇunti khuddakaṃ. Thūlanti	1287	
PA_atk-s02_02a:1287_1	mahantaṃ. Subhāsubhanti sundarāsundaraṃ. Dīghabhaṇḍañhi appagghampi hoti mahagghampi.	1287	
PA_atk-s02_02a:1287_2	Rassādīsupi eseva nayo. Iti ettāvatā na sabbaṃ pariyādiṇṇaṃ, “subhāsubha”nti iminā	1287	
PA_atk-s02_02a:1287_3	pana pariyādiṇṇaṃ hoti.	1287	
PA_atk-s02_02a:1288	Nirāsayanti nittaṇhaṃ.	128	
PA_atk-s02_02a:1289	Ālayāti taṇhālayā. Aññāyāti jānitvā. Amatogadhanti amatabbhantaraṃ. Anuppattanti anupaviṭṭhaṃ.	128	
PA_atk-s02_02a:1290	Ubho saṅganti ubhayampetaṃ saṅgaṃ. Puññañhi sagge laggāpeti, apuññaṃ apāye, tasmā ubhayampetaṃ saṅganti āha. Upaccagāti atīto.	129	
PA_atk-s02_02a:1291	Anāvilanti āvilakaraṇakilesavirahitaṃ. Nandībhavaparikkhīṇanti parikkhīṇanandiṃ parikkhīṇabhavaṃ.	129	
PA_atk-s02_02a:1292_0	“Yo ima”nti gāthāya avijjāyeva visaṃvādakaṭṭhena palipatho, mahāviduggatāya duggaṃ,	1292	
PA_atk-s02_02a:1292_1	saṃsaraṇaṭṭhena saṃsāro, mohanaṭṭhena mohoti vutto. Tiṇṇoti caturoghatiṇṇo. Pāraṅgatoti	1292	
PA_atk-s02_02a:1292_2	nibbānaṃ gato. Jhāyīti ārammaṇalakkhaṇūpanijjhānavasena jhāyī. Anejoti nittaṇho.	1292	
PA_atk-s02_02a:1292_3	Anupādāya nibbutoti kiñci gahaṇaṃ aggahetvā sabbakilesanibbānena nibbuto.	1292	
PA_atk-s02_02a:1293	Kāmeti duvidhepi kāme. Anāgāroti anāgāro hutvā. Paribbajeti paribbajati. Kāmabhavaparikkhīṇanti khīṇakāmaṃ khīṇabhavaṃ.	129	
PA_atk-s02_02a:1294	Mānusakaṃ yoganti mānusakaṃ pañcakāmaguṇayogaṃ. Dibbaṃ yoganti dibbaṃ pañcakāmaguṇayogaṃ. Sabbayogavisaṃyuttanti sabbakilesayogavisaṃyuttaṃ.	129	
PA_atk-s02_02a:1295	Ratinti pañcakāmaguṇaratiṃ. Aratinti kusalabhāvanāya ukkaṇṭhitaṃ. Vīranti vīriyavantaṃ.	129	
PA_atk-s02_02a:1296	Sugatanti sundaraṃ ṭhānaṃ gataṃ, sundarāya vā paṭipattiyā gataṃ.	129	
PA_atk-s02_02a:1297	Gatinti nibbattiṃ. Pureti atīte. Pacchāti anāgate. Majjheti paccuppanne. Kiñcananti kiñcanakārako kileso.	129	
PA_atk-s02_02a:1298	Mahesinti mahante guṇe pariyesanaṭṭhena mahesiṃ. Vijitāvinanti vijitavijayaṃ.	129	
PA_atk-s02_02a:1299_0	460. Evaṃ bhagavā guṇato khīṇāsavaṃyeva brāhmaṇaṃ dassetvā ye jātito brāhmaṇoti abhinivesaṃ	1299	
PA_atk-s02_02a:1299_1	karonti, te idaṃ ajānantā, sāva nesaṃ diṭṭhi duddiṭṭhīti dassento samaññā hesāti	1299	
PA_atk-s02_02a:1299_2	gāthādvayamāha. Tassattho – yadidaṃ brāhmaṇo khattiyo bhāradvājo vāseṭṭhoti nāmagottaṃ	1299	
PA_atk-s02_02a:1299_3	pakappitaṃ kataṃ abhisaṅkhataṃ, samaññā hesā lokasmiṃ, vohāramattanti attho. Kasmā?	1299	
PA_atk-s02_02a:1299_4	Yasmā samuccā samudāgataṃ samaññāya āgataṃ. Etañhi tattha tattha jātakāleyevassa	1299	
PA_atk-s02_02a:1299_5	ñātisālohitehi pakappitaṃ kataṃ. No ce naṃ evaṃ pakappeyyuṃ, na koci kiñci disvā	1299	
PA_atk-s02_02a:1299_6	ayaṃ brāhmaṇoti vā bhāradvājoti vā jāneyya. Evaṃ pakappitaṃ petaṃ dīgharattānusayitaṃ,	1299	
PA_atk-s02_02a:1299_7	diṭṭhigatamajānataṃ, taṃ pakappitaṃ nāmagottaṃ “nāmagottamattametaṃ, vohāratthaṃ	1299	
PA_atk-s02_02a:1299_8	pakappita”nti, ajānantānaṃ sattānaṃ hadaye dīgharattaṃ diṭṭhigatamanusayitaṃ. Tassa	1299	
PA_atk-s02_02a:1299_9	anusayitattā taṃ nāmagottaṃ ajānantā no pabrunti, “jātiyā hoti brāhmaṇo”ti ajānantāva	1299	
PA_atk-s02_02a:1299_10	evaṃ vadantīti vuttaṃ hoti.	12991	
PA_atk-s02_02a:1300_0	Evaṃ “ye ‘jātito brāhmaṇo’ti abhinivesaṃ karonti, te idaṃ vohāramattaṃ ajānantā,	1300	
PA_atk-s02_02a:1300_1	sāva nesaṃ diṭṭhi duddiṭṭhī”ti dassetvā idāni nippariyāyameva jātivādaṃ paṭikkhipanto	1300	
PA_atk-s02_02a:1300_2	kammavādañca patiṭṭhapento na jaccātiādimāha. Tattha “kammunā”ti upaḍḍhagāthāya vitthāraṇatthaṃ	1300	
PA_atk-s02_02a:1300_3	kassako kammunātiādi vuttaṃ. Tattha kammunāti paccuppannena kasikammādinibbattakacetanākammunā.	1300	
PA_atk-s02_02a:1301_0	Paṭiccasamuppādadassāti iminā paccayena evaṃ hotīti evaṃ paṭiccasamuppādadassāvino.	1301	
PA_atk-s02_02a:1301_1	Kammavipākakovidāti sammānāvamānārahakule kammavasena uppatti hoti, aññāpi hīnapaṇītatā	1301	
PA_atk-s02_02a:1301_2	hīnapaṇīte kamme vipaccamāne hotīti. Evaṃ kammavipākakusalā.	1301	
PA_atk-s02_02a:1302_0	Kammunā vattatīti gāthāya pana lokoti vā pajāti vā sattoti vā ekoyevattho, vacanamattabhedo.	1302	
PA_atk-s02_02a:1302_1	Purimapadena cettha “atthi brahmā mahābrahmā seṭṭho sajitā”ti diṭṭhiyā paṭisedho	1302	
PA_atk-s02_02a:1302_2	veditabbo. Kammunā hi tāsu tāsu gatīsu vattati loko, tassa ko sajitāti. Dutiyapadena	1302	
PA_atk-s02_02a:1302_3	“evaṃ kammunā nibbattopi ca pavattepi atītapaccuppannabhedena kammunā vattati, sukhadukkhāni	1302	
PA_atk-s02_02a:1302_4	paccanubhonto hīnapaṇītādibhedañca āpajjanto pavattatī”ti dasseti. Tatiyena tamevatthaṃ	1302	
PA_atk-s02_02a:1302_5	nigameti “evaṃ sabbathāpi kammanibandhanā sattā kammeneva baddhā hutvā pavattanti,	1302	
PA_atk-s02_02a:1302_6	na aññathā”ti. Catutthena tametthaṃ upamāya vibhāveti. Yathā hi rathassa yāyato āṇi	1302	
PA_atk-s02_02a:1302_7	nibandhanaṃ hoti, na tāya anibaddho yāti, evaṃ lokassa nibbattato ca pavattato ca	1302	
PA_atk-s02_02a:1302_8	kammaṃ nibandhanaṃ, na tena anibaddho nibbattati na pavattati.	1302	
PA_atk-s02_02a:1303_0	Idāni yasmā evaṃ kammanibandhano loko, tasmā seṭṭhena kammunā seṭṭhabhāvaṃ dassento	1303	
PA_atk-s02_02a:1303_1	tapenāti gāthādvayamāha. Tattha tapenāti dhutaṅgatapena. Brahmacariyenāti methunaviratiyā.	1303	
PA_atk-s02_02a:1303_2	Saṃyamenāti sīlena. Damenāti indriyadamena. Etenāti etena seṭṭhena parisuddhena brahmabhūtena	1303	
PA_atk-s02_02a:1303_3	kammunā brāhmaṇo hoti. Kasmā? Yasmā etaṃ brāhmaṇamuttamaṃ, yasmā etaṃ kammaṃ uttamo	1303	
PA_atk-s02_02a:1303_4	brāhmaṇaguṇoti vuttaṃ hoti. “Brahmāna”ntipi pāṭho. Ayaṃ panettha vacanattho – brahmaṃ	1303	
PA_atk-s02_02a:1303_5	ānetīti brahmānaṃ, brāhmaṇabhāvaṃ āvahatīti vuttaṃ hoti.	1303	
PA_atk-s02_02a:1304_0	Dutiyagāthāya santoti santakileso. Brahmā sakkoti brahmā ca sakko ca, yo evarūpo,	1304	
PA_atk-s02_02a:1304_1	so na kevalaṃ brāhmaṇo, atha kho brahmā ca sakko ca so vijānataṃ paṇḍitānaṃ, evaṃ	1304	
PA_atk-s02_02a:1304_2	vāseṭṭha, jānāhīti vuttaṃ hoti. Sesaṃ sabbattha uttānamevāti.	1304	
PA_atk-s02_02a:1305	Papañcasūdaniyā majjhimanikāyaṭṭhakathāya	130	
PA_atk-s02_02a:1306	Vāseṭṭhasuttavaṇṇanā niṭṭhitā.	130	
PA_atk-s02_02a:1307	9. Subhasuttavaṇṇanā	130	
PA_atk-s02_02a:1308_0	462. Evaṃ me sutanti subhasuttaṃ. Tattha todeyyaputtoti tudigāmavāsino todeyyabrāhmaṇassa	1308	
PA_atk-s02_02a:1308_1	putto. Ārādhako hotīti sampādako hoti paripūrako. Ñāyaṃ dhammanti kāraṇadhammaṃ.	1308	
PA_atk-s02_02a:1308_2	Kusalanti anavajjaṃ.	1308	
PA_atk-s02_02a:1309	463. Micchāpaṭipattinti aniyyānikaṃ akusalapaṭipadaṃ. Sammāpaṭipattinti niyyānikaṃ kusalapaṭipadaṃ.	130	
PA_atk-s02_02a:1310_0	Mahaṭṭhantiādīsu mahantehi veyyāvaccakarehi vā upakaraṇehi vā bahūhi attho etthāti	1310	
PA_atk-s02_02a:1310_1	mahaṭṭhaṃ. Mahantāni nāmaggahaṇamaṅgalādīni kiccāni etthāti mahākiccaṃ. Idaṃ ajja	1310	
PA_atk-s02_02a:1310_2	kattabbaṃ, idaṃ sveti evaṃ mahantāni adhikārasaṅkhātāni adhikaraṇāni etthāti mahādhikaraṇaṃ.	1310	
PA_atk-s02_02a:1310_3	Bahūnaṃ kamme yuttappayuttatāvasena pīḷāsaṅkhāto mahāsamārambho etthāti mahāsamārambhaṃ.	1310	
PA_atk-s02_02a:1310_4	Gharāvāsakammaṭṭhānanti gharāvāsakammaṃ. Evaṃ sabbavāresu attho veditabbo. Kasikamme	1310	
PA_atk-s02_02a:1310_5	cettha naṅgalakoṭiṃ ādiṃ katvā upakaraṇānaṃ pariyesanavasena mahaṭṭhatā, vaṇijjāya	1310	
PA_atk-s02_02a:1310_6	yathāṭhitaṃyeva bhaṇḍaṃ gahetvā parivattanavasena appaṭṭhatā veditabbā. Vipajjamānanti	1310	
PA_atk-s02_02a:1310_7	avuṭṭhiativuṭṭhiādīhi kasikammaṃ, maṇisuvaṇṇādīsu acchekatādīhi ca vaṇijjakammaṃ	1310	
PA_atk-s02_02a:1310_8	appaphalaṃ hoti, mūlacchedampi pāpuṇāti. Vipariyāyena sampajjamānaṃ mahapphalaṃ cūḷantevāsikassa viya.	1310	
PA_atk-s02_02a:1311_0	464. Evameva khoti yathā kasikammaṭṭhānaṃ vipajjamānaṃ appaphalaṃ hoti, evaṃ gharāvāsakammaṭṭhānampi.	1311	
PA_atk-s02_02a:1311_1	Akatakalyāṇo hi kālaṃ katvā niraye nibbattati. Mahādattasenāpati nāma kireko brāhmaṇabhatto	1311	
PA_atk-s02_02a:1311_2	ahosi, tassa maraṇasamaye nirayo upaṭṭhāsi. So brāhmaṇehi “kiṃ passasī”ti vutto?	1311	
PA_atk-s02_02a:1311_3	Lohitagharanti āha. Brahmaloko bho esoti. Brahmaloko nāma bho kahanti? Uparīti. Mayhaṃ	1311	
PA_atk-s02_02a:1311_4	heṭṭhā upaṭṭhātīti. Kiñcāpi heṭṭhā upaṭṭhāti, tathāpi uparīti kālaṃ katvā niraye	1311	
PA_atk-s02_02a:1311_5	nibbatto. “Iminā amhākaṃ yaññe doso dinno”ti sahassaṃ gahetvā nīharituṃ adaṃsu. Sampajjamānaṃ	1311	
PA_atk-s02_02a:1311_6	pana mahapphalaṃ hoti. Katakalyāṇo hi kālaṃ katvā sagge nibbattati. Sakalāya guttilavimānakathāya	1311	
PA_atk-s02_02a:1311_7	dīpetabbaṃ. Yathā pana taṃ vaṇijjakammaṭṭhānaṃ vipajjamānaṃ appaphalaṃ hoti, evaṃ	1311	
PA_atk-s02_02a:1311_8	sīlesu aparipūrakārino anesanāya yuttassa pabbajjākammaṭṭhānampi. Evarūpā hi neva	1311	
PA_atk-s02_02a:1311_9	jhānādisukhaṃ na saggamokkhaṃ labhati. Sampajjamānaṃ pana mahapphalaṃ hoti. Sīlāni	1311	
PA_atk-s02_02a:1311_10	hi pūretvā vipassanaṃ vaḍḍhento arahattampi pāpuṇāti.	13111	
PA_atk-s02_02a:1312_0	Brāhmaṇā, bho gotamoti idha kiṃ pucchāmīti pucchati? Brāhmaṇā vadanti – “pabbajito	1312	
PA_atk-s02_02a:1312_1	ime pañca dhamme pūretuṃ samattho nāma natthi, gahaṭṭhova pūretī”ti. Samaṇo pana	1312	
PA_atk-s02_02a:1312_2	gotamo – “gihissa vā ahaṃ māṇava pabbajitassa vā”ti punappunaṃ vadati, neva pabbajitaṃ	1312	
PA_atk-s02_02a:1312_3	muñcati, mayhameva pucchaṃ maññe na sallakkhetīti cāgasīsena pañca dhamme pucchāmīti	1312	
PA_atk-s02_02a:1312_4	pucchati. Sace te agarūti sace tuyhaṃ yathā brāhmaṇā paññapenti, tathā idha bhāsituṃ	1312	
PA_atk-s02_02a:1312_5	bhāriyaṃ na hoti, yadi na koci aphāsukabhāvo hoti, bhāsassūti attho. Na kho me, bhoti	1312	
PA_atk-s02_02a:1312_6	kiṃ sandhāyāha? Paṇḍitapaṭirūpakānañhi santike kathetuṃ dukkhaṃ hoti, te pade pade	1312	
PA_atk-s02_02a:1312_7	akkhare akkhare dosameva vadanti. Ekantapaṇḍitā pana kathaṃ sutvā sukathitaṃ pasaṃsanti,	1312	
PA_atk-s02_02a:1312_8	dukkathite pāḷipadaatthabyañjanesu yaṃ yaṃ virujjhati, taṃ taṃ ujuṃ katvā denti.	1312	
PA_atk-s02_02a:1312_9	Bhagavatā ca sadiso ekantapaṇḍito nāma natthi, tenāha “na kho me, bho gotama, garu,	1312	
PA_atk-s02_02a:1312_10	yatthassu bhavanto vā nisinno bhavantarūpo vā”ti. Saccanti vacīsaccaṃ. Tapanti tapacariyaṃ.	13121	
PA_atk-s02_02a:1312_11	Brahmacariyanti methunaviratiṃ. Ajjhenanti mantagahaṇaṃ. Cāganti āmisapariccāgaṃ.	13121	
PA_atk-s02_02a:1313_0	466. Pāpito bhavissatīti. Ajānanabhāvaṃ pāpito bhavissati. Etadavocāti bhagavatā	1313	
PA_atk-s02_02a:1313_1	andhaveṇūpamāya niggahito taṃ paccāharituṃ asakkonto yathā nāma dubbalasunakho migaṃ	1313	
PA_atk-s02_02a:1313_2	uṭṭhapetvā sāmikassa abhimukhaṃ katvā sayaṃ apasakkati, evamevaṃ ācariyaṃ apadisanto	1313	
PA_atk-s02_02a:1313_3	evaṃ “brāhmaṇo”tiādivacanaṃ avoca. Tattha pokkharasātīti idaṃ tassa nāmaṃ, “pokkharasāyī”tipi	1313	
PA_atk-s02_02a:1313_4	vuccati. Tassa kira kāyo setapokkharasadiso devanagare ussāpitarajatatoraṇaṃ viya	1313	
PA_atk-s02_02a:1313_5	sobhati, sīsaṃ panassa kāḷavaṇṇaindanīlamayaṃ viya, massupi candamaṇḍale kāḷamegharāji	1313	
PA_atk-s02_02a:1313_6	viya khāyati, akkhīni nīluppalasadisāni, nāsā rajatapanāḷikā viya suvaṭṭitā suparisuddhā,	1313	
PA_atk-s02_02a:1313_7	hatthapādatalāni ceva mukhañca katalākhārasaparikammaṃ viya sobhati. Ativiya sobhaggappatto	1313	
PA_atk-s02_02a:1313_8	brāhmaṇassa attabhāvo. Arājake ṭhāne rājānaṃ kātuṃ yuttamimaṃ brāhmaṇaṃ, evamesa	1313	
PA_atk-s02_02a:1313_9	sassiriko, iti naṃ pokkharasadisattā “pokkharasātī”ti sañjānanti, pokkhare pana so	1313	
PA_atk-s02_02a:1313_10	nibbatto, na mātukucchiyanti iti naṃ pokkhare sayitattā “pokkharasāyī”tipi sañjānanti.	13131	
PA_atk-s02_02a:1313_11	Opamaññoti upamaññagotto. Subhagavanikoti ukkaṭṭhāya subhagavanassa issaro. Hassakaṃyevāti	13131	
PA_atk-s02_02a:1313_12	hasitabbakaññeva. Nāmakaṃyevāti lāmakaṃyeva. Tadeva taṃ atthābhāvena rittakaṃ. Rittakattā	13131	
PA_atk-s02_02a:1313_13	ca tucchakaṃ. Idāni naṃ bhagavā sācariyakaṃ niggaṇhituṃ kiṃ pana māṇavātiādimāha.	13131	
PA_atk-s02_02a:1314_0	467. Tattha katamā nesaṃ seyyoti katamā vācā tesaṃ seyyo, pāsaṃsataroti attho. Sammuccāti	1314	
PA_atk-s02_02a:1314_1	sammutiyā lokavohārena. Mantāti tulayitvā pariggaṇhitvā. Paṭisaṅkhāyāti jānitvā.	1314	
PA_atk-s02_02a:1314_2	Atthasaṃhitanti kāraṇanissitaṃ. Evaṃ santeti lokavohāraṃ amuñcitvā tulayitvā jānitvā	1314	
PA_atk-s02_02a:1314_3	kāraṇanissitaṃ katvā kathitāya seyyabhāve sati. Āvutoti āvarito. Nivutoti nivārito.	1314	
PA_atk-s02_02a:1314_4	Ophuṭoti onaddho. Pariyonaddhoti paliveṭhito.	1314	
PA_atk-s02_02a:1315_0	468. Gadhitotiādīni vuttatthāneva. Sace taṃ, bho gotama, ṭhānanti sace etaṃ kāraṇamatthi.	1315	
PA_atk-s02_02a:1315_1	Svāssāti dhūmachārikādīnaṃ abhāvena so assa aggi accimā ca vaṇṇimā ca pabhassaro	1315	
PA_atk-s02_02a:1315_2	cāti. Tathūpamāhaṃ māṇavāti tappaṭibhāgaṃ ahaṃ. Idaṃ vuttaṃ hoti – yatheva hi tiṇakaṭṭhupādānaṃ	1315	
PA_atk-s02_02a:1315_3	paṭicca jalamāno aggi dhūmachārikaṅgārānaṃ atthitāya sadoso hoti, evamevaṃ pañca	1315	
PA_atk-s02_02a:1315_4	kāmaguṇe paṭicca uppannā pīti jātijarābyādhimaraṇasokādīnaṃ atthitāya sadosā. Yathā	1315	
PA_atk-s02_02a:1315_5	pana pariccattatiṇakaṭṭhupādāno dhūmādīnaṃ abhāvena parisuddho, evamevaṃ lokuttarajjhānadvayasampayuttā	1315	
PA_atk-s02_02a:1315_6	pīti jātiādīnaṃ abhāvena parisuddhāti attho.	1315	
PA_atk-s02_02a:1316_0	469. Idāni ye te brāhmaṇehi cāgasīsena pañca dhammā paññattā, tepi yasmā pañceva	1316	
PA_atk-s02_02a:1316_1	hutvā na niccalā tiṭṭhanti, anukampājātikena saddhiṃ cha āpajjanti. Tasmā taṃ dosaṃ	1316	
PA_atk-s02_02a:1316_2	dassetuṃ ye te māṇavātiādimāha. Tattha anukampājātikanti anukampāsabhāvaṃ.	1316	
PA_atk-s02_02a:1317_0	Kattha bahulaṃ samanupassasīti idaṃ bhagavā yasmā – “esa ime pañca dhamme pabbajito	1317	
PA_atk-s02_02a:1317_1	paripūretuṃ samattho nāma natthi, gahaṭṭho paripūretī”ti āha, tasmā – “pabbajitova	1317	
PA_atk-s02_02a:1317_2	ime pūreti, gahaṭṭho pūretuṃ samattho nāma natthī”ti teneva mukhena bhaṇāpetuṃ pucchati.	1317	
PA_atk-s02_02a:1318_0	Na satataṃ samitaṃ saccavādītiādīsu gahaṭṭho aññasmiṃ asati vaḷañjanakamusāvādampi	1318	
PA_atk-s02_02a:1318_1	karotiyeva, pabbajitā asinā sīse chijjantepi dve kathā na kathenti. Gahaṭṭho ca antotemāsamattampi	1318	
PA_atk-s02_02a:1318_2	sikkhāpadaṃ rakkhituṃ na sakkoti, pabbajito niccameva tapassī sīlavā tapanissitako	1318	
PA_atk-s02_02a:1318_3	hoti. Gahaṭṭho māsassa aṭṭhadivasamattampi uposathakammaṃ kātuṃ na sakkoti, pabbajitā	1318	
PA_atk-s02_02a:1318_4	yāvajīvaṃ brahmacārino honti. Gahaṭṭho ratanasuttamaṅgalasuttamattampi potthake likhitvā	1318	
PA_atk-s02_02a:1318_5	ṭhapeti, pabbajitā niccaṃ sajjhāyanti. Gahaṭṭho salākabhattampi akhaṇḍaṃ katvā dātuṃ	1318	
PA_atk-s02_02a:1318_6	na sakkoti, pabbajitā aññasmiṃ asati kākasunakhādīnampi piṇḍaṃ denti, bhaṇḍaggāhakadaharassapi	1318	
PA_atk-s02_02a:1318_7	patte pakkhipantevāti evamattho daṭṭhabbo. Cittassāhametenti ahaṃ ete pañca dhamme	1318	
PA_atk-s02_02a:1318_8	mettacittassa parivāre vadāmīti attho.	1318	
PA_atk-s02_02a:1319_0	470. Jātavaddhoti jāto ca vaḍḍhito ca. Yo hi kevalaṃ tattha jātova hoti, aññattha	1319	
PA_atk-s02_02a:1319_1	vaḍḍhito, tassa samantā gāmamaggā na sabbaso paccakkhā honti, tasmā jātavaddhoti	1319	
PA_atk-s02_02a:1319_2	āha. Jātavaddhopi hi yo ciraṃ nikkhanto, tassa na sabbaso paccakkhā honti, tasmā	1319	
PA_atk-s02_02a:1319_3	tāvadeva avasaṭanti āha, taṃkhaṇameva nikkhantanti attho. Dandhāyitattanti “ayaṃ	1319	
PA_atk-s02_02a:1319_4	nu kho maggo ayaṃ na nu kho”ti kaṅkhāvasena cirāyitattaṃ. Vitthāyitattanti yathā	1319	
PA_atk-s02_02a:1319_5	sukhumaṃ atthajātaṃ sahasā pucchitassa kassaci sarīraṃ thaddhabhāvaṃ gaṇhāti, evaṃ	1319	
PA_atk-s02_02a:1319_6	thaddhabhāvagahaṇaṃ. Natvevāti iminā sabbaññutaññāṇassa appaṭihatabhāvaṃ dasseti.	1319	
PA_atk-s02_02a:1319_7	Tassa hi purisassa mārāvaṭṭanādīnaṃ vasena siyā ñāṇassa paṭighāto, tena so dandhāyeyya	1319	
PA_atk-s02_02a:1319_8	vā vitthāyeyya vā, sabbaññutaññāṇaṃ pana appaṭihataṃ, na sakkā tassa kenaci antarāyo kātunti dīpeti.	1319	
PA_atk-s02_02a:1320_0	Seyyathāpi māṇava balavā saṅkhadhamoti ettha balavāti balasampanno. Saṅkhadhamoti	1320	
PA_atk-s02_02a:1320_1	saṅkhadhamako. Appakasirenāti akicchena adukkhena. Dubbalo hi saṅkhadhamako saṅkhaṃ	1320	
PA_atk-s02_02a:1320_2	dhamantopi na sakkoti catasso disā sarena viññāpetuṃ, nāssa saṅkhasaddo sabbaso phari.	1320	
PA_atk-s02_02a:1320_3	Balavato pana vipphāriko hoti, tasmā balavāti āha. Mettāya cetovimuttiyāti ettha	1320	
PA_atk-s02_02a:1320_4	mettāyāti vutte upacāropi appanāpi vaṭṭati, cetovimuttiyāti vutte pana appanāva vaṭṭati.	1320	
PA_atk-s02_02a:1320_5	Yaṃ pamāṇakataṃ kammanti pamāṇakataṃ kammaṃ nāma kāmāvacaraṃ vuccati, appamāṇakataṃ	1320	
PA_atk-s02_02a:1320_6	kammaṃ nāma rūpārūpāvacaraṃ. Tesupi idha brahmavihārakammaññeva adhippetaṃ. Tañhi	1320	
PA_atk-s02_02a:1320_7	pamāṇaṃ atikkamitvā odhisakaanodhisaka disāpharaṇavasena vaḍḍhetvā katattā appamāṇakatanti	1320	
PA_atk-s02_02a:1320_8	vuccati. Na taṃ tatrāvasissati, na taṃ tatrāvatiṭṭhatīti taṃ kāmāvacarakammaṃ tasmiṃ	1320	
PA_atk-s02_02a:1320_9	rūpārūpāvacarakamme na ohīyati na tiṭṭhati. Kiṃ vuttaṃ hoti? Kāmāvacarakammaṃ tassa	1320	
PA_atk-s02_02a:1320_10	rūpārūpāvacarakammassa antarā laggituṃ vā ṭhātuṃ vā rūpārūpāvacarakammaṃ pharitvā	13201	
PA_atk-s02_02a:1320_11	pariyādiyitvā attano okāsaṃ gahetvā patiṭṭhātuṃ vā na sakkoti, atha kho rūpārūpāvacarakammameva	13201	
PA_atk-s02_02a:1320_12	kāmāvacaraṃ mahogho viya parittaudakaṃ pharitvā pariyādiyitvā attano okāsaṃ gahetvā	13201	
PA_atk-s02_02a:1320_13	tiṭṭhati, tassa vipākaṃ paṭibāhitvā sayameva brahmasahabyataṃ upanetīti. Sesaṃ sabbattha uttānamevāti.	13201	
PA_atk-s02_02a:1321	Papañcasūdaniyā majjhimanikāyaṭṭhakathāya	132	
PA_atk-s02_02a:1322	Subhasuttavaṇṇanā niṭṭhitā.	132	
PA_atk-s02_02a:1323	10. Saṅgāravasuttavaṇṇanā	132	
PA_atk-s02_02a:1324_0	473. Evaṃ me sutanti saṅgāravasuttaṃ. Tattha cañcalikappeti evaṃnāmake gāme. Abhippasannāti	1324	
PA_atk-s02_02a:1324_1	aveccappasādavasena pasannā. Sā kira sotāpannā ariyasāvikā bhāradvājagottassa brāhmaṇassa	1324	
PA_atk-s02_02a:1324_2	bhariyā. So brāhmaṇo pubbe kālena kālaṃ brāhmaṇe nimantetvā tesaṃ sakkāraṃ karoti.	1324	
PA_atk-s02_02a:1324_3	Imaṃ pana brāhmaṇiṃ gharaṃ ānetvā abhirūpāya mahākulāya brāhmaṇiyā cittaṃ kopetuṃ	1324	
PA_atk-s02_02a:1324_4	asakkonto brāhmaṇānaṃ sakkāraṃ kātuṃ nāsakkhi. Atha naṃ brāhmaṇā diṭṭhadiṭṭhaṭṭhāne	1324	
PA_atk-s02_02a:1324_5	– “nayidāni tvaṃ brāhmaṇaladdhiko, ekāhampi brāhmaṇānaṃ sakkāraṃ na karosī”ti nippīḷenti.	1324	
PA_atk-s02_02a:1324_6	So gharaṃ āgantvā brāhmaṇiyā tamatthaṃ ārocetvā – “sace, bhoti ekadivasaṃ mukhaṃ	1324	
PA_atk-s02_02a:1324_7	rakkhituṃ sakkuṇeyyāsi, brāhmaṇānaṃ ekadivasaṃ bhikkhaṃ dadeyya”nti āha. Tuyhaṃ deyyadhammaṃ	1324	
PA_atk-s02_02a:1324_8	ruccanakaṭṭhāne dehi, kiṃ mayhaṃ etthāti. So brāhmaṇe nimantetvā appodakaṃ pāyāsaṃ	1324	
PA_atk-s02_02a:1324_9	pacāpetvā gharañca sujjhāpetvā āsanāni paññāpetvā brāhmaṇe nisīdāpesi. Brāhmaṇī mahāsāṭakaṃ	1324	
PA_atk-s02_02a:1324_10	nivāsetvā kaṭacchuṃ gahetvā parivisantī dussakaṇṇake pakkhalitvā “brāhmaṇe parivisāmī”ti	13241	
PA_atk-s02_02a:1324_11	saññampi akatvā āsevanavasena sahasā satthārameva anussaritvā udānaṃ udānesi.	13241	
PA_atk-s02_02a:1325_0	Brāhmaṇā udānaṃ sutvā “ubhatopakkhiko esa samaṇassa gotamassa sahāyo, nāssa deyyadhammaṃ	1325	
PA_atk-s02_02a:1325_1	gaṇhissāmā”ti kupitā bhojanāni chaḍḍetvā nikkhamiṃsu. Brāhmaṇo – “nanu paṭhamaṃyeva	1325	
PA_atk-s02_02a:1325_2	taṃ avacaṃ ‘ajjekadivasaṃ mukhaṃ rakkheyyāsī’ti, ettakaṃ te khīrañca taṇḍulādīni	1325	
PA_atk-s02_02a:1325_3	ca nāsitānī”ti ativiya kopavasaṃ upagato – “evameva panāyaṃ vasalī yasmiṃ vā tasmiṃ	1325	
PA_atk-s02_02a:1325_4	vā tassa muṇḍakassa samaṇassa vaṇṇaṃ bhāsati, idāni tyāhaṃ vasali tassa satthuno	1325	
PA_atk-s02_02a:1325_5	vādaṃ āropessāmī”ti āha. Atha naṃ brāhmaṇī “gaccha tvaṃ, brāhmaṇa, gantvā vijānissasī”ti	1325	
PA_atk-s02_02a:1325_6	vatvā “na khvāhaṃ taṃ, brāhmaṇa, passāmi sadevake loke…pe… vādaṃ āropeyyā”tiādimāha.	1325	
PA_atk-s02_02a:1325_7	So satthāraṃ upasaṅkamitvā –	1325	
PA_atk-s02_02a:1326	“Kiṃsu chetvā sukhaṃ seti, kiṃsu chetvā na socati;	132	
PA_atk-s02_02a:1327	Kissassu ekadhammassa, vadhaṃ rocesi gotamā”ti. –	132	
PA_atk-s02_02a:1328	Pañhaṃ pucchi. Satthā āha –	132	
PA_atk-s02_02a:1329	“Kodhaṃ chetvā sukhaṃ seti, kodhaṃ chetvā na socati;	132	
PA_atk-s02_02a:1330	Kodhassa visamūlassa, madhuraggassa brāhmaṇa;	133	
PA_atk-s02_02a:1331	Vadhaṃ ariyā pasaṃsanti, tañhi chetvā na socatī”ti. –	133	
PA_atk-s02_02a:1332_0	Pañhaṃ kathesi. So pabbajitvā arahattaṃ patto. Tasseva kaniṭṭhabhātā akkosakabhāradvājo	1332	
PA_atk-s02_02a:1332_1	nāma “bhātā me pabbajito”ti sutvā bhagavantaṃ upasaṅkamitvā akkositvā bhagavatā vinīto	1332	
PA_atk-s02_02a:1332_2	pabbajitvā arahattaṃ patto. Aparo tassa kaniṭṭho sundarikabhāradvājo nāma. Sopi bhagavantaṃ	1332	
PA_atk-s02_02a:1332_3	upasaṅkamitvā pañhaṃ pucchitvā vissajjanaṃ sutvā pabbajitvā arahattaṃ patto. Aparo	1332	
PA_atk-s02_02a:1332_4	tassa kaniṭṭho piṅgalabhāradvājo nāma. So pañhaṃ pucchitvā pañhabyākaraṇapariyosāne	1332	
PA_atk-s02_02a:1332_5	pabbajitvā arahattaṃ patto. Saṅgāravo māṇavoti ayaṃ tesaṃ sabbakaniṭṭho tasmiṃ divase	1332	
PA_atk-s02_02a:1332_6	brāhmaṇehi saddhiṃ ekabhattagge nisinno. Avabhūtāvāti avaḍḍhibhūtā avamaṅgalabhūtāyeva.	1332	
PA_atk-s02_02a:1332_7	Parabhūtāvāti vināsaṃ pattāyeva. Vijjamānānanti vijjamānesu. Sīlapaññāṇanti sīlañca ñāṇañca na jānāsi.	1332	
PA_atk-s02_02a:1333_0	474. Diṭṭhadhammābhiññāvosānapāramippattāti diṭṭhadhamme abhiññāte imasmiññeva attabhāve	1333	
PA_atk-s02_02a:1333_1	abhijānitvā vositavosānā hutvā pāramīsaṅkhātaṃ sabbadhammānaṃ pārabhūtaṃ nibbānaṃ	1333	
PA_atk-s02_02a:1333_2	pattā mayanti vatvā ādibrahmacariyaṃ paṭijānantīti attho. Ādibrahmacariyanti brahmacariyassa	1333	
PA_atk-s02_02a:1333_3	ādibhūtā uppādakā janakāti evaṃ paṭijānantīti vuttaṃ hoti. Takkīti takkagāhī. Vīmaṃsīti	1333	
PA_atk-s02_02a:1333_4	vīmaṃsako, paññācāraṃ carāpetvā evaṃvādī. Tesāhamasmīti tesaṃ sammāsambuddhānaṃ ahamasmi aññataro.	1333	
PA_atk-s02_02a:1334_0	485. Aṭṭhitavatanti aṭṭhitatapaṃ, assa padhānapadena saddhiṃ sambandho, tathā sappurisapadassa.	1334	
PA_atk-s02_02a:1334_1	Idañhi vuttaṃ hoti – bhoto gotamassa aṭṭhitapadhānavataṃ ahosi, sappurisapadhānavataṃ	1334	
PA_atk-s02_02a:1334_2	ahosīti. Atthi devāti puṭṭho samānoti idaṃ māṇavo “sammāsambuddho ajānantova pakāsesī”ti	1334	
PA_atk-s02_02a:1334_3	saññāya āha. Evaṃ santeti tumhākaṃ ajānanabhāve sante. Tucchaṃ musā hotīti tumhākaṃ	1334	
PA_atk-s02_02a:1334_4	kathā aphalā nipphalā hoti. Evaṃ māṇavo bhagavantaṃ musāvādena niggaṇhāti nāma. Viññunā	1334	
PA_atk-s02_02a:1334_5	purisenāti paṇḍitena manussena. Tvaṃ pana aviññutāya mayā byākatampi na jānāsīti	1334	
PA_atk-s02_02a:1334_6	dīpeti. Uccena sammatanti uccena saddena sammataṃ pākaṭaṃ lokasmiṃ. Adhidevāti susudārakāpi	1334	
PA_atk-s02_02a:1334_7	hi devā nāma honti, deviyo nāma honti devā pana adhidevā nāma, loke devo devīti laddhanāmehi	1334	
PA_atk-s02_02a:1334_8	manussehi adhikāti attho. Sesaṃ sabbattha uttānamevāti.	1334	
PA_atk-s02_02a:1335	Papañcasūdaniyā majjhimanikāyaṭṭhakathāya	133	
PA_atk-s02_02a:1336	Saṅgāravasuttavaṇṇanā niṭṭhitā.	133	
PA_atk-s02_02a:1337	Pañcamavaggavaṇṇanā niṭṭhitā.	133	
PA_atk-s02_02a:1338	Majjhimapaṇṇāsa-aṭṭhakathā niṭṭhitā.	133	
