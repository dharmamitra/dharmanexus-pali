segmentnr	original	folio	analyzed
PA_sn_35:1.0.1	Saṁyutta Nikāya 35.1	1	
PA_sn_35:1.0.2	1. Aniccavagga	1	
PA_sn_35:1.0.3	Ajjhattāniccasutta	1	
PA_sn_35:1.1.1	Evaṁ me sutaṁ.	1	
PA_sn_35:1.1.2	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	1	
PA_sn_35:1.1.3	Tatra kho bhagavā bhikkhū āmantesi:	1	
PA_sn_35:1.1.4	“bhikkhavo”ti.	1	
PA_sn_35:1.1.5	“Bhadante”ti te bhikkhū bhagavato paccassosuṁ.	1	
PA_sn_35:1.1.6	Bhagavā etadavoca:	1	
PA_sn_35:1.2.1	“Cakkhuṁ, bhikkhave, aniccaṁ.	1	
PA_sn_35:1.2.2	Yadaniccaṁ taṁ dukkhaṁ;	1	
PA_sn_35:1.2.3	yaṁ dukkhaṁ tadanattā.	1	
PA_sn_35:1.2.4	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	1	
PA_sn_35:1.2.5	Sotaṁ aniccaṁ.	1	
PA_sn_35:1.2.6	Yadaniccaṁ …pe…	1	
PA_sn_35:1.2.7	ghānaṁ aniccaṁ.	1	
PA_sn_35:1.2.8	Yadaniccaṁ …pe…	1	
PA_sn_35:1.2.9	jivhā aniccā.	1	
PA_sn_35:1.2.10	Yadaniccaṁ taṁ dukkhaṁ;	1	
PA_sn_35:1.2.11	yaṁ dukkhaṁ tadanattā.	1	
PA_sn_35:1.2.12	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	1	
PA_sn_35:1.2.13	Kāyo anicco.	1	
PA_sn_35:1.2.14	Yadaniccaṁ …pe…	1	
PA_sn_35:1.2.15	mano anicco.	1	
PA_sn_35:1.2.16	Yadaniccaṁ taṁ dukkhaṁ;	1	
PA_sn_35:1.2.17	yaṁ dukkhaṁ tadanattā.	1	
PA_sn_35:1.2.18	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	1	
PA_sn_35:1.2.19_0	Evaṁ passaṁ, bhikkhave, sutavā ariyasāvako cakkhusmimpi nibbindati, sotasmimpi nibbindati,	1	
PA_sn_35:1.2.19_1	ghānasmimpi nibbindati, jivhāyapi nibbindati, kāyasmimpi nibbindati, manasmimpi nibbindati.	1	
PA_sn_35:1.2.20	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	1	
PA_sn_35:1.2.21	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	1	
PA_sn_35:1.2.22	Paṭhamaṁ.	1	
PA_sn_35:2.0.1	Saṁyutta Nikāya 35.2	2	
PA_sn_35:2.0.2	1. Aniccavagga	2	
PA_sn_35:2.0.3	Ajjhattadukkhasutta	2	
PA_sn_35:2.1.1	“Cakkhuṁ, bhikkhave, dukkhaṁ.	2	
PA_sn_35:2.1.2	Yaṁ dukkhaṁ tadanattā;	2	
PA_sn_35:2.1.3	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	2	
PA_sn_35:2.1.4	Sotaṁ dukkhaṁ …pe…	2	
PA_sn_35:2.1.5	ghānaṁ dukkhaṁ …	2	
PA_sn_35:2.1.6	jivhā dukkhā …	2	
PA_sn_35:2.1.7	kāyo dukkho …	2	
PA_sn_35:2.1.8	mano dukkho.	2	
PA_sn_35:2.1.9	Yaṁ dukkhaṁ tadanattā;	2	
PA_sn_35:2.1.10	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	2	
PA_sn_35:2.1.11	Evaṁ passaṁ …pe…	2	
PA_sn_35:2.1.12	nāparaṁ itthattāyāti pajānātī”ti.	2	
PA_sn_35:2.1.13	Dutiyaṁ.	2	
PA_sn_35:3.0.1	Saṁyutta Nikāya 35.3	3	
PA_sn_35:3.0.2	1. Aniccavagga	3	
PA_sn_35:3.0.3	Ajjhattānattasutta	3	
PA_sn_35:3.1.1	“Cakkhuṁ, bhikkhave, anattā.	3	
PA_sn_35:3.1.2	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	3	
PA_sn_35:3.1.3	Sotaṁ anattā …pe…	3	
PA_sn_35:3.1.4	ghānaṁ anattā …	3	
PA_sn_35:3.1.5	jivhā anattā …	3	
PA_sn_35:3.1.6	kāyo anattā …	3	
PA_sn_35:3.1.7	mano anattā.	3	
PA_sn_35:3.1.8	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	3	
PA_sn_35:3.1.9	Evaṁ passaṁ …pe…	3	
PA_sn_35:3.1.10	nāparaṁ itthattāyāti pajānātī”ti.	3	
PA_sn_35:3.1.11	Tatiyaṁ.	3	
PA_sn_35:4.0.1	Saṁyutta Nikāya 35.4	4	
PA_sn_35:4.0.2	1. Aniccavagga	4	
PA_sn_35:4.0.3	Bāhirāniccasutta	4	
PA_sn_35:4.1.1	“Rūpā, bhikkhave, aniccā.	4	
PA_sn_35:4.1.2	Yadaniccaṁ taṁ dukkhaṁ;	4	
PA_sn_35:4.1.3	yaṁ dukkhaṁ tadanattā.	4	
PA_sn_35:4.1.4	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	4	
PA_sn_35:4.1.5	Saddā …	4	
PA_sn_35:4.1.6	gandhā …	4	
PA_sn_35:4.1.7	rasā …	4	
PA_sn_35:4.1.8	phoṭṭhabbā …	4	
PA_sn_35:4.1.9	dhammā aniccā.	4	
PA_sn_35:4.1.10	Yadaniccaṁ taṁ dukkhaṁ;	4	
PA_sn_35:4.1.11	yaṁ dukkhaṁ tadanattā.	4	
PA_sn_35:4.1.12	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	4	
PA_sn_35:4.1.13	Evaṁ passaṁ, bhikkhave, sutavā ariyasāvako rūpesupi nibbindati, saddesupi nibbindati, gandhesupi nibbindati, rasesupi nibbindati, phoṭṭhabbesupi nibbindati, dhammesupi nibbindati.	4	
PA_sn_35:4.1.14	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	4	
PA_sn_35:4.1.15	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	4	
PA_sn_35:4.1.16	Catutthaṁ.	4	
PA_sn_35:5.0.1	Saṁyutta Nikāya 35.5	5	
PA_sn_35:5.0.2	1. Aniccavagga	5	
PA_sn_35:5.0.3	Bāhiradukkhasutta	5	
PA_sn_35:5.1.1	“Rūpā, bhikkhave, dukkhā.	5	
PA_sn_35:5.1.2	Yaṁ dukkhaṁ tadanattā;	5	
PA_sn_35:5.1.3	yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	5	
PA_sn_35:5.1.4	Saddā …	5	
PA_sn_35:5.1.5	gandhā …	5	
PA_sn_35:5.1.6	rasā …	5	
PA_sn_35:5.1.7	phoṭṭhabbā …	5	
PA_sn_35:5.1.8	dhammā dukkhā.	5	
PA_sn_35:5.1.9	Yaṁ dukkhaṁ tadanattā.	5	
PA_sn_35:5.1.10	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	5	
PA_sn_35:5.1.11	Evaṁ passaṁ …pe…	5	
PA_sn_35:5.1.12	nāparaṁ itthattāyāti pajānātī”ti.	5	
PA_sn_35:5.1.13	Pañcamaṁ.	5	
PA_sn_35:6.0.1	Saṁyutta Nikāya 35.6	6	
PA_sn_35:6.0.2	1. Aniccavagga	6	
PA_sn_35:6.0.3	Bāhirānattasutta	6	
PA_sn_35:6.1.1	“Rūpā, bhikkhave, anattā.	6	
PA_sn_35:6.1.2	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	6	
PA_sn_35:6.1.3	Saddā …pe…	6	
PA_sn_35:6.1.4	gandhā …	6	
PA_sn_35:6.1.5	rasā …	6	
PA_sn_35:6.1.6	phoṭṭhabbā …	6	
PA_sn_35:6.1.7	dhammā anattā.	6	
PA_sn_35:6.1.8	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	6	
PA_sn_35:6.1.9	Evaṁ passaṁ …pe…	6	
PA_sn_35:6.1.10	nāparaṁ itthattāyāti pajānātī”ti.	6	
PA_sn_35:6.1.11	Chaṭṭhaṁ.	6	
PA_sn_35:7.0.1	Saṁyutta Nikāya 35.7	7	
PA_sn_35:7.0.2	1. Aniccavagga	7	
PA_sn_35:7.0.3	Ajjhattāniccātītānāgatasutta	7	
PA_sn_35:7.1.1	“Cakkhuṁ, bhikkhave, aniccaṁ atītānāgataṁ;	7	
PA_sn_35:7.1.2	ko pana vādo paccuppannassa.	7	
PA_sn_35:7.1.3	Evaṁ passaṁ, bhikkhave, sutavā ariyasāvako atītasmiṁ cakkhusmiṁ anapekkho hoti;	7	
PA_sn_35:7.1.4	anāgataṁ cakkhuṁ nābhinandati;	7	
PA_sn_35:7.1.5	paccuppannassa cakkhussa nibbidāya virāgāya nirodhāya paṭipanno hoti.	7	
PA_sn_35:7.1.6	Sotaṁ aniccaṁ …	7	
PA_sn_35:7.1.7	ghānaṁ aniccaṁ …	7	
PA_sn_35:7.1.8	jivhā aniccā atītānāgatā;	7	
PA_sn_35:7.1.9	ko pana vādo paccuppannāya.	7	
PA_sn_35:7.1.10	Evaṁ passaṁ, bhikkhave, sutavā ariyasāvako atītāya jivhāya anapekkho hoti;	7	
PA_sn_35:7.1.11	anāgataṁ jivhaṁ nābhinandati;	7	
PA_sn_35:7.1.12	paccuppannāya jivhāya nibbidāya virāgāya nirodhāya paṭipanno hoti.	7	
PA_sn_35:7.1.13	Kāyo anicco …pe…	7	
PA_sn_35:7.1.14	mano anicco atītānāgato;	7	
PA_sn_35:7.1.15	ko pana vādo paccuppannassa.	7	
PA_sn_35:7.1.16	Evaṁ passaṁ, bhikkhave, sutavā ariyasāvako atītasmiṁ manasmiṁ anapekkho hoti;	7	
PA_sn_35:7.1.17	anāgataṁ manaṁ nābhinandati;	7	
PA_sn_35:7.1.18	paccuppannassa manassa nibbidāya virāgāya nirodhāya paṭipanno hotī”ti.	7	
PA_sn_35:7.1.19	Sattamaṁ.	7	
PA_sn_35:8.0.1	Saṁyutta Nikāya 35.8	8	
PA_sn_35:8.0.2	1. Aniccavagga	8	
PA_sn_35:8.0.3	Ajjhattadukkhātītānāgatasutta	8	
PA_sn_35:8.1.1	“Cakkhuṁ, bhikkhave, dukkhaṁ atītānāgataṁ;	8	
PA_sn_35:8.1.2	ko pana vādo paccuppannassa.	8	
PA_sn_35:8.1.3	Evaṁ passaṁ, bhikkhave, sutavā ariyasāvako atītasmiṁ cakkhusmiṁ anapekkho hoti;	8	
PA_sn_35:8.1.4	anāgataṁ cakkhuṁ nābhinandati;	8	
PA_sn_35:8.1.5	paccuppannassa cakkhussa nibbidāya virāgāya nirodhāya paṭipanno hoti.	8	
PA_sn_35:8.1.6	Sotaṁ dukkhaṁ …pe…	8	
PA_sn_35:8.1.7	ghānaṁ dukkhaṁ …pe…	8	
PA_sn_35:8.1.8	jivhā dukkhā atītānāgatā;	8	
PA_sn_35:8.1.9	ko pana vādo paccuppannāya.	8	
PA_sn_35:8.1.10	Evaṁ passaṁ, bhikkhave, sutavā ariyasāvako atītāya jivhāya anapekkho hoti;	8	
PA_sn_35:8.1.11	anāgataṁ jivhaṁ nābhinandati;	8	
PA_sn_35:8.1.12	paccuppannāya jivhāya nibbidāya virāgāya nirodhāya paṭipanno hoti.	8	
PA_sn_35:8.1.13	Kāyo dukkho …pe…	8	
PA_sn_35:8.1.14	mano dukkho atītānāgato;	8	
PA_sn_35:8.1.15	ko pana vādo paccuppannassa.	8	
PA_sn_35:8.1.16	Evaṁ passaṁ, bhikkhave, sutavā ariyasāvako atītasmiṁ manasmiṁ anapekkho hoti;	8	
PA_sn_35:8.1.17	anāgataṁ manaṁ nābhinandati;	8	
PA_sn_35:8.1.18	paccuppannassa manassa nibbidāya virāgāya nirodhāya paṭipanno hotī”ti.	8	
PA_sn_35:8.1.19	Aṭṭhamaṁ.	8	
PA_sn_35:9.0.1	Saṁyutta Nikāya 35.9	9	
PA_sn_35:9.0.2	1. Aniccavagga	9	
PA_sn_35:9.0.3	Ajjhattānattātītānāgatasutta	9	
PA_sn_35:9.1.1	“Cakkhuṁ, bhikkhave, anattā atītānāgataṁ;	9	
PA_sn_35:9.1.2	ko pana vādo paccuppannassa.	9	
PA_sn_35:9.1.3	Evaṁ passaṁ, bhikkhave, sutavā ariyasāvako atītasmiṁ cakkhusmiṁ anapekkho hoti;	9	
PA_sn_35:9.1.4	anāgataṁ cakkhuṁ nābhinandati;	9	
PA_sn_35:9.1.5	paccuppannassa cakkhussa nibbidāya virāgāya nirodhāya paṭipanno hoti.	9	
PA_sn_35:9.1.6	Sotaṁ anattā …pe…	9	
PA_sn_35:9.1.7	ghānaṁ anattā …pe…	9	
PA_sn_35:9.1.8	jivhā anattā atītānāgatā;	9	
PA_sn_35:9.1.9	ko pana vādo paccuppannāya.	9	
PA_sn_35:9.1.10	Evaṁ passaṁ, bhikkhave, sutavā ariyasāvako atītāya jivhāya anapekkho hoti;	9	
PA_sn_35:9.1.11	anāgataṁ jivhaṁ nābhinandati;	9	
PA_sn_35:9.1.12	paccuppannāya jivhāya nibbidāya virāgāya nirodhāya paṭipanno hoti.	9	
PA_sn_35:9.1.13	Kāyo anattā …pe…	9	
PA_sn_35:9.1.14	mano anattā atītānāgato;	9	
PA_sn_35:9.1.15	ko pana vādo paccuppannassa.	9	
PA_sn_35:9.1.16	Evaṁ passaṁ, bhikkhave, sutavā ariyasāvako atītasmiṁ manasmiṁ anapekkho hoti;	9	
PA_sn_35:9.1.17	anāgataṁ manaṁ nābhinandati;	9	
PA_sn_35:9.1.18	paccuppannassa manassa nibbidāya virāgāya nirodhāya paṭipanno hotī”ti.	9	
PA_sn_35:9.1.19	Navamaṁ.	9	
PA_sn_35:10.0.1	Saṁyutta Nikāya 35.10	10	
PA_sn_35:10.0.2	1. Aniccavagga	10	
PA_sn_35:10.0.3	Bāhirāniccātītānāgatasutta	10	
PA_sn_35:10.1.1	“Rūpā, bhikkhave, aniccā atītānāgatā;	10	
PA_sn_35:10.1.2	ko pana vādo paccuppannānaṁ.	10	
PA_sn_35:10.1.3	Evaṁ passaṁ, bhikkhave, sutavā ariyasāvako atītesu rūpesu anapekkho hoti;	10	
PA_sn_35:10.1.4	anāgate rūpe nābhinandati;	10	
PA_sn_35:10.1.5	paccuppannānaṁ rūpānaṁ nibbidāya virāgāya nirodhāya paṭipanno hoti.	10	
PA_sn_35:10.1.6	Saddā …	10	
PA_sn_35:10.1.7	gandhā …	10	
PA_sn_35:10.1.8	rasā …	10	
PA_sn_35:10.1.9	phoṭṭhabbā …	10	
PA_sn_35:10.1.10	dhammā aniccā atītānāgatā;	10	
PA_sn_35:10.1.11	ko pana vādo paccuppannānaṁ.	10	
PA_sn_35:10.1.12	Evaṁ passaṁ, bhikkhave, sutavā ariyasāvako atītesu dhammesu anapekkho hoti;	10	
PA_sn_35:10.1.13	anāgate dhamme nābhinandati;	10	
PA_sn_35:10.1.14	paccuppannānaṁ dhammānaṁ nibbidāya virāgāya nirodhāya paṭipanno hotī”ti.	10	
PA_sn_35:10.1.15	Dasamaṁ.	10	
PA_sn_35:11.0.1	Saṁyutta Nikāya 35.11	11	
PA_sn_35:11.0.2	1. Aniccavagga	11	
PA_sn_35:11.0.3	Bāhiradukkhātītānāgatasutta	11	
PA_sn_35:11.1.1	“Rūpā, bhikkhave, dukkhā atītānāgatā;	11	
PA_sn_35:11.1.2	ko pana vādo paccuppannānaṁ.	11	
PA_sn_35:11.1.3	Evaṁ passaṁ, bhikkhave, sutavā ariyasāvako atītesu rūpesu anapekkho hoti;	11	
PA_sn_35:11.1.4	anāgate rūpe nābhinandati; paccuppannānaṁ rūpānaṁ nibbidāya virāgāya nirodhāya paṭipanno hotī”ti …pe….	11	
PA_sn_35:11.1.5	Ekādasamaṁ.	11	
PA_sn_35:12.0.1	Saṁyutta Nikāya 35.12	12	
PA_sn_35:12.0.2	1. Aniccavagga	12	
PA_sn_35:12.0.3	Bāhirānattātītānāgatasutta	12	
PA_sn_35:12.1.1	“Rūpā, bhikkhave, anattā atītānāgatā;	12	
PA_sn_35:12.1.2	ko pana vādo paccuppannānaṁ.	12	
PA_sn_35:12.1.3	Evaṁ passaṁ, bhikkhave, sutavā ariyasāvako atītesu rūpesu anapekkho hoti;	12	
PA_sn_35:12.1.4	anāgate rūpe nābhinandati;	12	
PA_sn_35:12.1.5	paccuppannānaṁ rūpānaṁ nibbidāya virāgāya nirodhāya paṭipanno hoti.	12	
PA_sn_35:12.1.6	Saddā …	12	
PA_sn_35:12.1.7	gandhā …	12	
PA_sn_35:12.1.8	rasā …	12	
PA_sn_35:12.1.9	phoṭṭhabbā …	12	
PA_sn_35:12.1.10	dhammā anattā atītānāgatā;	12	
PA_sn_35:12.1.11	ko pana vādo paccuppannānaṁ.	12	
PA_sn_35:12.1.12	Evaṁ passaṁ, bhikkhave, sutavā ariyasāvako atītesu dhammesu anapekkho hoti;	12	
PA_sn_35:12.1.13	anāgate dhamme nābhinandati;	12	
PA_sn_35:12.1.14	paccuppannānaṁ dhammānaṁ nibbidāya virāgāya nirodhāya paṭipanno hotī”ti.	12	
PA_sn_35:12.1.15	Dvādasamaṁ.	12	
PA_sn_35:12.1.16	Aniccavaggo paṭhamo.	12	
PA_sn_35:12.2.0	Tassuddānaṁ	12	
PA_sn_35:12.2.1	Aniccaṁ dukkhaṁ anattā ca,	12	
PA_sn_35:12.2.2	tayo ajjhattabāhirā;	12	
PA_sn_35:12.2.3	Yadaniccena tayo vuttā,	12	
PA_sn_35:12.2.4	te te ajjhattabāhirāti.	12	
PA_sn_35:13.0.1	Saṁyutta Nikāya 35.13	13	
PA_sn_35:13.0.2	2. Yamakavagga	13	
PA_sn_35:13.0.3	Paṭhamapubbesambodhasutta	13	
PA_sn_35:13.1.1	Sāvatthinidānaṁ.	13	
PA_sn_35:13.1.2	“Pubbeva me, bhikkhave, sambodhā anabhisambuddhassa bodhisattasseva sato etadahosi:	13	
PA_sn_35:13.1.3	‘ko nu kho cakkhussa assādo, ko ādīnavo, kiṁ nissaraṇaṁ?	13	
PA_sn_35:13.1.4	Ko sotassa …pe…	13	
PA_sn_35:13.1.5	ko ghānassa …	13	
PA_sn_35:13.1.6	ko jivhāya …	13	
PA_sn_35:13.1.7	ko kāyassa …	13	
PA_sn_35:13.1.8	ko manassa assādo, ko ādīnavo, kiṁ nissaraṇan’ti?	13	
PA_sn_35:13.1.9	Tassa mayhaṁ, bhikkhave, etadahosi:	13	
PA_sn_35:13.1.10	‘yaṁ kho cakkhuṁ paṭicca uppajjati sukhaṁ somanassaṁ, ayaṁ cakkhussa assādo.	13	
PA_sn_35:13.1.11	Yaṁ cakkhuṁ aniccaṁ dukkhaṁ vipariṇāmadhammaṁ, ayaṁ cakkhussa ādīnavo.	13	
PA_sn_35:13.1.12	Yo cakkhusmiṁ chandarāgavinayo chandarāgappahānaṁ, idaṁ cakkhussa nissaraṇaṁ.	13	
PA_sn_35:13.1.13	Yaṁ sotaṁ …pe…	13	
PA_sn_35:13.1.14	yaṁ ghānaṁ …pe…	13	
PA_sn_35:13.1.15	yaṁ jivhaṁ paṭicca uppajjati sukhaṁ somanassaṁ, ayaṁ jivhāya assādo.	13	
PA_sn_35:13.1.16	Yaṁ jivhā aniccā dukkhā vipariṇāmadhammā, ayaṁ jivhāya ādīnavo.	13	
PA_sn_35:13.1.17	Yo jivhāya chandarāgavinayo chandarāgappahānaṁ, idaṁ jivhāya nissaraṇaṁ.	13	
PA_sn_35:13.1.18	Yaṁ kāyaṁ …pe…	13	
PA_sn_35:13.1.19	yaṁ manaṁ paṭicca uppajjati sukhaṁ somanassaṁ, ayaṁ manassa assādo.	13	
PA_sn_35:13.1.20	Yaṁ mano anicco dukkho vipariṇāmadhammo, ayaṁ manassa ādīnavo.	13	
PA_sn_35:13.1.21	Yo manasmiṁ chandarāgavinayo chandarāgappahānaṁ, idaṁ manassa nissaraṇan’ti.	13	
PA_sn_35:13.2.1_0	Yāvakīvañcāhaṁ, bhikkhave, imesaṁ channaṁ ajjhattikānaṁ āyatanānaṁ evaṁ assādañca	13	
PA_sn_35:13.2.1_1	assādato, ādīnavañca ādīnavato, nissaraṇañca nissaraṇato yathābhūtaṁ nābbhaññāsiṁ,	13	
PA_sn_35:13.2.1_2	neva tāvāhaṁ, bhikkhave, sadevake loke samārake sabrahmake sassamaṇabrāhmaṇiyā pajāya	13	
PA_sn_35:13.2.1_3	sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.	13	
PA_sn_35:13.2.2_0	Yato ca khvāhaṁ, bhikkhave, imesaṁ channaṁ ajjhattikānaṁ āyatanānaṁ evaṁ assādañca	13	
PA_sn_35:13.2.2_1	assādato, ādīnavañca ādīnavato, nissaraṇañca nissaraṇato yathābhūtaṁ abbhaññāsiṁ,	13	
PA_sn_35:13.2.2_2	athāhaṁ, bhikkhave, sadevake loke samārake sabrahmake sassamaṇabrāhmaṇiyā pajāya	13	
PA_sn_35:13.2.2_3	sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.	13	
PA_sn_35:13.2.3	Ñāṇañca pana me dassanaṁ udapādi:	13	
PA_sn_35:13.2.4	‘akuppā me vimutti, ayamantimā jāti, natthi dāni punabbhavo’”ti.	13	
PA_sn_35:13.2.5	Paṭhamaṁ.	13	
PA_sn_35:14.0.1	Saṁyutta Nikāya 35.14	14	
PA_sn_35:14.0.2	2. Yamakavagga	14	
PA_sn_35:14.0.3	Dutiyapubbesambodhasutta	14	
PA_sn_35:14.1.1	“Pubbeva me, bhikkhave, sambodhā anabhisambuddhassa bodhisattasseva sato etadahosi:	14	
PA_sn_35:14.1.2	‘ko nu kho rūpānaṁ assādo, ko ādīnavo, kiṁ nissaraṇaṁ?	14	
PA_sn_35:14.1.3	Ko saddānaṁ …pe…	14	
PA_sn_35:14.1.4	ko gandhānaṁ …	14	
PA_sn_35:14.1.5	ko rasānaṁ …	14	
PA_sn_35:14.1.6	ko phoṭṭhabbānaṁ …	14	
PA_sn_35:14.1.7	ko dhammānaṁ assādo, ko ādīnavo, kiṁ nissaraṇan’ti?	14	
PA_sn_35:14.1.8	Tassa mayhaṁ, bhikkhave, etadahosi:	14	
PA_sn_35:14.1.9	‘yaṁ kho rūpe paṭicca uppajjati sukhaṁ somanassaṁ, ayaṁ rūpānaṁ assādo.	14	
PA_sn_35:14.1.10	Yaṁ rūpā aniccā dukkhā vipariṇāmadhammā, ayaṁ rūpānaṁ ādīnavo.	14	
PA_sn_35:14.1.11	Yo rūpesu chandarāgavinayo chandarāgappahānaṁ, idaṁ rūpānaṁ nissaraṇaṁ.	14	
PA_sn_35:14.1.12	Yaṁ sadde …	14	
PA_sn_35:14.1.13	gandhe …	14	
PA_sn_35:14.1.14	rase …	14	
PA_sn_35:14.1.15	phoṭṭhabbe …	14	
PA_sn_35:14.1.16	yaṁ dhamme paṭicca uppajjati sukhaṁ somanassaṁ, ayaṁ dhammānaṁ assādo.	14	
PA_sn_35:14.1.17	Yaṁ dhammā aniccā dukkhā vipariṇāmadhammā, ayaṁ dhammānaṁ ādīnavo.	14	
PA_sn_35:14.1.18	Yo dhammesu chandarāgavinayo chandarāgappahānaṁ, idaṁ dhammānaṁ nissaraṇan’ti.	14	
PA_sn_35:14.2.1_0	Yāvakīvañcāhaṁ, bhikkhave, imesaṁ channaṁ bāhirānaṁ āyatanānaṁ evaṁ assādañca assādato,	14	
PA_sn_35:14.2.1_1	ādīnavañca ādīnavato, nissaraṇañca nissaraṇato yathābhūtaṁ nābbhaññāsiṁ, neva tāvāhaṁ,	14	
PA_sn_35:14.2.1_2	bhikkhave, sadevake loke samārake sabrahmake sassamaṇabrāhmaṇiyā pajāya sadevamanussāya	14	
PA_sn_35:14.2.1_3	‘anuttaraṁ sammāsambodhiṁ abhisambuddho’ti paccaññāsiṁ.	14	
PA_sn_35:14.2.2_0	Yato ca khvāhaṁ, bhikkhave, imesaṁ channaṁ bāhirānaṁ āyatanānaṁ evaṁ assādañca assādato,	14	
PA_sn_35:14.2.2_1	ādīnavañca ādīnavato, nissaraṇañca nissaraṇato yathābhūtaṁ abbhaññāsiṁ, athāhaṁ,	14	
PA_sn_35:14.2.2_2	bhikkhave, sadevake loke samārake sabrahmake sassamaṇabrāhmaṇiyā pajāya sadevamanussāya	14	
PA_sn_35:14.2.2_3	‘anuttaraṁ sammāsambodhiṁ abhisambuddho’ti paccaññāsiṁ.	14	
PA_sn_35:14.2.3	Ñāṇañca pana me dassanaṁ udapādi:	14	
PA_sn_35:14.2.4	‘akuppā me vimutti, ayamantimā jāti, natthi dāni punabbhavo’”ti.	14	
PA_sn_35:14.2.5	Dutiyaṁ.	14	
PA_sn_35:15.0.1	Saṁyutta Nikāya 35.15	15	
PA_sn_35:15.0.2	2. Yamakavagga	15	
PA_sn_35:15.0.3	Paṭhamaassādapariyesanasutta	15	
PA_sn_35:15.1.1	“Cakkhussāhaṁ, bhikkhave, assādapariyesanaṁ acariṁ.	15	
PA_sn_35:15.1.2	Yo cakkhussa assādo tadajjhagamaṁ.	15	
PA_sn_35:15.1.3	Yāvatā cakkhussa assādo paññāya me so sudiṭṭho.	15	
PA_sn_35:15.1.4	Cakkhussāhaṁ, bhikkhave, ādīnavapariyesanaṁ acariṁ.	15	
PA_sn_35:15.1.5	Yo cakkhussa ādīnavo tadajjhagamaṁ.	15	
PA_sn_35:15.1.6	Yāvatā cakkhussa ādīnavo paññāya me so sudiṭṭho.	15	
PA_sn_35:15.1.7	Cakkhussāhaṁ, bhikkhave, nissaraṇapariyesanaṁ acariṁ.	15	
PA_sn_35:15.1.8	Yaṁ cakkhussa nissaraṇaṁ tadajjhagamaṁ.	15	
PA_sn_35:15.1.9	Yāvatā cakkhussa nissaraṇaṁ, paññāya me taṁ sudiṭṭhaṁ.	15	
PA_sn_35:15.1.10	Sotassāhaṁ, bhikkhave …	15	
PA_sn_35:15.1.11	ghānassāhaṁ, bhikkhave …	15	
PA_sn_35:15.1.12	jivhāyāhaṁ bhikkhave, assādapariyesanaṁ acariṁ.	15	
PA_sn_35:15.1.13	Yo jivhāya assādo tadajjhagamaṁ.	15	
PA_sn_35:15.1.14	Yāvatā jivhāya assādo paññāya me so sudiṭṭho.	15	
PA_sn_35:15.1.15	Jivhāyāhaṁ, bhikkhave, ādīnavapariyesanaṁ acariṁ.	15	
PA_sn_35:15.1.16	Yo jivhāya ādīnavo tadajjhagamaṁ.	15	
PA_sn_35:15.1.17	Yāvatā jivhāya ādīnavo paññāya me so sudiṭṭho.	15	
PA_sn_35:15.1.18	Jivhāyāhaṁ, bhikkhave, nissaraṇapariyesanaṁ acariṁ.	15	
PA_sn_35:15.1.19	Yaṁ jivhāya nissaraṇaṁ tadajjhagamaṁ.	15	
PA_sn_35:15.1.20	Yāvatā jivhāya nissaraṇaṁ, paññāya me taṁ sudiṭṭhaṁ …pe…	15	
PA_sn_35:15.1.21	manassāhaṁ, bhikkhave, assādapariyesanaṁ acariṁ.	15	
PA_sn_35:15.1.22	Yo manassa assādo tadajjhagamaṁ.	15	
PA_sn_35:15.1.23	Yāvatā manassa assādo paññāya me so sudiṭṭho.	15	
PA_sn_35:15.1.24	Manassāhaṁ, bhikkhave, ādīnavapariyesanaṁ acariṁ.	15	
PA_sn_35:15.1.25	Yo manassa ādīnavo tadajjhagamaṁ.	15	
PA_sn_35:15.1.26	Yāvatā manassa ādīnavo paññāya me so sudiṭṭho.	15	
PA_sn_35:15.1.27	Manassāhaṁ, bhikkhave, nissaraṇapariyesanaṁ acariṁ.	15	
PA_sn_35:15.1.28	Yaṁ manassa nissaraṇaṁ tadajjhagamaṁ.	15	
PA_sn_35:15.1.29	Yāvatā manassa nissaraṇaṁ, paññāya me taṁ sudiṭṭhaṁ.	15	
PA_sn_35:15.2.1	Yāvakīvañcāhaṁ, bhikkhave, imesaṁ channaṁ ajjhattikānaṁ āyatanānaṁ assādañca assādato, ādīnavañca ādīnavato, nissaraṇañca nissaraṇato yathābhūtaṁ nābbhaññāsiṁ …pe…	15	
PA_sn_35:15.2.2	paccaññāsiṁ.	15	
PA_sn_35:15.2.3	Ñāṇañca pana me dassanaṁ udapādi:	15	
PA_sn_35:15.2.4	‘akuppā me vimutti, ayamantimā jāti, natthi dāni punabbhavo’”ti.	15	
PA_sn_35:15.2.5	Tatiyaṁ.	15	
PA_sn_35:16.0.1	Saṁyutta Nikāya 35.16	16	
PA_sn_35:16.0.2	2. Yamakavagga	16	
PA_sn_35:16.0.3	Dutiyaassādapariyesanasutta	16	
PA_sn_35:16.1.1	“Rūpānāhaṁ, bhikkhave, assādapariyesanaṁ acariṁ.	16	
PA_sn_35:16.1.2	Yo rūpānaṁ assādo tadajjhagamaṁ.	16	
PA_sn_35:16.1.3	Yāvatā rūpānaṁ assādo paññāya me so sudiṭṭho.	16	
PA_sn_35:16.1.4	Rūpānāhaṁ, bhikkhave, ādīnavapariyesanaṁ acariṁ.	16	
PA_sn_35:16.1.5	Yo rūpānaṁ ādīnavo tadajjhagamaṁ.	16	
PA_sn_35:16.1.6	Yāvatā rūpānaṁ ādīnavo paññāya me so sudiṭṭho.	16	
PA_sn_35:16.1.7	Rūpānāhaṁ, bhikkhave, nissaraṇapariyesanaṁ acariṁ.	16	
PA_sn_35:16.1.8	Yaṁ rūpānaṁ nissaraṇaṁ tadajjhagamaṁ.	16	
PA_sn_35:16.1.9	Yāvatā rūpānaṁ nissaraṇaṁ, paññāya me taṁ sudiṭṭhaṁ.	16	
PA_sn_35:16.1.10	Saddānāhaṁ, bhikkhave …	16	
PA_sn_35:16.1.11	gandhānāhaṁ, bhikkhave …	16	
PA_sn_35:16.1.12	rasānāhaṁ, bhikkhave …	16	
PA_sn_35:16.1.13	phoṭṭhabbānāhaṁ, bhikkhave …	16	
PA_sn_35:16.1.14	dhammānāhaṁ, bhikkhave, assādapariyesanaṁ acariṁ.	16	
PA_sn_35:16.1.15	Yo dhammānaṁ assādo tadajjhagamaṁ.	16	
PA_sn_35:16.1.16	Yāvatā dhammānaṁ assādo paññāya me so sudiṭṭho.	16	
PA_sn_35:16.1.17	Dhammānāhaṁ, bhikkhave, ādīnavapariyesanaṁ acariṁ.	16	
PA_sn_35:16.1.18	Yo dhammānaṁ ādīnavo tadajjhagamaṁ.	16	
PA_sn_35:16.1.19	Yāvatā dhammānaṁ ādīnavo paññāya me so sudiṭṭho.	16	
PA_sn_35:16.1.20	Dhammānāhaṁ, bhikkhave, nissaraṇapariyesanaṁ acariṁ.	16	
PA_sn_35:16.1.21	Yaṁ dhammānaṁ nissaraṇaṁ tadajjhagamaṁ.	16	
PA_sn_35:16.1.22	Yāvatā dhammānaṁ nissaraṇaṁ, paññāya me taṁ sudiṭṭhaṁ.	16	
PA_sn_35:16.2.1	Yāvakīvañcāhaṁ, bhikkhave, imesaṁ channaṁ bāhirānaṁ āyatanānaṁ assādañca assādato, ādīnavañca ādīnavato, nissaraṇañca nissaraṇato yathābhūtaṁ nābbhaññāsiṁ …pe… paccaññāsiṁ.	16	
PA_sn_35:16.2.2	Ñāṇañca pana me dassanaṁ udapādi:	16	
PA_sn_35:16.2.3	‘akuppā me vimutti, ayamantimā jāti, natthi dāni punabbhavo’”ti.	16	
PA_sn_35:16.2.4	Catutthaṁ.	16	
PA_sn_35:17.0.1	Saṁyutta Nikāya 35.17	17	
PA_sn_35:17.0.2	2. Yamakavagga	17	
PA_sn_35:17.0.3	Paṭhamanoceassādasutta	17	
PA_sn_35:17.1.1	“No cedaṁ, bhikkhave, cakkhussa assādo abhavissa, nayidaṁ sattā cakkhusmiṁ sārajjeyyuṁ.	17	
PA_sn_35:17.1.2	Yasmā ca kho, bhikkhave, atthi cakkhussa assādo tasmā sattā cakkhusmiṁ sārajjanti.	17	
PA_sn_35:17.1.3	No cedaṁ, bhikkhave, cakkhussa ādīnavo abhavissa, nayidaṁ sattā cakkhusmiṁ nibbindeyyuṁ.	17	
PA_sn_35:17.1.4	Yasmā ca kho, bhikkhave, atthi cakkhussa ādīnavo tasmā sattā cakkhusmiṁ nibbindanti.	17	
PA_sn_35:17.1.5	No cedaṁ, bhikkhave, cakkhussa nissaraṇaṁ abhavissa, nayidaṁ sattā cakkhusmā nissareyyuṁ.	17	
PA_sn_35:17.1.6	Yasmā ca kho, bhikkhave, atthi cakkhussa nissaraṇaṁ tasmā sattā cakkhusmā nissaranti.	17	
PA_sn_35:17.1.7	No cedaṁ, bhikkhave, sotassa assādo abhavissa …	17	
PA_sn_35:17.1.8	no cedaṁ, bhikkhave, ghānassa assādo abhavissa …	17	
PA_sn_35:17.1.9	no cedaṁ, bhikkhave, jivhāya assādo abhavissa, nayidaṁ sattā jivhāya sārajjeyyuṁ.	17	
PA_sn_35:17.1.10	Yasmā ca kho, bhikkhave, atthi jivhāya assādo, tasmā sattā jivhāya sārajjanti.	17	
PA_sn_35:17.1.11	No cedaṁ, bhikkhave, jivhāya ādīnavo abhavissa, nayidaṁ sattā jivhāya nibbindeyyuṁ.	17	
PA_sn_35:17.1.12	Yasmā ca kho, bhikkhave, atthi jivhāya ādīnavo, tasmā sattā jivhāya nibbindanti.	17	
PA_sn_35:17.1.13	No cedaṁ, bhikkhave, jivhāya nissaraṇaṁ abhavissa, nayidaṁ sattā jivhāya nissareyyuṁ.	17	
PA_sn_35:17.1.14	Yasmā ca kho, bhikkhave, atthi jivhāya nissaraṇaṁ, tasmā sattā jivhāya nissaranti.	17	
PA_sn_35:17.1.15	No cedaṁ, bhikkhave, kāyassa assādo abhavissa …	17	
PA_sn_35:17.1.16	no cedaṁ, bhikkhave, manassa assādo abhavissa, nayidaṁ sattā manasmiṁ sārajjeyyuṁ.	17	
PA_sn_35:17.1.17	Yasmā ca kho, bhikkhave, atthi manassa assādo, tasmā sattā manasmiṁ sārajjanti.	17	
PA_sn_35:17.1.18	No cedaṁ, bhikkhave, manassa ādīnavo abhavissa, nayidaṁ sattā manasmiṁ nibbindeyyuṁ.	17	
PA_sn_35:17.1.19	Yasmā ca kho, bhikkhave, atthi manassa ādīnavo, tasmā sattā manasmiṁ nibbindanti.	17	
PA_sn_35:17.1.20	No cedaṁ, bhikkhave, manassa nissaraṇaṁ abhavissa, nayidaṁ sattā manasmā nissareyyuṁ.	17	
PA_sn_35:17.1.21	Yasmā ca kho, bhikkhave, atthi manassa nissaraṇaṁ, tasmā sattā manasmā nissaranti.	17	
PA_sn_35:17.2.1_0	Yāvakīvañca, bhikkhave, sattā imesaṁ channaṁ ajjhattikānaṁ āyatanānaṁ assādañca assādato,	17	
PA_sn_35:17.2.1_1	ādīnavañca ādīnavato, nissaraṇañca nissaraṇato yathābhūtaṁ nābbhaññaṁsu, neva tāva,	17	
PA_sn_35:17.2.1_2	bhikkhave, sattā sadevakā lokā samārakā sabrahmakā sassamaṇabrāhmaṇiyā pajāya sadevamanussāya	17	
PA_sn_35:17.2.1_3	nissaṭā visaññuttā vippamuttā vimariyādīkatena cetasā vihariṁsu.	17	
PA_sn_35:17.2.2_0	Yato ca kho, bhikkhave, sattā imesaṁ channaṁ ajjhattikānaṁ āyatanānaṁ assādañca assādato,	17	
PA_sn_35:17.2.2_1	ādīnavañca ādīnavato, nissaraṇañca nissaraṇato yathābhūtaṁ abbhaññaṁsu, atha, bhikkhave,	17	
PA_sn_35:17.2.2_2	sattā sadevakā lokā samārakā sabrahmakā sassamaṇabrāhmaṇiyā pajāya sadevamanussāya	17	
PA_sn_35:17.2.2_3	nissaṭā visaññuttā vippamuttā vimariyādīkatena cetasā viharantī”ti.	17	
PA_sn_35:17.2.3	Pañcamaṁ.	17	
PA_sn_35:18.0.1	Saṁyutta Nikāya 35.18	18	
PA_sn_35:18.0.2	2. Yamakavagga	18	
PA_sn_35:18.0.3	Dutiyanoceassādasutta	18	
PA_sn_35:18.1.1	“No cedaṁ, bhikkhave, rūpānaṁ assādo abhavissa, nayidaṁ sattā rūpesu sārajjeyyuṁ.	18	
PA_sn_35:18.1.2	Yasmā ca kho, bhikkhave, atthi rūpānaṁ assādo, tasmā sattā rūpesu sārajjanti.	18	
PA_sn_35:18.1.3	No cedaṁ, bhikkhave, rūpānaṁ ādīnavo abhavissa, nayidaṁ sattā rūpesu nibbindeyyuṁ.	18	
PA_sn_35:18.1.4	Yasmā ca kho, bhikkhave, atthi rūpānaṁ ādīnavo, tasmā sattā rūpesu nibbindanti.	18	
PA_sn_35:18.1.5	No cedaṁ, bhikkhave, rūpānaṁ nissaraṇaṁ abhavissa, nayidaṁ sattā rūpehi nissareyyuṁ.	18	
PA_sn_35:18.1.6	Yasmā ca kho, bhikkhave, atthi rūpānaṁ nissaraṇaṁ, tasmā sattā rūpehi nissaranti.	18	
PA_sn_35:18.1.7	No cedaṁ, bhikkhave, saddānaṁ …	18	
PA_sn_35:18.1.8	gandhānaṁ …	18	
PA_sn_35:18.1.9	rasānaṁ …	18	
PA_sn_35:18.1.10	phoṭṭhabbānaṁ …	18	
PA_sn_35:18.1.11	dhammānaṁ assādo abhavissa, nayidaṁ sattā dhammesu sārajjeyyuṁ.	18	
PA_sn_35:18.1.12	Yasmā ca kho, bhikkhave, atthi dhammānaṁ assādo, tasmā sattā dhammesu sārajjanti.	18	
PA_sn_35:18.1.13	No cedaṁ, bhikkhave, dhammānaṁ ādīnavo abhavissa, nayidaṁ sattā dhammesu nibbindeyyuṁ.	18	
PA_sn_35:18.1.14	Yasmā ca kho, bhikkhave, atthi dhammānaṁ ādīnavo, tasmā sattā dhammesu nibbindanti.	18	
PA_sn_35:18.1.15	No cedaṁ, bhikkhave, dhammānaṁ nissaraṇaṁ abhavissa, nayidaṁ sattā dhammehi nissareyyuṁ.	18	
PA_sn_35:18.1.16	Yasmā ca kho, bhikkhave, atthi dhammānaṁ nissaraṇaṁ, tasmā sattā dhammehi nissaranti.	18	
PA_sn_35:18.2.1_0	Yāvakīvañca, bhikkhave, sattā imesaṁ channaṁ bāhirānaṁ āyatanānaṁ assādañca assādato,	18	
PA_sn_35:18.2.1_1	ādīnavañca ādīnavato, nissaraṇañca nissaraṇato yathābhūtaṁ nābbhaññaṁsu, neva tāva,	18	
PA_sn_35:18.2.1_2	bhikkhave, sattā sadevakā lokā samārakā sabrahmakā sassamaṇabrāhmaṇiyā pajāya sadevamanussāya	18	
PA_sn_35:18.2.1_3	nissaṭā visaññuttā vippamuttā vimariyādīkatena cetasā vihariṁsu.	18	
PA_sn_35:18.2.2_0	Yato ca kho, bhikkhave, sattā imesaṁ channaṁ bāhirānaṁ āyatanānaṁ assādañca assādato,	18	
PA_sn_35:18.2.2_1	ādīnavañca ādīnavato, nissaraṇañca nissaraṇato yathābhūtaṁ abbhaññaṁsu, atha, bhikkhave,	18	
PA_sn_35:18.2.2_2	sattā sadevakā lokā samārakā sabrahmakā sassamaṇabrāhmaṇiyā pajāya sadevamanussāya	18	
PA_sn_35:18.2.2_3	nissaṭā visaññuttā vippamuttā vimariyādīkatena cetasā viharantī”ti.	18	
PA_sn_35:18.2.3	Chaṭṭhaṁ.	18	
PA_sn_35:19.0.1	Saṁyutta Nikāya 35.19	19	
PA_sn_35:19.0.2	2. Yamakavagga	19	
PA_sn_35:19.0.3	Paṭhamābhinandasutta	19	
PA_sn_35:19.1.1	“Yo, bhikkhave, cakkhuṁ abhinandati, dukkhaṁ so abhinandati.	19	
PA_sn_35:19.1.2	Yo dukkhaṁ abhinandati, aparimutto so dukkhasmāti vadāmi.	19	
PA_sn_35:19.1.3	Yo sotaṁ …pe…	19	
PA_sn_35:19.1.4	yo ghānaṁ …pe…	19	
PA_sn_35:19.1.5	yo jivhaṁ abhinandati, dukkhaṁ so abhinandati.	19	
PA_sn_35:19.1.6	Yo dukkhaṁ abhinandati, aparimutto so dukkhasmā”ti vadāmi.	19	
PA_sn_35:19.1.7	Yo kāyaṁ …pe…	19	
PA_sn_35:19.1.8	yo manaṁ abhinandati, dukkhaṁ so abhinandati.	19	
PA_sn_35:19.1.9	Yo dukkhaṁ abhinandati, aparimutto so dukkhasmā”ti vadāmi.	19	
PA_sn_35:19.2.1	“Yo ca kho, bhikkhave, cakkhuṁ nābhinandati, dukkhaṁ so nābhinandati.	19	
PA_sn_35:19.2.2	Yo dukkhaṁ nābhinandati, parimutto so dukkhasmāti vadāmi.	19	
PA_sn_35:19.2.3	Yo sotaṁ …pe…	19	
PA_sn_35:19.2.4	yo ghānaṁ …pe…	19	
PA_sn_35:19.2.5	yo jivhaṁ nābhinandati, dukkhaṁ so nābhinandati.	19	
PA_sn_35:19.2.6	Yo dukkhaṁ nābhinandati, parimutto so dukkhasmāti vadāmi.	19	
PA_sn_35:19.2.7	Yo kāyaṁ …pe…	19	
PA_sn_35:19.2.8	yo manaṁ nābhinandati, dukkhaṁ so nābhinandati.	19	
PA_sn_35:19.2.9	Yo dukkhaṁ nābhinandati, parimutto so dukkhasmā”ti vadāmi.	19	
PA_sn_35:19.2.10	Sattamaṁ.	19	
PA_sn_35:20.0.1	Saṁyutta Nikāya 35.20	20	
PA_sn_35:20.0.2	2. Yamakavagga	20	
PA_sn_35:20.0.3	Dutiyābhinandasutta	20	
PA_sn_35:20.1.1	“Yo, bhikkhave, rūpe abhinandati, dukkhaṁ so abhinandati.	20	
PA_sn_35:20.1.2	Yo dukkhaṁ abhinandati, aparimutto so dukkhasmāti vadāmi.	20	
PA_sn_35:20.1.3	Yo sadde …pe…	20	
PA_sn_35:20.1.4	gandhe …	20	
PA_sn_35:20.1.5	rase …	20	
PA_sn_35:20.1.6	phoṭṭhabbe …	20	
PA_sn_35:20.1.7	dhamme abhinandati, dukkhaṁ so abhinandati.	20	
PA_sn_35:20.1.8	Yo dukkhaṁ abhinandati, aparimutto so dukkhasmā”ti vadāmi.	20	
PA_sn_35:20.2.1	“Yo ca kho, bhikkhave, rūpe nābhinandati, dukkhaṁ so nābhinandati.	20	
PA_sn_35:20.2.2	Yo dukkhaṁ nābhinandati, parimutto so dukkhasmā”ti vadāmi.	20	
PA_sn_35:20.2.3	Yo sadde …pe…	20	
PA_sn_35:20.2.4	gandhe …	20	
PA_sn_35:20.2.5	rase …	20	
PA_sn_35:20.2.6	phoṭṭhabbe …	20	
PA_sn_35:20.2.7	dhamme nābhinandati, dukkhaṁ so nābhinandati.	20	
PA_sn_35:20.2.8	Yo dukkhaṁ nābhinandati, parimutto so dukkhasmā”ti vadāmi.	20	
PA_sn_35:20.2.9	Aṭṭhamaṁ.	20	
PA_sn_35:21.0.1	Saṁyutta Nikāya 35.21	21	
PA_sn_35:21.0.2	2. Yamakavagga	21	
PA_sn_35:21.0.3	Paṭhamadukkhuppādasutta	21	
PA_sn_35:21.1.1	“Yo, bhikkhave, cakkhussa uppādo ṭhiti abhinibbatti pātubhāvo, dukkhasseso uppādo, rogānaṁ ṭhiti, jarāmaraṇassa pātubhāvo.	21	
PA_sn_35:21.1.2	Yo sotassa …pe…	21	
PA_sn_35:21.1.3	yo ghānassa …	21	
PA_sn_35:21.1.4	yo jivhāya …	21	
PA_sn_35:21.1.5	yo kāyassa …	21	
PA_sn_35:21.1.6	yo manassa uppādo ṭhiti abhinibbatti pātubhāvo, dukkhasseso uppādo, rogānaṁ ṭhiti, jarāmaraṇassa pātubhāvo.	21	
PA_sn_35:21.2.1	Yo ca kho, bhikkhave, cakkhussa nirodho vūpasamo atthaṅgamo, dukkhasseso nirodho, rogānaṁ vūpasamo, jarāmaraṇassa atthaṅgamo.	21	
PA_sn_35:21.2.2	Yo sotassa …	21	
PA_sn_35:21.2.3	yo ghānassa …	21	
PA_sn_35:21.2.4	yo jivhāya …	21	
PA_sn_35:21.2.5	yo kāyassa …	21	
PA_sn_35:21.2.6	yo manassa nirodho vūpasamo atthaṅgamo, dukkhasseso nirodho, rogānaṁ vūpasamo, jarāmaraṇassa atthaṅgamo”ti.	21	
PA_sn_35:21.2.7	Navamaṁ.	21	
PA_sn_35:22.0.1	Saṁyutta Nikāya 35.22	22	
PA_sn_35:22.0.2	2. Yamakavagga	22	
PA_sn_35:22.0.3	Dutiyadukkhuppādasutta	22	
PA_sn_35:22.1.1	“Yo, bhikkhave, rūpānaṁ uppādo ṭhiti abhinibbatti pātubhāvo, dukkhasseso uppādo, rogānaṁ ṭhiti, jarāmaraṇassa pātubhāvo.	22	
PA_sn_35:22.1.2	Yo saddānaṁ …pe…	22	
PA_sn_35:22.1.3	yo gandhānaṁ …	22	
PA_sn_35:22.1.4	yo rasānaṁ …	22	
PA_sn_35:22.1.5	yo phoṭṭhabbānaṁ …	22	
PA_sn_35:22.1.6	yo dhammānaṁ uppādo ṭhiti abhinibbatti pātubhāvo, dukkhasseso uppādo, rogānaṁ ṭhiti, jarāmaraṇassa pātubhāvo.	22	
PA_sn_35:22.2.1	Yo ca kho, bhikkhave, rūpānaṁ nirodho vūpasamo atthaṅgamo, dukkhasseso nirodho, rogānaṁ vūpasamo, jarāmaraṇassa atthaṅgamo.	22	
PA_sn_35:22.2.2	Yo saddānaṁ …pe…	22	
PA_sn_35:22.2.3	yo gandhānaṁ …	22	
PA_sn_35:22.2.4	yo rasānaṁ …	22	
PA_sn_35:22.2.5	yo phoṭṭhabbānaṁ …	22	
PA_sn_35:22.2.6	yo dhammānaṁ nirodho vūpasamo atthaṅgamo, dukkhasseso nirodho, rogānaṁ vūpasamo, jarāmaraṇassa atthaṅgamo”ti.	22	
PA_sn_35:22.2.7	Dasamaṁ.	22	
PA_sn_35:22.2.8	Yamakavaggo dutiyo.	22	
PA_sn_35:22.3.0	Tassuddānaṁ	22	
PA_sn_35:22.3.1	Sambodhena duve vuttā,	22	
PA_sn_35:22.3.2	Assādena apare duve;	22	
PA_sn_35:22.3.3	No cetena duve vuttā,	22	
PA_sn_35:22.3.4	Abhinandena apare duve;	22	
PA_sn_35:22.3.5	Uppādena duve vuttā,	22	
PA_sn_35:22.3.6	Vaggo tena pavuccatīti.	22	
PA_sn_35:23.0.1	Saṁyutta Nikāya 35.23	23	
PA_sn_35:23.0.2	3. Sabbavagga	23	
PA_sn_35:23.0.3	Sabbasutta	23	
PA_sn_35:23.1.1	Sāvatthinidānaṁ.	23	
PA_sn_35:23.1.2	“Sabbaṁ vo, bhikkhave, desessāmi.	23	
PA_sn_35:23.1.3	Taṁ suṇātha.	23	
PA_sn_35:23.1.4	Kiñca, bhikkhave, sabbaṁ?	23	
PA_sn_35:23.1.5	Cakkhuñceva rūpā ca, sotañca saddā ca, ghānañca gandhā ca, jivhā ca rasā ca, kāyo ca phoṭṭhabbā ca, mano ca dhammā ca—	23	
PA_sn_35:23.1.6	idaṁ vuccati, bhikkhave, sabbaṁ.	23	
PA_sn_35:23.1.7	Yo, bhikkhave, evaṁ vadeyya:	23	
PA_sn_35:23.1.8	‘ahametaṁ sabbaṁ paccakkhāya aññaṁ sabbaṁ paññāpessāmī’ti, tassa vācāvatthukamevassa;	23	
PA_sn_35:23.1.9	puṭṭho ca na sampāyeyya, uttariñca vighātaṁ āpajjeyya.	23	
PA_sn_35:23.1.10	Taṁ kissa hetu?	23	
PA_sn_35:23.1.11	Yathā taṁ, bhikkhave, avisayasmin”ti.	23	
PA_sn_35:23.1.12	Paṭhamaṁ.	23	
PA_sn_35:24.0.1	Saṁyutta Nikāya 35.24	24	
PA_sn_35:24.0.2	3. Sabbavagga	24	
PA_sn_35:24.0.3	Pahānasutta	24	
PA_sn_35:24.1.1	“Sabbappahānāya vo, bhikkhave, dhammaṁ desessāmi.	24	
PA_sn_35:24.1.2	Taṁ suṇātha.	24	
PA_sn_35:24.1.3	Katamo ca, bhikkhave, sabbappahānāya dhammo?	24	
PA_sn_35:24.1.4_0	Cakkhuṁ, bhikkhave, pahātabbaṁ, rūpā pahātabbā, cakkhuviññāṇaṁ pahātabbaṁ, cakkhusamphasso	24	
PA_sn_35:24.1.4_1	pahātabbo, yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ	24	
PA_sn_35:24.1.4_2	vā adukkhamasukhaṁ vā tampi pahātabbaṁ …pe…	24	
PA_sn_35:24.1.6_0	jivhā pahātabbā, rasā pahātabbā, jivhāviññāṇaṁ pahātabbaṁ, jivhāsamphasso pahātabbo,	24	
PA_sn_35:24.1.6_1	yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ	24	
PA_sn_35:24.1.6_2	vā tampi pahātabbaṁ.	24	
PA_sn_35:24.1.7	Kāyo pahātabbo …	24	
PA_sn_35:24.1.8_0	mano pahātabbo, dhammā pahātabbā, manoviññāṇaṁ pahātabbaṁ, manosamphasso pahātabbo,	24	
PA_sn_35:24.1.8_1	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ	24	
PA_sn_35:24.1.8_2	vā tampi pahātabbaṁ.	24	
PA_sn_35:24.1.9	Ayaṁ kho, bhikkhave, sabbappahānāya dhammo”ti.	24	
PA_sn_35:24.1.10	Dutiyaṁ.	24	
PA_sn_35:25.0.1	Saṁyutta Nikāya 35.25	25	
PA_sn_35:25.0.2	3. Sabbavagga	25	
PA_sn_35:25.0.3	Abhiññāpariññāpahānasutta	25	
PA_sn_35:25.1.1	“Sabbaṁ abhiññā pariññā pahānāya vo, bhikkhave, dhammaṁ desessāmi.	25	
PA_sn_35:25.1.2	Taṁ suṇātha.	25	
PA_sn_35:25.1.3	Katamo ca, bhikkhave, sabbaṁ abhiññā pariññā pahānāya dhammo?	25	
PA_sn_35:25.1.4_0	Cakkhuṁ, bhikkhave, abhiññā pariññā pahātabbaṁ, rūpā abhiññā pariññā pahātabbā, cakkhuviññāṇaṁ	25	
PA_sn_35:25.1.4_1	abhiññā pariññā pahātabbaṁ, cakkhusamphasso abhiññā pariññā pahātabbo, yampidaṁ cakkhusamphassapaccayā	25	
PA_sn_35:25.1.4_2	uppajjati vedayitaṁ sukhaṁ vā dukkhaṁ vā adukkhamasukhaṁ vā tampi abhiññā pariññā pahātabbaṁ …pe…	25	
PA_sn_35:25.1.6_0	jivhā abhiññā pariññā pahātabbā, rasā abhiññā pariññā pahātabbā, jivhāviññāṇaṁ abhiññā	25	
PA_sn_35:25.1.6_1	pariññā pahātabbaṁ, jivhāsamphasso abhiññā pariññā pahātabbo, yampidaṁ jivhāsamphassapaccayā	25	
PA_sn_35:25.1.6_2	uppajjati vedayitaṁ sukhaṁ vā dukkhaṁ vā adukkhamasukhaṁ vā tampi abhiññā pariññā pahātabbaṁ.	25	
PA_sn_35:25.1.7	Kāyo abhiññā pariññā pahātabbo …	25	
PA_sn_35:25.1.8_0	mano abhiññā pariññā pahātabbo, dhammā abhiññā pariññā pahātabbā, manoviññāṇaṁ abhiññā	25	
PA_sn_35:25.1.8_1	pariññā pahātabbaṁ, manosamphasso abhiññā pariññā pahātabbo, yampidaṁ manosamphassapaccayā	25	
PA_sn_35:25.1.8_2	uppajjati vedayitaṁ sukhaṁ vā dukkhaṁ vā adukkhamasukhaṁ vā tampi abhiññā pariññā pahātabbaṁ.	25	
PA_sn_35:25.1.9	Ayaṁ kho, bhikkhave, sabbaṁ abhiññā pariññā pahānāya dhammo”ti.	25	
PA_sn_35:25.1.10	Tatiyaṁ.	25	
PA_sn_35:26.0.1	Saṁyutta Nikāya 35.26	26	
PA_sn_35:26.0.2	3. Sabbavagga	26	
PA_sn_35:26.0.3	Paṭhamaaparijānanasutta	26	
PA_sn_35:26.1.1	“Sabbaṁ, bhikkhave, anabhijānaṁ aparijānaṁ avirājayaṁ appajahaṁ abhabbo dukkhakkhayāya.	26	
PA_sn_35:26.1.2	Kiñca, bhikkhave, anabhijānaṁ aparijānaṁ avirājayaṁ appajahaṁ abhabbo dukkhakkhayāya?	26	
PA_sn_35:26.1.3	Cakkhuṁ, bhikkhave, anabhijānaṁ aparijānaṁ avirājayaṁ appajahaṁ abhabbo dukkhakkhayāya.	26	
PA_sn_35:26.1.4	Rūpe anabhijānaṁ aparijānaṁ avirājayaṁ appajahaṁ abhabbo dukkhakkhayāya.	26	
PA_sn_35:26.1.5	Cakkhuviññāṇaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya.	26	
PA_sn_35:26.1.6	Cakkhusamphassaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya.	26	
PA_sn_35:26.1.7	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anabhijānaṁ aparijānaṁ avirājayaṁ appajahaṁ abhabbo dukkhakkhayāya …pe…	26	
PA_sn_35:26.1.8	jivhaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya.	26	
PA_sn_35:26.1.9	Rase …pe…	26	
PA_sn_35:26.1.10	jivhāviññāṇaṁ …pe…	26	
PA_sn_35:26.1.11	jivhāsamphassaṁ …pe…	26	
PA_sn_35:26.1.12	yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anabhijānaṁ aparijānaṁ avirājayaṁ appajahaṁ abhabbo dukkhakkhayāya.	26	
PA_sn_35:26.1.13	Kāyaṁ …pe…	26	
PA_sn_35:26.1.14	manaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya.	26	
PA_sn_35:26.1.15	Dhamme …pe…	26	
PA_sn_35:26.1.16	manoviññāṇaṁ …pe…	26	
PA_sn_35:26.1.17	manosamphassaṁ …pe…	26	
PA_sn_35:26.1.18	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anabhijānaṁ aparijānaṁ avirājayaṁ appajahaṁ abhabbo dukkhakkhayāya.	26	
PA_sn_35:26.1.19	Idaṁ kho, bhikkhave, sabbaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya.	26	
PA_sn_35:26.2.1	Sabbañca kho, bhikkhave, abhijānaṁ parijānaṁ virājayaṁ pajahaṁ bhabbo dukkhakkhayāya.	26	
PA_sn_35:26.2.2	Kiñca, bhikkhave, sabbaṁ abhijānaṁ parijānaṁ virājayaṁ pajahaṁ bhabbo dukkhakkhayāya?	26	
PA_sn_35:26.2.3	Cakkhuṁ, bhikkhave, abhijānaṁ parijānaṁ virājayaṁ pajahaṁ bhabbo dukkhakkhayāya.	26	
PA_sn_35:26.2.4	Rūpe abhijānaṁ parijānaṁ virājayaṁ pajahaṁ bhabbo dukkhakkhayāya.	26	
PA_sn_35:26.2.5	Cakkhuviññāṇaṁ abhijānaṁ parijānaṁ virājayaṁ pajahaṁ bhabbo dukkhakkhayāya.	26	
PA_sn_35:26.2.6	Cakkhusamphassaṁ abhijānaṁ parijānaṁ virājayaṁ pajahaṁ bhabbo dukkhakkhayāya.	26	
PA_sn_35:26.2.7	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi abhijānaṁ parijānaṁ virājayaṁ pajahaṁ bhabbo dukkhakkhayāya …pe…	26	
PA_sn_35:26.2.8	jivhaṁ abhijānaṁ parijānaṁ virājayaṁ pajahaṁ bhabbo dukkhakkhayāya.	26	
PA_sn_35:26.2.9	Rase …pe…	26	
PA_sn_35:26.2.10	jivhāviññāṇaṁ …pe…	26	
PA_sn_35:26.2.11	jivhāsamphassaṁ …pe…	26	
PA_sn_35:26.2.12	yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi abhijānaṁ parijānaṁ virājayaṁ pajahaṁ bhabbo dukkhakkhayāya.	26	
PA_sn_35:26.2.13	Kāyaṁ …pe…	26	
PA_sn_35:26.2.14	manaṁ abhijānaṁ parijānaṁ virājayaṁ pajahaṁ bhabbo dukkhakkhayāya.	26	
PA_sn_35:26.2.15	Dhamme …pe…	26	
PA_sn_35:26.2.16	manoviññāṇaṁ …pe…	26	
PA_sn_35:26.2.17	manosamphassaṁ …pe…	26	
PA_sn_35:26.2.18	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi abhijānaṁ parijānaṁ virājayaṁ pajahaṁ bhabbo dukkhakkhayāya.	26	
PA_sn_35:26.2.19	Idaṁ kho, bhikkhave, sabbaṁ abhijānaṁ parijānaṁ virājayaṁ pajahaṁ bhabbo dukkhakkhayāyā”ti.	26	
PA_sn_35:26.2.20	Catutthaṁ.	26	
PA_sn_35:27.0.1	Saṁyutta Nikāya 35.27	27	
PA_sn_35:27.0.2	3. Sabbavagga	27	
PA_sn_35:27.0.3	Dutiyaaparijānanasutta	27	
PA_sn_35:27.1.1	“Sabbaṁ, bhikkhave, anabhijānaṁ aparijānaṁ avirājayaṁ appajahaṁ abhabbo dukkhakkhayāya.	27	
PA_sn_35:27.1.2	Kiñca, bhikkhave, sabbaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya?	27	
PA_sn_35:27.1.3	Yañca, bhikkhave, cakkhu, ye ca rūpā, yañca cakkhuviññāṇaṁ, ye ca cakkhuviññāṇaviññātabbā dhammā …pe…	27	
PA_sn_35:27.1.4	yā ca jivhā, ye ca rasā, yañca jivhāviññāṇaṁ, ye ca jivhāviññāṇaviññātabbā dhammā;	27	
PA_sn_35:27.1.5	yo ca kāyo, ye ca phoṭṭhabbā, yañca kāyaviññāṇaṁ, ye ca kāyaviññāṇaviññātabbā dhammā;	27	
PA_sn_35:27.1.6	yo ca mano, ye ca dhammā, yañca manoviññāṇaṁ, ye ca manoviññāṇaviññātabbā dhammā—	27	
PA_sn_35:27.1.7	idaṁ kho, bhikkhave, sabbaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya.	27	
PA_sn_35:27.2.1	Sabbaṁ, bhikkhave, abhijānaṁ parijānaṁ virājayaṁ pajahaṁ bhabbo dukkhakkhayāya.	27	
PA_sn_35:27.2.2	Kiñca, bhikkhave, sabbaṁ abhijānaṁ parijānaṁ virājayaṁ pajahaṁ bhabbo dukkhakkhayāya?	27	
PA_sn_35:27.2.3	Yañca, bhikkhave, cakkhu, ye ca rūpā, yañca cakkhuviññāṇaṁ, ye ca cakkhuviññāṇaviññātabbā dhammā …pe…	27	
PA_sn_35:27.2.4	yā ca jivhā, ye ca rasā, yañca jivhāviññāṇaṁ, ye ca jivhāviññāṇaviññātabbā dhammā;	27	
PA_sn_35:27.2.5	yo ca kāyo, ye ca phoṭṭhabbā, yañca kāyaviññāṇaṁ, ye ca kāyaviññāṇaviññātabbā dhammā;	27	
PA_sn_35:27.2.6	yo ca mano, ye ca dhammā, yañca manoviññāṇaṁ, ye ca manoviññāṇaviññātabbā dhammā—	27	
PA_sn_35:27.2.7	idaṁ kho, bhikkhave, sabbaṁ abhijānaṁ parijānaṁ virājayaṁ pajahaṁ bhabbo dukkhakkhayāyā”ti.	27	
PA_sn_35:27.2.8	Pañcamaṁ.	27	
PA_sn_35:28.0.1	Saṁyutta Nikāya 35.28	28	
PA_sn_35:28.0.2	3. Sabbavagga	28	
PA_sn_35:28.0.3	Ādittasutta	28	
PA_sn_35:28.1.1	Ekaṁ samayaṁ bhagavā gayāyaṁ viharati gayāsīse saddhiṁ bhikkhusahassena.	28	
PA_sn_35:28.1.2	Tatra kho bhagavā bhikkhū āmantesi:	28	
PA_sn_35:28.1.3	“sabbaṁ, bhikkhave, ādittaṁ.	28	
PA_sn_35:28.1.4	Kiñca, bhikkhave, sabbaṁ ādittaṁ?	28	
PA_sn_35:28.1.5_0	Cakkhu, bhikkhave, ādittaṁ, rūpā ādittā, cakkhuviññāṇaṁ ādittaṁ, cakkhusamphasso	28	
PA_sn_35:28.1.5_1	āditto. Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā	28	
PA_sn_35:28.1.5_2	adukkhamasukhaṁ vā tampi ādittaṁ.	28	
PA_sn_35:28.1.6	Kena ādittaṁ?	28	
PA_sn_35:28.1.7	‘Rāgagginā, dosagginā, mohagginā ādittaṁ, jātiyā jarāya maraṇena sokehi paridevehi dukkhehi domanassehi upāyāsehi ādittan’ti vadāmi …pe…	28	
PA_sn_35:28.1.8	jivhā ādittā, rasā ādittā, jivhāviññāṇaṁ ādittaṁ, jivhāsamphasso āditto. Yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ.	28	
PA_sn_35:28.1.9	Kena ādittaṁ?	28	
PA_sn_35:28.1.10	‘Rāgagginā, dosagginā, mohagginā ādittaṁ, jātiyā jarāya maraṇena sokehi paridevehi dukkhehi domanassehi upāyāsehi ādittan’ti vadāmi …pe…	28	
PA_sn_35:28.1.11	mano āditto, dhammā ādittā, manoviññāṇaṁ ādittaṁ, manosamphasso āditto. Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ.	28	
PA_sn_35:28.1.12	Kena ādittaṁ?	28	
PA_sn_35:28.1.13	‘Rāgagginā, dosagginā, mohagginā ādittaṁ, jātiyā jarāya maraṇena sokehi paridevehi dukkhehi domanassehi upāyāsehi ādittan’ti vadāmi.	28	
PA_sn_35:28.1.14_0	Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi nibbindati,	28	
PA_sn_35:28.1.14_1	cakkhuviññāṇepi nibbindati, cakkhusamphassepi nibbindati, yampidaṁ cakkhusamphassapaccayā	28	
PA_sn_35:28.1.14_2	uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati …pe…	28	
PA_sn_35:28.1.15	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.	28	
PA_sn_35:28.1.16	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	28	
PA_sn_35:28.1.17	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	28	
PA_sn_35:28.2.1	Idamavoca bhagavā.	28	
PA_sn_35:28.2.2	Attamanā te bhikkhū bhagavato bhāsitaṁ abhinanduṁ.	28	
PA_sn_35:28.2.3	Imasmiñca pana veyyākaraṇasmiṁ bhaññamāne tassa bhikkhusahassassa anupādāya āsavehi cittāni vimucciṁsūti.	28	
PA_sn_35:28.2.4	Chaṭṭhaṁ.	28	
PA_sn_35:29.0.1	Saṁyutta Nikāya 35.29	29	
PA_sn_35:29.0.2	3. Sabbavagga	29	
PA_sn_35:29.0.3	Addhabhūtasutta	29	
PA_sn_35:29.1.1	Evaṁ me sutaṁ—	29	
PA_sn_35:29.1.2	ekaṁ samayaṁ bhagavā rājagahe viharati veḷuvane kalandakanivāpe.	29	
PA_sn_35:29.1.3	Tatra kho bhagavā bhikkhū āmantesi:	29	
PA_sn_35:29.1.4	“sabbaṁ, bhikkhave, addhabhūtaṁ.	29	
PA_sn_35:29.1.5	Kiñca, bhikkhave, sabbaṁ addhabhūtaṁ?	29	
PA_sn_35:29.1.6_0	Cakkhu, bhikkhave, addhabhūtaṁ, rūpā addhabhūtā, cakkhuviññāṇaṁ addhabhūtaṁ, cakkhusamphasso	29	
PA_sn_35:29.1.6_1	addhabhūto, yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ	29	
PA_sn_35:29.1.6_2	vā adukkhamasukhaṁ vā tampi addhabhūtaṁ.	29	
PA_sn_35:29.1.7	Kena addhabhūtaṁ?	29	
PA_sn_35:29.1.8	‘Jātiyā jarāya maraṇena sokehi paridevehi dukkhehi domanassehi upāyāsehi addhabhūtan’ti vadāmi …pe…	29	
PA_sn_35:29.1.9_0	jivhā addhabhūtā, rasā addhabhūtā, jivhāviññāṇaṁ addhabhūtaṁ, jivhāsamphasso addhabhūto,	29	
PA_sn_35:29.1.9_1	yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ	29	
PA_sn_35:29.1.9_2	vā tampi addhabhūtaṁ.	29	
PA_sn_35:29.1.10	Kena addhabhūtaṁ?	29	
PA_sn_35:29.1.11	‘Jātiyā jarāya maraṇena sokehi paridevehi dukkhehi domanassehi upāyāsehi addhabhūtan’ti vadāmi.	29	
PA_sn_35:29.1.12	Kāyo addhabhūto …pe…	29	
PA_sn_35:29.1.13_0	mano addhabhūto, dhammā addhabhūtā, manoviññāṇaṁ addhabhūtaṁ, manosamphasso addhabhūto,	29	
PA_sn_35:29.1.13_1	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ	29	
PA_sn_35:29.1.13_2	vā tampi addhabhūtaṁ.	29	
PA_sn_35:29.1.14	Kena addhabhūtaṁ?	29	
PA_sn_35:29.1.15	‘Jātiyā jarāya maraṇena sokehi paridevehi dukkhehi domanassehi upāyāsehi addhabhūtan’ti vadāmi.	29	
PA_sn_35:29.1.16	Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati …pe…	29	
PA_sn_35:29.1.17	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.	29	
PA_sn_35:29.1.18	Nibbindaṁ virajjati, virāgā vimuccati, vimuttasmiṁ ‘vimuttam’iti ñāṇaṁ hoti,	29	
PA_sn_35:29.1.19	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	29	
PA_sn_35:29.1.20	Sattamaṁ.	29	
PA_sn_35:30.0.1	Saṁyutta Nikāya 35.30	30	
PA_sn_35:30.0.2	3. Sabbavagga	30	
PA_sn_35:30.0.3	Samugghātasāruppasutta	30	
PA_sn_35:30.1.1	“Sabbamaññitasamugghātasāruppaṁ vo, bhikkhave, paṭipadaṁ desessāmi.	30	
PA_sn_35:30.1.2	Taṁ suṇātha, sādhukaṁ manasi karotha, bhāsissāmīti.	30	
PA_sn_35:30.1.3	Katamā ca sā, bhikkhave, sabbamaññitasamugghātasāruppā paṭipadā?	30	
PA_sn_35:30.1.4	Idha, bhikkhave, bhikkhu cakkhuṁ na maññati, cakkhusmiṁ na maññati, cakkhuto na maññati, cakkhuṁ meti na maññati.	30	
PA_sn_35:30.1.5	Rūpe na maññati, rūpesu na maññati, rūpato na maññati, rūpā meti na maññati.	30	
PA_sn_35:30.1.6	Cakkhuviññāṇaṁ na maññati, cakkhuviññāṇasmiṁ na maññati, cakkhuviññāṇato na maññati, cakkhuviññāṇaṁ meti na maññati.	30	
PA_sn_35:30.1.7	Cakkhusamphassaṁ na maññati, cakkhusamphassasmiṁ na maññati, cakkhusamphassato na maññati, cakkhusamphasso meti na maññati.	30	
PA_sn_35:30.1.8	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññati, tasmimpi na maññati, tatopi na maññati, taṁ meti na maññati …pe…	30	
PA_sn_35:30.1.9	jivhaṁ na maññati, jivhāya na maññati, jivhāto na maññati, jivhā meti na maññati.	30	
PA_sn_35:30.1.10	Rase na maññati, rasesu na maññati, rasato na maññati, rasā meti na maññati.	30	
PA_sn_35:30.1.11	Jivhāviññāṇaṁ na maññati, jivhāviññāṇasmiṁ na maññati, jivhāviññāṇato na maññati, jivhāviññāṇaṁ meti na maññati.	30	
PA_sn_35:30.1.12	Jivhāsamphassaṁ na maññati, jivhāsamphassasmiṁ na maññati, jivhāsamphassato na maññati, jivhāsamphasso meti na maññati.	30	
PA_sn_35:30.1.13	Yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññati, tasmimpi na maññati, tatopi na maññati, taṁ meti na maññati …pe…	30	
PA_sn_35:30.1.14	manaṁ na maññati, manasmiṁ na maññati, manato na maññati, mano meti na maññati.	30	
PA_sn_35:30.1.15	Dhamme na maññati, dhammesu na maññati, dhammato na maññati, dhammā meti na maññati.	30	
PA_sn_35:30.1.16	Manoviññāṇaṁ na maññati, manoviññāṇasmiṁ na maññati, manoviññāṇato na maññati, manoviññāṇaṁ meti na maññati.	30	
PA_sn_35:30.1.17	Manosamphassaṁ na maññati, manosamphassasmiṁ na maññati, manosamphassato na maññati, manosamphasso meti na maññati.	30	
PA_sn_35:30.1.18	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññati, tasmimpi na maññati, tatopi na maññati, taṁ meti na maññati.	30	
PA_sn_35:30.1.19	Sabbaṁ na maññati, sabbasmiṁ na maññati, sabbato na maññati, sabbaṁ meti na maññati.	30	
PA_sn_35:30.1.20	So evaṁ amaññamāno na ca kiñci loke upādiyati.	30	
PA_sn_35:30.1.21	Anupādiyaṁ na paritassati. Aparitassaṁ paccattaññeva parinibbāyati.	30	
PA_sn_35:30.1.22	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	30	
PA_sn_35:30.1.23	Ayaṁ kho sā, bhikkhave, sabbamaññitasamugghātasāruppā paṭipadā”ti.	30	
PA_sn_35:30.1.24	Aṭṭhamaṁ.	30	
PA_sn_35:31.0.1	Saṁyutta Nikāya 35.31	31	
PA_sn_35:31.0.2	3. Sabbavagga	31	
PA_sn_35:31.0.3	Paṭhamasamugghātasappāyasutta	31	
PA_sn_35:31.1.1	“Sabbamaññitasamugghātasappāyaṁ vo, bhikkhave, paṭipadaṁ desessāmi.	31	
PA_sn_35:31.1.2	Taṁ suṇātha.	31	
PA_sn_35:31.1.3	Katamā ca sā, bhikkhave, sabbamaññitasamugghātasappāyā paṭipadā?	31	
PA_sn_35:31.1.4	Idha, bhikkhave, bhikkhu cakkhuṁ na maññati, cakkhusmiṁ na maññati, cakkhuto na maññati, cakkhuṁ meti na maññati.	31	
PA_sn_35:31.1.5	Rūpe na maññati …pe…	31	
PA_sn_35:31.1.6_0	cakkhuviññāṇaṁ na maññati, cakkhusamphassaṁ na maññati, yampidaṁ cakkhusamphassapaccayā	31	
PA_sn_35:31.1.6_1	uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññati, tasmimpi	31	
PA_sn_35:31.1.6_2	na maññati, tatopi na maññati, taṁ meti na maññati.	31	
PA_sn_35:31.1.7	Yañhi, bhikkhave, maññati, yasmiṁ maññati, yato maññati, yaṁ meti maññati, tato taṁ hoti aññathā.	31	
PA_sn_35:31.1.8	Aññathābhāvī bhavasatto loko bhavamevābhinandati …pe…	31	
PA_sn_35:31.1.9	jivhaṁ na maññati, jivhāya na maññati, jivhāto na maññati, jivhā meti na maññati.	31	
PA_sn_35:31.1.10	Rase na maññati …pe…	31	
PA_sn_35:31.1.11	jivhāviññāṇaṁ na maññati, jivhāsamphassaṁ na maññati.	31	
PA_sn_35:31.1.12	Yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññati, tasmimpi na maññati, tatopi na maññati, taṁ meti na maññati.	31	
PA_sn_35:31.1.13	Yañhi, bhikkhave, maññati, yasmiṁ maññati, yato maññati, yaṁ meti maññati, tato taṁ hoti aññathā.	31	
PA_sn_35:31.1.14	Aññathābhāvī bhavasatto loko bhavamevābhinandati …pe…	31	
PA_sn_35:31.1.15	manaṁ na maññati, manasmiṁ na maññati, manato na maññati, mano meti na maññati.	31	
PA_sn_35:31.1.16	Dhamme na maññati …pe…	31	
PA_sn_35:31.1.17	manoviññāṇaṁ na maññati, manosamphassaṁ na maññati.	31	
PA_sn_35:31.1.18	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññati, tasmimpi na maññati, tatopi na maññati, taṁ meti na maññati.	31	
PA_sn_35:31.1.19	Yañhi, bhikkhave, maññati, yasmiṁ maññati, yato maññati, yaṁ meti maññati, tato taṁ hoti aññathā.	31	
PA_sn_35:31.1.20	Aññathābhāvī bhavasatto loko bhavamevābhinandati.	31	
PA_sn_35:31.1.21	Yāvatā, bhikkhave, khandhadhātuāyatanaṁ tampi na maññati, tasmimpi na maññati, tatopi na maññati, taṁ meti na maññati.	31	
PA_sn_35:31.1.22	So evaṁ amaññamāno na ca kiñci loke upādiyati.	31	
PA_sn_35:31.1.23	Anupādiyaṁ na paritassati. Aparitassaṁ paccattaññeva parinibbāyati.	31	
PA_sn_35:31.1.24	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	31	
PA_sn_35:31.1.25	Ayaṁ kho sā, bhikkhave, sabbamaññitasamugghātasappāyā paṭipadā”ti.	31	
PA_sn_35:31.1.26	Navamaṁ.	31	
PA_sn_35:32.0.1	Saṁyutta Nikāya 35.32	32	
PA_sn_35:32.0.2	3. Sabbavagga	32	
PA_sn_35:32.0.3	Dutiyasamugghātasappāyasutta	32	
PA_sn_35:32.1.1	“Sabbamaññitasamugghātasappāyaṁ vo, bhikkhave, paṭipadaṁ desessāmi.	32	
PA_sn_35:32.1.2	Taṁ suṇātha.	32	
PA_sn_35:32.1.3	Katamā ca sā, bhikkhave, sabbamaññitasamugghātasappāyā paṭipadā?	32	
PA_sn_35:32.2.1	Taṁ kiṁ maññatha, bhikkhave,	32	
PA_sn_35:32.2.2	cakkhu niccaṁ vā aniccaṁ vā”ti?	32	
PA_sn_35:32.3.1	“Aniccaṁ, bhante”.	32	
PA_sn_35:32.4.1	“Yaṁ panāniccaṁ dukkhaṁ vā taṁ sukhaṁ vā”ti?	32	
PA_sn_35:32.5.1	“Dukkhaṁ, bhante”.	32	
PA_sn_35:32.6.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	32	
PA_sn_35:32.6.2	‘etaṁ mama, esohamasmi, eso me attā’”ti?	32	
PA_sn_35:32.7.1	“No hetaṁ bhante”.	32	
PA_sn_35:32.8.1	“Rūpā …pe…	32	
PA_sn_35:32.8.2	cakkhuviññāṇaṁ …	32	
PA_sn_35:32.8.3	cakkhusamphasso nicco vā anicco vā”ti?	32	
PA_sn_35:32.9.1	“Anicco, bhante” …pe….	32	
PA_sn_35:32.10.1	“Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ vā aniccaṁ vā”ti?	32	
PA_sn_35:32.11.1	“Aniccaṁ, bhante”.	32	
PA_sn_35:32.12.1	“Yaṁ panāniccaṁ dukkhaṁ vā taṁ sukhaṁ vā”ti?	32	
PA_sn_35:32.13.1	“Dukkhaṁ, bhante”.	32	
PA_sn_35:32.14.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	32	
PA_sn_35:32.14.2	‘etaṁ mama, esohamasmi, eso me attā’”ti?	32	
PA_sn_35:32.15.1	“No hetaṁ, bhante” …pe….	32	
PA_sn_35:32.16.1	“Jivhā niccā vā aniccā vā”ti?	32	
PA_sn_35:32.17.1	“Aniccā, bhante” …pe….	32	
PA_sn_35:32.18.1	“Rasā …	32	
PA_sn_35:32.18.2	jivhāviññāṇaṁ …	32	
PA_sn_35:32.18.3	jivhāsamphasso …pe…	32	
PA_sn_35:32.18.4	yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ vā aniccaṁ vā”ti?	32	
PA_sn_35:32.19.1	“Aniccaṁ, bhante” …pe…	32	
PA_sn_35:32.20.1	dhammā …	32	
PA_sn_35:32.20.2	manoviññāṇaṁ …	32	
PA_sn_35:32.20.3	manosamphasso nicco vā anicco vā”ti?	32	
PA_sn_35:32.21.1	“Anicco, bhante”.	32	
PA_sn_35:32.22.1	“Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ vā aniccaṁ vā”ti?	32	
PA_sn_35:32.23.1	“Aniccaṁ, bhante”.	32	
PA_sn_35:32.24.1	“Yaṁ panāniccaṁ dukkhaṁ vā taṁ sukhaṁ vā”ti?	32	
PA_sn_35:32.25.1	“Dukkhaṁ bhante”.	32	
PA_sn_35:32.26.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	32	
PA_sn_35:32.26.2	‘etaṁ mama, esohamasmi, eso me attā’”ti?	32	
PA_sn_35:32.27.1	“No hetaṁ, bhante”.	32	
PA_sn_35:32.28.1	“Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati.	32	
PA_sn_35:32.28.2	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati …pe…	32	
PA_sn_35:32.28.3	jivhāyapi nibbindati, rasesupi …pe… yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati …pe….	32	
PA_sn_35:32.28.4	Manasmimpi nibbindati, dhammesupi nibbindati, manoviññāṇepi nibbindati, manosamphassepi nibbindati.	32	
PA_sn_35:32.28.5	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.	32	
PA_sn_35:32.28.6	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	32	
PA_sn_35:32.28.7	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	32	
PA_sn_35:32.28.8	Ayaṁ kho sā, bhikkhave, sabbamaññitasamugghātasappāyā paṭipadā”ti.	32	
PA_sn_35:32.28.9	Dasamaṁ.	32	
PA_sn_35:32.28.10	Sabbavaggo tatiyo.	32	
PA_sn_35:32.29.0	Tassuddānaṁ	32	
PA_sn_35:32.29.1	Sabbañca dvepi pahānā,	32	
PA_sn_35:32.29.2	parijānāpare duve;	32	
PA_sn_35:32.29.3	Ādittaṁ addhabhūtañca,	32	
PA_sn_35:32.29.4	sāruppā dve ca sappāyā;	32	
PA_sn_35:32.29.5	Vaggo tena pavuccatīti.	32	
PA_sn_35:33.0.1	Saṁyutta Nikāya 35.33–42	33	
PA_sn_35:33.0.2	4. Jātidhammavagga	33	
PA_sn_35:33.0.3	Jātidhammādisuttadasaka	33	
PA_sn_35:33.1.1	Sāvatthinidānaṁ.	33	
PA_sn_35:33.1.2	Tatra kho …pe…	33	
PA_sn_35:33.1.3	“sabbaṁ, bhikkhave, jātidhammaṁ.	33	
PA_sn_35:33.1.4	Kiñca, bhikkhave, sabbaṁ jātidhammaṁ?	33	
PA_sn_35:33.1.5	Cakkhu, bhikkhave, jātidhammaṁ.	33	
PA_sn_35:33.1.6	Rūpā …	33	
PA_sn_35:33.1.7	cakkhuviññāṇaṁ …	33	
PA_sn_35:33.1.8	cakkhusamphasso jātidhammo.	33	
PA_sn_35:33.1.9	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi jātidhammaṁ …pe…	33	
PA_sn_35:33.1.10	jivhā …	33	
PA_sn_35:33.1.11	rasā …	33	
PA_sn_35:33.1.12	jivhāviññāṇaṁ …	33	
PA_sn_35:33.1.13	jivhāsamphasso …	33	
PA_sn_35:33.1.14	yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi jātidhammaṁ.	33	
PA_sn_35:33.1.15	Kāyo …pe…	33	
PA_sn_35:33.1.16	mano jātidhammo, dhammā jātidhammā, manoviññāṇaṁ jātidhammaṁ, manosamphasso jātidhammo.	33	
PA_sn_35:33.1.17	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi jātidhammaṁ.	33	
PA_sn_35:33.1.18	Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi … cakkhuviññāṇepi … cakkhusamphassepi …pe…	33	
PA_sn_35:33.1.19	nāparaṁ itthattāyāti pajānātī”ti.	33	
PA_sn_35:33.1.20	Paṭhamaṁ.	33	
PA_sn_35:34.1.1	“Sabbaṁ, bhikkhave, jarādhammaṁ …	34	
PA_sn_35:34.1.2	saṅkhittaṁ.	34	
PA_sn_35:34.1.3	Dutiyaṁ.	34	
PA_sn_35:35.1.1	“Sabbaṁ, bhikkhave, byādhidhammaṁ …	35	
PA_sn_35:35.1.2	saṅkhittaṁ.	35	
PA_sn_35:35.1.3	Tatiyaṁ.	35	
PA_sn_35:36.1.1	“Sabbaṁ, bhikkhave, maraṇadhammaṁ …	36	
PA_sn_35:36.1.2	saṅkhittaṁ.	36	
PA_sn_35:36.1.3	Catutthaṁ.	36	
PA_sn_35:37.1.1	“Sabbaṁ, bhikkhave, sokadhammaṁ …	37	
PA_sn_35:37.1.2	saṅkhittaṁ.	37	
PA_sn_35:37.1.3	Pañcamaṁ.	37	
PA_sn_35:38.1.1	“Sabbaṁ, bhikkhave, saṅkilesikadhammaṁ …	38	
PA_sn_35:38.1.2	saṅkhittaṁ.	38	
PA_sn_35:38.1.3	Chaṭṭhaṁ.	38	
PA_sn_35:39.1.1	“Sabbaṁ, bhikkhave, khayadhammaṁ …	39	
PA_sn_35:39.1.2	saṅkhittaṁ.	39	
PA_sn_35:39.1.3	Sattamaṁ.	39	
PA_sn_35:40.1.1	“Sabbaṁ, bhikkhave, vayadhammaṁ …	40	
PA_sn_35:40.1.2	saṅkhittaṁ.	40	
PA_sn_35:40.1.3	Aṭṭhamaṁ.	40	
PA_sn_35:41.1.1	“Sabbaṁ, bhikkhave, samudayadhammaṁ …	41	
PA_sn_35:41.1.2	saṅkhittaṁ.	41	
PA_sn_35:41.1.3	Navamaṁ.	41	
PA_sn_35:42.1.1	“Sabbaṁ, bhikkhave, nirodhadhammaṁ …	42	
PA_sn_35:42.1.2	saṅkhittaṁ.	42	
PA_sn_35:42.1.3	Dasamaṁ.	42	
PA_sn_35:42.1.4	Jātidhammavaggo catuttho.	42	
PA_sn_35:42.2.0	Tassuddānaṁ	42	
PA_sn_35:42.2.1	Jātijarābyādhimaraṇaṁ,	42	
PA_sn_35:42.2.2	Soko ca saṅkilesikaṁ;	42	
PA_sn_35:42.2.3	Khayavayasamudayaṁ,	42	
PA_sn_35:42.2.4	Nirodhadhammena te dasāti.	42	
PA_sn_35:43.0.1	Saṁyutta Nikāya 35.43–51	43	
PA_sn_35:43.0.2	5. Sabbaaniccavagga	43	
PA_sn_35:43.0.3	Aniccādisuttanavaka	43	
PA_sn_35:43.1.1	Sāvatthinidānaṁ.	43	
PA_sn_35:43.1.2	Tatra kho …pe…	43	
PA_sn_35:43.1.3	“sabbaṁ, bhikkhave, aniccaṁ.	43	
PA_sn_35:43.1.4	Kiñca, bhikkhave, sabbaṁ aniccaṁ?	43	
PA_sn_35:43.1.5	Cakkhu, bhikkhave, aniccaṁ, rūpā aniccā, cakkhuviññāṇaṁ aniccaṁ, cakkhusamphasso anicco.	43	
PA_sn_35:43.1.6	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ …pe…	43	
PA_sn_35:43.1.7	jivhā aniccā, rasā aniccā, jivhāviññāṇaṁ aniccaṁ, jivhāsamphasso anicco.	43	
PA_sn_35:43.1.8	Yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ.	43	
PA_sn_35:43.1.9	Kāyo anicco …pe…	43	
PA_sn_35:43.1.10	mano anicco, dhammā aniccā, manoviññāṇaṁ aniccaṁ, manosamphasso anicco.	43	
PA_sn_35:43.1.11	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ.	43	
PA_sn_35:43.1.12	Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati.	43	
PA_sn_35:43.1.13	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati …pe…	43	
PA_sn_35:43.1.14	manasmimpi nibbindati, dhammesupi nibbindati, manoviññāṇepi nibbindati, manosamphassepi nibbindati,	43	
PA_sn_35:43.1.15	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.	43	
PA_sn_35:43.1.16	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	43	
PA_sn_35:43.1.17	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	43	
PA_sn_35:43.1.18	Paṭhamaṁ.	43	
PA_sn_35:44.1.1	“Sabbaṁ, bhikkhave, dukkhaṁ …pe….	44	
PA_sn_35:44.1.2	Dutiyaṁ.	44	
PA_sn_35:45.1.1	“Sabbaṁ, bhikkhave, anattā …pe….	45	
PA_sn_35:45.1.2	Tatiyaṁ.	45	
PA_sn_35:46.1.1	“Sabbaṁ, bhikkhave, abhiññeyyaṁ …pe….	46	
PA_sn_35:46.1.2	Catutthaṁ.	46	
PA_sn_35:47.1.1	“Sabbaṁ, bhikkhave, pariññeyyaṁ …pe….	47	
PA_sn_35:47.1.2	Pañcamaṁ.	47	
PA_sn_35:48.1.1	“Sabbaṁ, bhikkhave, pahātabbaṁ …pe….	48	
PA_sn_35:48.1.2	Chaṭṭhaṁ.	48	
PA_sn_35:49.1.1	“Sabbaṁ, bhikkhave, sacchikātabbaṁ …pe….	49	
PA_sn_35:49.1.2	Sattamaṁ.	49	
PA_sn_35:50.1.1	“Sabbaṁ, bhikkhave, abhiññāpariññeyyaṁ …pe….	50	
PA_sn_35:50.1.2	Aṭṭhamaṁ.	50	
PA_sn_35:51.1.1	“Sabbaṁ, bhikkhave, upaddutaṁ …pe….	51	
PA_sn_35:51.1.2	Navamaṁ.	51	
PA_sn_35:52.0.1	Saṁyutta Nikāya 35.52	52	
PA_sn_35:52.0.2	5. Sabbaaniccavagga	52	
PA_sn_35:52.0.3	Upassaṭṭhasutta	52	
PA_sn_35:52.1.1	“Sabbaṁ, bhikkhave, upassaṭṭhaṁ.	52	
PA_sn_35:52.1.2	Kiñca, bhikkhave, sabbaṁ upassaṭṭhaṁ?	52	
PA_sn_35:52.1.3	Cakkhu, bhikkhave, upassaṭṭhaṁ, rūpā upassaṭṭhā, cakkhuviññāṇaṁ upassaṭṭhaṁ, cakkhusamphasso upassaṭṭho.	52	
PA_sn_35:52.1.4	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi upassaṭṭhaṁ …pe…	52	
PA_sn_35:52.1.5	jivhā upassaṭṭhā, rasā upassaṭṭhā, jivhāviññāṇaṁ upassaṭṭhaṁ, jivhāsamphasso upassaṭṭho.	52	
PA_sn_35:52.1.6	Yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi upassaṭṭhaṁ.	52	
PA_sn_35:52.1.7	Kāyo upassaṭṭho …	52	
PA_sn_35:52.1.8	mano upassaṭṭho, dhammā upassaṭṭhā, manoviññāṇaṁ upassaṭṭhaṁ, manosamphasso upassaṭṭho.	52	
PA_sn_35:52.1.9	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi upassaṭṭhaṁ.	52	
PA_sn_35:52.1.10	Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati.	52	
PA_sn_35:52.1.11	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati …pe…	52	
PA_sn_35:52.1.12	manasmimpi nibbindati, dhammesupi nibbindati, manoviññāṇepi nibbindati, manosamphassepi nibbindati.	52	
PA_sn_35:52.1.13	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.	52	
PA_sn_35:52.1.14	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	52	
PA_sn_35:52.1.15	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	52	
PA_sn_35:52.1.16	Dasamaṁ.	52	
PA_sn_35:52.1.17	Sabbaaniccavaggo pañcamo.	52	
PA_sn_35:52.2.0	Tassuddānaṁ	52	
PA_sn_35:52.2.1	Aniccaṁ dukkhaṁ anattā,	52	
PA_sn_35:52.2.2	abhiññeyyaṁ pariññeyyaṁ;	52	
PA_sn_35:52.2.3	Pahātabbaṁ sacchikātabbaṁ,	52	
PA_sn_35:52.2.4	abhiññeyyapariññeyyaṁ;	52	
PA_sn_35:52.2.5	Upaddutaṁ upassaṭṭhaṁ,	52	
PA_sn_35:52.2.6	vaggo tena pavuccatīti.	52	
PA_sn_35:52.2.7	Saḷāyatanavagge paṭhamapaṇṇāsako samatto.	52	
PA_sn_35:52.3.0	Tassa vagguddānaṁ	52	
PA_sn_35:52.3.1	Aniccavaggaṁ yamakaṁ,	52	
PA_sn_35:52.3.2	Sabbaṁ vaggaṁ jātidhammaṁ;	52	
PA_sn_35:52.3.3	Aniccavaggena paññāsaṁ,	52	
PA_sn_35:52.3.4	Pañcamo tena pavuccatīti.	52	
PA_sn_35:53.0.1	Saṁyutta Nikāya 35.53	53	
PA_sn_35:53.0.2	6. Avijjāvagga	53	
PA_sn_35:53.0.3	Avijjāpahānasutta	53	
PA_sn_35:53.1.1	Sāvatthinidānaṁ.	53	
PA_sn_35:53.1.2	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	53	
PA_sn_35:53.1.3	“kathaṁ nu kho, bhante, jānato kathaṁ passato avijjā pahīyati, vijjā uppajjatī”ti?	53	
PA_sn_35:53.2.1	“Cakkhuṁ kho, bhikkhu, aniccato jānato passato avijjā pahīyati, vijjā uppajjati.	53	
PA_sn_35:53.2.2	Rūpe aniccato jānato passato avijjā pahīyati, vijjā uppajjati.	53	
PA_sn_35:53.2.3	Cakkhuviññāṇaṁ …	53	
PA_sn_35:53.2.4	cakkhusamphassaṁ …	53	
PA_sn_35:53.2.5	yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccato jānato passato avijjā pahīyati, vijjā uppajjati.	53	
PA_sn_35:53.2.6	Sotaṁ …	53	
PA_sn_35:53.2.7	ghānaṁ …	53	
PA_sn_35:53.2.8	jivhaṁ …	53	
PA_sn_35:53.2.9	kāyaṁ …	53	
PA_sn_35:53.2.10	manaṁ aniccato jānato passato avijjā pahīyati, vijjā uppajjati.	53	
PA_sn_35:53.2.11	Dhamme …	53	
PA_sn_35:53.2.12	manoviññāṇaṁ …	53	
PA_sn_35:53.2.13	manosamphassaṁ …	53	
PA_sn_35:53.2.14	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccato jānato passato avijjā pahīyati, vijjā uppajjati.	53	
PA_sn_35:53.2.15	Evaṁ kho, bhikkhu, jānato evaṁ passato avijjā pahīyati, vijjā uppajjatī”ti.	53	
PA_sn_35:53.2.16	Paṭhamaṁ.	53	
PA_sn_35:54.0.1	Saṁyutta Nikāya 35.54	54	
PA_sn_35:54.0.2	6. Avijjāvagga	54	
PA_sn_35:54.0.3	Saṁyojanappahānasutta	54	
PA_sn_35:54.1.1	“Kathaṁ nu kho, bhante, jānato, kathaṁ passato, saṁyojanā pahīyantī”ti?	54	
PA_sn_35:54.1.2	“Cakkhuṁ kho, bhikkhu, aniccato jānato passato saṁyojanā pahīyanti.	54	
PA_sn_35:54.1.3	Rūpe …	54	
PA_sn_35:54.1.4	cakkhuviññāṇaṁ …	54	
PA_sn_35:54.1.5	cakkhusamphassaṁ …	54	
PA_sn_35:54.1.6	yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccato jānato passato saṁyojanā pahīyanti.	54	
PA_sn_35:54.1.7	Sotaṁ …	54	
PA_sn_35:54.1.8	ghānaṁ …	54	
PA_sn_35:54.1.9	jivhaṁ …	54	
PA_sn_35:54.1.10	kāyaṁ …	54	
PA_sn_35:54.1.11	manaṁ …	54	
PA_sn_35:54.1.12	dhamme …	54	
PA_sn_35:54.1.13	manoviññāṇaṁ …	54	
PA_sn_35:54.1.14	manosamphassaṁ …	54	
PA_sn_35:54.1.15	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccato jānato passato saṁyojanā pahīyanti.	54	
PA_sn_35:54.1.16	Evaṁ kho, bhikkhu, jānato evaṁ passato saṁyojanā pahīyantī”ti.	54	
PA_sn_35:54.1.17	Dutiyaṁ.	54	
PA_sn_35:55.0.1	Saṁyutta Nikāya 35.55	55	
PA_sn_35:55.0.2	6. Avijjāvagga	55	
PA_sn_35:55.0.3	Saṁyojanasamugghātasutta	55	
PA_sn_35:55.1.1	“Kathaṁ nu kho, bhante, jānato, kathaṁ passato saṁyojanā samugghātaṁ gacchantī”ti?	55	
PA_sn_35:55.1.2	“Cakkhuṁ kho, bhikkhu, anattato jānato passato saṁyojanā samugghātaṁ gacchanti.	55	
PA_sn_35:55.1.3	Rūpe anattato …	55	
PA_sn_35:55.1.4	cakkhuviññāṇaṁ …	55	
PA_sn_35:55.1.5	cakkhusamphassaṁ …	55	
PA_sn_35:55.1.6	yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anattato jānato passato saṁyojanā samugghātaṁ gacchanti.	55	
PA_sn_35:55.1.7	Sotaṁ …	55	
PA_sn_35:55.1.8	ghānaṁ …	55	
PA_sn_35:55.1.9	jivhaṁ …	55	
PA_sn_35:55.1.10	kāyaṁ …	55	
PA_sn_35:55.1.11	manaṁ …	55	
PA_sn_35:55.1.12	dhamme …	55	
PA_sn_35:55.1.13	manoviññāṇaṁ …	55	
PA_sn_35:55.1.14	manosamphassaṁ …	55	
PA_sn_35:55.1.15	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anattato jānato passato saṁyojanā samugghātaṁ gacchanti.	55	
PA_sn_35:55.1.16	Evaṁ kho, bhikkhu, jānato evaṁ passato saṁyojanā samugghātaṁ gacchantī”ti.	55	
PA_sn_35:55.1.17	Tatiyaṁ.	55	
PA_sn_35:56.0.1	Saṁyutta Nikāya 35.56	56	
PA_sn_35:56.0.2	6. Avijjāvagga	56	
PA_sn_35:56.0.3	Āsavapahānasutta	56	
PA_sn_35:56.1.1	“Kathaṁ nu kho, bhante, jānato, kathaṁ passato āsavā pahīyantī”ti …pe….	56	
PA_sn_35:56.1.2	Catutthaṁ.	56	
PA_sn_35:57.0.1	Saṁyutta Nikāya 35.57	57	
PA_sn_35:57.0.2	6. Avijjāvagga	57	
PA_sn_35:57.0.3	Āsavasamugghātasutta	57	
PA_sn_35:57.1.1	“Kathaṁ nu kho, bhante, jānato, kathaṁ passato āsavā samugghātaṁ gacchantī”ti …pe….	57	
PA_sn_35:57.1.2	Pañcamaṁ.	57	
PA_sn_35:58.0.1	Saṁyutta Nikāya 35.58	58	
PA_sn_35:58.0.2	6. Avijjāvagga	58	
PA_sn_35:58.0.3	Anusayapahānasutta	58	
PA_sn_35:58.1.1	“Kathaṁ nu kho …pe… anusayā pahīyantī”ti …pe….	58	
PA_sn_35:58.1.2	Chaṭṭhaṁ.	58	
PA_sn_35:59.0.1	Saṁyutta Nikāya 35.59	59	
PA_sn_35:59.0.2	6. Avijjāvagga	59	
PA_sn_35:59.0.3	Anusayasamugghātasutta	59	
PA_sn_35:59.1.1	“Kathaṁ nu kho …pe…	59	
PA_sn_35:59.1.2	anusayā samugghātaṁ gacchantī”ti?	59	
PA_sn_35:59.1.3	“Cakkhuṁ kho, bhikkhu, anattato jānato passato anusayā samugghātaṁ gacchanti …pe…	59	
PA_sn_35:59.1.4	sotaṁ …	59	
PA_sn_35:59.1.5	ghānaṁ …	59	
PA_sn_35:59.1.6	jivhaṁ …	59	
PA_sn_35:59.1.7	kāyaṁ …	59	
PA_sn_35:59.1.8	manaṁ …	59	
PA_sn_35:59.1.9	dhamme …	59	
PA_sn_35:59.1.10	manoviññāṇaṁ …	59	
PA_sn_35:59.1.11	manosamphassaṁ …	59	
PA_sn_35:59.1.12	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anattato jānato passato anusayā samugghātaṁ gacchanti.	59	
PA_sn_35:59.1.13	Evaṁ kho, bhikkhu, jānato evaṁ passato anusayā samugghātaṁ gacchantī”ti.	59	
PA_sn_35:59.1.14	Sattamaṁ.	59	
PA_sn_35:60.0.1	Saṁyutta Nikāya 35.60	60	
PA_sn_35:60.0.2	6. Avijjāvagga	60	
PA_sn_35:60.0.3	Sabbupādānapariññāsutta	60	
PA_sn_35:60.1.1	“Sabbupādānapariññāya vo, bhikkhave, dhammaṁ desessāmi.	60	
PA_sn_35:60.1.2	Taṁ suṇātha.	60	
PA_sn_35:60.1.3	Katamo ca, bhikkhave, sabbupādānapariññāya dhammo?	60	
PA_sn_35:60.1.4	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	60	
PA_sn_35:60.1.5	Phassapaccayā vedanā.	60	
PA_sn_35:60.1.6	Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati, vedanāyapi nibbindati.	60	
PA_sn_35:60.1.7	Nibbindaṁ virajjati; virāgā vimuccati; vimokkhā ‘pariññātaṁ me upādānan’ti pajānāti.	60	
PA_sn_35:60.1.8	Sotañca paṭicca sadde ca uppajjati …	60	
PA_sn_35:60.1.9	ghānañca paṭicca gandhe ca …	60	
PA_sn_35:60.1.10	jivhañca paṭicca rase ca …	60	
PA_sn_35:60.1.11	kāyañca paṭicca phoṭṭhabbe ca …	60	
PA_sn_35:60.1.12	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	60	
PA_sn_35:60.1.13	Phassapaccayā vedanā.	60	
PA_sn_35:60.1.14	Evaṁ passaṁ, bhikkhave, sutavā ariyasāvako manasmimpi nibbindati, dhammesupi nibbindati, manoviññāṇepi nibbindati, manosamphassepi nibbindati, vedanāyapi nibbindati.	60	
PA_sn_35:60.1.15	Nibbindaṁ virajjati; virāgā vimuccati; vimokkhā ‘pariññātaṁ me upādānan’ti pajānāti.	60	
PA_sn_35:60.1.16	Ayaṁ kho, bhikkhave, sabbupādānapariññāya dhammo”ti.	60	
PA_sn_35:60.1.17	Aṭṭhamaṁ.	60	
PA_sn_35:61.0.1	Saṁyutta Nikāya 35.61	61	
PA_sn_35:61.0.2	6. Avijjāvagga	61	
PA_sn_35:61.0.3	Paṭhamasabbupādānapariyādānasutta	61	
PA_sn_35:61.1.1	“Sabbupādānapariyādānāya vo, bhikkhave, dhammaṁ desessāmi.	61	
PA_sn_35:61.1.2	Taṁ suṇātha.	61	
PA_sn_35:61.1.3	Katamo ca, bhikkhave, sabbupādānapariyādānāya dhammo?	61	
PA_sn_35:61.1.4	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	61	
PA_sn_35:61.1.5	Phassapaccayā vedanā.	61	
PA_sn_35:61.1.6	Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati, vedanāyapi nibbindati.	61	
PA_sn_35:61.1.7	Nibbindaṁ virajjati; virāgā vimuccati; vimokkhā ‘pariyādinnaṁ me upādānan’ti pajānāti …pe…	61	
PA_sn_35:61.1.8	jivhañca paṭicca rase ca uppajjati jivhāviññāṇaṁ …pe…	61	
PA_sn_35:61.1.9	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	61	
PA_sn_35:61.1.10	Phassapaccayā vedanā.	61	
PA_sn_35:61.1.11	Evaṁ passaṁ, bhikkhave, sutavā ariyasāvako manasmimpi nibbindati, dhammesupi nibbindati, manoviññāṇepi nibbindati manosamphassepi nibbindati, vedanāyapi nibbindati.	61	
PA_sn_35:61.1.12	Nibbindaṁ virajjati; virāgā vimuccati; vimokkhā ‘pariyādinnaṁ me upādānan’ti pajānāti.	61	
PA_sn_35:61.1.13	Ayaṁ kho, bhikkhave, sabbupādānapariyādānāya dhammo”ti.	61	
PA_sn_35:61.1.14	Navamaṁ.	61	
PA_sn_35:62.0.1	Saṁyutta Nikāya 35.62	62	
PA_sn_35:62.0.2	6. Avijjāvagga	62	
PA_sn_35:62.0.3	Dutiyasabbupādānapariyādānasutta	62	
PA_sn_35:62.1.1	“Sabbupādānapariyādānāya vo, bhikkhave, dhammaṁ desessāmi.	62	
PA_sn_35:62.1.2	Taṁ suṇātha.	62	
PA_sn_35:62.1.3	Katamo ca, bhikkhave, sabbupādānapariyādānāya dhammo?	62	
PA_sn_35:62.2.1	Taṁ kiṁ maññatha, bhikkhave,	62	
PA_sn_35:62.2.2	cakkhu niccaṁ vā aniccaṁ vā”ti?	62	
PA_sn_35:62.3.1	“Aniccaṁ, bhante”.	62	
PA_sn_35:62.4.1	“Yaṁ panāniccaṁ dukkhaṁ vā taṁ sukhaṁ vā”ti?	62	
PA_sn_35:62.5.1	“Dukkhaṁ, bhante”.	62	
PA_sn_35:62.6.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	62	
PA_sn_35:62.6.2	‘etaṁ mama, esohamasmi, eso me attā’”ti?	62	
PA_sn_35:62.7.1	“No hetaṁ, bhante”.	62	
PA_sn_35:62.8.1	“Rūpā …pe…	62	
PA_sn_35:62.8.2	cakkhuviññāṇaṁ niccaṁ vā aniccaṁ vā”ti?	62	
PA_sn_35:62.9.1	“Aniccaṁ, bhante” …pe….	62	
PA_sn_35:62.10.1	“Cakkhusamphasso nicco vā anicco vā”ti?	62	
PA_sn_35:62.11.1	“Anicco, bhante” …pe….	62	
PA_sn_35:62.12.1	“Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ vā aniccaṁ vā”ti?	62	
PA_sn_35:62.13.1	“Aniccaṁ, bhante” …pe….	62	
PA_sn_35:62.14.1	“Sotaṁ …	62	
PA_sn_35:62.14.2	ghānaṁ …	62	
PA_sn_35:62.14.3	jivhā …	62	
PA_sn_35:62.14.4	kāyo …	62	
PA_sn_35:62.14.5	mano …	62	
PA_sn_35:62.14.6	dhammā …	62	
PA_sn_35:62.14.7	manoviññāṇaṁ …	62	
PA_sn_35:62.14.8	manosamphasso …	62	
PA_sn_35:62.14.9	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā, tampi niccaṁ vā aniccaṁ vā”ti?	62	
PA_sn_35:62.15.1	“Aniccaṁ, bhante”.	62	
PA_sn_35:62.16.1	“Yaṁ panāniccaṁ dukkhaṁ vā taṁ sukhaṁ vā”ti?	62	
PA_sn_35:62.17.1	“Dukkhaṁ, bhante”.	62	
PA_sn_35:62.18.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	62	
PA_sn_35:62.18.2	‘etaṁ mama, esohamasmi, eso me attā’”ti?	62	
PA_sn_35:62.19.1	“No hetaṁ, bhante”.	62	
PA_sn_35:62.20.1	“Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati.	62	
PA_sn_35:62.20.2	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati …pe…	62	
PA_sn_35:62.20.3	jivhāyapi nibbindati, rasesupi nibbindati, jivhāviññāṇepi nibbindati, jivhāsamphassepi nibbindati, yampidaṁ jivhāsamphassapaccayā uppajjati …pe…	62	
PA_sn_35:62.20.4	manasmimpi nibbindati, dhammesupi nibbindati, manoviññāṇepi nibbindati, manosamphassepi nibbindati.	62	
PA_sn_35:62.20.5	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.	62	
PA_sn_35:62.20.6	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	62	
PA_sn_35:62.20.7	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	62	
PA_sn_35:62.20.8	Ayaṁ kho, bhikkhave, sabbupādānapariyādānāya dhammo”ti.	62	
PA_sn_35:62.20.9	Dasamaṁ.	62	
PA_sn_35:62.20.10	Avijjāvaggo paṭhamo.	62	
PA_sn_35:62.21.0	Tassuddānaṁ	62	
PA_sn_35:62.21.1	Avijjā saṁyojanā dve,	62	
PA_sn_35:62.21.2	āsavena duve vuttā;	62	
PA_sn_35:62.21.3	Anusayā apare dve,	62	
PA_sn_35:62.21.4	pariññā dve pariyādinnaṁ;	62	
PA_sn_35:62.21.5	Vaggo tena pavuccatīti.	62	
PA_sn_35:63.0.1	Saṁyutta Nikāya 35.63	63	
PA_sn_35:63.0.2	7. Migajālavagga	63	
PA_sn_35:63.0.3	Paṭhamamigajālasutta	63	
PA_sn_35:63.1.1	Sāvatthinidānaṁ.	63	
PA_sn_35:63.1.2	Atha kho āyasmā migajālo yena bhagavā …pe…	63	
PA_sn_35:63.1.3	ekamantaṁ nisinno kho āyasmā migajālo bhagavantaṁ etadavoca:	63	
PA_sn_35:63.1.4	“‘ekavihārī, ekavihārī’ti, bhante, vuccati.	63	
PA_sn_35:63.1.5	Kittāvatā nu kho, bhante, ekavihārī hoti, kittāvatā ca pana sadutiyavihārī hotī”ti?	63	
PA_sn_35:63.2.1	“Santi kho, migajāla, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	63	
PA_sn_35:63.2.2	Tañce bhikkhu abhinandati abhivadati ajjhosāya tiṭṭhati.	63	
PA_sn_35:63.2.3	Tassa taṁ abhinandato abhivadato ajjhosāya tiṭṭhato uppajjati nandī.	63	
PA_sn_35:63.2.4	Nandiyā sati sārāgo hoti;	63	
PA_sn_35:63.2.5	sārāge sati saṁyogo hoti.	63	
PA_sn_35:63.2.6	Nandisaṁyojanasaṁyutto kho, migajāla, bhikkhu sadutiyavihārīti vuccati.	63	
PA_sn_35:63.2.7	…pe…	63	
PA_sn_35:63.2.8	Santi kho, migajāla, jivhāviññeyyā rasā iṭṭhā kantā manāpā piyarūpā kāmūpasaṁhitā rajanīyā.	63	
PA_sn_35:63.2.9	Tañce bhikkhu abhinandati abhivadati ajjhosāya tiṭṭhati.	63	
PA_sn_35:63.2.10	Tassa taṁ abhinandato abhivadato ajjhosāya tiṭṭhato uppajjati nandī.	63	
PA_sn_35:63.2.11	Nandiyā sati sārāgo hoti;	63	
PA_sn_35:63.2.12	sārāge sati saṁyogo hoti.	63	
PA_sn_35:63.2.13	Nandisaṁyojanasaṁyutto kho, migajāla, bhikkhu sadutiyavihārīti vuccati.	63	
PA_sn_35:63.2.14	Evaṁvihārī ca, migajāla, bhikkhu kiñcāpi araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni;	63	
PA_sn_35:63.2.15	atha kho sadutiyavihārīti vuccati.	63	
PA_sn_35:63.2.16	Taṁ kissa hetu?	63	
PA_sn_35:63.2.17	Taṇhā hissa dutiyā, sāssa appahīnā.	63	
PA_sn_35:63.2.18	Tasmā ‘sadutiyavihārī’ti vuccati.	63	
PA_sn_35:63.3.1	Santi ca kho, migajāla, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	63	
PA_sn_35:63.3.2	Tañce bhikkhu nābhinandati nābhivadati nājjhosāya tiṭṭhati.	63	
PA_sn_35:63.3.3	Tassa taṁ anabhinandato anabhivadato anajjhosāya tiṭṭhato nandī nirujjhati.	63	
PA_sn_35:63.3.4	Nandiyā asati sārāgo na hoti;	63	
PA_sn_35:63.3.5	sārāge asati saṁyogo na hoti.	63	
PA_sn_35:63.3.6	Nandisaṁyojanavisaṁyutto kho, migajāla, bhikkhu ekavihārīti vuccati …pe…	63	
PA_sn_35:63.3.7	santi ca kho, migajāla, jivhāviññeyyā rasā …pe…	63	
PA_sn_35:63.3.8	santi ca kho, migajāla, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	63	
PA_sn_35:63.3.9	Tañce bhikkhu nābhinandati nābhivadati nājjhosāya tiṭṭhati.	63	
PA_sn_35:63.3.10	Tassa taṁ anabhinandato anabhivadato anajjhosāya tiṭṭhato nandī nirujjhati.	63	
PA_sn_35:63.3.11	Nandiyā asati sārāgo na hoti;	63	
PA_sn_35:63.3.12	sārāge asati saṁyogo na hoti.	63	
PA_sn_35:63.3.13	Nandisaṁyojanavippayutto kho, migajāla, bhikkhu ekavihārīti vuccati.	63	
PA_sn_35:63.3.14	Evaṁvihārī ca, migajāla, bhikkhu kiñcāpi gāmante viharati ākiṇṇo bhikkhūhi bhikkhunīhi upāsakehi upāsikāhi rājūhi rājamahāmattehi titthiyehi titthiyasāvakehi.	63	
PA_sn_35:63.3.15	Atha kho ekavihārīti vuccati.	63	
PA_sn_35:63.3.16	Taṁ kissa hetu?	63	
PA_sn_35:63.3.17	Taṇhā hissa dutiyā, sāssa pahīnā.	63	
PA_sn_35:63.3.18	Tasmā ‘ekavihārī’ti vuccatī”ti.	63	
PA_sn_35:63.3.19	Paṭhamaṁ.	63	
PA_sn_35:64.0.1	Saṁyutta Nikāya 35.64	64	
PA_sn_35:64.0.2	7. Migajālavagga	64	
PA_sn_35:64.0.3	Dutiyamigajālasutta	64	
PA_sn_35:64.1.1	Atha kho āyasmā migajālo yena bhagavā tenupasaṅkami …pe…	64	
PA_sn_35:64.1.2	ekamantaṁ nisinno kho āyasmā migajālo bhagavantaṁ etadavoca:	64	
PA_sn_35:64.1.3	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	64	
PA_sn_35:64.2.1	“Santi kho, migajāla, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	64	
PA_sn_35:64.2.2	Tañce bhikkhu abhinandati abhivadati ajjhosāya tiṭṭhati.	64	
PA_sn_35:64.2.3	Tassa taṁ abhinandato abhivadato ajjhosāya tiṭṭhato uppajjati nandī.	64	
PA_sn_35:64.2.4	Nandisamudayā dukkhasamudayo, migajālāti vadāmi …pe…	64	
PA_sn_35:64.2.5	santi ca kho, migajāla, jivhāviññeyyā rasā …pe…	64	
PA_sn_35:64.2.6	santi ca kho, migajāla, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	64	
PA_sn_35:64.2.7	Tañce bhikkhu abhinandati abhivadati ajjhosāya tiṭṭhati.	64	
PA_sn_35:64.2.8	Tassa taṁ abhinandato abhivadato ajjhosāya tiṭṭhato uppajjati nandī.	64	
PA_sn_35:64.2.9	Nandisamudayā dukkhasamudayo, migajālāti vadāmi.	64	
PA_sn_35:64.3.1	Santi ca kho, migajāla, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	64	
PA_sn_35:64.3.2	Tañce bhikkhu nābhinandati nābhivadati nājjhosāya tiṭṭhati. Tassa taṁ anabhinandato anabhivadato anajjhosāya tiṭṭhato nandī nirujjhati.	64	
PA_sn_35:64.3.3	Nandinirodhā dukkhanirodho, migajālāti vadāmi …pe…	64	
PA_sn_35:64.3.4	santi ca kho, migajāla, jivhāviññeyyā rasā iṭṭhā kantā …pe…	64	
PA_sn_35:64.3.5	santi ca kho, migajāla, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	64	
PA_sn_35:64.3.6	Tañce bhikkhu nābhinandati nābhivadati nājjhosāya tiṭṭhati. Tassa taṁ anabhinandato anabhivadato anajjhosāya tiṭṭhato nandī nirujjhati.	64	
PA_sn_35:64.3.7	Nandinirodhā dukkhanirodho, migajālāti vadāmī”ti.	64	
PA_sn_35:64.4.1	Atha kho āyasmā migajālo bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	64	
PA_sn_35:64.4.2_0	Atha kho āyasmā migajālo eko vūpakaṭṭho appamatto ātāpī pahitatto viharato nacirasseva—yassatthāya	64	
PA_sn_35:64.4.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	64	
PA_sn_35:64.4.2_2	diṭṭheva dhamme sayaṁ abhiññā sacchikatvā upasampajja vihāsi.	64	
PA_sn_35:64.4.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	64	
PA_sn_35:64.4.4	Aññataro ca panāyasmā migajālo arahataṁ ahosīti.	64	
PA_sn_35:64.4.5	Dutiyaṁ.	64	
PA_sn_35:65.0.1	Saṁyutta Nikāya 35.65	65	
PA_sn_35:65.0.2	7. Migajālavagga	65	
PA_sn_35:65.0.3	Paṭhamasamiddhimārapañhāsutta	65	
PA_sn_35:65.1.1	Ekaṁ samayaṁ bhagavā rājagahe viharati veḷuvane kalandakanivāpe.	65	
PA_sn_35:65.1.2	Atha kho āyasmā samiddhi yena bhagavā …pe…	65	
PA_sn_35:65.1.3	bhagavantaṁ etadavoca:	65	
PA_sn_35:65.1.4	“‘māro, māro’ti, bhante, vuccati.	65	
PA_sn_35:65.1.5	Kittāvatā nu kho, bhante, māro vā assa mārapaññatti vā”ti?	65	
PA_sn_35:65.2.1	“Yattha kho, samiddhi, atthi cakkhu, atthi rūpā, atthi cakkhuviññāṇaṁ, atthi cakkhuviññāṇaviññātabbā dhammā, atthi tattha māro vā mārapaññatti vā.	65	
PA_sn_35:65.2.2	Atthi sotaṁ, atthi saddā, atthi sotaviññāṇaṁ, atthi sotaviññāṇaviññātabbā dhammā, atthi tattha māro vā mārapaññatti vā.	65	
PA_sn_35:65.2.3	Atthi ghānaṁ, atthi gandhā, atthi ghānaviññāṇaṁ, atthi ghānaviññāṇaviññātabbā dhammā, atthi tattha māro vā mārapaññatti vā.	65	
PA_sn_35:65.2.4	Atthi jivhā, atthi rasā, atthi jivhāviññāṇaṁ, atthi jivhāviññāṇaviññātabbā dhammā, atthi tattha māro vā mārapaññatti vā.	65	
PA_sn_35:65.2.5	Atthi kāyo, atthi phoṭṭhabbā, atthi kāyaviññāṇaṁ, atthi kāyaviññāṇaviññātabbā dhammā, atthi tattha māro vā mārapaññatti vā.	65	
PA_sn_35:65.2.6	Atthi mano, atthi dhammā, atthi manoviññāṇaṁ, atthi manoviññāṇaviññātabbā dhammā, atthi tattha māro vā mārapaññatti vā.	65	
PA_sn_35:65.3.1	Yattha ca kho, samiddhi, natthi cakkhu, natthi rūpā, natthi cakkhuviññāṇaṁ, natthi cakkhuviññāṇaviññātabbā dhammā, natthi tattha māro vā mārapaññatti vā.	65	
PA_sn_35:65.3.2	Natthi sotaṁ …pe…	65	
PA_sn_35:65.3.3	natthi ghānaṁ …pe…	65	
PA_sn_35:65.3.4	natthi jivhā, natthi rasā, natthi jivhāviññāṇaṁ, natthi jivhāviññāṇaviññātabbā dhammā, natthi tattha māro vā mārapaññatti vā.	65	
PA_sn_35:65.3.5	Natthi kāyo …pe….	65	
PA_sn_35:65.3.6	Natthi mano, natthi dhammā, natthi manoviññāṇaṁ, natthi manoviññāṇaviññātabbā dhammā, natthi tattha māro vā mārapaññatti vā”ti.	65	
PA_sn_35:65.3.7	Tatiyaṁ.	65	
PA_sn_35:66.0.1	Saṁyutta Nikāya 35.66	66	
PA_sn_35:66.0.2	7. Migajālavagga	66	
PA_sn_35:66.0.3	Samiddhisattapañhāsutta	66	
PA_sn_35:66.1.1	“‘Satto, satto’ti, bhante, vuccati.	66	
PA_sn_35:66.1.2	Kittāvatā nu kho, bhante, satto vā assa sattapaññatti vā”ti …pe….	66	
PA_sn_35:66.1.3	Catutthaṁ.	66	
PA_sn_35:67.0.1	Saṁyutta Nikāya 35.67	67	
PA_sn_35:67.0.2	7. Migajālavagga	67	
PA_sn_35:67.0.3	Samiddhidukkhapañhāsutta	67	
PA_sn_35:67.1.1	“‘Dukkhaṁ, dukkhan’ti, bhante, vuccati.	67	
PA_sn_35:67.1.2	Kittāvatā nu kho, bhante, dukkhaṁ vā assa dukkhapaññatti vā”ti …pe….	67	
PA_sn_35:67.1.3	Pañcamaṁ.	67	
PA_sn_35:68.0.1	Saṁyutta Nikāya 35.68	68	
PA_sn_35:68.0.2	7. Migajālavagga	68	
PA_sn_35:68.0.3	Samiddhilokapañhāsutta	68	
PA_sn_35:68.1.1	“‘Loko, loko’ti, bhante, vuccati.	68	
PA_sn_35:68.1.2	Kittāvatā nu kho, bhante, loko vā assa lokapaññatti vā”ti?	68	
PA_sn_35:68.1.3	“Yattha kho, samiddhi, atthi cakkhu, atthi rūpā, atthi cakkhuviññāṇaṁ, atthi cakkhuviññāṇaviññātabbā dhammā, atthi tattha loko vā lokapaññatti vāti …pe…	68	
PA_sn_35:68.1.4	atthi jivhā …pe…	68	
PA_sn_35:68.1.5	atthi mano, atthi dhammā, atthi manoviññāṇaṁ, atthi manoviññāṇaviññātabbā dhammā, atthi tattha loko vā lokapaññatti vā.	68	
PA_sn_35:68.2.1	Yattha ca kho, samiddhi, natthi cakkhu, natthi rūpā, natthi cakkhuviññāṇaṁ, natthi cakkhuviññāṇaviññātabbā dhammā, natthi tattha loko vā lokapaññatti vā …pe…	68	
PA_sn_35:68.2.2	natthi jivhā …pe…	68	
PA_sn_35:68.2.3	natthi mano, natthi dhammā, natthi manoviññāṇaṁ, natthi manoviññāṇaviññātabbā dhammā, natthi tattha loko vā lokapaññatti vā”ti.	68	
PA_sn_35:68.2.4	Chaṭṭhaṁ.	68	
PA_sn_35:69.0.1	Saṁyutta Nikāya 35.69	69	
PA_sn_35:69.0.2	7. Migajālavagga	69	
PA_sn_35:69.0.3	Upasenaāsīvisasutta	69	
PA_sn_35:69.1.1	Ekaṁ samayaṁ āyasmā ca sāriputto āyasmā ca upaseno rājagahe viharanti sītavane sappasoṇḍikapabbhāre.	69	
PA_sn_35:69.1.2	Tena kho pana samayena āyasmato upasenassa kāye āsīviso patito hoti.	69	
PA_sn_35:69.1.3	Atha kho āyasmā upaseno bhikkhū āmantesi:	69	
PA_sn_35:69.1.4	“etha me, āvuso, imaṁ kāyaṁ mañcakaṁ āropetvā bahiddhā nīharatha.	69	
PA_sn_35:69.1.5	Purāyaṁ kāyo idheva vikirati;	69	
PA_sn_35:69.1.6	seyyathāpi bhusamuṭṭhī”ti.	69	
PA_sn_35:69.2.1	Evaṁ vutte, āyasmā sāriputto āyasmantaṁ upasenaṁ etadavoca:	69	
PA_sn_35:69.2.2	“na kho pana mayaṁ passāma āyasmato upasenassa kāyassa vā aññathattaṁ indriyānaṁ vā vipariṇāmaṁ.	69	
PA_sn_35:69.2.3	Atha ca panāyasmā upaseno evamāha:	69	
PA_sn_35:69.2.4	‘etha me, āvuso, imaṁ kāyaṁ mañcakaṁ āropetvā bahiddhā nīharatha.	69	
PA_sn_35:69.2.5	Purāyaṁ kāyo idheva vikirati;	69	
PA_sn_35:69.2.6	seyyathāpi bhusamuṭṭhī’”ti.	69	
PA_sn_35:69.2.7	“Yassa nūna, āvuso sāriputta, evamassa:	69	
PA_sn_35:69.2.8	‘ahaṁ cakkhūti vā mama cakkhūti vā …pe…	69	
PA_sn_35:69.2.9	ahaṁ jivhāti vā mama jivhāti vā …	69	
PA_sn_35:69.2.10	ahaṁ manoti vā mama mano’ti vā.	69	
PA_sn_35:69.2.11	Tassa, āvuso sāriputta, siyā kāyassa vā aññathattaṁ indriyānaṁ vā vipariṇāmo.	69	
PA_sn_35:69.2.12	Mayhañca kho, āvuso sāriputta, na evaṁ hoti:	69	
PA_sn_35:69.2.13	‘ahaṁ cakkhūti vā mama cakkhūti vā …pe…	69	
PA_sn_35:69.2.14	ahaṁ jivhāti vā mama jivhāti vā …pe…	69	
PA_sn_35:69.2.15	ahaṁ manoti vā mama manoti vā’.	69	
PA_sn_35:69.2.16	Tassa mayhañca kho, āvuso sāriputta, kiṁ kāyassa vā aññathattaṁ bhavissati, indriyānaṁ vā vipariṇāmo”ti.	69	
PA_sn_35:69.3.1	Tathā hi panāyasmato upasenassa dīgharattaṁ ahaṅkāramamaṅkāramānānusayo susamūhato.	69	
PA_sn_35:69.3.2	Tasmā āyasmato upasenassa na evaṁ hoti:	69	
PA_sn_35:69.3.3	“‘ahaṁ cakkhūti vā mama cakkhūti vā …pe…	69	
PA_sn_35:69.3.4	ahaṁ jivhāti vā mama jivhāti vā …pe…	69	
PA_sn_35:69.3.5	ahaṁ manoti vā mama mano’ti vā”ti.	69	
PA_sn_35:69.3.6	Atha kho te bhikkhū āyasmato upasenassa kāyaṁ mañcakaṁ āropetvā bahiddhā nīhariṁsu.	69	
PA_sn_35:69.3.7	Atha kho āyasmato upasenassa kāyo tattheva vikiri;	69	
PA_sn_35:69.3.8	seyyathāpi bhusamuṭṭhīti.	69	
PA_sn_35:69.3.9	Sattamaṁ.	69	
PA_sn_35:70.0.1	Saṁyutta Nikāya 35.70	70	
PA_sn_35:70.0.2	7. Migajālavagga	70	
PA_sn_35:70.0.3	Upavāṇasandiṭṭhikasutta	70	
PA_sn_35:70.1.1	Atha kho āyasmā upavāṇo yena bhagavā tenupasaṅkami …pe…	70	
PA_sn_35:70.1.2	ekamantaṁ nisinno kho āyasmā upavāṇo bhagavantaṁ etadavoca:	70	
PA_sn_35:70.1.3	“‘sandiṭṭhiko dhammo, sandiṭṭhiko dhammo’ti, bhante, vuccati.	70	
PA_sn_35:70.1.4	Kittāvatā nu kho, bhante, sandiṭṭhiko dhammo hoti, akāliko ehipassiko opaneyyiko paccattaṁ veditabbo viññūhī”ti?	70	
PA_sn_35:70.2.1	“Idha pana, upavāṇa, bhikkhu cakkhunā rūpaṁ disvā rūpappaṭisaṁvedī ca hoti rūparāgappaṭisaṁvedī ca.	70	
PA_sn_35:70.2.2	Santañca ajjhattaṁ rūpesu rāgaṁ ‘atthi me ajjhattaṁ rūpesu rāgo’ti pajānāti.	70	
PA_sn_35:70.2.3	Yaṁ taṁ, upavāṇa, bhikkhu cakkhunā rūpaṁ disvā rūpappaṭisaṁvedī ca hoti rūparāgappaṭisaṁvedī ca.	70	
PA_sn_35:70.2.4	Santañca ajjhattaṁ rūpesu rāgaṁ ‘atthi me ajjhattaṁ rūpesu rāgo’ti pajānāti.	70	
PA_sn_35:70.2.5	Evampi kho, upavāṇa, sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhi …pe….	70	
PA_sn_35:70.3.1	Puna caparaṁ, upavāṇa, bhikkhu jivhāya rasaṁ sāyitvā rasappaṭisaṁvedī ca hoti rasarāgappaṭisaṁvedī ca.	70	
PA_sn_35:70.3.2	Santañca ajjhattaṁ rasesu rāgaṁ ‘atthi me ajjhattaṁ rasesu rāgo’ti pajānāti.	70	
PA_sn_35:70.3.3	Yaṁ taṁ, upavāṇa, bhikkhu jivhāya rasaṁ sāyitvā rasappaṭisaṁvedī ca hoti rasarāgappaṭisaṁvedī ca.	70	
PA_sn_35:70.3.4_0	Santañca ajjhattaṁ rasesu rāgaṁ ‘atthi me ajjhattaṁ rasesu rāgo’ti pajānāti. Evampi	70	
PA_sn_35:70.3.4_1	kho, upavāṇa, sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhi …pe….	70	
PA_sn_35:70.4.1	Puna caparaṁ, upavāṇa, bhikkhu manasā dhammaṁ viññāya dhammappaṭisaṁvedī ca hoti dhammarāgappaṭisaṁvedī ca.	70	
PA_sn_35:70.4.2	Santañca ajjhattaṁ dhammesu rāgaṁ ‘atthi me ajjhattaṁ dhammesu rāgo’ti pajānāti.	70	
PA_sn_35:70.4.3	Yaṁ taṁ, upavāṇa, bhikkhu manasā dhammaṁ viññāya dhammappaṭisaṁvedī ca hoti dhammarāgappaṭisaṁvedī ca.	70	
PA_sn_35:70.4.4	Santañca ajjhattaṁ dhammesu rāgaṁ ‘atthi me ajjhattaṁ dhammesu rāgo’ti pajānāti.	70	
PA_sn_35:70.4.5	Evampi kho, upavāṇa, sandiṭṭhiko dhammo hoti …pe… paccattaṁ veditabbo viññūhi …pe….	70	
PA_sn_35:70.5.1	Idha pana, upavāṇa, bhikkhu cakkhunā rūpaṁ disvā rūpappaṭisaṁvedī ca hoti, no ca rūparāgappaṭisaṁvedī.	70	
PA_sn_35:70.5.2	Asantañca ajjhattaṁ rūpesu rāgaṁ ‘natthi me ajjhattaṁ rūpesu rāgo’ti pajānāti.	70	
PA_sn_35:70.5.3	Yaṁ taṁ, upavāṇa, bhikkhu cakkhunā rūpaṁ disvā rūpappaṭisaṁvedīhi kho hoti, no ca rūparāgappaṭisaṁvedī.	70	
PA_sn_35:70.5.4	Asantañca ajjhattaṁ rūpesu rāgaṁ ‘natthi me ajjhattaṁ rūpesu rāgo’ti pajānāti.	70	
PA_sn_35:70.5.5	Evampi kho, upavāṇa, sandiṭṭhiko dhammo hoti, akāliko ehipassiko opaneyyiko paccattaṁ veditabbo viññūhi …pe….	70	
PA_sn_35:70.6.1_0	Puna caparaṁ, upavāṇa, bhikkhu jivhāya rasaṁ sāyitvā rasappaṭisaṁvedīhi kho hoti,	70	
PA_sn_35:70.6.1_1	no ca rasarāgappaṭisaṁvedī. Asantañca ajjhattaṁ rasesu rāgaṁ ‘natthi me ajjhattaṁ	70	
PA_sn_35:70.6.1_2	rasesu rāgo’ti pajānāti …pe….	70	
PA_sn_35:70.7.1	Puna caparaṁ, upavāṇa, bhikkhu manasā dhammaṁ viññāya dhammappaṭisaṁvedīhi kho hoti, no ca dhammarāgappaṭisaṁvedī.	70	
PA_sn_35:70.7.2	Asantañca ajjhattaṁ dhammesu rāgaṁ ‘natthi me ajjhattaṁ dhammesu rāgo’ti pajānāti.	70	
PA_sn_35:70.7.3	Yaṁ taṁ, upavāṇa, bhikkhu manasā dhammaṁ viññāya dhammappaṭisaṁvedīhi kho hoti, no ca dhammarāgappaṭisaṁvedī.	70	
PA_sn_35:70.7.4	Asantañca ajjhattaṁ dhammesu rāgaṁ ‘natthi me ajjhattaṁ dhammesu rāgo’ti pajānāti.	70	
PA_sn_35:70.7.5	Evampi kho, upavāṇa, sandiṭṭhiko dhammo hoti, akāliko ehipassiko opaneyyiko paccattaṁ veditabbo viññūhī”ti.	70	
PA_sn_35:70.7.6	Aṭṭhamaṁ.	70	
PA_sn_35:71.0.1	Saṁyutta Nikāya 35.71	71	
PA_sn_35:71.0.2	7. Migajālavagga	71	
PA_sn_35:71.0.3	Paṭhamachaphassāyatanasutta	71	
PA_sn_35:71.1.1	“Yo hi koci, bhikkhave, bhikkhu channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	71	
PA_sn_35:71.1.2	Avusitaṁ tena brahmacariyaṁ, ārakā so imasmā dhammavinayā”ti.	71	
PA_sn_35:71.2.1	Evaṁ vutte, aññataro bhikkhu bhagavantaṁ etadavoca:	71	
PA_sn_35:71.2.2	“etthāhaṁ, bhante, anassasaṁ.	71	
PA_sn_35:71.2.3	Ahañhi, bhante, channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāmī”ti.	71	
PA_sn_35:71.3.1	“Taṁ kiṁ maññasi, bhikkhu,	71	
PA_sn_35:71.3.2	cakkhuṁ ‘etaṁ mama, esohamasmi, eso me attā’ti samanupassasī”ti?	71	
PA_sn_35:71.4.1	“No hetaṁ, bhante”.	71	
PA_sn_35:71.5.1	“Sādhu, bhikkhu, ettha ca te, bhikkhu, cakkhu ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya sudiṭṭhaṁ bhavissati.	71	
PA_sn_35:71.5.2	Esevanto dukkhassa …pe…	71	
PA_sn_35:71.5.3	jivhaṁ ‘etaṁ mama, esohamasmi, eso me attā’ti samanupassasī”ti?	71	
PA_sn_35:71.6.1	“No hetaṁ, bhante”.	71	
PA_sn_35:71.7.1	“Sādhu, bhikkhu, ettha ca te, bhikkhu, jivhā ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya sudiṭṭhaṁ bhavissati.	71	
PA_sn_35:71.7.2	Esevanto dukkhassa …pe…	71	
PA_sn_35:71.7.3	manaṁ ‘etaṁ mama, esohamasmi, eso me attā’ti samanupassasī”ti?	71	
PA_sn_35:71.8.1	“No hetaṁ, bhante”.	71	
PA_sn_35:71.9.1	“Sādhu, bhikkhu, ettha ca te, bhikkhu, mano ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya sudiṭṭhaṁ bhavissati.	71	
PA_sn_35:71.9.2	Esevanto dukkhassā”ti.	71	
PA_sn_35:71.9.3	Navamaṁ.	71	
PA_sn_35:72.0.1	Saṁyutta Nikāya 35.72	72	
PA_sn_35:72.0.2	7. Migajālavagga	72	
PA_sn_35:72.0.3	Dutiyachaphassāyatanasutta	72	
PA_sn_35:72.1.1	“Yo hi koci, bhikkhave, bhikkhu channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	72	
PA_sn_35:72.1.2	Avusitaṁ tena brahmacariyaṁ, ārakā so imasmā dhammavinayā”ti.	72	
PA_sn_35:72.2.1	Evaṁ vutte, aññataro bhikkhu bhagavantaṁ etadavoca:	72	
PA_sn_35:72.2.2	“etthāhaṁ, bhante, anassasaṁ panassasaṁ.	72	
PA_sn_35:72.2.3	Ahañhi, bhante, channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāmī”ti.	72	
PA_sn_35:72.3.1	“Taṁ kiṁ maññasi, bhikkhu,	72	
PA_sn_35:72.3.2	cakkhuṁ ‘netaṁ mama, nesohamasmi, na meso attā’ti samanupassasī”ti?	72	
PA_sn_35:72.4.1	“Evaṁ, bhante”.	72	
PA_sn_35:72.5.1	“Sādhu, bhikkhu, ettha ca te, bhikkhu, cakkhu ‘netaṁ mama, nesohamasmi na meso attā’ti evametaṁ yathābhūtaṁ sammappaññāya sudiṭṭhaṁ bhavissati.	72	
PA_sn_35:72.5.2	Evaṁ te etaṁ paṭhamaṁ phassāyatanaṁ pahīnaṁ bhavissati āyatiṁ apunabbhavāya …pe….	72	
PA_sn_35:72.6.1	“Jivhaṁ ‘netaṁ mama, nesohamasmi, na meso attā’ti samanupassasī”ti?	72	
PA_sn_35:72.7.1	“Evaṁ, bhante”.	72	
PA_sn_35:72.8.1_0	“Sādhu, bhikkhu, ettha ca te, bhikkhu, jivhā ‘netaṁ mama, nesohamasmi na meso attā’ti	72	
PA_sn_35:72.8.1_1	evametaṁ yathābhūtaṁ sammappaññāya sudiṭṭhaṁ bhavissati. Evaṁ te etaṁ catutthaṁ phassāyatanaṁ	72	
PA_sn_35:72.8.1_2	pahīnaṁ bhavissati āyatiṁ apunabbhavāya …pe….	72	
PA_sn_35:72.9.1	“Manaṁ ‘netaṁ mama, nesohamasmi, na meso attā’ti samanupassasī”ti?	72	
PA_sn_35:72.10.1	“Evaṁ, bhante”.	72	
PA_sn_35:72.11.1	“Sādhu, bhikkhu, ettha ca te, bhikkhu, mano ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya sudiṭṭhaṁ bhavissati.	72	
PA_sn_35:72.11.2	Evaṁ te etaṁ chaṭṭhaṁ phassāyatanaṁ pahīnaṁ bhavissati āyatiṁ apunabbhavāyā”ti.	72	
PA_sn_35:72.11.3	Dasamaṁ.	72	
PA_sn_35:73.0.1	Saṁyutta Nikāya 35.73	73	
PA_sn_35:73.0.2	7. Migajālavagga	73	
PA_sn_35:73.0.3	Tatiyachaphassāyatanasutta	73	
PA_sn_35:73.1.1	“Yo hi koci, bhikkhave, bhikkhu channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	73	
PA_sn_35:73.1.2	Avusitaṁ tena brahmacariyaṁ, ārakā so imasmā dhammavinayā”ti.	73	
PA_sn_35:73.2.1	Evaṁ vutte, aññataro bhikkhu bhagavantaṁ etadavoca:	73	
PA_sn_35:73.2.2	“etthāhaṁ, bhante, anassasaṁ panassasaṁ.	73	
PA_sn_35:73.2.3	Ahañhi, bhante, channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāmī”ti.	73	
PA_sn_35:73.3.1	“Taṁ kiṁ maññasi, bhikkhu,	73	
PA_sn_35:73.3.2	cakkhu niccaṁ vā aniccaṁ vā”ti?	73	
PA_sn_35:73.4.1	“Aniccaṁ, bhante”.	73	
PA_sn_35:73.5.1	“Yaṁ panāniccaṁ dukkhaṁ vā taṁ sukhaṁ vā”ti?	73	
PA_sn_35:73.6.1	“Dukkhaṁ, bhante”.	73	
PA_sn_35:73.7.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	73	
PA_sn_35:73.7.2	‘etaṁ mama, esohamasmi, eso me attā’”ti?	73	
PA_sn_35:73.8.1	“No hetaṁ, bhante”.	73	
PA_sn_35:73.9.1	“Sotaṁ …	73	
PA_sn_35:73.9.2	ghānaṁ …	73	
PA_sn_35:73.9.3	jivhā …	73	
PA_sn_35:73.9.4	kāyo …	73	
PA_sn_35:73.9.5	mano nicco vā anicco vā”ti?	73	
PA_sn_35:73.10.1	“Anicco, bhante”.	73	
PA_sn_35:73.11.1	“Yaṁ panāniccaṁ dukkhaṁ vā taṁ sukhaṁ vā”ti?	73	
PA_sn_35:73.12.1	“Dukkhaṁ, bhante”.	73	
PA_sn_35:73.13.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	73	
PA_sn_35:73.13.2	‘etaṁ mama, esohamasmi, eso me attā’”ti?	73	
PA_sn_35:73.14.1	“No hetaṁ, bhante”.	73	
PA_sn_35:73.15.1_0	“Evaṁ passaṁ, bhikkhu, sutavā ariyasāvako cakkhusmimpi nibbindati, sotasmimpi nibbindati,	73	
PA_sn_35:73.15.1_1	ghānasmimpi nibbindati, jivhāyapi nibbindati, kāyasmimpi nibbindati, manasmimpi nibbindati.	73	
PA_sn_35:73.15.2	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	73	
PA_sn_35:73.15.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	73	
PA_sn_35:73.15.4	Ekādasamaṁ.	73	
PA_sn_35:73.15.5	Migajālavaggo dutiyo.	73	
PA_sn_35:73.16.0	Tassuddānaṁ	73	
PA_sn_35:73.16.1	Migajālena dve vuttā,	73	
PA_sn_35:73.16.2	Cattāro ca samiddhinā;	73	
PA_sn_35:73.16.3	Upaseno upavāṇo,	73	
PA_sn_35:73.16.4	Chaphassāyatanikā tayoti.	73	
PA_sn_35:74.0.1	Saṁyutta Nikāya 35.74	74	
PA_sn_35:74.0.2	8. Gilānavagga	74	
PA_sn_35:74.0.3	Paṭhamagilānasutta	74	
PA_sn_35:74.1.1	Sāvatthinidānaṁ.	74	
PA_sn_35:74.1.2	Atha kho aññataro bhikkhu yena bhagavā tenupasaṅkami …pe… ekamantaṁ nisinno kho so bhikkhu bhagavantaṁ etadavoca:	74	
PA_sn_35:74.1.3	“amukasmiṁ, bhante, vihāre aññataro bhikkhu navo appaññāto ābādhiko dukkhito bāḷhagilāno.	74	
PA_sn_35:74.1.4	Sādhu, bhante, bhagavā yena so bhikkhu tenupasaṅkamatu anukampaṁ upādāyā”ti.	74	
PA_sn_35:74.2.1	Atha kho bhagavā navavādañca sutvā gilānavādañca, “appaññāto bhikkhū”ti iti viditvā yena so bhikkhu tenupasaṅkami.	74	
PA_sn_35:74.2.2	Addasā kho so bhikkhu bhagavantaṁ dūratova āgacchantaṁ.	74	
PA_sn_35:74.2.3	Disvāna mañcake samadhosi.	74	
PA_sn_35:74.2.4	Atha kho bhagavā taṁ bhikkhuṁ etadavoca:	74	
PA_sn_35:74.2.5	“alaṁ, bhikkhu, mā tvaṁ mañcake samadhosi.	74	
PA_sn_35:74.2.6	Santimāni āsanāni paññattāni, tatthāhaṁ nisīdissāmī”ti.	74	
PA_sn_35:74.2.7	Nisīdi bhagavā paññatte āsane.	74	
PA_sn_35:74.2.8	Nisajja kho bhagavā taṁ bhikkhuṁ etadavoca:	74	
PA_sn_35:74.2.9	“kacci te, bhikkhu, khamanīyaṁ, kacci yāpanīyaṁ, kacci dukkhā vedanā paṭikkamanti no abhikkamanti, paṭikkamosānaṁ paññāyati no abhikkamo”ti?	74	
PA_sn_35:74.3.1	“Na me, bhante, khamanīyaṁ, na yāpanīyaṁ, bāḷhā me dukkhā vedanā abhikkamanti no paṭikkamanti, abhikkamosānaṁ paññāyati no paṭikkamo”ti.	74	
PA_sn_35:74.4.1	“Kacci te, bhikkhu, na kiñci kukkuccaṁ, na koci vippaṭisāro”ti?	74	
PA_sn_35:74.5.1	“Taggha me, bhante, anappakaṁ kukkuccaṁ, anappako vippaṭisāro”ti.	74	
PA_sn_35:74.6.1	“Kacci pana taṁ, bhikkhu, attā sīlato upavadatī”ti?	74	
PA_sn_35:74.7.1	“Na kho maṁ, bhante, attā sīlato upavadatī”ti.	74	
PA_sn_35:74.8.1	“No ce kira te, bhikkhu, attā sīlato upavadati, atha kiñca te kukkuccaṁ ko ca vippaṭisāro”ti?	74	
PA_sn_35:74.9.1	“Na khvāhaṁ, bhante, sīlavisuddhatthaṁ bhagavatā dhammaṁ desitaṁ ājānāmī”ti.	74	
PA_sn_35:74.10.1	“No ce kira tvaṁ, bhikkhu, sīlavisuddhatthaṁ mayā dhammaṁ desitaṁ ājānāsi, atha kimatthaṁ carahi tvaṁ, bhikkhu, mayā dhammaṁ desitaṁ ājānāsī”ti?	74	
PA_sn_35:74.11.1	“Rāgavirāgatthaṁ khvāhaṁ, bhante, bhagavatā dhammaṁ desitaṁ ājānāmī”ti.	74	
PA_sn_35:74.12.1	“Sādhu sādhu, bhikkhu.	74	
PA_sn_35:74.12.2	Sādhu kho tvaṁ, bhikkhu, rāgavirāgatthaṁ mayā dhammaṁ desitaṁ ājānāsi.	74	
PA_sn_35:74.12.3	Rāgavirāgattho hi, bhikkhu, mayā dhammo desito.	74	
PA_sn_35:74.12.4	Taṁ kiṁ maññasi, bhikkhu,	74	
PA_sn_35:74.12.5	cakkhu niccaṁ vā aniccaṁ vā”ti?	74	
PA_sn_35:74.13.1	“Aniccaṁ, bhante”.	74	
PA_sn_35:74.14.1	“ …pe…	74	
PA_sn_35:74.14.2	Sotaṁ …	74	
PA_sn_35:74.14.3	ghānaṁ …	74	
PA_sn_35:74.14.4	jivhā …	74	
PA_sn_35:74.14.5	kāyo …	74	
PA_sn_35:74.14.6	mano nicco vā anicco vā”ti?	74	
PA_sn_35:74.15.1	“Anicco, bhante”.	74	
PA_sn_35:74.16.1	“Yaṁ panāniccaṁ dukkhaṁ vā taṁ sukhaṁ vā”ti?	74	
PA_sn_35:74.17.1	“Dukkhaṁ, bhante”.	74	
PA_sn_35:74.18.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	74	
PA_sn_35:74.18.2	‘etaṁ mama, esohamasmi, eso me attā’”ti?	74	
PA_sn_35:74.19.1	“No hetaṁ, bhante”.	74	
PA_sn_35:74.20.1	“Evaṁ passaṁ, bhikkhu, sutavā ariyasāvako cakkhusmimpi nibbindati, sotasmimpi nibbindati …pe… manasmimpi nibbindati.	74	
PA_sn_35:74.20.2	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	74	
PA_sn_35:74.20.3	‘Khīṇā jāti …pe… nāparaṁ itthattāyā’ti pajānātī”ti.	74	
PA_sn_35:74.21.1	Idamavoca bhagavā.	74	
PA_sn_35:74.21.2	Attamano so bhikkhu bhagavato bhāsitaṁ abhinandi.	74	
PA_sn_35:74.21.3	Imasmiñca pana veyyākaraṇasmiṁ bhaññamāne tassa bhikkhuno virajaṁ vītamalaṁ dhammacakkhuṁ udapādi:	74	
PA_sn_35:74.21.4	“yaṁ kiñci samudayadhammaṁ sabbaṁ taṁ nirodhadhamman”ti.	74	
PA_sn_35:74.21.5	Paṭhamaṁ.	74	
PA_sn_35:75.0.1	Saṁyutta Nikāya 35.75	75	
PA_sn_35:75.0.2	8. Gilānavagga	75	
PA_sn_35:75.0.3	Dutiyagilānasutta	75	
PA_sn_35:75.1.1	Atha kho aññataro bhikkhu …pe… bhagavantaṁ etadavoca:	75	
PA_sn_35:75.1.2	“amukasmiṁ, bhante, vihāre aññataro bhikkhu navo appaññāto ābādhiko dukkhito bāḷhagilāno.	75	
PA_sn_35:75.1.3	Sādhu, bhante, bhagavā yena so bhikkhu tenupasaṅkamatu anukampaṁ upādāyā”ti.	75	
PA_sn_35:75.2.1	Atha kho bhagavā navavādañca sutvā gilānavādañca, “appaññāto bhikkhū”ti iti viditvā yena so bhikkhu tenupasaṅkami.	75	
PA_sn_35:75.2.2	Addasā kho so bhikkhu bhagavantaṁ dūratova āgacchantaṁ.	75	
PA_sn_35:75.2.3	Disvāna mañcake samadhosi.	75	
PA_sn_35:75.2.4	Atha kho bhagavā taṁ bhikkhuṁ etadavoca:	75	
PA_sn_35:75.2.5	“alaṁ, bhikkhu, mā tvaṁ mañcake samadhosi.	75	
PA_sn_35:75.2.6	Santimāni āsanāni paññattāni, tatthāhaṁ nisīdissāmī”ti.	75	
PA_sn_35:75.2.7	Nisīdi bhagavā paññatte āsane. Nisajja kho bhagavā taṁ bhikkhuṁ etadavoca:	75	
PA_sn_35:75.2.8	“kacci te, bhikkhu, khamanīyaṁ, kacci yāpanīyaṁ, kacci dukkhā vedanā paṭikkamanti no abhikkamanti, paṭikkamosānaṁ paññāyati no abhikkamo”ti?	75	
PA_sn_35:75.3.1	“Na me, bhante, khamanīyaṁ, na yāpanīyaṁ …pe…	75	
PA_sn_35:75.3.2	na kho maṁ, bhante, attā sīlato upavadatī”ti.	75	
PA_sn_35:75.4.1	“No ce kira te, bhikkhu, attā sīlato upavadati, atha kiñca te kukkuccaṁ ko ca vippaṭisāro”ti?	75	
PA_sn_35:75.5.1	“Na khvāhaṁ, bhante, sīlavisuddhatthaṁ bhagavatā dhammaṁ desitaṁ ājānāmī”ti.	75	
PA_sn_35:75.6.1	“No ce kira tvaṁ, bhikkhu, sīlavisuddhatthaṁ mayā dhammaṁ desitaṁ ājānāsi, atha kimatthaṁ carahi tvaṁ, bhikkhu, mayā dhammaṁ desitaṁ ājānāsī”ti?	75	
PA_sn_35:75.7.1	“Anupādāparinibbānatthaṁ khvāhaṁ, bhante, bhagavatā dhammaṁ desitaṁ ājānāmī”ti.	75	
PA_sn_35:75.8.1	“Sādhu sādhu, bhikkhu.	75	
PA_sn_35:75.8.2	Sādhu kho tvaṁ, bhikkhu, anupādāparinibbānatthaṁ mayā dhammaṁ desitaṁ ājānāsi.	75	
PA_sn_35:75.8.3	Anupādāparinibbānattho hi, bhikkhu, mayā dhammo desito.	75	
PA_sn_35:75.9.1	Taṁ kiṁ maññasi, bhikkhu,	75	
PA_sn_35:75.9.2	cakkhu niccaṁ vā aniccaṁ vā”ti?	75	
PA_sn_35:75.10.1	“Aniccaṁ, bhante”.	75	
PA_sn_35:75.11.1	“ …pe…	75	
PA_sn_35:75.11.2	Sotaṁ …	75	
PA_sn_35:75.11.3	ghānaṁ …	75	
PA_sn_35:75.11.4	jivhā …	75	
PA_sn_35:75.11.5	kāyo …	75	
PA_sn_35:75.11.6	mano …	75	
PA_sn_35:75.11.7	manoviññāṇaṁ …	75	
PA_sn_35:75.11.8	manosamphasso …	75	
PA_sn_35:75.11.9	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ vā aniccaṁ vā”ti?	75	
PA_sn_35:75.12.1	“Aniccaṁ, bhante”.	75	
PA_sn_35:75.13.1	“Yaṁ panāniccaṁ dukkhaṁ vā taṁ sukhaṁ vā”ti?	75	
PA_sn_35:75.14.1	“Dukkhaṁ, bhante”.	75	
PA_sn_35:75.15.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	75	
PA_sn_35:75.15.2	‘etaṁ mama, esohamasmi, eso me attā’”ti?	75	
PA_sn_35:75.16.1	“No hetaṁ, bhante”.	75	
PA_sn_35:75.17.1	“Evaṁ passaṁ, bhikkhu, sutavā ariyasāvako cakkhusmimpi nibbindati …pe…	75	
PA_sn_35:75.17.2	manasmimpi …	75	
PA_sn_35:75.17.3	manoviññāṇepi …	75	
PA_sn_35:75.17.4	manosamphassepi nibbindati.	75	
PA_sn_35:75.17.5	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.	75	
PA_sn_35:75.17.6	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	75	
PA_sn_35:75.17.7	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	75	
PA_sn_35:75.18.1	Idamavoca bhagavā.	75	
PA_sn_35:75.18.2	Attamano so bhikkhu bhagavato bhāsitaṁ abhinandi.	75	
PA_sn_35:75.18.3	Imasmiñca pana veyyākaraṇasmiṁ bhaññamāne tassa bhikkhussa anupādāya āsavehi cittaṁ vimuccīti.	75	
PA_sn_35:75.18.4	Dutiyaṁ.	75	
PA_sn_35:76.0.1	Saṁyutta Nikāya 35.76	76	
PA_sn_35:76.0.2	8. Gilānavagga	76	
PA_sn_35:76.0.3	Rādhaaniccasutta	76	
PA_sn_35:76.1.1	Atha kho āyasmā rādho …pe…	76	
PA_sn_35:76.1.2	ekamantaṁ nisinno kho āyasmā rādho bhagavantaṁ etadavoca:	76	
PA_sn_35:76.1.3	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	76	
PA_sn_35:76.1.4	“Yaṁ kho, rādha, aniccaṁ tatra te chando pahātabbo.	76	
PA_sn_35:76.1.5	Kiñca, rādha, aniccaṁ tatra te chando pahātabbo?	76	
PA_sn_35:76.1.6	Cakkhu aniccaṁ, rūpā aniccā, cakkhuviññāṇaṁ …	76	
PA_sn_35:76.1.7	cakkhusamphasso …	76	
PA_sn_35:76.1.8	yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ. Tatra te chando pahātabbo …pe…	76	
PA_sn_35:76.1.9	jivhā …	76	
PA_sn_35:76.1.10	kāyo …	76	
PA_sn_35:76.1.11	mano anicco. Tatra te chando pahātabbo.	76	
PA_sn_35:76.1.12	Dhammā …	76	
PA_sn_35:76.1.13	manoviññāṇaṁ …	76	
PA_sn_35:76.1.14	manosamphasso …	76	
PA_sn_35:76.1.15	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ. Tatra te chando pahātabbo.	76	
PA_sn_35:76.1.16	Yaṁ kho, rādha, aniccaṁ tatra te chando pahātabbo”ti.	76	
PA_sn_35:76.1.17	Tatiyaṁ.	76	
PA_sn_35:77.0.1	Saṁyutta Nikāya 35.77	77	
PA_sn_35:77.0.2	8. Gilānavagga	77	
PA_sn_35:77.0.3	Rādhadukkhasutta	77	
PA_sn_35:77.1.1	“Yaṁ kho, rādha, dukkhaṁ tatra te chando pahātabbo.	77	
PA_sn_35:77.1.2	Kiñca, rādha, dukkhaṁ?	77	
PA_sn_35:77.1.3	Cakkhu kho, rādha, dukkhaṁ. Tatra te chando pahātabbo.	77	
PA_sn_35:77.1.4	Rūpā …	77	
PA_sn_35:77.1.5	cakkhuviññāṇaṁ …	77	
PA_sn_35:77.1.6	cakkhusamphasso …	77	
PA_sn_35:77.1.7	yampidaṁ cakkhusamphassa …pe… adukkhamasukhaṁ vā tampi dukkhaṁ. Tatra te chando pahātabbo …pe…	77	
PA_sn_35:77.1.8	mano dukkho …	77	
PA_sn_35:77.1.9	dhammā …	77	
PA_sn_35:77.1.10	manoviññāṇaṁ …	77	
PA_sn_35:77.1.11	manosamphasso …	77	
PA_sn_35:77.1.12	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi dukkhaṁ. Tatra te chando pahātabbo.	77	
PA_sn_35:77.1.13	Yaṁ kho, rādha, dukkhaṁ tatra te chando pahātabbo”ti.	77	
PA_sn_35:77.1.14	Catutthaṁ.	77	
PA_sn_35:78.0.1	Saṁyutta Nikāya 35.78	78	
PA_sn_35:78.0.2	8. Gilānavagga	78	
PA_sn_35:78.0.3	Rādhaanattasutta	78	
PA_sn_35:78.1.1	“Yo kho, rādha, anattā tatra te chando pahātabbo.	78	
PA_sn_35:78.1.2	Ko ca, rādha, anattā?	78	
PA_sn_35:78.1.3	Cakkhu kho, rādha, anattā. Tatra te chando pahātabbo.	78	
PA_sn_35:78.1.4	Rūpā …	78	
PA_sn_35:78.1.5	cakkhuviññāṇaṁ …	78	
PA_sn_35:78.1.6	cakkhusamphasso …	78	
PA_sn_35:78.1.7	yampidaṁ cakkhusamphassapaccayā …pe…	78	
PA_sn_35:78.1.8	mano anattā …	78	
PA_sn_35:78.1.9	dhammā …	78	
PA_sn_35:78.1.10	manoviññāṇaṁ …	78	
PA_sn_35:78.1.11	manosamphasso …	78	
PA_sn_35:78.1.12	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anattā. Tatra te chando pahātabbo.	78	
PA_sn_35:78.1.13	Yo kho, rādha, anattā tatra te chando pahātabbo”ti.	78	
PA_sn_35:78.1.14	Pañcamaṁ.	78	
PA_sn_35:79.0.1	Saṁyutta Nikāya 35.79	79	
PA_sn_35:79.0.2	8. Gilānavagga	79	
PA_sn_35:79.0.3	Paṭhamaavijjāpahānasutta	79	
PA_sn_35:79.1.1	Atha kho aññataro bhikkhu yena bhagavā tenupasaṅkami …pe…	79	
PA_sn_35:79.1.2	ekamantaṁ nisinno kho so bhikkhu bhagavantaṁ etadavoca:	79	
PA_sn_35:79.1.3	“atthi nu kho, bhante, eko dhammo yassa pahānā bhikkhuno avijjā pahīyati, vijjā uppajjatī”ti?	79	
PA_sn_35:79.2.1	“Atthi kho, bhikkhu, eko dhammo yassa pahānā bhikkhuno avijjā pahīyati, vijjā uppajjatī”ti.	79	
PA_sn_35:79.3.1	“Katamo pana, bhante, eko dhammo yassa pahānā bhikkhuno avijjā pahīyati, vijjā uppajjatī”ti?	79	
PA_sn_35:79.4.1	“Avijjā kho, bhikkhu, eko dhammo yassa pahānā bhikkhuno avijjā pahīyati, vijjā uppajjatī”ti.	79	
PA_sn_35:79.5.1	“Kathaṁ pana, bhante, jānato, kathaṁ passato bhikkhuno avijjā pahīyati, vijjā uppajjatī”ti?	79	
PA_sn_35:79.6.1	“Cakkhuṁ kho, bhikkhu, aniccato jānato passato bhikkhuno avijjā pahīyati, vijjā uppajjati. Rūpe … cakkhuviññāṇaṁ … cakkhusamphassaṁ …	79	
PA_sn_35:79.6.2	yampidaṁ, cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccato jānato passato bhikkhuno avijjā pahīyati, vijjā uppajjati …pe…	79	
PA_sn_35:79.6.3	manaṁ aniccato jānato passato bhikkhuno avijjā pahīyati, vijjā uppajjati. Dhamme … manoviññāṇaṁ … manosamphassaṁ …	79	
PA_sn_35:79.6.4	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccato jānato passato bhikkhuno avijjā pahīyati, vijjā uppajjati.	79	
PA_sn_35:79.6.5	Evaṁ kho, bhikkhu, jānato evaṁ passato bhikkhuno avijjā pahīyati, vijjā uppajjatī”ti.	79	
PA_sn_35:79.6.6	Chaṭṭhaṁ.	79	
PA_sn_35:80.0.1	Saṁyutta Nikāya 35.80	80	
PA_sn_35:80.0.2	8. Gilānavagga	80	
PA_sn_35:80.0.3	Dutiyaavijjāpahānasutta	80	
PA_sn_35:80.1.1	Atha kho aññataro bhikkhu …pe… etadavoca:	80	
PA_sn_35:80.1.2	“atthi nu kho, bhante, eko dhammo yassa pahānā bhikkhuno avijjā pahīyati, vijjā uppajjatī”ti?	80	
PA_sn_35:80.2.1	“Atthi kho, bhikkhu, eko dhammo yassa pahānā bhikkhuno avijjā pahīyati, vijjā uppajjatī”ti.	80	
PA_sn_35:80.3.1	“Katamo pana, bhante, eko dhammo yassa pahānā bhikkhuno avijjā pahīyati, vijjā uppajjatī”ti?	80	
PA_sn_35:80.4.1	“Avijjā kho, bhikkhu, eko dhammo yassa pahānā bhikkhuno avijjā pahīyati, vijjā uppajjatī”ti.	80	
PA_sn_35:80.5.1	“Kathaṁ pana, bhante, jānato, kathaṁ passato avijjā pahīyati, vijjā uppajjatī”ti?	80	
PA_sn_35:80.6.1	“Idha, bhikkhu, bhikkhuno sutaṁ hoti:	80	
PA_sn_35:80.6.2	‘sabbe dhammā nālaṁ abhinivesāyā’ti.	80	
PA_sn_35:80.6.3	Evañcetaṁ, bhikkhu, bhikkhuno sutaṁ hoti:	80	
PA_sn_35:80.6.4	‘sabbe dhammā nālaṁ abhinivesāyā’ti.	80	
PA_sn_35:80.6.5	So sabbaṁ dhammaṁ abhijānāti, sabbaṁ dhammaṁ abhiññāya sabbaṁ dhammaṁ parijānāti, sabbaṁ dhammaṁ pariññāya sabbanimittāni aññato passati, cakkhuṁ aññato passati, rūpe …	80	
PA_sn_35:80.6.6	cakkhuviññāṇaṁ …	80	
PA_sn_35:80.6.7	cakkhusamphassaṁ …	80	
PA_sn_35:80.6.8	yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aññato passati …pe…	80	
PA_sn_35:80.6.9	manaṁ aññato passati, dhamme …	80	
PA_sn_35:80.6.10	manoviññāṇaṁ …	80	
PA_sn_35:80.6.11	manosamphassaṁ …	80	
PA_sn_35:80.6.12	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aññato passati.	80	
PA_sn_35:80.6.13	Evaṁ kho, bhikkhu, jānato evaṁ passato bhikkhuno avijjā pahīyati, vijjā uppajjatī”ti.	80	
PA_sn_35:80.6.14	Sattamaṁ.	80	
PA_sn_35:81.0.1	Saṁyutta Nikāya 35.81	81	
PA_sn_35:81.0.2	8. Gilānavagga	81	
PA_sn_35:81.0.3	Sambahulabhikkhusutta	81	
PA_sn_35:81.1.1	Atha kho sambahulā bhikkhū yena bhagavā tenupasaṅkamiṁsu …pe… ekamantaṁ nisinnā kho te bhikkhū bhagavantaṁ etadavocuṁ:	81	
PA_sn_35:81.1.2	“idha no, bhante, aññatitthiyā paribbājakā amhe evaṁ pucchanti:	81	
PA_sn_35:81.1.3	‘kimatthiyaṁ, āvuso, samaṇe gotame brahmacariyaṁ vussatī’ti?	81	
PA_sn_35:81.1.4	Evaṁ puṭṭhā mayaṁ, bhante, tesaṁ aññatitthiyānaṁ paribbājakānaṁ evaṁ byākaroma:	81	
PA_sn_35:81.1.5	‘dukkhassa kho, āvuso, pariññatthaṁ bhagavati brahmacariyaṁ vussatī’ti.	81	
PA_sn_35:81.1.6_0	Kacci mayaṁ, bhante, evaṁ puṭṭhā evaṁ byākaramānā vuttavādino ceva bhagavato homa,	81	
PA_sn_35:81.1.6_1	na ca bhagavantaṁ abhūtena abbhācikkhāma, dhammassa cānudhammaṁ byākaroma, na ca	81	
PA_sn_35:81.1.6_2	koci sahadhammiko vādānuvādo gārayhaṁ ṭhānaṁ āgacchatī”ti?	81	
PA_sn_35:81.2.1_0	“Taggha tumhe, bhikkhave, evaṁ puṭṭhā evaṁ byākaramānā vuttavādino ceva me hotha,	81	
PA_sn_35:81.2.1_1	na ca maṁ abhūtena abbhācikkhatha, dhammassa cānudhammaṁ byākarotha, na ca koci sahadhammiko	81	
PA_sn_35:81.2.1_2	vādānuvādo gārayhaṁ ṭhānaṁ āgacchati.	81	
PA_sn_35:81.2.2	Dukkhassa hi, bhikkhave, pariññatthaṁ mayi brahmacariyaṁ vussati.	81	
PA_sn_35:81.2.3	Sace pana vo, bhikkhave, aññatitthiyā paribbājakā evaṁ puccheyyuṁ:	81	
PA_sn_35:81.2.4	‘katamaṁ pana taṁ, āvuso, dukkhaṁ, yassa pariññāya samaṇe gotame brahmacariyaṁ vussatī’ti?	81	
PA_sn_35:81.2.5	Evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyātha:	81	
PA_sn_35:81.2.6	‘cakkhu kho, āvuso, dukkhaṁ, tassa pariññāya bhagavati brahmacariyaṁ vussati.	81	
PA_sn_35:81.2.7	Rūpā …pe…	81	
PA_sn_35:81.2.8	yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi dukkhaṁ.	81	
PA_sn_35:81.2.9	Tassa pariññāya bhagavati brahmacariyaṁ vussati …pe…	81	
PA_sn_35:81.2.10	mano dukkho …pe…	81	
PA_sn_35:81.2.11	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi dukkhaṁ.	81	
PA_sn_35:81.2.12	Tassa pariññāya bhagavati brahmacariyaṁ vussati.	81	
PA_sn_35:81.2.13	Idaṁ kho taṁ, āvuso, dukkhaṁ, tassa pariññāya bhagavati brahmacariyaṁ vussatī’ti.	81	
PA_sn_35:81.2.14	Evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyāthā”ti.	81	
PA_sn_35:81.2.15	Aṭṭhamaṁ.	81	
PA_sn_35:82.0.1	Saṁyutta Nikāya 35.82	82	
PA_sn_35:82.0.2	8. Gilānavagga	82	
PA_sn_35:82.0.3	Lokapañhāsutta	82	
PA_sn_35:82.1.1	Atha kho aññataro bhikkhu yena bhagavā …pe… ekamantaṁ nisinno kho so bhikkhu bhagavantaṁ etadavoca:	82	
PA_sn_35:82.2.1	“‘Loko, loko’ti, bhante, vuccati.	82	
PA_sn_35:82.2.2	Kittāvatā nu kho, bhante, lokoti vuccatī”ti?	82	
PA_sn_35:82.2.3	“‘Lujjatī’ti kho, bhikkhu, tasmā lokoti vuccati.	82	
PA_sn_35:82.2.4	Kiñca lujjati?	82	
PA_sn_35:82.2.5	Cakkhu kho, bhikkhu, lujjati.	82	
PA_sn_35:82.2.6	Rūpā lujjanti, cakkhuviññāṇaṁ lujjati, cakkhusamphasso lujjati, yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi lujjati …pe…	82	
PA_sn_35:82.2.7	jivhā lujjati …pe…	82	
PA_sn_35:82.2.8	mano lujjati, dhammā lujjanti, manoviññāṇaṁ lujjati, manosamphasso lujjati, yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi lujjati.	82	
PA_sn_35:82.2.9	Lujjatīti kho, bhikkhu, tasmā lokoti vuccatī”ti.	82	
PA_sn_35:82.2.10	Navamaṁ.	82	
PA_sn_35:83.0.1	Saṁyutta Nikāya 35.83	83	
PA_sn_35:83.0.2	8. Gilānavagga	83	
PA_sn_35:83.0.3	Phaggunapañhāsutta	83	
PA_sn_35:83.1.1	Atha kho āyasmā phagguno …pe… ekamantaṁ nisinno kho āyasmā phagguno bhagavantaṁ etadavoca:	83	
PA_sn_35:83.2.1	“Atthi nu kho, bhante, taṁ cakkhu, yena cakkhunā atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivaṭṭe paññāpayamāno paññāpeyya …pe…	83	
PA_sn_35:83.2.2	atthi nu kho, bhante, sā jivhā, yāya jivhāya atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivaṭṭe paññāpayamāno paññāpeyya …pe…	83	
PA_sn_35:83.2.3	atthi nu kho so, bhante, mano, yena manena atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivaṭṭe paññāpayamāno paññāpeyyā”ti?	83	
PA_sn_35:83.3.1	“Natthi kho taṁ, phagguna, cakkhu, yena cakkhunā atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivaṭṭe paññāpayamāno paññāpeyya …pe…	83	
PA_sn_35:83.3.2	natthi kho sā, phagguna, jivhā, yāya jivhāya atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivaṭṭe paññāpayamāno paññāpeyya …pe…	83	
PA_sn_35:83.3.3	natthi kho so, phagguna, mano, yena manena atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivaṭṭe paññāpayamāno paññāpeyyā”ti.	83	
PA_sn_35:83.3.4	Dasamaṁ.	83	
PA_sn_35:83.3.5	Gilānavaggo tatiyo.	83	
PA_sn_35:83.4.0	Tassuddānaṁ	83	
PA_sn_35:83.4.1	Gilānena duve vuttā,	83	
PA_sn_35:83.4.2	rādhena apare tayo;	83	
PA_sn_35:83.4.3	Avijjāya ca dve vuttā,	83	
PA_sn_35:83.4.4	bhikkhu loko ca phaggunoti.	83	
PA_sn_35:84.0.1	Saṁyutta Nikāya 35.84	84	
PA_sn_35:84.0.2	9. Channavagga	84	
PA_sn_35:84.0.3	Palokadhammasutta	84	
PA_sn_35:84.1.1	Sāvatthinidānaṁ.	84	
PA_sn_35:84.1.2	Atha kho āyasmā ānando yena bhagavā tenupasaṅkami …pe… ekamantaṁ nisinno kho āyasmā ānando bhagavantaṁ etadavoca:	84	
PA_sn_35:84.2.1	“‘Loko, loko’ti, bhante, vuccati.	84	
PA_sn_35:84.2.2	Kittāvatā nu kho, bhante, lokoti vuccatī”ti?	84	
PA_sn_35:84.2.3	“Yaṁ kho, ānanda, palokadhammaṁ, ayaṁ vuccati ariyassa vinaye loko.	84	
PA_sn_35:84.2.4	Kiñca, ānanda, palokadhammaṁ?	84	
PA_sn_35:84.2.5	Cakkhu kho, ānanda, palokadhammaṁ, rūpā palokadhammā, cakkhuviññāṇaṁ palokadhammaṁ, cakkhusamphasso palokadhammo, yampidaṁ cakkhusamphassapaccayā …pe… tampi palokadhammaṁ …pe…	84	
PA_sn_35:84.2.6	jivhā palokadhammā, rasā palokadhammā, jivhāviññāṇaṁ palokadhammaṁ, jivhāsamphasso palokadhammo, yampidaṁ jivhāsamphassapaccayā …pe… tampi palokadhammaṁ …pe…	84	
PA_sn_35:84.2.7_0	mano palokadhammo, dhammā palokadhammā, manoviññāṇaṁ palokadhammaṁ, manosamphasso	84	
PA_sn_35:84.2.7_1	palokadhammo, yampidaṁ manosamphassapaccayā uppajjati vedayitaṁ sukhaṁ vā dukkhaṁ	84	
PA_sn_35:84.2.7_2	vā adukkhamasukhaṁ vā tampi palokadhammaṁ.	84	
PA_sn_35:84.2.8	Yaṁ kho, ānanda, palokadhammaṁ, ayaṁ vuccati ariyassa vinaye loko”ti.	84	
PA_sn_35:84.2.9	Paṭhamaṁ.	84	
PA_sn_35:85.0.1	Saṁyutta Nikāya 35.85	85	
PA_sn_35:85.0.2	9. Channavagga	85	
PA_sn_35:85.0.3	Suññatalokasutta	85	
PA_sn_35:85.1.1	Atha kho āyasmā ānando …pe… bhagavantaṁ etadavoca:	85	
PA_sn_35:85.1.2	“‘suñño loko, suñño loko’ti, bhante, vuccati.	85	
PA_sn_35:85.1.3	Kittāvatā nu kho, bhante, suñño lokoti vuccatī”ti?	85	
PA_sn_35:85.1.4	“Yasmā ca kho, ānanda, suññaṁ attena vā attaniyena vā tasmā suñño lokoti vuccati.	85	
PA_sn_35:85.1.5	Kiñca, ānanda, suññaṁ attena vā attaniyena vā?	85	
PA_sn_35:85.1.6	Cakkhu kho, ānanda, suññaṁ attena vā attaniyena vā.	85	
PA_sn_35:85.1.7	Rūpā suññā attena vā attaniyena vā, cakkhuviññāṇaṁ suññaṁ attena vā attaniyena vā, cakkhusamphasso suñño attena vā attaniyena vā …pe…	85	
PA_sn_35:85.1.8	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ attena vā attaniyena vā.	85	
PA_sn_35:85.1.9	Yasmā ca kho, ānanda, suññaṁ attena vā attaniyena vā, tasmā suñño lokoti vuccatī”ti.	85	
PA_sn_35:85.1.10	Dutiyaṁ.	85	
PA_sn_35:86.0.1	Saṁyutta Nikāya 35.86	86	
PA_sn_35:86.0.2	9. Channavagga	86	
PA_sn_35:86.0.3	Saṅkhittadhammasutta	86	
PA_sn_35:86.1.1	Ekamantaṁ nisinno kho āyasmā ānando bhagavantaṁ etadavoca:	86	
PA_sn_35:86.1.2	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	86	
PA_sn_35:86.2.1	“Taṁ kiṁ maññasi, ānanda,	86	
PA_sn_35:86.2.2	cakkhu niccaṁ vā aniccaṁ vā”ti?	86	
PA_sn_35:86.3.1	“Aniccaṁ, bhante”.	86	
PA_sn_35:86.4.1	“Yaṁ panāniccaṁ dukkhaṁ vā taṁ sukhaṁ vā”ti?	86	
PA_sn_35:86.5.1	“Dukkhaṁ, bhante”.	86	
PA_sn_35:86.6.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	86	
PA_sn_35:86.6.2	‘etaṁ mama, esohamasmi, eso me attā’”ti?	86	
PA_sn_35:86.7.1	“No hetaṁ, bhante”.	86	
PA_sn_35:86.8.1	“Rūpā niccā vā aniccā vā”ti?	86	
PA_sn_35:86.9.1	“Aniccā, bhante” …pe….	86	
PA_sn_35:86.10.1	“Cakkhuviññāṇaṁ …pe…	86	
PA_sn_35:86.10.2	yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ vā aniccaṁ vā”ti?	86	
PA_sn_35:86.11.1	“Aniccaṁ, bhante”.	86	
PA_sn_35:86.12.1	“Yaṁ panāniccaṁ dukkhaṁ vā taṁ sukhaṁ vā”ti?	86	
PA_sn_35:86.13.1	“Dukkhaṁ, bhante”.	86	
PA_sn_35:86.14.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	86	
PA_sn_35:86.14.2	‘etaṁ mama, esohamasmi, eso me attā’”ti?	86	
PA_sn_35:86.15.1	“No hetaṁ, bhante” …pe….	86	
PA_sn_35:86.16.1	“Jivhā niccā vā aniccā vā”ti?	86	
PA_sn_35:86.17.1	“Aniccā, bhante” …pe….	86	
PA_sn_35:86.18.1	“Jivhāviññāṇaṁ …	86	
PA_sn_35:86.18.2	jivhāsamphasso …pe…	86	
PA_sn_35:86.18.3	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ vā aniccaṁ vā”ti?	86	
PA_sn_35:86.19.1	“Aniccaṁ, bhante”.	86	
PA_sn_35:86.20.1	“Yaṁ panāniccaṁ dukkhaṁ vā taṁ sukhaṁ vā”ti?	86	
PA_sn_35:86.21.1	“Dukkhaṁ, bhante”.	86	
PA_sn_35:86.22.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	86	
PA_sn_35:86.22.2	‘etaṁ mama, esohamasmi, eso me attā’”ti?	86	
PA_sn_35:86.23.1	“No hetaṁ, bhante”.	86	
PA_sn_35:86.24.1	“Evaṁ passaṁ, ānanda, sutavā ariyasāvako cakkhusmimpi nibbindati …pe… cakkhusamphassepi nibbindati …pe…	86	
PA_sn_35:86.24.2	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.	86	
PA_sn_35:86.24.3	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	86	
PA_sn_35:86.24.4	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	86	
PA_sn_35:86.24.5	Tatiyaṁ.	86	
PA_sn_35:87.0.1	Saṁyutta Nikāya 35.87	87	
PA_sn_35:87.0.2	9. Channavagga	87	
PA_sn_35:87.0.3	Channasutta	87	
PA_sn_35:87.1.1	Ekaṁ samayaṁ bhagavā rājagahe viharati veḷuvane kalandakanivāpe.	87	
PA_sn_35:87.1.2	Tena kho pana samayena āyasmā ca sāriputto āyasmā ca mahācundo āyasmā ca channo gijjhakūṭe pabbate viharanti.	87	
PA_sn_35:87.1.3	Tena kho pana samayena yena āyasmā channo ābādhiko hoti dukkhito bāḷhagilāno.	87	
PA_sn_35:87.1.4	Atha kho āyasmā sāriputto sāyanhasamayaṁ paṭisallānā vuṭṭhito yenāyasmā mahācundo tenupasaṅkami; upasaṅkamitvā āyasmantaṁ mahācundaṁ etadavoca:	87	
PA_sn_35:87.1.5	“āyāmāvuso cunda, yenāyasmā channo tenupasaṅkamissāma gilānapucchakā”ti.	87	
PA_sn_35:87.1.6	“Evamāvuso”ti kho āyasmā mahācundo āyasmato sāriputtassa paccassosi.	87	
PA_sn_35:87.2.1_0	Atha kho āyasmā ca sāriputto āyasmā ca mahācundo yenāyasmā channo tenupasaṅkamiṁsu;	87	
PA_sn_35:87.2.1_1	upasaṅkamitvā paññatte āsane nisīdiṁsu. Nisajja kho āyasmā sāriputto āyasmantaṁ channaṁ etadavoca:	87	
PA_sn_35:87.2.2	“kacci te, āvuso channa, khamanīyaṁ, kacci yāpanīyaṁ, kacci dukkhā vedanā paṭikkamanti no abhikkamanti, paṭikkamosānaṁ paññāyati no abhikkamo”ti?	87	
PA_sn_35:87.3.1	“Na me, āvuso sāriputta, khamanīyaṁ na yāpanīyaṁ, bāḷhā me dukkhā vedanā abhikkamanti no paṭikkamanti, abhikkamosānaṁ paññāyati no paṭikkamo.	87	
PA_sn_35:87.3.2	Seyyathāpi, āvuso, balavā puriso tiṇhena sikharena muddhani abhimattheyya; evameva kho, āvuso, adhimattā vātā muddhani ūhananti.	87	
PA_sn_35:87.3.3	Na me, āvuso, khamanīyaṁ, na yāpanīyaṁ …pe… no paṭikkamo.	87	
PA_sn_35:87.3.4	Seyyathāpi, āvuso, balavā puriso daḷhena varattakkhaṇḍena sīse sīsaveṭhaṁ dadeyya; evameva kho, āvuso, adhimattā sīse sīsavedanā.	87	
PA_sn_35:87.3.5	Na me, āvuso, khamanīyaṁ, na yāpanīyaṁ …pe… no paṭikkamo.	87	
PA_sn_35:87.3.6	Seyyathāpi, āvuso, dakkho goghātako vā goghātakantevāsī vā tiṇhena govikantanena kucchiṁ parikanteyya; evameva kho adhimattā vātā kucchiṁ parikantanti.	87	
PA_sn_35:87.3.7	Na me, āvuso, khamanīyaṁ, na yāpanīyaṁ …pe… no paṭikkamo.	87	
PA_sn_35:87.3.8	Seyyathāpi, āvuso, dve balavanto purisā dubbalataraṁ purisaṁ nānābāhāsu gahetvā aṅgārakāsuyā santāpeyyuṁ samparitāpeyyuṁ; evameva kho, āvuso, adhimatto kāyasmiṁ ḍāho.	87	
PA_sn_35:87.3.9	Na me, āvuso, khamanīyaṁ, na yāpanīyaṁ, bāḷhā me dukkhā vedanā abhikkamanti no paṭikkamanti, abhikkamosānaṁ paññāyati no paṭikkamo.	87	
PA_sn_35:87.3.10	Satthaṁ, āvuso sāriputta, āharissāmi, nāvakaṅkhāmi jīvitan”ti.	87	
PA_sn_35:87.4.1	“Mā āyasmā channo satthaṁ āharesi.	87	
PA_sn_35:87.4.2	Yāpetāyasmā channo, yāpentaṁ mayaṁ āyasmantaṁ channaṁ icchāma.	87	
PA_sn_35:87.4.3	Sace āyasmato channassa natthi sappāyāni bhojanāni, ahaṁ āyasmato channassa sappāyāni bhojanāni pariyesissāmi.	87	
PA_sn_35:87.4.4	Sace āyasmato channassa natthi sappāyāni bhesajjāni, ahaṁ āyasmato channassa sappāyāni bhesajjāni pariyesissāmi.	87	
PA_sn_35:87.4.5	Sace āyasmato channassa natthi patirūpā upaṭṭhākā, ahaṁ āyasmantaṁ channaṁ upaṭṭhahissāmi.	87	
PA_sn_35:87.4.6	Mā āyasmā channo satthaṁ āharesi.	87	
PA_sn_35:87.4.7	Yāpetāyasmā channo, yāpentaṁ mayaṁ āyasmantaṁ channaṁ icchāmā”ti.	87	
PA_sn_35:87.5.1	“Na me, āvuso sāriputta, natthi sappāyāni bhojanāni;	87	
PA_sn_35:87.5.2	atthi me sappāyāni bhojanāni.	87	
PA_sn_35:87.5.3	Napi me natthi sappāyāni bhesajjāni;	87	
PA_sn_35:87.5.4	atthi me sappāyāni bhesajjāni.	87	
PA_sn_35:87.5.5	Napi me natthi patirūpā upaṭṭhākā;	87	
PA_sn_35:87.5.6	atthi me patirūpā upaṭṭhākā.	87	
PA_sn_35:87.5.7	Api ca me, āvuso, satthā pariciṇṇo dīgharattaṁ manāpeneva, no amanāpena.	87	
PA_sn_35:87.5.8	Etañhi, āvuso, sāvakassa patirūpaṁ yaṁ satthāraṁ paricareyya manāpeneva, no amanāpena.	87	
PA_sn_35:87.5.9	‘Anupavajjaṁ channo bhikkhu satthaṁ āharissatī’ti—evametaṁ, āvuso sāriputta, dhārehī”ti.	87	
PA_sn_35:87.6.1	“Puccheyyāma mayaṁ āyasmantaṁ channaṁ kañcideva desaṁ, sace āyasmā channo okāsaṁ karoti pañhassa veyyākaraṇāyā”ti.	87	
PA_sn_35:87.6.2	“Pucchāvuso sāriputta, sutvā vedissāmā”ti.	87	
PA_sn_35:87.7.1	“Cakkhuṁ, āvuso channa, cakkhuviññāṇaṁ cakkhuviññāṇaviññātabbe dhamme ‘etaṁ mama, esohamasmi, eso me attā’ti samanupassasi …pe…	87	
PA_sn_35:87.7.2	jivhaṁ, āvuso channa, jivhāviññāṇaṁ jivhāviññāṇaviññātabbe dhamme ‘etaṁ mama, esohamasmi, eso me attā’ti samanupassasi …pe…	87	
PA_sn_35:87.7.3	manaṁ, āvuso channa, manoviññāṇaṁ manoviññāṇaviññātabbe dhamme ‘etaṁ mama, esohamasmi, eso me attā’ti samanupassasī”ti?	87	
PA_sn_35:87.8.1	“Cakkhuṁ, āvuso sāriputta, cakkhuviññāṇaṁ cakkhuviññāṇaviññātabbe dhamme ‘netaṁ mama, nesohamasmi, na meso attā’ti samanupassāmi …pe…	87	
PA_sn_35:87.8.2	jivhaṁ, āvuso sāriputta, jivhāviññāṇaṁ jivhāviññāṇaviññātabbe dhamme ‘netaṁ mama, nesohamasmi, na meso attā’ti samanupassāmi …pe…	87	
PA_sn_35:87.8.3	manaṁ, āvuso sāriputta, manoviññāṇaṁ manoviññāṇaviññātabbe dhamme ‘netaṁ mama, nesohamasmi, na meso attā’ti samanupassāmī”ti.	87	
PA_sn_35:87.9.1_0	“Cakkhusmiṁ, āvuso channa, cakkhuviññāṇe cakkhuviññāṇaviññātabbesu dhammesu kiṁ disvā	87	
PA_sn_35:87.9.1_1	kiṁ abhiññāya cakkhuṁ cakkhuviññāṇaṁ cakkhuviññāṇaviññātabbe dhamme ‘netaṁ mama,	87	
PA_sn_35:87.9.1_2	nesohamasmi, na meso attā’ti samanupassasi …	87	
PA_sn_35:87.9.2_0	jivhāya, āvuso channa, jivhāviññāṇe jivhāviññāṇaviññātabbesu dhammesu kiṁ disvā kiṁ	87	
PA_sn_35:87.9.2_1	abhiññāya jivhaṁ jivhāviññāṇaṁ jivhāviññāṇaviññātabbe dhamme ‘netaṁ mama, nesohamasmi,	87	
PA_sn_35:87.9.2_2	na meso attā’ti samanupassasi …	87	
PA_sn_35:87.9.3_0	manasmiṁ, āvuso channa, manoviññāṇe manoviññāṇaviññātabbesu dhammesu kiṁ disvā kiṁ	87	
PA_sn_35:87.9.3_1	abhiññāya manaṁ manoviññāṇaṁ manoviññāṇaviññātabbe dhamme ‘netaṁ mama, nesohamasmi,	87	
PA_sn_35:87.9.3_2	na meso attā’ti samanupassasī”ti?	87	
PA_sn_35:87.10.1_0	“Cakkhusmiṁ, āvuso sāriputta, cakkhuviññāṇe cakkhuviññāṇaviññātabbesu dhammesu nirodhaṁ	87	
PA_sn_35:87.10.1_1	disvā nirodhaṁ abhiññāya cakkhuṁ cakkhuviññāṇaṁ cakkhuviññāṇaviññātabbe dhamme ‘netaṁ	87	
PA_sn_35:87.10.1_2	mama, nesohamasmi, na meso attā’ti samanupassāmi …pe…	87	
PA_sn_35:87.10.2_0	jivhāya, āvuso sāriputta, jivhāviññāṇe jivhāviññāṇaviññātabbesu dhammesu nirodhaṁ	87	
PA_sn_35:87.10.2_1	disvā nirodhaṁ abhiññāya jivhaṁ jivhāviññāṇaṁ jivhāviññāṇaviññātabbe dhamme ‘netaṁ	87	
PA_sn_35:87.10.2_2	mama, nesohamasmi, na meso attā’ti samanupassāmi …pe…	87	
PA_sn_35:87.10.3_0	manasmiṁ, āvuso sāriputta, manoviññāṇe manoviññāṇaviññātabbesu dhammesu nirodhaṁ	87	
PA_sn_35:87.10.3_1	disvā nirodhaṁ abhiññāya manaṁ manoviññāṇaṁ manoviññāṇaviññātabbe dhamme ‘netaṁ mama,	87	
PA_sn_35:87.10.3_2	nesohamasmi, na meso attā’ti samanupassāmī”ti.	87	
PA_sn_35:87.11.1	Evaṁ vutte, āyasmā mahācundo āyasmantaṁ channaṁ etadavoca:	87	
PA_sn_35:87.11.2	“tasmātiha, āvuso channa, idampi tassa bhagavato sāsanaṁ niccakappaṁ sādhukaṁ manasi kātabbaṁ:	87	
PA_sn_35:87.11.3	‘nissitassa calitaṁ, anissitassa calitaṁ natthi.	87	
PA_sn_35:87.11.4	Calite asati passaddhi hoti.	87	
PA_sn_35:87.11.5	Passaddhiyā sati nati na hoti.	87	
PA_sn_35:87.11.6	Natiyā asati āgatigati na hoti.	87	
PA_sn_35:87.11.7	Āgatigatiyā asati cutūpapāto na hoti.	87	
PA_sn_35:87.11.8	Cutūpapāte asati nevidha na huraṁ na ubhayamantarena.	87	
PA_sn_35:87.11.9	Esevanto dukkhassā’”ti.	87	
PA_sn_35:87.12.1	Atha kho āyasmā ca sāriputto āyasmā ca mahācundo āyasmantaṁ channaṁ iminā ovādena ovaditvā uṭṭhāyāsanā pakkamiṁsu.	87	
PA_sn_35:87.12.2	Atha kho āyasmā channo acirapakkantesu tesu āyasmantesu satthaṁ āharesi.	87	
PA_sn_35:87.13.1	Atha kho āyasmā sāriputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā sāriputto bhagavantaṁ etadavoca:	87	
PA_sn_35:87.13.2	“āyasmatā, bhante, channena satthaṁ āharitaṁ.	87	
PA_sn_35:87.13.3	Tassa kā gati ko abhisamparāyo”ti?	87	
PA_sn_35:87.13.4	“Nanu te, sāriputta, channena bhikkhunā sammukhāyeva anupavajjatā byākatā”ti?	87	
PA_sn_35:87.13.5	“Atthi, bhante, pubbavijjanaṁ nāma vajjigāmo.	87	
PA_sn_35:87.13.6	Tatthāyasmato channassa mittakulāni suhajjakulāni upavajjakulānī”ti.	87	
PA_sn_35:87.13.7	“Honti hete, sāriputta, channassa bhikkhuno mittakulāni suhajjakulāni upavajjakulāni.	87	
PA_sn_35:87.13.8	Na kho panāhaṁ, sāriputta, ettāvatā saupavajjoti vadāmi.	87	
PA_sn_35:87.13.9	Yo kho, sāriputta, tañca kāyaṁ nikkhipati, aññañca kāyaṁ upādiyati, tamahaṁ saupavajjoti vadāmi.	87	
PA_sn_35:87.13.10	Taṁ channassa bhikkhuno natthi.	87	
PA_sn_35:87.13.11	‘Anupavajjaṁ channena bhikkhunā satthaṁ āharitan’ti—	87	
PA_sn_35:87.13.12	evametaṁ, sāriputta, dhārehī”ti.	87	
PA_sn_35:87.13.13	Catutthaṁ.	87	
PA_sn_35:88.0.1	Saṁyutta Nikāya 35.88	88	
PA_sn_35:88.0.2	9. Channavagga	88	
PA_sn_35:88.0.3	Puṇṇasutta	88	
PA_sn_35:88.1.1	Atha kho āyasmā puṇṇo yena bhagavā tenupasaṅkami; upasaṅkamitvā …pe… ekamantaṁ nisinno kho āyasmā puṇṇo bhagavantaṁ etadavoca:	88	
PA_sn_35:88.1.2	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	88	
PA_sn_35:88.2.1	“Santi kho, puṇṇa, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	88	
PA_sn_35:88.2.2	Tañce bhikkhu abhinandati abhivadati ajjhosāya tiṭṭhati.	88	
PA_sn_35:88.2.3	Tassa taṁ abhinandato abhivadato ajjhosāya tiṭṭhato uppajjati nandī.	88	
PA_sn_35:88.2.4	‘Nandisamudayā dukkhasamudayo, puṇṇā’ti vadāmi …pe…	88	
PA_sn_35:88.2.5	santi kho, puṇṇa, jivhāviññeyyā rasā …pe…	88	
PA_sn_35:88.2.6	santi kho, puṇṇa, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	88	
PA_sn_35:88.2.7	Tañce bhikkhu abhinandati abhivadati ajjhosāya tiṭṭhati.	88	
PA_sn_35:88.2.8	Tassa taṁ abhinandato abhivadato ajjhosāya tiṭṭhato uppajjati nandī.	88	
PA_sn_35:88.2.9	‘Nandisamudayā dukkhasamudayo, puṇṇā’ti vadāmi.	88	
PA_sn_35:88.3.1	Santi kho, puṇṇa, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	88	
PA_sn_35:88.3.2	Tañce bhikkhu nābhinandati nābhivadati nājjhosāya tiṭṭhati, tassa taṁ anabhinandato anabhivadato anajjhosāya tiṭṭhato nirujjhati nandī.	88	
PA_sn_35:88.3.3	‘Nandinirodhā dukkhanirodho, puṇṇā’ti vadāmi …pe…	88	
PA_sn_35:88.3.4	santi kho, puṇṇa, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	88	
PA_sn_35:88.3.5	Tañce bhikkhu nābhinandati nābhivadati nājjhosāya tiṭṭhati, tassa taṁ anabhinandato anabhivadato anajjhosāya tiṭṭhato nirujjhati nandī.	88	
PA_sn_35:88.3.6	‘Nandinirodhā dukkhanirodho, puṇṇā’ti vadāmi.	88	
PA_sn_35:88.4.1	Iminā tvaṁ, puṇṇa, mayā saṅkhittena ovādena ovadito katamasmiṁ janapade viharissasī”ti?	88	
PA_sn_35:88.4.2	“Atthi, bhante, sunāparanto nāma janapado, tatthāhaṁ viharissāmī”ti.	88	
PA_sn_35:88.5.1	“Caṇḍā kho, puṇṇa, sunāparantakā manussā;	88	
PA_sn_35:88.5.2	pharusā kho, puṇṇa, sunāparantakā manussā.	88	
PA_sn_35:88.5.3	Sace taṁ, puṇṇa, sunāparantakā manussā akkosissanti paribhāsissanti, tatra te, puṇṇa, kinti bhavissatī”ti?	88	
PA_sn_35:88.6.1	“Sace maṁ, bhante, sunāparantakā manussā akkosissanti paribhāsissanti, tatra me evaṁ bhavissati:	88	
PA_sn_35:88.6.2	‘bhaddakā vatime sunāparantakā manussā, subhaddakā vatime sunāparantakā manussā, yaṁ me nayime pāṇinā pahāraṁ dentī’ti.	88	
PA_sn_35:88.6.3	Evamettha, bhagavā, bhavissati;	88	
PA_sn_35:88.6.4	evamettha, sugata, bhavissatī”ti.	88	
PA_sn_35:88.7.1	“Sace pana te, puṇṇa, sunāparantakā manussā pāṇinā pahāraṁ dassanti, tatra pana te, puṇṇa, kinti bhavissatī”ti?	88	
PA_sn_35:88.8.1	“Sace me, bhante, sunāparantakā manussā pāṇinā pahāraṁ dassanti, tatra me evaṁ bhavissati:	88	
PA_sn_35:88.8.2	‘bhaddakā vatime sunāparantakā manussā, subhaddakā vatime sunāparantakā manussā, yaṁ me nayime leḍḍunā pahāraṁ dentī’ti.	88	
PA_sn_35:88.8.3	Evamettha, bhagavā, bhavissati;	88	
PA_sn_35:88.8.4	evamettha, sugata, bhavissatī”ti.	88	
PA_sn_35:88.9.1	“Sace pana te, puṇṇa, sunāparantakā manussā leḍḍunā pahāraṁ dassanti, tatra pana te, puṇṇa, kinti bhavissatī”ti?	88	
PA_sn_35:88.10.1	“Sace me, bhante, sunāparantakā manussā leḍḍunā pahāraṁ dassanti, tatra me evaṁ bhavissati:	88	
PA_sn_35:88.10.2	‘bhaddakā vatime sunāparantakā manussā, subhaddakā vatime sunāparantakā manussā, yaṁ me nayime daṇḍena pahāraṁ dentī’ti.	88	
PA_sn_35:88.10.3	Evamettha, bhagavā, bhavissati;	88	
PA_sn_35:88.10.4	evamettha, sugata, bhavissatī”ti.	88	
PA_sn_35:88.11.1	“Sace pana puṇṇa, sunāparantakā manussā daṇḍena pahāraṁ dassanti, tatra pana te, puṇṇa, kinti bhavissatī”ti?	88	
PA_sn_35:88.12.1	“Sace me, bhante, sunāparantakā manussā daṇḍena pahāraṁ dassanti, tatra me evaṁ bhavissati:	88	
PA_sn_35:88.12.2	‘bhaddakā vatime sunāparantakā manussā, subhaddakā vatime sunāparantakā manussā, yaṁ me nayime satthena pahāraṁ dentī’ti.	88	
PA_sn_35:88.12.3	Evamettha, bhagavā, bhavissati;	88	
PA_sn_35:88.12.4	evamettha, sugata, bhavissatī”ti.	88	
PA_sn_35:88.13.1	“Sace pana te, puṇṇa, sunāparantakā manussā satthena pahāraṁ dassanti, tatra pana te, puṇṇa, kinti bhavissatī”ti?	88	
PA_sn_35:88.14.1	“Sace me, bhante, sunāparantakā manussā satthena pahāraṁ dassanti, tatra me evaṁ bhavissati:	88	
PA_sn_35:88.14.2	‘bhaddakā vatime sunāparantakā manussā, subhaddakā vatime sunāparantakā manussā, yaṁ maṁ nayime tiṇhena satthena jīvitā voropentī’ti.	88	
PA_sn_35:88.14.3	Evamettha, bhagavā, bhavissati;	88	
PA_sn_35:88.14.4	evamettha, sugata, bhavissatī”ti.	88	
PA_sn_35:88.15.1	“Sace pana taṁ, puṇṇa, sunāparantakā manussā tiṇhena satthena jīvitā voropessanti, tatra pana te, puṇṇa, kinti bhavissatī”ti?	88	
PA_sn_35:88.16.1	“Sace maṁ, bhante, sunāparantakā manussā tiṇhena satthena jīvitā voropessanti, tatra me evaṁ bhavissati:	88	
PA_sn_35:88.16.2	‘santi kho tassa bhagavato sāvakā kāyena ca jīvitena ca aṭṭīyamānā harāyamānā jigucchamānā satthahārakaṁ pariyesanti, taṁ me idaṁ apariyiṭṭhaññeva satthahārakaṁ laddhan’ti.	88	
PA_sn_35:88.16.3	Evamettha, bhagavā, bhavissati;	88	
PA_sn_35:88.16.4	evamettha, sugata, bhavissatī”ti.	88	
PA_sn_35:88.17.1	“Sādhu sādhu, puṇṇa.	88	
PA_sn_35:88.17.2	Sakkhissasi kho tvaṁ, puṇṇa, iminā damūpasamena samannāgato sunāparantasmiṁ janapade vatthuṁ.	88	
PA_sn_35:88.17.3	Yassadāni tvaṁ, puṇṇa, kālaṁ maññasī”ti.	88	
PA_sn_35:88.18.1_0	Atha kho āyasmā puṇṇo bhagavato vacanaṁ abhinanditvā anumoditvā uṭṭhāyāsanā bhagavantaṁ	88	
PA_sn_35:88.18.1_1	abhivādetvā padakkhiṇaṁ katvā senāsanaṁ saṁsāmetvā pattacīvaramādāya yena sunāparanto	88	
PA_sn_35:88.18.1_2	janapado tena cārikaṁ pakkāmi.	88	
PA_sn_35:88.18.2	Anupubbena cārikaṁ caramāno yena sunāparanto janapado tadavasari.	88	
PA_sn_35:88.18.3	Tatra sudaṁ āyasmā puṇṇo sunāparantasmiṁ janapade viharati.	88	
PA_sn_35:88.18.4	Atha kho āyasmā puṇṇo tenevantaravassena pañcamattāni upāsakasatāni paṭivedesi.	88	
PA_sn_35:88.18.5	Tenevantaravassena pañcamattāni upāsikāsatāni paṭivedesi.	88	
PA_sn_35:88.18.6	Tenevantaravassena tisso vijjā sacchākāsi.	88	
PA_sn_35:88.18.7	Tenevantaravassena parinibbāyi.	88	
PA_sn_35:88.19.1	Atha kho sambahulā bhikkhū yena bhagavā tenupasaṅkamiṁsu …pe… ekamantaṁ nisinnā kho te bhikkhū bhagavantaṁ etadavocuṁ:	88	
PA_sn_35:88.19.2	“yo so, bhante, puṇṇo nāma kulaputto bhagavatā saṅkhittena ovādena ovadito, so kālaṅkato.	88	
PA_sn_35:88.19.3	Tassa kā gati ko abhisamparāyo”ti?	88	
PA_sn_35:88.20.1	“Paṇḍito, bhikkhave, puṇṇo kulaputto, paccapādi dhammassānudhammaṁ, na ca maṁ dhammādhikaraṇaṁ vihesesi.	88	
PA_sn_35:88.20.2	Parinibbuto, bhikkhave, puṇṇo kulaputto”ti.	88	
PA_sn_35:88.20.3	Pañcamaṁ.	88	
PA_sn_35:89.0.1	Saṁyutta Nikāya 35.89	89	
PA_sn_35:89.0.2	9. Channavagga	89	
PA_sn_35:89.0.3	Bāhiyasutta	89	
PA_sn_35:89.1.1	Atha kho āyasmā bāhiyo yena bhagavā tenupasaṅkami …pe… ekamantaṁ nisinno kho āyasmā bāhiyo bhagavantaṁ etadavoca:	89	
PA_sn_35:89.1.2	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	89	
PA_sn_35:89.2.1	“Taṁ kiṁ maññasi, bāhiya,	89	
PA_sn_35:89.2.2	cakkhu niccaṁ vā aniccaṁ vā”ti?	89	
PA_sn_35:89.3.1	“Aniccaṁ, bhante”.	89	
PA_sn_35:89.4.1	“Yaṁ panāniccaṁ dukkhaṁ vā taṁ sukhaṁ vā”ti?	89	
PA_sn_35:89.5.1	“Dukkhaṁ, bhante”.	89	
PA_sn_35:89.6.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	89	
PA_sn_35:89.6.2	‘etaṁ mama, esohamasmi, eso me attā’”ti?	89	
PA_sn_35:89.7.1	“No hetaṁ, bhante”.	89	
PA_sn_35:89.8.1	“Rūpā niccā vā aniccā vā”ti?	89	
PA_sn_35:89.9.1	“Aniccā, bhante” …pe…	89	
PA_sn_35:89.9.2	cakkhuviññāṇaṁ …pe…	89	
PA_sn_35:89.9.3	cakkhusamphasso …pe…	89	
PA_sn_35:89.9.4	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ vā aniccaṁ vā”ti?	89	
PA_sn_35:89.10.1	“Aniccaṁ, bhante”.	89	
PA_sn_35:89.11.1	“Yaṁ panāniccaṁ dukkhaṁ vā taṁ sukhaṁ vā”ti?	89	
PA_sn_35:89.12.1	“Dukkhaṁ, bhante”.	89	
PA_sn_35:89.13.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	89	
PA_sn_35:89.13.2	‘etaṁ mama, esohamasmi, eso me attā’”ti?	89	
PA_sn_35:89.14.1	“No hetaṁ, bhante”.	89	
PA_sn_35:89.15.1	“Evaṁ passaṁ, bāhiya, sutavā ariyasāvako cakkhusmimpi nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati …pe…	89	
PA_sn_35:89.15.2	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.	89	
PA_sn_35:89.15.3	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	89	
PA_sn_35:89.15.4	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	89	
PA_sn_35:89.16.1	Atha kho āyasmā bāhiyo bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	89	
PA_sn_35:89.16.2_0	Atha kho āyasmā bāhiyo eko vūpakaṭṭho appamatto ātāpī pahitatto viharanto nacirasseva—yassatthāya	89	
PA_sn_35:89.16.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	89	
PA_sn_35:89.16.2_2	diṭṭheva dhamme sayaṁ abhiññā sacchikatvā upasampajja vihāsi.	89	
PA_sn_35:89.16.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	89	
PA_sn_35:89.16.4	Aññataro ca panāyasmā bāhiyo arahataṁ ahosīti.	89	
PA_sn_35:89.16.5	Chaṭṭhaṁ.	89	
PA_sn_35:90.0.1	Saṁyutta Nikāya 35.90	90	
PA_sn_35:90.0.2	9. Channavagga	90	
PA_sn_35:90.0.3	Paṭhamaejāsutta	90	
PA_sn_35:90.1.1	“Ejā, bhikkhave, rogo, ejā gaṇḍo, ejā sallaṁ.	90	
PA_sn_35:90.1.2	Tasmātiha, bhikkhave, tathāgato anejo viharati vītasallo.	90	
PA_sn_35:90.1.3	Tasmātiha, bhikkhave, bhikkhu cepi ākaṅkheyya ‘anejo vihareyyaṁ vītasallo’ti,	90	
PA_sn_35:90.1.4	cakkhuṁ na maññeyya, cakkhusmiṁ na maññeyya, cakkhuto na maññeyya, cakkhu meti na maññeyya;	90	
PA_sn_35:90.1.5	rūpe na maññeyya, rūpesu na maññeyya, rūpato na maññeyya, rūpā meti na maññeyya;	90	
PA_sn_35:90.1.6	cakkhuviññāṇaṁ na maññeyya, cakkhuviññāṇasmiṁ na maññeyya, cakkhuviññāṇato na maññeyya, cakkhuviññāṇaṁ meti na maññeyya;	90	
PA_sn_35:90.1.7	cakkhusamphassaṁ na maññeyya, cakkhusamphassasmiṁ na maññeyya, cakkhusamphassato na maññeyya, cakkhusamphasso meti na maññeyya.	90	
PA_sn_35:90.1.8	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññeyya, tasmimpi na maññeyya, tatopi na maññeyya, taṁ meti na maññeyya.	90	
PA_sn_35:90.2.1	Sotaṁ na maññeyya …pe…	90	
PA_sn_35:90.2.2	ghānaṁ na maññeyya …pe…	90	
PA_sn_35:90.2.3	jivhaṁ na maññeyya, jivhāya na maññeyya, jivhāto na maññeyya, jivhā meti na maññeyya;	90	
PA_sn_35:90.2.4	rase na maññeyya …pe…	90	
PA_sn_35:90.2.5	jivhāviññāṇaṁ na maññeyya …pe…	90	
PA_sn_35:90.2.6	jivhāsamphassaṁ na maññeyya …pe…	90	
PA_sn_35:90.2.7	yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññeyya, tasmimpi na maññeyya, tatopi na maññeyya, taṁ meti na maññeyya.	90	
PA_sn_35:90.3.1	Kāyaṁ na maññeyya …pe…	90	
PA_sn_35:90.3.2	manaṁ na maññeyya, manasmiṁ na maññeyya, manato na maññeyya, mano meti na maññeyya;	90	
PA_sn_35:90.3.3	dhamme na maññeyya …pe…	90	
PA_sn_35:90.3.4	mano viññāṇaṁ …pe…	90	
PA_sn_35:90.3.5	manosamphassaṁ …pe…	90	
PA_sn_35:90.3.6	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññeyya, tasmimpi na maññeyya, tatopi na maññeyya, taṁ meti na maññeyya;	90	
PA_sn_35:90.3.7	sabbaṁ na maññeyya, sabbasmiṁ na maññeyya, sabbato na maññeyya, sabbaṁ meti na maññeyya.	90	
PA_sn_35:90.4.1	So evaṁ amaññamāno na kiñcipi loke upādiyati.	90	
PA_sn_35:90.4.2	Anupādiyaṁ na paritassati. Aparitassaṁ paccattaññeva parinibbāyati.	90	
PA_sn_35:90.4.3	‘Khīṇā jāti, vusitaṁ brahmacariyaṁ, kataṁ karaṇīyaṁ nāparaṁ itthattāyā’ti pajānātī”ti.	90	
PA_sn_35:90.4.4	Sattamaṁ.	90	
PA_sn_35:91.0.1	Saṁyutta Nikāya 35.91	91	
PA_sn_35:91.0.2	9. Channavagga	91	
PA_sn_35:91.0.3	Dutiyaejāsutta	91	
PA_sn_35:91.1.1	“Ejā, bhikkhave, rogo, ejā gaṇḍo, ejā sallaṁ.	91	
PA_sn_35:91.1.2	Tasmātiha, bhikkhave, tathāgato anejo viharati vītasallo.	91	
PA_sn_35:91.1.3	Tasmātiha, bhikkhave, bhikkhu cepi ākaṅkheyya ‘anejo vihareyyaṁ vītasallo’ti,	91	
PA_sn_35:91.1.4	cakkhuṁ na maññeyya, cakkhusmiṁ na maññeyya, cakkhuto na maññeyya, cakkhu meti na maññeyya;	91	
PA_sn_35:91.1.5	rūpe na maññeyya …	91	
PA_sn_35:91.1.6	cakkhuviññāṇaṁ …	91	
PA_sn_35:91.1.7	cakkhusamphassaṁ …	91	
PA_sn_35:91.1.8	yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññeyya, tasmimpi na maññeyya, tatopi na maññeyya, taṁ meti na maññeyya.	91	
PA_sn_35:91.1.9	Yañhi, bhikkhave, maññati, yasmiṁ maññati, yato maññati, yaṁ meti maññati, tato taṁ hoti aññathā.	91	
PA_sn_35:91.1.10	Aññathābhāvī bhavasatto loko bhavameva abhinandati …pe….	91	
PA_sn_35:91.2.1	Jivhaṁ na maññeyya, jivhāya na maññeyya, jivhāto na maññeyya, jivhā meti na maññeyya;	91	
PA_sn_35:91.2.2	rase na maññeyya …	91	
PA_sn_35:91.2.3	jivhāviññāṇaṁ …	91	
PA_sn_35:91.2.4	jivhāsamphassaṁ …	91	
PA_sn_35:91.2.5	yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññeyya, tasmimpi na maññeyya, tatopi na maññeyya, taṁ meti na maññeyya.	91	
PA_sn_35:91.2.6	Yañhi, bhikkhave, maññati, yasmiṁ maññati, yato maññati, yaṁ meti maññati, tato taṁ hoti aññathā. Aññathābhāvī bhavasatto loko bhavameva abhinandati …pe….	91	
PA_sn_35:91.3.1	Manaṁ na maññeyya, manasmiṁ na maññeyya, manato na maññeyya, mano meti na maññeyya …	91	
PA_sn_35:91.3.2	manoviññāṇaṁ …	91	
PA_sn_35:91.3.3	manosamphassaṁ …	91	
PA_sn_35:91.3.4	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na maññeyya, tasmimpi na maññeyya, tatopi na maññeyya, taṁ meti na maññeyya.	91	
PA_sn_35:91.3.5	Yañhi, bhikkhave, maññati, yasmiṁ maññati, yato maññati, yaṁ meti maññati, tato taṁ hoti aññathā.	91	
PA_sn_35:91.3.6	Aññathābhāvī bhavasatto loko bhavameva abhinandati.	91	
PA_sn_35:91.4.1	Yāvatā, bhikkhave, khandhadhātuāyatanā tampi na maññeyya, tasmimpi na maññeyya, tatopi na maññeyya, taṁ meti na maññeyya.	91	
PA_sn_35:91.4.2	So evaṁ amaññamāno na kiñci loke upādiyati.	91	
PA_sn_35:91.4.3	Anupādiyaṁ na paritassati. Aparitassaṁ paccattaññeva parinibbāyati.	91	
PA_sn_35:91.4.4	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	91	
PA_sn_35:91.4.5	Aṭṭhamaṁ.	91	
PA_sn_35:92.0.1	Saṁyutta Nikāya 35.92	92	
PA_sn_35:92.0.2	9. Channavagga	92	
PA_sn_35:92.0.3	Paṭhamadvayasutta	92	
PA_sn_35:92.1.1	“Dvayaṁ vo, bhikkhave, desessāmi.	92	
PA_sn_35:92.1.2	Taṁ suṇātha.	92	
PA_sn_35:92.1.3	Kiñca, bhikkhave, dvayaṁ?	92	
PA_sn_35:92.1.4	Cakkhuñceva rūpā ca, sotañceva saddā ca, ghānañceva gandhā ca, jivhā ceva rasā ca, kāyo ceva phoṭṭhabbā ca, mano ceva dhammā ca—	92	
PA_sn_35:92.1.5	idaṁ vuccati, bhikkhave, dvayaṁ.	92	
PA_sn_35:92.2.1	Yo, bhikkhave, evaṁ vadeyya:	92	
PA_sn_35:92.2.2	‘ahametaṁ dvayaṁ paccakkhāya aññaṁ dvayaṁ paññapessāmī’ti, tassa vācāvatthukamevassa.	92	
PA_sn_35:92.2.3	Puṭṭho ca na sampāyeyya.	92	
PA_sn_35:92.2.4	Uttariñca vighātaṁ āpajjeyya.	92	
PA_sn_35:92.2.5	Taṁ kissa hetu?	92	
PA_sn_35:92.2.6	Yathā taṁ, bhikkhave, avisayasmin”ti.	92	
PA_sn_35:92.2.7	Navamaṁ.	92	
PA_sn_35:93.0.1	Saṁyutta Nikāya 35.93	93	
PA_sn_35:93.0.2	9. Channavagga	93	
PA_sn_35:93.0.3	Dutiyadvayasutta	93	
PA_sn_35:93.1.1	“Dvayaṁ, bhikkhave, paṭicca viññāṇaṁ sambhoti.	93	
PA_sn_35:93.1.2	Kathañca, bhikkhave, dvayaṁ paṭicca viññāṇaṁ sambhoti?	93	
PA_sn_35:93.1.3	Cakkhuñca paṭicca rūpe ca uppajjati cakkhuviññāṇaṁ.	93	
PA_sn_35:93.1.4	Cakkhu aniccaṁ vipariṇāmi aññathābhāvi.	93	
PA_sn_35:93.1.5	Rūpā aniccā vipariṇāmino aññathābhāvino.	93	
PA_sn_35:93.1.6	Itthetaṁ dvayaṁ calañceva byathañca aniccaṁ vipariṇāmi aññathābhāvi.	93	
PA_sn_35:93.1.7	Cakkhuviññāṇaṁ aniccaṁ vipariṇāmi aññathābhāvi.	93	
PA_sn_35:93.1.8	Yopi hetu yopi paccayo cakkhuviññāṇassa uppādāya, sopi hetu sopi paccayo anicco vipariṇāmī aññathābhāvī.	93	
PA_sn_35:93.1.9	Aniccaṁ kho pana, bhikkhave, paccayaṁ paṭicca uppannaṁ cakkhuviññāṇaṁ kuto niccaṁ bhavissati.	93	
PA_sn_35:93.1.10	Yā kho, bhikkhave, imesaṁ tiṇṇaṁ dhammānaṁ saṅgati sannipāto samavāyo, ayaṁ vuccati cakkhusamphasso.	93	
PA_sn_35:93.1.11	Cakkhusamphassopi anicco vipariṇāmī aññathābhāvī.	93	
PA_sn_35:93.1.12	Yopi hetu yopi paccayo cakkhusamphassassa uppādāya, sopi hetu sopi paccayo anicco vipariṇāmī aññathābhāvī.	93	
PA_sn_35:93.1.13	Aniccaṁ kho pana, bhikkhave, paccayaṁ paṭicca uppanno cakkhusamphasso kuto nicco bhavissati.	93	
PA_sn_35:93.1.14	Phuṭṭho, bhikkhave, vedeti, phuṭṭho ceteti, phuṭṭho sañjānāti.	93	
PA_sn_35:93.1.15	Itthetepi dhammā calā ceva byathā ca aniccā vipariṇāmino aññathābhāvino …pe…	93	
PA_sn_35:93.2.1	Jivhañca paṭicca rase ca uppajjati jivhāviññāṇaṁ.	93	
PA_sn_35:93.2.2	Jivhā aniccā vipariṇāmī aññathābhāvī.	93	
PA_sn_35:93.2.3	Rasā aniccā vipariṇāmino aññathābhāvino.	93	
PA_sn_35:93.2.4	Itthetaṁ dvayaṁ calañceva byathañca aniccaṁ vipariṇāmi aññathābhāvi.	93	
PA_sn_35:93.2.5	Jivhāviññāṇaṁ aniccaṁ vipariṇāmi aññathābhāvi.	93	
PA_sn_35:93.2.6	Yopi hetu yopi paccayo jivhāviññāṇassa uppādāya, sopi hetu sopi paccayo anicco vipariṇāmī aññathābhāvī.	93	
PA_sn_35:93.2.7	Aniccaṁ kho pana, bhikkhave, paccayaṁ paṭicca uppannaṁ jivhāviññāṇaṁ, kuto niccaṁ bhavissati.	93	
PA_sn_35:93.2.8	Yā kho, bhikkhave, imesaṁ tiṇṇaṁ dhammānaṁ saṅgati sannipāto samavāyo, ayaṁ vuccati jivhāsamphasso.	93	
PA_sn_35:93.2.9	Jivhāsamphassopi anicco vipariṇāmī aññathābhāvī.	93	
PA_sn_35:93.2.10	Yopi hetu yopi paccayo jivhāsamphassassa uppādāya, sopi hetu sopi paccayo anicco vipariṇāmī aññathābhāvī.	93	
PA_sn_35:93.2.11	Aniccaṁ kho pana, bhikkhave, paccayaṁ paṭicca uppanno jivhāsamphasso, kuto nicco bhavissati.	93	
PA_sn_35:93.2.12	Phuṭṭho, bhikkhave, vedeti, phuṭṭho ceteti, phuṭṭho sañjānāti.	93	
PA_sn_35:93.2.13	Itthetepi dhammā calā ceva byathā ca aniccā vipariṇāmino aññathābhāvino …pe…	93	
PA_sn_35:93.3.1	Manañca paṭicca dhamme ca uppajjati manoviññāṇaṁ.	93	
PA_sn_35:93.3.2	Mano anicco vipariṇāmī aññathābhāvī.	93	
PA_sn_35:93.3.3	Dhammā aniccā vipariṇāmino aññathābhāvino.	93	
PA_sn_35:93.3.4	Itthetaṁ dvayaṁ calañceva byathañca aniccaṁ vipariṇāmi aññathābhāvi.	93	
PA_sn_35:93.3.5	Manoviññāṇaṁ aniccaṁ vipariṇāmi aññathābhāvi.	93	
PA_sn_35:93.3.6	Yopi hetu yopi paccayo manoviññāṇassa uppādāya, sopi hetu sopi paccayo anicco vipariṇāmī aññathābhāvī.	93	
PA_sn_35:93.3.7	Aniccaṁ kho pana, bhikkhave, paccayaṁ paṭicca uppannaṁ manoviññāṇaṁ, kuto niccaṁ bhavissati.	93	
PA_sn_35:93.3.8	Yā kho, bhikkhave, imesaṁ tiṇṇaṁ dhammānaṁ saṅgati sannipāto samavāyo, ayaṁ vuccati manosamphasso.	93	
PA_sn_35:93.3.9	Manosamphassopi anicco vipariṇāmī aññathābhāvī.	93	
PA_sn_35:93.3.10	Yopi hetu yopi paccayo manosamphassassa uppādāya, sopi hetu sopi paccayo anicco vipariṇāmī aññathābhāvī.	93	
PA_sn_35:93.3.11	Aniccaṁ kho pana, bhikkhave, paccayaṁ paṭicca uppanno manosamphasso, kuto nicco bhavissati.	93	
PA_sn_35:93.3.12	Phuṭṭho, bhikkhave, vedeti, phuṭṭho ceteti, phuṭṭho sañjānāti.	93	
PA_sn_35:93.3.13	Itthetepi dhammā calā ceva byathā ca aniccā vipariṇāmino aññathābhāvino.	93	
PA_sn_35:93.3.14	Evaṁ kho, bhikkhave, dvayaṁ paṭicca viññāṇaṁ sambhotī”ti.	93	
PA_sn_35:93.3.15	Dasamaṁ.	93	
PA_sn_35:93.3.16	Channavaggo catuttho.	93	
PA_sn_35:93.4.0	Tassuddānaṁ	93	
PA_sn_35:93.4.1	Palokasuññā saṅkhittaṁ,	93	
PA_sn_35:93.4.2	channo puṇṇo ca bāhiyo;	93	
PA_sn_35:93.4.3	Ejena ca duve vuttā,	93	
PA_sn_35:93.4.4	dvayehi apare duveti.	93	
PA_sn_35:94.0.1	Saṁyutta Nikāya 35.94	94	
PA_sn_35:94.0.2	10. Saḷavagga	94	
PA_sn_35:94.0.3	Adantaaguttasutta	94	
PA_sn_35:94.1.1	Sāvatthinidānaṁ.	94	
PA_sn_35:94.1.2	“Chayime, bhikkhave, phassāyatanā adantā aguttā arakkhitā asaṁvutā dukkhādhivāhā honti.	94	
PA_sn_35:94.1.3	Katame cha?	94	
PA_sn_35:94.1.4	Cakkhu, bhikkhave, phassāyatanaṁ adantaṁ aguttaṁ arakkhitaṁ asaṁvutaṁ dukkhādhivāhaṁ hoti …pe…	94	
PA_sn_35:94.1.5	jivhā, bhikkhave, phassāyatanaṁ adantaṁ aguttaṁ arakkhitaṁ asaṁvutaṁ dukkhādhivāhaṁ hoti …pe…	94	
PA_sn_35:94.1.6	mano, bhikkhave, phassāyatanaṁ adantaṁ aguttaṁ arakkhitaṁ asaṁvutaṁ dukkhādhivāhaṁ hoti.	94	
PA_sn_35:94.1.7	Ime kho, bhikkhave, cha phassāyatanā adantā aguttā arakkhitā asaṁvutā dukkhādhivāhā honti”.	94	
PA_sn_35:94.2.1	Chayime, bhikkhave, phassāyatanā sudantā suguttā surakkhitā susaṁvutā sukhādhivāhā honti.	94	
PA_sn_35:94.2.2	Katame cha?	94	
PA_sn_35:94.2.3	Cakkhu, bhikkhave, phassāyatanaṁ sudantaṁ suguttaṁ surakkhitaṁ susaṁvutaṁ sukhādhivāhaṁ hoti …pe…	94	
PA_sn_35:94.2.4	jivhā, bhikkhave, phassāyatanaṁ sudantaṁ suguttaṁ surakkhitaṁ susaṁvutaṁ sukhādhivāhaṁ hoti …pe…	94	
PA_sn_35:94.2.5	mano, bhikkhave, phassāyatanaṁ sudantaṁ suguttaṁ surakkhitaṁ susaṁvutaṁ sukhādhivāhaṁ hoti.	94	
PA_sn_35:94.2.6	Ime kho, bhikkhave, cha phassāyatanā sudantā suguttā surakkhitā susaṁvutā sukhādhivāhā hontī”ti.	94	
PA_sn_35:94.2.7	Idamavoca bhagavā …pe…	94	
PA_sn_35:94.2.8	etadavoca satthā:	94	
PA_sn_35:94.3.1	“Saḷeva phassāyatanāni bhikkhavo,	94	
PA_sn_35:94.3.2	Asaṁvuto yattha dukkhaṁ nigacchati;	94	
PA_sn_35:94.3.3	Tesañca ye saṁvaraṇaṁ avedisuṁ,	94	
PA_sn_35:94.3.4	Saddhādutiyā viharantānavassutā.	94	
PA_sn_35:94.4.1	Disvāna rūpāni manoramāni,	94	
PA_sn_35:94.4.2	Athopi disvāna amanoramāni;	94	
PA_sn_35:94.4.3	Manorame rāgapathaṁ vinodaye,	94	
PA_sn_35:94.4.4	Na cāppiyaṁ meti manaṁ padosaye.	94	
PA_sn_35:94.5.1	Saddañca sutvā dubhayaṁ piyāppiyaṁ,	94	
PA_sn_35:94.5.2	Piyamhi sadde na samucchito siyā;	94	
PA_sn_35:94.5.3	Athoppiye dosagataṁ vinodaye,	94	
PA_sn_35:94.5.4	Na cāppiyaṁ meti manaṁ padosaye.	94	
PA_sn_35:94.6.1	Gandhañca ghatvā surabhiṁ manoramaṁ,	94	
PA_sn_35:94.6.2	Athopi ghatvā asuciṁ akantiyaṁ;	94	
PA_sn_35:94.6.3	Akantiyasmiṁ paṭighaṁ vinodaye,	94	
PA_sn_35:94.6.4	Chandānunīto na ca kantiye siyā.	94	
PA_sn_35:94.7.1	Rasañca bhotvāna asāditañca sāduṁ,	94	
PA_sn_35:94.7.2	Athopi bhotvāna asādumekadā;	94	
PA_sn_35:94.7.3	Sāduṁ rasaṁ nājjhosāya bhuñje,	94	
PA_sn_35:94.7.4	Virodhamāsādusu nopadaṁsaye.	94	
PA_sn_35:94.8.1	Phassena phuṭṭho na sukhena majje,	94	
PA_sn_35:94.8.2	Dukkhena phuṭṭhopi na sampavedhe;	94	
PA_sn_35:94.8.3	Phassadvayaṁ sukhadukkhe upekkhe,	94	
PA_sn_35:94.8.4	Anānuruddho aviruddha kenaci.	94	
PA_sn_35:94.9.1	Papañcasaññā itarītarā narā,	94	
PA_sn_35:94.9.2	Papañcayantā upayanti saññino;	94	
PA_sn_35:94.9.3	Manomayaṁ gehasitañca sabbaṁ,	94	
PA_sn_35:94.9.4	Panujja nekkhammasitaṁ irīyati.	94	
PA_sn_35:94.10.1	Evaṁ mano chassu yadā subhāvito,	94	
PA_sn_35:94.10.2	Phuṭṭhassa cittaṁ na vikampate kvaci;	94	
PA_sn_35:94.10.3	Te rāgadose abhibhuyya bhikkhavo,	94	
PA_sn_35:94.10.4	Bhavattha jātimaraṇassa pāragā”ti.	94	
PA_sn_35:94.10.5	Paṭhamaṁ.	94	
PA_sn_35:95.0.1	Saṁyutta Nikāya 35.95	95	
PA_sn_35:95.0.2	10. Saḷavagga	95	
PA_sn_35:95.0.3	Mālukyaputtasutta	95	
PA_sn_35:95.1.1	Atha kho āyasmā mālukyaputto yena bhagavā tenupasaṅkami …pe… ekamantaṁ nisinno kho āyasmā mālukyaputto bhagavantaṁ etadavoca:	95	
PA_sn_35:95.1.2	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	95	
PA_sn_35:95.2.1	“Ettha dāni, mālukyaputta, kiṁ dahare bhikkhū vakkhāma.	95	
PA_sn_35:95.2.2	Yatra hi nāma tvaṁ, bhikkhu, jiṇṇo vuddho mahallako addhagato vayoanuppatto saṅkhittena ovādaṁ yācasī”ti.	95	
PA_sn_35:95.3.1	“Kiñcāpāhaṁ, bhante, jiṇṇo vuddho mahallako addhagato vayoanuppatto.	95	
PA_sn_35:95.3.2_0	Desetu me, bhante, bhagavā saṅkhittena dhammaṁ, desetu sugato saṅkhittena dhammaṁ,	95	
PA_sn_35:95.3.2_1	appeva nāmāhaṁ bhagavato bhāsitassa atthaṁ ājāneyyaṁ. Appeva nāmāhaṁ bhagavato bhāsitassa dāyādo assan”ti.	95	
PA_sn_35:95.4.1	“Taṁ kiṁ maññasi, mālukyaputta,	95	
PA_sn_35:95.4.2	ye te cakkhuviññeyyā rūpā adiṭṭhā adiṭṭhapubbā, na ca passasi, na ca te hoti passeyyanti? Atthi te tattha chando vā rāgo vā pemaṁ vā”ti?	95	
PA_sn_35:95.4.3	“No hetaṁ, bhante”.	95	
PA_sn_35:95.5.1	“Ye te sotaviññeyyā saddā assutā assutapubbā, na ca suṇāsi, na ca te hoti suṇeyyanti? Atthi te tattha chando vā rāgo vā pemaṁ vā”ti?	95	
PA_sn_35:95.5.2	“No hetaṁ, bhante”.	95	
PA_sn_35:95.6.1	“Ye te ghānaviññeyyā gandhā aghāyitā aghāyitapubbā, na ca ghāyasi, na ca te hoti ghāyeyyanti? Atthi te tattha chando vā rāgo vā pemaṁ vā”ti?	95	
PA_sn_35:95.6.2	“No hetaṁ, bhante”.	95	
PA_sn_35:95.7.1	“Ye te jivhāviññeyyā rasā asāyitā asāyitapubbā, na ca sāyasi, na ca te hoti sāyeyyanti? Atthi te tattha chando vā rāgo vā pemaṁ vā”ti?	95	
PA_sn_35:95.7.2	“No hetaṁ, bhante”.	95	
PA_sn_35:95.8.1	“Ye te kāyaviññeyyā phoṭṭhabbā asamphuṭṭhā asamphuṭṭhapubbā, na ca phusasi, na ca te hoti phuseyyanti? Atthi te tattha chando vā rāgo vā pemaṁ vā”ti?	95	
PA_sn_35:95.8.2	“No hetaṁ, bhante”.	95	
PA_sn_35:95.9.1	“Ye te manoviññeyyā dhammā aviññātā aviññātapubbā, na ca vijānāsi, na ca te hoti vijāneyyanti? Atthi te tattha chando vā rāgo vā pemaṁ vā”ti?	95	
PA_sn_35:95.9.2	“No hetaṁ, bhante”.	95	
PA_sn_35:95.10.1_0	“Ettha ca te, mālukyaputta, diṭṭhasutamutaviññātabbesu dhammesu diṭṭhe diṭṭhamattaṁ	95	
PA_sn_35:95.10.1_1	bhavissati, sute sutamattaṁ bhavissati, mute mutamattaṁ bhavissati, viññāte viññātamattaṁ bhavissati.	95	
PA_sn_35:95.10.2_0	Yato kho te, mālukyaputta, diṭṭhasutamutaviññātabbesu dhammesu diṭṭhe diṭṭhamattaṁ	95	
PA_sn_35:95.10.2_1	bhavissati, sute sutamattaṁ bhavissati, mute mutamattaṁ bhavissati, viññāte viññātamattaṁ bhavissati;	95	
PA_sn_35:95.10.3	tato tvaṁ, mālukyaputta, na tena.	95	
PA_sn_35:95.10.4	Yato tvaṁ, mālukyaputta, na tena;	95	
PA_sn_35:95.10.5	tato tvaṁ, mālukyaputta, na tattha.	95	
PA_sn_35:95.10.6	Yato tvaṁ, mālukyaputta, na tattha;	95	
PA_sn_35:95.10.7	tato tvaṁ, mālukyaputta, nevidha, na huraṁ, na ubhayamantarena.	95	
PA_sn_35:95.10.8	Esevanto dukkhassā”ti.	95	
PA_sn_35:95.11.1	“Imassa khvāhaṁ, bhante, bhagavatā saṅkhittena bhāsitassa vitthārena atthaṁ ājānāmi:	95	
PA_sn_35:95.12.1	‘Rūpaṁ disvā sati muṭṭhā,	95	
PA_sn_35:95.12.2	Piyaṁ nimittaṁ manasi karoto;	95	
PA_sn_35:95.12.3	Sārattacitto vedeti,	95	
PA_sn_35:95.12.4	Tañca ajjhosa tiṭṭhati.	95	
PA_sn_35:95.13.1	Tassa vaḍḍhanti vedanā,	95	
PA_sn_35:95.13.2	anekā rūpasambhavā;	95	
PA_sn_35:95.13.3	Abhijjhā ca vihesā ca,	95	
PA_sn_35:95.13.4	cittamassūpahaññati;	95	
PA_sn_35:95.13.5	Evaṁ ācinato dukkhaṁ,	95	
PA_sn_35:95.13.6	ārā nibbāna vuccati.	95	
PA_sn_35:95.14.1	Saddaṁ sutvā sati muṭṭhā,	95	
PA_sn_35:95.14.2	Piyaṁ nimittaṁ manasi karoto;	95	
PA_sn_35:95.14.3	Sārattacitto vedeti,	95	
PA_sn_35:95.14.4	Tañca ajjhosa tiṭṭhati.	95	
PA_sn_35:95.15.1	Tassa vaḍḍhanti vedanā,	95	
PA_sn_35:95.15.2	anekā saddasambhavā;	95	
PA_sn_35:95.15.3	Abhijjhā ca vihesā ca,	95	
PA_sn_35:95.15.4	cittamassūpahaññati;	95	
PA_sn_35:95.15.5	Evaṁ ācinato dukkhaṁ,	95	
PA_sn_35:95.15.6	ārā nibbāna vuccati.	95	
PA_sn_35:95.16.1	Gandhaṁ ghatvā sati muṭṭhā,	95	
PA_sn_35:95.16.2	Piyaṁ nimittaṁ manasi karoto;	95	
PA_sn_35:95.16.3	Sārattacitto vedeti,	95	
PA_sn_35:95.16.4	Tañca ajjhosa tiṭṭhati.	95	
PA_sn_35:95.17.1	Tassa vaḍḍhanti vedanā,	95	
PA_sn_35:95.17.2	anekā gandhasambhavā;	95	
PA_sn_35:95.17.3	Abhijjhā ca vihesā ca,	95	
PA_sn_35:95.17.4	cittamassūpahaññati;	95	
PA_sn_35:95.17.5	Evaṁ ācinato dukkhaṁ,	95	
PA_sn_35:95.17.6	ārā nibbāna vuccati.	95	
PA_sn_35:95.18.1	Rasaṁ bhotvā sati muṭṭhā,	95	
PA_sn_35:95.18.2	Piyaṁ nimittaṁ manasi karoto;	95	
PA_sn_35:95.18.3	Sārattacitto vedeti,	95	
PA_sn_35:95.18.4	Tañca ajjhosa tiṭṭhati.	95	
PA_sn_35:95.19.1	Tassa vaḍḍhanti vedanā,	95	
PA_sn_35:95.19.2	anekā rasasambhavā;	95	
PA_sn_35:95.19.3	Abhijjhā ca vihesā ca,	95	
PA_sn_35:95.19.4	cittamassūpahaññati;	95	
PA_sn_35:95.19.5	Evaṁ ācinato dukkhaṁ,	95	
PA_sn_35:95.19.6	ārā nibbāna vuccati.	95	
PA_sn_35:95.20.1	Phassaṁ phussa sati muṭṭhā,	95	
PA_sn_35:95.20.2	Piyaṁ nimittaṁ manasi karoto;	95	
PA_sn_35:95.20.3	Sārattacitto vedeti,	95	
PA_sn_35:95.20.4	Tañca ajjhosa tiṭṭhati.	95	
PA_sn_35:95.21.1	Tassa vaḍḍhanti vedanā,	95	
PA_sn_35:95.21.2	anekā phassasambhavā;	95	
PA_sn_35:95.21.3	Abhijjhā ca vihesā ca,	95	
PA_sn_35:95.21.4	cittamassūpahaññati;	95	
PA_sn_35:95.21.5	Evaṁ ācinato dukkhaṁ,	95	
PA_sn_35:95.21.6	ārā nibbāna vuccati.	95	
PA_sn_35:95.22.1	Dhammaṁ ñatvā sati muṭṭhā,	95	
PA_sn_35:95.22.2	Piyaṁ nimittaṁ manasi karoto;	95	
PA_sn_35:95.22.3	Sārattacitto vedeti,	95	
PA_sn_35:95.22.4	Tañca ajjhosa tiṭṭhati.	95	
PA_sn_35:95.23.1	Tassa vaḍḍhanti vedanā,	95	
PA_sn_35:95.23.2	anekā dhammasambhavā;	95	
PA_sn_35:95.23.3	Abhijjhā ca vihesā ca,	95	
PA_sn_35:95.23.4	cittamassūpahaññati;	95	
PA_sn_35:95.23.5	Evaṁ ācinato dukkhaṁ,	95	
PA_sn_35:95.23.6	ārā nibbāna vuccati.	95	
PA_sn_35:95.24.1	Na so rajjati rūpesu,	95	
PA_sn_35:95.24.2	rūpaṁ disvā paṭissato;	95	
PA_sn_35:95.24.3	Virattacitto vedeti,	95	
PA_sn_35:95.24.4	tañca nājjhosa tiṭṭhati.	95	
PA_sn_35:95.25.1	Yathāssa passato rūpaṁ,	95	
PA_sn_35:95.25.2	sevato cāpi vedanaṁ;	95	
PA_sn_35:95.25.3	Khīyati nopacīyati,	95	
PA_sn_35:95.25.4	evaṁ so caratī sato;	95	
PA_sn_35:95.25.5	Evaṁ apacinato dukkhaṁ,	95	
PA_sn_35:95.25.6	santike nibbāna vuccati.	95	
PA_sn_35:95.26.1	Na so rajjati saddesu,	95	
PA_sn_35:95.26.2	saddaṁ sutvā paṭissato;	95	
PA_sn_35:95.26.3	Virattacitto vedeti,	95	
PA_sn_35:95.26.4	tañca nājjhosa tiṭṭhati.	95	
PA_sn_35:95.27.1	Yathāssa suṇato saddaṁ,	95	
PA_sn_35:95.27.2	sevato cāpi vedanaṁ;	95	
PA_sn_35:95.27.3	Khīyati nopacīyati,	95	
PA_sn_35:95.27.4	evaṁ so caratī sato;	95	
PA_sn_35:95.27.5	Evaṁ apacinato dukkhaṁ,	95	
PA_sn_35:95.27.6	santike nibbāna vuccati.	95	
PA_sn_35:95.28.1	Na so rajjati gandhesu,	95	
PA_sn_35:95.28.2	gandhaṁ ghatvā paṭissato;	95	
PA_sn_35:95.28.3	Virattacitto vedeti,	95	
PA_sn_35:95.28.4	tañca nājjhosa tiṭṭhati.	95	
PA_sn_35:95.29.1	Yathāssa ghāyato gandhaṁ,	95	
PA_sn_35:95.29.2	sevato cāpi vedanaṁ;	95	
PA_sn_35:95.29.3	Khīyati nopacīyati,	95	
PA_sn_35:95.29.4	evaṁ so caratī sato;	95	
PA_sn_35:95.29.5	Evaṁ apacinato dukkhaṁ,	95	
PA_sn_35:95.29.6	santike nibbāna vuccati.	95	
PA_sn_35:95.30.1	Na so rajjati rasesu,	95	
PA_sn_35:95.30.2	rasaṁ bhotvā paṭissato;	95	
PA_sn_35:95.30.3	Virattacitto vedeti,	95	
PA_sn_35:95.30.4	tañca nājjhosa tiṭṭhati.	95	
PA_sn_35:95.31.1	Yathāssa sāyato rasaṁ,	95	
PA_sn_35:95.31.2	sevato cāpi vedanaṁ;	95	
PA_sn_35:95.31.3	Khīyati nopacīyati,	95	
PA_sn_35:95.31.4	evaṁ so caratī sato;	95	
PA_sn_35:95.31.5	Evaṁ apacinato dukkhaṁ,	95	
PA_sn_35:95.31.6	santike nibbāna vuccati.	95	
PA_sn_35:95.32.1	Na so rajjati phassesu,	95	
PA_sn_35:95.32.2	phassaṁ phussa paṭissato;	95	
PA_sn_35:95.32.3	Virattacitto vedeti,	95	
PA_sn_35:95.32.4	tañca nājjhosa tiṭṭhati.	95	
PA_sn_35:95.33.1	Yathāssa phusato phassaṁ,	95	
PA_sn_35:95.33.2	sevato cāpi vedanaṁ;	95	
PA_sn_35:95.33.3	Khīyati nopacīyati,	95	
PA_sn_35:95.33.4	evaṁ so caratī sato;	95	
PA_sn_35:95.33.5	Evaṁ apacinato dukkhaṁ,	95	
PA_sn_35:95.33.6	santike nibbāna vuccati.	95	
PA_sn_35:95.34.1	Na so rajjati dhammesu,	95	
PA_sn_35:95.34.2	dhammaṁ ñatvā paṭissato;	95	
PA_sn_35:95.34.3	Virattacitto vedeti,	95	
PA_sn_35:95.34.4	tañca nājjhosa tiṭṭhati.	95	
PA_sn_35:95.35.1	Yathāssa jānato dhammaṁ,	95	
PA_sn_35:95.35.2	Sevato cāpi vedanaṁ;	95	
PA_sn_35:95.35.3	Khīyati nopacīyati,	95	
PA_sn_35:95.35.4	Evaṁ so caratī sato;	95	
PA_sn_35:95.35.5	Evaṁ apacinato dukkhaṁ,	95	
PA_sn_35:95.35.6	Santike nibbāna vuccatī’ti.	95	
PA_sn_35:95.36.1	Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	95	
PA_sn_35:95.36.2	“Sādhu sādhu, mālukyaputta.	95	
PA_sn_35:95.36.3	Sādhu kho tvaṁ, mālukyaputta, mayā saṅkhittena bhāsitassa vitthārena atthaṁ ājānāsi:	95	
PA_sn_35:95.37.1	‘Rūpaṁ disvā sati muṭṭhā,	95	
PA_sn_35:95.37.2	Piyaṁ nimittaṁ manasi karoto;	95	
PA_sn_35:95.37.3	Sārattacitto vedeti,	95	
PA_sn_35:95.37.4	Tañca ajjhosa tiṭṭhati.	95	
PA_sn_35:95.38.1	Tassa vaḍḍhanti vedanā,	95	
PA_sn_35:95.38.2	anekā rūpasambhavā;	95	
PA_sn_35:95.38.3	Abhijjhā ca vihesā ca,	95	
PA_sn_35:95.38.4	cittamassūpahaññati;	95	
PA_sn_35:95.38.5	Evaṁ ācinato dukkhaṁ,	95	
PA_sn_35:95.38.6	ārā nibbāna vuccati.	95	
PA_sn_35:95.38.7	…pe…	95	
PA_sn_35:95.39.1	Na so rajjati dhammesu,	95	
PA_sn_35:95.39.2	dhammaṁ ñatvā paṭissato;	95	
PA_sn_35:95.39.3	Virattacitto vedeti,	95	
PA_sn_35:95.39.4	tañca nājjhosa tiṭṭhati.	95	
PA_sn_35:95.40.1	Yathāssa vijānato dhammaṁ,	95	
PA_sn_35:95.40.2	Sevato cāpi vedanaṁ;	95	
PA_sn_35:95.40.3	Khīyati nopacīyati,	95	
PA_sn_35:95.40.4	Evaṁ so caratī sato;	95	
PA_sn_35:95.40.5	Evaṁ apacinato dukkhaṁ,	95	
PA_sn_35:95.40.6	Santike nibbāna vuccatī’ti.	95	
PA_sn_35:95.41.1	Imassa kho, mālukyaputta, mayā saṅkhittena bhāsitassa evaṁ vitthārena attho daṭṭhabbo”ti.	95	
PA_sn_35:95.42.1	Atha kho āyasmā mālukyaputto bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	95	
PA_sn_35:95.42.2_0	Atha kho āyasmā mālukyaputto eko vūpakaṭṭho appamatto ātāpī pahitatto viharanto nacirasseva—yassatthāya	95	
PA_sn_35:95.42.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	95	
PA_sn_35:95.42.2_2	diṭṭheva dhamme sayaṁ abhiññā sacchikatvā upasampajja vihāsi.	95	
PA_sn_35:95.42.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	95	
PA_sn_35:95.42.4	Aññataro ca panāyasmā mālukyaputto arahataṁ ahosīti.	95	
PA_sn_35:95.42.5	Dutiyaṁ.	95	
PA_sn_35:96.0.1	Saṁyutta Nikāya 35.96	96	
PA_sn_35:96.0.2	10. Saḷavagga	96	
PA_sn_35:96.0.3	Parihānadhammasutta	96	
PA_sn_35:96.1.1	“Parihānadhammañca vo, bhikkhave, desessāmi aparihānadhammañca cha ca abhibhāyatanāni.	96	
PA_sn_35:96.1.2	Taṁ suṇātha.	96	
PA_sn_35:96.1.3	Kathañca, bhikkhave, parihānadhammo hoti?	96	
PA_sn_35:96.1.4	Idha, bhikkhave, bhikkhuno cakkhunā rūpaṁ disvā uppajjanti pāpakā akusalā sarasaṅkappā saṁyojaniyā.	96	
PA_sn_35:96.1.5	Tañce bhikkhu adhivāseti nappajahati na vinodeti na byantīkaroti na anabhāvaṁ gameti, veditabbametaṁ, bhikkhave, bhikkhunā:	96	
PA_sn_35:96.1.6	‘parihāyāmi kusalehi dhammehi’.	96	
PA_sn_35:96.1.7	Parihānañhetaṁ vuttaṁ bhagavatāti …pe….	96	
PA_sn_35:96.2.1	Puna caparaṁ, bhikkhave, bhikkhuno jivhāya rasaṁ sāyitvā uppajjanti …pe…	96	
PA_sn_35:96.2.2	puna caparaṁ, bhikkhave, bhikkhuno manasā dhammaṁ viññāya uppajjanti pāpakā akusalā sarasaṅkappā saṁyojaniyā.	96	
PA_sn_35:96.2.3	Tañce bhikkhu adhivāseti nappajahati na vinodeti na byantīkaroti na anabhāvaṁ gameti, veditabbametaṁ, bhikkhave, bhikkhunā:	96	
PA_sn_35:96.2.4	‘parihāyāmi kusalehi dhammehi’.	96	
PA_sn_35:96.2.5	Parihānañhetaṁ vuttaṁ bhagavatāti.	96	
PA_sn_35:96.2.6	Evaṁ kho, bhikkhave, parihānadhammo hoti.	96	
PA_sn_35:96.3.1	Kathañca, bhikkhave, aparihānadhammo hoti?	96	
PA_sn_35:96.3.2	Idha, bhikkhave, bhikkhuno cakkhunā rūpaṁ disvā uppajjanti pāpakā akusalā sarasaṅkappā saṁyojaniyā.	96	
PA_sn_35:96.3.3	Tañce bhikkhu nādhivāseti pajahati vinodeti byantīkaroti anabhāvaṁ gameti, veditabbametaṁ, bhikkhave, bhikkhunā:	96	
PA_sn_35:96.3.4	‘na parihāyāmi kusalehi dhammehi’.	96	
PA_sn_35:96.3.5	Aparihānañhetaṁ vuttaṁ bhagavatāti …pe….	96	
PA_sn_35:96.4.1	Puna caparaṁ, bhikkhave, bhikkhuno jivhāya rasaṁ sāyitvā uppajjanti …pe…	96	
PA_sn_35:96.4.2	puna caparaṁ, bhikkhave, bhikkhuno manasā dhammaṁ viññāya uppajjanti pāpakā akusalā sarasaṅkappā saṁyojaniyā.	96	
PA_sn_35:96.4.3	Tañce bhikkhu nādhivāseti pajahati vinodeti byantīkaroti anabhāvaṁ gameti, veditabbametaṁ, bhikkhave, bhikkhunā:	96	
PA_sn_35:96.4.4	‘na parihāyāmi kusalehi dhammehi’.	96	
PA_sn_35:96.4.5	Aparihānañhetaṁ vuttaṁ bhagavatāti.	96	
PA_sn_35:96.4.6	Evaṁ kho, bhikkhave, aparihānadhammo hoti.	96	
PA_sn_35:96.5.1	Katamāni ca, bhikkhave, cha abhibhāyatanāni?	96	
PA_sn_35:96.5.2	Idha, bhikkhave, bhikkhuno cakkhunā rūpaṁ disvā nuppajjanti pāpakā akusalā sarasaṅkappā saṁyojaniyā.	96	
PA_sn_35:96.5.3	Veditabbametaṁ, bhikkhave, bhikkhunā:	96	
PA_sn_35:96.5.4	‘abhibhūtametaṁ āyatanaṁ’.	96	
PA_sn_35:96.5.5	Abhibhāyatanañhetaṁ vuttaṁ bhagavatāti …pe…	96	
PA_sn_35:96.5.6	puna caparaṁ, bhikkhave, bhikkhuno manasā dhammaṁ viññāya nuppajjanti pāpakā akusalā dhammā sarasaṅkappā saṁyojaniyā.	96	
PA_sn_35:96.5.7	Veditabbametaṁ, bhikkhave, bhikkhunā:	96	
PA_sn_35:96.5.8	‘abhibhūtametaṁ āyatanaṁ’.	96	
PA_sn_35:96.5.9	Abhibhāyatanañhetaṁ vuttaṁ bhagavatāti.	96	
PA_sn_35:96.5.10	Imāni vuccanti, bhikkhave, cha abhibhāyatanānī”ti.	96	
PA_sn_35:96.5.11	Tatiyaṁ.	96	
PA_sn_35:97.0.1	Saṁyutta Nikāya 35.97	97	
PA_sn_35:97.0.2	10. Saḷavagga	97	
PA_sn_35:97.0.3	Pamādavihārīsutta	97	
PA_sn_35:97.1.1	“Pamādavihāriñca vo, bhikkhave, desessāmi appamādavihāriñca.	97	
PA_sn_35:97.1.2	Taṁ suṇātha.	97	
PA_sn_35:97.1.3	Kathañca, bhikkhave, pamādavihārī hoti?	97	
PA_sn_35:97.1.4	Cakkhundriyaṁ asaṁvutassa, bhikkhave, viharato cittaṁ byāsiñcati cakkhuviññeyyesu rūpesu.	97	
PA_sn_35:97.1.5	tassa byāsittacittassa pāmojjaṁ na hoti.	97	
PA_sn_35:97.1.6	Pāmojje asati pīti na hoti.	97	
PA_sn_35:97.1.7	Pītiyā asati passaddhi na hoti.	97	
PA_sn_35:97.1.8	Passaddhiyā asati dukkhaṁ hoti.	97	
PA_sn_35:97.1.9	Dukkhino cittaṁ na samādhiyati.	97	
PA_sn_35:97.1.10	Asamāhite citte dhammā na pātubhavanti.	97	
PA_sn_35:97.1.11	Dhammānaṁ apātubhāvā pamādavihārītveva saṅkhaṁ gacchati …pe…	97	
PA_sn_35:97.1.12	jivhindriyaṁ asaṁvutassa, bhikkhave, viharato cittaṁ byāsiñcati jivhāviññeyyesu rasesu,	97	
PA_sn_35:97.1.13	tassa byāsittacittassa …pe…	97	
PA_sn_35:97.1.14	pamādavihārītveva saṅkhaṁ gacchati …pe…	97	
PA_sn_35:97.1.15	manindriyaṁ asaṁvutassa, bhikkhave, viharato cittaṁ byāsiñcati manoviññeyyesu dhammesu,	97	
PA_sn_35:97.1.16	tassa byāsittacittassa pāmojjaṁ na hoti.	97	
PA_sn_35:97.1.17	Pāmojje asati pīti na hoti.	97	
PA_sn_35:97.1.18	Pītiyā asati passaddhi na hoti.	97	
PA_sn_35:97.1.19	Passaddhiyā asati dukkhaṁ hoti.	97	
PA_sn_35:97.1.20	Dukkhino cittaṁ na samādhiyati.	97	
PA_sn_35:97.1.21	Asamāhite citte dhammā na pātubhavanti.	97	
PA_sn_35:97.1.22	Dhammānaṁ apātubhāvā pamādavihārītveva saṅkhaṁ gacchati.	97	
PA_sn_35:97.1.23	Evaṁ kho, bhikkhave, pamādavihārī hoti.	97	
PA_sn_35:97.2.1	Kathañca, bhikkhave, appamādavihārī hoti?	97	
PA_sn_35:97.2.2	Cakkhundriyaṁ saṁvutassa, bhikkhave, viharato cittaṁ na byāsiñcati cakkhuviññeyyesu rūpesu,	97	
PA_sn_35:97.2.3	tassa abyāsittacittassa pāmojjaṁ jāyati.	97	
PA_sn_35:97.2.4	Pamuditassa pīti jāyati.	97	
PA_sn_35:97.2.5	Pītimanassa kāyo passambhati.	97	
PA_sn_35:97.2.6	Passaddhakāyo sukhaṁ viharati.	97	
PA_sn_35:97.2.7	Sukhino cittaṁ samādhiyati.	97	
PA_sn_35:97.2.8	Samāhite citte dhammā pātubhavanti.	97	
PA_sn_35:97.2.9	Dhammānaṁ pātubhāvā appamādavihārītveva saṅkhaṁ gacchati …pe…	97	
PA_sn_35:97.2.10	jivhindriyaṁ saṁvutassa, bhikkhave, viharato cittaṁ na byāsiñcati …pe…	97	
PA_sn_35:97.2.11	appamādavihārītveva saṅkhaṁ gacchati.	97	
PA_sn_35:97.2.12	Manindriyaṁ saṁvutassa, bhikkhave, viharato cittaṁ na byāsiñcati, manoviññeyyesu dhammesu,	97	
PA_sn_35:97.2.13	tassa abyāsittacittassa pāmojjaṁ jāyati.	97	
PA_sn_35:97.2.14	Pamuditassa pīti jāyati.	97	
PA_sn_35:97.2.15	Pītimanassa kāyo passambhati.	97	
PA_sn_35:97.2.16	Passaddhakāyo sukhaṁ viharati.	97	
PA_sn_35:97.2.17	Sukhino cittaṁ samādhiyati.	97	
PA_sn_35:97.2.18	Samāhite citte dhammā pātubhavanti.	97	
PA_sn_35:97.2.19	Dhammānaṁ pātubhāvā appamādavihārītveva saṅkhaṁ gacchati.	97	
PA_sn_35:97.2.20	Evaṁ kho, bhikkhave, appamādavihārī hotī”ti.	97	
PA_sn_35:97.2.21	Catutthaṁ.	97	
PA_sn_35:98.0.1	Saṁyutta Nikāya 35.98	98	
PA_sn_35:98.0.2	10. Saḷavagga	98	
PA_sn_35:98.0.3	Saṁvarasutta	98	
PA_sn_35:98.1.1	“Saṁvarañca vo, bhikkhave, desessāmi, asaṁvarañca.	98	
PA_sn_35:98.1.2	Taṁ suṇātha.	98	
PA_sn_35:98.1.3	Kathañca, bhikkhave, asaṁvaro hoti?	98	
PA_sn_35:98.1.4	Santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	98	
PA_sn_35:98.1.5	Tañce bhikkhu abhinandati abhivadati ajjhosāya tiṭṭhati, veditabbametaṁ, bhikkhave, bhikkhunā:	98	
PA_sn_35:98.1.6	‘parihāyāmi kusalehi dhammehi.	98	
PA_sn_35:98.1.7	Parihānañhetaṁ vuttaṁ bhagavatā’ti …pe…	98	
PA_sn_35:98.1.8	santi, bhikkhave, jivhāviññeyyā rasā …pe…	98	
PA_sn_35:98.1.9	santi, bhikkhave, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	98	
PA_sn_35:98.1.10	Tañce bhikkhu abhinandati abhivadati ajjhosāya tiṭṭhati, veditabbametaṁ, bhikkhave, bhikkhunā:	98	
PA_sn_35:98.1.11	‘parihāyāmi kusalehi dhammehi.	98	
PA_sn_35:98.1.12	Parihānañhetaṁ vuttaṁ bhagavatā’ti.	98	
PA_sn_35:98.1.13	Evaṁ kho, bhikkhave, asaṁvaro hoti.	98	
PA_sn_35:98.2.1	Kathañca, bhikkhave, saṁvaro hoti?	98	
PA_sn_35:98.2.2	Santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	98	
PA_sn_35:98.2.3	Tañce bhikkhu nābhinandati nābhivadati nājjhosāya tiṭṭhati, veditabbametaṁ, bhikkhave, bhikkhunā:	98	
PA_sn_35:98.2.4	‘na parihāyāmi kusalehi dhammehi.	98	
PA_sn_35:98.2.5	Aparihānañhetaṁ vuttaṁ bhagavatā’ti …pe…	98	
PA_sn_35:98.2.6	santi, bhikkhave, jivhāviññeyyā rasā …pe…	98	
PA_sn_35:98.2.7	santi, bhikkhave, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	98	
PA_sn_35:98.2.8	Tañce bhikkhu nābhinandati nābhivadati nājjhosāya tiṭṭhati, veditabbametaṁ bhikkhunā:	98	
PA_sn_35:98.2.9	‘na parihāyāmi kusalehi dhammehi.	98	
PA_sn_35:98.2.10	Aparihānañhetaṁ vuttaṁ bhagavatā’ti.	98	
PA_sn_35:98.2.11	Evaṁ kho, bhikkhave, saṁvaro hotī”ti.	98	
PA_sn_35:98.2.12	Pañcamaṁ.	98	
PA_sn_35:99.0.1	Saṁyutta Nikāya 35.99	99	
PA_sn_35:99.0.2	10. Saḷavagga	99	
PA_sn_35:99.0.3	Samādhisutta	99	
PA_sn_35:99.1.1	“Samādhiṁ, bhikkhave, bhāvetha.	99	
PA_sn_35:99.1.2	Samāhito, bhikkhave, bhikkhu yathābhūtaṁ pajānāti.	99	
PA_sn_35:99.1.3	Kiñca yathābhūtaṁ pajānāti?	99	
PA_sn_35:99.1.4	‘Cakkhu aniccan’ti yathābhūtaṁ pajānāti;	99	
PA_sn_35:99.1.5	‘rūpā aniccā’ti yathābhūtaṁ pajānāti;	99	
PA_sn_35:99.1.6	‘cakkhuviññāṇaṁ aniccan’ti yathābhūtaṁ pajānāti;	99	
PA_sn_35:99.1.7	‘cakkhusamphasso anicco’ti yathābhūtaṁ pajānāti.	99	
PA_sn_35:99.1.8	‘Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccan’ti yathābhūtaṁ pajānāti …pe…	99	
PA_sn_35:99.1.9	‘mano aniccan’ti yathābhūtaṁ pajānāti.	99	
PA_sn_35:99.1.10	Dhammā …	99	
PA_sn_35:99.1.11	manoviññāṇaṁ …	99	
PA_sn_35:99.1.12	manosamphasso …	99	
PA_sn_35:99.1.13	‘yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccan’ti yathābhūtaṁ pajānāti.	99	
PA_sn_35:99.1.14	Samādhiṁ, bhikkhave, bhāvetha.	99	
PA_sn_35:99.1.15	Samāhito, bhikkhave, bhikkhu yathābhūtaṁ pajānātī”ti.	99	
PA_sn_35:99.1.16	Chaṭṭhaṁ.	99	
PA_sn_35:100.0.1	Saṁyutta Nikāya 35.100	100	
PA_sn_35:100.0.2	10. Saḷavagga	100	
PA_sn_35:100.0.3	Paṭisallānasutta	100	
PA_sn_35:100.1.1	“Paṭisallāne, bhikkhave, yogamāpajjatha.	100	
PA_sn_35:100.1.2	Paṭisallīno, bhikkhave, bhikkhu yathābhūtaṁ pajānāti.	100	
PA_sn_35:100.1.3	Kiñca yathābhūtaṁ pajānāti?	100	
PA_sn_35:100.1.4	‘Cakkhu aniccan’ti yathābhūtaṁ pajānāti;	100	
PA_sn_35:100.1.5	‘rūpā aniccā’ti yathābhūtaṁ pajānāti;	100	
PA_sn_35:100.1.6	‘cakkhuviññāṇaṁ aniccan’ti yathābhūtaṁ pajānāti;	100	
PA_sn_35:100.1.7	‘cakkhusamphasso anicco’ti yathābhūtaṁ pajānāti …pe…	100	
PA_sn_35:100.1.8	‘yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccan’ti yathābhūtaṁ pajānāti.	100	
PA_sn_35:100.1.9	Paṭisallāne, bhikkhave, yogamāpajjatha.	100	
PA_sn_35:100.1.10	Paṭisallīno, bhikkhave, bhikkhu yathābhūtaṁ pajānātī”ti.	100	
PA_sn_35:100.1.11	Sattamaṁ.	100	
PA_sn_35:101.0.1	Saṁyutta Nikāya 35.101	101	
PA_sn_35:101.0.2	10. Saḷavagga	101	
PA_sn_35:101.0.3	Paṭhamanatumhākasutta	101	
PA_sn_35:101.1.1	“Yaṁ, bhikkhave, na tumhākaṁ, taṁ pajahatha.	101	
PA_sn_35:101.1.2	Taṁ vo pahīnaṁ hitāya sukhāya bhavissati.	101	
PA_sn_35:101.1.3	Kiñca, bhikkhave, na tumhākaṁ?	101	
PA_sn_35:101.1.4	Cakkhu, bhikkhave, na tumhākaṁ.	101	
PA_sn_35:101.1.5	Taṁ pajahatha.	101	
PA_sn_35:101.1.6	Taṁ vo pahīnaṁ hitāya sukhāya bhavissati.	101	
PA_sn_35:101.1.7	Rūpā na tumhākaṁ.	101	
PA_sn_35:101.1.8	Te pajahatha.	101	
PA_sn_35:101.1.9	Te vo pahīnā hitāya sukhāya bhavissanti.	101	
PA_sn_35:101.1.10	Cakkhuviññāṇaṁ na tumhākaṁ.	101	
PA_sn_35:101.1.11	Taṁ pajahatha.	101	
PA_sn_35:101.1.12	Taṁ vo pahīnaṁ hitāya sukhāya bhavissati.	101	
PA_sn_35:101.1.13	Cakkhusamphasso na tumhākaṁ.	101	
PA_sn_35:101.1.14	Taṁ pajahatha.	101	
PA_sn_35:101.1.15	So vo pahīno hitāya sukhāya bhavissati.	101	
PA_sn_35:101.1.16	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na tumhākaṁ.	101	
PA_sn_35:101.1.17	Taṁ pajahatha.	101	
PA_sn_35:101.1.18	Taṁ vo pahīnaṁ hitāya sukhāya bhavissati.	101	
PA_sn_35:101.1.19	…pe…	101	
PA_sn_35:101.2.1	Jivhā na tumhākaṁ.	101	
PA_sn_35:101.2.2	Taṁ pajahatha.	101	
PA_sn_35:101.2.3	Sā vo pahīnā hitāya sukhāya bhavissati.	101	
PA_sn_35:101.2.4	Rasā na tumhākaṁ.	101	
PA_sn_35:101.2.5	Te pajahatha.	101	
PA_sn_35:101.2.6	Te vo pahīnā hitāya sukhāya bhavissanti.	101	
PA_sn_35:101.2.7	Jivhāviññāṇaṁ na tumhākaṁ.	101	
PA_sn_35:101.2.8	Taṁ pajahatha.	101	
PA_sn_35:101.2.9	Taṁ vo pahīnaṁ hitāya sukhāya bhavissati.	101	
PA_sn_35:101.2.10	Jivhāsamphasso na tumhākaṁ.	101	
PA_sn_35:101.2.11	Taṁ pajahatha.	101	
PA_sn_35:101.2.12	So vo pahīno hitāya sukhāya bhavissati.	101	
PA_sn_35:101.2.13	Yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na tumhākaṁ.	101	
PA_sn_35:101.2.14	Taṁ pajahatha. Taṁ vo pahīnaṁ hitāya sukhāya bhavissati …pe….	101	
PA_sn_35:101.3.1	Mano na tumhākaṁ.	101	
PA_sn_35:101.3.2	Taṁ pajahatha.	101	
PA_sn_35:101.3.3	So vo pahīno hitāya sukhāya bhavissati.	101	
PA_sn_35:101.3.4	Dhammā na tumhākaṁ.	101	
PA_sn_35:101.3.5	Te pajahatha.	101	
PA_sn_35:101.3.6	Te vo pahīnā hitāya sukhāya bhavissanti.	101	
PA_sn_35:101.3.7	Manoviññāṇaṁ na tumhākaṁ.	101	
PA_sn_35:101.3.8	Taṁ pajahatha.	101	
PA_sn_35:101.3.9	Taṁ vo pahīnaṁ hitāya sukhāya bhavissati.	101	
PA_sn_35:101.3.10	Manosamphasso na tumhākaṁ.	101	
PA_sn_35:101.3.11	Taṁ pajahatha.	101	
PA_sn_35:101.3.12	So vo pahīno hitāya sukhāya bhavissati.	101	
PA_sn_35:101.3.13	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na tumhākaṁ.	101	
PA_sn_35:101.3.14	Taṁ pajahatha.	101	
PA_sn_35:101.3.15	Taṁ vo pahīnaṁ hitāya sukhāya bhavissati.	101	
PA_sn_35:101.4.1	Seyyathāpi, bhikkhave, yaṁ imasmiṁ jetavane tiṇakaṭṭhasākhāpalāsaṁ taṁ jano hareyya vā ḍaheyya vā yathāpaccayaṁ vā kareyya,	101	
PA_sn_35:101.4.2	api nu tumhākaṁ evamassa:	101	
PA_sn_35:101.4.3	‘amhe jano harati vā ḍahati vā yathāpaccayaṁ vā karotī’”ti?	101	
PA_sn_35:101.5.1	“No hetaṁ, bhante”.	101	
PA_sn_35:101.6.1	“Taṁ kissa hetu”?	101	
PA_sn_35:101.7.1	“Na hi no etaṁ, bhante, attā vā attaniyaṁ vā”ti.	101	
PA_sn_35:101.8.1	“Evameva kho, bhikkhave, cakkhu na tumhākaṁ.	101	
PA_sn_35:101.8.2	Taṁ pajahatha.	101	
PA_sn_35:101.8.3	Taṁ vo pahīnaṁ hitāya sukhāya bhavissati.	101	
PA_sn_35:101.8.4	Rūpā na tumhākaṁ …	101	
PA_sn_35:101.8.5	cakkhuviññāṇaṁ …	101	
PA_sn_35:101.8.6	cakkhusamphasso …pe…	101	
PA_sn_35:101.8.7	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na tumhākaṁ.	101	
PA_sn_35:101.8.8	Taṁ pajahatha.	101	
PA_sn_35:101.8.9	Taṁ vo pahīnaṁ hitāya sukhāya bhavissatī”ti.	101	
PA_sn_35:101.8.10	Aṭṭhamaṁ.	101	
PA_sn_35:102.0.1	Saṁyutta Nikāya 35.102	102	
PA_sn_35:102.0.2	10. Saḷavagga	102	
PA_sn_35:102.0.3	Dutiyanatumhākasutta	102	
PA_sn_35:102.1.1	“Yaṁ, bhikkhave, na tumhākaṁ taṁ pajahatha.	102	
PA_sn_35:102.1.2	Taṁ vo pahīnaṁ hitāya sukhāya bhavissati.	102	
PA_sn_35:102.1.3	Kiñca, bhikkhave, na tumhākaṁ?	102	
PA_sn_35:102.1.4	Cakkhu, bhikkhave, na tumhākaṁ.	102	
PA_sn_35:102.1.5	Taṁ pajahatha.	102	
PA_sn_35:102.1.6	Taṁ vo pahīnaṁ hitāya sukhāya bhavissati.	102	
PA_sn_35:102.1.7	Rūpā na tumhākaṁ.	102	
PA_sn_35:102.1.8	Te pajahatha.	102	
PA_sn_35:102.1.9	Te vo pahīnā hitāya sukhāya bhavissanti.	102	
PA_sn_35:102.1.10	Cakkhuviññāṇaṁ na tumhākaṁ.	102	
PA_sn_35:102.1.11	Taṁ pajahatha.	102	
PA_sn_35:102.1.12	Taṁ vo pahīnaṁ hitāya sukhāya bhavissati.	102	
PA_sn_35:102.1.13	Cakkhusamphasso na tumhākaṁ.	102	
PA_sn_35:102.1.14	Taṁ pajahatha.	102	
PA_sn_35:102.1.15	So vo pahīno hitāya sukhāya bhavissati …pe…	102	
PA_sn_35:102.1.16	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na tumhākaṁ.	102	
PA_sn_35:102.1.17	Taṁ pajahatha.	102	
PA_sn_35:102.1.18	Taṁ vo pahīnaṁ hitāya sukhāya bhavissati.	102	
PA_sn_35:102.1.19	Yampi, bhikkhave, na tumhākaṁ, taṁ pajahatha.	102	
PA_sn_35:102.1.20	Taṁ vo pahīnaṁ hitāya sukhāya bhavissatī”ti.	102	
PA_sn_35:102.1.21	Navamaṁ.	102	
PA_sn_35:103.0.1	Saṁyutta Nikāya 35.103	103	
PA_sn_35:103.0.2	10. Saḷavagga	103	
PA_sn_35:103.0.3	Udakasutta	103	
PA_sn_35:103.1.1	“Udako sudaṁ, bhikkhave, rāmaputto evaṁ vācaṁ bhāsati:	103	
PA_sn_35:103.1.2	‘idaṁ jātu vedagū,	103	
PA_sn_35:103.1.3	idaṁ jātu sabbajī,	103	
PA_sn_35:103.1.4	idaṁ jātu apalikhataṁ	103	
PA_sn_35:103.1.5	gaṇḍamūlaṁ palikhaṇin’ti.	103	
PA_sn_35:103.1.6_0	Taṁ kho panetaṁ, bhikkhave, udako rāmaputto avedagūyeva samāno ‘vedagūsmī’ti bhāsati,	103	
PA_sn_35:103.1.6_1	asabbajīyeva samāno ‘sabbajīsmī’ti bhāsati, apalikhataṁyeva gaṇḍamūlaṁ palikhataṁ	103	
PA_sn_35:103.1.6_2	me ‘gaṇḍamūlan’ti bhāsati.	103	
PA_sn_35:103.1.7	Idha kho taṁ, bhikkhave, bhikkhu sammā vadamāno vadeyya:	103	
PA_sn_35:103.1.8	‘idaṁ jātu vedagū,	103	
PA_sn_35:103.1.9	idaṁ jātu sabbajī,	103	
PA_sn_35:103.1.10	idaṁ jātu apalikhataṁ	103	
PA_sn_35:103.1.11	gaṇḍamūlaṁ palikhaṇin’ti.	103	
PA_sn_35:103.2.1	Kathañca, bhikkhave, vedagū hoti?	103	
PA_sn_35:103.2.2	Yato kho, bhikkhave, bhikkhu channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti;	103	
PA_sn_35:103.2.3	evaṁ kho, bhikkhave, bhikkhu vedagū hoti.	103	
PA_sn_35:103.3.1	Kathañca, bhikkhave, bhikkhu sabbajī hoti?	103	
PA_sn_35:103.3.2	Yato kho, bhikkhave, bhikkhu channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādāvimutto hoti;	103	
PA_sn_35:103.3.3	evaṁ kho, bhikkhave, bhikkhu sabbajī hoti.	103	
PA_sn_35:103.4.1	Kathañca, bhikkhave, bhikkhuno apalikhataṁ gaṇḍamūlaṁ palikhataṁ hoti?	103	
PA_sn_35:103.4.2	Gaṇḍoti kho, bhikkhave, imassetaṁ cātumahābhūtikassa kāyassa adhivacanaṁ mātāpettikasambhavassa odanakummāsūpacayassa aniccucchādanaparimaddanabhedanaviddhaṁsanadhammassa.	103	
PA_sn_35:103.4.3	Gaṇḍamūlanti kho, bhikkhave, taṇhāyetaṁ adhivacanaṁ.	103	
PA_sn_35:103.4.4	Yato kho, bhikkhave, bhikkhuno taṇhā pahīnā hoti ucchinnamūlā tālāvatthukatā anabhāvaṅkatā āyatiṁ anuppādadhammā;	103	
PA_sn_35:103.4.5	evaṁ kho, bhikkhave, bhikkhuno apalikhataṁ gaṇḍamūlaṁ palikhataṁ hoti.	103	
PA_sn_35:103.5.1	Udako sudaṁ, bhikkhave, rāmaputto evaṁ vācaṁ bhāsati:	103	
PA_sn_35:103.5.2	‘idaṁ jātu vedagū,	103	
PA_sn_35:103.5.3	idaṁ jātu sabbajī,	103	
PA_sn_35:103.5.4	idaṁ jātu apalikhataṁ	103	
PA_sn_35:103.5.5	gaṇḍamūlaṁ palikhaṇin’ti.	103	
PA_sn_35:103.5.6_0	Taṁ kho panetaṁ, bhikkhave, udako rāmaputto avedagūyeva samāno ‘vedagūsmī’ti bhāsati,	103	
PA_sn_35:103.5.6_1	asabbajīyeva samāno ‘sabbajīsmī’ti bhāsati; apalikhataṁyeva gaṇḍamūlaṁ ‘palikhataṁ	103	
PA_sn_35:103.5.6_2	me gaṇḍamūlan’ti bhāsati.	103	
PA_sn_35:103.5.8	Idha kho taṁ, bhikkhave, bhikkhu sammā vadamāno vadeyya:	103	
PA_sn_35:103.5.9	‘idaṁ jātu vedagū,	103	
PA_sn_35:103.5.10	idaṁ jātu sabbajī,	103	
PA_sn_35:103.5.11	idaṁ jātu apalikhataṁ	103	
PA_sn_35:103.5.12	gaṇḍamūlaṁ palikhaṇin’ti.	103	
PA_sn_35:103.5.13	Dasamaṁ.	103	
PA_sn_35:103.5.14	Saḷavaggo pañcamo.	103	
PA_sn_35:103.6.0	Tassuddānaṁ	103	
PA_sn_35:103.6.1	Dve saṅgayhā parihānaṁ,	103	
PA_sn_35:103.6.2	Pamādavihārī ca saṁvaro;	103	
PA_sn_35:103.6.3	Samādhi paṭisallānaṁ,	103	
PA_sn_35:103.6.4	Dve natumhākena uddakoti.	103	
PA_sn_35:103.6.5	Saḷāyatanavagge dutiyapaṇṇāsako samatto.	103	
PA_sn_35:103.7.0	Tassa vagguddānaṁ	103	
PA_sn_35:103.7.1	Avijjā migajālañca,	103	
PA_sn_35:103.7.2	Gilānaṁ channaṁ catutthakaṁ;	103	
PA_sn_35:103.7.3	Saḷavaggena paññāsaṁ,	103	
PA_sn_35:103.7.4	Dutiyo paṇṇāsako ayanti.	103	
PA_sn_35:103.7.5	Paṭhamasatakaṁ.	103	
PA_sn_35:104.0.1	Saṁyutta Nikāya 35.104	104	
PA_sn_35:104.0.2	11. Yogakkhemivagga	104	
PA_sn_35:104.0.3	Yogakkhemisutta	104	
PA_sn_35:104.1.1	Sāvatthinidānaṁ.	104	
PA_sn_35:104.1.2	“Yogakkhemipariyāyaṁ vo, bhikkhave, dhammapariyāyaṁ desessāmi.	104	
PA_sn_35:104.1.3	Taṁ suṇātha.	104	
PA_sn_35:104.1.4	Katamo ca, bhikkhave, yogakkhemipariyāyo dhammapariyāyo?	104	
PA_sn_35:104.1.5	Santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	104	
PA_sn_35:104.1.6	Te tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	104	
PA_sn_35:104.1.7	Tesañca pahānāya akkhāsi yogaṁ, tasmā tathāgato ‘yogakkhemī’ti vuccati …pe…	104	
PA_sn_35:104.1.8	santi, bhikkhave, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	104	
PA_sn_35:104.1.9	Te tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	104	
PA_sn_35:104.1.10	Tesañca pahānāya akkhāsi yogaṁ, tasmā tathāgato ‘yogakkhemī’ti vuccati.	104	
PA_sn_35:104.1.11	Ayaṁ kho, bhikkhave, yogakkhemipariyāyo dhammapariyāyo”ti.	104	
PA_sn_35:104.1.12	Paṭhamaṁ.	104	
PA_sn_35:105.0.1	Saṁyutta Nikāya 35.105	105	
PA_sn_35:105.0.2	11. Yogakkhemivagga	105	
PA_sn_35:105.0.3	Upādāyasutta	105	
PA_sn_35:105.1.1	“Kismiṁ nu kho, bhikkhave, sati kiṁ upādāya uppajjati ajjhattaṁ sukhaṁ dukkhan”ti?	105	
PA_sn_35:105.2.1	“Bhagavaṁmūlakā no, bhante, dhammā …pe….	105	
PA_sn_35:105.3.1	“Cakkhusmiṁ kho, bhikkhave, sati cakkhuṁ upādāya uppajjati ajjhattaṁ sukhaṁ dukkhaṁ …pe…	105	
PA_sn_35:105.3.2	manasmiṁ sati manaṁ upādāya uppajjati ajjhattaṁ sukhaṁ dukkhaṁ.	105	
PA_sn_35:105.3.3	Taṁ kiṁ maññatha, bhikkhave,	105	
PA_sn_35:105.3.4	cakkhu niccaṁ vā aniccaṁ vā”ti?	105	
PA_sn_35:105.4.1	“Aniccaṁ, bhante”.	105	
PA_sn_35:105.5.1	“Yaṁ panāniccaṁ dukkhaṁ vā taṁ sukhaṁ vā”ti?	105	
PA_sn_35:105.6.1	“Dukkhaṁ, bhante”.	105	
PA_sn_35:105.7.1	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya uppajjeyya ajjhattaṁ sukhaṁ dukkhan”ti?	105	
PA_sn_35:105.8.1	“No hetaṁ, bhante” …pe….	105	
PA_sn_35:105.9.1	“Jivhā niccā vā aniccā vā”ti?	105	
PA_sn_35:105.10.1	“Aniccā, bhante”.	105	
PA_sn_35:105.11.1	“Yaṁ panāniccaṁ dukkhaṁ vā taṁ sukhaṁ vā”ti?	105	
PA_sn_35:105.12.1	“Dukkhaṁ, bhante”.	105	
PA_sn_35:105.13.1	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya uppajjeyya ajjhattaṁ sukhaṁ dukkhan”ti?	105	
PA_sn_35:105.14.1	“No hetaṁ, bhante” …pe….	105	
PA_sn_35:105.15.1	“Mano nicco vā anicco vā”ti?	105	
PA_sn_35:105.16.1	“Anicco, bhante”.	105	
PA_sn_35:105.17.1	“Yaṁ panāniccaṁ dukkhaṁ vā taṁ sukhaṁ vā”ti?	105	
PA_sn_35:105.18.1	“Dukkhaṁ, bhante”.	105	
PA_sn_35:105.19.1	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya uppajjeyya ajjhattaṁ sukhaṁ dukkhan”ti?	105	
PA_sn_35:105.20.1	“No hetaṁ, bhante”.	105	
PA_sn_35:105.21.1	“Evaṁ passaṁ, bhikkhave, sutavā ariyasāvako cakkhusmimpi nibbindati …pe… manasmimpi nibbindati.	105	
PA_sn_35:105.21.2	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	105	
PA_sn_35:105.21.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	105	
PA_sn_35:105.21.4	Dutiyaṁ.	105	
PA_sn_35:106.0.1	Saṁyutta Nikāya 35.106	106	
PA_sn_35:106.0.2	11. Yogakkhemivagga	106	
PA_sn_35:106.0.3	Dukkhasamudayasutta	106	
PA_sn_35:106.1.1	“Dukkhassa, bhikkhave, samudayañca atthaṅgamañca desessāmi.	106	
PA_sn_35:106.1.2	Taṁ suṇātha.	106	
PA_sn_35:106.1.3	Katamo ca, bhikkhave, dukkhassa samudayo?	106	
PA_sn_35:106.1.4	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	106	
PA_sn_35:106.1.5	Phassapaccayā vedanā;	106	
PA_sn_35:106.1.6	vedanāpaccayā taṇhā.	106	
PA_sn_35:106.1.7	Ayaṁ dukkhassa samudayo …pe…	106	
PA_sn_35:106.1.8	jivhañca paṭicca rase ca uppajjati jivhāviññāṇaṁ. Tiṇṇaṁ saṅgati phasso.	106	
PA_sn_35:106.1.9	Phassapaccayā vedanā;	106	
PA_sn_35:106.1.10	vedanāpaccayā taṇhā.	106	
PA_sn_35:106.1.11	Ayaṁ dukkhassa samudayo …pe… manañca paṭicca dhamme ca uppajjati manoviññāṇaṁ.	106	
PA_sn_35:106.1.12	Tiṇṇaṁ saṅgati phasso.	106	
PA_sn_35:106.1.13	Phassapaccayā vedanā;	106	
PA_sn_35:106.1.14	vedanāpaccayā taṇhā.	106	
PA_sn_35:106.1.15	Ayaṁ kho, bhikkhave, dukkhassa samudayo.	106	
PA_sn_35:106.2.1	Katamo ca, bhikkhave, dukkhassa atthaṅgamo?	106	
PA_sn_35:106.2.2	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	106	
PA_sn_35:106.2.3	Phassapaccayā vedanā;	106	
PA_sn_35:106.2.4	vedanāpaccayā taṇhā.	106	
PA_sn_35:106.2.5	Tassāyeva taṇhāya asesavirāganirodhā upādānanirodho;	106	
PA_sn_35:106.2.6	upādānanirodhā bhavanirodho;	106	
PA_sn_35:106.2.7	bhavanirodhā jātinirodho;	106	
PA_sn_35:106.2.8	jātinirodhā jarāmaraṇaṁ sokaparidevadukkhadomanassupāyāsā nirujjhanti.	106	
PA_sn_35:106.2.9	Evametassa kevalassa dukkhakkhandhassa nirodho hoti.	106	
PA_sn_35:106.2.10	Ayaṁ dukkhassa atthaṅgamo …pe…	106	
PA_sn_35:106.2.11	jivhañca paṭicca rase ca uppajjati jivhāviññāṇaṁ …pe…	106	
PA_sn_35:106.2.12	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	106	
PA_sn_35:106.2.13	Phassapaccayā vedanā;	106	
PA_sn_35:106.2.14	vedanāpaccayā taṇhā.	106	
PA_sn_35:106.2.15	Tassāyeva taṇhāya asesavirāganirodhā upādānanirodho;	106	
PA_sn_35:106.2.16	upādānanirodhā bhavanirodho;	106	
PA_sn_35:106.2.17	bhavanirodhā jātinirodho;	106	
PA_sn_35:106.2.18	jātinirodhā jarāmaraṇaṁ sokaparidevadukkhadomanassupāyāsā nirujjhanti.	106	
PA_sn_35:106.2.19	Evametassa kevalassa dukkhakkhandhassa nirodho hoti.	106	
PA_sn_35:106.2.20	Ayaṁ kho, bhikkhave, dukkhassa atthaṅgamo”ti.	106	
PA_sn_35:106.2.21	Tatiyaṁ.	106	
PA_sn_35:107.0.1	Saṁyutta Nikāya 35.107	107	
PA_sn_35:107.0.2	11. Yogakkhemivagga	107	
PA_sn_35:107.0.3	Lokasamudayasutta	107	
PA_sn_35:107.1.1	“Lokassa, bhikkhave, samudayañca atthaṅgamañca desessāmi.	107	
PA_sn_35:107.1.2	Taṁ suṇātha.	107	
PA_sn_35:107.1.3	Katamo ca, bhikkhave, lokassa samudayo?	107	
PA_sn_35:107.1.4	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	107	
PA_sn_35:107.1.5	Phassapaccayā vedanā;	107	
PA_sn_35:107.1.6	vedanāpaccayā taṇhā;	107	
PA_sn_35:107.1.7	taṇhāpaccayā upādānaṁ;	107	
PA_sn_35:107.1.8	upādānapaccayā bhavo;	107	
PA_sn_35:107.1.9	bhavapaccayā jāti;	107	
PA_sn_35:107.1.10	jātipaccayā jarāmaraṇaṁ sokaparidevadukkhadomanassupāyāsā sambhavanti.	107	
PA_sn_35:107.1.11	Ayaṁ kho, bhikkhave, lokassa samudayo …pe…	107	
PA_sn_35:107.1.12	jivhañca paṭicca rase ca uppajjati jivhāviññāṇaṁ …pe…	107	
PA_sn_35:107.1.13	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	107	
PA_sn_35:107.1.14	Phassapaccayā vedanā;	107	
PA_sn_35:107.1.15	vedanāpaccayā taṇhā;	107	
PA_sn_35:107.1.16	taṇhāpaccayā upādānaṁ;	107	
PA_sn_35:107.1.17	upādānapaccayā bhavo;	107	
PA_sn_35:107.1.18	bhavapaccayā jāti;	107	
PA_sn_35:107.1.19	jātipaccayā jarāmaraṇaṁ sokaparidevadukkhadomanassupāyāsā sambhavanti.	107	
PA_sn_35:107.1.20	Ayaṁ kho, bhikkhave, lokassa samudayo.	107	
PA_sn_35:107.2.1	Katamo ca, bhikkhave, lokassa atthaṅgamo?	107	
PA_sn_35:107.2.2	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	107	
PA_sn_35:107.2.3	Phassapaccayā vedanā;	107	
PA_sn_35:107.2.4	vedanāpaccayā taṇhā.	107	
PA_sn_35:107.2.5	Tassāyeva taṇhāya asesavirāganirodhā upādānanirodho;	107	
PA_sn_35:107.2.6	upādānanirodhā bhavanirodho;	107	
PA_sn_35:107.2.7	bhavanirodhā jātinirodho;	107	
PA_sn_35:107.2.8	jātinirodhā jarāmaraṇaṁ sokaparidevadukkhadomanassupāyāsā nirujjhanti.	107	
PA_sn_35:107.2.9	Evametassa kevalassa dukkhakkhandhassa nirodho hoti.	107	
PA_sn_35:107.2.10	Ayaṁ kho, bhikkhave, lokassa atthaṅgamo …pe…	107	
PA_sn_35:107.2.11	jivhañca paṭicca rase ca uppajjati …pe…	107	
PA_sn_35:107.2.12	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	107	
PA_sn_35:107.2.13	Phassapaccayā vedanā;	107	
PA_sn_35:107.2.14	vedanāpaccayā taṇhā.	107	
PA_sn_35:107.2.15	Tassāyeva taṇhāya asesavirāganirodhā upādānanirodho;	107	
PA_sn_35:107.2.16	upādānanirodhā …pe…	107	
PA_sn_35:107.2.17	evametassa kevalassa dukkhakkhandhassa nirodho hoti.	107	
PA_sn_35:107.2.18	Ayaṁ kho, bhikkhave, lokassa atthaṅgamo”ti.	107	
PA_sn_35:107.2.19	Catutthaṁ.	107	
PA_sn_35:108.0.1	Saṁyutta Nikāya 35.108	108	
PA_sn_35:108.0.2	11. Yogakkhemivagga	108	
PA_sn_35:108.0.3	Seyyohamasmisutta	108	
PA_sn_35:108.1.1	“Kismiṁ nu kho, bhikkhave, sati kiṁ upādāya kiṁ abhinivissa seyyohamasmīti vā hoti, sadisohamasmīti vā hoti, hīnohamasmīti vā hotī”ti?	108	
PA_sn_35:108.2.1	“Bhagavaṁmūlakā no, bhante, dhammā …pe….	108	
PA_sn_35:108.3.1	“Cakkhusmiṁ kho, bhikkhave, sati cakkhuṁ upādāya cakkhuṁ abhinivissa seyyohamasmīti vā hoti, sadisohamasmīti vā hoti, hīnohamasmīti vā hoti …pe…	108	
PA_sn_35:108.3.2	jivhāya sati …pe…	108	
PA_sn_35:108.3.3	manasmiṁ sati manaṁ upādāya manaṁ abhinivissa seyyohamasmīti vā hoti, sadisohamasmīti vā hoti, hīnohamasmīti vā hoti.	108	
PA_sn_35:108.3.4	Taṁ kiṁ maññatha, bhikkhave,	108	
PA_sn_35:108.3.5	cakkhu niccaṁ vā aniccaṁ vā”ti?	108	
PA_sn_35:108.4.1	“Aniccaṁ, bhante”.	108	
PA_sn_35:108.5.1	“Yaṁ panāniccaṁ dukkhaṁ vā taṁ sukhaṁ vā”ti?	108	
PA_sn_35:108.6.1	“Dukkhaṁ, bhante”.	108	
PA_sn_35:108.7.1	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya seyyohamasmīti vā assa, sadisohamasmīti vā assa, hīnohamasmīti vā assā”ti?	108	
PA_sn_35:108.8.1	“No hetaṁ, bhante” …pe…	108	
PA_sn_35:108.8.2	jivhā …	108	
PA_sn_35:108.8.3	niccā vā aniccā vā”ti?	108	
PA_sn_35:108.9.1	“Aniccā, bhante” …pe….	108	
PA_sn_35:108.10.1	“Mano nicco vā anicco vā”ti?	108	
PA_sn_35:108.11.1	“Anicco, bhante”.	108	
PA_sn_35:108.12.1	“Yaṁ panāniccaṁ dukkhaṁ vā taṁ sukhaṁ vā”ti?	108	
PA_sn_35:108.13.1	“Dukkhaṁ, bhante”.	108	
PA_sn_35:108.14.1	“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya seyyohamasmīti vā assa, sadisohamasmīti vā assa, hīnohamasmīti vā assā”ti?	108	
PA_sn_35:108.15.1	“No hetaṁ, bhante”.	108	
PA_sn_35:108.16.1	“Evaṁ passaṁ, bhikkhave, sutavā ariyasāvako cakkhusmimpi nibbindati …pe… manasmimpi nibbindati.	108	
PA_sn_35:108.16.2	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	108	
PA_sn_35:108.16.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	108	
PA_sn_35:108.16.4	Pañcamaṁ.	108	
PA_sn_35:109.0.1	Saṁyutta Nikāya 35.109	109	
PA_sn_35:109.0.2	11. Yogakkhemivagga	109	
PA_sn_35:109.0.3	Saṁyojaniyasutta	109	
PA_sn_35:109.1.1	“Saṁyojaniye ca, bhikkhave, dhamme desessāmi saṁyojanañca.	109	
PA_sn_35:109.1.2	Taṁ suṇātha.	109	
PA_sn_35:109.1.3	Katame ca, bhikkhave, saṁyojaniyā dhammā, katamañca saṁyojanaṁ?	109	
PA_sn_35:109.1.4	Cakkhuṁ, bhikkhave, saṁyojaniyo dhammo.	109	
PA_sn_35:109.1.5	Yo tattha chandarāgo, taṁ tattha saṁyojanaṁ …pe…	109	
PA_sn_35:109.1.6	jivhā saṁyojaniyo dhammo …pe…	109	
PA_sn_35:109.1.7	mano saṁyojaniyo dhammo.	109	
PA_sn_35:109.1.8	Yo tattha chandarāgo, taṁ tattha saṁyojanaṁ.	109	
PA_sn_35:109.1.9	Ime vuccanti, bhikkhave, saṁyojaniyā dhammā, idaṁ saṁyojanan”ti.	109	
PA_sn_35:109.1.10	Chaṭṭhaṁ.	109	
PA_sn_35:110.0.1	Saṁyutta Nikāya 35.110	110	
PA_sn_35:110.0.2	11. Yogakkhemivagga	110	
PA_sn_35:110.0.3	Upādāniyasutta	110	
PA_sn_35:110.1.1	“Upādāniye ca, bhikkhave, dhamme desessāmi upādānañca.	110	
PA_sn_35:110.1.2	Taṁ suṇātha.	110	
PA_sn_35:110.1.3	Katame ca, bhikkhave, upādāniyā dhammā, katamañca upādānaṁ?	110	
PA_sn_35:110.1.4	Cakkhuṁ, bhikkhave, upādāniyo dhammo.	110	
PA_sn_35:110.1.5	Yo tattha chandarāgo, taṁ tattha upādānaṁ …pe…	110	
PA_sn_35:110.1.6	jivhā upādāniyo dhammo …pe…	110	
PA_sn_35:110.1.7	mano upādāniyo dhammo.	110	
PA_sn_35:110.1.8	Yo tattha chandarāgo, taṁ tattha upādānaṁ.	110	
PA_sn_35:110.1.9	Ime vuccanti, bhikkhave, upādāniyā dhammā, idaṁ upādānan”ti.	110	
PA_sn_35:110.1.10	Sattamaṁ.	110	
PA_sn_35:111.0.1	Saṁyutta Nikāya 35.111	111	
PA_sn_35:111.0.2	11. Yogakkhemivagga	111	
PA_sn_35:111.0.3	Ajjhattikāyatanaparijānanasutta	111	
PA_sn_35:111.1.1	“Cakkhuṁ, bhikkhave, anabhijānaṁ aparijānaṁ avirājayaṁ appajahaṁ abhabbo dukkhakkhayāya.	111	
PA_sn_35:111.1.2	Sotaṁ …	111	
PA_sn_35:111.1.3	ghānaṁ …	111	
PA_sn_35:111.1.4	jivhaṁ …	111	
PA_sn_35:111.1.5	kāyaṁ …	111	
PA_sn_35:111.1.6	manaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya.	111	
PA_sn_35:111.1.7	Cakkhuñca kho, bhikkhave, abhijānaṁ parijānaṁ virājayaṁ pajahaṁ bhabbo dukkhakkhayāya …pe…	111	
PA_sn_35:111.1.8	jivhaṁ …	111	
PA_sn_35:111.1.9	kāyaṁ …	111	
PA_sn_35:111.1.10	manaṁ abhijānaṁ parijānaṁ virājayaṁ pajahaṁ bhabbo dukkhakkhayāyā”ti.	111	
PA_sn_35:111.1.11	Aṭṭhamaṁ.	111	
PA_sn_35:112.0.1	Saṁyutta Nikāya 35.112	112	
PA_sn_35:112.0.2	11. Yogakkhemivagga	112	
PA_sn_35:112.0.3	Bāhirāyatanaparijānanasutta	112	
PA_sn_35:112.1.1	“Rūpe, bhikkhave, anabhijānaṁ aparijānaṁ avirājayaṁ appajahaṁ abhabbo dukkhakkhayāya.	112	
PA_sn_35:112.1.2	Sadde …	112	
PA_sn_35:112.1.3	gandhe …	112	
PA_sn_35:112.1.4	rase …	112	
PA_sn_35:112.1.5	phoṭṭhabbe …	112	
PA_sn_35:112.1.6	dhamme anabhijānaṁ aparijānaṁ avirājayaṁ appajahaṁ abhabbo dukkhakkhayāya.	112	
PA_sn_35:112.1.7	Rūpe ca kho, bhikkhave, abhijānaṁ parijānaṁ virājayaṁ pajahaṁ bhabbo dukkhakkhayāya.	112	
PA_sn_35:112.1.8	Sadde …	112	
PA_sn_35:112.1.9	gandhe …	112	
PA_sn_35:112.1.10	rase …	112	
PA_sn_35:112.1.11	phoṭṭhabbe …	112	
PA_sn_35:112.1.12	dhamme abhijānaṁ parijānaṁ virājayaṁ pajahaṁ bhabbo dukkhakkhayāyā”ti.	112	
PA_sn_35:112.1.13	Navamaṁ.	112	
PA_sn_35:113.0.1	Saṁyutta Nikāya 35.113	113	
PA_sn_35:113.0.2	11. Yogakkhemivagga	113	
PA_sn_35:113.0.3	Upassutisutta	113	
PA_sn_35:113.1.1	Ekaṁ samayaṁ bhagavā nātike viharati giñjakāvasathe.	113	
PA_sn_35:113.1.2	Atha kho bhagavā rahogato paṭisallīno imaṁ dhammapariyāyaṁ abhāsi:	113	
PA_sn_35:113.1.3	“cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	113	
PA_sn_35:113.1.4	Phassapaccayā vedanā;	113	
PA_sn_35:113.1.5	vedanāpaccayā taṇhā;	113	
PA_sn_35:113.1.6	taṇhāpaccayā upādānaṁ;	113	
PA_sn_35:113.1.7	upādānapaccayā bhavo;	113	
PA_sn_35:113.1.8	bhavapaccayā jāti;	113	
PA_sn_35:113.1.9	jātipaccayā jarāmaraṇaṁ sokaparidevadukkhadomanassupāyāsā sambhavanti.	113	
PA_sn_35:113.1.10	Evametassa kevalassa dukkhakkhandhassa samudayo hoti.	113	
PA_sn_35:113.1.11	Jivhañca paṭicca rase ca uppajjati …pe…	113	
PA_sn_35:113.1.12	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	113	
PA_sn_35:113.1.13	Phassapaccayā vedanā;	113	
PA_sn_35:113.1.14	vedanāpaccayā taṇhā;	113	
PA_sn_35:113.1.15	taṇhāpaccayā upādānaṁ;	113	
PA_sn_35:113.1.16	upādānapaccayā bhavo;	113	
PA_sn_35:113.1.17	bhavapaccayā jāti;	113	
PA_sn_35:113.1.18	jātipaccayā jarāmaraṇaṁ sokaparidevadukkhadomanassupāyāsā sambhavanti.	113	
PA_sn_35:113.1.19	Evametassa kevalassa dukkhakkhandhassa samudayo hoti.	113	
PA_sn_35:113.2.1	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	113	
PA_sn_35:113.2.2	Phassapaccayā vedanā;	113	
PA_sn_35:113.2.3	vedanāpaccayā taṇhā.	113	
PA_sn_35:113.2.4	Tassāyeva taṇhāya asesavirāganirodhā upādānanirodho;	113	
PA_sn_35:113.2.5	upādānanirodhā bhavanirodho;	113	
PA_sn_35:113.2.6	bhavanirodhā jātinirodho;	113	
PA_sn_35:113.2.7	jātinirodhā jarāmaraṇaṁ sokaparidevadukkhadomanassupāyāsā nirujjhanti.	113	
PA_sn_35:113.2.8	Evametassa kevalassa dukkhakkhandhassa nirodho hoti …pe…	113	
PA_sn_35:113.2.9	jivhañca paṭicca rase ca uppajjati …pe…	113	
PA_sn_35:113.2.10	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	113	
PA_sn_35:113.2.11	Phassapaccayā vedanā;	113	
PA_sn_35:113.2.12	vedanāpaccayā taṇhā.	113	
PA_sn_35:113.2.13	Tassāyeva taṇhāya asesavirāganirodhā upādānanirodho;	113	
PA_sn_35:113.2.14	upādānanirodhā …pe…	113	
PA_sn_35:113.2.15	evametassa kevalassa dukkhakkhandhassa nirodho hotī”ti.	113	
PA_sn_35:113.3.1	Tena kho pana samayena aññataro bhikkhu bhagavato upassuti ṭhito hoti.	113	
PA_sn_35:113.3.2	Addasā kho bhagavā taṁ bhikkhuṁ upassuti ṭhitaṁ.	113	
PA_sn_35:113.3.3	Disvāna taṁ bhikkhuṁ etadavoca:	113	
PA_sn_35:113.3.4	“assosi no tvaṁ, bhikkhu, imaṁ dhammapariyāyan”ti?	113	
PA_sn_35:113.3.5	“Evaṁ, bhante”.	113	
PA_sn_35:113.3.6	“Uggaṇhāhi tvaṁ, bhikkhu, imaṁ dhammapariyāyaṁ.	113	
PA_sn_35:113.3.7	Pariyāpuṇāhi tvaṁ, bhikkhu, imaṁ dhammapariyāyaṁ.	113	
PA_sn_35:113.3.8	Dhārehi tvaṁ, bhikkhu, imaṁ dhammapariyāyaṁ.	113	
PA_sn_35:113.3.9	Atthasañhitoyaṁ, bhikkhu, dhammapariyāyo ādibrahmacariyako”ti.	113	
PA_sn_35:113.3.10	Dasamaṁ.	113	
PA_sn_35:113.3.11	Yogakkhemivaggo paṭhamo.	113	
PA_sn_35:113.4.0	Tassuddānaṁ	113	
PA_sn_35:113.4.1	Yogakkhemi upādāya,	113	
PA_sn_35:113.4.2	Dukkhaṁ loko ca seyyo ca;	113	
PA_sn_35:113.4.3	Saṁyojanaṁ upādānaṁ,	113	
PA_sn_35:113.4.4	Dve parijānaṁ upassutīti.	113	
PA_sn_35:114.0.1	Saṁyutta Nikāya 35.114	114	
PA_sn_35:114.0.2	12. Lokakāmaguṇavagga	114	
PA_sn_35:114.0.3	Paṭhamamārapāsasutta	114	
PA_sn_35:114.1.1	“Santi, bhikkhave, cakkhuviññeyyā rūpā, iṭṭhā kantā manāpā piyarūpā kāmūpasaṁhitā rajanīyā.	114	
PA_sn_35:114.1.2	Tañce bhikkhu abhinandati abhivadati ajjhosāya tiṭṭhati—	114	
PA_sn_35:114.1.3	ayaṁ vuccati, bhikkhave, bhikkhu āvāsagato mārassa, mārassa vasaṁ gato, paṭimukkassa mārapāso.	114	
PA_sn_35:114.1.4	Baddho so mārabandhanena yathākāmakaraṇīyo pāpimato …pe….	114	
PA_sn_35:114.2.1	Santi, bhikkhave, jivhāviññeyyā rasā, iṭṭhā kantā manāpā piyarūpā kāmūpasaṁhitā rajanīyā.	114	
PA_sn_35:114.2.2	Tañce bhikkhu abhinandati abhivadati ajjhosāya tiṭṭhati—	114	
PA_sn_35:114.2.3	ayaṁ vuccati, bhikkhave, bhikkhu āvāsagato mārassa, mārassa vasaṁ gato, paṭimukkassa mārapāso. Baddho so mārabandhanena …pe….	114	
PA_sn_35:114.3.1	Santi, bhikkhave, manoviññeyyā dhammā, iṭṭhā kantā manāpā piyarūpā kāmūpasaṁhitā rajanīyā.	114	
PA_sn_35:114.3.2	Tañce bhikkhu abhinandati abhivadati ajjhosāya tiṭṭhati—	114	
PA_sn_35:114.3.3	ayaṁ vuccati, bhikkhave, bhikkhu āvāsagato mārassa, mārassa vasaṁ gato, paṭimukkassa mārapāso.	114	
PA_sn_35:114.3.4	Baddho so mārabandhanena yathākāmakaraṇīyo pāpimato …pe…	114	
PA_sn_35:114.4.1	Santi ca kho, bhikkhave, cakkhuviññeyyā rūpā, iṭṭhā kantā manāpā piyarūpā kāmūpasaṁhitā rajanīyā.	114	
PA_sn_35:114.4.2	Tañce bhikkhu nābhinandati nābhivadati nājjhosāya tiṭṭhati—	114	
PA_sn_35:114.4.3	ayaṁ vuccati, bhikkhave, bhikkhu nāvāsagato mārassa, na mārassa vasaṁ gato, ummukkassa mārapāso.	114	
PA_sn_35:114.4.4	Mutto so mārabandhanena na yathākāmakaraṇīyo pāpimato …pe….	114	
PA_sn_35:114.5.1	Santi, bhikkhave, jivhāviññeyyā rasā, iṭṭhā kantā manāpā piyarūpā kāmūpasaṁhitā rajanīyā.	114	
PA_sn_35:114.5.2	Tañce bhikkhu nābhinandati nābhivadati nājjhosāya tiṭṭhati—	114	
PA_sn_35:114.5.3	ayaṁ vuccati, bhikkhave, bhikkhu nāvāsagato mārassa, na mārassa vasaṁ gato, ummukkassa mārapāso. Mutto so mārabandhanena na yathākāmakaraṇīyo pāpimato …pe….	114	
PA_sn_35:114.6.1	Santi, bhikkhave, manoviññeyyā dhammā, iṭṭhā kantā manāpā piyarūpā kāmūpasaṁhitā rajanīyā.	114	
PA_sn_35:114.6.2	Tañce bhikkhu nābhinandati nābhivadati nājjhosāya tiṭṭhati—	114	
PA_sn_35:114.6.3	ayaṁ vuccati, bhikkhave, bhikkhu nāvāsagato mārassa, na mārassa vasaṁ gato, ummukkassa mārapāso.	114	
PA_sn_35:114.6.4	Mutto so mārabandhanena na yathākāmakaraṇīyo pāpimato”ti.	114	
PA_sn_35:114.6.5	Paṭhamaṁ.	114	
PA_sn_35:115.0.1	Saṁyutta Nikāya 35.115	115	
PA_sn_35:115.0.2	12. Lokakāmaguṇavagga	115	
PA_sn_35:115.0.3	Dutiyamārapāsasutta	115	
PA_sn_35:115.1.1	“Santi, bhikkhave, cakkhuviññeyyā rūpā, iṭṭhā kantā manāpā piyarūpā kāmūpasaṁhitā rajanīyā.	115	
PA_sn_35:115.1.2	Tañce bhikkhu abhinandati abhivadati ajjhosāya tiṭṭhati—	115	
PA_sn_35:115.1.3	ayaṁ vuccati, bhikkhave, bhikkhu baddho cakkhuviññeyyesu rūpesu, āvāsagato mārassa, mārassa vasaṁ gato, paṭimukkassa mārapāso.	115	
PA_sn_35:115.1.4	Baddho so mārabandhanena yathākāmakaraṇīyo pāpimato …pe….	115	
PA_sn_35:115.2.1	Santi, bhikkhave, jivhāviññeyyā rasā …pe…	115	
PA_sn_35:115.2.2	santi, bhikkhave, manoviññeyyā dhammā, iṭṭhā kantā manāpā piyarūpā kāmūpasaṁhitā rajanīyā.	115	
PA_sn_35:115.2.3	Tañce bhikkhu abhinandati abhivadati ajjhosāya tiṭṭhati—	115	
PA_sn_35:115.2.4	ayaṁ vuccati, bhikkhave, bhikkhu baddho manoviññeyyesu dhammesu, āvāsagato mārassa, mārassa vasaṁ gato, paṭimukkassa mārapāso.	115	
PA_sn_35:115.2.5	Baddho so mārabandhanena yathākāmakaraṇīyo pāpimato …pe….	115	
PA_sn_35:115.3.1	Santi ca kho, bhikkhave, cakkhuviññeyyā rūpā, iṭṭhā kantā manāpā piyarūpā kāmūpasaṁhitā rajanīyā.	115	
PA_sn_35:115.3.2	Tañce bhikkhu nābhinandati nābhivadati nājjhosāya tiṭṭhati—	115	
PA_sn_35:115.3.3	ayaṁ vuccati, bhikkhave, bhikkhu mutto cakkhuviññeyyehi rūpehi, nāvāsagato mārassa, na mārassa vasaṁ gato, ummukkassa mārapāso.	115	
PA_sn_35:115.3.4	Mutto so mārabandhanena na yathākāmakaraṇīyo pāpimato …pe….	115	
PA_sn_35:115.4.1	Santi, bhikkhave, jivhāviññeyyā rasā …pe…	115	
PA_sn_35:115.4.2	santi, bhikkhave, manoviññeyyā dhammā, iṭṭhā kantā manāpā piyarūpā kāmūpasaṁhitā rajanīyā.	115	
PA_sn_35:115.4.3	Tañce bhikkhu nābhinandati nābhivadati nājjhosāya tiṭṭhati—	115	
PA_sn_35:115.4.4	ayaṁ vuccati, bhikkhave, bhikkhu mutto manoviññeyyehi dhammehi, nāvāsagato mārassa, na mārassa vasaṁ gato, ummukkassa mārapāso.	115	
PA_sn_35:115.4.5	Mutto so mārabandhanena na yathākāmakaraṇīyo pāpimato”ti.	115	
PA_sn_35:115.4.6	Dutiyaṁ.	115	
PA_sn_35:116.0.1	Saṁyutta Nikāya 35.116	116	
PA_sn_35:116.0.2	12. Lokakāmaguṇavagga	116	
PA_sn_35:116.0.3	Lokantagamanasutta	116	
PA_sn_35:116.1.1	“Nāhaṁ, bhikkhave, gamanena lokassa antaṁ ñāteyyaṁ, daṭṭheyyaṁ, patteyyanti vadāmi.	116	
PA_sn_35:116.1.2	Na ca panāhaṁ, bhikkhave, appatvā lokassa antaṁ dukkhassa antakiriyaṁ vadāmī”ti.	116	
PA_sn_35:116.1.3	Idaṁ vatvā bhagavā uṭṭhāyāsanā vihāraṁ pāvisi.	116	
PA_sn_35:116.1.4	Atha kho tesaṁ bhikkhūnaṁ acirapakkantassa bhagavato etadahosi:	116	
PA_sn_35:116.1.5	“idaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	116	
PA_sn_35:116.1.6	‘“nāhaṁ, bhikkhave, gamanena lokassa antaṁ ñāteyyaṁ, daṭṭheyyaṁ, patteyyan”ti vadāmi.	116	
PA_sn_35:116.1.7	Na ca panāhaṁ, bhikkhave, appatvā lokassa antaṁ dukkhassa antakiriyaṁ vadāmī’ti.	116	
PA_sn_35:116.1.8	Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā”ti?	116	
PA_sn_35:116.2.1	Atha kho tesaṁ bhikkhūnaṁ etadahosi:	116	
PA_sn_35:116.2.2	“ayaṁ kho āyasmā ānando satthu ceva saṁvaṇṇito, sambhāvito ca viññūnaṁ sabrahmacārīnaṁ.	116	
PA_sn_35:116.2.3	Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ.	116	
PA_sn_35:116.2.4	Yannūna mayaṁ yenāyasmā ānando tenupasaṅkameyyāma; upasaṅkamitvā āyasmantaṁ ānandaṁ etamatthaṁ paṭipuccheyyāmā”ti.	116	
PA_sn_35:116.3.1	Atha kho te bhikkhū yenāyasmā ānando tenupasaṅkamiṁsu; upasaṅkamitvā āyasmatā ānandena saddhiṁ sammodiṁsu.	116	
PA_sn_35:116.3.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te bhikkhū āyasmantaṁ ānandaṁ etadavocuṁ:	116	
PA_sn_35:116.4.1	“Idaṁ kho no, āvuso ānanda, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	116	
PA_sn_35:116.4.2	‘nāhaṁ, bhikkhave, gamanena lokassa antaṁ ñāteyyaṁ, daṭṭheyyaṁ, patteyyanti vadāmi.	116	
PA_sn_35:116.4.3	Na ca panāhaṁ, bhikkhave, appatvā lokassa antaṁ dukkhassa antakiriyaṁ vadāmī’ti.	116	
PA_sn_35:116.4.4	Tesaṁ no, āvuso, amhākaṁ acirapakkantassa bhagavato etadahosi:	116	
PA_sn_35:116.4.5	‘idaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho—	116	
PA_sn_35:116.4.6	nāhaṁ, bhikkhave, gamanena lokassa antaṁ ñāteyyaṁ, daṭṭheyyaṁ, patteyyanti vadāmi.	116	
PA_sn_35:116.4.7	Na ca panāhaṁ, bhikkhave, appatvā lokassa antaṁ dukkhassa antakiriyaṁ vadāmīti.	116	
PA_sn_35:116.4.8	Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti?	116	
PA_sn_35:116.4.9	Tesaṁ no, āvuso, amhākaṁ etadahosi:	116	
PA_sn_35:116.4.10	‘ayaṁ kho, āvuso, āyasmā ānando satthu ceva saṁvaṇṇito, sambhāvito ca viññūnaṁ sabrahmacārīnaṁ.	116	
PA_sn_35:116.4.11	Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ.	116	
PA_sn_35:116.4.12	Yannūna mayaṁ yenāyasmā ānando tenupasaṅkameyyāma; upasaṅkamitvā āyasmantaṁ ānandaṁ etamatthaṁ paṭipuccheyyāmā’ti.	116	
PA_sn_35:116.4.13	Vibhajatāyasmā ānando”ti.	116	
PA_sn_35:116.5.1_0	“Seyyathāpi, āvuso, puriso sāratthiko sāragavesī sārapariyesanaṁ caramāno mahato	116	
PA_sn_35:116.5.1_1	rukkhassa tiṭṭhato sāravato atikkammeva, mūlaṁ atikkammeva, khandhaṁ sākhāpalāse	116	
PA_sn_35:116.5.1_2	sāraṁ pariyesitabbaṁ maññeyya;	116	
PA_sn_35:116.5.2	evaṁ sampadamidaṁ āyasmantānaṁ satthari sammukhībhūte taṁ bhagavantaṁ atisitvā amhe etamatthaṁ paṭipucchitabbaṁ maññatha.	116	
PA_sn_35:116.5.3	So hāvuso, bhagavā jānaṁ jānāti, passaṁ passati—	116	
PA_sn_35:116.5.4	cakkhubhūto, ñāṇabhūto, dhammabhūto, brahmabhūto, vattā, pavattā, atthassa ninnetā, amatassa dātā, dhammassāmī, tathāgato.	116	
PA_sn_35:116.5.5	So ceva panetassa kālo ahosi yaṁ bhagavantaṁyeva etamatthaṁ paṭipuccheyyātha.	116	
PA_sn_35:116.5.6	Yathā vo bhagavā byākareyya tathā vo dhāreyyāthā”ti.	116	
PA_sn_35:116.6.1	“Addhāvuso ānanda, bhagavā jānaṁ jānāti, passaṁ passati—	116	
PA_sn_35:116.6.2	cakkhubhūto, ñāṇabhūto, dhammabhūto, brahmabhūto, vattā, pavattā, atthassa ninnetā, amatassa dātā, dhammassāmī, tathāgato.	116	
PA_sn_35:116.6.3	So ceva panetassa kālo ahosi yaṁ bhagavantaṁyeva etamatthaṁ paṭipuccheyyāma.	116	
PA_sn_35:116.6.4	Yathā no bhagavā byākareyya tathā naṁ dhāreyyāma.	116	
PA_sn_35:116.6.5	Api cāyasmā ānando satthu ceva saṁvaṇṇito, sambhāvito ca viññūnaṁ sabrahmacārīnaṁ.	116	
PA_sn_35:116.6.6	Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ.	116	
PA_sn_35:116.6.7	Vibhajatāyasmā ānando agaruṁ karitvā”ti.	116	
PA_sn_35:116.7.1	“Tenahāvuso, suṇātha, sādhukaṁ manasi karotha, bhāsissāmī”ti.	116	
PA_sn_35:116.7.2	“Evamāvuso”ti kho te bhikkhū āyasmato ānandassa paccassosuṁ.	116	
PA_sn_35:116.7.3	Āyasmā ānando etadavoca:	116	
PA_sn_35:116.8.1	“Yaṁ kho vo, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	116	
PA_sn_35:116.8.2	‘nāhaṁ, bhikkhave, gamanena lokassa antaṁ ñāteyyaṁ, daṭṭheyyaṁ, patteyyanti vadāmi.	116	
PA_sn_35:116.8.3	Na ca panāhaṁ, bhikkhave, appatvā lokassa antaṁ dukkhassa antakiriyaṁ vadāmī’ti,	116	
PA_sn_35:116.8.4	imassa khvāhaṁ, āvuso, bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ ājānāmi.	116	
PA_sn_35:116.8.5	Yena kho, āvuso, lokasmiṁ lokasaññī hoti lokamānī—	116	
PA_sn_35:116.8.6	ayaṁ vuccati ariyassa vinaye loko.	116	
PA_sn_35:116.8.7	Kena cāvuso, lokasmiṁ lokasaññī hoti lokamānī?	116	
PA_sn_35:116.8.8	Cakkhunā kho, āvuso, lokasmiṁ lokasaññī hoti lokamānī.	116	
PA_sn_35:116.8.9	Sotena kho, āvuso …	116	
PA_sn_35:116.8.10	ghānena kho, āvuso …	116	
PA_sn_35:116.8.11	jivhāya kho, āvuso, lokasmiṁ lokasaññī hoti lokamānī.	116	
PA_sn_35:116.8.12	Kāyena kho, āvuso …	116	
PA_sn_35:116.8.13	manena kho, āvuso, lokasmiṁ lokasaññī hoti lokamānī.	116	
PA_sn_35:116.8.14	Yena kho, āvuso, lokasmiṁ lokasaññī hoti lokamānī—	116	
PA_sn_35:116.8.15	ayaṁ vuccati ariyassa vinaye loko.	116	
PA_sn_35:116.8.16	Yaṁ kho vo, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	116	
PA_sn_35:116.8.17	‘nāhaṁ, bhikkhave, gamanena lokassa antaṁ ñāteyyaṁ, daṭṭheyyaṁ, patteyyanti vadāmi.	116	
PA_sn_35:116.8.18	Na ca panāhaṁ, bhikkhave, appatvā lokassa antaṁ dukkhassa antakiriyaṁ vadāmī’ti,	116	
PA_sn_35:116.8.19	imassa khvāhaṁ, āvuso, bhagavatā saṅkhittena uddesassa uddiṭṭhassa vitthārena atthaṁ avibhattassa evaṁ vitthārena atthaṁ ājānāmi.	116	
PA_sn_35:116.8.20	Ākaṅkhamānā ca pana tumhe āyasmanto bhagavantaṁyeva upasaṅkamitvā etamatthaṁ paṭipuccheyyātha.	116	
PA_sn_35:116.8.21	Yathā vo bhagavā byākaroti tathā naṁ dhāreyyāthā”ti.	116	
PA_sn_35:116.9.1_0	“Evamāvuso”ti kho te bhikkhū āyasmato ānandassa paṭissutvā uṭṭhāyāsanā yena bhagavā	116	
PA_sn_35:116.9.1_1	tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ	116	
PA_sn_35:116.9.1_2	nisinnā kho te bhikkhū bhagavantaṁ etadavocuṁ:	116	
PA_sn_35:116.10.1	“Yaṁ kho no, bhante, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	116	
PA_sn_35:116.10.2	‘nāhaṁ, bhikkhave, gamanena lokassa antaṁ ñāteyyaṁ, daṭṭheyyaṁ, patteyyanti vadāmi.	116	
PA_sn_35:116.10.3	Na ca panāhaṁ, bhikkhave, appatvā lokassa antaṁ dukkhassa antakiriyaṁ vadāmī’ti.	116	
PA_sn_35:116.10.4	Tesaṁ no, bhante, amhākaṁ acirapakkantassa bhagavato etadahosi:	116	
PA_sn_35:116.10.5	‘idaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho—	116	
PA_sn_35:116.10.6	nāhaṁ, bhikkhave, gamanena lokassa antaṁ ñāteyyaṁ, daṭṭheyyaṁ, patteyyanti vadāmi.	116	
PA_sn_35:116.10.7	Na ca panāhaṁ, bhikkhave, appatvā lokassa antaṁ dukkhassa antakiriyaṁ vadāmīti.	116	
PA_sn_35:116.10.8	Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti?	116	
PA_sn_35:116.10.9	Tesaṁ no, bhante, amhākaṁ etadahosi:	116	
PA_sn_35:116.10.10	‘ayaṁ kho āyasmā ānando satthu ceva saṁvaṇṇito, sambhāvito ca viññūnaṁ sabrahmacārīnaṁ.	116	
PA_sn_35:116.10.11	Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ.	116	
PA_sn_35:116.10.12	Yannūna mayaṁ yenāyasmā ānando tenupasaṅkameyyāma; upasaṅkamitvā āyasmantaṁ ānandaṁ etamatthaṁ paṭipuccheyyāmā’ti.	116	
PA_sn_35:116.10.13	Atha kho mayaṁ, bhante, yenāyasmā ānando tenupasaṅkamimha; upasaṅkamitvā āyasmantaṁ ānandaṁ etamatthaṁ paṭipucchimha.	116	
PA_sn_35:116.10.14	Tesaṁ no, bhante, āyasmatā ānandena imehi ākārehi imehi padehi imehi byañjanehi attho vibhatto”ti.	116	
PA_sn_35:116.11.1	“Paṇḍito, bhikkhave, ānando; mahāpañño, bhikkhave, ānando.	116	
PA_sn_35:116.11.2	Mañcepi tumhe, bhikkhave, etamatthaṁ paṭipuccheyyātha, ahampi taṁ evamevaṁ byākareyyaṁ yathā taṁ ānandena byākataṁ.	116	
PA_sn_35:116.11.3	Eso cevetassa attho, evañca naṁ dhāreyyāthā”ti.	116	
PA_sn_35:116.11.4	Tatiyaṁ.	116	
PA_sn_35:117.0.1	Saṁyutta Nikāya 35.117	117	
PA_sn_35:117.0.2	12. Lokakāmaguṇavagga	117	
PA_sn_35:117.0.3	Kāmaguṇasutta	117	
PA_sn_35:117.1.1	“Pubbeva me, bhikkhave, sambodhā anabhisambuddhassa bodhisattasseva sato etadahosi:	117	
PA_sn_35:117.1.2	‘yeme pañca kāmaguṇā cetaso samphuṭṭhapubbā atītā niruddhā vipariṇatā, tatra me cittaṁ bahulaṁ gacchamānaṁ gaccheyya paccuppannesu vā appaṁ vā anāgatesu’.	117	
PA_sn_35:117.1.3	Tassa mayhaṁ, bhikkhave, etadahosi:	117	
PA_sn_35:117.1.4	‘yeme pañca kāmaguṇā cetaso samphuṭṭhapubbā atītā niruddhā vipariṇatā, tatra me attarūpena appamādo sati cetaso ārakkho karaṇīyo’.	117	
PA_sn_35:117.1.5_0	Tasmātiha, bhikkhave, tumhākampi ye te pañca kāmaguṇā cetaso samphuṭṭhapubbā atītā	117	
PA_sn_35:117.1.5_1	niruddhā vipariṇatā, tatra vo cittaṁ bahulaṁ gacchamānaṁ gaccheyya paccuppannesu	117	
PA_sn_35:117.1.5_2	vā appaṁ vā anāgatesu.	117	
PA_sn_35:117.1.6	Tasmātiha, bhikkhave, tumhākampi ye te pañca kāmaguṇā cetaso samphuṭṭhapubbā atītā niruddhā vipariṇatā, tatra vo attarūpehi appamādo sati cetaso ārakkho karaṇīyo.	117	
PA_sn_35:117.1.7	Tasmātiha, bhikkhave, se āyatane veditabbe yattha cakkhu ca nirujjhati, rūpasaññā ca nirujjhati, se āyatane veditabbe …pe…	117	
PA_sn_35:117.1.8	yattha jivhā ca nirujjhati, rasasaññā ca nirujjhati, se āyatane veditabbe …pe…	117	
PA_sn_35:117.1.9	yattha mano ca nirujjhati, dhammasaññā ca nirujjhati, se āyatane veditabbe”ti.	117	
PA_sn_35:117.1.10	Idaṁ vatvā bhagavā uṭṭhāyāsanā vihāraṁ pāvisi.	117	
PA_sn_35:117.2.1	Atha kho tesaṁ bhikkhūnaṁ acirapakkantassa bhagavato etadahosi:	117	
PA_sn_35:117.2.2	“idaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	117	
PA_sn_35:117.2.3	‘tasmātiha, bhikkhave, se āyatane veditabbe yattha cakkhu ca nirujjhati, rūpasaññā ca nirujjhati, se āyatane veditabbe …pe…	117	
PA_sn_35:117.2.4	yattha jivhā ca nirujjhati, rasasaññā ca nirujjhati, se āyatane veditabbe …pe…	117	
PA_sn_35:117.2.5	yattha mano ca nirujjhati, dhammasaññā ca nirujjhati, se āyatane veditabbe’ti.	117	
PA_sn_35:117.2.6	Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā”ti?	117	
PA_sn_35:117.3.1	Atha kho tesaṁ bhikkhūnaṁ etadahosi:	117	
PA_sn_35:117.3.2	“ayaṁ kho āyasmā ānando satthu ceva saṁvaṇṇito, sambhāvito ca viññūnaṁ sabrahmacārīnaṁ.	117	
PA_sn_35:117.3.3	Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ.	117	
PA_sn_35:117.3.4	Yannūna mayaṁ yenāyasmā ānando tenupasaṅkameyyāma; upasaṅkamitvā āyasmantaṁ ānandaṁ etamatthaṁ paṭipuccheyyāmā”ti.	117	
PA_sn_35:117.4.1	Atha kho te bhikkhū yenāyasmā ānando tenupasaṅkamiṁsu; upasaṅkamitvā āyasmatā ānandena saddhiṁ sammodiṁsu.	117	
PA_sn_35:117.4.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te bhikkhū āyasmantaṁ ānandaṁ etadavocuṁ:	117	
PA_sn_35:117.5.1	“Idaṁ kho no, āvuso ānanda, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	117	
PA_sn_35:117.5.2	‘tasmātiha, bhikkhave, se āyatane veditabbe yattha cakkhu ca nirujjhati, rūpasaññā ca nirujjhati, se āyatane veditabbe …pe…	117	
PA_sn_35:117.5.3	yattha jivhā ca nirujjhati, rasasaññā ca nirujjhati, se āyatane veditabbe …pe…	117	
PA_sn_35:117.5.4	yattha mano ca nirujjhati, dhammasaññā ca nirujjhati, se āyatane veditabbe’ti.	117	
PA_sn_35:117.5.5	Tesaṁ no, āvuso, amhākaṁ acirapakkantassa bhagavato etadahosi:	117	
PA_sn_35:117.5.6	‘idaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	117	
PA_sn_35:117.5.7	“tasmātiha, bhikkhave, se āyatane veditabbe yattha cakkhu ca nirujjhati, rūpasaññā ca nirujjhati, se āyatane veditabbe …pe…	117	
PA_sn_35:117.5.8	yattha jivhā ca nirujjhati, rasasaññā ca nirujjhati se āyatane veditabbe …pe…	117	
PA_sn_35:117.5.9	yattha mano ca nirujjhati, dhammasaññā ca nirujjhati, se āyatane veditabbe”ti.	117	
PA_sn_35:117.5.10	Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti?	117	
PA_sn_35:117.5.11	Tesaṁ no, āvuso, amhākaṁ etadahosi:	117	
PA_sn_35:117.5.12	‘ayaṁ kho āyasmā ānando satthu ceva saṁvaṇṇito, sambhāvito ca viññūnaṁ sabrahmacārīnaṁ.	117	
PA_sn_35:117.5.13	Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ.	117	
PA_sn_35:117.5.14	Yannūna mayaṁ yenāyasmā ānando tenupasaṅkameyyāma; upasaṅkamitvā āyasmantaṁ ānandaṁ etamatthaṁ paṭipuccheyyāmā’ti.	117	
PA_sn_35:117.5.15	Vibhajatāyasmā ānando”ti.	117	
PA_sn_35:117.6.1	“Seyyathāpi, āvuso, puriso sāratthiko sāragavesī sārapariyesanaṁ caramāno mahato rukkhassa …pe…	117	
PA_sn_35:117.6.2	vibhajatāyasmā ānando agaruṁ karitvā”ti.	117	
PA_sn_35:117.7.1	“Tenahāvuso, suṇātha, sādhukaṁ manasi karotha, bhāsissāmī”ti.	117	
PA_sn_35:117.7.2	“Evamāvuso”ti kho te bhikkhū āyasmato ānandassa paccassosuṁ.	117	
PA_sn_35:117.7.3	Āyasmā ānando etadavoca:	117	
PA_sn_35:117.8.1	“Yaṁ kho vo, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	117	
PA_sn_35:117.8.2	‘tasmātiha, bhikkhave, se āyatane veditabbe yattha cakkhu ca nirujjhati, rūpasaññā ca nirujjhati, se āyatane veditabbe …pe…	117	
PA_sn_35:117.8.3	yattha mano ca nirujjhati, dhammasaññā ca nirujjhati, se āyatane veditabbe’ti.	117	
PA_sn_35:117.8.4	Imassa khvāhaṁ, āvuso, bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ ājānāmi.	117	
PA_sn_35:117.8.5	Saḷāyatananirodhaṁ no etaṁ, āvuso, bhagavatā sandhāya bhāsitaṁ:	117	
PA_sn_35:117.8.6	‘tasmātiha, bhikkhave, se āyatane veditabbe, yattha cakkhu ca nirujjhati, rūpasaññā ca nirujjhati, se āyatane veditabbe …pe…	117	
PA_sn_35:117.8.7	yattha mano ca nirujjhati, dhammasaññā ca nirujjhati, se āyatane veditabbe’ti.	117	
PA_sn_35:117.8.8	Ayaṁ kho, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	117	
PA_sn_35:117.8.9	‘tasmātiha, bhikkhave, se āyatane veditabbe yattha cakkhu ca nirujjhati, rūpasaññā ca nirujjhati, se āyatane veditabbe …pe…	117	
PA_sn_35:117.8.10	yattha mano ca nirujjhati, dhammasaññā ca nirujjhati, se āyatane veditabbe’ti.	117	
PA_sn_35:117.8.11	Imassa khvāhaṁ, āvuso, bhagavatā saṅkhittena uddesassa uddiṭṭhassa vitthārena atthaṁ avibhattassa evaṁ vitthārena atthaṁ ājānāmi.	117	
PA_sn_35:117.8.12	Ākaṅkhamānā ca pana tumhe āyasmanto bhagavantaṁyeva upasaṅkamatha;	117	
PA_sn_35:117.8.13	upasaṅkamitvā etamatthaṁ puccheyyātha.	117	
PA_sn_35:117.8.14	Yathā vo bhagavā byākaroti tathā naṁ dhāreyyāthā”ti.	117	
PA_sn_35:117.9.1_0	“Evamāvuso”ti kho te bhikkhū āyasmato ānandassa paṭissutvā uṭṭhāyāsanā yena bhagavā	117	
PA_sn_35:117.9.1_1	tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ	117	
PA_sn_35:117.9.1_2	nisinnā kho te bhikkhū bhagavantaṁ etadavocuṁ:	117	
PA_sn_35:117.10.1	“Yaṁ kho no, bhante, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	117	
PA_sn_35:117.10.2	‘tasmātiha, bhikkhave, se āyatane veditabbe yattha cakkhu ca nirujjhati, rūpasaññā ca nirujjhati, se āyatane veditabbe …pe…	117	
PA_sn_35:117.10.3	yattha jivhā ca nirujjhati, rasasaññā ca nirujjhati, se āyatane veditabbe …pe…	117	
PA_sn_35:117.10.4	yattha mano ca nirujjhati, dhammasaññā ca nirujjhati, se āyatane veditabbe’ti, tesaṁ no, bhante, amhākaṁ acirapakkantassa bhagavato etadahosi:	117	
PA_sn_35:117.10.5	‘idaṁ kho no, āvuso, bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:	117	
PA_sn_35:117.10.6	“tasmātiha, bhikkhave, se āyatane veditabbe yattha cakkhu ca nirujjhati, rūpasaññā ca nirujjhati, se āyatane veditabbe …pe…	117	
PA_sn_35:117.10.7	yattha mano ca nirujjhati, dhammasaññā ca nirujjhati, se āyatane veditabbe”ti.	117	
PA_sn_35:117.10.8	Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti?	117	
PA_sn_35:117.10.9	Tesaṁ no, bhante, amhākaṁ etadahosi:	117	
PA_sn_35:117.10.10	‘ayaṁ kho āyasmā ānando satthu ceva saṁvaṇṇito, sambhāvito ca viññūnaṁ sabrahmacārīnaṁ.	117	
PA_sn_35:117.10.11	Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ.	117	
PA_sn_35:117.10.12	Yannūna mayaṁ yenāyasmā ānando tenupasaṅkameyyāma; upasaṅkamitvā āyasmantaṁ ānandaṁ etamatthaṁ paṭipuccheyyāmā’ti.	117	
PA_sn_35:117.10.13	Atha kho mayaṁ, bhante, yenāyasmā ānando tenupasaṅkamimha; upasaṅkamitvā āyasmantaṁ ānandaṁ etamatthaṁ paṭipucchimha.	117	
PA_sn_35:117.10.14	Tesaṁ no, bhante, āyasmatā ānandena imehi ākārehi, imehi padehi, imehi byañjanehi attho vibhatto”ti.	117	
PA_sn_35:117.11.1	“Paṇḍito, bhikkhave, ānando; mahāpañño, bhikkhave, ānando.	117	
PA_sn_35:117.11.2	Mañcepi tumhe, bhikkhave, etamatthaṁ paṭipuccheyyātha, ahampi taṁ evamevaṁ byākareyyaṁ yathā taṁ ānandena byākataṁ.	117	
PA_sn_35:117.11.3	Eso cevetassa attho. Evañca naṁ dhāreyyāthā”ti.	117	
PA_sn_35:117.11.4	Catutthaṁ.	117	
PA_sn_35:118.0.1	Saṁyutta Nikāya 35.118	118	
PA_sn_35:118.0.2	12. Lokakāmaguṇavagga	118	
PA_sn_35:118.0.3	Sakkapañhasutta	118	
PA_sn_35:118.1.1	Ekaṁ samayaṁ bhagavā rājagahe viharati gijjhakūṭe pabbate.	118	
PA_sn_35:118.1.2	Atha kho sakko devānamindo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ aṭṭhāsi. Ekamantaṁ ṭhito kho sakko devānamindo bhagavantaṁ etadavoca:	118	
PA_sn_35:118.1.3	“ko nu kho, bhante, hetu, ko paccayo yena m’idhekacce sattā diṭṭheva dhamme no parinibbāyanti?	118	
PA_sn_35:118.1.4	Ko pana, bhante, hetu, ko paccayo yena m’idhekacce sattā diṭṭheva dhamme parinibbāyantī”ti?	118	
PA_sn_35:118.2.1	“Santi kho, devānaminda, cakkhuviññeyyā rūpā, iṭṭhā kantā manāpā piyarūpā kāmūpasaṁhitā rajanīyā.	118	
PA_sn_35:118.2.2	Tañce bhikkhu abhinandati abhivadati ajjhosāya tiṭṭhati.	118	
PA_sn_35:118.2.3	Tassa taṁ abhinandato abhivadato ajjhosāya tiṭṭhato tannissitaṁ viññāṇaṁ hoti tadupādānaṁ.	118	
PA_sn_35:118.2.4	Saupādāno, devānaminda, bhikkhu no parinibbāyati …pe….	118	
PA_sn_35:118.3.1	Santi kho, devānaminda, jivhāviññeyyā rasā …pe…	118	
PA_sn_35:118.3.2	santi kho, devānaminda, manoviññeyyā dhammā, iṭṭhā kantā manāpā piyarūpā kāmūpasaṁhitā rajanīyā.	118	
PA_sn_35:118.3.3	Tañce bhikkhu abhinandati abhivadati ajjhosāya tiṭṭhati.	118	
PA_sn_35:118.3.4	Tassa taṁ abhinandato abhivadato ajjhosāya tiṭṭhato tannissitaṁ viññāṇaṁ hoti tadupādānaṁ.	118	
PA_sn_35:118.3.5	Saupādāno, devānaminda, bhikkhu no parinibbāyati.	118	
PA_sn_35:118.3.6	Ayaṁ kho, devānaminda, hetu, ayaṁ paccayo yena m’idhekacce sattā diṭṭheva dhamme no parinibbāyanti.	118	
PA_sn_35:118.4.1	Santi ca kho, devānaminda, cakkhuviññeyyā rūpā, iṭṭhā kantā manāpā piyarūpā kāmūpasaṁhitā rajanīyā.	118	
PA_sn_35:118.4.2	Tañce bhikkhu nābhinandati nābhivadati nājjhosāya tiṭṭhati.	118	
PA_sn_35:118.4.3	Tassa taṁ anabhinandato anabhivadato anajjhosāya tiṭṭhato na tannissitaṁ viññāṇaṁ hoti, na tadupādānaṁ.	118	
PA_sn_35:118.4.4	Anupādāno, devānaminda, bhikkhu parinibbāyati …pe….	118	
PA_sn_35:118.5.1	Santi kho, devānaminda, jivhāviññeyyā rasā …pe…	118	
PA_sn_35:118.5.2	santi kho, devānaminda, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	118	
PA_sn_35:118.5.3	Tañce bhikkhu nābhinandati nābhivadati nājjhosāya tiṭṭhati.	118	
PA_sn_35:118.5.4	Tassa taṁ anabhinandato anabhivadato anajjhosāya tiṭṭhato na tannissitaṁ viññāṇaṁ hoti na tadupādānaṁ.	118	
PA_sn_35:118.5.5	Anupādāno, devānaminda, bhikkhu parinibbāyati.	118	
PA_sn_35:118.5.6	Ayaṁ kho, devānaminda, hetu, ayaṁ paccayo yena m’idhekacce sattā diṭṭheva dhamme parinibbāyantī”ti.	118	
PA_sn_35:118.5.7	Pañcamaṁ.	118	
PA_sn_35:119.0.1	Saṁyutta Nikāya 35.119	119	
PA_sn_35:119.0.2	12. Lokakāmaguṇavagga	119	
PA_sn_35:119.0.3	Pañcasikhasutta	119	
PA_sn_35:119.1.1	Ekaṁ samayaṁ bhagavā rājagahe viharati gijjhakūṭe pabbate.	119	
PA_sn_35:119.1.2_0	Atha kho pañcasikho gandhabbadevaputto yena bhagavā tenupasaṅkami; upasaṅkamitvā	119	
PA_sn_35:119.1.2_1	bhagavantaṁ abhivādetvā ekamantaṁ aṭṭhāsi. Ekamantaṁ ṭhito kho pañcasikho gandhabbadevaputto	119	
PA_sn_35:119.1.2_2	bhagavantaṁ etadavoca:	119	
PA_sn_35:119.1.3	“ko nu kho, bhante, hetu, ko paccayo yena m’idhekacce sattā diṭṭheva dhamme no parinibbāyanti?	119	
PA_sn_35:119.1.4	Ko pana, bhante, hetu, ko paccayo yena m’idhekacce sattā diṭṭheva dhamme parinibbāyantī”ti?	119	
PA_sn_35:119.1.5	“Santi kho, pañcasikha, cakkhuviññeyyā rūpā …pe…	119	
PA_sn_35:119.1.6	santi kho, pañcasikha, manoviññeyyā dhammā, iṭṭhā kantā manāpā piyarūpā kāmūpasaṁhitā rajanīyā.	119	
PA_sn_35:119.1.7	Tañce bhikkhu abhinandati abhivadati ajjhosāya tiṭṭhati.	119	
PA_sn_35:119.1.8	Tassa taṁ abhinandato abhivadato ajjhosāya tiṭṭhato tannissitaṁ viññāṇaṁ hoti tadupādānaṁ.	119	
PA_sn_35:119.1.9	Saupādāno, pañcasikha, bhikkhu no parinibbāyati.	119	
PA_sn_35:119.1.10	Ayaṁ kho, pañcasikha, hetu, ayaṁ paccayo yena m’idhekacce sattā diṭṭheva dhamme no parinibbāyanti.	119	
PA_sn_35:119.2.1	Santi ca kho, pañcasikha, cakkhuviññeyyā rūpā iṭṭhā kantā manāpā …pe…	119	
PA_sn_35:119.2.2	santi kho, pañcasikha, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	119	
PA_sn_35:119.2.3	Tañce bhikkhu nābhinandati nābhivadati nājjhosāya tiṭṭhati, tassa taṁ anabhinandato anabhivadato anajjhosāya tiṭṭhato na tannissitaṁ viññāṇaṁ hoti, na tadupādānaṁ.	119	
PA_sn_35:119.2.4	Anupādāno, pañcasikha, bhikkhu parinibbāyati.	119	
PA_sn_35:119.2.5	Ayaṁ kho, pañcasikha, hetu, ayaṁ paccayo yena m’idhekacce sattā diṭṭheva dhamme parinibbāyantī”ti.	119	
PA_sn_35:119.2.6	Chaṭṭhaṁ.	119	
PA_sn_35:120.0.1	Saṁyutta Nikāya 35.120	120	
PA_sn_35:120.0.2	12. Lokakāmaguṇavagga	120	
PA_sn_35:120.0.3	Sāriputtasaddhivihārikasutta	120	
PA_sn_35:120.1.1	Ekaṁ samayaṁ āyasmā sāriputto sāvatthiyaṁ viharati jetavane anāthapiṇḍikassa ārāme.	120	
PA_sn_35:120.1.2	Atha kho aññataro bhikkhu yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	120	
PA_sn_35:120.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho so bhikkhu āyasmantaṁ sāriputtaṁ etadavoca:	120	
PA_sn_35:120.1.4	“saddhivihāriko, āvuso sāriputta, bhikkhu sikkhaṁ paccakkhāya hīnāyāvatto”ti.	120	
PA_sn_35:120.2.1	“Evametaṁ, āvuso, hoti indriyesu aguttadvārassa, bhojane amattaññuno, jāgariyaṁ ananuyuttassa.	120	
PA_sn_35:120.2.2	‘So vatāvuso, bhikkhu indriyesu aguttadvāro bhojane amattaññū jāgariyaṁ ananuyutto yāvajīvaṁ paripuṇṇaṁ parisuddhaṁ brahmacariyaṁ santānessatī’ti netaṁ ṭhānaṁ vijjati.	120	
PA_sn_35:120.2.3	‘So vatāvuso, bhikkhu indriyesu guttadvāro, bhojane mattaññū, jāgariyaṁ anuyutto yāvajīvaṁ paripuṇṇaṁ parisuddhaṁ brahmacariyaṁ santānessatī’ti ṭhānametaṁ vijjati.	120	
PA_sn_35:120.3.1	Kathañcāvuso, indriyesu guttadvāro hoti?	120	
PA_sn_35:120.3.2	Idhāvuso, bhikkhu cakkhunā rūpaṁ disvā na nimittaggāhī hoti nānubyañjanaggāhī.	120	
PA_sn_35:120.3.3_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	120	
PA_sn_35:120.3.3_1	dhammā anvāssaveyyuṁ tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati.	120	
PA_sn_35:120.3.4	Sotena saddaṁ sutvā …	120	
PA_sn_35:120.3.5	ghānena gandhaṁ ghāyitvā …	120	
PA_sn_35:120.3.6	jivhāya rasaṁ sāyitvā …	120	
PA_sn_35:120.3.7	kāyena phoṭṭhabbaṁ phusitvā …	120	
PA_sn_35:120.3.8	manasā dhammaṁ viññāya na nimittaggāhī hoti nānubyañjanaggāhī.	120	
PA_sn_35:120.3.9_0	Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	120	
PA_sn_35:120.3.9_1	dhammā anvāssaveyyuṁ, tassa saṁvarāya paṭipajjati, rakkhati manindriyaṁ, manindriye saṁvaraṁ āpajjati.	120	
PA_sn_35:120.3.10	Evaṁ kho, āvuso, indriyesu guttadvāro hoti.	120	
PA_sn_35:120.4.1	Kathañcāvuso, bhojane mattaññū hoti?	120	
PA_sn_35:120.4.2	Idhāvuso, bhikkhu paṭisaṅkhā yoniso āhāraṁ āhāreti:	120	
PA_sn_35:120.4.3_0	‘neva davāya, na madāya, na maṇḍanāya, na vibhūsanāya, yāvadeva imassa kāyassa ṭhitiyā	120	
PA_sn_35:120.4.3_1	yāpanāya, vihiṁsūparatiyā, brahmacariyānuggahāya. Iti purāṇañca vedanaṁ paṭihaṅkhāmi,	120	
PA_sn_35:120.4.3_2	navañca vedanaṁ na uppādessāmi, yātrā ca me bhavissati, anavajjatā ca phāsuvihāro cā’ti.	120	
PA_sn_35:120.4.4	Evaṁ kho, āvuso, bhojane mattaññū hoti.	120	
PA_sn_35:120.5.1	Kathañcāvuso, jāgariyaṁ anuyutto hoti?	120	
PA_sn_35:120.5.2	Idhāvuso, bhikkhu divasaṁ caṅkamena nisajjāya āvaraṇīyehi dhammehi cittaṁ parisodheti.	120	
PA_sn_35:120.5.3	Rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti.	120	
PA_sn_35:120.5.4	Rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ accādhāya sato sampajāno, uṭṭhānasaññaṁ manasi karitvā.	120	
PA_sn_35:120.5.5	Rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheti.	120	
PA_sn_35:120.5.6	Evaṁ kho, āvuso, jāgariyaṁ anuyutto hoti.	120	
PA_sn_35:120.5.7	Tasmātihāvuso, evaṁ sikkhitabbaṁ:	120	
PA_sn_35:120.5.8	‘indriyesu guttadvārā bhavissāma, bhojane mattaññuno, jāgariyaṁ anuyuttā’ti.	120	
PA_sn_35:120.5.9	Evañhi vo, āvuso, sikkhitabban”ti.	120	
PA_sn_35:120.5.10	Sattamaṁ.	120	
PA_sn_35:121.0.1	Saṁyutta Nikāya 35.121	121	
PA_sn_35:121.0.2	12. Lokakāmaguṇavagga	121	
PA_sn_35:121.0.3	Rāhulovādasutta	121	
PA_sn_35:121.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	121	
PA_sn_35:121.1.2	Atha kho bhagavato rahogatassa paṭisallīnassa evaṁ cetaso parivitakko udapādi:	121	
PA_sn_35:121.1.3	“paripakkā kho rāhulassa vimuttiparipācaniyā dhammā;	121	
PA_sn_35:121.1.4	yannūnāhaṁ rāhulaṁ uttariṁ āsavānaṁ khaye vineyyan”ti.	121	
PA_sn_35:121.1.5	Atha kho bhagavā pubbaṇhasamayaṁ nivāsetvā pattacīvaramādāya sāvatthiyaṁ piṇḍāya caritvā	121	
PA_sn_35:121.1.6	pacchābhattaṁ piṇḍapātapaṭikkanto āyasmantaṁ rāhulaṁ āmantesi:	121	
PA_sn_35:121.1.7	“gaṇhāhi, rāhula, nisīdanaṁ.	121	
PA_sn_35:121.1.8	Yena andhavanaṁ tenupasaṅkamissāma divāvihārāyā”ti.	121	
PA_sn_35:121.1.9	“Evaṁ, bhante”ti kho āyasmā rāhulo bhagavato paṭissutvā nisīdanaṁ ādāya bhagavantaṁ piṭṭhito piṭṭhito anubandhi.	121	
PA_sn_35:121.2.1	Tena kho pana samayena anekāni devatāsahassāni bhagavantaṁ anubandhāni honti:	121	
PA_sn_35:121.2.2	“ajja bhagavā āyasmantaṁ rāhulaṁ uttariṁ āsavānaṁ khaye vinessatī”ti.	121	
PA_sn_35:121.2.3	Atha kho bhagavā andhavanaṁ ajjhogāhetvā aññatarasmiṁ rukkhamūle paññatte āsane nisīdi.	121	
PA_sn_35:121.2.4	Āyasmāpi kho rāhulo bhagavantaṁ abhivādetvā ekamantaṁ nisīdi.	121	
PA_sn_35:121.2.5	Ekamantaṁ nisinnaṁ kho āyasmantaṁ rāhulaṁ bhagavā etadavoca:	121	
PA_sn_35:121.3.1	“Taṁ kiṁ maññasi, rāhula,	121	
PA_sn_35:121.3.2	cakkhu niccaṁ vā aniccaṁ vā”ti?	121	
PA_sn_35:121.4.1	“Aniccaṁ, bhante”.	121	
PA_sn_35:121.5.1	“Yaṁ panāniccaṁ dukkhaṁ vā taṁ sukhaṁ vā”ti?	121	
PA_sn_35:121.6.1	“Dukkhaṁ, bhante”.	121	
PA_sn_35:121.7.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	121	
PA_sn_35:121.7.2	‘etaṁ mama, esohamasmi, eso me attā’”ti?	121	
PA_sn_35:121.8.1	“No hetaṁ, bhante”. (…)	121	
PA_sn_35:121.9.1	“Rūpā niccā vā aniccā vā”ti?	121	
PA_sn_35:121.10.1	“Aniccā, bhante” …pe….	121	
PA_sn_35:121.11.1	“Cakkhuviññāṇaṁ niccaṁ vā aniccaṁ vā”ti?	121	
PA_sn_35:121.12.1	“Aniccaṁ, bhante” …pe….	121	
PA_sn_35:121.13.1	“Cakkhusamphasso nicco vā anicco vā”ti?	121	
PA_sn_35:121.14.1	“Anicco, bhante” …pe….	121	
PA_sn_35:121.15.1	“Yampidaṁ cakkhusamphassapaccayā uppajjati vedanāgataṁ, saññāgataṁ, saṅkhāragataṁ, viññāṇagataṁ, tampi niccaṁ vā aniccaṁ vā”ti?	121	
PA_sn_35:121.16.1	“Aniccaṁ, bhante”.	121	
PA_sn_35:121.17.1	“Yaṁ panāniccaṁ dukkhaṁ vā taṁ sukhaṁ vā”ti?	121	
PA_sn_35:121.18.1	“Dukkhaṁ, bhante”.	121	
PA_sn_35:121.19.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	121	
PA_sn_35:121.19.2	‘etaṁ mama, esohamasmi, eso me attā’”ti?	121	
PA_sn_35:121.20.1	“No hetaṁ, bhante” …pe….	121	
PA_sn_35:121.21.1	“Jivhā niccā vā aniccā vā”ti?	121	
PA_sn_35:121.22.1	“Aniccā, bhante” …pe….	121	
PA_sn_35:121.23.1	“Jivhāviññāṇaṁ niccaṁ vā aniccaṁ vā”ti?	121	
PA_sn_35:121.24.1	“Aniccaṁ, bhante” …pe….	121	
PA_sn_35:121.25.1	“Jivhāsamphasso nicco vā anicco vā”ti?	121	
PA_sn_35:121.26.1	“Anicco, bhante” …pe….	121	
PA_sn_35:121.27.1	“Yampidaṁ jivhāsamphassapaccayā uppajjati vedanāgataṁ, saññāgataṁ, saṅkhāragataṁ, viññāṇagataṁ, tampi niccaṁ vā aniccaṁ vā”ti?	121	
PA_sn_35:121.28.1	“Aniccaṁ, bhante”.	121	
PA_sn_35:121.29.1	“Yaṁ panāniccaṁ dukkhaṁ vā taṁ sukhaṁ vā”ti?	121	
PA_sn_35:121.30.1	“Dukkhaṁ, bhante”.	121	
PA_sn_35:121.31.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	121	
PA_sn_35:121.31.2	‘etaṁ mama, esohamasmi, eso me attā’”ti?	121	
PA_sn_35:121.32.1	“No hetaṁ, bhante” …pe….	121	
PA_sn_35:121.33.1	“Mano nicco vā anicco vā”ti?	121	
PA_sn_35:121.34.1	“Anicco, bhante”.	121	
PA_sn_35:121.35.1	“Yaṁ panāniccaṁ dukkhaṁ vā taṁ sukhaṁ vā”ti?	121	
PA_sn_35:121.36.1	“Dukkhaṁ, bhante”.	121	
PA_sn_35:121.37.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ	121	
PA_sn_35:121.37.2	‘etaṁ mama, esohamasmi, eso me attā’”ti?	121	
PA_sn_35:121.38.1	“No hetaṁ, bhante”.	121	
PA_sn_35:121.39.1	“Dhammā niccā vā aniccā vā”ti?	121	
PA_sn_35:121.40.1	“Aniccā, bhante” …pe….	121	
PA_sn_35:121.41.1	“Manoviññāṇaṁ niccaṁ vā aniccaṁ vā”ti?	121	
PA_sn_35:121.42.1	“Aniccaṁ, bhante” …pe….	121	
PA_sn_35:121.43.1	“Manosamphasso nicco vā anicco vā”ti?	121	
PA_sn_35:121.44.1	“Anicco, bhante” …pe….	121	
PA_sn_35:121.45.1	“Yampidaṁ manosamphassapaccayā uppajjati vedanāgataṁ, saññāgataṁ, saṅkhāragataṁ, viññāṇagataṁ, tampi niccaṁ vā aniccaṁ vā”ti?	121	
PA_sn_35:121.46.1	“Aniccaṁ, bhante”.	121	
PA_sn_35:121.47.1	“Yaṁ panāniccaṁ dukkhaṁ vā taṁ sukhaṁ vā”ti?	121	
PA_sn_35:121.48.1	“Dukkhaṁ, bhante”.	121	
PA_sn_35:121.49.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	121	
PA_sn_35:121.49.2	‘etaṁ mama, esohamasmi, eso me attā’”ti?	121	
PA_sn_35:121.50.1	“No hetaṁ, bhante”.	121	
PA_sn_35:121.51.1_0	“Evaṁ passaṁ, rāhula, sutavā ariyasāvako cakkhusmimpi nibbindati, rūpesupi nibbindati,	121	
PA_sn_35:121.51.1_1	cakkhuviññāṇepi nibbindati, cakkhusamphassepi nibbindati, yampidaṁ cakkhusamphassapaccayā	121	
PA_sn_35:121.51.1_2	uppajjati vedanāgataṁ saññāgataṁ saṅkhāragataṁ viññāṇagataṁ tasmimpi nibbindati …pe…	121	
PA_sn_35:121.51.2_0	jivhāyapi nibbindati, rasesupi nibbindati, jivhāviññāṇepi nibbindati, jivhāsamphassepi	121	
PA_sn_35:121.51.2_1	nibbindati, yampidaṁ jivhāsamphassapaccayā uppajjati vedanāgataṁ saññāgataṁ saṅkhāragataṁ	121	
PA_sn_35:121.51.2_2	viññāṇagataṁ tasmimpi nibbindati …pe….	121	
PA_sn_35:121.52.1_0	Manasmimpi nibbindati, dhammesupi nibbindati, manoviññāṇepi nibbindati, manosamphassepi	121	
PA_sn_35:121.52.1_1	nibbindati, yampidaṁ manosamphassapaccayā uppajjati vedanāgataṁ saññāgataṁ saṅkhāragataṁ	121	
PA_sn_35:121.52.1_2	viññāṇagataṁ tasmimpi nibbindati.	121	
PA_sn_35:121.52.2	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	121	
PA_sn_35:121.52.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	121	
PA_sn_35:121.53.1	Idamavoca bhagavā.	121	
PA_sn_35:121.53.2	Attamano āyasmā rāhulo bhagavato bhāsitaṁ abhinandi.	121	
PA_sn_35:121.53.3	Imasmiñca pana veyyākaraṇasmiṁ bhaññamāne āyasmato rāhulassa anupādāya āsavehi cittaṁ vimucci.	121	
PA_sn_35:121.53.4	Anekānañca devatāsahassānaṁ virajaṁ vītamalaṁ dhammacakkhuṁ udapādi:	121	
PA_sn_35:121.53.5	“yaṁ kiñci samudayadhammaṁ sabbaṁ taṁ nirodhadhamman”ti.	121	
PA_sn_35:121.53.6	Aṭṭhamaṁ.	121	
PA_sn_35:122.0.1	Saṁyutta Nikāya 35.122	122	
PA_sn_35:122.0.2	12. Lokakāmaguṇavagga	122	
PA_sn_35:122.0.3	Saṁyojaniyadhammasutta	122	
PA_sn_35:122.1.1	“Saṁyojaniye ca, bhikkhave, dhamme desessāmi saṁyojanañca.	122	
PA_sn_35:122.1.2	Taṁ suṇātha.	122	
PA_sn_35:122.1.3	Katame ca, bhikkhave, saṁyojaniyā dhammā, katamañca saṁyojanaṁ?	122	
PA_sn_35:122.1.4	Santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	122	
PA_sn_35:122.1.5	Ime vuccanti, bhikkhave, saṁyojaniyā dhammā.	122	
PA_sn_35:122.1.6	Yo tattha chandarāgo, taṁ tattha saṁyojanaṁ …pe…	122	
PA_sn_35:122.1.7	santi, bhikkhave, jivhāviññeyyā rasā …pe…	122	
PA_sn_35:122.1.8	santi, bhikkhave, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	122	
PA_sn_35:122.1.9	Ime vuccanti, bhikkhave, saṁyojaniyā dhammā.	122	
PA_sn_35:122.1.10	Yo tattha chandarāgo taṁ tattha saṁyojanan”ti.	122	
PA_sn_35:122.1.11	Navamaṁ.	122	
PA_sn_35:123.0.1	Saṁyutta Nikāya 35.123	123	
PA_sn_35:123.0.2	12. Lokakāmaguṇavagga	123	
PA_sn_35:123.0.3	Upādāniyadhammasutta	123	
PA_sn_35:123.1.1	“Upādāniye ca, bhikkhave, dhamme desessāmi upādānañca.	123	
PA_sn_35:123.1.2	Taṁ suṇātha.	123	
PA_sn_35:123.1.3	Katame ca, bhikkhave, upādāniyā dhammā, katamañca upādānaṁ?	123	
PA_sn_35:123.1.4	Santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	123	
PA_sn_35:123.1.5	Ime vuccanti, bhikkhave, upādāniyā dhammā.	123	
PA_sn_35:123.1.6	Yo tattha chandarāgo, taṁ tattha upādānaṁ …pe…	123	
PA_sn_35:123.1.7	santi, bhikkhave, jivhāviññeyyā rasā …pe…	123	
PA_sn_35:123.1.8	santi, bhikkhave, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	123	
PA_sn_35:123.1.9	Ime vuccanti, bhikkhave, upādāniyā dhammā.	123	
PA_sn_35:123.1.10	Yo tattha chandarāgo taṁ tattha upādānan”ti.	123	
PA_sn_35:123.1.11	Dasamaṁ.	123	
PA_sn_35:123.1.12	Lokakāmaguṇavaggo dutiyo.	123	
PA_sn_35:123.2.0	Tassuddānaṁ	123	
PA_sn_35:123.2.1	Mārapāsena dve vuttā,	123	
PA_sn_35:123.2.2	lokakāmaguṇena ca;	123	
PA_sn_35:123.2.3	Sakko pañcasikho ceva,	123	
PA_sn_35:123.2.4	sāriputto ca rāhulo;	123	
PA_sn_35:123.2.5	Saṁyojanaṁ upādānaṁ,	123	
PA_sn_35:123.2.6	vaggo tena pavuccatīti.	123	
PA_sn_35:124.0.1	Saṁyutta Nikāya 35.124	124	
PA_sn_35:124.0.2	13. Gahapativagga	124	
PA_sn_35:124.0.3	Vesālīsutta	124	
PA_sn_35:124.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	124	
PA_sn_35:124.1.2	Atha kho uggo gahapati vesāliko yena bhagavā tenupasaṅkami; upasaṅkamitvā ekamantaṁ nisīdi. Ekamantaṁ nisinno kho uggo gahapati vesāliko bhagavantaṁ etadavoca:	124	
PA_sn_35:124.1.3	“ko nu kho, bhante, hetu, ko paccayo yena m’idhekacce sattā diṭṭheva dhamme no parinibbāyanti?	124	
PA_sn_35:124.1.4	Ko pana, bhante, hetu, ko paccayo yena m’idhekacce sattā diṭṭheva dhamme parinibbāyantī”ti?	124	
PA_sn_35:124.2.1	“Santi kho, gahapati, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	124	
PA_sn_35:124.2.2	Tañce bhikkhu abhinandati abhivadati ajjhosāya tiṭṭhati. Tassa taṁ abhinandato abhivadato ajjhosāya tiṭṭhato tannissitaṁ viññāṇaṁ hoti tadupādānaṁ.	124	
PA_sn_35:124.2.3	Saupādāno, gahapati, bhikkhu no parinibbāyati …pe…	124	
PA_sn_35:124.2.4	santi kho, gahapati, jivhāviññeyyā rasā …pe…	124	
PA_sn_35:124.2.5	santi kho, gahapati, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	124	
PA_sn_35:124.2.6	Tañce bhikkhu abhinandati abhivadati ajjhosāya tiṭṭhati. Tassa taṁ abhinandato abhivadato ajjhosāya tiṭṭhato tannissitaṁ viññāṇaṁ hoti tadupādānaṁ.	124	
PA_sn_35:124.2.7	Saupādāno, gahapati, bhikkhu no parinibbāyati.	124	
PA_sn_35:124.2.8	Ayaṁ kho, gahapati, hetu, ayaṁ paccayo yena m’idhekacce sattā diṭṭheva dhamme no parinibbāyanti.	124	
PA_sn_35:124.3.1	Santi ca kho, gahapati, cakkhuviññeyyā rūpā, iṭṭhā kantā manāpā piyarūpā kāmūpasaṁhitā rajanīyā.	124	
PA_sn_35:124.3.2	Tañce bhikkhu nābhinandati nābhivadati nājjhosāya tiṭṭhati. Tassa taṁ anabhinandato anabhivadato anajjhosāya tiṭṭhato na tannissitaṁ viññāṇaṁ hoti, na tadupādānaṁ.	124	
PA_sn_35:124.3.3	Anupādāno, gahapati, bhikkhu parinibbāyati …pe…	124	
PA_sn_35:124.3.4	santi kho, gahapati, jivhāviññeyyā rasā …pe…	124	
PA_sn_35:124.3.5	santi kho, gahapati, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	124	
PA_sn_35:124.3.6	Tañce bhikkhu nābhinandati nābhivadati nājjhosāya tiṭṭhati, tassa taṁ anabhinandato anabhivadato anajjhosāya tiṭṭhato. Na tannissitaṁ viññāṇaṁ hoti, na tadupādānaṁ.	124	
PA_sn_35:124.3.7	Anupādāno, gahapati, bhikkhu parinibbāyati.	124	
PA_sn_35:124.3.8	Ayaṁ kho, gahapati, hetu ayaṁ paccayo yena m’idhekacce sattā diṭṭheva dhamme parinibbāyantī”ti.	124	
PA_sn_35:124.3.9	Paṭhamaṁ.	124	
PA_sn_35:125.0.1	Saṁyutta Nikāya 35.125	125	
PA_sn_35:125.0.2	13. Gahapativagga	125	
PA_sn_35:125.0.3	Vajjīsutta	125	
PA_sn_35:125.1.1	Ekaṁ samayaṁ bhagavā vajjīsu viharati hatthigāme.	125	
PA_sn_35:125.1.2	Atha kho uggo gahapati hatthigāmako yena bhagavā tenupasaṅkami; upasaṅkamitvā ekamantaṁ nisīdi. Ekamantaṁ nisinno kho uggo gahapati hatthigāmako bhagavantaṁ etadavoca:	125	
PA_sn_35:125.1.3	“ko nu kho, bhante, hetu ko paccayo yena m’idhekacce sattā diṭṭheva dhamme no parinibbāyanti?	125	
PA_sn_35:125.1.4	Ko pana, bhante, hetu ko paccayo yena m’idhekacce sattā diṭṭheva dhamme parinibbāyantī”ti?	125	
PA_sn_35:125.1.5	(Yathā purimasuttantaṁ, evaṁ vitthāretabbaṁ.)	125	
PA_sn_35:125.1.6	“Ayaṁ kho, gahapati, hetu ayaṁ paccayo yena m’idhekacce sattā diṭṭheva dhamme parinibbāyantī”ti.	125	
PA_sn_35:125.1.7	Dutiyaṁ.	125	
PA_sn_35:126.0.1	Saṁyutta Nikāya 35.126	126	
PA_sn_35:126.0.2	13. Gahapativagga	126	
PA_sn_35:126.0.3	Nāḷandasutta	126	
PA_sn_35:126.1.1	Ekaṁ samayaṁ bhagavā nāḷandāyaṁ viharati pāvārikambavane.	126	
PA_sn_35:126.1.2	Atha kho, upāli gahapati, yena bhagavā tenupasaṅkami …pe… ekamantaṁ nisinno kho, upāli gahapati, bhagavantaṁ etadavoca:	126	
PA_sn_35:126.1.3	“ko nu kho, bhante, hetu, ko paccayo yena m’idhekacce sattā diṭṭheva dhamme no parinibbāyanti?	126	
PA_sn_35:126.1.4	Ko pana, bhante, hetu, ko paccayo yena m’idhekacce sattā diṭṭheva dhamme parinibbāyantī”ti?	126	
PA_sn_35:126.1.5	(Yathā purimasuttantaṁ, evaṁ vitthāretabbaṁ.)	126	
PA_sn_35:126.1.6	“Ayaṁ kho, gahapati, hetu ayaṁ paccayo yena m’idhekacce sattā diṭṭheva dhamme parinibbāyantī”ti.	126	
PA_sn_35:126.1.7	Tatiyaṁ.	126	
PA_sn_35:127.0.1	Saṁyutta Nikāya 35.127	127	
PA_sn_35:127.0.2	13. Gahapativagga	127	
PA_sn_35:127.0.3	Bhāradvājasutta	127	
PA_sn_35:127.1.1	Ekaṁ samayaṁ āyasmā piṇḍolabhāradvājo kosambiyaṁ viharati ghositārāme.	127	
PA_sn_35:127.1.2	Atha kho rājā udeno yenāyasmā piṇḍolabhāradvājo tenupasaṅkami; upasaṅkamitvā āyasmatā piṇḍolabhāradvājena saddhiṁ sammodi.	127	
PA_sn_35:127.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho rājā udeno āyasmantaṁ piṇḍolabhāradvājaṁ etadavoca:	127	
PA_sn_35:127.1.4_0	“ko nu kho, bho bhāradvāja, hetu ko paccayo yenime daharā bhikkhū susū kāḷakesā bhadrena	127	
PA_sn_35:127.1.4_1	yobbanena samannāgatā paṭhamena vayasā anikīḷitāvino kāmesu yāvajīvaṁ paripuṇṇaṁ	127	
PA_sn_35:127.1.4_2	parisuddhaṁ brahmacariyaṁ caranti, addhānañca āpādentī”ti?	127	
PA_sn_35:127.1.5	“Vuttaṁ kho etaṁ, mahārāja, tena bhagavatā jānatā passatā arahatā sammāsambuddhena:	127	
PA_sn_35:127.1.6	‘etha tumhe, bhikkhave, mātumattīsu mātucittaṁ upaṭṭhapetha, bhaginimattīsu bhaginicittaṁ upaṭṭhapetha, dhītumattīsu dhītucittaṁ upaṭṭhapethā’ti.	127	
PA_sn_35:127.1.7_0	Ayaṁ kho, mahārāja, hetu, ayaṁ paccayo yenime daharā bhikkhū susū kāḷakesā bhadrena	127	
PA_sn_35:127.1.7_1	yobbanena samannāgatā paṭhamena vayasā anikīḷitāvino kāmesu yāvajīvaṁ paripuṇṇaṁ	127	
PA_sn_35:127.1.7_2	parisuddhaṁ brahmacariyaṁ caranti, addhānañca āpādentī”ti.	127	
PA_sn_35:127.2.1	“Lolaṁ kho, bho bhāradvāja, cittaṁ.	127	
PA_sn_35:127.2.2	Appekadā mātumattīsupi lobhadhammā uppajjanti, bhaginimattīsupi lobhadhammā uppajjanti, dhītumattīsupi lobhadhammā uppajjanti.	127	
PA_sn_35:127.2.3	Atthi nu kho, bho bhāradvāja, añño ca hetu, añño ca paccayo yenime daharā bhikkhū susū kāḷakesā …pe… addhānañca āpādentī”ti?	127	
PA_sn_35:127.3.1	“Vuttaṁ kho etaṁ, mahārāja, tena bhagavatā jānatā passatā arahatā sammāsambuddhena:	127	
PA_sn_35:127.3.2	‘etha tumhe, bhikkhave, imameva kāyaṁ uddhaṁ pādatalā adho kesamatthakā tacapariyantaṁ pūraṁ nānappakārassa asucino paccavekkhatha—	127	
PA_sn_35:127.3.3_0	atthi imasmiṁ kāye kesā lomā nakhā dantā taco maṁsaṁ nhāru aṭṭhi aṭṭhimiñjaṁ vakkaṁ	127	
PA_sn_35:127.3.3_1	hadayaṁ yakanaṁ kilomakaṁ pihakaṁ papphāsaṁ antaṁ antaguṇaṁ udariyaṁ karīsaṁ pittaṁ	127	
PA_sn_35:127.3.3_2	semhaṁ pubbo lohitaṁ sedo medo assu vasā kheḷo siṅghāṇikā lasikā muttan’ti.	127	
PA_sn_35:127.3.4	Ayampi kho, mahārāja, hetu, ayaṁ paccayo yenime daharā bhikkhū susū kāḷakesā …pe… addhānañca āpādentī”ti.	127	
PA_sn_35:127.3.5	“Ye te, bho bhāradvāja, bhikkhū bhāvitakāyā bhāvitasīlā bhāvitacittā bhāvitapaññā, tesaṁ taṁ sukaraṁ hoti.	127	
PA_sn_35:127.3.6	Ye ca kho te, bho bhāradvāja, bhikkhū abhāvitakāyā abhāvitasīlā abhāvitacittā abhāvitapaññā, tesaṁ taṁ dukkaraṁ hoti.	127	
PA_sn_35:127.3.7	Appekadā, bho bhāradvāja, asubhato manasi karissāmīti subhatova āgacchati.	127	
PA_sn_35:127.3.8	Atthi nu kho, bho bhāradvāja, añño ca kho hetu añño ca paccayo yenime daharā bhikkhū susū kāḷakesā …pe… addhānañca āpādentī”ti?	127	
PA_sn_35:127.4.1	“Vuttaṁ kho etaṁ, mahārāja, tena bhagavatā jānatā passatā arahatā sammāsambuddhena:	127	
PA_sn_35:127.4.2	‘etha tumhe, bhikkhave, indriyesu guttadvārā viharatha.	127	
PA_sn_35:127.4.3	Cakkhunā rūpaṁ disvā mā nimittaggāhino ahuvattha, mānubyañjanaggāhino.	127	
PA_sn_35:127.4.4_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	127	
PA_sn_35:127.4.4_1	dhammā anvāssaveyyuṁ, tassa saṁvarāya paṭipajjatha. Rakkhatha cakkhundriyaṁ; cakkhundriye saṁvaraṁ āpajjatha.	127	
PA_sn_35:127.4.5	Sotena saddaṁ sutvā …pe…	127	
PA_sn_35:127.4.6	ghānena gandhaṁ ghāyitvā …	127	
PA_sn_35:127.4.7	jivhāya rasaṁ sāyitvā …	127	
PA_sn_35:127.4.8	kāyena phoṭṭhabbaṁ phusitvā …	127	
PA_sn_35:127.4.9	manasā dhammaṁ viññāya mā nimittaggāhino ahuvattha, mānubyañjanaggāhino.	127	
PA_sn_35:127.4.10_0	Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	127	
PA_sn_35:127.4.10_1	dhammā anvāssaveyyuṁ, tassa saṁvarāya paṭipajjatha. Rakkhatha manindriyaṁ; manindriye	127	
PA_sn_35:127.4.10_2	saṁvaraṁ āpajjathā’ti.	127	
PA_sn_35:127.4.11_0	Ayampi kho, mahārāja, hetu ayaṁ paccayo yenime daharā bhikkhū susū kāḷakesā bhadrena	127	
PA_sn_35:127.4.11_1	yobbanena samannāgatā paṭhamena vayasā anikīḷitāvino kāmesu yāvajīvaṁ paripuṇṇaṁ	127	
PA_sn_35:127.4.11_2	parisuddhaṁ brahmacariyaṁ caranti, addhānañca āpādentī”ti.	127	
PA_sn_35:127.5.1	“Acchariyaṁ, bho bhāradvāja; abbhutaṁ, bho bhāradvāja.	127	
PA_sn_35:127.5.2	Yāva subhāsitañcidaṁ, bho bhāradvāja, tena bhagavatā jānatā passatā arahatā sammāsambuddhena.	127	
PA_sn_35:127.5.3_0	Esova kho, bho bhāradvāja, hetu, esa paccayo yenime daharā bhikkhū susū kāḷakesā	127	
PA_sn_35:127.5.3_1	bhadrena yobbanena samannāgatā paṭhamena vayasā anikīḷitāvino kāmesu yāvajīvaṁ paripuṇṇaṁ	127	
PA_sn_35:127.5.3_2	parisuddhaṁ brahmacariyaṁ caranti, addhānañca āpādentīti.	127	
PA_sn_35:127.5.4_0	Ahampi kho, bho bhāradvāja, yasmiṁ samaye arakkhiteneva kāyena, arakkhitāya vācāya,	127	
PA_sn_35:127.5.4_1	arakkhitena cittena, anupaṭṭhitāya satiyā, asaṁvutehi indriyehi antepuraṁ pavisāmi,	127	
PA_sn_35:127.5.4_2	ativiya maṁ tasmiṁ samaye lobhadhammā parisahanti.	127	
PA_sn_35:127.5.5_0	Yasmiñca khvāhaṁ, bho bhāradvāja, samaye rakkhiteneva kāyena, rakkhitāya vācāya,	127	
PA_sn_35:127.5.5_1	rakkhitena cittena, upaṭṭhitāya satiyā, saṁvutehi indriyehi antepuraṁ pavisāmi, na	127	
PA_sn_35:127.5.5_2	maṁ tathā tasmiṁ samaye lobhadhammā parisahanti.	127	
PA_sn_35:127.5.6	Abhikkantaṁ, bho bhāradvāja, abhikkantaṁ, bho bhāradvāja.	127	
PA_sn_35:127.5.7_0	Seyyathāpi, bho bhāradvāja, nikkujjitaṁ vā ukkujjeyya, paṭicchannaṁ vā vivareyya,	127	
PA_sn_35:127.5.7_1	mūḷhassa vā maggaṁ ācikkheyya, andhakāre vā telapajjotaṁ dhāreyya: ‘cakkhumanto rūpāni	127	
PA_sn_35:127.5.7_2	dakkhantī’ti; evamevaṁ bhotā bhāradvājena anekapariyāyena dhammo pakāsito.	127	
PA_sn_35:127.5.8	Esāhaṁ, bho bhāradvāja, taṁ bhagavantaṁ saraṇaṁ gacchāmi, dhammañca, bhikkhusaṅghañca.	127	
PA_sn_35:127.5.9	Upāsakaṁ maṁ bhavaṁ bhāradvājo dhāretu ajjatagge pāṇupetaṁ saraṇaṁ gatan”ti.	127	
PA_sn_35:127.5.10	Catutthaṁ.	127	
PA_sn_35:128.0.1	Saṁyutta Nikāya 35.128	128	
PA_sn_35:128.0.2	13. Gahapativagga	128	
PA_sn_35:128.0.3	Soṇasutta	128	
PA_sn_35:128.1.1	Ekaṁ samayaṁ bhagavā rājagahe viharati veḷuvane kalandakanivāpe.	128	
PA_sn_35:128.1.2	Atha kho soṇo gahapatiputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho soṇo gahapatiputto bhagavantaṁ etadavoca:	128	
PA_sn_35:128.1.3	“ko nu kho, bhante, hetu, ko paccayo yena m’idhekacce sattā diṭṭheva dhamme no parinibbāyanti?	128	
PA_sn_35:128.1.4	Ko pana, bhante, hetu, ko paccayo yena m’idhekacce sattā diṭṭheva dhamme parinibbāyantī”ti?	128	
PA_sn_35:128.1.5	(Yathā purimasuttantaṁ, evaṁ vitthāretabbaṁ.)	128	
PA_sn_35:128.1.6	Ayaṁ kho, soṇa, hetu, ayaṁ paccayo yena m’idhekacce sattā diṭṭheva dhamme parinibbāyantīti.	128	
PA_sn_35:128.1.7	Pañcamaṁ.	128	
PA_sn_35:129.0.1	Saṁyutta Nikāya 35.129	129	
PA_sn_35:129.0.2	13. Gahapativagga	129	
PA_sn_35:129.0.3	Ghositasutta	129	
PA_sn_35:129.1.1	Ekaṁ samayaṁ āyasmā ānando kosambiyaṁ viharati ghositārāme.	129	
PA_sn_35:129.1.2	Atha kho ghosito gahapati yenāyasmā ānando tenupasaṅkami …pe… ekamantaṁ nisinno kho ghosito gahapati āyasmantaṁ ānandaṁ etadavoca:	129	
PA_sn_35:129.1.3	“‘dhātunānattaṁ, dhātunānattan’ti, bhante ānanda, vuccati.	129	
PA_sn_35:129.1.4	Kittāvatā nu kho, bhante, dhātunānattaṁ vuttaṁ bhagavatā”ti?	129	
PA_sn_35:129.1.5	“Saṁvijjati kho, gahapati, cakkhudhātu, rūpā ca manāpā, cakkhuviññāṇañca sukhavedaniyaṁ.	129	
PA_sn_35:129.1.6	Phassaṁ paṭicca uppajjati sukhā vedanā.	129	
PA_sn_35:129.1.7	Saṁvijjati kho, gahapati, cakkhudhātu, rūpā ca amanāpā, cakkhuviññāṇañca dukkhavedaniyaṁ.	129	
PA_sn_35:129.1.8	Phassaṁ paṭicca uppajjati dukkhā vedanā.	129	
PA_sn_35:129.1.9	Saṁvijjati kho, gahapati, cakkhudhātu, rūpā ca manāpā upekkhāvedaniyā, cakkhuviññāṇañca adukkhamasukhavedaniyaṁ.	129	
PA_sn_35:129.1.10	Phassaṁ paṭicca uppajjati adukkhamasukhā vedanā …pe…	129	
PA_sn_35:129.1.11	saṁvijjati kho, gahapati, jivhādhātu, rasā ca manāpā, jivhāviññāṇañca sukhavedaniyaṁ.	129	
PA_sn_35:129.1.12	Phassaṁ paṭicca uppajjati sukhā vedanā.	129	
PA_sn_35:129.1.13	Saṁvijjati kho, gahapati, jivhādhātu, rasā ca amanāpā, jivhāviññāṇañca dukkhavedaniyaṁ.	129	
PA_sn_35:129.1.14	Phassaṁ paṭicca uppajjati dukkhā vedanā.	129	
PA_sn_35:129.1.15	Saṁvijjati kho, gahapati, jivhādhātu, rasā ca upekkhāvedaniyā, jivhāviññāṇañca adukkhamasukhavedaniyaṁ.	129	
PA_sn_35:129.1.16	Phassaṁ paṭicca uppajjati adukkhamasukhā vedanā …pe…	129	
PA_sn_35:129.1.17	saṁvijjati kho, gahapati, manodhātu, dhammā ca manāpā, manoviññāṇañca sukhavedaniyaṁ.	129	
PA_sn_35:129.1.18	Phassaṁ paṭicca uppajjati sukhā vedanā.	129	
PA_sn_35:129.1.19	Saṁvijjati kho, gahapati, manodhātu, dhammā ca amanāpā, manoviññāṇañca dukkhavedaniyaṁ.	129	
PA_sn_35:129.1.20	Phassaṁ paṭicca uppajjati dukkhā vedanā.	129	
PA_sn_35:129.1.21	Saṁvijjati kho, gahapati, manodhātu, dhammā ca upekkhāvedaniyā, manoviññāṇañca adukkhamasukhavedaniyaṁ.	129	
PA_sn_35:129.1.22	Phassaṁ paṭicca uppajjati adukkhamasukhā vedanā.	129	
PA_sn_35:129.1.23	Ettāvatā kho, gahapati, dhātunānattaṁ vuttaṁ bhagavatā”ti.	129	
PA_sn_35:129.1.24	Chaṭṭhaṁ.	129	
PA_sn_35:130.0.1	Saṁyutta Nikāya 35.130	130	
PA_sn_35:130.0.2	13. Gahapativagga	130	
PA_sn_35:130.0.3	Hāliddikānisutta	130	
PA_sn_35:130.1.1	Ekaṁ samayaṁ āyasmā mahākaccāno avantīsu viharati kuraraghare papāte pabbate.	130	
PA_sn_35:130.1.2	Atha kho hāliddikāni gahapati yenāyasmā mahākaccāno tenupasaṅkami …pe… ekamantaṁ nisinno kho hāliddikāni gahapati āyasmantaṁ mahākaccānaṁ etadavoca:	130	
PA_sn_35:130.1.3	“vuttamidaṁ, bhante, bhagavatā:	130	
PA_sn_35:130.1.4	‘dhātunānattaṁ paṭicca uppajjati phassanānattaṁ; phassanānattaṁ paṭicca uppajjati vedanānānattan’ti.	130	
PA_sn_35:130.1.5	Kathaṁ nu kho, bhante, dhātunānattaṁ paṭicca uppajjati phassanānattaṁ; phassanānattaṁ paṭicca uppajjati vedanānānattan”ti?	130	
PA_sn_35:130.1.6	“Idha, gahapati, bhikkhu cakkhunā rūpaṁ disvā ‘manāpaṁ itthetan’ti pajānāti cakkhuviññāṇaṁ sukhavedaniyañca.	130	
PA_sn_35:130.1.7	Phassaṁ paṭicca uppajjati sukhā vedanā.	130	
PA_sn_35:130.1.8	Cakkhunā kho paneva rūpaṁ disvā ‘amanāpaṁ itthetan’ti pajānāti cakkhuviññāṇaṁ dukkhavedaniyañca.	130	
PA_sn_35:130.1.9	Phassaṁ paṭicca uppajjati dukkhā vedanā.	130	
PA_sn_35:130.1.10	Cakkhunā kho paneva rūpaṁ disvā ‘upekkhāṭṭhāniyaṁ itthetan’ti pajānāti cakkhuviññāṇaṁ adukkhamasukhavedaniyañca.	130	
PA_sn_35:130.1.11	Phassaṁ paṭicca uppajjati adukkhamasukhā vedanā.	130	
PA_sn_35:130.2.1	Puna caparaṁ, gahapati, bhikkhu sotena saddaṁ sutvā …pe…	130	
PA_sn_35:130.2.2	ghānena gandhaṁ ghāyitvā …pe…	130	
PA_sn_35:130.2.3	jivhāya rasaṁ sāyitvā …pe…	130	
PA_sn_35:130.2.4	kāyena phoṭṭhabbaṁ phusitvā …pe…	130	
PA_sn_35:130.2.5	manasā dhammaṁ viññāya ‘manāpaṁ itthetan’ti pajānāti manoviññāṇaṁ sukhavedaniyañca.	130	
PA_sn_35:130.2.6	Phassaṁ paṭicca uppajjati sukhā vedanā.	130	
PA_sn_35:130.2.7	Manasā kho paneva dhammaṁ viññāya ‘amanāpaṁ itthetan’ti pajānāti manoviññāṇaṁ dukkhavedaniyañca.	130	
PA_sn_35:130.2.8	Phassaṁ paṭicca uppajjati dukkhā vedanā.	130	
PA_sn_35:130.2.9	Manasā kho paneva dhammaṁ viññāya ‘upekkhāṭṭhāniyaṁ itthetan’ti pajānāti manoviññāṇaṁ adukkhamasukhavedaniyañca.	130	
PA_sn_35:130.2.10	Phassaṁ paṭicca uppajjati adukkhamasukhā vedanā.	130	
PA_sn_35:130.2.11	Evaṁ kho, gahapati, dhātunānattaṁ paṭicca uppajjati phassanānattaṁ; phassanānattaṁ paṭicca uppajjati vedanānānattan”ti.	130	
PA_sn_35:130.2.12	Sattamaṁ.	130	
PA_sn_35:131.0.1	Saṁyutta Nikāya 35.131	131	
PA_sn_35:131.0.2	13. Gahapativagga	131	
PA_sn_35:131.0.3	Nakulapitusutta	131	
PA_sn_35:131.1.1	Ekaṁ samayaṁ bhagavā bhaggesu viharati susumāragire bhesakaḷāvane migadāye.	131	
PA_sn_35:131.1.2	Atha kho nakulapitā gahapati yena bhagavā tenupasaṅkami …pe… ekamantaṁ nisinno kho nakulapitā gahapati bhagavantaṁ etadavoca:	131	
PA_sn_35:131.1.3	“ko nu kho, bhante, hetu, ko paccayo yena m’idhekacce sattā diṭṭheva dhamme no parinibbāyanti?	131	
PA_sn_35:131.1.4	Ko pana, bhante, hetu, ko paccayo yena m’idhekacce sattā diṭṭheva dhamme parinibbāyantī”ti?	131	
PA_sn_35:131.1.5	“Santi kho, gahapati, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	131	
PA_sn_35:131.1.6	Tañce bhikkhu abhinandati abhivadati ajjhosāya tiṭṭhati.	131	
PA_sn_35:131.1.7	Tassa taṁ abhinandato abhivadato ajjhosāya tiṭṭhato tannissitaṁ viññāṇaṁ hoti tadupādānaṁ.	131	
PA_sn_35:131.1.8	Saupādāno, gahapati, bhikkhu no parinibbāyati …pe…	131	
PA_sn_35:131.1.9	santi kho, gahapati, jivhāviññeyyā rasā …pe…	131	
PA_sn_35:131.1.10	santi kho, gahapati, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	131	
PA_sn_35:131.1.11	Tañce bhikkhu abhinandati abhivadati ajjhosāya tiṭṭhati.	131	
PA_sn_35:131.1.12	Tassa taṁ abhinandato abhivadato ajjhosāya tiṭṭhato tannissitaṁ viññāṇaṁ hoti tadupādānaṁ.	131	
PA_sn_35:131.1.13	Saupādāno, gahapati, bhikkhu no parinibbāyati.	131	
PA_sn_35:131.1.14	Ayaṁ kho, gahapati, hetu ayaṁ paccayo yena m’idhekacce sattā diṭṭheva dhamme no parinibbāyanti.	131	
PA_sn_35:131.2.1	Santi ca kho, gahapati, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	131	
PA_sn_35:131.2.2	Tañce bhikkhu nābhinandati nābhivadati nājjhosāya tiṭṭhati.	131	
PA_sn_35:131.2.3	Tassa taṁ anabhinandato anabhivadato anajjhosāya tiṭṭhato na tannissitaṁ viññāṇaṁ hoti, na tadupādānaṁ.	131	
PA_sn_35:131.2.4	Anupādāno, gahapati, bhikkhu parinibbāyati …pe…	131	
PA_sn_35:131.2.5	santi kho, gahapati, jivhāviññeyyā rasā …pe…	131	
PA_sn_35:131.2.6	santi kho, gahapati, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	131	
PA_sn_35:131.2.7	Tañce bhikkhu nābhinandati nābhivadati nājjhosāya tiṭṭhati.	131	
PA_sn_35:131.2.8	Tassa taṁ nābhinandato nābhivadato anajjhosāya tiṭṭhato na tannissitaṁ viññāṇaṁ hoti na tadupādānaṁ.	131	
PA_sn_35:131.2.9	Anupādāno, gahapati, bhikkhu parinibbāyati.	131	
PA_sn_35:131.2.10	Ayaṁ kho, gahapati, hetu, ayaṁ paccayo yena m’idhekacce sattā diṭṭheva dhamme parinibbāyantī”ti.	131	
PA_sn_35:131.2.11	Aṭṭhamaṁ.	131	
PA_sn_35:132.0.1	Saṁyutta Nikāya 35.132	132	
PA_sn_35:132.0.2	13. Gahapativagga	132	
PA_sn_35:132.0.3	Lohiccasutta	132	
PA_sn_35:132.1.1	Ekaṁ samayaṁ āyasmā mahākaccāno avantīsu viharati makkarakate araññakuṭikāyaṁ.	132	
PA_sn_35:132.1.2_0	Atha kho lohiccassa brāhmaṇassa sambahulā antevāsikā kaṭṭhahārakā māṇavakā yenāyasmato	132	
PA_sn_35:132.1.2_1	mahākaccānassa araññakuṭikā tenupasaṅkamiṁsu; upasaṅkamitvā parito parito kuṭikāya	132	
PA_sn_35:132.1.2_2	anucaṅkamanti anuvicaranti uccāsaddā mahāsaddā kānici kānici seleyyakāni karonti:	132	
PA_sn_35:132.1.3	“ime pana muṇḍakā samaṇakā ibbhā kaṇhā bandhupādāpaccā, imesaṁ bharatakānaṁ sakkatā garukatā mānitā pūjitā apacitā”ti.	132	
PA_sn_35:132.1.4	Atha kho āyasmā mahākaccāno vihārā nikkhamitvā te māṇavake etadavoca:	132	
PA_sn_35:132.1.5	“mā māṇavakā saddamakattha;	132	
PA_sn_35:132.1.6	dhammaṁ vo bhāsissāmī”ti.	132	
PA_sn_35:132.1.7	Evaṁ vutte, te māṇavakā tuṇhī ahesuṁ.	132	
PA_sn_35:132.1.8	Atha kho āyasmā mahākaccāno te māṇavake gāthāhi ajjhabhāsi:	132	
PA_sn_35:132.2.1	“Sīluttamā pubbatarā ahesuṁ,	132	
PA_sn_35:132.2.2	Te brāhmaṇā ye purāṇaṁ saranti;	132	
PA_sn_35:132.2.3	Guttāni dvārāni surakkhitāni,	132	
PA_sn_35:132.2.4	Ahesuṁ tesaṁ abhibhuyya kodhaṁ.	132	
PA_sn_35:132.3.1	Dhamme ca jhāne ca ratā ahesuṁ,	132	
PA_sn_35:132.3.2	Te brāhmaṇā ye purāṇaṁ saranti.	132	
PA_sn_35:132.4.1	Ime ca vokkamma japāmaseti,	132	
PA_sn_35:132.4.2	Gottena mattā visamaṁ caranti;	132	
PA_sn_35:132.4.3	Kodhābhibhūtā puthuattadaṇḍā,	132	
PA_sn_35:132.4.4	Virajjamānā sataṇhātaṇhesu.	132	
PA_sn_35:132.5.1	Aguttadvārassa bhavanti moghā,	132	
PA_sn_35:132.5.2	Supineva laddhaṁ purisassa vittaṁ;	132	
PA_sn_35:132.5.3	Anāsakā thaṇḍilasāyikā ca,	132	
PA_sn_35:132.5.4	Pāto sinānañca tayo ca vedā.	132	
PA_sn_35:132.6.1	Kharājinaṁ jaṭāpaṅko,	132	
PA_sn_35:132.6.2	mantā sīlabbataṁ tapo;	132	
PA_sn_35:132.6.3	Kuhanā vaṅkadaṇḍā ca,	132	
PA_sn_35:132.6.4	udakācamanāni ca;	132	
PA_sn_35:132.6.5	Vaṇṇā ete brāhmaṇānaṁ,	132	
PA_sn_35:132.6.6	katā kiñcikkhabhāvanā.	132	
PA_sn_35:132.7.1	Cittañca susamāhitaṁ,	132	
PA_sn_35:132.7.2	vippasannamanāvilaṁ;	132	
PA_sn_35:132.7.3	Akhilaṁ sabbabhūtesu,	132	
PA_sn_35:132.7.4	so maggo brahmapattiyā”ti.	132	
PA_sn_35:132.8.1	Atha kho te māṇavakā kupitā anattamanā yena lohicco brāhmaṇo tenupasaṅkamiṁsu; upasaṅkamitvā lohiccaṁ brāhmaṇaṁ etadavocuṁ:	132	
PA_sn_35:132.8.2	“yagghe bhavaṁ jāneyya, samaṇo mahākaccāno brāhmaṇānaṁ mante ekaṁsena apavadati, paṭikkosatī”ti?	132	
PA_sn_35:132.8.3	Evaṁ vutte, lohicco brāhmaṇo kupito ahosi anattamano.	132	
PA_sn_35:132.8.4	Atha kho lohiccassa brāhmaṇassa etadahosi:	132	
PA_sn_35:132.8.5	“na kho pana metaṁ patirūpaṁ yohaṁ aññadatthu māṇavakānaṁyeva sutvā samaṇaṁ mahākaccānaṁ akkoseyyaṁ paribhāseyyaṁ.	132	
PA_sn_35:132.8.6	Yannūnāhaṁ upasaṅkamitvā puccheyyan”ti.	132	
PA_sn_35:132.9.1	Atha kho lohicco brāhmaṇo tehi māṇavakehi saddhiṁ yenāyasmā mahākaccāno tenupasaṅkami; upasaṅkamitvā āyasmatā mahākaccānena saddhiṁ sammodi.	132	
PA_sn_35:132.9.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho lohicco brāhmaṇo āyasmantaṁ mahākaccānaṁ etadavoca:	132	
PA_sn_35:132.9.3	“āgamaṁsu nu khvidha, bho kaccāna, amhākaṁ sambahulā antevāsikā kaṭṭhahārakā māṇavakā”ti?	132	
PA_sn_35:132.9.4	“Āgamaṁsu khvidha te, brāhmaṇa, sambahulā antevāsikā kaṭṭhahārakā māṇavakā”ti.	132	
PA_sn_35:132.9.5	“Ahu pana bhoto kaccānassa tehi māṇavakehi saddhiṁ kocideva kathāsallāpo”ti?	132	
PA_sn_35:132.9.6	“Ahu kho me, brāhmaṇa, tehi māṇavakehi saddhiṁ kocideva kathāsallāpo”ti.	132	
PA_sn_35:132.9.7	“Yathā kathaṁ pana bhoto kaccānassa tehi māṇavakehi saddhiṁ ahosi kathāsallāpo”ti?	132	
PA_sn_35:132.9.8	“Evaṁ kho me, brāhmaṇa, tehi māṇavakehi saddhiṁ ahosi kathāsallāpo:	132	
PA_sn_35:132.10.1	‘Sīluttamā pubbatarā ahesuṁ,	132	
PA_sn_35:132.10.2	Te brāhmaṇā ye purāṇaṁ saranti;	132	
PA_sn_35:132.10.3	…pe…	132	
PA_sn_35:132.10.4	Akhilaṁ sabbabhūtesu,	132	
PA_sn_35:132.10.5	So maggo brahmapattiyā’ti.	132	
PA_sn_35:132.11.1	Evaṁ kho me, brāhmaṇa, tehi māṇavakehi saddhiṁ ahosi kathāsallāpo”ti.	132	
PA_sn_35:132.12.1	“‘Aguttadvāro’ti bhavaṁ kaccāno āha.	132	
PA_sn_35:132.12.2	Kittāvatā nu kho, bho kaccāna, aguttadvāro hotī”ti?	132	
PA_sn_35:132.12.3	“Idha, brāhmaṇa, ekacco cakkhunā rūpaṁ disvā piyarūpe rūpe adhimuccati, appiyarūpe rūpe byāpajjati, anupaṭṭhitakāyassati ca viharati, parittacetaso	132	
PA_sn_35:132.12.4	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.	132	
PA_sn_35:132.12.5	Sotena saddaṁ sutvā …	132	
PA_sn_35:132.12.6	ghānena gandhaṁ ghāyitvā …	132	
PA_sn_35:132.12.7	jivhāya rasaṁ sāyitvā …	132	
PA_sn_35:132.12.8	kāyena phoṭṭhabbaṁ phusitvā …	132	
PA_sn_35:132.12.9	manasā dhammaṁ viññāya piyarūpe dhamme adhimuccati, appiyarūpe ca dhamme byāpajjati, anupaṭṭhitakāyassati ca viharati, parittacetaso	132	
PA_sn_35:132.12.10	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.	132	
PA_sn_35:132.12.11	Evaṁ kho, brāhmaṇa, aguttadvāro hotī”ti.	132	
PA_sn_35:132.12.12	“Acchariyaṁ, bho kaccāna, abbhutaṁ, bho kaccāna.	132	
PA_sn_35:132.12.13	Yāvañcidaṁ bhotā kaccānena aguttadvārova samāno aguttadvāroti akkhāto.	132	
PA_sn_35:132.13.1	‘Guttadvāro’ti bhavaṁ kaccāno āha.	132	
PA_sn_35:132.13.2	Kittāvatā nu kho, bho kaccāna, guttadvāro hotī”ti?	132	
PA_sn_35:132.13.3	“Idha, brāhmaṇa, bhikkhu cakkhunā rūpaṁ disvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyassati ca viharati, appamāṇacetaso	132	
PA_sn_35:132.13.4	tañca cetovimuttiṁ paññāvimuttiṁ yathābhūtaṁ pajānāti yatthassa te uppannā pāpakā akusalā dhammā aparisesā nirujjhanti.	132	
PA_sn_35:132.13.5	Sotena saddaṁ sutvā …	132	
PA_sn_35:132.13.6	ghānena gandhaṁ ghāyitvā …	132	
PA_sn_35:132.13.7	jivhāya rasaṁ sāyitvā …	132	
PA_sn_35:132.13.8	kāyena phoṭṭhabbaṁ phusitvā …	132	
PA_sn_35:132.13.9	manasā dhammaṁ viññāya piyarūpe dhamme nādhimuccati, appiyarūpe dhamme na byāpajjati, upaṭṭhitakāyassati ca viharati, appamāṇacetaso	132	
PA_sn_35:132.13.10	tañca cetovimuttiṁ paññāvimuttiṁ yathābhūtaṁ pajānāti, yatthassa te uppannā pāpakā akusalā dhammā aparisesā nirujjhanti.	132	
PA_sn_35:132.13.11	Evaṁ kho, brāhmaṇa, guttadvāro hotī”ti.	132	
PA_sn_35:132.14.1	“Acchariyaṁ, bho kaccāna, abbhutaṁ, bho kaccāna.	132	
PA_sn_35:132.14.2	Yāvañcidaṁ bhotā kaccānena guttadvārova samāno guttadvāroti akkhāto.	132	
PA_sn_35:132.14.3	Abhikkantaṁ, bho kaccāna; abhikkantaṁ, bho kaccāna.	132	
PA_sn_35:132.14.4_0	Seyyathāpi, bho kaccāna, nikkujjitaṁ vā ukkujjeyya, paṭicchannaṁ vā vivareyya, mūḷhassa	132	
PA_sn_35:132.14.4_1	vā maggaṁ ācikkheyya, andhakāre vā telapajjotaṁ dhāreyya: ‘cakkhumanto rūpāni dakkhantī’ti;	132	
PA_sn_35:132.14.4_2	evamevaṁ bhotā kaccānena anekapariyāyena dhammo pakāsito.	132	
PA_sn_35:132.14.5	Esāhaṁ, bho kaccāna, taṁ bhagavantaṁ saraṇaṁ gacchāmi, dhammañca, bhikkhusaṅghañca.	132	
PA_sn_35:132.14.6	Upāsakaṁ maṁ bhavaṁ kaccāno dhāretu ajjatagge pāṇupetaṁ saraṇaṁ gataṁ.	132	
PA_sn_35:132.14.7	Yathā ca bhavaṁ kaccāno makkarakate upāsakakulāni upasaṅkamati; evameva lohiccakulaṁ upasaṅkamatu.	132	
PA_sn_35:132.14.8	Tattha ye māṇavakā vā māṇavikā vā bhavantaṁ kaccānaṁ abhivādessanti paccuṭṭhissanti āsanaṁ vā udakaṁ vā dassanti, tesaṁ taṁ bhavissati dīgharattaṁ hitāya sukhāyā”ti.	132	
PA_sn_35:132.14.9	Navamaṁ.	132	
PA_sn_35:133.0.1	Saṁyutta Nikāya 35.133	133	
PA_sn_35:133.0.2	13. Gahapativagga	133	
PA_sn_35:133.0.3	Verahaccānisutta	133	
PA_sn_35:133.1.1	Ekaṁ samayaṁ āyasmā udāyī kāmaṇḍāyaṁ viharati todeyyassa brāhmaṇassa ambavane.	133	
PA_sn_35:133.1.2	Atha kho verahaccānigottāya brāhmaṇiyā antevāsī māṇavako yenāyasmā udāyī tenupasaṅkami; upasaṅkamitvā āyasmatā udāyinā saddhiṁ sammodi.	133	
PA_sn_35:133.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi.	133	
PA_sn_35:133.1.4	Ekamantaṁ nisinnaṁ kho taṁ māṇavakaṁ āyasmā udāyī dhammiyā kathāya sandassesi samādapesi samuttejesi sampahaṁsesi.	133	
PA_sn_35:133.1.5_0	Atha kho so māṇavako āyasmatā udāyinā dhammiyā kathāya sandassito samādapito samuttejito	133	
PA_sn_35:133.1.5_1	sampahaṁsito uṭṭhāyāsanā yena verahaccānigottā brāhmaṇī tenupasaṅkami; upasaṅkamitvā	133	
PA_sn_35:133.1.5_2	verahaccānigottaṁ brāhmaṇiṁ etadavoca:	133	
PA_sn_35:133.1.6	“yagghe, bhoti, jāneyyāsi.	133	
PA_sn_35:133.1.7	Samaṇo udāyī dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ, sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsetī”ti.	133	
PA_sn_35:133.2.1	“Tena hi tvaṁ, māṇavaka, mama vacanena samaṇaṁ udāyiṁ nimantehi svātanāya bhattenā”ti.	133	
PA_sn_35:133.2.2	“Evaṁ, bhotī”ti kho so māṇavako verahaccānigottāya brāhmaṇiyā paṭissutvā yenāyasmā udāyī tenupasaṅkami; upasaṅkamitvā āyasmantaṁ udāyiṁ etadavoca:	133	
PA_sn_35:133.2.3	“adhivāsetu kira, bhavaṁ udāyī amhākaṁ ācariyabhariyāya verahaccānigottāya brāhmaṇiyā svātanāya bhattan”ti.	133	
PA_sn_35:133.2.4	Adhivāsesi kho āyasmā udāyī tuṇhībhāvena.	133	
PA_sn_35:133.2.5_0	Atha kho āyasmā udāyī tassā rattiyā accayena pubbaṇhasamayaṁ nivāsetvā pattacīvaramādāya	133	
PA_sn_35:133.2.5_1	yena verahaccānigottāya brāhmaṇiyā nivesanaṁ tenupasaṅkami; upasaṅkamitvā paññatte āsane nisīdi.	133	
PA_sn_35:133.2.6	Atha kho verahaccānigottā brāhmaṇī āyasmantaṁ udāyiṁ paṇītena khādanīyena bhojanīyena sahatthā santappesi sampavāresi.	133	
PA_sn_35:133.2.7	Atha kho verahaccānigottā brāhmaṇī āyasmantaṁ udāyiṁ bhuttāviṁ onītapattapāṇiṁ pādukā ārohitvā ucce āsane nisīditvā sīsaṁ oguṇṭhitvā āyasmantaṁ udāyiṁ etadavoca:	133	
PA_sn_35:133.2.8	“bhaṇa, samaṇa, dhamman”ti.	133	
PA_sn_35:133.2.9	“Bhavissati, bhagini, samayo”ti vatvā uṭṭhāyāsanā pakkami.	133	
PA_sn_35:133.3.1	Dutiyampi kho so māṇavako yenāyasmā udāyī tenupasaṅkami; upasaṅkamitvā āyasmatā udāyinā saddhiṁ sammodi.	133	
PA_sn_35:133.3.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi.	133	
PA_sn_35:133.3.3	Ekamantaṁ nisinnaṁ kho taṁ māṇavakaṁ āyasmā udāyī dhammiyā kathāya sandassesi samādapesi samuttejesi sampahaṁsesi.	133	
PA_sn_35:133.3.4_0	Dutiyampi kho so māṇavako āyasmatā udāyinā dhammiyā kathāya sandassito samādapito	133	
PA_sn_35:133.3.4_1	samuttejito sampahaṁsito uṭṭhāyāsanā yena verahaccānigottā brāhmaṇī tenupasaṅkami;	133	
PA_sn_35:133.3.4_2	upasaṅkamitvā verahaccānigottaṁ brāhmaṇiṁ etadavoca:	133	
PA_sn_35:133.3.5	“yagghe, bhoti, jāneyyāsi.	133	
PA_sn_35:133.3.6	Samaṇo udāyī dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ, sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsetī”ti.	133	
PA_sn_35:133.4.1	“Evamevaṁ pana tvaṁ, māṇavaka, samaṇassa udāyissa vaṇṇaṁ bhāsasi.	133	
PA_sn_35:133.4.2	Samaṇo panudāyī ‘bhaṇa, samaṇa, dhamman’ti vutto samāno ‘bhavissati, bhagini, samayo’ti vatvā uṭṭhāyāsanā pakkanto”ti.	133	
PA_sn_35:133.4.3	“Tathā hi pana tvaṁ, bhoti, pādukā ārohitvā ucce āsane nisīditvā sīsaṁ oguṇṭhitvā etadavoca:	133	
PA_sn_35:133.4.4	‘bhaṇa, samaṇa, dhamman’ti.	133	
PA_sn_35:133.4.5	Dhammagaruno hi te bhavanto dhammagāravā”ti.	133	
PA_sn_35:133.4.6	“Tena hi tvaṁ, māṇavaka, mama vacanena samaṇaṁ udāyiṁ nimantehi svātanāya bhattenā”ti.	133	
PA_sn_35:133.4.7	“Evaṁ, bhotī”ti kho so māṇavako verahaccānigottāya brāhmaṇiyā paṭissutvā yenāyasmā udāyī tenupasaṅkami; upasaṅkamitvā āyasmantaṁ udāyiṁ etadavoca:	133	
PA_sn_35:133.4.8	“adhivāsetu kira bhavaṁ udāyī amhākaṁ ācariyabhariyāya verahaccānigottāya brāhmaṇiyā svātanāya bhattan”ti.	133	
PA_sn_35:133.4.9	Adhivāsesi kho āyasmā udāyī tuṇhībhāvena.	133	
PA_sn_35:133.5.1_0	Atha kho āyasmā udāyī tassā rattiyā accayena pubbaṇhasamayaṁ nivāsetvā pattacīvaramādāya	133	
PA_sn_35:133.5.1_1	yena verahaccānigottāya brāhmaṇiyā nivesanaṁ tenupasaṅkami; upasaṅkamitvā paññatte āsane nisīdi.	133	
PA_sn_35:133.5.2	Atha kho verahaccānigottā brāhmaṇī āyasmantaṁ udāyiṁ paṇītena khādanīyena bhojanīyena sahatthā santappesi sampavāresi.	133	
PA_sn_35:133.5.3	Atha kho verahaccānigottā brāhmaṇī āyasmantaṁ udāyiṁ bhuttāviṁ onītapattapāṇiṁ pādukā orohitvā nīce āsane nisīditvā sīsaṁ vivaritvā āyasmantaṁ udāyiṁ etadavoca:	133	
PA_sn_35:133.5.4	“kismiṁ nu kho, bhante, sati arahanto sukhadukkhaṁ paññapenti, kismiṁ asati arahanto sukhadukkhaṁ na paññapentī”ti?	133	
PA_sn_35:133.6.1	“Cakkhusmiṁ kho, bhagini, sati arahanto sukhadukkhaṁ paññapenti, cakkhusmiṁ asati arahanto sukhadukkhaṁ na paññapenti …pe…	133	
PA_sn_35:133.6.2	jivhāya sati arahanto sukhadukkhaṁ paññapenti, jivhāya asati arahanto sukhadukkhaṁ na paññapenti …pe….	133	
PA_sn_35:133.6.3	Manasmiṁ sati arahanto sukhadukkhaṁ paññapenti, manasmiṁ asati arahanto sukhadukkhaṁ na paññapentī”ti.	133	
PA_sn_35:133.7.1	Evaṁ vutte, verahaccānigottā brāhmaṇī āyasmantaṁ udāyiṁ etadavoca:	133	
PA_sn_35:133.7.2	“abhikkantaṁ, bhante, abhikkantaṁ, bhante.	133	
PA_sn_35:133.7.3_0	Seyyathāpi, bhante, nikkujjitaṁ vā ukkujjeyya, paṭicchannaṁ vā vivareyya, mūḷhassa	133	
PA_sn_35:133.7.3_1	vā maggaṁ ācikkheyya, andhakāre vā telapajjotaṁ dhāreyya: ‘cakkhumanto rūpāni dakkhantī’ti;	133	
PA_sn_35:133.7.3_2	evamevaṁ ayyena udāyinā anekapariyāyena dhammo pakāsito.	133	
PA_sn_35:133.7.4	Esāhaṁ, ayya udāyi, taṁ bhagavantaṁ saraṇaṁ gacchāmi, dhammañca, bhikkhusaṅghañca.	133	
PA_sn_35:133.7.5	Upāsikaṁ maṁ ayyo udāyī dhāretu ajjatagge pāṇupetaṁ saraṇaṁ gatan”ti.	133	
PA_sn_35:133.7.6	Dasamaṁ.	133	
PA_sn_35:133.7.7	Gahapativaggo tatiyo.	133	
PA_sn_35:133.8.0	Tassuddānaṁ	133	
PA_sn_35:133.8.1	Vesālī vajji nāḷandā,	133	
PA_sn_35:133.8.2	Bhāradvāja soṇo ca ghosito;	133	
PA_sn_35:133.8.3	Hāliddiko nakulapitā,	133	
PA_sn_35:133.8.4	Lohicco verahaccānīti.	133	
PA_sn_35:134.0.1	Saṁyutta Nikāya 35.134	134	
PA_sn_35:134.0.2	14. Devadahavagga	134	
PA_sn_35:134.0.3	Devadahasutta	134	
PA_sn_35:134.1.1	Ekaṁ samayaṁ bhagavā sakkesu viharati devadahaṁ nāma sakyānaṁ nigamo.	134	
PA_sn_35:134.1.2	Tatra kho bhagavā bhikkhū āmantesi:	134	
PA_sn_35:134.1.3_0	“nāhaṁ, bhikkhave, sabbesaṁyeva bhikkhūnaṁ chasu phassāyatanesu appamādena karaṇīyanti	134	
PA_sn_35:134.1.3_1	vadāmi, na ca panāhaṁ, bhikkhave, sabbesaṁyeva bhikkhūnaṁ chasu phassāyatanesu nāppamādena karaṇīyanti vadāmi.	134	
PA_sn_35:134.1.4_0	Ye te, bhikkhave, bhikkhū arahanto khīṇāsavā vusitavanto katakaraṇīyā ohitabhārā	134	
PA_sn_35:134.1.4_1	anuppattasadatthā parikkhīṇabhavasaṁyojanā sammadaññāvimuttā, tesāhaṁ, bhikkhave,	134	
PA_sn_35:134.1.4_2	bhikkhūnaṁ chasu phassāyatanesu nāppamādena karaṇīyanti vadāmi.	134	
PA_sn_35:134.1.5	Taṁ kissa hetu?	134	
PA_sn_35:134.1.6	Kataṁ tesaṁ appamādena, abhabbā te pamajjituṁ.	134	
PA_sn_35:134.1.7_0	Ye ca kho te, bhikkhave, bhikkhū sekkhā appattamānasā anuttaraṁ yogakkhemaṁ patthayamānā	134	
PA_sn_35:134.1.7_1	viharanti, tesāhaṁ, bhikkhave, bhikkhūnaṁ chasu phassāyatanesu appamādena karaṇīyanti vadāmi.	134	
PA_sn_35:134.1.8	Taṁ kissa hetu?	134	
PA_sn_35:134.1.9	Santi, bhikkhave, cakkhuviññeyyā rūpā manoramāpi, amanoramāpi.	134	
PA_sn_35:134.1.10	Tyāssa phussa phussa cittaṁ na pariyādāya tiṭṭhanti.	134	
PA_sn_35:134.1.11	Cetaso apariyādānā āraddhaṁ hoti vīriyaṁ asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggaṁ.	134	
PA_sn_35:134.1.12	Imaṁ khvāhaṁ, bhikkhave, appamādaphalaṁ sampassamāno tesaṁ bhikkhūnaṁ chasu phassāyatanesu appamādena karaṇīyanti vadāmi …pe…	134	
PA_sn_35:134.1.13	santi, bhikkhave, manoviññeyyā dhammā manoramāpi amanoramāpi.	134	
PA_sn_35:134.1.14	Tyāssa phussa phussa cittaṁ na pariyādāya tiṭṭhanti.	134	
PA_sn_35:134.1.15	Cetaso apariyādānā āraddhaṁ hoti vīriyaṁ asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggaṁ.	134	
PA_sn_35:134.1.16	Imaṁ khvāhaṁ, bhikkhave, appamādaphalaṁ sampassamāno tesaṁ bhikkhūnaṁ chasu phassāyatanesu appamādena karaṇīyanti vadāmī”ti.	134	
PA_sn_35:134.1.17	Paṭhamaṁ.	134	
PA_sn_35:135.0.1	Saṁyutta Nikāya 35.135	135	
PA_sn_35:135.0.2	14. Devadahavagga	135	
PA_sn_35:135.0.3	Khaṇasutta	135	
PA_sn_35:135.1.1	“Lābhā vo, bhikkhave, suladdhaṁ vo, bhikkhave,	135	
PA_sn_35:135.1.2	khaṇo vo paṭiladdho brahmacariyavāsāya.	135	
PA_sn_35:135.1.3	Diṭṭhā mayā, bhikkhave, chaphassāyatanikā nāma nirayā.	135	
PA_sn_35:135.1.4	Tattha yaṁ kiñci cakkhunā rūpaṁ passati aniṭṭharūpaṁyeva passati, no iṭṭharūpaṁ; akantarūpaṁyeva passati, no kantarūpaṁ; amanāparūpaṁyeva passati, no manāparūpaṁ.	135	
PA_sn_35:135.1.5	Yaṁ kiñci sotena saddaṁ suṇāti …pe…	135	
PA_sn_35:135.1.6	yaṁ kiñci ghānena gandhaṁ ghāyati …pe…	135	
PA_sn_35:135.1.7	yaṁ kiñci jivhāya rasaṁ sāyati …pe…	135	
PA_sn_35:135.1.8	yaṁ kiñci kāyena phoṭṭhabbaṁ phusati …pe…	135	
PA_sn_35:135.1.9	yaṁ kiñci manasā dhammaṁ vijānāti aniṭṭharūpaṁyeva vijānāti, no iṭṭharūpaṁ; akantarūpaṁyeva vijānāti, no kantarūpaṁ; amanāparūpaṁyeva vijānāti, no manāparūpaṁ.	135	
PA_sn_35:135.1.10	Lābhā vo, bhikkhave, suladdhaṁ vo, bhikkhave,	135	
PA_sn_35:135.1.11	khaṇo vo paṭiladdho brahmacariyavāsāya.	135	
PA_sn_35:135.1.12	Diṭṭhā mayā, bhikkhave, chaphassāyatanikā nāma saggā.	135	
PA_sn_35:135.1.13	Tattha yaṁ kiñci cakkhunā rūpaṁ passati iṭṭharūpaṁyeva passati, no aniṭṭharūpaṁ; kantarūpaṁyeva passati, no akantarūpaṁ; manāparūpaṁyeva passati, no amanāparūpaṁ …pe…	135	
PA_sn_35:135.1.14	yaṁ kiñci jivhāya rasaṁ sāyati …pe…	135	
PA_sn_35:135.1.15	yaṁ kiñci manasā dhammaṁ vijānāti iṭṭharūpaṁyeva vijānāti, no aniṭṭharūpaṁ; kantarūpaṁyeva vijānāti, no akantarūpaṁ; manāparūpaṁyeva vijānāti, no amanāparūpaṁ.	135	
PA_sn_35:135.1.16	Lābhā vo, bhikkhave, suladdhaṁ vo, bhikkhave,	135	
PA_sn_35:135.1.17	khaṇo vo paṭiladdho brahmacariyavāsāyā”ti.	135	
PA_sn_35:135.1.18	Dutiyaṁ.	135	
PA_sn_35:136.0.1	Saṁyutta Nikāya 35.136	136	
PA_sn_35:136.0.2	14. Devadahavagga	136	
PA_sn_35:136.0.3	Paṭhamarūpārāmasutta	136	
PA_sn_35:136.1.1	“Rūpārāmā, bhikkhave, devamanussā rūparatā rūpasammuditā.	136	
PA_sn_35:136.1.2	Rūpavipariṇāmavirāganirodhā dukkhā, bhikkhave, devamanussā viharanti.	136	
PA_sn_35:136.1.3	Saddārāmā, bhikkhave, devamanussā saddaratā saddasammuditā.	136	
PA_sn_35:136.1.4	Saddavipariṇāmavirāganirodhā dukkhā, bhikkhave, devamanussā viharanti.	136	
PA_sn_35:136.1.5	Gandhārāmā …	136	
PA_sn_35:136.1.6	rasārāmā …	136	
PA_sn_35:136.1.7	phoṭṭhabbārāmā …	136	
PA_sn_35:136.1.8	dhammārāmā, bhikkhave, devamanussā dhammaratā dhammasammuditā.	136	
PA_sn_35:136.1.9	Dhammavipariṇāmavirāganirodhā dukkhā, bhikkhave, devamanussā viharanti.	136	
PA_sn_35:136.1.10	Tathāgato ca kho, bhikkhave, arahaṁ sammāsambuddho rūpānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā na rūpārāmo na rūparato na rūpasammudito.	136	
PA_sn_35:136.1.11	Rūpavipariṇāmavirāganirodhā sukho, bhikkhave, tathāgato viharati.	136	
PA_sn_35:136.1.12	Saddānaṁ …	136	
PA_sn_35:136.1.13	gandhānaṁ …	136	
PA_sn_35:136.1.14	rasānaṁ …	136	
PA_sn_35:136.1.15	phoṭṭhabbānaṁ …	136	
PA_sn_35:136.1.16	dhammānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā na dhammārāmo, na dhammarato, na dhammasammudito.	136	
PA_sn_35:136.1.17	Dhammavipariṇāmavirāganirodhā sukho, bhikkhave, tathāgato viharati”.	136	
PA_sn_35:136.1.18	Idamavoca bhagavā.	136	
PA_sn_35:136.1.19	Idaṁ vatvāna sugato athāparaṁ etadavoca satthā:	136	
PA_sn_35:136.2.1	“Rūpā saddā rasā gandhā,	136	
PA_sn_35:136.2.2	phassā dhammā ca kevalā;	136	
PA_sn_35:136.2.3	Iṭṭhā kantā manāpā ca,	136	
PA_sn_35:136.2.4	yāvatatthīti vuccati.	136	
PA_sn_35:136.3.1	Sadevakassa lokassa,	136	
PA_sn_35:136.3.2	ete vo sukhasammatā;	136	
PA_sn_35:136.3.3	Yattha cete nirujjhanti,	136	
PA_sn_35:136.3.4	taṁ tesaṁ dukkhasammataṁ.	136	
PA_sn_35:136.4.1	Sukhaṁ diṭṭhamariyebhi,	136	
PA_sn_35:136.4.2	sakkāyassa nirodhanaṁ;	136	
PA_sn_35:136.4.3	Paccanīkamidaṁ hoti,	136	
PA_sn_35:136.4.4	sabbalokena passataṁ.	136	
PA_sn_35:136.5.1	Yaṁ pare sukhato āhu,	136	
PA_sn_35:136.5.2	tadariyā āhu dukkhato;	136	
PA_sn_35:136.5.3	Yaṁ pare dukkhato āhu,	136	
PA_sn_35:136.5.4	tadariyā sukhato vidū.	136	
PA_sn_35:136.6.1	Passa dhammaṁ durājānaṁ,	136	
PA_sn_35:136.6.2	sammūḷhettha aviddasu;	136	
PA_sn_35:136.6.3	Nivutānaṁ tamo hoti,	136	
PA_sn_35:136.6.4	andhakāro apassataṁ.	136	
PA_sn_35:136.7.1	Satañca vivaṭaṁ hoti,	136	
PA_sn_35:136.7.2	āloko passatāmiva;	136	
PA_sn_35:136.7.3	Santike na vijānanti,	136	
PA_sn_35:136.7.4	maggā dhammassa akovidā.	136	
PA_sn_35:136.8.1	Bhavarāgaparetebhi,	136	
PA_sn_35:136.8.2	bhavarāgānusārībhi;	136	
PA_sn_35:136.8.3	Māradheyyānupannehi,	136	
PA_sn_35:136.8.4	nāyaṁ dhammo susambudho.	136	
PA_sn_35:136.9.1	Ko nu aññatra mariyebhi,	136	
PA_sn_35:136.9.2	Padaṁ sambuddhumarahati;	136	
PA_sn_35:136.9.3	Yaṁ padaṁ sammadaññāya,	136	
PA_sn_35:136.9.4	Parinibbanti anāsavā”ti.	136	
PA_sn_35:136.9.5	Tatiyaṁ.	136	
PA_sn_35:137.0.1	Saṁyutta Nikāya 35.137	137	
PA_sn_35:137.0.2	14. Devadahavagga	137	
PA_sn_35:137.0.3	Dutiyarūpārāmasutta	137	
PA_sn_35:137.1.1	“Rūpārāmā, bhikkhave, devamanussā rūparatā rūpasammuditā.	137	
PA_sn_35:137.1.2	Rūpavipariṇāmavirāganirodhā dukkhā, bhikkhave, devamanussā viharanti.	137	
PA_sn_35:137.1.3	Saddārāmā …	137	
PA_sn_35:137.1.4	gandhārāmā …	137	
PA_sn_35:137.1.5	rasārāmā …	137	
PA_sn_35:137.1.6	phoṭṭhabbārāmā …	137	
PA_sn_35:137.1.7	dhammārāmā, bhikkhave, devamanussā dhammaratā dhammasammuditā.	137	
PA_sn_35:137.1.8	Dhammavipariṇāmavirāganirodhā dukkhā, bhikkhave, devamanussā viharanti.	137	
PA_sn_35:137.1.9	Tathāgato ca, bhikkhave, arahaṁ sammāsambuddho rūpānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā na rūpārāmo na rūparato na rūpasammudito.	137	
PA_sn_35:137.1.10	Rūpavipariṇāmavirāganirodhā sukho, bhikkhave, tathāgato viharati.	137	
PA_sn_35:137.1.11	Saddānaṁ …	137	
PA_sn_35:137.1.12	gandhānaṁ …	137	
PA_sn_35:137.1.13	rasānaṁ …	137	
PA_sn_35:137.1.14	phoṭṭhabbānaṁ …	137	
PA_sn_35:137.1.15	dhammānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā na dhammārāmo na dhammarato na dhammasammudito.	137	
PA_sn_35:137.1.16	Dhammavipariṇāmavirāganirodhā sukho, bhikkhave, tathāgato viharatī”ti.	137	
PA_sn_35:137.1.17	Catutthaṁ.	137	
PA_sn_35:138.0.1	Saṁyutta Nikāya 35.138	138	
PA_sn_35:138.0.2	14. Devadahavagga	138	
PA_sn_35:138.0.3	Paṭhamanatumhākasutta	138	
PA_sn_35:138.1.1	“Yaṁ, bhikkhave, na tumhākaṁ taṁ pajahatha.	138	
PA_sn_35:138.1.2	Taṁ vo pahīnaṁ hitāya sukhāya bhavissati.	138	
PA_sn_35:138.1.3	Kiñca, bhikkhave, na tumhākaṁ?	138	
PA_sn_35:138.1.4	Cakkhu, bhikkhave, na tumhākaṁ; taṁ pajahatha.	138	
PA_sn_35:138.1.5	Taṁ vo pahīnaṁ hitāya sukhāya bhavissati …pe…	138	
PA_sn_35:138.1.6	jivhā na tumhākaṁ; taṁ pajahatha.	138	
PA_sn_35:138.1.7	Sā vo pahīnā hitāya sukhāya bhavissati …pe…	138	
PA_sn_35:138.1.8	mano na tumhākaṁ; taṁ pajahatha.	138	
PA_sn_35:138.1.9	So vo pahīno hitāya sukhāya bhavissati.	138	
PA_sn_35:138.1.10	Seyyathāpi, bhikkhave, yaṁ imasmiṁ jetavane tiṇakaṭṭhasākhāpalāsaṁ taṁ jano hareyya vā ḍaheyya vā yathāpaccayaṁ vā kareyya, api nu tumhākaṁ evamassa:	138	
PA_sn_35:138.1.11	‘amhe jano harati vā ḍahati vā yathāpaccayaṁ vā karotī’”ti?	138	
PA_sn_35:138.1.12	“No hetaṁ, bhante”.	138	
PA_sn_35:138.1.13	“Taṁ kissa hetu”?	138	
PA_sn_35:138.1.14	“Na hi no etaṁ, bhante, attā vā attaniyaṁ vā”ti.	138	
PA_sn_35:138.1.15	“Evameva kho, bhikkhave, cakkhu na tumhākaṁ; taṁ pajahatha.	138	
PA_sn_35:138.1.16	Taṁ vo pahīnaṁ hitāya sukhāya bhavissati …pe…	138	
PA_sn_35:138.1.17	jivhā na tumhākaṁ; taṁ pajahatha.	138	
PA_sn_35:138.1.18	Sā vo pahīnā hitāya sukhāya bhavissati …pe…	138	
PA_sn_35:138.1.19	mano na tumhākaṁ; taṁ pajahatha.	138	
PA_sn_35:138.1.20	So vo pahīno hitāya sukhāya bhavissatī”ti.	138	
PA_sn_35:138.1.21	Pañcamaṁ.	138	
PA_sn_35:139.0.1	Saṁyutta Nikāya 35.139	139	
PA_sn_35:139.0.2	14. Devadahavagga	139	
PA_sn_35:139.0.3	Dutiyanatumhākasutta	139	
PA_sn_35:139.1.1	“Yaṁ, bhikkhave, na tumhākaṁ, taṁ pajahatha.	139	
PA_sn_35:139.1.2	Taṁ vo pahīnaṁ hitāya sukhāya bhavissati.	139	
PA_sn_35:139.1.3	Kiñca, bhikkhave, na tumhākaṁ?	139	
PA_sn_35:139.1.4	Rūpā, bhikkhave, na tumhākaṁ;	139	
PA_sn_35:139.1.5	te pajahatha. Te vo pahīnā hitāya sukhāya bhavissanti.	139	
PA_sn_35:139.1.6	Saddā …	139	
PA_sn_35:139.1.7	gandhā …	139	
PA_sn_35:139.1.8	rasā …	139	
PA_sn_35:139.1.9	phoṭṭhabbā …	139	
PA_sn_35:139.1.10	dhammā na tumhākaṁ; te pajahatha.	139	
PA_sn_35:139.1.11	Te vo pahīnā hitāya sukhāya bhavissanti.	139	
PA_sn_35:139.1.12	Seyyathāpi, bhikkhave, yaṁ imasmiṁ jetavane tiṇakaṭṭha …pe…	139	
PA_sn_35:139.1.13	evameva kho, bhikkhave, rūpā na tumhākaṁ; te pajahatha.	139	
PA_sn_35:139.1.14	Te vo pahīnā hitāya sukhāya bhavissantī”ti ….	139	
PA_sn_35:139.1.15	Chaṭṭhaṁ.	139	
PA_sn_35:140.0.1	Saṁyutta Nikāya 35.140	140	
PA_sn_35:140.0.2	14. Devadahavagga	140	
PA_sn_35:140.0.3	Ajjhattaaniccahetusutta	140	
PA_sn_35:140.1.1	“Cakkhuṁ, bhikkhave, aniccaṁ.	140	
PA_sn_35:140.1.2	Yopi hetu, yopi paccayo cakkhussa uppādāya, sopi anicco.	140	
PA_sn_35:140.1.3	Aniccasambhūtaṁ, bhikkhave, cakkhu kuto niccaṁ bhavissati …pe…	140	
PA_sn_35:140.1.4	jivhā aniccā.	140	
PA_sn_35:140.1.5	Yopi hetu, yopi paccayo jivhāya uppādāya sopi anicco.	140	
PA_sn_35:140.1.6	Aniccasambhūtā, bhikkhave, jivhā kuto niccā bhavissati …pe…	140	
PA_sn_35:140.1.7	mano anicco.	140	
PA_sn_35:140.1.8	Yopi, bhikkhave, hetu yopi paccayo manassa uppādāya, sopi anicco.	140	
PA_sn_35:140.1.9	Aniccasambhūto, bhikkhave, mano kuto nicco bhavissati.	140	
PA_sn_35:140.1.10	Evaṁ passaṁ, bhikkhave, sutavā ariyasāvako cakkhusmimpi nibbindati …pe… jivhāyapi nibbindati …pe… manasmimpi nibbindati,	140	
PA_sn_35:140.1.11	nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	140	
PA_sn_35:140.1.12	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	140	
PA_sn_35:140.1.13	Sattamaṁ.	140	
PA_sn_35:141.0.1	Saṁyutta Nikāya 35.141	141	
PA_sn_35:141.0.2	14. Devadahavagga	141	
PA_sn_35:141.0.3	Ajjhattadukkhahetusutta	141	
PA_sn_35:141.1.1	“Cakkhuṁ, bhikkhave, dukkhaṁ.	141	
PA_sn_35:141.1.2	Yopi hetu yopi paccayo cakkhussa uppādāya, sopi dukkho.	141	
PA_sn_35:141.1.3	Dukkhasambhūtaṁ, bhikkhave, cakkhu kuto sukhaṁ bhavissati …pe…	141	
PA_sn_35:141.1.4	jivhā dukkhā.	141	
PA_sn_35:141.1.5	Yopi hetu, yopi paccayo jivhāya uppādāya, sopi dukkho.	141	
PA_sn_35:141.1.6	Dukkhasambhūtā, bhikkhave, jivhā kuto sukhā bhavissati …pe…	141	
PA_sn_35:141.1.7	mano dukkho.	141	
PA_sn_35:141.1.8	Yopi hetu yopi paccayo manassa uppādāya, sopi dukkho.	141	
PA_sn_35:141.1.9	Dukkhasambhūto, bhikkhave, mano kuto sukho bhavissati.	141	
PA_sn_35:141.1.10	Evaṁ passaṁ …pe…	141	
PA_sn_35:141.1.11	nāparaṁ itthattāyā’ti pajānātī”ti.	141	
PA_sn_35:141.1.12	Aṭṭhamaṁ.	141	
PA_sn_35:142.0.1	Saṁyutta Nikāya 35.142	142	
PA_sn_35:142.0.2	14. Devadahavagga	142	
PA_sn_35:142.0.3	Ajjhattānattahetusutta	142	
PA_sn_35:142.1.1	“Cakkhuṁ, bhikkhave, anattā.	142	
PA_sn_35:142.1.2	Yopi hetu, yopi paccayo cakkhussa uppādāya, sopi anattā.	142	
PA_sn_35:142.1.3	Anattasambhūtaṁ, bhikkhave, cakkhu kuto attā bhavissati …pe…	142	
PA_sn_35:142.1.4	jivhā anattā.	142	
PA_sn_35:142.1.5	Yopi hetu yopi paccayo jivhāya uppādāya, sopi anattā.	142	
PA_sn_35:142.1.6	Anattasambhūtā, bhikkhave, jivhā kuto attā bhavissati …pe…	142	
PA_sn_35:142.1.7	mano anattā.	142	
PA_sn_35:142.1.8	Yopi hetu yopi paccayo manassa uppādāya, sopi anattā.	142	
PA_sn_35:142.1.9	Anattasambhūto, bhikkhave, mano kuto attā bhavissati.	142	
PA_sn_35:142.1.10	Evaṁ passaṁ …pe…	142	
PA_sn_35:142.1.11	nāparaṁ itthattāyā’ti pajānātī”ti.	142	
PA_sn_35:142.1.12	Navamaṁ.	142	
PA_sn_35:143.0.1	Saṁyutta Nikāya 35.143	143	
PA_sn_35:143.0.2	14. Devadahavagga	143	
PA_sn_35:143.0.3	Bāhirāniccahetusutta	143	
PA_sn_35:143.1.1	“Rūpā, bhikkhave, aniccā.	143	
PA_sn_35:143.1.2	Yopi hetu, yopi paccayo rūpānaṁ uppādāya, sopi anicco.	143	
PA_sn_35:143.1.3	Aniccasambhūtā, bhikkhave, rūpā kuto niccā bhavissanti.	143	
PA_sn_35:143.1.4	Saddā …	143	
PA_sn_35:143.1.5	gandhā …	143	
PA_sn_35:143.1.6	rasā …	143	
PA_sn_35:143.1.7	phoṭṭhabbā …	143	
PA_sn_35:143.1.8	dhammā aniccā.	143	
PA_sn_35:143.1.9	Yopi hetu, yopi paccayo dhammānaṁ uppādāya, sopi anicco.	143	
PA_sn_35:143.1.10	Aniccasambhūtā, bhikkhave, dhammā kuto niccā bhavissanti.	143	
PA_sn_35:143.1.11	Evaṁ passaṁ …pe…	143	
PA_sn_35:143.1.12	nāparaṁ itthattāyā’ti pajānātī”ti.	143	
PA_sn_35:143.1.13	Dasamaṁ.	143	
PA_sn_35:144.0.1	Saṁyutta Nikāya 35.144	144	
PA_sn_35:144.0.2	14. Devadahavagga	144	
PA_sn_35:144.0.3	Bāhiradukkhahetusutta	144	
PA_sn_35:144.1.1	“Rūpā, bhikkhave, dukkhā.	144	
PA_sn_35:144.1.2	Yopi hetu, yopi paccayo rūpānaṁ uppādāya, sopi dukkho.	144	
PA_sn_35:144.1.3	Dukkhasambhūtā, bhikkhave, rūpā kuto sukhā bhavissanti.	144	
PA_sn_35:144.1.4	Saddā …	144	
PA_sn_35:144.1.5	gandhā …	144	
PA_sn_35:144.1.6	rasā …	144	
PA_sn_35:144.1.7	phoṭṭhabbā …	144	
PA_sn_35:144.1.8	dhammā dukkhā.	144	
PA_sn_35:144.1.9	Yopi hetu, yopi paccayo dhammānaṁ uppādāya, sopi dukkho.	144	
PA_sn_35:144.1.10	Dukkhasambhūtā, bhikkhave, dhammā kuto sukhā bhavissanti.	144	
PA_sn_35:144.1.11	Evaṁ passaṁ …pe…	144	
PA_sn_35:144.1.12	nāparaṁ itthattāyā’ti pajānātī”ti.	144	
PA_sn_35:144.1.13	Ekādasamaṁ.	144	
PA_sn_35:145.0.1	Saṁyutta Nikāya 35.145	145	
PA_sn_35:145.0.2	14. Devadahavagga	145	
PA_sn_35:145.0.3	Bāhirānattahetusutta	145	
PA_sn_35:145.1.1	“Rūpā, bhikkhave, anattā.	145	
PA_sn_35:145.1.2	Yopi hetu, yopi paccayo rūpānaṁ uppādāya, sopi anattā.	145	
PA_sn_35:145.1.3	Anattasambhūtā, bhikkhave, rūpā kuto attā bhavissanti.	145	
PA_sn_35:145.1.4	Saddā …	145	
PA_sn_35:145.1.5	gandhā …	145	
PA_sn_35:145.1.6	rasā …	145	
PA_sn_35:145.1.7	phoṭṭhabbā …	145	
PA_sn_35:145.1.8	dhammā anattā.	145	
PA_sn_35:145.1.9	Yopi hetu, yopi paccayo dhammānaṁ uppādāya, sopi anattā.	145	
PA_sn_35:145.1.10	Anattasambhūtā, bhikkhave, dhammā kuto attā bhavissanti.	145	
PA_sn_35:145.1.11	Evaṁ passaṁ, bhikkhave, sutavā ariyasāvako rūpesupi nibbindati, saddesupi … gandhesupi … rasesupi … phoṭṭhabbesupi … dhammesupi nibbindati.	145	
PA_sn_35:145.1.12	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	145	
PA_sn_35:145.1.13	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	145	
PA_sn_35:145.1.14	Dvādasamaṁ.	145	
PA_sn_35:145.1.15	Devadahavaggo catuttho.	145	
PA_sn_35:145.2.0	Tassuddānaṁ	145	
PA_sn_35:145.2.1	Devadaho khaṇo rūpā,	145	
PA_sn_35:145.2.2	dve natumhākameva ca;	145	
PA_sn_35:145.2.3	Hetunāpi tayo vuttā,	145	
PA_sn_35:145.2.4	duve ajjhattabāhirāti.	145	
PA_sn_35:146.0.1	Saṁyutta Nikāya 35.146	146	
PA_sn_35:146.0.2	15. Navapurāṇavagga	146	
PA_sn_35:146.0.3	Kammanirodhasutta	146	
PA_sn_35:146.1.1	“Navapurāṇāni, bhikkhave, kammāni desessāmi kammanirodhaṁ kammanirodhagāminiñca paṭipadaṁ.	146	
PA_sn_35:146.1.2	Taṁ suṇātha, sādhukaṁ manasi karotha, bhāsissāmīti.	146	
PA_sn_35:146.1.3	Katamañca, bhikkhave, purāṇakammaṁ?	146	
PA_sn_35:146.1.4	Cakkhu, bhikkhave, purāṇakammaṁ abhisaṅkhataṁ abhisañcetayitaṁ vedaniyaṁ daṭṭhabbaṁ …pe…	146	
PA_sn_35:146.1.5	jivhā purāṇakammā abhisaṅkhatā abhisañcetayitā vedaniyā daṭṭhabbā …pe…	146	
PA_sn_35:146.1.6	mano purāṇakammo abhisaṅkhato abhisañcetayito vedaniyo daṭṭhabbo.	146	
PA_sn_35:146.1.7	Idaṁ vuccati, bhikkhave, purāṇakammaṁ.	146	
PA_sn_35:146.1.8	Katamañca, bhikkhave, navakammaṁ?	146	
PA_sn_35:146.1.9	Yaṁ kho, bhikkhave, etarahi kammaṁ karoti kāyena vācāya manasā,	146	
PA_sn_35:146.1.10	idaṁ vuccati, bhikkhave, navakammaṁ.	146	
PA_sn_35:146.1.11	Katamo ca, bhikkhave, kammanirodho?	146	
PA_sn_35:146.1.12	Yo kho, bhikkhave, kāyakammavacīkammamanokammassa nirodhā vimuttiṁ phusati,	146	
PA_sn_35:146.1.13	ayaṁ vuccati, bhikkhave, kammanirodho.	146	
PA_sn_35:146.1.14	Katamā ca, bhikkhave, kammanirodhagāminī paṭipadā?	146	
PA_sn_35:146.1.15	Ayameva ariyo aṭṭhaṅgiko maggo, seyyathidaṁ—	146	
PA_sn_35:146.1.16	sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi—	146	
PA_sn_35:146.1.17	ayaṁ vuccati, bhikkhave, kammanirodhagāminī paṭipadā.	146	
PA_sn_35:146.1.18	Iti kho, bhikkhave, desitaṁ mayā purāṇakammaṁ, desitaṁ navakammaṁ, desito kammanirodho, desitā kammanirodhagāminī paṭipadā.	146	
PA_sn_35:146.1.19	Yaṁ kho, bhikkhave, satthārā karaṇīyaṁ sāvakānaṁ hitesinā anukampakena anukampaṁ upādāya, kataṁ vo taṁ mayā.	146	
PA_sn_35:146.1.20	Etāni, bhikkhave, rukkhamūlāni, etāni suññāgārāni. Jhāyatha, bhikkhave, mā pamādattha; mā pacchāvippaṭisārino ahuvattha. Ayaṁ vo amhākaṁ anusāsanī”ti.	146	
PA_sn_35:146.1.21	Paṭhamaṁ.	146	
PA_sn_35:147.0.1	Saṁyutta Nikāya 35.147	147	
PA_sn_35:147.0.2	15. Navapurāṇavagga	147	
PA_sn_35:147.0.3	Aniccanibbānasappāyasutta	147	
PA_sn_35:147.1.1	“Nibbānasappāyaṁ vo, bhikkhave, paṭipadaṁ desessāmi.	147	
PA_sn_35:147.1.2	Taṁ suṇātha …pe…	147	
PA_sn_35:147.1.3	katamā ca sā, bhikkhave, nibbānasappāyā paṭipadā?	147	
PA_sn_35:147.1.4_0	Idha, bhikkhave, bhikkhu cakkhuṁ aniccanti passati, rūpā aniccāti passati, cakkhuviññāṇaṁ	147	
PA_sn_35:147.1.4_1	aniccanti passati, cakkhusamphasso aniccoti passati. Yampidaṁ cakkhusamphassapaccayā	147	
PA_sn_35:147.1.4_2	uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccanti passati …pe…	147	
PA_sn_35:147.1.5_0	jivhā aniccāti passati, rasā aniccāti passati, jivhāviññāṇaṁ aniccanti passati, jivhāsamphasso	147	
PA_sn_35:147.1.5_1	aniccoti passati, yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ	147	
PA_sn_35:147.1.5_2	vā adukkhamasukhaṁ vā tampi aniccanti passati …pe…	147	
PA_sn_35:147.1.6_0	mano aniccoti passati, dhammā aniccāti passati, manoviññāṇaṁ aniccanti passati, manosamphasso	147	
PA_sn_35:147.1.6_1	aniccoti passati, yampidaṁ manosamphassapaccayā uppajjati vedayitaṁ sukhaṁ vā dukkhaṁ	147	
PA_sn_35:147.1.6_2	vā adukkhamasukhaṁ vā tampi aniccanti passati.	147	
PA_sn_35:147.1.7	Ayaṁ kho sā, bhikkhave, nibbānasappāyā paṭipadā”ti.	147	
PA_sn_35:147.1.8	Dutiyaṁ.	147	
PA_sn_35:148.0.1	Saṁyutta Nikāya 35.148	148	
PA_sn_35:148.0.2	15. Navapurāṇavagga	148	
PA_sn_35:148.0.3	Dukkhanibbānasappāyasutta	148	
PA_sn_35:148.1.1	“Nibbānasappāyaṁ vo, bhikkhave, paṭipadaṁ desessāmi.	148	
PA_sn_35:148.1.2	Taṁ suṇātha …pe…	148	
PA_sn_35:148.1.3	katamā ca sā, bhikkhave, nibbānasappāyā paṭipadā?	148	
PA_sn_35:148.1.4_0	Idha, bhikkhave, cakkhuṁ dukkhanti passati, rūpā dukkhāti passati, cakkhuviññāṇaṁ	148	
PA_sn_35:148.1.4_1	dukkhanti passati, cakkhusamphasso dukkhoti passati, yampidaṁ cakkhusamphassapaccayā	148	
PA_sn_35:148.1.4_2	uppajjati vedayitaṁ sukhaṁ vā dukkhaṁ vā adukkhamasukhaṁ vā tampi dukkhanti passati …pe…	148	
PA_sn_35:148.1.5	jivhā dukkhāti passati …pe…	148	
PA_sn_35:148.1.6_0	mano dukkhoti passati, dhammā dukkhāti passati, manoviññāṇaṁ dukkhanti passati, manosamphasso	148	
PA_sn_35:148.1.6_1	dukkhoti passati, yampidaṁ manosamphassapaccayā uppajjati vedayitaṁ sukhaṁ vā dukkhaṁ	148	
PA_sn_35:148.1.6_2	vā adukkhamasukhaṁ vā tampi dukkhanti passati.	148	
PA_sn_35:148.1.7	Ayaṁ kho sā, bhikkhave, nibbānasappāyā paṭipadā”ti.	148	
PA_sn_35:148.1.8	Tatiyaṁ.	148	
PA_sn_35:149.0.1	Saṁyutta Nikāya 35.149	149	
PA_sn_35:149.0.2	15. Navapurāṇavagga	149	
PA_sn_35:149.0.3	Anattanibbānasappāyasutta	149	
PA_sn_35:149.1.1	“Nibbānasappāyaṁ vo, bhikkhave, paṭipadaṁ desessāmi.	149	
PA_sn_35:149.1.2	Taṁ suṇātha …pe…	149	
PA_sn_35:149.1.3	katamā ca sā, bhikkhave, nibbānasappāyā paṭipadā?	149	
PA_sn_35:149.1.4_0	Idha, bhikkhave, bhikkhu cakkhuṁ anattāti passati, rūpā anattāti passati, cakkhuviññāṇaṁ	149	
PA_sn_35:149.1.4_1	anattāti passati, cakkhusamphasso anattāti passati, yampidaṁ cakkhusamphassapaccayā	149	
PA_sn_35:149.1.4_2	uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anattāti passati …pe…	149	
PA_sn_35:149.1.5_0	mano anattāti passati, dhammā anattāti passati, manoviññāṇaṁ anattāti passati, manosamphasso	149	
PA_sn_35:149.1.5_1	anattāti passati, yampidaṁ manosamphassapaccayā uppajjati vedayitaṁ sukhaṁ vā dukkhaṁ	149	
PA_sn_35:149.1.5_2	vā adukkhamasukhaṁ vā tampi anattāti passati.	149	
PA_sn_35:149.1.6	Ayaṁ kho sā, bhikkhave, nibbānasappāyā paṭipadā”ti.	149	
PA_sn_35:149.1.7	Catutthaṁ.	149	
PA_sn_35:150.0.1	Saṁyutta Nikāya 35.150	150	
PA_sn_35:150.0.2	15. Navapurāṇavagga	150	
PA_sn_35:150.0.3	Nibbānasappāyapaṭipadāsutta	150	
PA_sn_35:150.1.1	“Nibbānasappāyaṁ vo, bhikkhave, paṭipadaṁ desessāmi.	150	
PA_sn_35:150.1.2	Taṁ suṇātha …pe…	150	
PA_sn_35:150.1.3	katamā ca sā, bhikkhave, nibbānasappāyā paṭipadā?	150	
PA_sn_35:150.1.4	Taṁ kiṁ maññatha, bhikkhave,	150	
PA_sn_35:150.1.5	cakkhu niccaṁ vā aniccaṁ vā”ti?	150	
PA_sn_35:150.2.1	“Aniccaṁ, bhante”.	150	
PA_sn_35:150.3.1	“Yaṁ panāniccaṁ dukkhaṁ vā taṁ sukhaṁ vā”ti?	150	
PA_sn_35:150.4.1	“Dukkhaṁ, bhante”.	150	
PA_sn_35:150.5.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	150	
PA_sn_35:150.5.2	‘etaṁ mama, esohamasmi, eso me attā’”ti?	150	
PA_sn_35:150.6.1	“No hetaṁ, bhante”.	150	
PA_sn_35:150.7.1	“Rūpā niccā vā aniccā vā”ti?	150	
PA_sn_35:150.8.1	“Aniccā, bhante”.	150	
PA_sn_35:150.9.1	“Cakkhuviññāṇaṁ …	150	
PA_sn_35:150.9.2	cakkhusamphasso …pe…	150	
PA_sn_35:150.9.3	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ vā aniccaṁ vā”ti?	150	
PA_sn_35:150.10.1	“Aniccaṁ, bhante”.	150	
PA_sn_35:150.11.1	“Yaṁ panāniccaṁ dukkhaṁ vā taṁ sukhaṁ vā”ti?	150	
PA_sn_35:150.12.1	“Dukkhaṁ, bhante”.	150	
PA_sn_35:150.13.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	150	
PA_sn_35:150.13.2	‘etaṁ mama, esohamasmi, eso me attā’”ti?	150	
PA_sn_35:150.14.1	“No hetaṁ, bhante”.	150	
PA_sn_35:150.15.1	“Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati …pe…	150	
PA_sn_35:150.15.2	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.	150	
PA_sn_35:150.15.3	Nibbindaṁ virajjati; virāgā vimuccati …pe…	150	
PA_sn_35:150.15.4	nāparaṁ itthattāyāti pajānāti.	150	
PA_sn_35:150.15.5	Ayaṁ kho sā, bhikkhave, nibbānasappāyā paṭipadā”ti.	150	
PA_sn_35:150.15.6	Pañcamaṁ.	150	
PA_sn_35:151.0.1	Saṁyutta Nikāya 35.151	151	
PA_sn_35:151.0.2	15. Navapurāṇavagga	151	
PA_sn_35:151.0.3	Antevāsikasutta	151	
PA_sn_35:151.1.1	“Anantevāsikamidaṁ, bhikkhave, brahmacariyaṁ vussati anācariyakaṁ.	151	
PA_sn_35:151.1.2	Santevāsiko, bhikkhave, bhikkhu sācariyako dukkhaṁ na phāsu viharati.	151	
PA_sn_35:151.1.3	Anantevāsiko, bhikkhave, bhikkhu anācariyako sukhaṁ phāsu viharati.	151	
PA_sn_35:151.1.4	Kathañca, bhikkhu, santevāsiko sācariyako dukkhaṁ na phāsu viharati?	151	
PA_sn_35:151.1.5	Idha, bhikkhave, bhikkhuno cakkhunā rūpaṁ disvā uppajjanti pāpakā akusalā dhammā sarasaṅkappā saṁyojaniyā.	151	
PA_sn_35:151.1.6	Tyāssa anto vasanti, antassa vasanti pāpakā akusalā dhammāti.	151	
PA_sn_35:151.1.7	Tasmā santevāsikoti vuccati.	151	
PA_sn_35:151.1.8	Te naṁ samudācaranti, samudācaranti naṁ pāpakā akusalā dhammāti.	151	
PA_sn_35:151.1.9	Tasmā sācariyakoti vuccati …pe….	151	
PA_sn_35:151.2.1	Puna caparaṁ, bhikkhave, bhikkhuno jivhāya rasaṁ sāyitvā uppajjanti pāpakā akusalā dhammā sarasaṅkappā saṁyojaniyā.	151	
PA_sn_35:151.2.2	Tyāssa anto vasanti, antassa vasanti pāpakā akusalā dhammāti.	151	
PA_sn_35:151.2.3	Tasmā santevāsikoti vuccati.	151	
PA_sn_35:151.2.4	Te naṁ samudācaranti, samudācaranti naṁ pāpakā akusalā dhammāti. Tasmā sācariyakoti vuccati …pe….	151	
PA_sn_35:151.3.1	Puna caparaṁ, bhikkhave, bhikkhuno manasā dhammaṁ viññāya uppajjanti pāpakā akusalā dhammā sarasaṅkappā saṁyojaniyā.	151	
PA_sn_35:151.3.2	Tyāssa anto vasanti, antassa vasanti pāpakā akusalā dhammāti.	151	
PA_sn_35:151.3.3	Tasmā santevāsikoti vuccati.	151	
PA_sn_35:151.3.4	Te naṁ samudācaranti, samudācaranti naṁ pāpakā akusalā dhammāti.	151	
PA_sn_35:151.3.5	Tasmā sācariyakoti vuccati.	151	
PA_sn_35:151.3.6	Evaṁ kho, bhikkhave, bhikkhu santevāsiko sācariyako dukkhaṁ, na phāsu viharati.	151	
PA_sn_35:151.4.1	Kathañca, bhikkhave, bhikkhu anantevāsiko anācariyako sukhaṁ phāsu viharati?	151	
PA_sn_35:151.4.2	Idha, bhikkhave, bhikkhuno cakkhunā rūpaṁ disvā na uppajjanti pāpakā akusalā dhammā sarasaṅkappā saṁyojaniyā.	151	
PA_sn_35:151.4.3	Tyāssa na anto vasanti, nāssa anto vasanti pāpakā akusalā dhammāti.	151	
PA_sn_35:151.4.4	Tasmā anantevāsikoti vuccati.	151	
PA_sn_35:151.4.5	Te naṁ na samudācaranti, na samudācaranti naṁ pāpakā akusalā dhammāti.	151	
PA_sn_35:151.4.6	Tasmā anācariyakoti vuccati …pe….	151	
PA_sn_35:151.5.1	Puna caparaṁ, bhikkhave, bhikkhuno jivhāya rasaṁ sāyitvā na uppajjanti pāpakā akusalā dhammā sarasaṅkappā saṁyojaniyā.	151	
PA_sn_35:151.5.2	Tyāssa na anto vasanti, nāssa anto vasanti pāpakā akusalā dhammāti.	151	
PA_sn_35:151.5.3	Tasmā anantevāsikoti vuccati.	151	
PA_sn_35:151.5.4	Te naṁ na samudācaranti, na samudācaranti naṁ pāpakā akusalā dhammāti. Tasmā anācariyakoti vuccati …pe….	151	
PA_sn_35:151.6.1	Puna caparaṁ, bhikkhave, bhikkhuno manasā dhammaṁ viññāya na uppajjanti pāpakā akusalā dhammā sarasaṅkappā saṁyojaniyā.	151	
PA_sn_35:151.6.2	Tyāssa na anto vasanti, nāssa anto vasanti pāpakā akusalā dhammāti.	151	
PA_sn_35:151.6.3	Tasmā anantevāsikoti vuccati.	151	
PA_sn_35:151.6.4	Te naṁ na samudācaranti, na samudācaranti naṁ pāpakā akusalā dhammāti.	151	
PA_sn_35:151.6.5	Tasmā anācariyakoti vuccati.	151	
PA_sn_35:151.6.6	Evaṁ kho, bhikkhave, bhikkhu anantevāsiko anācariyako sukhaṁ phāsu viharati.	151	
PA_sn_35:151.6.7	Anantevāsikamidaṁ, bhikkhave, brahmacariyaṁ vussati.	151	
PA_sn_35:151.6.8	Anācariyakaṁ santevāsiko, bhikkhave, bhikkhu sācariyako dukkhaṁ, na phāsu viharati.	151	
PA_sn_35:151.6.9	Anantevāsiko, bhikkhave, bhikkhu anācariyako sukhaṁ phāsu viharatī”ti.	151	
PA_sn_35:151.6.10	Chaṭṭhaṁ.	151	
PA_sn_35:152.0.1	Saṁyutta Nikāya 35.152	152	
PA_sn_35:152.0.2	15. Navapurāṇavagga	152	
PA_sn_35:152.0.3	Kimatthiyabrahmacariyasutta	152	
PA_sn_35:152.1.1	“Sace vo, bhikkhave, aññatitthiyā paribbājakā evaṁ puccheyyuṁ:	152	
PA_sn_35:152.1.2	‘kimatthiyaṁ, āvuso, samaṇe gotame brahmacariyaṁ vussatī’ti?	152	
PA_sn_35:152.1.3	Evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyātha:	152	
PA_sn_35:152.1.4	‘dukkhassa kho, āvuso, pariññāya bhagavati brahmacariyaṁ vussatī’ti.	152	
PA_sn_35:152.1.5	Sace pana vo, bhikkhave, aññatitthiyā paribbājakā evaṁ puccheyyuṁ:	152	
PA_sn_35:152.1.6	‘katamaṁ panāvuso, dukkhaṁ, yassa pariññāya samaṇe gotame brahmacariyaṁ vussatī’ti?	152	
PA_sn_35:152.1.7	Evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyātha:	152	
PA_sn_35:152.2.1	‘Cakkhu kho, āvuso, dukkhaṁ;	152	
PA_sn_35:152.2.2	tassa pariññāya bhagavati brahmacariyaṁ vussati.	152	
PA_sn_35:152.2.3	Rūpā dukkhā;	152	
PA_sn_35:152.2.4	tesaṁ pariññāya bhagavati brahmacariyaṁ vussati.	152	
PA_sn_35:152.2.5	Cakkhuviññāṇaṁ dukkhaṁ;	152	
PA_sn_35:152.2.6	tassa pariññāya bhagavati brahmacariyaṁ vussati.	152	
PA_sn_35:152.2.7	Cakkhusamphasso dukkho;	152	
PA_sn_35:152.2.8	tassa pariññāya bhagavati brahmacariyaṁ vussati.	152	
PA_sn_35:152.2.9	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi dukkhaṁ;	152	
PA_sn_35:152.2.10	tassa pariññāya bhagavati brahmacariyaṁ vussati …pe…	152	
PA_sn_35:152.2.11	jivhā dukkhā …	152	
PA_sn_35:152.2.12	mano dukkho;	152	
PA_sn_35:152.2.13	tassa pariññāya bhagavati brahmacariyaṁ vussati …	152	
PA_sn_35:152.2.14	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi dukkhaṁ;	152	
PA_sn_35:152.2.15	tassa pariññāya bhagavati brahmacariyaṁ vussati.	152	
PA_sn_35:152.2.16	Idaṁ kho, āvuso, dukkhaṁ;	152	
PA_sn_35:152.2.17	yassa pariññāya bhagavati brahmacariyaṁ vussatī’ti.	152	
PA_sn_35:152.2.18	Evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyāthā”ti.	152	
PA_sn_35:152.2.19	Sattamaṁ.	152	
PA_sn_35:153.0.1	Saṁyutta Nikāya 35.153	153	
PA_sn_35:153.0.2	15. Navapurāṇavagga	153	
PA_sn_35:153.0.3	Atthinukhopariyāyasutta	153	
PA_sn_35:153.1.1_0	“Atthi nu kho, bhikkhave, pariyāyo yaṁ pariyāyaṁ āgamma bhikkhu aññatreva saddhāya,	153	
PA_sn_35:153.1.1_1	aññatra ruciyā, aññatra anussavā, aññatra ākāraparivitakkā, aññatra diṭṭhinijjhānakkhantiyā aññaṁ byākareyya:	153	
PA_sn_35:153.1.2	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti?	153	
PA_sn_35:153.1.3_0	“Bhagavaṁmūlakā no, bhante, dhammā, bhagavaṁnettikā bhagavaṁpaṭisaraṇā. Sādhu vata,	153	
PA_sn_35:153.1.3_1	bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti.	153	
PA_sn_35:153.1.4	“Tena hi, bhikkhave, suṇātha, sādhukaṁ manasi karotha, bhāsissāmī”ti.	153	
PA_sn_35:153.1.5	“Evaṁ, bhante”ti kho te bhikkhū bhagavato paccassosuṁ.	153	
PA_sn_35:153.1.6	Bhagavā etadavoca:	153	
PA_sn_35:153.1.7_0	“atthi, bhikkhave, pariyāyo yaṁ pariyāyaṁ āgamma bhikkhu aññatreva saddhāya, aññatra	153	
PA_sn_35:153.1.7_1	ruciyā, aññatra anussavā, aññatra ākāraparivitakkā, aññatra diṭṭhinijjhānakkhantiyā aññaṁ byākareyya:	153	
PA_sn_35:153.1.8	‘“khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti pajānāmī’ti.	153	
PA_sn_35:153.2.1_0	Katamo ca, bhikkhave, pariyāyo, yaṁ pariyāyaṁ āgamma bhikkhu aññatreva saddhāya …pe…	153	
PA_sn_35:153.2.1_1	aññatra diṭṭhinijjhānakkhantiyā aññaṁ byākaroti: ‘khīṇā jāti, vusitaṁ brahmacariyaṁ,	153	
PA_sn_35:153.2.1_2	kataṁ karaṇīyaṁ, nāparaṁ itthattāyāti pajānāmī’ti?	153	
PA_sn_35:153.2.2	Idha, bhikkhave, bhikkhu cakkhunā rūpaṁ disvā santaṁ vā ajjhattaṁ rāgadosamohaṁ, atthi me ajjhattaṁ rāgadosamohoti pajānāti;	153	
PA_sn_35:153.2.3	asantaṁ vā ajjhattaṁ rāgadosamohaṁ, natthi me ajjhattaṁ rāgadosamohoti pajānāti.	153	
PA_sn_35:153.2.4_0	Yaṁ taṁ, bhikkhave, bhikkhu cakkhunā rūpaṁ disvā santaṁ vā ajjhattaṁ rāgadosamohaṁ,	153	
PA_sn_35:153.2.4_1	atthi me ajjhattaṁ rāgadosamohoti pajānāti; asantaṁ vā ajjhattaṁ rāgadosamohaṁ, natthi	153	
PA_sn_35:153.2.4_2	me ajjhattaṁ rāgadosamohoti pajānāti. Api nu me, bhikkhave, dhammā saddhāya vā veditabbā,	153	
PA_sn_35:153.2.4_3	ruciyā vā veditabbā, anussavena vā veditabbā, ākāraparivitakkena vā veditabbā, diṭṭhinijjhānakkhantiyā vā veditabbā”ti?	153	
PA_sn_35:153.2.5	“No hetaṁ, bhante”.	153	
PA_sn_35:153.2.6	“Nanume, bhikkhave, dhammā paññāya disvā veditabbā”ti?	153	
PA_sn_35:153.2.7	“Evaṁ, bhante”.	153	
PA_sn_35:153.2.8_0	“Ayaṁ kho, bhikkhave, pariyāyo yaṁ pariyāyaṁ āgamma bhikkhu aññatreva saddhāya, aññatra	153	
PA_sn_35:153.2.8_1	ruciyā, aññatra anussavā, aññatra ākāraparivitakkā, aññatra diṭṭhinijjhānakkhantiyā aññaṁ byākaroti:	153	
PA_sn_35:153.2.9	‘“khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti pajānāmī’ti …pe….	153	
PA_sn_35:153.3.1_0	Puna caparaṁ, bhikkhave, bhikkhu jivhāya rasaṁ sāyitvā santaṁ vā ajjhattaṁ …pe… rāgadosamohoti	153	
PA_sn_35:153.3.1_1	pajānāti; asantaṁ vā ajjhattaṁ rāgadosamohaṁ, natthi me ajjhattaṁ rāgadosamohoti pajānāti.	153	
PA_sn_35:153.3.2_0	Yaṁ taṁ, bhikkhave, jivhāya rasaṁ sāyitvā santaṁ vā ajjhattaṁ rāgadosamohaṁ, atthi	153	
PA_sn_35:153.3.2_1	me ajjhattaṁ rāgadosamohoti pajānāti; asantaṁ vā ajjhattaṁ rāgadosamohaṁ, natthi	153	
PA_sn_35:153.3.2_2	me ajjhattaṁ rāgadosamohoti pajānāti; api nu me, bhikkhave, dhammā saddhāya vā veditabbā,	153	
PA_sn_35:153.3.2_3	ruciyā vā veditabbā, anussavena vā veditabbā, ākāraparivitakkena vā veditabbā, diṭṭhinijjhānakkhantiyā vā veditabbā”ti?	153	
PA_sn_35:153.3.3	“No hetaṁ, bhante”.	153	
PA_sn_35:153.3.4	“Nanume, bhikkhave, dhammā paññāya disvā veditabbā”ti?	153	
PA_sn_35:153.3.5	“Evaṁ, bhante”.	153	
PA_sn_35:153.3.6_0	“Ayampi kho, bhikkhave, pariyāyo yaṁ pariyāyaṁ āgamma bhikkhu aññatreva saddhāya,	153	
PA_sn_35:153.3.6_1	aññatra ruciyā, aññatra anussavā, aññatra ākāraparivitakkā, aññatra diṭṭhinijjhānakkhantiyā	153	
PA_sn_35:153.3.6_2	aññaṁ byākaroti: ‘“khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti pajānāmī’ti …pe….	153	
PA_sn_35:153.4.1	Puna caparaṁ, bhikkhave, bhikkhu manasā dhammaṁ viññāya santaṁ vā ajjhattaṁ rāgadosamohaṁ, atthi me ajjhattaṁ rāgadosamohoti pajānāti;	153	
PA_sn_35:153.4.2	asantaṁ vā ajjhattaṁ rāgadosamohaṁ, natthi me ajjhattaṁ rāgadosamohoti pajānāti.	153	
PA_sn_35:153.4.3_0	Yaṁ taṁ, bhikkhave, bhikkhu manasā dhammaṁ viññāya santaṁ vā ajjhattaṁ rāgadosamohaṁ,	153	
PA_sn_35:153.4.3_1	atthi me ajjhattaṁ rāgadosamohoti pajānāti; asantaṁ vā ajjhattaṁ rāgadosamohaṁ, natthi	153	
PA_sn_35:153.4.3_2	me ajjhattaṁ rāgadosamohoti pajānāti; api nu me, bhikkhave, dhammā saddhāya vā veditabbā,	153	
PA_sn_35:153.4.3_3	ruciyā vā veditabbā, anussavena vā veditabbā, ākāraparivitakkena vā veditabbā, diṭṭhinijjhānakkhantiyā vā veditabbā”ti?	153	
PA_sn_35:153.4.4	“No hetaṁ, bhante”.	153	
PA_sn_35:153.4.5	“Nanume, bhikkhave, dhammā paññāya disvā veditabbā”ti?	153	
PA_sn_35:153.4.6	“Evaṁ, bhante”.	153	
PA_sn_35:153.4.7_0	“Ayampi kho, bhikkhave, pariyāyo yaṁ pariyāyaṁ āgamma bhikkhu aññatreva saddhāya,	153	
PA_sn_35:153.4.7_1	aññatra ruciyā, aññatra anussavā, aññatra ākāraparivitakkā, aññatra diṭṭhinijjhānakkhantiyā aññaṁ byākaroti:	153	
PA_sn_35:153.4.8	‘“khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti pajānāmī’ti.	153	
PA_sn_35:153.4.9	Aṭṭhamaṁ.	153	
PA_sn_35:154.0.1	Saṁyutta Nikāya 35.154	154	
PA_sn_35:154.0.2	15. Navapurāṇavagga	154	
PA_sn_35:154.0.3	Indriyasampannasutta	154	
PA_sn_35:154.1.1	Atha kho aññataro bhikkhu yena bhagavā tenupasaṅkami …pe… ekamantaṁ nisinno kho so bhikkhu bhagavantaṁ etadavoca:	154	
PA_sn_35:154.1.2	“‘indriyasampanno, indriyasampanno’ti, bhante, vuccati.	154	
PA_sn_35:154.1.3	Kittāvatā nu kho, bhante, indriyasampanno hotī”ti?	154	
PA_sn_35:154.2.1	“Cakkhundriye ce, bhikkhu, udayabbayānupassī viharanto cakkhundriye nibbindati …pe…	154	
PA_sn_35:154.2.2	jivhindriye ce, bhikkhu, udayabbayānupassī viharanto jivhindriye nibbindati …pe…	154	
PA_sn_35:154.2.3	manindriye ce, bhikkhu, udayabbayānupassī viharanto manindriye nibbindati.	154	
PA_sn_35:154.2.4	Nibbindaṁ virajjati …pe… vimuttasmiṁ vimuttamiti ñāṇaṁ hoti.	154	
PA_sn_35:154.2.5	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	154	
PA_sn_35:154.2.6	Ettāvatā kho, bhikkhu, indriyasampanno hotī”ti.	154	
PA_sn_35:154.2.7	Navamaṁ.	154	
PA_sn_35:155.0.1	Saṁyutta Nikāya 35.155	155	
PA_sn_35:155.0.2	15. Navapurāṇavagga	155	
PA_sn_35:155.0.3	Dhammakathikapucchasutta	155	
PA_sn_35:155.1.1	Atha kho aññataro bhikkhu yena bhagavā tenupasaṅkami …pe… ekamantaṁ nisinno kho so bhikkhu bhagavantaṁ etadavoca:	155	
PA_sn_35:155.1.2	“‘dhammakathiko, dhammakathiko’ti, bhante, vuccati.	155	
PA_sn_35:155.1.3	Kittāvatā nu kho, bhante, dhammakathiko hotī”ti?	155	
PA_sn_35:155.2.1	“Cakkhussa ce, bhikkhu, nibbidāya virāgāya nirodhāya dhammaṁ deseti, ‘dhammakathiko bhikkhū’ti alaṁvacanāya.	155	
PA_sn_35:155.2.2	Cakkhussa ce, bhikkhu, nibbidāya virāgāya nirodhāya paṭipanno hoti, ‘dhammānudhammappaṭipanno bhikkhū’ti alaṁvacanāya.	155	
PA_sn_35:155.2.3	Cakkhussa ce, bhikkhu, nibbidā virāgā nirodhā anupādāvimutto hoti, ‘diṭṭhadhammanibbānappatto bhikkhū’ti alaṁvacanāya …pe…	155	
PA_sn_35:155.2.4	jivhāya ce, bhikkhu, nibbidāya virāgāya nirodhāya dhammaṁ deseti, ‘dhammakathiko bhikkhū’ti alaṁvacanāya …pe…	155	
PA_sn_35:155.2.5	manassa ce, bhikkhu, nibbidāya virāgāya nirodhāya dhammaṁ deseti, ‘dhammakathiko bhikkhū’ti alaṁvacanāya.	155	
PA_sn_35:155.2.6	Manassa ce, bhikkhu, nibbidāya virāgāya nirodhāya paṭipanno hoti, ‘dhammānudhammappaṭipanno bhikkhū’ti alaṁvacanāya.	155	
PA_sn_35:155.2.7	Manassa ce, bhikkhu, nibbidā virāgā nirodhā anupādāvimutto hoti, ‘diṭṭhadhammanibbānappatto bhikkhū’ti alaṁvacanāyā”ti.	155	
PA_sn_35:155.2.8	Dasamaṁ.	155	
PA_sn_35:155.2.9	Navapurāṇavaggo pañcamo.	155	
PA_sn_35:155.3.0	Tassuddānaṁ	155	
PA_sn_35:155.3.1	Kammaṁ cattāri sappāyā,	155	
PA_sn_35:155.3.2	anantevāsi kimatthiyā;	155	
PA_sn_35:155.3.3	Atthi nu kho pariyāyo,	155	
PA_sn_35:155.3.4	indriyakathikena cāti.	155	
PA_sn_35:155.3.5	Saḷāyatanavagge tatiyapaṇṇāsako samatto.	155	
PA_sn_35:155.4.0	Tassa vagguddānaṁ	155	
PA_sn_35:155.4.1	Yogakkhemi ca loko ca,	155	
PA_sn_35:155.4.2	Gahapati devadahena ca;	155	
PA_sn_35:155.4.3	Navapurāṇena paṇṇāso,	155	
PA_sn_35:155.4.4	Tatiyo tena vuccatīti.	155	
PA_sn_35:156.0.1	Saṁyutta Nikāya 35.156	156	
PA_sn_35:156.0.2	16. Nandikkhayavagga	156	
PA_sn_35:156.0.3	Ajjhattanandikkhayasutta	156	
PA_sn_35:156.1.1	“Aniccaṁyeva, bhikkhave, bhikkhu cakkhuṁ aniccanti passati, sāssa hoti sammādiṭṭhi.	156	
PA_sn_35:156.1.2	Sammā passaṁ nibbindati.	156	
PA_sn_35:156.1.3	Nandikkhayā rāgakkhayo;	156	
PA_sn_35:156.1.4	rāgakkhayā nandikkhayo.	156	
PA_sn_35:156.1.5	Nandirāgakkhayā cittaṁ suvimuttanti vuccati …pe…	156	
PA_sn_35:156.1.6	aniccaṁyeva, bhikkhave, bhikkhu jivhaṁ aniccanti passati, sāssa hoti sammādiṭṭhi.	156	
PA_sn_35:156.1.7	Sammā passaṁ nibbindati.	156	
PA_sn_35:156.1.8	Nandikkhayā rāgakkhayo;	156	
PA_sn_35:156.1.9	rāgakkhayā …pe…	156	
PA_sn_35:156.1.10	cittaṁ suvimuttanti vuccati …pe…	156	
PA_sn_35:156.1.11	aniccaṁyeva, bhikkhave, bhikkhu manaṁ aniccanti passati, sāssa hoti sammādiṭṭhi.	156	
PA_sn_35:156.1.12	Sammā passaṁ nibbindati.	156	
PA_sn_35:156.1.13	Nandikkhayā rāgakkhayo;	156	
PA_sn_35:156.1.14	rāgakkhayā nandikkhayo.	156	
PA_sn_35:156.1.15	Nandirāgakkhayā cittaṁ suvimuttanti vuccatī”ti.	156	
PA_sn_35:156.1.16	Paṭhamaṁ.	156	
PA_sn_35:157.0.1	Saṁyutta Nikāya 35.157	157	
PA_sn_35:157.0.2	16. Nandikkhayavagga	157	
PA_sn_35:157.0.3	Bāhiranandikkhayasutta	157	
PA_sn_35:157.1.1	“Anicceyeva, bhikkhave, bhikkhu rūpe aniccāti passati, sāssa hoti sammādiṭṭhi.	157	
PA_sn_35:157.1.2	Sammā passaṁ nibbindati.	157	
PA_sn_35:157.1.3	Nandikkhayā rāgakkhayo;	157	
PA_sn_35:157.1.4	rāgakkhayā nandikkhayo.	157	
PA_sn_35:157.1.5	Nandirāgakkhayā cittaṁ suvimuttanti vuccati.	157	
PA_sn_35:157.1.6	Anicceyeva, bhikkhave, bhikkhu sadde …	157	
PA_sn_35:157.1.7	gandhe …	157	
PA_sn_35:157.1.8	rase …	157	
PA_sn_35:157.1.9	phoṭṭhabbe …	157	
PA_sn_35:157.1.10	dhamme aniccāti passati, sāssa hoti sammādiṭṭhi.	157	
PA_sn_35:157.1.11	Sammā passaṁ nibbindati.	157	
PA_sn_35:157.1.12	Nandikkhayā rāgakkhayo;	157	
PA_sn_35:157.1.13	rāgakkhayā nandikkhayo.	157	
PA_sn_35:157.1.14	Nandirāgakkhayā cittaṁ suvimuttanti vuccatī”ti.	157	
PA_sn_35:157.1.15	Dutiyaṁ.	157	
PA_sn_35:158.0.1	Saṁyutta Nikāya 35.158	158	
PA_sn_35:158.0.2	16. Nandikkhayavagga	158	
PA_sn_35:158.0.3	Ajjhattaaniccanandikkhayasutta	158	
PA_sn_35:158.1.1	“Cakkhuṁ, bhikkhave, yoniso manasi karotha, cakkhāniccatañca yathābhūtaṁ samanupassatha.	158	
PA_sn_35:158.1.2	Cakkhuṁ, bhikkhave, bhikkhu yoniso manasikaronto, cakkhāniccatañca yathābhūtaṁ samanupassanto cakkhusmimpi nibbindati.	158	
PA_sn_35:158.1.3	Nandikkhayā rāgakkhayo;	158	
PA_sn_35:158.1.4	rāgakkhayā nandikkhayo.	158	
PA_sn_35:158.1.5	Nandirāgakkhayā cittaṁ suvimuttanti vuccati.	158	
PA_sn_35:158.1.6	Sotaṁ, bhikkhave, yoniso manasi karotha …	158	
PA_sn_35:158.1.7	ghānaṁ …	158	
PA_sn_35:158.1.8	jivhaṁ, bhikkhave, yoniso manasi karotha, jivhāniccatañca yathābhūtaṁ samanupassatha.	158	
PA_sn_35:158.1.9	Jivhaṁ, bhikkhave, bhikkhu yoniso manasikaronto, jivhāniccatañca yathābhūtaṁ samanupassanto jivhāyapi nibbindati.	158	
PA_sn_35:158.1.10	Nandikkhayā rāgakkhayo;	158	
PA_sn_35:158.1.11	rāgakkhayā nandikkhayo.	158	
PA_sn_35:158.1.12	Nandirāgakkhayā cittaṁ suvimuttanti vuccati.	158	
PA_sn_35:158.1.13	Kāyaṁ …	158	
PA_sn_35:158.1.14	manaṁ, bhikkhave, yoniso manasi karotha, manāniccatañca yathābhūtaṁ samanupassatha.	158	
PA_sn_35:158.1.15	Manaṁ, bhikkhave, bhikkhu yoniso manasikaronto, manāniccatañca yathābhūtaṁ samanupassanto manasmimpi nibbindati.	158	
PA_sn_35:158.1.16	Nandikkhayā rāgakkhayo;	158	
PA_sn_35:158.1.17	rāgakkhayā nandikkhayo.	158	
PA_sn_35:158.1.18	Nandirāgakkhayā cittaṁ suvimuttanti vuccatī”ti.	158	
PA_sn_35:158.1.19	Tatiyaṁ.	158	
PA_sn_35:159.0.1	Saṁyutta Nikāya 35.159	159	
PA_sn_35:159.0.2	16. Nandikkhayavagga	159	
PA_sn_35:159.0.3	Bāhiraaniccanandikkhayasutta	159	
PA_sn_35:159.1.1	“Rūpe, bhikkhave, yoniso manasi karotha, rūpāniccatañca yathābhūtaṁ samanupassatha.	159	
PA_sn_35:159.1.2	Rūpe, bhikkhave, bhikkhu yoniso manasikaronto, rūpāniccatañca yathābhūtaṁ samanupassanto rūpesupi nibbindati.	159	
PA_sn_35:159.1.3	Nandikkhayā rāgakkhayo;	159	
PA_sn_35:159.1.4	rāgakkhayā nandikkhayo.	159	
PA_sn_35:159.1.5	Nandirāgakkhayā cittaṁ suvimuttanti vuccati.	159	
PA_sn_35:159.1.6	Sadde …	159	
PA_sn_35:159.1.7	gandhe …	159	
PA_sn_35:159.1.8	rase …	159	
PA_sn_35:159.1.9	phoṭṭhabbe …	159	
PA_sn_35:159.1.10	dhamme, bhikkhave, yoniso manasi karotha, dhammāniccatañca yathābhūtaṁ samanupassatha.	159	
PA_sn_35:159.1.11	Dhamme, bhikkhave, bhikkhu yoniso manasikaronto, dhammāniccatañca yathābhūtaṁ samanupassanto dhammesupi nibbindati.	159	
PA_sn_35:159.1.12	Nandikkhayā rāgakkhayo;	159	
PA_sn_35:159.1.13	rāgakkhayā nandikkhayo.	159	
PA_sn_35:159.1.14	Nandirāgakkhayā cittaṁ suvimuttanti vuccatī”ti.	159	
PA_sn_35:159.1.15	Catutthaṁ.	159	
PA_sn_35:160.0.1	Saṁyutta Nikāya 35.160	160	
PA_sn_35:160.0.2	16. Nandikkhayavagga	160	
PA_sn_35:160.0.3	Jīvakambavanasamādhisutta	160	
PA_sn_35:160.1.1	Ekaṁ samayaṁ bhagavā rājagahe viharati jīvakambavane.	160	
PA_sn_35:160.1.2	Tatra kho bhagavā bhikkhū āmantesi:	160	
PA_sn_35:160.1.3	“bhikkhavo”ti …pe…	160	
PA_sn_35:160.1.4	“samādhiṁ, bhikkhave, bhāvetha.	160	
PA_sn_35:160.1.5	Samāhitassa, bhikkhave, bhikkhuno yathābhūtaṁ okkhāyati.	160	
PA_sn_35:160.1.6	Kiñca yathābhūtaṁ okkhāyati?	160	
PA_sn_35:160.1.7_0	Cakkhuṁ aniccanti yathābhūtaṁ okkhāyati, rūpā aniccāti yathābhūtaṁ okkhāyati, cakkhuviññāṇaṁ	160	
PA_sn_35:160.1.7_1	aniccanti yathābhūtaṁ okkhāyati, cakkhusamphasso aniccoti yathābhūtaṁ okkhāyati,	160	
PA_sn_35:160.1.7_2	yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ	160	
PA_sn_35:160.1.7_3	vā tampi aniccanti yathābhūtaṁ okkhāyati …pe…	160	
PA_sn_35:160.1.8	jivhā aniccāti yathābhūtaṁ okkhāyati …pe…	160	
PA_sn_35:160.1.9	mano aniccoti yathābhūtaṁ okkhāyati, dhammā aniccāti yathābhūtaṁ okkhāyati …pe…	160	
PA_sn_35:160.1.10	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccanti yathābhūtaṁ okkhāyati.	160	
PA_sn_35:160.1.11	Samādhiṁ, bhikkhave, bhāvetha.	160	
PA_sn_35:160.1.12	Samāhitassa, bhikkhave, bhikkhuno yathābhūtaṁ okkhāyatī”ti.	160	
PA_sn_35:160.1.13	Pañcamaṁ.	160	
PA_sn_35:161.0.1	Saṁyutta Nikāya 35.161	161	
PA_sn_35:161.0.2	16. Nandikkhayavagga	161	
PA_sn_35:161.0.3	Jīvakambavanapaṭisallānasutta	161	
PA_sn_35:161.1.1	Ekaṁ samayaṁ bhagavā rājagahe viharati jīvakambavane.	161	
PA_sn_35:161.1.2	Tatra kho bhagavā bhikkhū āmantesi …pe…	161	
PA_sn_35:161.1.3	“paṭisallāne, bhikkhave, yogamāpajjatha.	161	
PA_sn_35:161.1.4	Paṭisallīnassa, bhikkhave, bhikkhuno yathābhūtaṁ okkhāyati.	161	
PA_sn_35:161.1.5	Kiñca yathābhūtaṁ okkhāyati?	161	
PA_sn_35:161.1.6_0	Cakkhuṁ aniccanti yathābhūtaṁ okkhāyati, rūpā aniccāti yathābhūtaṁ okkhāyati, cakkhuviññāṇaṁ	161	
PA_sn_35:161.1.6_1	aniccanti yathābhūtaṁ okkhāyati, cakkhusamphasso aniccoti yathābhūtaṁ okkhāyati,	161	
PA_sn_35:161.1.6_2	yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ	161	
PA_sn_35:161.1.6_3	vā tampi aniccanti yathābhūtaṁ okkhāyati …pe…	161	
PA_sn_35:161.1.7	mano aniccoti yathābhūtaṁ okkhāyati, dhammā …	161	
PA_sn_35:161.1.8	manoviññāṇaṁ …	161	
PA_sn_35:161.1.9	manosamphasso …	161	
PA_sn_35:161.1.10	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccanti yathābhūtaṁ okkhāyati.	161	
PA_sn_35:161.1.11	Paṭisallāne, bhikkhave, yogamāpajjatha.	161	
PA_sn_35:161.1.12	Paṭisallīnassa, bhikkhave, bhikkhuno yathābhūtaṁ okkhāyatī”ti.	161	
PA_sn_35:161.1.13	Chaṭṭhaṁ.	161	
PA_sn_35:162.0.1	Saṁyutta Nikāya 35.162	162	
PA_sn_35:162.0.2	16. Nandikkhayavagga	162	
PA_sn_35:162.0.3	Koṭṭhikaaniccasutta	162	
PA_sn_35:162.1.1	Atha kho āyasmā mahākoṭṭhiko yena bhagavā tenupasaṅkami …pe… ekamantaṁ nisinno kho āyasmā koṭṭhiko bhagavantaṁ etadavoca:	162	
PA_sn_35:162.1.2	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	162	
PA_sn_35:162.2.1	“Yaṁ kho, koṭṭhika, aniccaṁ tatra te chando pahātabbo.	162	
PA_sn_35:162.2.2	Kiñca, koṭṭhika, aniccaṁ?	162	
PA_sn_35:162.2.3	Cakkhu kho, koṭṭhika, aniccaṁ; tatra te chando pahātabbo.	162	
PA_sn_35:162.2.4	Rūpā aniccā; tatra te chando pahātabbo.	162	
PA_sn_35:162.2.5	Cakkhuviññāṇaṁ aniccaṁ; tatra te chando pahātabbo.	162	
PA_sn_35:162.2.6	Cakkhusamphasso anicco; tatra te chando pahātabbo.	162	
PA_sn_35:162.2.7	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ; tatra te chando pahātabbo …pe…	162	
PA_sn_35:162.2.8	jivhā aniccā; tatra te chando pahātabbo.	162	
PA_sn_35:162.2.9	Rasā aniccā; tatra te chando pahātabbo.	162	
PA_sn_35:162.2.10	Jivhāviññāṇaṁ aniccaṁ; tatra te chando pahātabbo.	162	
PA_sn_35:162.2.11	Jivhāsamphasso anicco; tatra te chando pahātabbo.	162	
PA_sn_35:162.2.12	Yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ; tatra te chando pahātabbo …pe…	162	
PA_sn_35:162.2.13	mano anicco; tatra te chando pahātabbo.	162	
PA_sn_35:162.2.14	Dhammā aniccā; tatra te chando pahātabbo.	162	
PA_sn_35:162.2.15	Manoviññāṇaṁ aniccaṁ; tatra te chando pahātabbo.	162	
PA_sn_35:162.2.16	Manosamphasso anicco; tatra te chando pahātabbo.	162	
PA_sn_35:162.2.17	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ; tatra te chando pahātabbo.	162	
PA_sn_35:162.2.18	Yaṁ kho, koṭṭhika, aniccaṁ tatra te chando pahātabbo”ti.	162	
PA_sn_35:162.2.19	Sattamaṁ.	162	
PA_sn_35:163.0.1	Saṁyutta Nikāya 35.163	163	
PA_sn_35:163.0.2	16. Nandikkhayavagga	163	
PA_sn_35:163.0.3	Koṭṭhikadukkhasutta	163	
PA_sn_35:163.1.1	Atha kho āyasmā mahākoṭṭhiko …pe… bhagavantaṁ etadavoca:	163	
PA_sn_35:163.1.2	“sādhu me, bhante …pe… vihareyyan”ti.	163	
PA_sn_35:163.1.3	“Yaṁ kho, koṭṭhika, dukkhaṁ tatra te chando pahātabbo.	163	
PA_sn_35:163.1.4	Kiñca, koṭṭhika, dukkhaṁ?	163	
PA_sn_35:163.1.5	Cakkhu kho, koṭṭhika, dukkhaṁ; tatra te chando pahātabbo.	163	
PA_sn_35:163.1.6	Rūpā dukkhā; tatra te chando pahātabbo.	163	
PA_sn_35:163.1.7	Cakkhuviññāṇaṁ dukkhaṁ; tatra te chando pahātabbo.	163	
PA_sn_35:163.1.8	Cakkhusamphasso dukkho; tatra te chando pahātabbo.	163	
PA_sn_35:163.1.9	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi dukkhaṁ; tatra te chando pahātabbo …pe…	163	
PA_sn_35:163.1.10	jivhā dukkhā; tatra te chando pahātabbo …pe…	163	
PA_sn_35:163.1.11	mano dukkho; tatra te chando pahātabbo.	163	
PA_sn_35:163.1.12	Dhammā dukkhā; tatra te chando pahātabbo.	163	
PA_sn_35:163.1.13	Manoviññāṇaṁ dukkhaṁ; tatra te chando pahātabbo.	163	
PA_sn_35:163.1.14	Manosamphasso dukkho; tatra te chando pahātabbo.	163	
PA_sn_35:163.1.15	Yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi dukkhaṁ; tatra te chando pahātabbo.	163	
PA_sn_35:163.1.16	Yaṁ kho, koṭṭhika, dukkhaṁ tatra te chando pahātabbo”ti.	163	
PA_sn_35:163.1.17	Aṭṭhamaṁ.	163	
PA_sn_35:164.0.1	Saṁyutta Nikāya 35.164	164	
PA_sn_35:164.0.2	16. Nandikkhayavagga	164	
PA_sn_35:164.0.3	Koṭṭhikaanattasutta	164	
PA_sn_35:164.1.1	Ekamantaṁ …pe…	164	
PA_sn_35:164.1.2	vihareyyanti.	164	
PA_sn_35:164.1.3	“Yo kho, koṭṭhika, anattā tatra te chando pahātabbo.	164	
PA_sn_35:164.1.4	Ko ca, koṭṭhika, anattā?	164	
PA_sn_35:164.1.5	Cakkhu kho, koṭṭhika, anattā; tatra te chando pahātabbo.	164	
PA_sn_35:164.1.6	Rūpā anattā; tatra te chando pahātabbo.	164	
PA_sn_35:164.1.7	Cakkhuviññāṇaṁ anattā; tatra te chando pahātabbo.	164	
PA_sn_35:164.1.8	Cakkhusamphasso anattā; tatra te chando pahātabbo.	164	
PA_sn_35:164.1.9	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anattā; tatra te chando pahātabbo …pe…	164	
PA_sn_35:164.1.10	jivhā anattā; tatra te chando pahātabbo …pe…	164	
PA_sn_35:164.1.11	mano anattā; tatra te chando pahātabbo.	164	
PA_sn_35:164.1.12	Dhammā anattā; tatra te chando pahātabbo.	164	
PA_sn_35:164.1.13	Manoviññāṇaṁ …	164	
PA_sn_35:164.1.14	manosamphasso …	164	
PA_sn_35:164.1.15	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anattā; tatra te chando pahātabbo.	164	
PA_sn_35:164.1.16	Yo kho, koṭṭhika, anattā, tatra te chando pahātabbo”ti.	164	
PA_sn_35:164.1.17	Navamaṁ.	164	
PA_sn_35:165.0.1	Saṁyutta Nikāya 35.165	165	
PA_sn_35:165.0.2	16. Nandikkhayavagga	165	
PA_sn_35:165.0.3	Micchādiṭṭhipahānasutta	165	
PA_sn_35:165.1.1	Atha kho aññataro bhikkhu yena bhagavā tenupasaṅkami …pe…	165	
PA_sn_35:165.1.2	ekamantaṁ nisinno so bhikkhu bhagavantaṁ etadavoca:	165	
PA_sn_35:165.1.3	“kathaṁ nu kho, bhante, jānato kathaṁ passato micchādiṭṭhi pahīyatī”ti?	165	
PA_sn_35:165.2.1	“Cakkhuṁ kho, bhikkhu, aniccato jānato passato micchādiṭṭhi pahīyati.	165	
PA_sn_35:165.2.2	Rūpe aniccato jānato passato micchādiṭṭhi pahīyati.	165	
PA_sn_35:165.2.3	Cakkhuviññāṇaṁ aniccato jānato passato micchādiṭṭhi pahīyati.	165	
PA_sn_35:165.2.4	Cakkhusamphassaṁ aniccato jānato passato micchādiṭṭhi pahīyati …pe…	165	
PA_sn_35:165.2.5	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccato jānato passato micchādiṭṭhi pahīyati.	165	
PA_sn_35:165.2.6	Evaṁ kho, bhikkhu, jānato evaṁ passato micchādiṭṭhi pahīyatī”ti.	165	
PA_sn_35:165.2.7	Dasamaṁ.	165	
PA_sn_35:166.0.1	Saṁyutta Nikāya 35.166	166	
PA_sn_35:166.0.2	16. Nandikkhayavagga	166	
PA_sn_35:166.0.3	Sakkāyadiṭṭhipahānasutta	166	
PA_sn_35:166.1.1	Atha kho aññataro bhikkhu …pe…	166	
PA_sn_35:166.1.2	etadavoca:	166	
PA_sn_35:166.1.3	“kathaṁ nu kho, bhante, jānato kathaṁ passato sakkāyadiṭṭhi pahīyatī”ti?	166	
PA_sn_35:166.1.4	“Cakkhuṁ kho, bhikkhu, dukkhato jānato passato sakkāyadiṭṭhi pahīyati.	166	
PA_sn_35:166.1.5	Rūpe dukkhato jānato passato sakkāyadiṭṭhi pahīyati.	166	
PA_sn_35:166.1.6	Cakkhuviññāṇaṁ dukkhato jānato passato sakkāyadiṭṭhi pahīyati.	166	
PA_sn_35:166.1.7	Cakkhusamphassaṁ dukkhato jānato passato sakkāyadiṭṭhi pahīyati …pe…	166	
PA_sn_35:166.1.8	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi dukkhato jānato passato sakkāyadiṭṭhi pahīyati.	166	
PA_sn_35:166.1.9	Evaṁ kho, bhikkhu, jānato evaṁ passato sakkāyadiṭṭhi pahīyatī”ti.	166	
PA_sn_35:166.1.10	Ekādasamaṁ.	166	
PA_sn_35:167.0.1	Saṁyutta Nikāya 35.167	167	
PA_sn_35:167.0.2	16. Nandikkhayavagga	167	
PA_sn_35:167.0.3	Attānudiṭṭhipahānasutta	167	
PA_sn_35:167.1.1	Atha kho aññataro bhikkhu …pe…	167	
PA_sn_35:167.1.2	etadavoca:	167	
PA_sn_35:167.1.3	“kathaṁ nu kho, bhante, jānato kathaṁ passato attānudiṭṭhi pahīyatī”ti?	167	
PA_sn_35:167.1.4	“Cakkhuṁ kho, bhikkhu, anattato jānato passato attānudiṭṭhi pahīyati.	167	
PA_sn_35:167.1.5	Rūpe anattato jānato passato attānudiṭṭhi pahīyati.	167	
PA_sn_35:167.1.6	Cakkhuviññāṇaṁ anattato jānato passato attānudiṭṭhi pahīyati.	167	
PA_sn_35:167.1.7	Cakkhusamphassaṁ anattato jānato passato attānudiṭṭhi pahīyati.	167	
PA_sn_35:167.1.8	Yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anattato jānato passato attānudiṭṭhi pahīyati …pe…	167	
PA_sn_35:167.1.9	jivhaṁ anattato jānato passato attānudiṭṭhi pahīyati …pe…	167	
PA_sn_35:167.1.10	manaṁ anattato jānato passato attānudiṭṭhi pahīyati.	167	
PA_sn_35:167.1.11	Dhamme …	167	
PA_sn_35:167.1.12	manoviññāṇaṁ …	167	
PA_sn_35:167.1.13	manosamphassaṁ …	167	
PA_sn_35:167.1.14	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi anattato jānato passato attānudiṭṭhi pahīyatī”ti.	167	
PA_sn_35:167.1.15	Dvādasamaṁ.	167	
PA_sn_35:167.1.16	Nandikkhayavaggo paṭhamo.	167	
PA_sn_35:167.2.0	Tassuddānaṁ	167	
PA_sn_35:167.2.1	Nandikkhayena cattāro,	167	
PA_sn_35:167.2.2	jīvakambavane duve;	167	
PA_sn_35:167.2.3	Koṭṭhikena tayo vuttā,	167	
PA_sn_35:167.2.4	micchā sakkāya attanoti.	167	
PA_sn_35:168.0.1	Saṁyutta Nikāya 35.168	168	
PA_sn_35:168.0.2	17. Saṭṭhipeyyālavagga	168	
PA_sn_35:168.0.3	Ajjhattaaniccachandasutta	168	
PA_sn_35:168.1.1	“Yaṁ, bhikkhave, aniccaṁ, tatra vo chando pahātabbo.	168	
PA_sn_35:168.1.2	Kiñca, bhikkhave, aniccaṁ?	168	
PA_sn_35:168.1.3	Cakkhu, bhikkhave, aniccaṁ; tatra vo chando pahātabbo …pe…	168	
PA_sn_35:168.1.4	jivhā aniccā; tatra vo chando pahātabbo …pe…	168	
PA_sn_35:168.1.5	mano anicco; tatra vo chando pahātabbo.	168	
PA_sn_35:168.1.6	Yaṁ, bhikkhave, aniccaṁ, tatra vo chando pahātabbo”ti.	168	
PA_sn_35:169.0.1	Saṁyutta Nikāya 35.169	169	
PA_sn_35:169.0.2	17. Saṭṭhipeyyālavagga	169	
PA_sn_35:169.0.3	Ajjhattaaniccarāgasutta	169	
PA_sn_35:169.1.1	“Yaṁ, bhikkhave, aniccaṁ, tatra vo rāgo pahātabbo.	169	
PA_sn_35:169.1.2	Kiñca, bhikkhave, aniccaṁ?	169	
PA_sn_35:169.1.3	Cakkhu, bhikkhave, aniccaṁ;	169	
PA_sn_35:169.1.4	tatra vo rāgo pahātabbo …pe…	169	
PA_sn_35:169.1.5	jivhā aniccā;	169	
PA_sn_35:169.1.6	tatra vo rāgo pahātabbo …pe…	169	
PA_sn_35:169.1.7	mano anicco;	169	
PA_sn_35:169.1.8	tatra vo rāgo pahātabbo.	169	
PA_sn_35:169.1.9	Yaṁ, bhikkhave, aniccaṁ, tatra vo rāgo pahātabbo”ti.	169	
PA_sn_35:170.0.1	Saṁyutta Nikāya 35.170	170	
PA_sn_35:170.0.2	17. Saṭṭhipeyyālavagga	170	
PA_sn_35:170.0.3	Ajjhattaaniccachandarāgasutta	170	
PA_sn_35:170.1.1	“Yaṁ, bhikkhave, aniccaṁ, tatra vo chandarāgo pahātabbo.	170	
PA_sn_35:170.1.2	Kiñca, bhikkhave, aniccaṁ?	170	
PA_sn_35:170.1.3	Cakkhu, bhikkhave, aniccaṁ;	170	
PA_sn_35:170.1.4	tatra vo chandarāgo pahātabbo …pe…	170	
PA_sn_35:170.1.5	jivhā aniccā;	170	
PA_sn_35:170.1.6	tatra vo chandarāgo pahātabbo …pe…	170	
PA_sn_35:170.1.7	mano anicco;	170	
PA_sn_35:170.1.8	tatra vo chandarāgo pahātabbo.	170	
PA_sn_35:170.1.9	Yaṁ, bhikkhave, aniccaṁ, tatra vo chandarāgo pahātabbo”ti.	170	
PA_sn_35:171-173.0.1	Saṁyutta Nikāya 35.171–173	171-173	
PA_sn_35:171-173.0.2	17. Saṭṭhipeyyālavagga	171-173	
PA_sn_35:171-173.0.3	Dukkhachandādisutta	171-173	
PA_sn_35:171-173.1.1	“Yaṁ, bhikkhave, dukkhaṁ, tatra vo chando pahātabbo, rāgo pahātabbo, chandarāgo pahātabbo.	171-173	
PA_sn_35:171-173.1.2	Kiñca, bhikkhave, dukkhaṁ?	171-173	
PA_sn_35:171-173.1.3	Cakkhu, bhikkhave, dukkhaṁ; tatra vo chando pahātabbo, rāgo pahātabbo, chandarāgo pahātabbo …pe…	171-173	
PA_sn_35:171-173.1.4	jivhā dukkhā …pe…	171-173	
PA_sn_35:171-173.1.5	mano dukkho; tatra vo chando pahātabbo, rāgo pahātabbo, chandarāgo pahātabbo.	171-173	
PA_sn_35:171-173.1.6	Yaṁ, bhikkhave, dukkhaṁ tatra vo chando pahātabbo, rāgo pahātabbo, chandarāgo pahātabbo”ti.	171-173	
PA_sn_35:174-176.0.1	Saṁyutta Nikāya 35.174–176	174-176	
PA_sn_35:174-176.0.2	17. Saṭṭhipeyyālavagga	174-176	
PA_sn_35:174-176.0.3	Anattachandādisutta	174-176	
PA_sn_35:174-176.1.1	“Yo, bhikkhave, anattā, tatra vo chando pahātabbo, rāgo pahātabbo, chandarāgo pahātabbo.	174-176	
PA_sn_35:174-176.1.2	Ko ca, bhikkhave, anattā?	174-176	
PA_sn_35:174-176.1.3	Cakkhu, bhikkhave, anattā; tatra vo chando pahātabbo, rāgo pahātabbo, chandarāgo pahātabbo …pe…	174-176	
PA_sn_35:174-176.1.4	jivhā anattā; tatra vo chando pahātabbo, rāgo pahātabbo, chandarāgo pahātabbo …pe…	174-176	
PA_sn_35:174-176.1.5	mano anattā; tatra vo chando pahātabbo, rāgo pahātabbo, chandarāgo pahātabbo.	174-176	
PA_sn_35:174-176.1.6	Yo, bhikkhave, anattā tatra vo chando pahātabbo, rāgo pahātabbo, chandarāgo pahātabbo”ti.	174-176	
PA_sn_35:177-179.0.1	Saṁyutta Nikāya 35.177–179	177-179	
PA_sn_35:177-179.0.2	17. Saṭṭhipeyyālavagga	177-179	
PA_sn_35:177-179.0.3	Bāhirāniccachandādisutta	177-179	
PA_sn_35:177-179.1.1	“Yaṁ, bhikkhave, aniccaṁ, tatra vo chando pahātabbo, rāgo pahātabbo, chandarāgo pahātabbo.	177-179	
PA_sn_35:177-179.1.2	Kiñca, bhikkhave, aniccaṁ?	177-179	
PA_sn_35:177-179.1.3	Rūpā, bhikkhave, aniccā; tatra vo chando pahātabbo, rāgo pahātabbo, chandarāgo pahātabbo.	177-179	
PA_sn_35:177-179.1.4	Saddā aniccā; tatra vo chando pahātabbo, rāgo pahātabbo, chandarāgo pahātabbo.	177-179	
PA_sn_35:177-179.1.5	Gandhā aniccā; tatra vo chando pahātabbo, rāgo pahātabbo, chandarāgo pahātabbo.	177-179	
PA_sn_35:177-179.1.6	Rasā aniccā; tatra vo chando pahātabbo, rāgo pahātabbo, chandarāgo pahātabbo.	177-179	
PA_sn_35:177-179.1.7	Phoṭṭhabbā aniccā; tatra vo chando pahātabbo, rāgo pahātabbo, chandarāgo pahātabbo.	177-179	
PA_sn_35:177-179.1.8	Dhammā aniccā; tatra vo chando pahātabbo, rāgo pahātabbo, chandarāgo pahātabbo.	177-179	
PA_sn_35:177-179.1.9	Yaṁ, bhikkhave, aniccaṁ tatra vo chando pahātabbo, rāgo pahātabbo, chandarāgo pahātabbo”ti.	177-179	
PA_sn_35:180-182.0.1	Saṁyutta Nikāya 35.180–182	180-182	
PA_sn_35:180-182.0.2	17. Saṭṭhipeyyālavagga	180-182	
PA_sn_35:180-182.0.3	Bāhiradukkhachandādisutta	180-182	
PA_sn_35:180-182.1.1	“Yaṁ, bhikkhave, dukkhaṁ, tatra vo chando pahātabbo, rāgo pahātabbo, chandarāgo pahātabbo.	180-182	
PA_sn_35:180-182.1.2	Kiñca, bhikkhave, dukkhaṁ?	180-182	
PA_sn_35:180-182.1.3	Rūpā, bhikkhave, dukkhā; tatra vo chando pahātabbo, rāgo pahātabbo, chandarāgo pahātabbo.	180-182	
PA_sn_35:180-182.1.4	Saddā …	180-182	
PA_sn_35:180-182.1.5	gandhā …	180-182	
PA_sn_35:180-182.1.6	rasā …	180-182	
PA_sn_35:180-182.1.7	phoṭṭhabbā …	180-182	
PA_sn_35:180-182.1.8	dhammā dukkhā; tatra vo chando pahātabbo, rāgo pahātabbo, chandarāgo pahātabbo.	180-182	
PA_sn_35:180-182.1.9	Yaṁ, bhikkhave, dukkhaṁ, tatra vo chando pahātabbo, rāgo pahātabbo, chandarāgo pahātabbo”ti.	180-182	
PA_sn_35:183-185.0.1	Saṁyutta Nikāya 35.183–185	183-185	
PA_sn_35:183-185.0.2	17. Saṭṭhipeyyālavagga	183-185	
PA_sn_35:183-185.0.3	Bāhirānattachandādisutta	183-185	
PA_sn_35:183-185.1.1	“Yo, bhikkhave, anattā, tatra vo chando pahātabbo, rāgo pahātabbo, chandarāgo pahātabbo.	183-185	
PA_sn_35:183-185.1.2	Ko ca, bhikkhave, anattā?	183-185	
PA_sn_35:183-185.1.3	Rūpā, bhikkhave, anattā; tatra vo chando pahātabbo, rāgo pahātabbo, chandarāgo pahātabbo.	183-185	
PA_sn_35:183-185.1.4	Saddā …	183-185	
PA_sn_35:183-185.1.5	gandhā …	183-185	
PA_sn_35:183-185.1.6	rasā …	183-185	
PA_sn_35:183-185.1.7	phoṭṭhabbā …	183-185	
PA_sn_35:183-185.1.8	dhammā anattā; tatra vo chando pahātabbo, rāgo pahātabbo, chandarāgo pahātabbo.	183-185	
PA_sn_35:183-185.1.9	Yo, bhikkhave, anattā tatra vo chando pahātabbo, rāgo pahātabbo, chandarāgo pahātabbo”ti.	183-185	
PA_sn_35:186.0.1	Saṁyutta Nikāya 35.186	186	
PA_sn_35:186.0.2	17. Saṭṭhipeyyālavagga	186	
PA_sn_35:186.0.3	Ajjhattātītāniccasutta	186	
PA_sn_35:186.1.1	“Cakkhu, bhikkhave, aniccaṁ atītaṁ …pe… jivhā aniccā atītā …pe… mano anicco atīto.	186	
PA_sn_35:186.1.2	Evaṁ passaṁ, bhikkhave, sutavā ariyasāvako cakkhusmimpi nibbindati …pe… jivhāyapi nibbindati …pe… manasmimpi nibbindati.	186	
PA_sn_35:186.1.3	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	186	
PA_sn_35:186.1.4	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	186	
PA_sn_35:187.0.1	Saṁyutta Nikāya 35.187	187	
PA_sn_35:187.0.2	17. Saṭṭhipeyyālavagga	187	
PA_sn_35:187.0.3	Ajjhattānāgatāniccasutta	187	
PA_sn_35:187.1.1	“Cakkhu, bhikkhave, aniccaṁ anāgataṁ …pe… jivhā aniccā anāgatā …pe… mano anicco anāgato.	187	
PA_sn_35:187.1.2	Evaṁ passaṁ …pe…	187	
PA_sn_35:187.1.3	nāparaṁ itthattāyāti pajānātī”ti.	187	
PA_sn_35:188.0.1	Saṁyutta Nikāya 35.188	188	
PA_sn_35:188.0.2	17. Saṭṭhipeyyālavagga	188	
PA_sn_35:188.0.3	Ajjhattapaccuppannāniccasutta	188	
PA_sn_35:188.1.1	“Cakkhu, bhikkhave, aniccaṁ paccuppannaṁ …pe… jivhā aniccā paccuppannā …pe… mano anicco paccuppanno.	188	
PA_sn_35:188.1.2	Evaṁ passaṁ …pe…	188	
PA_sn_35:188.1.3	nāparaṁ itthattāyāti pajānātī”ti.	188	
PA_sn_35:189-191.0.1	Saṁyutta Nikāya 35.189–191	189-191	
PA_sn_35:189-191.0.2	17. Saṭṭhipeyyālavagga	189-191	
PA_sn_35:189-191.0.3	Ajjhattātītādidukkhasutta	189-191	
PA_sn_35:189-191.1.1	“Cakkhu, bhikkhave, dukkhaṁ atītaṁ anāgataṁ paccuppannaṁ …pe… jivhā dukkhā atītā anāgatā paccuppannā …pe… mano dukkho atīto anāgato paccuppanno.	189-191	
PA_sn_35:189-191.1.2	Evaṁ passaṁ, bhikkhave …pe…	189-191	
PA_sn_35:189-191.1.3	nāparaṁ itthattāyāti pajānātī”ti.	189-191	
PA_sn_35:192-194.0.1	Saṁyutta Nikāya 35.192–194	192-194	
PA_sn_35:192-194.0.2	17. Saṭṭhipeyyālavagga	192-194	
PA_sn_35:192-194.0.3	Ajjhattātītādianattasutta	192-194	
PA_sn_35:192-194.1.1	“Cakkhu, bhikkhave, anattā atītaṁ anāgataṁ paccuppannaṁ …pe… jivhā anattā …pe… mano anattā atīto anāgato paccuppanno.	192-194	
PA_sn_35:192-194.1.2	Evaṁ passaṁ …pe…	192-194	
PA_sn_35:192-194.1.3	nāparaṁ itthattāyāti pajānātī”ti.	192-194	
PA_sn_35:195-197.0.1	Saṁyutta Nikāya 35.195–197	195-197	
PA_sn_35:195-197.0.2	17. Saṭṭhipeyyālavagga	195-197	
PA_sn_35:195-197.0.3	Bāhirātītādianiccasutta	195-197	
PA_sn_35:195-197.1.1	“Rūpā, bhikkhave, aniccā atītā anāgatā paccuppannā. Saddā … gandhā … rasā … phoṭṭhabbā … dhammā aniccā atītā anāgatā paccuppannā.	195-197	
PA_sn_35:195-197.1.2	Evaṁ passaṁ …pe…	195-197	
PA_sn_35:195-197.1.3	nāparaṁ itthattāyāti pajānātī”ti.	195-197	
PA_sn_35:198-200.0.1	Saṁyutta Nikāya 35.198–200	198-200	
PA_sn_35:198-200.0.2	17. Saṭṭhipeyyālavagga	198-200	
PA_sn_35:198-200.0.3	Bāhirātītādidukkhasutta	198-200	
PA_sn_35:198-200.1.1	“Rūpā, bhikkhave, dukkhā atītā anāgatā paccuppannā. Saddā … gandhā … rasā … phoṭṭhabbā … dhammā dukkhā atītā anāgatā paccuppannā.	198-200	
PA_sn_35:198-200.1.2	Evaṁ passaṁ …pe…	198-200	
PA_sn_35:198-200.1.3	nāparaṁ itthattāyāti pajānātī”ti.	198-200	
PA_sn_35:201-203.0.1	Saṁyutta Nikāya 35.201–203	201-203	
PA_sn_35:201-203.0.2	17. Saṭṭhipeyyālavagga	201-203	
PA_sn_35:201-203.0.3	Bāhirātītādianattasutta	201-203	
PA_sn_35:201-203.1.1	“Rūpā, bhikkhave, anattā atītā anāgatā paccuppannā. Saddā … gandhā … rasā … phoṭṭhabbā … dhammā anattā atītā anāgatā paccuppannā.	201-203	
PA_sn_35:201-203.1.2	Evaṁ passaṁ …pe…	201-203	
PA_sn_35:201-203.1.3	nāparaṁ itthattāyāti pajānātī”ti.	201-203	
PA_sn_35:204.0.1	Saṁyutta Nikāya 35.204	204	
PA_sn_35:204.0.2	17. Saṭṭhipeyyālavagga	204	
PA_sn_35:204.0.3	Ajjhattātītayadaniccasutta	204	
PA_sn_35:204.1.1	“Cakkhu, bhikkhave, aniccaṁ atītaṁ.	204	
PA_sn_35:204.1.2	Yadaniccaṁ, taṁ dukkhaṁ.	204	
PA_sn_35:204.1.3	Yaṁ dukkhaṁ, tadanattā.	204	
PA_sn_35:204.1.4	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ …pe…	204	
PA_sn_35:204.1.5	jivhā aniccā atītā.	204	
PA_sn_35:204.1.6	Yadaniccaṁ, taṁ dukkhaṁ.	204	
PA_sn_35:204.1.7	Yaṁ dukkhaṁ, tadanattā.	204	
PA_sn_35:204.1.8	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ …pe…	204	
PA_sn_35:204.1.9	mano anicco atīto.	204	
PA_sn_35:204.1.10	Yadaniccaṁ, taṁ dukkhaṁ.	204	
PA_sn_35:204.1.11	Yaṁ dukkhaṁ, tadanattā.	204	
PA_sn_35:204.1.12	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	204	
PA_sn_35:204.1.13	Evaṁ passaṁ …pe…	204	
PA_sn_35:204.1.14	nāparaṁ itthattāyāti pajānātī”ti.	204	
PA_sn_35:205.0.1	Saṁyutta Nikāya 35.205	205	
PA_sn_35:205.0.2	17. Saṭṭhipeyyālavagga	205	
PA_sn_35:205.0.3	Ajjhattānāgatayadaniccasutta	205	
PA_sn_35:205.1.1	“Cakkhu, bhikkhave, aniccaṁ anāgataṁ.	205	
PA_sn_35:205.1.2	Yadaniccaṁ, taṁ dukkhaṁ.	205	
PA_sn_35:205.1.3	Yaṁ dukkhaṁ, tadanattā.	205	
PA_sn_35:205.1.4	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ …pe…	205	
PA_sn_35:205.1.5	jivhā aniccā anāgatā.	205	
PA_sn_35:205.1.6	Yadaniccaṁ, taṁ dukkhaṁ.	205	
PA_sn_35:205.1.7	Yaṁ dukkhaṁ, tadanattā.	205	
PA_sn_35:205.1.8	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ …pe…	205	
PA_sn_35:205.1.9	mano anicco anāgato.	205	
PA_sn_35:205.1.10	Yadaniccaṁ, taṁ dukkhaṁ.	205	
PA_sn_35:205.1.11	Yaṁ dukkhaṁ, tadanattā.	205	
PA_sn_35:205.1.12	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	205	
PA_sn_35:205.1.13	Evaṁ passaṁ, bhikkhave …pe…	205	
PA_sn_35:205.1.14	nāparaṁ itthattāyāti pajānātī”ti.	205	
PA_sn_35:206.0.1	Saṁyutta Nikāya 35.206	206	
PA_sn_35:206.0.2	17. Saṭṭhipeyyālavagga	206	
PA_sn_35:206.0.3	Ajjhattapaccuppannayadaniccasutta	206	
PA_sn_35:206.1.1	“Cakkhu, bhikkhave, aniccaṁ paccuppannaṁ.	206	
PA_sn_35:206.1.2	Yadaniccaṁ, taṁ dukkhaṁ.	206	
PA_sn_35:206.1.3	Yaṁ dukkhaṁ, tadanattā.	206	
PA_sn_35:206.1.4	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ …pe…	206	
PA_sn_35:206.1.5	jivhā aniccā paccuppannā.	206	
PA_sn_35:206.1.6	Yadaniccaṁ, taṁ dukkhaṁ.	206	
PA_sn_35:206.1.7	Yaṁ dukkhaṁ, tadanattā.	206	
PA_sn_35:206.1.8	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ …pe…	206	
PA_sn_35:206.1.9	mano anicco paccuppanno.	206	
PA_sn_35:206.1.10	Yadaniccaṁ taṁ dukkhaṁ.	206	
PA_sn_35:206.1.11	Yaṁ dukkhaṁ tadanattā.	206	
PA_sn_35:206.1.12	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	206	
PA_sn_35:206.1.13	Evaṁ passaṁ …pe…	206	
PA_sn_35:206.1.14	nāparaṁ itthattāyāti pajānātī”ti.	206	
PA_sn_35:207-209.0.1	Saṁyutta Nikāya 35.207–209	207-209	
PA_sn_35:207-209.0.2	17. Saṭṭhipeyyālavagga	207-209	
PA_sn_35:207-209.0.3	Ajjhattātītādiyaṁdukkhasutta	207-209	
PA_sn_35:207-209.1.1	“Cakkhu, bhikkhave, dukkhaṁ atītaṁ anāgataṁ paccuppannaṁ.	207-209	
PA_sn_35:207-209.1.2	Yaṁ dukkhaṁ, tadanattā.	207-209	
PA_sn_35:207-209.1.3	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ …pe…	207-209	
PA_sn_35:207-209.1.4	jivhā dukkhā …pe…	207-209	
PA_sn_35:207-209.1.5	mano dukkho atīto anāgato paccuppanno.	207-209	
PA_sn_35:207-209.1.6	Yaṁ dukkhaṁ, tadanattā.	207-209	
PA_sn_35:207-209.1.7	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	207-209	
PA_sn_35:207-209.1.8	Evaṁ passaṁ …pe…	207-209	
PA_sn_35:207-209.1.9	nāparaṁ itthattāyāti pajānātī”ti.	207-209	
PA_sn_35:210-212.0.1	Saṁyutta Nikāya 35.210–212	210-212	
PA_sn_35:210-212.0.2	17. Saṭṭhipeyyālavagga	210-212	
PA_sn_35:210-212.0.3	Ajjhattātītādiyadanattasutta	210-212	
PA_sn_35:210-212.1.1	“Cakkhu, bhikkhave, anattā atītaṁ anāgataṁ paccuppannaṁ.	210-212	
PA_sn_35:210-212.1.2	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ …pe…	210-212	
PA_sn_35:210-212.1.3	jivhā anattā …pe…	210-212	
PA_sn_35:210-212.1.4	mano anattā atīto anāgato paccuppanno.	210-212	
PA_sn_35:210-212.1.5	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	210-212	
PA_sn_35:210-212.1.6	Evaṁ passaṁ …pe…	210-212	
PA_sn_35:210-212.1.7	nāparaṁ itthattāyāti pajānātī”ti.	210-212	
PA_sn_35:213-215.0.1	Saṁyutta Nikāya 35.213–215	213-215	
PA_sn_35:213-215.0.2	17. Saṭṭhipeyyālavagga	213-215	
PA_sn_35:213-215.0.3	Bāhirātītādiyadaniccasutta	213-215	
PA_sn_35:213-215.1.1	“Rūpā, bhikkhave, aniccā atītā anāgatā paccuppannā.	213-215	
PA_sn_35:213-215.1.2	Yadaniccaṁ, taṁ dukkhaṁ.	213-215	
PA_sn_35:213-215.1.3	Yaṁ dukkhaṁ, tadanattā.	213-215	
PA_sn_35:213-215.1.4	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	213-215	
PA_sn_35:213-215.1.5	Saddā …	213-215	
PA_sn_35:213-215.1.6	gandhā …	213-215	
PA_sn_35:213-215.1.7	rasā …	213-215	
PA_sn_35:213-215.1.8	phoṭṭhabbā …	213-215	
PA_sn_35:213-215.1.9	dhammā aniccā atītā anāgatā paccuppannā.	213-215	
PA_sn_35:213-215.1.10	Yadaniccaṁ taṁ dukkhaṁ.	213-215	
PA_sn_35:213-215.1.11	Yaṁ dukkhaṁ tadanattā.	213-215	
PA_sn_35:213-215.1.12	Yadanattā taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	213-215	
PA_sn_35:213-215.1.13	Evaṁ passaṁ …pe…	213-215	
PA_sn_35:213-215.1.14	nāparaṁ itthattāyāti pajānātī”ti.	213-215	
PA_sn_35:216-218.0.1	Saṁyutta Nikāya 35.216–218	216-218	
PA_sn_35:216-218.0.2	17. Saṭṭhipeyyālavagga	216-218	
PA_sn_35:216-218.0.3	Bāhirātītādiyaṁdukkhasutta	216-218	
PA_sn_35:216-218.1.1	“Rūpā, bhikkhave, dukkhā atītā anāgatā paccuppannā.	216-218	
PA_sn_35:216-218.1.2	Yaṁ dukkhaṁ, tadanattā.	216-218	
PA_sn_35:216-218.1.3	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	216-218	
PA_sn_35:216-218.1.4	Saddā …	216-218	
PA_sn_35:216-218.1.5	gandhā …	216-218	
PA_sn_35:216-218.1.6	rasā …	216-218	
PA_sn_35:216-218.1.7	phoṭṭhabbā …	216-218	
PA_sn_35:216-218.1.8	dhammā dukkhā atītā anāgatā paccuppannā.	216-218	
PA_sn_35:216-218.1.9	Yaṁ dukkhaṁ, tadanattā.	216-218	
PA_sn_35:216-218.1.10	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	216-218	
PA_sn_35:216-218.1.11	Evaṁ passaṁ …pe…	216-218	
PA_sn_35:216-218.1.12	nāparaṁ itthattāyāti pajānātī”ti.	216-218	
PA_sn_35:219-221.0.1	Saṁyutta Nikāya 35.219–221	219-221	
PA_sn_35:219-221.0.2	17. Saṭṭhipeyyālavagga	219-221	
PA_sn_35:219-221.0.3	Bāhirātītādiyadanattasutta	219-221	
PA_sn_35:219-221.1.1	“Rūpā, bhikkhave, anattā atītā anāgatā paccuppannā.	219-221	
PA_sn_35:219-221.1.2	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	219-221	
PA_sn_35:219-221.1.3	Saddā …	219-221	
PA_sn_35:219-221.1.4	gandhā …	219-221	
PA_sn_35:219-221.1.5	rasā …	219-221	
PA_sn_35:219-221.1.6	phoṭṭhabbā …	219-221	
PA_sn_35:219-221.1.7	dhammā anattā atītā anāgatā paccuppannā.	219-221	
PA_sn_35:219-221.1.8	Yadanattā, taṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	219-221	
PA_sn_35:219-221.1.9	Evaṁ passaṁ …pe…	219-221	
PA_sn_35:219-221.1.10	nāparaṁ itthattāyāti pajānātī”ti.	219-221	
PA_sn_35:222.0.1	Saṁyutta Nikāya 35.222	222	
PA_sn_35:222.0.2	17. Saṭṭhipeyyālavagga	222	
PA_sn_35:222.0.3	Ajjhattāyatanaaniccasutta	222	
PA_sn_35:222.1.1	“Cakkhu, bhikkhave, aniccaṁ …pe… jivhā aniccā …pe… mano anicco.	222	
PA_sn_35:222.1.2	Evaṁ passaṁ …pe…	222	
PA_sn_35:222.1.3	nāparaṁ itthattāyāti pajānātī”ti.	222	
PA_sn_35:223.0.1	Saṁyutta Nikāya 35.223	223	
PA_sn_35:223.0.2	17. Saṭṭhipeyyālavagga	223	
PA_sn_35:223.0.3	Ajjhattāyatanadukkhasutta	223	
PA_sn_35:223.1.1	“Cakkhu, bhikkhave, dukkhaṁ …pe… jivhā dukkhā …pe… mano dukkho.	223	
PA_sn_35:223.1.2	Evaṁ passaṁ …pe…	223	
PA_sn_35:223.1.3	nāparaṁ itthattāyāti pajānātī”ti.	223	
PA_sn_35:224.0.1	Saṁyutta Nikāya 35.224	224	
PA_sn_35:224.0.2	17. Saṭṭhipeyyālavagga	224	
PA_sn_35:224.0.3	Ajjhattāyatanaanattasutta	224	
PA_sn_35:224.1.1	“Cakkhu, bhikkhave, anattā …pe… jivhā anattā …pe… mano anattā.	224	
PA_sn_35:224.1.2	Evaṁ passaṁ …pe…	224	
PA_sn_35:224.1.3	nāparaṁ itthattāyāti pajānātī”ti.	224	
PA_sn_35:225.0.1	Saṁyutta Nikāya 35.225	225	
PA_sn_35:225.0.2	17. Saṭṭhipeyyālavagga	225	
PA_sn_35:225.0.3	Bāhirāyatanaaniccasutta	225	
PA_sn_35:225.1.1	“Rūpā, bhikkhave, aniccā. Saddā … gandhā … rasā … phoṭṭhabbā … dhammā aniccā.	225	
PA_sn_35:225.1.2	Evaṁ passaṁ …pe…	225	
PA_sn_35:225.1.3	nāparaṁ itthattāyāti pajānātī”ti.	225	
PA_sn_35:226.0.1	Saṁyutta Nikāya 35.226	226	
PA_sn_35:226.0.2	17. Saṭṭhipeyyālavagga	226	
PA_sn_35:226.0.3	Bāhirāyatanadukkhasutta	226	
PA_sn_35:226.1.1	“Rūpā, bhikkhave, dukkhā. Saddā … gandhā … rasā … phoṭṭhabbā … dhammā dukkhā.	226	
PA_sn_35:226.1.2	Evaṁ passaṁ …pe…	226	
PA_sn_35:226.1.3	nāparaṁ itthattāyāti pajānātī”ti.	226	
PA_sn_35:227.0.1	Saṁyutta Nikāya 35.227	227	
PA_sn_35:227.0.2	17. Saṭṭhipeyyālavagga	227	
PA_sn_35:227.0.3	Bāhirāyatanaanattasutta	227	
PA_sn_35:227.1.1	“Rūpā, bhikkhave, anattā. Saddā … gandhā … rasā … phoṭṭhabbā … dhammā anattā.	227	
PA_sn_35:227.1.2	Evaṁ passaṁ …pe…	227	
PA_sn_35:227.1.3	nāparaṁ itthattāyāti pajānātī”ti.	227	
PA_sn_35:227.1.4	Saṭṭhipeyyālo samatto.	227	
PA_sn_35:227.2.0	Tassuddānaṁ	227	
PA_sn_35:227.2.1	Chandenaṭṭhārasa honti,	227	
PA_sn_35:227.2.2	atītena ca dve nava;	227	
PA_sn_35:227.2.3	Yadaniccāṭṭhārasa vuttā,	227	
PA_sn_35:227.2.4	tayo ajjhattabāhirā;	227	
PA_sn_35:227.2.5	Peyyālo saṭṭhiko vutto,	227	
PA_sn_35:227.2.6	buddhenādiccabandhunāti.	227	
PA_sn_35:227.2.7	Suttantāni saṭṭhi.	227	
PA_sn_35:228.0.1	Saṁyutta Nikāya 35.228	228	
PA_sn_35:228.0.2	18. Samuddavagga	228	
PA_sn_35:228.0.3	Paṭhamasamuddasutta	228	
PA_sn_35:228.1.1	“‘Samuddo, samuddo’ti, bhikkhave, assutavā puthujjano bhāsati.	228	
PA_sn_35:228.1.2	Neso, bhikkhave, ariyassa vinaye samuddo.	228	
PA_sn_35:228.1.3	Mahā eso, bhikkhave, udakarāsi mahāudakaṇṇavo.	228	
PA_sn_35:228.1.4	Cakkhu, bhikkhave, purisassa samuddo;	228	
PA_sn_35:228.1.5	tassa rūpamayo vego.	228	
PA_sn_35:228.2.1	Yo taṁ rūpamayaṁ vegaṁ sahati, ayaṁ vuccati, bhikkhave, atari cakkhusamuddaṁ saūmiṁ sāvaṭṭaṁ sagāhaṁ sarakkhasaṁ;	228	
PA_sn_35:228.2.2	tiṇṇo pāraṅgato thale tiṭṭhati brāhmaṇo …pe…	228	
PA_sn_35:228.2.3	jivhā, bhikkhave, purisassa samuddo;	228	
PA_sn_35:228.2.4	tassa rasamayo vego.	228	
PA_sn_35:228.2.5	Yo taṁ rasamayaṁ vegaṁ sahati, ayaṁ vuccati, bhikkhave, atari jivhāsamuddaṁ saūmiṁ sāvaṭṭaṁ sagāhaṁ sarakkhasaṁ;	228	
PA_sn_35:228.2.6	tiṇṇo pāraṅgato thale tiṭṭhati brāhmaṇo …pe…	228	
PA_sn_35:228.2.7	mano, bhikkhave, purisassa samuddo;	228	
PA_sn_35:228.2.8	tassa dhammamayo vego.	228	
PA_sn_35:228.2.9	Yo taṁ dhammamayaṁ vegaṁ sahati, ayaṁ vuccati, bhikkhave, atari manosamuddaṁ saūmiṁ sāvaṭṭaṁ sagāhaṁ sarakkhasaṁ;	228	
PA_sn_35:228.2.10	tiṇṇo pāraṅgato thale tiṭṭhati brāhmaṇo”ti.	228	
PA_sn_35:228.2.11	Idamavoca …pe…	228	
PA_sn_35:228.2.12	satthā:	228	
PA_sn_35:228.3.1	“Yo imaṁ samuddaṁ sagāhaṁ sarakkhasaṁ,	228	
PA_sn_35:228.3.2	Saūmiṁ sāvaṭṭaṁ sabhayaṁ duttaraṁ accatari;	228	
PA_sn_35:228.3.3	Sa vedagū vusitabrahmacariyo,	228	
PA_sn_35:228.3.4	Lokantagū pāragatoti vuccatī”ti.	228	
PA_sn_35:228.3.5	Paṭhamaṁ.	228	
PA_sn_35:229.0.1	Saṁyutta Nikāya 35.229	229	
PA_sn_35:229.0.2	18. Samuddavagga	229	
PA_sn_35:229.0.3	Dutiyasamuddasutta	229	
PA_sn_35:229.1.1	“‘Samuddo, samuddo’ti, bhikkhave, assutavā puthujjano bhāsati.	229	
PA_sn_35:229.1.2	Neso, bhikkhave, ariyassa vinaye samuddo.	229	
PA_sn_35:229.1.3	Mahā eso, bhikkhave, udakarāsi mahāudakaṇṇavo.	229	
PA_sn_35:229.1.4	Santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	229	
PA_sn_35:229.1.5	Ayaṁ vuccati, bhikkhave, ariyassa vinaye samuddo.	229	
PA_sn_35:229.1.6_0	Etthāyaṁ sadevako loko samārako sabrahmako sassamaṇabrāhmaṇī pajā sadevamanussā yebhuyyena	229	
PA_sn_35:229.1.6_1	samunnā tantākulakajātā kulagaṇṭhikajātā muñjapabbajabhūtā, apāyaṁ duggatiṁ vinipātaṁ	229	
PA_sn_35:229.1.6_2	saṁsāraṁ nātivattati …pe….	229	
PA_sn_35:229.2.1	Santi, bhikkhave, jivhāviññeyyā rasā …pe… santi, bhikkhave, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	229	
PA_sn_35:229.2.2	Ayaṁ vuccati, bhikkhave, ariyassa vinaye samuddo.	229	
PA_sn_35:229.2.3_0	Etthāyaṁ sadevako loko samārako sabrahmako sassamaṇabrāhmaṇī pajā sadevamanussā yebhuyyena	229	
PA_sn_35:229.2.3_1	samunnā tantākulakajātā kulagaṇṭhikajātā muñjapabbajabhūtā apāyaṁ duggatiṁ vinipātaṁ	229	
PA_sn_35:229.2.3_2	saṁsāraṁ nātivattatīti.	229	
PA_sn_35:229.3.1	Yassa rāgo ca doso ca,	229	
PA_sn_35:229.3.2	Avijjā ca virājitā;	229	
PA_sn_35:229.3.3	So imaṁ samuddaṁ sagāhaṁ sarakkhasaṁ,	229	
PA_sn_35:229.3.4	Saūmibhayaṁ duttaraṁ accatari.	229	
PA_sn_35:229.4.1	Saṅgātigo maccujaho nirupadhi,	229	
PA_sn_35:229.4.2	Pahāsi dukkhaṁ apunabbhavāya;	229	
PA_sn_35:229.4.3	Atthaṅgato so na puneti,	229	
PA_sn_35:229.4.4	Amohayī maccurājanti brūmī”ti.	229	
PA_sn_35:229.4.5	Dutiyaṁ.	229	
PA_sn_35:230.0.1	Saṁyutta Nikāya 35.230	230	
PA_sn_35:230.0.2	18. Samuddavagga	230	
PA_sn_35:230.0.3	Bāḷisikopamasutta	230	
PA_sn_35:230.1.1	“Seyyathāpi, bhikkhave, bāḷisiko āmisagatabaḷisaṁ gambhīre udakarahade pakkhipeyya.	230	
PA_sn_35:230.1.2	Tamenaṁ aññataro āmisacakkhu maccho gileyya.	230	
PA_sn_35:230.1.3	Evañhi so, bhikkhave, maccho gilitabaḷiso bāḷisikassa anayaṁ āpanno byasanaṁ āpanno yathākāmakaraṇīyo bāḷisikassa.	230	
PA_sn_35:230.2.1	Evameva kho, bhikkhave, chayime baḷisā lokasmiṁ anayāya sattānaṁ vadhāya pāṇinaṁ.	230	
PA_sn_35:230.2.2	Katame cha?	230	
PA_sn_35:230.2.3	Santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	230	
PA_sn_35:230.2.4	Tañce, bhikkhu, abhinandati abhivadati ajjhosāya tiṭṭhati.	230	
PA_sn_35:230.2.5	Ayaṁ vuccati, bhikkhave, bhikkhu gilitabaḷiso, mārassa anayaṁ āpanno byasanaṁ āpanno yathākāmakaraṇīyo pāpimato …pe…	230	
PA_sn_35:230.2.6	santi, bhikkhave, jivhāviññeyyā rasā …pe….	230	
PA_sn_35:230.3.1	Santi, bhikkhave, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	230	
PA_sn_35:230.3.2	Tañce, bhikkhu, abhinandati abhivadati ajjhosāya tiṭṭhati.	230	
PA_sn_35:230.3.3	Ayaṁ vuccati, bhikkhave, bhikkhu gilitabaḷiso mārassa anayaṁ āpanno byasanaṁ āpanno yathākāmakaraṇīyo pāpimato.	230	
PA_sn_35:230.4.1	Santi ca, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā.	230	
PA_sn_35:230.4.2_0	Tañce, bhikkhu, nābhinandati nābhivadati nājjhosāya tiṭṭhati. Ayaṁ vuccati, bhikkhave,	230	
PA_sn_35:230.4.2_1	bhikkhu na gilitabaḷiso mārassa abhedi baḷisaṁ paribhedi baḷisaṁ na anayaṁ āpanno	230	
PA_sn_35:230.4.2_2	na byasanaṁ āpanno na yathākāmakaraṇīyo pāpimato …pe….	230	
PA_sn_35:230.5.1	Santi, bhikkhave, jivhāviññeyyā rasā …pe….	230	
PA_sn_35:230.5.2	Santi, bhikkhave, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā.	230	
PA_sn_35:230.5.3_0	Tañce bhikkhu nābhinandati nābhivadati nājjhosāya tiṭṭhati, ayaṁ vuccati, bhikkhave,	230	
PA_sn_35:230.5.3_1	bhikkhu na gilitabaḷiso mārassa abhedi baḷisaṁ paribhedi baḷisaṁ na anayaṁ āpanno	230	
PA_sn_35:230.5.3_2	na byasanaṁ āpanno na yathākāmakaraṇīyo pāpimato”ti.	230	
PA_sn_35:230.5.4	Tatiyaṁ.	230	
PA_sn_35:231.0.1	Saṁyutta Nikāya 35.231	231	
PA_sn_35:231.0.2	18. Samuddavagga	231	
PA_sn_35:231.0.3	Khīrarukkhopamasutta	231	
PA_sn_35:231.1.1_0	“Yassa kassaci, bhikkhave, bhikkhussa vā bhikkhuniyā vā cakkhuviññeyyesu rūpesu yo	231	
PA_sn_35:231.1.1_1	rāgo so atthi, yo doso so atthi, yo moho so atthi, yo rāgo so appahīno, yo doso so	231	
PA_sn_35:231.1.1_2	appahīno, yo moho so appahīno tassa parittā cepi cakkhuviññeyyā rūpā cakkhussa āpāthaṁ	231	
PA_sn_35:231.1.1_3	āgacchanti pariyādiyantevassa cittaṁ; ko pana vādo adhimattānaṁ.	231	
PA_sn_35:231.1.2	Taṁ kissa hetu?	231	
PA_sn_35:231.1.3	Yo, bhikkhave, rāgo, so atthi, yo doso so atthi, yo moho so atthi, yo rāgo so appahīno, yo doso so appahīno, yo moho so appahīno …pe….	231	
PA_sn_35:231.2.1	Yassa kassaci, bhikkhave, bhikkhussa vā bhikkhuniyā vā jivhāviññeyyesu rasesu yo rāgo so atthi …pe….	231	
PA_sn_35:231.3.1_0	Yassa kassaci, bhikkhave, bhikkhussa vā bhikkhuniyā vā manoviññeyyesu dhammesu yo	231	
PA_sn_35:231.3.1_1	rāgo so atthi, yo doso so atthi, yo moho so atthi, yo rāgo so appahīno, yo doso so	231	
PA_sn_35:231.3.1_2	appahīno, yo moho so appahīno, tassa parittā cepi manoviññeyyā dhammā manassa āpāthaṁ	231	
PA_sn_35:231.3.1_3	āgacchanti pariyādiyantevassa cittaṁ; ko pana vādo adhimattānaṁ.	231	
PA_sn_35:231.3.2	Taṁ kissa hetu?	231	
PA_sn_35:231.3.3	Yo, bhikkhave, rāgo, so atthi, yo doso so atthi, yo moho so atthi, yo rāgo so appahīno, yo doso so appahīno, yo moho so appahīno.	231	
PA_sn_35:231.4.1	Seyyathāpi, bhikkhave, khīrarukkho assattho vā nigrodho vā pilakkho vā udumbaro vā daharo taruṇo komārako.	231	
PA_sn_35:231.4.2	Tamenaṁ puriso tiṇhāya kuṭhāriyā yato yato ābhindeyya āgaccheyya khīran”ti?	231	
PA_sn_35:231.4.3	“Evaṁ, bhante”.	231	
PA_sn_35:231.4.4	“Taṁ kissa hetu”?	231	
PA_sn_35:231.4.5	“Yañhi, bhante, khīraṁ taṁ atthī”ti.	231	
PA_sn_35:231.5.1_0	“Evameva kho, bhikkhave, yassa kassaci bhikkhussa vā bhikkhuniyā vā cakkhuviññeyyesu	231	
PA_sn_35:231.5.1_1	rūpesu yo rāgo so atthi, yo doso so atthi, yo moho so atthi, yo rāgo so appahīno,	231	
PA_sn_35:231.5.1_2	yo doso so appahīno, yo moho so appahīno, tassa parittā cepi cakkhuviññeyyā rūpā	231	
PA_sn_35:231.5.1_3	cakkhussa āpāthaṁ āgacchanti pariyādiyantevassa cittaṁ; ko pana vādo adhimattānaṁ.	231	
PA_sn_35:231.5.2	Taṁ kissa hetu?	231	
PA_sn_35:231.5.3	Yo, bhikkhave, rāgo so atthi, yo doso so atthi, yo moho so atthi, yo rāgo so appahīno, yo doso so appahīno, yo moho so appahīno …pe….	231	
PA_sn_35:231.6.1	Yassa kassaci, bhikkhave, bhikkhussa vā bhikkhuniyā vā jivhāviññeyyesu rasesu yo rāgo so atthi …pe….	231	
PA_sn_35:231.7.1_0	Yassa kassaci, bhikkhave, bhikkhussa vā bhikkhuniyā vā manoviññeyyesu dhammesu yo	231	
PA_sn_35:231.7.1_1	rāgo so atthi, yo doso so atthi, yo moho so atthi, yo rāgo so appahīno, yo doso so	231	
PA_sn_35:231.7.1_2	appahīno, yo moho so appahīno, tassa parittā cepi manoviññeyyā dhammā manassa āpāthaṁ	231	
PA_sn_35:231.7.1_3	āgacchanti pariyādiyantevassa cittaṁ; ko pana vādo adhimattānaṁ.	231	
PA_sn_35:231.7.2	Taṁ kissa hetu?	231	
PA_sn_35:231.7.3	Yo, bhikkhave, rāgo so atthi, yo doso so atthi, yo moho so atthi, yo rāgo so appahīno, yo doso so appahīno, yo moho so appahīno.	231	
PA_sn_35:231.8.1_0	Yassa kassaci, bhikkhave, bhikkhussa vā bhikkhuniyā vā cakkhuviññeyyesu rūpesu yo	231	
PA_sn_35:231.8.1_1	rāgo so natthi, yo doso so natthi, yo moho so natthi, yo rāgo so pahīno, yo doso	231	
PA_sn_35:231.8.1_2	so pahīno, yo moho so pahīno, tassa adhimattā cepi cakkhuviññeyyā rūpā cakkhussa	231	
PA_sn_35:231.8.1_3	āpāthaṁ āgacchanti nevassa cittaṁ pariyādiyanti; ko pana vādo parittānaṁ.	231	
PA_sn_35:231.8.2	Taṁ kissa hetu?	231	
PA_sn_35:231.8.3	Yo, bhikkhave, rāgo so natthi, yo doso so natthi, yo moho so natthi, yo rāgo so pahīno, yo doso so pahīno, yo moho so pahīno …pe….	231	
PA_sn_35:231.9.1_0	Yassa kassaci, bhikkhave, bhikkhussa vā bhikkhuniyā vā jivhāviññeyyesu rasesu …pe…	231	
PA_sn_35:231.9.1_1	manoviññeyyesu dhammesu yo rāgo so natthi, yo doso so natthi, yo moho so natthi,	231	
PA_sn_35:231.9.1_2	yo rāgo so pahīno, yo doso so pahīno, yo moho so pahīno, tassa adhimattā cepi manoviññeyyā	231	
PA_sn_35:231.9.1_3	dhammā manassa āpāthaṁ āgacchanti nevassa cittaṁ pariyādiyanti; ko pana vādo parittānaṁ.	231	
PA_sn_35:231.9.2	Taṁ kissa hetu?	231	
PA_sn_35:231.9.3	Yo, bhikkhave, rāgo so natthi, yo doso so natthi, yo moho so natthi, yo rāgo so pahīno, yo doso so pahīno, yo moho so pahīno.	231	
PA_sn_35:231.9.4	Seyyathāpi, bhikkhave, khīrarukkho assattho vā nigrodho vā pilakkho vā udumbaro vā sukkho kolāpo terovassiko.	231	
PA_sn_35:231.9.5	Tamenaṁ puriso tiṇhāya kuṭhāriyā yato yato ābhindeyya āgaccheyya khīran”ti?	231	
PA_sn_35:231.9.6	“No hetaṁ, bhante”.	231	
PA_sn_35:231.9.7	“Taṁ kissa hetu”?	231	
PA_sn_35:231.9.8	“Yañhi, bhante, khīraṁ taṁ natthī”ti.	231	
PA_sn_35:231.10.1_0	“Evameva kho, bhikkhave, yassa kassaci bhikkhussa vā bhikkhuniyā vā cakkhuviññeyyesu	231	
PA_sn_35:231.10.1_1	rūpesu yo rāgo so natthi, yo doso so natthi, yo moho so natthi, yo rāgo so pahīno,	231	
PA_sn_35:231.10.1_2	yo doso so pahīno, yo moho so pahīno, tassa adhimattā cepi cakkhuviññeyyā rūpā cakkhussa	231	
PA_sn_35:231.10.1_3	āpāthaṁ āgacchanti nevassa cittaṁ pariyādiyanti; ko pana vādo parittānaṁ.	231	
PA_sn_35:231.10.2	Taṁ kissa hetu?	231	
PA_sn_35:231.10.3	Yo, bhikkhave, rāgo so natthi, yo doso so natthi, yo moho so natthi, yo rāgo so pahīno, yo doso so pahīno, yo moho so pahīno …pe….	231	
PA_sn_35:231.11.1	Yassa kassaci, bhikkhave, bhikkhussa vā bhikkhuniyā vā jivhāviññeyyesu rasesu …pe….	231	
PA_sn_35:231.12.1_0	Yassa kassaci, bhikkhave, bhikkhussa vā bhikkhuniyā vā manoviññeyyesu dhammesu yo	231	
PA_sn_35:231.12.1_1	rāgo so natthi, yo doso so natthi, yo moho so natthi, yo rāgo so pahīno, yo doso	231	
PA_sn_35:231.12.1_2	so pahīno, yo moho so pahīno, tassa adhimattā cepi manoviññeyyā dhammā manassa āpāthaṁ	231	
PA_sn_35:231.12.1_3	āgacchanti, nevassa cittaṁ pariyādiyanti; ko pana vādo parittānaṁ.	231	
PA_sn_35:231.12.2	Taṁ kissa hetu?	231	
PA_sn_35:231.12.3	Yo, bhikkhave, rāgo so natthi, yo doso so natthi, yo moho so natthi, yo rāgo so pahīno, yo doso so pahīno, yo moho so pahīno”ti.	231	
PA_sn_35:231.12.4	Catutthaṁ.	231	
PA_sn_35:232.0.1	Saṁyutta Nikāya 35.232	232	
PA_sn_35:232.0.2	18. Samuddavagga	232	
PA_sn_35:232.0.3	Koṭṭhikasutta	232	
PA_sn_35:232.1.1	Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye.	232	
PA_sn_35:232.1.2	Atha kho āyasmā mahākoṭṭhiko sāyanhasamayaṁ paṭisallānā vuṭṭhito yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	232	
PA_sn_35:232.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:	232	
PA_sn_35:232.2.1	“Kiṁ nu kho, āvuso sāriputta, cakkhu rūpānaṁ saṁyojanaṁ, rūpā cakkhussa saṁyojanaṁ …pe…	232	
PA_sn_35:232.2.2	jivhā rasānaṁ saṁyojanaṁ, rasā jivhāya saṁyojanaṁ …pe…	232	
PA_sn_35:232.2.3	mano dhammānaṁ saṁyojanaṁ, dhammā manassa saṁyojanan”ti?	232	
PA_sn_35:232.3.1	“Na kho, āvuso koṭṭhika, cakkhu rūpānaṁ saṁyojanaṁ, na rūpā cakkhussa saṁyojanaṁ.	232	
PA_sn_35:232.3.2	Yañca tattha tadubhayaṁ paṭicca uppajjati chandarāgo taṁ tattha saṁyojanaṁ …pe…	232	
PA_sn_35:232.3.3	na jivhā rasānaṁ saṁyojanaṁ, na rasā jivhāya saṁyojanaṁ.	232	
PA_sn_35:232.3.4	Yañca tattha tadubhayaṁ paṭicca uppajjati chandarāgo taṁ tattha saṁyojanaṁ …pe…	232	
PA_sn_35:232.3.5	na mano dhammānaṁ saṁyojanaṁ, na dhammā manassa saṁyojanaṁ.	232	
PA_sn_35:232.3.6	Yañca tattha tadubhayaṁ paṭicca uppajjati chandarāgo taṁ tattha saṁyojanaṁ.	232	
PA_sn_35:232.4.1	Seyyathāpi, āvuso, kāḷo ca balībaddo odāto ca balībaddo ekena dāmena vā yottena vā saṁyuttā assu.	232	
PA_sn_35:232.4.2	Yo nu kho evaṁ vadeyya:	232	
PA_sn_35:232.4.3	‘kāḷo balībaddo odātassa balībaddassa saṁyojanaṁ, odāto balībaddo kāḷassa balībaddassa saṁyojanan’ti, sammā nu kho so vadamāno vadeyyā”ti?	232	
PA_sn_35:232.4.4	“No hetaṁ, āvuso”.	232	
PA_sn_35:232.4.5	“Na kho, āvuso, kāḷo balībaddo odātassa balībaddassa saṁyojanaṁ, na odāto balībaddo kāḷassa balībaddassa saṁyojanaṁ.	232	
PA_sn_35:232.4.6	Yena ca kho te ekena dāmena vā yottena vā saṁyuttā taṁ tattha saṁyojanaṁ.	232	
PA_sn_35:232.5.1	Evameva kho, āvuso, na cakkhu rūpānaṁ saṁyojanaṁ, na rūpā cakkhussa saṁyojanaṁ.	232	
PA_sn_35:232.5.2	Yañca tattha tadubhayaṁ paṭicca uppajjati chandarāgo taṁ tattha saṁyojanaṁ …pe…	232	
PA_sn_35:232.5.3	na jivhā rasānaṁ saṁyojanaṁ …pe…	232	
PA_sn_35:232.5.4	na mano dhammānaṁ saṁyojanaṁ, na dhammā manassa saṁyojanaṁ.	232	
PA_sn_35:232.5.5	Yañca tattha tadubhayaṁ paṭicca uppajjati chandarāgo, taṁ tattha saṁyojanaṁ.	232	
PA_sn_35:232.6.1	Cakkhu vā, āvuso, rūpānaṁ saṁyojanaṁ abhavissa, rūpā vā cakkhussa saṁyojanaṁ, nayidaṁ brahmacariyavāso paññāyetha sammā dukkhakkhayāya.	232	
PA_sn_35:232.6.2	Yasmā ca kho, āvuso, na cakkhu rūpānaṁ saṁyojanaṁ, na rūpā cakkhussa saṁyojanaṁ;	232	
PA_sn_35:232.6.3	yañca tattha tadubhayaṁ paṭicca uppajjati chandarāgo, taṁ tattha saṁyojanaṁ, tasmā brahmacariyavāso paññāyati sammā dukkhakkhayāya …pe….	232	
PA_sn_35:232.7.1	Jivhā, āvuso, rasānaṁ saṁyojanaṁ abhavissa, rasā vā jivhāya saṁyojanaṁ, nayidaṁ brahmacariyavāso paññāyetha sammā dukkhakkhayāya.	232	
PA_sn_35:232.7.2_0	Yasmā ca kho, āvuso, na jivhā rasānaṁ saṁyojanaṁ, na rasā jivhāya saṁyojanaṁ; yañca	232	
PA_sn_35:232.7.2_1	tattha tadubhayaṁ paṭicca uppajjati chandarāgo, taṁ tattha saṁyojanaṁ, tasmā brahmacariyavāso	232	
PA_sn_35:232.7.2_2	paññāyati sammā dukkhakkhayāya …pe….	232	
PA_sn_35:232.8.1	Mano vā, āvuso, dhammānaṁ saṁyojanaṁ abhavissa, dhammā vā manassa saṁyojanaṁ, nayidaṁ brahmacariyavāso paññāyetha sammā dukkhakkhayāya.	232	
PA_sn_35:232.8.2	Yasmā ca kho, āvuso, na mano dhammānaṁ saṁyojanaṁ, na dhammā manassa saṁyojanaṁ;	232	
PA_sn_35:232.8.3	yañca tattha tadubhayaṁ paṭicca uppajjati chandarāgo, taṁ tattha saṁyojanaṁ, tasmā brahmacariyavāso paññāyati sammā dukkhakkhayāya.	232	
PA_sn_35:232.9.1	Imināpetaṁ, āvuso, pariyāyena veditabbaṁ yathā na cakkhu rūpānaṁ saṁyojanaṁ, na rūpā cakkhussa saṁyojanaṁ.	232	
PA_sn_35:232.9.2	Yañca tattha tadubhayaṁ paṭicca uppajjati chandarāgo, taṁ tattha saṁyojanaṁ …pe…	232	
PA_sn_35:232.9.3	na jivhā rasānaṁ saṁyojanaṁ …pe…	232	
PA_sn_35:232.9.4	na mano dhammānaṁ saṁyojanaṁ, na dhammā manassa saṁyojanaṁ.	232	
PA_sn_35:232.9.5	Yañca tattha tadubhayaṁ paṭicca uppajjati chandarāgo, taṁ tattha saṁyojanaṁ.	232	
PA_sn_35:232.10.1	Saṁvijjati kho, āvuso, bhagavato cakkhu.	232	
PA_sn_35:232.10.2	Passati bhagavā cakkhunā rūpaṁ.	232	
PA_sn_35:232.10.3	Chandarāgo bhagavato natthi.	232	
PA_sn_35:232.10.4	Suvimuttacitto bhagavā.	232	
PA_sn_35:232.10.5	Saṁvijjati kho, āvuso, bhagavato sotaṁ.	232	
PA_sn_35:232.10.6	Suṇāti bhagavā sotena saddaṁ.	232	
PA_sn_35:232.10.7	Chandarāgo bhagavato natthi.	232	
PA_sn_35:232.10.8	Suvimuttacitto bhagavā.	232	
PA_sn_35:232.10.9	Saṁvijjati kho, āvuso, bhagavato ghānaṁ.	232	
PA_sn_35:232.10.10	Ghāyati bhagavā ghānena gandhaṁ.	232	
PA_sn_35:232.10.11	Chandarāgo bhagavato natthi.	232	
PA_sn_35:232.10.12	Suvimuttacitto bhagavā.	232	
PA_sn_35:232.10.13	Saṁvijjati kho, āvuso, bhagavato jivhā.	232	
PA_sn_35:232.10.14	Sāyati bhagavā jivhāya rasaṁ.	232	
PA_sn_35:232.10.15	Chandarāgo bhagavato natthi.	232	
PA_sn_35:232.10.16	Suvimuttacitto bhagavā.	232	
PA_sn_35:232.10.17	Saṁvijjati kho, āvuso, bhagavato kāyo.	232	
PA_sn_35:232.10.18	Phusati bhagavā kāyena phoṭṭhabbaṁ.	232	
PA_sn_35:232.10.19	Chandarāgo bhagavato natthi.	232	
PA_sn_35:232.10.20	Suvimuttacitto bhagavā.	232	
PA_sn_35:232.10.21	Saṁvijjati kho, āvuso, bhagavato mano.	232	
PA_sn_35:232.10.22	Vijānāti bhagavā manasā dhammaṁ.	232	
PA_sn_35:232.10.23	Chandarāgo bhagavato natthi.	232	
PA_sn_35:232.10.24	Suvimuttacitto bhagavā.	232	
PA_sn_35:232.11.1	Iminā kho etaṁ, āvuso, pariyāyena veditabbaṁ yathā na cakkhu rūpānaṁ saṁyojanaṁ, na rūpā cakkhussa saṁyojanaṁ;	232	
PA_sn_35:232.11.2	yañca tattha tadubhayaṁ paṭicca uppajjati chandarāgo, taṁ tattha saṁyojanaṁ.	232	
PA_sn_35:232.11.3	Na sotaṁ …	232	
PA_sn_35:232.11.4	na ghānaṁ …	232	
PA_sn_35:232.11.5	na jivhā rasānaṁ saṁyojanaṁ, na rasā jivhāya saṁyojanaṁ;	232	
PA_sn_35:232.11.6	yañca tattha tadubhayaṁ paṭicca uppajjati chandarāgo taṁ tattha saṁyojanaṁ.	232	
PA_sn_35:232.11.7	Na kāyo …	232	
PA_sn_35:232.11.8	na mano dhammānaṁ saṁyojanaṁ, na dhammā manassa saṁyojanaṁ;	232	
PA_sn_35:232.11.9	yañca tattha tadubhayaṁ paṭicca uppajjati chandarāgo, taṁ tattha saṁyojanan”ti.	232	
PA_sn_35:232.11.10	Pañcamaṁ.	232	
PA_sn_35:233.0.1	Saṁyutta Nikāya 35.233	233	
PA_sn_35:233.0.2	18. Samuddavagga	233	
PA_sn_35:233.0.3	Kāmabhūsutta	233	
PA_sn_35:233.1.1	Ekaṁ samayaṁ āyasmā ca ānando āyasmā ca kāmabhū kosambiyaṁ viharanti ghositārāme.	233	
PA_sn_35:233.1.2	Atha kho āyasmā kāmabhū sāyanhasamayaṁ paṭisallānā vuṭṭhito yenāyasmā ānando tenupasaṅkami; upasaṅkamitvā āyasmatā ānandena saddhiṁ sammodi.	233	
PA_sn_35:233.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā kāmabhū āyasmantaṁ ānandaṁ etadavoca:	233	
PA_sn_35:233.2.1	“Kiṁ nu kho, āvuso ānanda, cakkhu rūpānaṁ saṁyojanaṁ, rūpā cakkhussa saṁyojanaṁ …pe…	233	
PA_sn_35:233.2.2	jivhā rasānaṁ saṁyojanaṁ, rasā jivhāya saṁyojanaṁ …pe…	233	
PA_sn_35:233.2.3	mano dhammānaṁ saṁyojanaṁ, dhammā manassa saṁyojanan”ti?	233	
PA_sn_35:233.3.1	“Na kho, āvuso kāmabhū, cakkhu rūpānaṁ saṁyojanaṁ, na rūpā cakkhussa saṁyojanaṁ.	233	
PA_sn_35:233.3.2	Yañca tattha tadubhayaṁ paṭicca uppajjati chandarāgo, taṁ tattha saṁyojanaṁ …pe…	233	
PA_sn_35:233.3.3	na jivhā rasānaṁ saṁyojanaṁ, na rasā jivhāya saṁyojanaṁ …pe…	233	
PA_sn_35:233.3.4	na mano dhammānaṁ saṁyojanaṁ, na dhammā manassa saṁyojanaṁ.	233	
PA_sn_35:233.3.5	Yañca tattha tadubhayaṁ paṭicca uppajjati chandarāgo taṁ tattha saṁyojanaṁ.	233	
PA_sn_35:233.4.1	Seyyathāpi, āvuso, kāḷo ca balībaddo odāto ca balībaddo ekena dāmena vā yottena vā saṁyuttā assu.	233	
PA_sn_35:233.4.2	Yo nu kho evaṁ vadeyya:	233	
PA_sn_35:233.4.3	‘kāḷo balībaddo odātassa balībaddassa saṁyojanaṁ, odāto balībaddo kāḷassa balībaddassa saṁyojanan’ti, sammā nu kho so vadamāno vadeyyā”ti?	233	
PA_sn_35:233.4.4	“No hetaṁ, āvuso”.	233	
PA_sn_35:233.4.5	“Na kho, āvuso, kāḷo balībaddo odātassa balībaddassa saṁyojanaṁ, napi odāto balībaddo kāḷassa balībaddassa saṁyojanaṁ.	233	
PA_sn_35:233.4.6	Yena ca kho te ekena dāmena vā yottena vā saṁyuttā, taṁ tattha saṁyojanaṁ.	233	
PA_sn_35:233.4.7	Evameva kho, āvuso, na cakkhu rūpānaṁ saṁyojanaṁ, na rūpā cakkhussa saṁyojanaṁ …pe…	233	
PA_sn_35:233.4.8	na jivhā …pe…	233	
PA_sn_35:233.4.9	na mano …pe…	233	
PA_sn_35:233.4.10	yañca tattha tadubhayaṁ paṭicca uppajjati chandarāgo, taṁ tattha saṁyojanan”ti.	233	
PA_sn_35:233.4.11	Chaṭṭhaṁ.	233	
PA_sn_35:234.0.1	Saṁyutta Nikāya 35.234	234	
PA_sn_35:234.0.2	18. Samuddavagga	234	
PA_sn_35:234.0.3	Udāyīsutta	234	
PA_sn_35:234.1.1	Ekaṁ samayaṁ āyasmā ca ānando āyasmā ca udāyī kosambiyaṁ viharanti ghositārāme.	234	
PA_sn_35:234.1.2	Atha kho āyasmā udāyī sāyanhasamayaṁ paṭisallānā vuṭṭhito yenāyasmā ānando tenupasaṅkami; upasaṅkamitvā āyasmatā ānandena saddhiṁ sammodi.	234	
PA_sn_35:234.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā udāyī āyasmantaṁ ānandaṁ etadavoca:	234	
PA_sn_35:234.2.1	“Yatheva nu kho, āvuso ānanda, ayaṁ kāyo bhagavatā anekapariyāyena akkhāto vivaṭo pakāsito:	234	
PA_sn_35:234.2.2	‘itipāyaṁ kāyo anattā’ti, sakkā evameva viññāṇaṁ pidaṁ ācikkhituṁ desetuṁ paññapetuṁ paṭṭhapetuṁ vivarituṁ vibhajituṁ uttānīkātuṁ: ‘itipidaṁ viññāṇaṁ anattā’”ti?	234	
PA_sn_35:234.3.1	“Yatheva kho, āvuso udāyī, ayaṁ kāyo bhagavatā anekapariyāyena akkhāto vivaṭo pakāsito:	234	
PA_sn_35:234.3.2	‘itipāyaṁ kāyo anattā’ti, sakkā evameva viññāṇaṁ pidaṁ ācikkhituṁ desetuṁ paññapetuṁ paṭṭhapetuṁ vivarituṁ vibhajituṁ uttānīkātuṁ: ‘itipidaṁ viññāṇaṁ anattā’”ti.	234	
PA_sn_35:234.4.1	“Cakkhuñca, āvuso, paṭicca rūpe ca uppajjati cakkhuviññāṇan”ti?	234	
PA_sn_35:234.4.2	“Evamāvuso”ti.	234	
PA_sn_35:234.4.3	“Yo cāvuso, hetu, yo ca paccayo cakkhuviññāṇassa uppādāya, so ca hetu, so ca paccayo sabbena sabbaṁ sabbathā sabbaṁ aparisesaṁ nirujjheyya. Api nu kho cakkhuviññāṇaṁ paññāyethā”ti?	234	
PA_sn_35:234.4.4	“No hetaṁ, āvuso”.	234	
PA_sn_35:234.4.5	“Imināpi kho etaṁ, āvuso, pariyāyena bhagavatā akkhātaṁ vivaṭaṁ pakāsitaṁ: ‘itipidaṁ viññāṇaṁ anattā’”ti …pe….	234	
PA_sn_35:234.5.1	“Jivhañcāvuso, paṭicca rase ca uppajjati jivhāviññāṇan”ti?	234	
PA_sn_35:234.5.2	“Evamāvuso”ti.	234	
PA_sn_35:234.5.3	“Yo cāvuso, hetu yo ca paccayo jivhāviññāṇassa uppādāya, so ca hetu, so ca paccayo sabbena sabbaṁ sabbathā sabbaṁ aparisesaṁ nirujjheyya, api nu kho jivhāviññāṇaṁ paññāyethā”ti?	234	
PA_sn_35:234.5.4	“No hetaṁ, āvuso”.	234	
PA_sn_35:234.5.5	“Imināpi kho etaṁ, āvuso, pariyāyena bhagavatā akkhātaṁ vivaṭaṁ pakāsitaṁ: ‘itipidaṁ viññāṇaṁ anattā’”ti …pe….	234	
PA_sn_35:234.6.1	“Manañcāvuso, paṭicca dhamme ca uppajjati manoviññāṇan”ti?	234	
PA_sn_35:234.6.2	“Evamāvuso”ti.	234	
PA_sn_35:234.6.3	“Yo cāvuso, hetu, yo ca paccayo manoviññāṇassa uppādāya, so ca hetu, so ca paccayo sabbena sabbaṁ sabbathā sabbaṁ aparisesaṁ nirujjheyya, api nu kho manoviññāṇaṁ paññāyethā”ti?	234	
PA_sn_35:234.6.4	“No hetaṁ, āvuso”.	234	
PA_sn_35:234.6.5	“Imināpi kho etaṁ, āvuso, pariyāyena bhagavatā akkhātaṁ vivaṭaṁ pakāsitaṁ: ‘itipidaṁ viññāṇaṁ anattā’ti.	234	
PA_sn_35:234.7.1_0	Seyyathāpi, āvuso, puriso sāratthiko sāragavesī sārapariyesanaṁ caramāno tiṇhaṁ kuṭhāriṁ	234	
PA_sn_35:234.7.1_1	ādāya vanaṁ paviseyya. So tattha passeyya mahantaṁ kadalikkhandhaṁ ujuṁ navaṁ akukkukajātaṁ.	234	
PA_sn_35:234.7.1_2	Tamenaṁ mūle chindeyya; mūle chetvā agge chindeyya; agge chetvā pattavaṭṭiṁ vinibbhujeyya.	234	
PA_sn_35:234.7.1_3	So tattha pheggumpi nādhigaccheyya, kuto sāraṁ.	234	
PA_sn_35:234.7.2	Evameva kho, āvuso, bhikkhu chasu phassāyatanesu nevattānaṁ na attaniyaṁ samanupassati.	234	
PA_sn_35:234.7.3	So evaṁ asamanupassanto na kiñci loke upādiyati.	234	
PA_sn_35:234.7.4	Anupādiyaṁ na paritassati. Aparitassaṁ paccattaññeva parinibbāyati.	234	
PA_sn_35:234.7.5	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	234	
PA_sn_35:234.7.6	Sattamaṁ.	234	
PA_sn_35:235.0.1	Saṁyutta Nikāya 35.235	235	
PA_sn_35:235.0.2	18. Samuddavagga	235	
PA_sn_35:235.0.3	Ādittapariyāyasutta	235	
PA_sn_35:235.1.1	“Ādittapariyāyaṁ vo, bhikkhave, dhammapariyāyaṁ desessāmi.	235	
PA_sn_35:235.1.2	Taṁ suṇātha.	235	
PA_sn_35:235.1.3	Katamo ca, bhikkhave, ādittapariyāyo, dhammapariyāyo?	235	
PA_sn_35:235.1.4	Varaṁ, bhikkhave, tattāya ayosalākāya ādittāya sampajjalitāya sajotibhūtāya cakkhundriyaṁ sampalimaṭṭhaṁ, na tveva cakkhuviññeyyesu rūpesu anubyañjanaso nimittaggāho.	235	
PA_sn_35:235.1.5_0	Nimittassādagathitaṁ vā, bhikkhave, viññāṇaṁ tiṭṭhamānaṁ tiṭṭheyya, anubyañjanassādagathitaṁ	235	
PA_sn_35:235.1.5_1	vā tasmiñce samaye kālaṁ kareyya, ṭhānametaṁ vijjati, yaṁ dvinnaṁ gatīnaṁ aññataraṁ gatiṁ gaccheyya—	235	
PA_sn_35:235.1.6	nirayaṁ vā, tiracchānayoniṁ vā.	235	
PA_sn_35:235.1.7	Imaṁ khvāhaṁ, bhikkhave, ādīnavaṁ disvā evaṁ vadāmi.	235	
PA_sn_35:235.2.1	Varaṁ, bhikkhave, tiṇhena ayosaṅkunā ādittena sampajjalitena sajotibhūtena sotindriyaṁ sampalimaṭṭhaṁ, na tveva sotaviññeyyesu saddesu anubyañjanaso nimittaggāho.	235	
PA_sn_35:235.2.2_0	Nimittassādagathitaṁ vā, bhikkhave, viññāṇaṁ tiṭṭhamānaṁ tiṭṭheyya, anubyañjanassādagathitaṁ	235	
PA_sn_35:235.2.2_1	vā tasmiñce samaye kālaṁ kareyya, ṭhānametaṁ vijjati, yaṁ dvinnaṁ gatīnaṁ aññataraṁ gatiṁ gaccheyya—	235	
PA_sn_35:235.2.3	nirayaṁ vā tiracchānayoniṁ vā.	235	
PA_sn_35:235.2.4	Imaṁ khvāhaṁ, bhikkhave, ādīnavaṁ disvā evaṁ vadāmi.	235	
PA_sn_35:235.3.1	Varaṁ, bhikkhave, tiṇhena nakhacchedanena ādittena sampajjalitena sajotibhūtena ghānindriyaṁ sampalimaṭṭhaṁ, na tveva ghānaviññeyyesu gandhesu anubyañjanaso nimittaggāho.	235	
PA_sn_35:235.3.2	Nimittassādagathitaṁ vā, bhikkhave, viññāṇaṁ tiṭṭhamānaṁ tiṭṭheyya, anubyañjanassādagathitaṁ vā tasmiñce samaye kālaṁ kareyya.	235	
PA_sn_35:235.3.3	Ṭhānametaṁ vijjati, yaṁ dvinnaṁ gatīnaṁ aññataraṁ gatiṁ gaccheyya—	235	
PA_sn_35:235.3.4	nirayaṁ vā tiracchānayoniṁ vā.	235	
PA_sn_35:235.3.5	Imaṁ khvāhaṁ, bhikkhave, ādīnavaṁ disvā evaṁ vadāmi.	235	
PA_sn_35:235.4.1	Varaṁ, bhikkhave, tiṇhena khurena ādittena sampajjalitena sajotibhūtena jivhindriyaṁ sampalimaṭṭhaṁ, na tveva jivhāviññeyyesu rasesu anubyañjanaso nimittaggāho.	235	
PA_sn_35:235.4.2	Nimittassādagathitaṁ vā, bhikkhave, viññāṇaṁ tiṭṭhamānaṁ tiṭṭheyya, anubyañjanassādagathitaṁ vā tasmiñce samaye kālaṁ kareyya.	235	
PA_sn_35:235.4.3	Ṭhānametaṁ vijjati, yaṁ dvinnaṁ gatīnaṁ aññataraṁ gatiṁ gaccheyya—	235	
PA_sn_35:235.4.4	nirayaṁ vā tiracchānayoniṁ vā.	235	
PA_sn_35:235.4.5	Imaṁ khvāhaṁ, bhikkhave, ādīnavaṁ disvā evaṁ vadāmi.	235	
PA_sn_35:235.5.1	Varaṁ, bhikkhave, tiṇhāya sattiyā ādittāya sampajjalitāya sajotibhūtāya kāyindriyaṁ sampalimaṭṭhaṁ, na tveva kāyaviññeyyesu phoṭṭhabbesu anubyañjanaso nimittaggāho.	235	
PA_sn_35:235.5.2	Nimittassādagathitaṁ vā, bhikkhave, viññāṇaṁ tiṭṭhamānaṁ tiṭṭheyya, anubyañjanassādagathitaṁ vā tasmiñce samaye kālaṁ kareyya.	235	
PA_sn_35:235.5.3	Ṭhānametaṁ vijjati, yaṁ dvinnaṁ gatīnaṁ aññataraṁ gatiṁ gaccheyya—	235	
PA_sn_35:235.5.4	nirayaṁ vā tiracchānayoniṁ vā.	235	
PA_sn_35:235.5.5	Imaṁ khvāhaṁ, bhikkhave, ādīnavaṁ disvā evaṁ vadāmi.	235	
PA_sn_35:235.6.1	Varaṁ, bhikkhave, sottaṁ.	235	
PA_sn_35:235.6.2_0	Sottaṁ kho panāhaṁ, bhikkhave, vañjhaṁ jīvitānaṁ vadāmi, aphalaṁ jīvitānaṁ vadāmi,	235	
PA_sn_35:235.6.2_1	momūhaṁ jīvitānaṁ vadāmi, na tveva tathārūpe vitakke vitakkeyya yathārūpānaṁ vitakkānaṁ	235	
PA_sn_35:235.6.2_2	vasaṁ gato saṅghaṁ bhindeyya.	235	
PA_sn_35:235.6.3	Imaṁ khvāhaṁ, bhikkhave, vañjhaṁ jīvitānaṁ ādīnavaṁ disvā evaṁ vadāmi.	235	
PA_sn_35:235.7.1	Tattha, bhikkhave, sutavā ariyasāvako iti paṭisañcikkhati:	235	
PA_sn_35:235.7.2	‘tiṭṭhatu tāva tattāya ayosalākāya ādittāya sampajjalitāya sajotibhūtāya cakkhundriyaṁ sampalimaṭṭhaṁ.	235	
PA_sn_35:235.7.3	Handāhaṁ idameva manasi karomi—	235	
PA_sn_35:235.7.4_0	iti cakkhu aniccaṁ, rūpā aniccā, cakkhuviññāṇaṁ aniccaṁ, cakkhusamphasso anicco,	235	
PA_sn_35:235.7.4_1	yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ’.	235	
PA_sn_35:235.8.1	Tiṭṭhatu tāva tiṇhena ayosaṅkunā ādittena sampajjalitena sajotibhūtena sotindriyaṁ sampalimaṭṭhaṁ.	235	
PA_sn_35:235.8.2	Handāhaṁ idameva manasi karomi—	235	
PA_sn_35:235.8.3_0	iti sotaṁ aniccaṁ, saddā aniccā, sotaviññāṇaṁ aniccaṁ, sotasamphasso anicco, yampidaṁ	235	
PA_sn_35:235.8.3_1	sotasamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ.	235	
PA_sn_35:235.9.1	Tiṭṭhatu tāva tiṇhena nakhacchedanena ādittena sampajjalitena sajotibhūtena ghānindriyaṁ sampalimaṭṭhaṁ.	235	
PA_sn_35:235.9.2	Handāhaṁ idameva manasi karomi—	235	
PA_sn_35:235.9.3	iti ghānaṁ aniccaṁ, gandhā aniccā, ghānaviññāṇaṁ aniccaṁ, ghānasamphasso anicco, yampidaṁ ghānasamphassapaccayā uppajjati vedayitaṁ …pe… tampi aniccaṁ.	235	
PA_sn_35:235.10.1	Tiṭṭhatu tāva tiṇhena khurena ādittena sampajjalitena sajotibhūtena jivhindriyaṁ sampalimaṭṭhaṁ.	235	
PA_sn_35:235.10.2	Handāhaṁ idameva manasi karomi—	235	
PA_sn_35:235.10.3	iti jivhā aniccā, rasā aniccā, jivhāviññāṇaṁ aniccaṁ, jivhāsamphasso anicco, yampidaṁ jivhāsamphassapaccayā uppajjati …pe… tampi aniccaṁ.	235	
PA_sn_35:235.11.1	Tiṭṭhatu tāva tiṇhāya sattiyā ādittāya sampajjalitāya sajotibhūtāya kāyindriyaṁ sampalimaṭṭhaṁ.	235	
PA_sn_35:235.11.2	Handāhaṁ idameva manasi karomi—	235	
PA_sn_35:235.11.3	iti kāyo anicco, phoṭṭhabbā aniccā, kāyaviññāṇaṁ aniccaṁ, kāyasamphasso anicco, yampidaṁ kāyasamphassapaccayā uppajjati vedayitaṁ …pe… tampi aniccaṁ.	235	
PA_sn_35:235.12.1	Tiṭṭhatu tāva sottaṁ.	235	
PA_sn_35:235.12.2	Handāhaṁ idameva manasi karomi—	235	
PA_sn_35:235.12.3_0	iti mano anicco, dhammā aniccā, manoviññāṇaṁ aniccaṁ, manosamphasso anicco, yampidaṁ	235	
PA_sn_35:235.12.3_1	manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ”.	235	
PA_sn_35:235.13.1	Evaṁ passaṁ, bhikkhave, sutavā ariyasāvako cakkhusmimpi nibbindati, rūpesupi nibbindati, cakkhuviññāṇepi nibbindati, cakkhusamphassepi nibbindati …pe…	235	
PA_sn_35:235.13.2	yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.	235	
PA_sn_35:235.13.3	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	235	
PA_sn_35:235.13.4	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	235	
PA_sn_35:235.13.5	Ayaṁ kho, bhikkhave, ādittapariyāyo, dhammapariyāyo”ti.	235	
PA_sn_35:235.13.6	Aṭṭhamaṁ.	235	
PA_sn_35:236.0.1	Saṁyutta Nikāya 35.236	236	
PA_sn_35:236.0.2	18. Samuddavagga	236	
PA_sn_35:236.0.3	Paṭhamahatthapādopamasutta	236	
PA_sn_35:236.1.1	“Hatthesu, bhikkhave, sati ādānanikkhepanaṁ paññāyati;	236	
PA_sn_35:236.1.2	pādesu sati abhikkamapaṭikkamo paññāyati;	236	
PA_sn_35:236.1.3	pabbesu sati samiñjanapasāraṇaṁ paññāyati;	236	
PA_sn_35:236.1.4	kucchismiṁ sati jighacchā pipāsā paññāyati.	236	
PA_sn_35:236.1.5	Evameva kho, bhikkhave, cakkhusmiṁ sati cakkhusamphassapaccayā uppajjati ajjhattaṁ sukhaṁ dukkhaṁ …pe…	236	
PA_sn_35:236.1.6	jivhāya sati jivhāsamphassapaccayā uppajjati ajjhattaṁ sukhaṁ dukkhaṁ …pe…	236	
PA_sn_35:236.1.7	manasmiṁ sati manosamphassapaccayā uppajjati ajjhattaṁ sukhaṁ dukkhaṁ …pe….	236	
PA_sn_35:236.2.1	Hatthesu, bhikkhave, asati ādānanikkhepanaṁ na paññāyati;	236	
PA_sn_35:236.2.2	pādesu asati abhikkamapaṭikkamo na paññāyati;	236	
PA_sn_35:236.2.3	pabbesu asati samiñjanapasāraṇaṁ na paññāyati;	236	
PA_sn_35:236.2.4	kucchismiṁ asati jighacchā pipāsā na paññāyati.	236	
PA_sn_35:236.2.5	Evameva kho, bhikkhave, cakkhusmiṁ asati cakkhusamphassapaccayā nuppajjati ajjhattaṁ sukhaṁ dukkhaṁ …pe…	236	
PA_sn_35:236.2.6	jivhāya asati jivhāsamphassapaccayā nuppajjati …pe…	236	
PA_sn_35:236.2.7	manasmiṁ asati manosamphassapaccayā nuppajjati ajjhattaṁ sukhaṁ dukkhan”ti.	236	
PA_sn_35:236.2.8	Navamaṁ.	236	
PA_sn_35:237.0.1	Saṁyutta Nikāya 35.237	237	
PA_sn_35:237.0.2	18. Samuddavagga	237	
PA_sn_35:237.0.3	Dutiyahatthapādopamasutta	237	
PA_sn_35:237.1.1	“Hatthesu, bhikkhave, sati ādānanikkhepanaṁ hoti;	237	
PA_sn_35:237.1.2	pādesu sati abhikkamapaṭikkamo hoti;	237	
PA_sn_35:237.1.3	pabbesu sati samiñjanapasāraṇaṁ hoti;	237	
PA_sn_35:237.1.4	kucchismiṁ sati jighacchā pipāsā hoti.	237	
PA_sn_35:237.1.5	Evameva kho, bhikkhave, cakkhusmiṁ sati cakkhusamphassapaccayā uppajjati ajjhattaṁ sukhaṁ dukkhaṁ …pe…	237	
PA_sn_35:237.1.6	jivhāya sati …pe…	237	
PA_sn_35:237.1.7	manasmiṁ sati manosamphassapaccayā uppajjati ajjhattaṁ sukhaṁ dukkhaṁ …pe….	237	
PA_sn_35:237.2.1	Hatthesu, bhikkhave, asati ādānanikkhepanaṁ na hoti;	237	
PA_sn_35:237.2.2	pādesu asati abhikkamapaṭikkamo na hoti;	237	
PA_sn_35:237.2.3	pabbesu asati samiñjanapasāraṇaṁ na hoti;	237	
PA_sn_35:237.2.4	kucchismiṁ asati jighacchā pipāsā na hoti.	237	
PA_sn_35:237.2.5	Evameva kho, bhikkhave, cakkhusmiṁ asati cakkhusamphassapaccayā nuppajjati ajjhattaṁ sukhaṁ dukkhaṁ …pe…	237	
PA_sn_35:237.2.6	jivhāya asati jivhāsamphassapaccayā nuppajjati …pe…	237	
PA_sn_35:237.2.7	manasmiṁ asati manosamphassapaccayā nuppajjati ajjhattaṁ sukhaṁ dukkhan”ti.	237	
PA_sn_35:237.2.8	Dasamaṁ.	237	
PA_sn_35:237.2.9	Samuddavaggo tatiyo.	237	
PA_sn_35:237.3.0	Tassuddānaṁ	237	
PA_sn_35:237.3.1	Dve samuddā bāḷisiko,	237	
PA_sn_35:237.3.2	khīrarukkhena koṭṭhiko;	237	
PA_sn_35:237.3.3	Kāmabhū udāyī ceva,	237	
PA_sn_35:237.3.4	ādittena ca aṭṭhamaṁ;	237	
PA_sn_35:237.3.5	Hatthapādūpamā dveti,	237	
PA_sn_35:237.3.6	vaggo tena pavuccatīti.	237	
PA_sn_35:238.0.1	Saṁyutta Nikāya 35.238	238	
PA_sn_35:238.0.2	19. Āsīvisavagga	238	
PA_sn_35:238.0.3	Āsīvisopamasutta	238	
PA_sn_35:238.1.1	“Seyyathāpi, bhikkhave, cattāro āsīvisā uggatejā ghoravisā.	238	
PA_sn_35:238.1.2	Atha puriso āgaccheyya jīvitukāmo amaritukāmo sukhakāmo dukkhappaṭikūlo.	238	
PA_sn_35:238.1.3	Tamenaṁ evaṁ vadeyyuṁ:	238	
PA_sn_35:238.1.4	‘ime te, ambho purisa, cattāro āsīvisā uggatejā ghoravisā kālena kālaṁ vuṭṭhāpetabbā, kālena kālaṁ nhāpetabbā, kālena kālaṁ bhojetabbā, kālena kālaṁ saṁvesetabbā.	238	
PA_sn_35:238.1.5_0	Yadā ca kho te, ambho purisa, imesaṁ catunnaṁ āsīvisānaṁ uggatejānaṁ ghoravisānaṁ	238	
PA_sn_35:238.1.5_1	aññataro vā aññataro vā kuppissati, tato tvaṁ, ambho purisa, maraṇaṁ vā nigacchasi,	238	
PA_sn_35:238.1.5_2	maraṇamattaṁ vā dukkhaṁ.	238	
PA_sn_35:238.1.6	Yaṁ te, ambho purisa, karaṇīyaṁ taṁ karohī’ti.	238	
PA_sn_35:238.2.1	Atha kho so, bhikkhave, puriso bhīto catunnaṁ āsīvisānaṁ uggatejānaṁ ghoravisānaṁ yena vā tena vā palāyetha.	238	
PA_sn_35:238.2.2	Tamenaṁ evaṁ vadeyyuṁ:	238	
PA_sn_35:238.2.3	‘ime kho, ambho purisa, pañca vadhakā paccatthikā piṭṭhito piṭṭhito anubandhā, yattheva naṁ passissāma tattheva jīvitā voropessāmāti.	238	
PA_sn_35:238.2.4	Yaṁ te, ambho purisa, karaṇīyaṁ taṁ karohī’ti.	238	
PA_sn_35:238.3.1	Atha kho so, bhikkhave, puriso bhīto catunnaṁ āsīvisānaṁ uggatejānaṁ ghoravisānaṁ, bhīto pañcannaṁ vadhakānaṁ paccatthikānaṁ yena vā tena vā palāyetha.	238	
PA_sn_35:238.3.2	Tamenaṁ evaṁ vadeyyuṁ:	238	
PA_sn_35:238.3.3	‘ayaṁ te, ambho purisa, chaṭṭho antaracaro vadhako ukkhittāsiko piṭṭhito piṭṭhito anubandho yattheva naṁ passissāmi tattheva siro pātessāmīti.	238	
PA_sn_35:238.3.4	Yaṁ te, ambho purisa, karaṇīyaṁ taṁ karohī’ti.	238	
PA_sn_35:238.4.1_0	Atha kho so, bhikkhave, puriso bhīto catunnaṁ āsīvisānaṁ uggatejānaṁ ghoravisānaṁ,	238	
PA_sn_35:238.4.1_1	bhīto pañcannaṁ vadhakānaṁ paccatthikānaṁ, bhīto chaṭṭhassa antaracarassa vadhakassa	238	
PA_sn_35:238.4.1_2	ukkhittāsikassa yena vā tena vā palāyetha.	238	
PA_sn_35:238.4.2	So passeyya suññaṁ gāmaṁ.	238	
PA_sn_35:238.4.3	Yaññadeva gharaṁ paviseyya rittakaññeva paviseyya tucchakaññeva paviseyya suññakaññeva paviseyya.	238	
PA_sn_35:238.4.4	Yaññadeva bhājanaṁ parimaseyya rittakaññeva parimaseyya tucchakaññeva parimaseyya suññakaññeva parimaseyya.	238	
PA_sn_35:238.4.5	Tamenaṁ evaṁ vadeyyuṁ:	238	
PA_sn_35:238.4.6	‘idāni, ambho purisa, imaṁ suññaṁ gāmaṁ corā gāmaghātakā pavisanti.	238	
PA_sn_35:238.4.7	Yaṁ te, ambho purisa, karaṇīyaṁ taṁ karohī’ti.	238	
PA_sn_35:238.5.1_0	Atha kho so, bhikkhave, puriso bhīto catunnaṁ āsīvisānaṁ uggatejānaṁ ghoravisānaṁ,	238	
PA_sn_35:238.5.1_1	bhīto pañcannaṁ vadhakānaṁ paccatthikānaṁ, bhīto chaṭṭhassa antaracarassa vadhakassa	238	
PA_sn_35:238.5.1_2	ukkhittāsikassa, bhīto corānaṁ gāmaghātakānaṁ yena vā tena vā palāyetha.	238	
PA_sn_35:238.5.2	So passeyya mahantaṁ udakaṇṇavaṁ orimaṁ tīraṁ sāsaṅkaṁ sappaṭibhayaṁ, pārimaṁ tīraṁ khemaṁ appaṭibhayaṁ.	238	
PA_sn_35:238.5.3	Na cassa nāvā santāraṇī uttarasetu vā apārā pāraṁ gamanāya.	238	
PA_sn_35:238.5.4	Atha kho, bhikkhave, tassa purisassa evamassa:	238	
PA_sn_35:238.5.5	‘ayaṁ kho mahāudakaṇṇavo orimaṁ tīraṁ sāsaṅkaṁ sappaṭibhayaṁ, pārimaṁ tīraṁ khemaṁ appaṭibhayaṁ, natthi ca nāvā santāraṇī uttarasetu vā apārā pāraṁ gamanāya.	238	
PA_sn_35:238.5.6	Yannūnāhaṁ tiṇakaṭṭhasākhāpalāsaṁ saṅkaḍḍhitvā kullaṁ bandhitvā taṁ kullaṁ nissāya hatthehi ca pādehi ca vāyamamāno sotthinā pāraṁ gaccheyyan’ti.	238	
PA_sn_35:238.6.1_0	Atha kho so, bhikkhave, puriso tiṇakaṭṭhasākhāpalāsaṁ saṅkaḍḍhitvā kullaṁ bandhitvā	238	
PA_sn_35:238.6.1_1	taṁ kullaṁ nissāya hatthehi ca pādehi ca vāyamamāno sotthinā pāraṁ gaccheyya, tiṇṇo	238	
PA_sn_35:238.6.1_2	pāraṅgato thale tiṭṭhati brāhmaṇo.	238	
PA_sn_35:238.7.1	Upamā kho myāyaṁ, bhikkhave, katā atthassa viññāpanāya.	238	
PA_sn_35:238.7.2	Ayañcettha attho—	238	
PA_sn_35:238.7.3	cattāro āsīvisā uggatejā ghoravisāti kho, bhikkhave, catunnetaṁ mahābhūtānaṁ adhivacanaṁ—	238	
PA_sn_35:238.7.4	pathavīdhātuyā, āpodhātuyā, tejodhātuyā, vāyodhātuyā.	238	
PA_sn_35:238.8.1	Pañca vadhakā paccatthikāti kho, bhikkhave, pañcannetaṁ upādānakkhandhānaṁ adhivacanaṁ, seyyathidaṁ—	238	
PA_sn_35:238.8.2	rūpupādānakkhandhassa, vedanupādānakkhandhassa, saññupādānakkhandhassa, saṅkhārupādānakkhandhassa, viññāṇupādānakkhandhassa.	238	
PA_sn_35:238.9.1	Chaṭṭho antaracaro vadhako ukkhittāsikoti kho, bhikkhave, nandīrāgassetaṁ adhivacanaṁ.	238	
PA_sn_35:238.10.1	Suñño gāmoti kho, bhikkhave, channetaṁ ajjhattikānaṁ āyatanānaṁ adhivacanaṁ.	238	
PA_sn_35:238.10.2	Cakkhuto cepi naṁ, bhikkhave, paṇḍito byatto medhāvī upaparikkhati rittakaññeva khāyati, tucchakaññeva khāyati, suññakaññeva khāyati …pe…	238	
PA_sn_35:238.10.3	jivhāto cepi naṁ, bhikkhave …pe…	238	
PA_sn_35:238.10.4	manato cepi naṁ, bhikkhave, paṇḍito byatto medhāvī upaparikkhati rittakaññeva khāyati, tucchakaññeva khāyati, suññakaññeva khāyati.	238	
PA_sn_35:238.11.1	Corā gāmaghātakāti kho, bhikkhave, channetaṁ bāhirānaṁ āyatanānaṁ adhivacanaṁ.	238	
PA_sn_35:238.11.2	Cakkhu, bhikkhave, haññati manāpāmanāpesu rūpesu;	238	
PA_sn_35:238.11.3	sotaṁ, bhikkhave …pe…	238	
PA_sn_35:238.11.4	ghānaṁ, bhikkhave …pe…	238	
PA_sn_35:238.11.5	jivhā, bhikkhave, haññati manāpāmanāpesu rasesu;	238	
PA_sn_35:238.11.6	kāyo, bhikkhave …pe…	238	
PA_sn_35:238.11.7	mano, bhikkhave, haññati manāpāmanāpesu dhammesu.	238	
PA_sn_35:238.12.1	Mahā udakaṇṇavoti kho, bhikkhave, catunnetaṁ oghānaṁ adhivacanaṁ—	238	
PA_sn_35:238.12.2	kāmoghassa, bhavoghassa, diṭṭhoghassa, avijjoghassa.	238	
PA_sn_35:238.13.1	Orimaṁ tīraṁ sāsaṅkaṁ sappaṭibhayanti kho, bhikkhave, sakkāyassetaṁ adhivacanaṁ.	238	
PA_sn_35:238.14.1	Pārimaṁ tīraṁ khemaṁ appaṭibhayanti kho, bhikkhave, nibbānassetaṁ adhivacanaṁ.	238	
PA_sn_35:238.15.1	Kullanti kho, bhikkhave, ariyassetaṁ aṭṭhaṅgikassa maggassa adhivacanaṁ, seyyathidaṁ—	238	
PA_sn_35:238.15.2	sammādiṭṭhi …pe… sammāsamādhi.	238	
PA_sn_35:238.16.1	Tassa hatthehi ca pādehi ca vāyāmoti kho, bhikkhave, vīriyārambhassetaṁ adhivacanaṁ.	238	
PA_sn_35:238.17.1	Tiṇṇo pāraṅgato thale tiṭṭhati brāhmaṇoti kho, bhikkhave, arahato etaṁ adhivacanan”ti.	238	
PA_sn_35:238.17.2	Paṭhamaṁ.	238	
PA_sn_35:239.0.1	Saṁyutta Nikāya 35.239	239	
PA_sn_35:239.0.2	19. Āsīvisavagga	239	
PA_sn_35:239.0.3	Rathopamasutta	239	
PA_sn_35:239.1.1	“Tīhi, bhikkhave, dhammehi samannāgato bhikkhu diṭṭheva dhamme sukhasomanassabahulo viharati, yoni cassa āraddhā hoti āsavānaṁ khayāya.	239	
PA_sn_35:239.1.2	Katamehi tīhi?	239	
PA_sn_35:239.1.3	Indriyesu guttadvāro hoti, bhojane mattaññū, jāgariyaṁ anuyutto.	239	
PA_sn_35:239.2.1	Kathañca, bhikkhave, bhikkhu indriyesu guttadvāro hoti?	239	
PA_sn_35:239.2.2	Idha, bhikkhave, bhikkhu cakkhunā rūpaṁ disvā na nimittaggāhī hoti, nānubyañjanaggāhī;	239	
PA_sn_35:239.2.3_0	yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	239	
PA_sn_35:239.2.3_1	dhammā anvāssaveyyuṁ. Tassa saṁvarāya paṭipajjati; rakkhati cakkhundriyaṁ; cakkhundriye saṁvaraṁ āpajjati.	239	
PA_sn_35:239.2.4	Sotena saddaṁ sutvā …	239	
PA_sn_35:239.2.5	ghānena gandhaṁ ghāyitvā …	239	
PA_sn_35:239.2.6	jivhāya rasaṁ sāyitvā …	239	
PA_sn_35:239.2.7	kāyena phoṭṭhabbaṁ phusitvā …	239	
PA_sn_35:239.2.8	manasā dhammaṁ viññāya na nimittaggāhī hoti nānubyañjanaggāhī;	239	
PA_sn_35:239.2.9_0	yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	239	
PA_sn_35:239.2.9_1	dhammā anvāssaveyyuṁ, tassa saṁvarāya paṭipajjati; rakkhati manindriyaṁ; manindriye saṁvaraṁ āpajjati.	239	
PA_sn_35:239.2.10_0	Seyyathāpi, bhikkhave, subhūmiyaṁ cātumahāpathe ājaññaratho yutto assa ṭhito odhastapatodo.	239	
PA_sn_35:239.2.10_1	Tamenaṁ dakkho yoggācariyo assadammasārathi abhiruhitvā vāmena hatthena rasmiyo gahetvā,	239	
PA_sn_35:239.2.10_2	dakkhiṇena hatthena patodaṁ gahetvā, yenicchakaṁ yadicchakaṁ sāreyyapi paccāsāreyyapi.	239	
PA_sn_35:239.2.11	Evameva kho, bhikkhave, bhikkhu imesaṁ channaṁ indriyānaṁ ārakkhāya sikkhati, saṁyamāya sikkhati, damāya sikkhati, upasamāya sikkhati.	239	
PA_sn_35:239.2.12	Evaṁ kho, bhikkhave, bhikkhu indriyesu guttadvāro hoti.	239	
PA_sn_35:239.3.1	Kathañca, bhikkhave, bhikkhu bhojane mattaññū hoti?	239	
PA_sn_35:239.3.2	Idha, bhikkhave, bhikkhu paṭisaṅkhā yoniso āhāraṁ āhāreti:	239	
PA_sn_35:239.3.3_0	‘neva davāya, na madāya, na maṇḍanāya, na vibhūsanāya, yāvadeva imassa kāyassa ṭhitiyā,	239	
PA_sn_35:239.3.3_1	yāpanāya, vihiṁsūparatiyā, brahmacariyānuggahāya, iti purāṇañca vedanaṁ paṭihaṅkhāmi,	239	
PA_sn_35:239.3.3_2	navañca vedanaṁ na uppādessāmi, yātrā ca me bhavissati, anavajjatā ca phāsuvihāro cā’ti.	239	
PA_sn_35:239.3.4	Seyyathāpi, bhikkhave, puriso vaṇaṁ ālimpeyya yāvadeva rohanatthāya, seyyathā vā pana akkhaṁ abbhañjeyya yāvadeva bhārassa nittharaṇatthāya;	239	
PA_sn_35:239.3.5	evaṁ kho, bhikkhave, bhikkhu paṭisaṅkhā yoniso āhāraṁ āhāreti:	239	
PA_sn_35:239.3.6_0	‘neva davāya, na madāya, na maṇḍanāya, na vibhūsanāya, yāvadeva imassa kāyassa ṭhitiyā,	239	
PA_sn_35:239.3.6_1	yāpanāya, vihiṁsūparatiyā, brahmacariyānuggahāya, iti purāṇañca vedanaṁ paṭihaṅkhāmi,	239	
PA_sn_35:239.3.6_2	navañca vedanaṁ na uppādessāmi, yātrā ca me bhavissati, anavajjatā ca phāsuvihāro cā’ti.	239	
PA_sn_35:239.3.7	Evaṁ kho, bhikkhave, bhikkhu bhojane mattaññū hoti.	239	
PA_sn_35:239.4.1	Kathañca, bhikkhave, bhikkhu jāgariyaṁ anuyutto hoti?	239	
PA_sn_35:239.4.2	Idha, bhikkhave, bhikkhu divasaṁ caṅkamena nisajjāya āvaraṇīyehi dhammehi cittaṁ parisodheti.	239	
PA_sn_35:239.4.3	Rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti.	239	
PA_sn_35:239.4.4	Rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ accādhāya sato sampajāno uṭṭhānasaññaṁ manasi karitvā.	239	
PA_sn_35:239.4.5	Rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheti.	239	
PA_sn_35:239.4.6	Evaṁ kho, bhikkhave, bhikkhu jāgariyaṁ anuyutto hoti.	239	
PA_sn_35:239.4.7	Imehi kho, bhikkhave, tīhi dhammehi samannāgato bhikkhu diṭṭheva dhamme sukhasomanassabahulo viharati, yoni cassa āraddhā hoti āsavānaṁ khayāyā”ti.	239	
PA_sn_35:239.4.8	Dutiyaṁ.	239	
PA_sn_35:240.0.1	Saṁyutta Nikāya 35.240	240	
PA_sn_35:240.0.2	19. Āsīvisavagga	240	
PA_sn_35:240.0.3	Kummopamasutta	240	
PA_sn_35:240.1.1	“Bhūtapubbaṁ, bhikkhave, kummo kacchapo sāyanhasamayaṁ anunadītīre gocarapasuto ahosi.	240	
PA_sn_35:240.1.2	Siṅgālopi kho, bhikkhave, sāyanhasamayaṁ anunadītīre gocarapasuto ahosi.	240	
PA_sn_35:240.1.3	Addasā kho, bhikkhave, kummo kacchapo siṅgālaṁ dūratova gocarapasutaṁ.	240	
PA_sn_35:240.1.4	Disvāna soṇḍipañcamāni aṅgāni sake kapāle samodahitvā appossukko tuṇhībhūto saṅkasāyati.	240	
PA_sn_35:240.1.5	Siṅgālopi kho, bhikkhave, addasa kummaṁ kacchapaṁ dūratova gocarapasutaṁ.	240	
PA_sn_35:240.1.6	Disvāna yena kummo kacchapo tenupasaṅkami; upasaṅkamitvā kummaṁ kacchapaṁ paccupaṭṭhito ahosi:	240	
PA_sn_35:240.1.7	‘yadāyaṁ kummo kacchapo soṇḍipañcamānaṁ aṅgānaṁ aññataraṁ vā aññataraṁ vā aṅgaṁ abhininnāmessati, tattheva naṁ gahetvā uddālitvā khādissāmī’ti.	240	
PA_sn_35:240.1.8	Yadā kho, bhikkhave, kummo kacchapo soṇḍipañcamānaṁ aṅgānaṁ aññataraṁ vā aññataraṁ vā aṅgaṁ na abhininnāmi, atha siṅgālo kummamhā nibbijja pakkāmi, otāraṁ alabhamāno.	240	
PA_sn_35:240.2.1	Evameva kho, bhikkhave, tumhepi māro pāpimā satataṁ samitaṁ paccupaṭṭhito:	240	
PA_sn_35:240.2.2	‘appeva nāmāhaṁ imesaṁ cakkhuto vā otāraṁ labheyyaṁ …pe…	240	
PA_sn_35:240.2.3	jivhāto vā otāraṁ labheyyaṁ …pe…	240	
PA_sn_35:240.2.4	manato vā otāraṁ labheyyan’ti.	240	
PA_sn_35:240.2.5	Tasmātiha, bhikkhave, indriyesu guttadvārā viharatha.	240	
PA_sn_35:240.2.6	Cakkhunā rūpaṁ disvā mā nimittaggāhino ahuvattha, mā anubyañjanaggāhino.	240	
PA_sn_35:240.2.7_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	240	
PA_sn_35:240.2.7_1	dhammā anvāssaveyyuṁ, tassa saṁvarāya paṭipajjatha, rakkhatha cakkhundriyaṁ, cakkhundriye saṁvaraṁ āpajjatha.	240	
PA_sn_35:240.2.8	Sotena saddaṁ sutvā …	240	
PA_sn_35:240.2.9	ghānena gandhaṁ ghāyitvā …	240	
PA_sn_35:240.2.10	jivhāya rasaṁ sāyitvā …	240	
PA_sn_35:240.2.11	kāyena phoṭṭhabbaṁ phusitvā …	240	
PA_sn_35:240.2.12	manasā dhammaṁ viññāya mā nimittaggāhino ahuvattha, mā anubyañjanaggāhino.	240	
PA_sn_35:240.2.13_0	Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	240	
PA_sn_35:240.2.13_1	dhammā anvāssaveyyuṁ, tassa saṁvarāya paṭipajjatha, rakkhatha manindriyaṁ, manindriye saṁvaraṁ āpajjatha.	240	
PA_sn_35:240.2.14	Yato tumhe, bhikkhave, indriyesu guttadvārā viharissatha, atha tumhehipi māro pāpimā nibbijja pakkamissati, otāraṁ alabhamāno—	240	
PA_sn_35:240.2.15	kummamhāva siṅgāloti.	240	
PA_sn_35:240.3.1	Kummova aṅgāni sake kapāle,	240	
PA_sn_35:240.3.2	Samodahaṁ bhikkhu manovitakke;	240	
PA_sn_35:240.3.3	Anissito aññamaheṭhayāno,	240	
PA_sn_35:240.3.4	Parinibbuto nūpavadeyya kañcī”ti.	240	
PA_sn_35:240.3.5	Tatiyaṁ.	240	
PA_sn_35:241.0.1	Saṁyutta Nikāya 35.241	241	
PA_sn_35:241.0.2	19. Āsīvisavagga	241	
PA_sn_35:241.0.3	Paṭhamadārukkhandhopamasutta	241	
PA_sn_35:241.1.1	Ekaṁ samayaṁ bhagavā kosambiyaṁ viharati gaṅgāya nadiyā tīre.	241	
PA_sn_35:241.1.2	Addasā kho bhagavā mahantaṁ dārukkhandhaṁ gaṅgāya nadiyā sotena vuyhamānaṁ.	241	
PA_sn_35:241.1.3	Disvāna bhikkhū āmantesi:	241	
PA_sn_35:241.1.4	“passatha no tumhe, bhikkhave, amuṁ mahantaṁ dārukkhandhaṁ gaṅgāya nadiyā sotena vuyhamānan”ti?	241	
PA_sn_35:241.1.5	“Evaṁ, bhante”.	241	
PA_sn_35:241.1.6_0	“Sace so, bhikkhave, dārukkhandho na orimaṁ tīraṁ upagacchati, na pārimaṁ tīraṁ upagacchati,	241	
PA_sn_35:241.1.6_1	na majjhe saṁsīdissati, na thale ussīdissati, na manussaggāho gahessati, na amanussaggāho	241	
PA_sn_35:241.1.6_2	gahessati, na āvaṭṭaggāho gahessati, na antopūti bhavissati;	241	
PA_sn_35:241.1.7	evañhi so, bhikkhave, dārukkhandho samuddaninno bhavissati samuddapoṇo samuddapabbhāro.	241	
PA_sn_35:241.1.8	Taṁ kissa hetu?	241	
PA_sn_35:241.1.9	Samuddaninno, bhikkhave, gaṅgāya nadiyā soto samuddapoṇo samuddapabbhāro.	241	
PA_sn_35:241.2.1	Evameva kho, bhikkhave, sace tumhepi na orimaṁ tīraṁ upagacchatha, na pārimaṁ tīraṁ upagacchatha;	241	
PA_sn_35:241.2.2	na majjhe saṁsīdissatha, na thale ussīdissatha, na manussaggāho gahessati, na amanussaggāho gahessati, na āvaṭṭaggāho gahessati, na antopūtī bhavissatha;	241	
PA_sn_35:241.2.3	evaṁ tumhe, bhikkhave, nibbānaninnā bhavissatha nibbānapoṇā nibbānapabbhārā.	241	
PA_sn_35:241.2.4	Taṁ kissa hetu?	241	
PA_sn_35:241.2.5	Nibbānaninnā, bhikkhave, sammādiṭṭhi nibbānapoṇā nibbānapabbhārā”ti.	241	
PA_sn_35:241.2.6	Evaṁ vutte, aññataro bhikkhu bhagavantaṁ etadavoca:	241	
PA_sn_35:241.2.7	“kiṁ nu kho, bhante, orimaṁ tīraṁ, kiṁ pārimaṁ tīraṁ, ko majjhe saṁsādo, ko thale ussādo, ko manussaggāho, ko amanussaggāho, ko āvaṭṭaggāho, ko antopūtibhāvo”ti?	241	
PA_sn_35:241.3.1	“‘Orimaṁ tīran’ti kho, bhikkhu, channetaṁ ajjhattikānaṁ āyatanānaṁ adhivacanaṁ.	241	
PA_sn_35:241.3.2	‘Pārimaṁ tīran’ti kho, bhikkhu, channetaṁ bāhirānaṁ āyatanānaṁ adhivacanaṁ.	241	
PA_sn_35:241.3.3	‘Majjhe saṁsādo’ti kho, bhikkhu, nandīrāgassetaṁ adhivacanaṁ.	241	
PA_sn_35:241.3.4	‘Thale ussādo’ti kho, bhikkhu, asmimānassetaṁ adhivacanaṁ.	241	
PA_sn_35:241.4.1	Katamo ca, bhikkhu, manussaggāho?	241	
PA_sn_35:241.4.2	Idha, bhikkhu, gihīhi saṁsaṭṭho viharati, sahanandī sahasokī, sukhitesu sukhito, dukkhitesu dukkhito, uppannesu kiccakaraṇīyesu attanā tesu yogaṁ āpajjati.	241	
PA_sn_35:241.4.3	Ayaṁ vuccati, bhikkhu, manussaggāho.	241	
PA_sn_35:241.5.1	Katamo ca, bhikkhu, amanussaggāho?	241	
PA_sn_35:241.5.2	Idha, bhikkhu, ekacco aññataraṁ devanikāyaṁ paṇidhāya brahmacariyaṁ carati: ‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti.	241	
PA_sn_35:241.5.3	Ayaṁ vuccati, bhikkhu, amanussaggāho.	241	
PA_sn_35:241.5.4	‘Āvaṭṭaggāho’ti kho, bhikkhu, pañcannetaṁ kāmaguṇānaṁ adhivacanaṁ.	241	
PA_sn_35:241.6.1	Katamo ca, bhikkhu, antopūtibhāvo?	241	
PA_sn_35:241.6.2	Idha, bhikkhu, ekacco dussīlo hoti pāpadhammo asucisaṅkassarasamācāro paṭicchannakammanto assamaṇo samaṇapaṭiñño abrahmacārī brahmacāripaṭiñño antopūti avassuto kasambujāto.	241	
PA_sn_35:241.6.3	Ayaṁ vuccati, bhikkhu, ‘antopūtibhāvo’”ti.	241	
PA_sn_35:241.7.1	Tena kho pana samayena nando gopālako bhagavato avidūre ṭhito hoti.	241	
PA_sn_35:241.7.2	Atha kho nando gopālako bhagavantaṁ etadavoca:	241	
PA_sn_35:241.7.3_0	“ahaṁ kho, bhante, na orimaṁ tīraṁ upagacchāmi, na pārimaṁ tīraṁ upagacchāmi, na	241	
PA_sn_35:241.7.3_1	majjhe saṁsīdissāmi, na thale ussīdissāmi, na maṁ manussaggāho gahessati, na amanussaggāho	241	
PA_sn_35:241.7.3_2	gahessati, na āvaṭṭaggāho gahessati, na antopūti bhavissāmi.	241	
PA_sn_35:241.7.4	Labheyyāhaṁ, bhante, bhagavato santike pabbajjaṁ, labheyyaṁ upasampadan”ti.	241	
PA_sn_35:241.7.5	“Tena hi tvaṁ, nanda, sāmikānaṁ gāvo niyyātehī”ti.	241	
PA_sn_35:241.7.6	“Gamissanti, bhante, gāvo vacchagiddhiniyo”ti.	241	
PA_sn_35:241.7.7	“Niyyāteheva tvaṁ, nanda, sāmikānaṁ gāvo”ti.	241	
PA_sn_35:241.7.8	Atha kho nando gopālako sāmikānaṁ gāvo niyyātetvā yena bhagavā tenupasaṅkami; upasaṅkamitvā bhagavantaṁ etadavoca:	241	
PA_sn_35:241.7.9	“niyyātitā, bhante, sāmikānaṁ gāvo.	241	
PA_sn_35:241.7.10	Labheyyāhaṁ, bhante, bhagavato santike pabbajjaṁ, labheyyaṁ upasampadan”ti.	241	
PA_sn_35:241.7.11	Alattha kho nando gopālako bhagavato santike pabbajjaṁ, alattha upasampadaṁ.	241	
PA_sn_35:241.7.12	Acirūpasampanno ca panāyasmā nando eko vūpakaṭṭho …pe…	241	
PA_sn_35:241.7.13	aññataro ca panāyasmā nando arahataṁ ahosīti.	241	
PA_sn_35:241.7.14	Catutthaṁ.	241	
PA_sn_35:242.0.1	Saṁyutta Nikāya 35.242	242	
PA_sn_35:242.0.2	19. Āsīvisavagga	242	
PA_sn_35:242.0.3	Dutiyadārukkhandhopamasutta	242	
PA_sn_35:242.1.1	Ekaṁ samayaṁ bhagavā kimilāyaṁ viharati gaṅgāya nadiyā tīre.	242	
PA_sn_35:242.1.2	Addasā kho bhagavā mahantaṁ dārukkhandhaṁ gaṅgāya nadiyā sotena vuyhamānaṁ.	242	
PA_sn_35:242.1.3	Disvāna bhikkhū āmantesi:	242	
PA_sn_35:242.1.4	“passatha no tumhe, bhikkhave, amuṁ mahantaṁ dārukkhandhaṁ gaṅgāya nadiyā sotena vuyhamānan”ti?	242	
PA_sn_35:242.1.5	“Evaṁ, bhante” …pe…	242	
PA_sn_35:242.1.6	evaṁ vutte, āyasmā kimilo bhagavantaṁ etadavoca:	242	
PA_sn_35:242.1.7	“kiṁ nu kho, bhante, orimaṁ tīraṁ …pe…	242	
PA_sn_35:242.1.8	“katamo ca, kimila, antopūtibhāvo.	242	
PA_sn_35:242.1.9	Idha, kimila, bhikkhu aññataraṁ saṅkiliṭṭhaṁ āpattiṁ āpanno hoti yathārūpāya āpattiyā na vuṭṭhānaṁ paññāyati.	242	
PA_sn_35:242.1.10	Ayaṁ vuccati, kimila, antopūtibhāvo”ti.	242	
PA_sn_35:242.1.11	Pañcamaṁ.	242	
PA_sn_35:243.0.1	Saṁyutta Nikāya 35.243	243	
PA_sn_35:243.0.2	19. Āsīvisavagga	243	
PA_sn_35:243.0.3	Avassutapariyāyasutta	243	
PA_sn_35:243.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	243	
PA_sn_35:243.1.2	Tena kho pana samayena kāpilavatthavānaṁ sakyānaṁ navaṁ santhāgāraṁ acirakāritaṁ hoti anajjhāvuṭṭhaṁ samaṇena vā brāhmaṇena vā kenaci vā manussabhūtena.	243	
PA_sn_35:243.1.3_0	Atha kho kāpilavatthavā sakyā yena bhagavā tenupasaṅkamiṁsu; upasaṅkamitvā bhagavantaṁ	243	
PA_sn_35:243.1.3_1	abhivādetvā ekamantaṁ nisīdiṁsu. Ekamantaṁ nisinnā kho kāpilavatthavā sakyā bhagavantaṁ etadavocuṁ:	243	
PA_sn_35:243.1.4	“idha, bhante, kāpilavatthavānaṁ sakyānaṁ navaṁ santhāgāraṁ acirakāritaṁ anajjhāvuṭṭhaṁ samaṇena vā brāhmaṇena vā kenaci vā manussabhūtena.	243	
PA_sn_35:243.1.5	Taṁ, bhante, bhagavā paṭhamaṁ paribhuñjatu.	243	
PA_sn_35:243.1.6	Bhagavatā paṭhamaṁ paribhuttaṁ pacchā kāpilavatthavā sakyā paribhuñjissanti.	243	
PA_sn_35:243.1.7	Tadassa kāpilavatthavānaṁ sakyānaṁ dīgharattaṁ hitāya sukhāyā”ti.	243	
PA_sn_35:243.1.8	Adhivāsesi bhagavā tuṇhībhāvena.	243	
PA_sn_35:243.2.1_0	Atha kho kāpilavatthavā sakyā bhagavato adhivāsanaṁ viditvā uṭṭhāyāsanā bhagavantaṁ	243	
PA_sn_35:243.2.1_1	abhivādetvā padakkhiṇaṁ katvā yena navaṁ santhāgāraṁ tenupasaṅkamiṁsu; upasaṅkamitvā	243	
PA_sn_35:243.2.1_2	sabbasanthariṁ santhāgāraṁ santharitvā āsanāni paññāpetvā udakamaṇikaṁ patiṭṭhāpetvā	243	
PA_sn_35:243.2.1_3	telappadīpaṁ āropetvā yena bhagavā tenupasaṅkamiṁsu; upasaṅkamitvā bhagavantaṁ etadavocuṁ:	243	
PA_sn_35:243.2.2	“sabbasantharisanthataṁ, bhante, santhāgāraṁ, āsanāni paññattāni, udakamaṇiko patiṭṭhāpito, telappadīpo āropito.	243	
PA_sn_35:243.2.3	Yassadāni, bhante, bhagavā kālaṁ maññatī”ti.	243	
PA_sn_35:243.2.4_0	Atha kho bhagavā nivāsetvā pattacīvaramādāya saddhiṁ bhikkhusaṅghena yena navaṁ santhāgāraṁ	243	
PA_sn_35:243.2.4_1	tenupasaṅkami; upasaṅkamitvā pāde pakkhāletvā santhāgāraṁ pavisitvā majjhimaṁ thambhaṁ	243	
PA_sn_35:243.2.4_2	nissāya puratthābhimukho nisīdi.	243	
PA_sn_35:243.2.5	Bhikkhusaṅghopi kho pāde pakkhāletvā santhāgāraṁ pavisitvā pacchimaṁ bhittiṁ nissāya puratthābhimukho nisīdi bhagavantaṁyeva purakkhatvā.	243	
PA_sn_35:243.2.6	Kāpilavatthavā sakyā pāde pakkhāletvā santhāgāraṁ pavisitvā puratthimaṁ bhittiṁ nissāya pacchimābhimukhā nisīdiṁsu bhagavantaṁyeva purakkhatvā.	243	
PA_sn_35:243.2.7	Atha kho bhagavā kāpilavatthave sakye bahudeva rattiṁ dhammiyā kathāya sandassetvā samādapetvā samuttejetvā sampahaṁsetvā uyyojesi:	243	
PA_sn_35:243.2.8	“abhikkantā kho, gotamā, ratti.	243	
PA_sn_35:243.2.9	Yassadāni kālaṁ maññathā”ti.	243	
PA_sn_35:243.2.10	“Evaṁ, bhante”ti kho kāpilavatthavā sakyā bhagavato paṭissutvā uṭṭhāyāsanā bhagavantaṁ abhivādetvā padakkhiṇaṁ katvā pakkamiṁsu.	243	
PA_sn_35:243.3.1	Atha kho bhagavā acirapakkantesu kāpilavatthavesu sakyesu āyasmantaṁ mahāmoggallānaṁ āmantesi:	243	
PA_sn_35:243.3.2	“vigatathinamiddho kho, moggallāna, bhikkhusaṅgho.	243	
PA_sn_35:243.3.3	Paṭibhātu taṁ, moggallāna, bhikkhūnaṁ dhammī kathā.	243	
PA_sn_35:243.3.4	Piṭṭhi me āgilāyati;	243	
PA_sn_35:243.3.5	tamahaṁ āyamissāmī”ti.	243	
PA_sn_35:243.3.6	“Evaṁ, bhante”ti kho āyasmā mahāmoggallāno bhagavato paccassosi.	243	
PA_sn_35:243.3.7	Atha kho bhagavā catugguṇaṁ saṅghāṭiṁ paññapetvā dakkhiṇena passena sīhaseyyaṁ kappesi, pāde pādaṁ accādhāya, sato sampajāno uṭṭhānasaññaṁ manasi karitvā.	243	
PA_sn_35:243.3.8	Tatra kho āyasmā mahāmoggallāno bhikkhū āmantesi:	243	
PA_sn_35:243.3.9	“āvuso bhikkhave”ti.	243	
PA_sn_35:243.3.10	“Āvuso”ti kho te bhikkhū āyasmato mahāmoggallānassa paccassosuṁ.	243	
PA_sn_35:243.3.11	Āyasmā mahāmoggallāno etadavoca:	243	
PA_sn_35:243.3.12	“avassutapariyāyañca vo, āvuso, desessāmi, anavassutapariyāyañca.	243	
PA_sn_35:243.3.13	Taṁ suṇātha, sādhukaṁ manasi karotha, bhāsissāmī”ti.	243	
PA_sn_35:243.3.14	“Evamāvuso”ti kho te bhikkhū āyasmato mahāmoggallānassa paccassosuṁ.	243	
PA_sn_35:243.3.15	Āyasmā mahāmoggallāno etadavoca:	243	
PA_sn_35:243.4.1	“Kathaṁ, āvuso, avassuto hoti?	243	
PA_sn_35:243.4.2	Idhāvuso, bhikkhu cakkhunā rūpaṁ disvā piyarūpe rūpe adhimuccati, appiyarūpe rūpe byāpajjati, anupaṭṭhitakāyassatī viharati parittacetaso,	243	
PA_sn_35:243.4.3	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti …pe…	243	
PA_sn_35:243.4.4	jivhāya rasaṁ sāyitvā …pe…	243	
PA_sn_35:243.4.5	manasā dhammaṁ viññāya piyarūpe dhamme adhimuccati, appiyarūpe dhamme byāpajjati, anupaṭṭhitakāyassatī ca viharati parittacetaso,	243	
PA_sn_35:243.4.6	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.	243	
PA_sn_35:243.4.7	Ayaṁ vuccati, āvuso, bhikkhu avassuto cakkhuviññeyyesu rūpesu …pe…	243	
PA_sn_35:243.4.8	avassuto jivhāviññeyyesu rasesu …pe…	243	
PA_sn_35:243.4.9	avassuto manoviññeyyesu dhammesu.	243	
PA_sn_35:243.4.10	Evaṁvihāriñcāvuso, bhikkhuṁ cakkhuto cepi naṁ māro upasaṅkamati labhateva māro otāraṁ, labhati māro ārammaṇaṁ …pe…	243	
PA_sn_35:243.4.11	jivhāto cepi naṁ māro upasaṅkamati, labhateva māro otāraṁ, labhati māro ārammaṇaṁ …pe…	243	
PA_sn_35:243.4.12	manato cepi naṁ māro upasaṅkamati, labhateva māro otāraṁ, labhati māro ārammaṇaṁ.	243	
PA_sn_35:243.5.1	Seyyathāpi, āvuso, naḷāgāraṁ vā tiṇāgāraṁ vā sukkhaṁ kolāpaṁ terovassikaṁ.	243	
PA_sn_35:243.5.2	Puratthimāya cepi naṁ disāya puriso ādittāya tiṇukkāya upasaṅkameyya, labhetheva aggi otāraṁ, labhetha aggi ārammaṇaṁ;	243	
PA_sn_35:243.5.3	pacchimāya cepi naṁ disāya puriso ādittāya tiṇukkāya upasaṅkameyya …pe…	243	
PA_sn_35:243.5.4	uttarāya cepi naṁ disāya …pe…	243	
PA_sn_35:243.5.5	dakkhiṇāya cepi naṁ disāya …pe…	243	
PA_sn_35:243.5.6	heṭṭhimato cepi naṁ …pe…	243	
PA_sn_35:243.5.7	uparimato cepi naṁ …	243	
PA_sn_35:243.5.8	yato kutoci cepi naṁ puriso ādittāya tiṇukkāya upasaṅkameyya, labhetheva aggi otāraṁ labhetha aggi ārammaṇaṁ.	243	
PA_sn_35:243.5.9	Evameva kho, āvuso, evaṁvihāriṁ bhikkhuṁ cakkhuto cepi naṁ māro upasaṅkamati, labhateva māro otāraṁ, labhati māro ārammaṇaṁ …pe…	243	
PA_sn_35:243.5.10	jivhāto cepi naṁ māro upasaṅkamati …pe…	243	
PA_sn_35:243.5.11	manato cepi naṁ māro upasaṅkamati, labhateva māro otāraṁ, labhati māro ārammaṇaṁ.	243	
PA_sn_35:243.5.12	Evaṁvihāriñcāvuso, bhikkhuṁ rūpā adhibhaṁsu, na bhikkhu rūpe adhibhosi;	243	
PA_sn_35:243.5.13	saddā bhikkhuṁ adhibhaṁsu, na bhikkhu sadde adhibhosi;	243	
PA_sn_35:243.5.14	gandhā bhikkhuṁ adhibhaṁsu, na bhikkhu gandhe adhibhosi;	243	
PA_sn_35:243.5.15	rasā bhikkhuṁ adhibhaṁsu, na bhikkhu rase adhibhosi;	243	
PA_sn_35:243.5.16	phoṭṭhabbā bhikkhuṁ adhibhaṁsu, na bhikkhu phoṭṭhabbe adhibhosi;	243	
PA_sn_35:243.5.17	dhammā bhikkhuṁ adhibhaṁsu, na bhikkhu dhamme adhibhosi.	243	
PA_sn_35:243.5.18_0	Ayaṁ vuccatāvuso, bhikkhu rūpādhibhūto, saddādhibhūto, gandhādhibhūto, rasādhibhūto,	243	
PA_sn_35:243.5.18_1	phoṭṭhabbādhibhūto, dhammādhibhūto, adhibhūto, anadhibhū, adhibhaṁsu naṁ pāpakā akusalā	243	
PA_sn_35:243.5.18_2	dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.	243	
PA_sn_35:243.5.19	Evaṁ kho, āvuso, avassuto hoti.	243	
PA_sn_35:243.6.1	Kathañcāvuso, anavassuto hoti?	243	
PA_sn_35:243.6.2	Idhāvuso, bhikkhu cakkhunā rūpaṁ disvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyassati ca viharati appamāṇacetaso,	243	
PA_sn_35:243.6.3	tañca cetovimuttiṁ paññāvimuttiṁ yathābhūtaṁ pajānāti yatthassa te uppannā pāpakā akusalā dhammā aparisesā nirujjhanti …pe…	243	
PA_sn_35:243.6.4	jivhāya rasaṁ sāyitvā …pe…	243	
PA_sn_35:243.6.5	manasā dhammaṁ viññāya piyarūpe dhamme nādhimuccati, appiyarūpe dhamme na byāpajjati, upaṭṭhitakāyassati ca viharati appamāṇacetaso,	243	
PA_sn_35:243.6.6	tañca cetovimuttiṁ paññāvimuttiṁ yathābhūtaṁ pajānāti yatthassa te uppannā pāpakā akusalā dhammā aparisesā nirujjhanti.	243	
PA_sn_35:243.6.7	Ayaṁ vuccatāvuso, bhikkhu anavassuto cakkhuviññeyyesu rūpesu …pe…	243	
PA_sn_35:243.6.8	anavassuto manoviññeyyesu dhammesu.	243	
PA_sn_35:243.6.9	Evaṁvihāriñcāvuso, bhikkhuṁ cakkhuto cepi naṁ māro upasaṅkamati, neva labhati māro otāraṁ, na labhati māro ārammaṇaṁ …pe…	243	
PA_sn_35:243.6.10	jivhāto cepi naṁ māro upasaṅkamati …pe…	243	
PA_sn_35:243.6.11	manato cepi naṁ māro upasaṅkamati, neva labhati māro otāraṁ, na labhati māro ārammaṇaṁ.	243	
PA_sn_35:243.7.1	Seyyathāpi, āvuso, kūṭāgāraṁ vā sālā vā bahalamattikā addāvalepanā.	243	
PA_sn_35:243.7.2	Puratthimāya cepi naṁ disāya puriso ādittāya tiṇukkāya upasaṅkameyya, neva labhetha aggi otāraṁ, na labhetha aggi ārammaṇaṁ …pe…	243	
PA_sn_35:243.7.3	pacchimāya cepi naṁ …	243	
PA_sn_35:243.7.4	uttarāya cepi naṁ …	243	
PA_sn_35:243.7.5	dakkhiṇāya cepi naṁ …	243	
PA_sn_35:243.7.6	heṭṭhimato cepi naṁ …	243	
PA_sn_35:243.7.7	uparimato cepi naṁ …	243	
PA_sn_35:243.7.8	yato kutoci cepi naṁ puriso ādittāya tiṇukkāya upasaṅkameyya, neva labhetha aggi otāraṁ, na labhetha aggi ārammaṇaṁ.	243	
PA_sn_35:243.7.9	Evameva kho, āvuso, evaṁvihāriṁ bhikkhuṁ cakkhuto cepi naṁ māro upasaṅkamati, neva labhati māro otāraṁ, na labhati māro ārammaṇaṁ …pe…	243	
PA_sn_35:243.7.10	manato cepi naṁ māro upasaṅkamati, neva labhati māro otāraṁ, na labhati māro ārammaṇaṁ.	243	
PA_sn_35:243.7.11	Evaṁvihārī cāvuso, bhikkhu rūpe adhibhosi, na rūpā bhikkhuṁ adhibhaṁsu;	243	
PA_sn_35:243.7.12	sadde bhikkhu adhibhosi, na saddā bhikkhuṁ adhibhaṁsu;	243	
PA_sn_35:243.7.13	gandhe bhikkhu adhibhosi, na gandhā bhikkhuṁ adhibhaṁsu;	243	
PA_sn_35:243.7.14	rase bhikkhu adhibhosi, na rasā bhikkhuṁ adhibhaṁsu;	243	
PA_sn_35:243.7.15	phoṭṭhabbe bhikkhu adhibhosi, na phoṭṭhabbā bhikkhuṁ adhibhaṁsu;	243	
PA_sn_35:243.7.16	dhamme bhikkhu adhibhosi, na dhammā bhikkhuṁ adhibhaṁsu.	243	
PA_sn_35:243.7.17_0	Ayaṁ vuccatāvuso, bhikkhu rūpādhibhū, saddādhibhū, gandhādhibhū, rasādhibhū, phoṭṭhabbādhibhū,	243	
PA_sn_35:243.7.17_1	dhammādhibhū, adhibhū, anadhibhūto, adhibhosi te pāpake akusale dhamme saṅkilesike	243	
PA_sn_35:243.7.17_2	ponobhavike sadare dukkhavipāke āyatiṁ jātijarāmaraṇiye.	243	
PA_sn_35:243.7.18	Evaṁ kho, āvuso, anavassuto hotī”ti.	243	
PA_sn_35:243.8.1	Atha kho bhagavā uṭṭhahitvā āyasmantaṁ mahāmoggallānaṁ āmantesi:	243	
PA_sn_35:243.8.2	“sādhu sādhu, moggallāna.	243	
PA_sn_35:243.8.3	Sādhu kho tvaṁ, moggallāna, bhikkhūnaṁ avassutapariyāyañca anavassutapariyāyañca abhāsī”ti.	243	
PA_sn_35:243.9.1	Idamavoca āyasmā mahāmoggallāno.	243	
PA_sn_35:243.9.2	Samanuñño satthā ahosi.	243	
PA_sn_35:243.9.3	Attamanā te bhikkhū āyasmato mahāmoggallānassa bhāsitaṁ abhinandunti.	243	
PA_sn_35:243.9.4	Chaṭṭhaṁ.	243	
PA_sn_35:244.0.1	Saṁyutta Nikāya 35.244	244	
PA_sn_35:244.0.2	19. Āsīvisavagga	244	
PA_sn_35:244.0.3	Dukkhadhammasutta	244	
PA_sn_35:244.1.1	“Yato kho, bhikkhave, bhikkhu sabbesaṁyeva dukkhadhammānaṁ samudayañca atthaṅgamañca yathābhūtaṁ pajānāti.	244	
PA_sn_35:244.1.2	Tathā kho panassa kāmā diṭṭhā honti, yathāssa kāme passato, yo kāmesu kāmacchando kāmasneho kāmamucchā kāmapariḷāho, so nānuseti.	244	
PA_sn_35:244.1.3	Tathā kho panassa cāro ca vihāro ca anubuddho hoti, yathā carantaṁ viharantaṁ abhijjhādomanassā pāpakā akusalā dhammā nānusenti.	244	
PA_sn_35:244.2.1	Kathañca, bhikkhave, sabbesaṁyeva dukkhadhammānaṁ samudayañca atthaṅgamañca yathābhūtaṁ pajānāti?	244	
PA_sn_35:244.2.2	‘Iti rūpaṁ, iti rūpassa samudayo, iti rūpassa atthaṅgamo;	244	
PA_sn_35:244.2.3	iti vedanā …	244	
PA_sn_35:244.2.4	iti saññā …	244	
PA_sn_35:244.2.5	iti saṅkhārā …	244	
PA_sn_35:244.2.6	iti viññāṇaṁ, iti viññāṇassa samudayo, iti viññāṇassa atthaṅgamo’ti—	244	
PA_sn_35:244.2.7	evaṁ kho, bhikkhave, bhikkhu sabbesaṁyeva dukkhadhammānaṁ samudayañca atthaṅgamañca yathābhūtaṁ pajānāti.	244	
PA_sn_35:244.3.1	Kathañca, bhikkhave, bhikkhuno kāmā diṭṭhā honti? Yathāssa kāme passato, yo kāmesu kāmacchando kāmasneho kāmamucchā kāmapariḷāho, so nānuseti.	244	
PA_sn_35:244.3.2_0	Seyyathāpi, bhikkhave, aṅgārakāsu sādhikaporisā puṇṇā aṅgārānaṁ vītaccikānaṁ vītadhūmānaṁ.	244	
PA_sn_35:244.3.2_1	Atha puriso āgaccheyya jīvitukāmo amaritukāmo sukhakāmo dukkhapaṭikūlo. Tamenaṁ dve	244	
PA_sn_35:244.3.2_2	balavanto purisā nānābāhāsu gahetvā, taṁ aṅgārakāsuṁ upakaḍḍheyyuṁ. So iticīticeva kāyaṁ sannāmeyya.	244	
PA_sn_35:244.3.3	Taṁ kissa hetu?	244	
PA_sn_35:244.3.4	Ñātañhi, bhikkhave, tassa purisassa imañcāhaṁ aṅgārakāsuṁ papatissāmi, tatonidānaṁ maraṇaṁ vā nigacchissāmi maraṇamattaṁ vā dukkhanti.	244	
PA_sn_35:244.3.5	Evameva kho, bhikkhave, bhikkhuno aṅgārakāsūpamā kāmā diṭṭhā honti, yathāssa kāme passato, yo kāmesu kāmacchando kāmasneho kāmamucchā kāmapariḷāho, so nānuseti.	244	
PA_sn_35:244.4.1	Kathañca, bhikkhave, bhikkhuno cāro ca vihāro ca anubuddho hoti, yathā carantaṁ viharantaṁ abhijjhādomanassā pāpakā akusalā dhammā nānussavanti?	244	
PA_sn_35:244.4.2_0	Seyyathāpi, bhikkhave, puriso bahukaṇṭakaṁ dāyaṁ paviseyya. Tassa puratopi kaṇṭako,	244	
PA_sn_35:244.4.2_1	pacchatopi kaṇṭako, uttaratopi kaṇṭako, dakkhiṇatopi kaṇṭako, heṭṭhatopi kaṇṭako,	244	
PA_sn_35:244.4.2_2	uparitopi kaṇṭako. So satova abhikkameyya, satova paṭikkameyya: ‘mā maṁ kaṇṭako’ti.	244	
PA_sn_35:244.4.3	Evameva kho, bhikkhave, yaṁ loke piyarūpaṁ sātarūpaṁ, ayaṁ vuccati ariyassa vinaye kaṇṭako”ti.	244	
PA_sn_35:244.4.4	Iti viditvā saṁvaro ca asaṁvaro ca veditabbo.	244	
PA_sn_35:244.5.1	Kathañca, bhikkhave, asaṁvaro hoti?	244	
PA_sn_35:244.5.2	Idha, bhikkhave, bhikkhu cakkhunā rūpaṁ disvā piyarūpe rūpe adhimuccati, appiyarūpe rūpe byāpajjati, anupaṭṭhitakāyassati ca viharati parittacetaso,	244	
PA_sn_35:244.5.3	tañca cetovimuttiṁ paññāvimuttiṁ yathābhūtaṁ nappajānāti, yatthassa te uppannā pāpakā akusalā dhammā aparisesā nirujjhanti …pe…	244	
PA_sn_35:244.5.4	jivhāya rasaṁ sāyitvā …pe…	244	
PA_sn_35:244.5.5	manasā dhammaṁ viññāya piyarūpe dhamme adhimuccati, appiyarūpe dhamme byāpajjati, anupaṭṭhitakāyassati ca viharati parittacetaso,	244	
PA_sn_35:244.5.6	tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.	244	
PA_sn_35:244.5.7	Evaṁ kho, bhikkhave, asaṁvaro hoti.	244	
PA_sn_35:244.6.1	Kathañca, bhikkhave, saṁvaro hoti?	244	
PA_sn_35:244.6.2	Idha, bhikkhave, bhikkhu cakkhunā rūpaṁ disvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyassati ca viharati appamāṇacetaso,	244	
PA_sn_35:244.6.3	tañca cetovimuttiṁ paññāvimuttiṁ yathābhūtaṁ pajānāti, yatthassa te uppannā pāpakā akusalā dhammā aparisesā nirujjhanti …pe…	244	
PA_sn_35:244.6.4	jivhāya rasaṁ sāyitvā …pe…	244	
PA_sn_35:244.6.5	manasā dhammaṁ viññāya piyarūpe dhamme nādhimuccati, appiyarūpe dhamme na byāpajjati, upaṭṭhitakāyassati ca viharati appamāṇacetaso,	244	
PA_sn_35:244.6.6	tañca cetovimuttiṁ paññāvimuttiṁ yathābhūtaṁ pajānāti, yatthassa te uppannā pāpakā akusalā dhammā aparisesā nirujjhanti.	244	
PA_sn_35:244.6.7	Evaṁ kho, bhikkhave, saṁvaro hoti.	244	
PA_sn_35:244.7.1_0	Tassa ce, bhikkhave, bhikkhuno evaṁ carato evaṁ viharato kadāci karahaci satisammosā	244	
PA_sn_35:244.7.1_1	uppajjanti, pāpakā akusalā sarasaṅkappā saṁyojaniyā, dandho, bhikkhave, satuppādo.	244	
PA_sn_35:244.7.1_2	Atha kho naṁ khippameva pajahati vinodeti byantīkaroti anabhāvaṁ gameti.	244	
PA_sn_35:244.8.1_0	Seyyathāpi, bhikkhave, puriso divasaṁsantatte ayokaṭāhe dve vā tīṇi vā udakaphusitāni	244	
PA_sn_35:244.8.1_1	nipāteyya. Dandho, bhikkhave, udakaphusitānaṁ nipāto, atha kho naṁ khippameva parikkhayaṁ	244	
PA_sn_35:244.8.1_2	pariyādānaṁ gaccheyya.	244	
PA_sn_35:244.8.2_0	Evameva kho, bhikkhave, tassa ce bhikkhuno evaṁ carato, evaṁ viharato kadāci karahaci	244	
PA_sn_35:244.8.2_1	satisammosā uppajjanti pāpakā akusalā sarasaṅkappā saṁyojaniyā, dandho, bhikkhave,	244	
PA_sn_35:244.8.2_2	satuppādo. Atha kho naṁ khippameva pajahati vinodeti byantīkaroti anabhāvaṁ gameti.	244	
PA_sn_35:244.8.3	Evaṁ kho, bhikkhave, bhikkhuno cāro ca vihāro ca anubuddho hoti; yathā carantaṁ viharantaṁ abhijjhādomanassā pāpakā akusalā dhammā nānussavanti.	244	
PA_sn_35:244.8.4	Tañce, bhikkhave, bhikkhuṁ evaṁ carantaṁ evaṁ viharantaṁ rājāno vā rājamahāmattā vā mittā vā amaccā vā ñātī vā sālohitā vā, bhogehi abhihaṭṭhuṁ pavāreyyuṁ:	244	
PA_sn_35:244.8.5	‘ehi, bho purisa, kiṁ te ime kāsāvā anudahanti,	244	
PA_sn_35:244.8.6	kiṁ muṇḍo kapālamanucarasi,	244	
PA_sn_35:244.8.7	ehi hīnāyāvattitvā bhoge ca bhuñjassu, puññāni ca karohī’ti.	244	
PA_sn_35:244.8.8	So vata, bhikkhave, bhikkhu evaṁ caranto evaṁ viharanto sikkhaṁ paccakkhāya hīnāyāvattissatīti netaṁ ṭhānaṁ vijjati.	244	
PA_sn_35:244.9.1_0	Seyyathāpi, bhikkhave, gaṅgā nadī pācīnaninnā pācīnapoṇā pācīnapabbhārā. Atha mahājanakāyo	244	
PA_sn_35:244.9.1_1	āgaccheyya kuddālapiṭakaṁ ādāya: ‘mayaṁ imaṁ gaṅgaṁ nadiṁ pacchāninnaṁ karissāma	244	
PA_sn_35:244.9.1_2	pacchāpoṇaṁ pacchāpabbhāran’ti.	244	
PA_sn_35:244.9.2	Taṁ kiṁ maññatha, bhikkhave,	244	
PA_sn_35:244.9.3	api nu kho so mahājanakāyo gaṅgaṁ nadiṁ pacchāninnaṁ kareyya pacchāpoṇaṁ pacchāpabbhāran”ti?	244	
PA_sn_35:244.9.4	“No hetaṁ, bhante”.	244	
PA_sn_35:244.9.5	“Taṁ kissa hetu”?	244	
PA_sn_35:244.9.6	“Gaṅgā, bhante, nadī pācīnaninnā pācīnapoṇā pācīnapabbhārā;	244	
PA_sn_35:244.9.7	sā na sukarā pacchāninnā kātuṁ pacchāpoṇā pacchāpabbhārā.	244	
PA_sn_35:244.9.8	Yāvadeva ca pana so mahājanakāyo kilamathassa vighātassa bhāgī assā”ti.	244	
PA_sn_35:244.9.9	“Evameva kho, bhikkhave, tañce bhikkhuṁ evaṁ carantaṁ evaṁ viharantaṁ rājāno vā rājamahāmattā vā mittā vā amaccā vā ñātī vā sālohitā vā bhogehi abhihaṭṭhuṁ pavāreyyuṁ:	244	
PA_sn_35:244.9.10	‘ehi, bho purisa, kiṁ te ime kāsāvā anudahanti,	244	
PA_sn_35:244.9.11	kiṁ muṇḍo kapālamanucarasi,	244	
PA_sn_35:244.9.12	ehi hīnāyāvattitvā bhoge ca bhuñjassu, puññāni ca karohī’ti.	244	
PA_sn_35:244.9.13	So vata, bhikkhave, bhikkhu evaṁ caranto evaṁ viharanto sikkhaṁ paccakkhāya hīnāyāvattissatīti netaṁ ṭhānaṁ vijjati.	244	
PA_sn_35:244.9.14	Taṁ kissa hetu?	244	
PA_sn_35:244.9.15	Yañhi taṁ, bhikkhave, cittaṁ dīgharattaṁ vivekaninnaṁ vivekapoṇaṁ vivekapabbhāraṁ, tathā hīnāyāvattissatīti netaṁ ṭhānaṁ vijjatī”ti.	244	
PA_sn_35:244.9.16	Sattamaṁ.	244	
PA_sn_35:245.0.1	Saṁyutta Nikāya 35.245	245	
PA_sn_35:245.0.2	19. Āsīvisavagga	245	
PA_sn_35:245.0.3	Kiṁsukopamasutta	245	
PA_sn_35:245.1.1	Atha kho aññataro bhikkhu yenaññataro bhikkhu tenupasaṅkami; upasaṅkamitvā taṁ bhikkhuṁ etadavoca:	245	
PA_sn_35:245.1.2	“kittāvatā nu kho, āvuso, bhikkhuno dassanaṁ suvisuddhaṁ hotī”ti?	245	
PA_sn_35:245.1.3	“Yato kho, āvuso, bhikkhu channaṁ phassāyatanānaṁ samudayañca atthaṅgamañca yathābhūtaṁ pajānāti, ettāvatā kho, āvuso, bhikkhuno dassanaṁ suvisuddhaṁ hotī”ti.	245	
PA_sn_35:245.2.1	Atha kho so bhikkhu asantuṭṭho tassa bhikkhussa pañhaveyyākaraṇena, yenaññataro bhikkhu tenupasaṅkami; upasaṅkamitvā taṁ bhikkhuṁ etadavoca:	245	
PA_sn_35:245.2.2	“kittāvatā nu kho, āvuso, bhikkhuno dassanaṁ suvisuddhaṁ hotī”ti?	245	
PA_sn_35:245.2.3	“Yato kho, āvuso, bhikkhu pañcannaṁ upādānakkhandhānaṁ samudayañca atthaṅgamañca yathābhūtaṁ pajānāti, ettāvatā kho, āvuso, bhikkhuno dassanaṁ suvisuddhaṁ hotī”ti.	245	
PA_sn_35:245.3.1	Atha kho so bhikkhu asantuṭṭho tassa bhikkhussa pañhaveyyākaraṇena, yenaññataro bhikkhu tenupasaṅkami; upasaṅkamitvā taṁ bhikkhuṁ etadavoca:	245	
PA_sn_35:245.3.2	“kittāvatā nu kho, āvuso, bhikkhuno dassanaṁ suvisuddhaṁ hotī”ti?	245	
PA_sn_35:245.3.3	“Yato kho, āvuso, bhikkhu catunnaṁ mahābhūtānaṁ samudayañca atthaṅgamañca yathābhūtaṁ pajānāti, ettāvatā kho, āvuso, bhikkhuno dassanaṁ suvisuddhaṁ hotī”ti.	245	
PA_sn_35:245.4.1	Atha kho so bhikkhu asantuṭṭho tassa bhikkhussa pañhaveyyākaraṇena, yenaññataro bhikkhu tenupasaṅkami; upasaṅkamitvā taṁ bhikkhuṁ etadavoca:	245	
PA_sn_35:245.4.2	“kittāvatā nu kho, āvuso, bhikkhuno dassanaṁ suvisuddhaṁ hotī”ti?	245	
PA_sn_35:245.4.3	“Yato kho, āvuso, bhikkhu yaṁ kiñci samudayadhammaṁ, sabbaṁ taṁ nirodhadhammanti yathābhūtaṁ pajānāti, ettāvatā kho, āvuso, bhikkhuno dassanaṁ suvisuddhaṁ hotī”ti.	245	
PA_sn_35:245.5.1_0	Atha kho so bhikkhu asantuṭṭho tassa bhikkhussa pañhaveyyākaraṇena, yena bhagavā	245	
PA_sn_35:245.5.1_1	tenupasaṅkami; upasaṅkamitvā bhagavantaṁ etadavoca: “idhāhaṁ, bhante, yenaññataro	245	
PA_sn_35:245.5.1_2	bhikkhu tenupasaṅkamiṁ; upasaṅkamitvā taṁ bhikkhuṁ etadavocaṁ:	245	
PA_sn_35:245.5.2	‘kittāvatā nu kho, āvuso, bhikkhuno dassanaṁ suvisuddhaṁ hotī’ti?	245	
PA_sn_35:245.5.3	Evaṁ vutte, bhante, so bhikkhu maṁ etadavoca:	245	
PA_sn_35:245.5.4	‘yato kho, āvuso, bhikkhu channaṁ phassāyatanānaṁ samudayañca atthaṅgamañca yathābhūtaṁ pajānāti, ettāvatā kho, āvuso, bhikkhuno dassanaṁ suvisuddhaṁ hotī’ti.	245	
PA_sn_35:245.5.5	Atha khvāhaṁ, bhante, asantuṭṭho tassa bhikkhussa pañhaveyyākaraṇena, yenaññataro bhikkhu tenupasaṅkamiṁ; upasaṅkamitvā taṁ bhikkhuṁ etadavocaṁ:	245	
PA_sn_35:245.5.6	‘kittāvatā nu kho, āvuso, bhikkhuno dassanaṁ suvisuddhaṁ hotī’ti?	245	
PA_sn_35:245.5.7	Evaṁ vutte, bhante, so bhikkhu maṁ etadavoca:	245	
PA_sn_35:245.5.8	‘yato kho, āvuso, bhikkhu pañcannaṁ upādānakkhandhānaṁ …pe…	245	
PA_sn_35:245.5.9	catunnaṁ mahābhūtānaṁ samudayañca atthaṅgamañca yathābhūtaṁ pajānāti …pe…	245	
PA_sn_35:245.5.10	yaṁ kiñci samudayadhammaṁ sabbaṁ taṁ nirodhadhammanti yathābhūtaṁ pajānāti, ettāvatā kho, āvuso, bhikkhuno dassanaṁ suvisuddhaṁ hotī’ti.	245	
PA_sn_35:245.5.11	Atha khvāhaṁ, bhante, asantuṭṭho tassa bhikkhussa pañhaveyyākaraṇena yena bhagavā tenupasaṅkamiṁ (…).	245	
PA_sn_35:245.5.12	Kittāvatā nu kho, bhante, bhikkhuno dassanaṁ suvisuddhaṁ hotī”ti?	245	
PA_sn_35:245.6.1	“Seyyathāpi, bhikkhu, purisassa kiṁsuko adiṭṭhapubbo assa.	245	
PA_sn_35:245.6.2	So yenaññataro puriso kiṁsukassa dassāvī tenupasaṅkameyya. Upasaṅkamitvā taṁ purisaṁ evaṁ vadeyya:	245	
PA_sn_35:245.6.3	‘kīdiso, bho purisa, kiṁsuko’ti?	245	
PA_sn_35:245.6.4	So evaṁ vadeyya:	245	
PA_sn_35:245.6.5	‘kāḷako kho, ambho purisa, kiṁsuko—seyyathāpi jhāmakhāṇū’ti.	245	
PA_sn_35:245.6.6	Tena kho pana, bhikkhu, samayena tādisovassa kiṁsuko yathāpi tassa purisassa dassanaṁ.	245	
PA_sn_35:245.7.1	Atha kho so, bhikkhu, puriso asantuṭṭho tassa purisassa pañhaveyyākaraṇena, yenaññataro puriso kiṁsukassa dassāvī tenupasaṅkameyya; upasaṅkamitvā taṁ purisaṁ evaṁ vadeyya:	245	
PA_sn_35:245.7.2	‘kīdiso, bho purisa, kiṁsuko’ti?	245	
PA_sn_35:245.7.3	So evaṁ vadeyya:	245	
PA_sn_35:245.7.4	‘lohitako kho, ambho purisa, kiṁsuko—seyyathāpi maṁsapesī’ti.	245	
PA_sn_35:245.7.5	Tena kho pana, bhikkhu, samayena tādisovassa kiṁsuko yathāpi tassa purisassa dassanaṁ.	245	
PA_sn_35:245.7.6	Atha kho so bhikkhu puriso asantuṭṭho tassa purisassa pañhaveyyākaraṇena, yenaññataro puriso kiṁsukassa dassāvī tenupasaṅkameyya; upasaṅkamitvā taṁ purisaṁ evaṁ vadeyya:	245	
PA_sn_35:245.7.7	‘kīdiso, bho purisa, kiṁsuko’ti?	245	
PA_sn_35:245.7.8	So evaṁ vadeyya:	245	
PA_sn_35:245.7.9	‘ocīrakajāto kho, ambho purisa, kiṁsuko ādinnasipāṭiko—seyyathāpi sirīso’ti.	245	
PA_sn_35:245.7.10	Tena kho pana, bhikkhu, samayena tādisovassa kiṁsuko, yathāpi tassa purisassa dassanaṁ.	245	
PA_sn_35:245.7.11	Atha kho so bhikkhu puriso asantuṭṭho tassa purisassa pañhaveyyākaraṇena, yenaññataro puriso kiṁsukassa dassāvī tenupasaṅkameyya; upasaṅkamitvā taṁ purisaṁ evaṁ vadeyya:	245	
PA_sn_35:245.7.12	‘kīdiso, bho purisa, kiṁsuko’ti?	245	
PA_sn_35:245.7.13	So evaṁ vadeyya:	245	
PA_sn_35:245.7.14	‘bahalapattapalāso sandacchāyo kho, ambho purisa, kiṁsuko—seyyathāpi nigrodho’ti.	245	
PA_sn_35:245.7.15	Tena kho pana, bhikkhu, samayena tādisovassa kiṁsuko, yathāpi tassa purisassa dassanaṁ.	245	
PA_sn_35:245.7.16	Evameva kho, bhikkhu, yathā yathā adhimuttānaṁ tesaṁ sappurisānaṁ dassanaṁ suvisuddhaṁ hoti tathā tathā kho tehi sappurisehi byākataṁ.	245	
PA_sn_35:245.8.1	Seyyathāpi, bhikkhu, rañño paccantimaṁ nagaraṁ daḷhuddhāpaṁ daḷhapākāratoraṇaṁ chadvāraṁ.	245	
PA_sn_35:245.8.2	Tatrassa dovāriko paṇḍito byatto medhāvī, aññātānaṁ nivāretā, ñātānaṁ pavesetā.	245	
PA_sn_35:245.8.3	Puratthimāya disāya āgantvā sīghaṁ dūtayugaṁ taṁ dovārikaṁ evaṁ vadeyya:	245	
PA_sn_35:245.8.4	‘kahaṁ, bho purisa, imassa nagarassa nagarassāmī’ti?	245	
PA_sn_35:245.8.5	So evaṁ vadeyya:	245	
PA_sn_35:245.8.6	‘eso, bhante, majjhe siṅghāṭake nisinno’ti.	245	
PA_sn_35:245.8.7	Atha kho taṁ sīghaṁ dūtayugaṁ nagarassāmikassa yathābhūtaṁ vacanaṁ niyyātetvā yathāgatamaggaṁ paṭipajjeyya.	245	
PA_sn_35:245.8.8	Pacchimāya disāya āgantvā sīghaṁ dūtayugaṁ …pe…	245	
PA_sn_35:245.8.9	uttarāya disāya …	245	
PA_sn_35:245.8.10	dakkhiṇāya disāya āgantvā sīghaṁ dūtayugaṁ taṁ dovārikaṁ evaṁ vadeyya:	245	
PA_sn_35:245.8.11	‘kahaṁ, bho purisa, imassa nagarassāmī’ti?	245	
PA_sn_35:245.8.12	So evaṁ vadeyya:	245	
PA_sn_35:245.8.13	‘eso, bhante, majjhe siṅghāṭake nisinno’ti.	245	
PA_sn_35:245.8.14	Atha kho taṁ sīghaṁ dūtayugaṁ nagarassāmikassa yathābhūtaṁ vacanaṁ niyyātetvā yathāgatamaggaṁ paṭipajjeyya.	245	
PA_sn_35:245.9.1	Upamā kho myāyaṁ, bhikkhu, katā atthassa viññāpanāya.	245	
PA_sn_35:245.9.2	Ayañcettha attho:	245	
PA_sn_35:245.9.3	‘nagaran’ti kho, bhikkhu, imassetaṁ cātumahābhūtikassa kāyassa adhivacanaṁ mātāpettikasambhavassa odanakummāsūpacayassa aniccucchādanaparimaddanabhedanaviddhaṁsanadhammassa.	245	
PA_sn_35:245.9.4	‘Cha dvārā’ti kho, bhikkhu, channetaṁ ajjhattikānaṁ āyatanānaṁ adhivacanaṁ.	245	
PA_sn_35:245.9.5	‘Dovāriko’ti kho, bhikkhu, satiyā etaṁ adhivacanaṁ.	245	
PA_sn_35:245.9.6	‘Sīghaṁ dūtayugan’ti kho, bhikkhu, samathavipassanānetaṁ adhivacanaṁ.	245	
PA_sn_35:245.9.7	‘Nagarassāmī’ti kho, bhikkhu, viññāṇassetaṁ adhivacanaṁ.	245	
PA_sn_35:245.9.8	‘Majjhe siṅghāṭako’ti kho, bhikkhu, catunnetaṁ mahābhūtānaṁ adhivacanaṁ—	245	
PA_sn_35:245.9.9	pathavīdhātuyā, āpodhātuyā, tejodhātuyā, vāyodhātuyā.	245	
PA_sn_35:245.9.10	‘Yathābhūtaṁ vacanan’ti kho, bhikkhu, nibbānassetaṁ adhivacanaṁ.	245	
PA_sn_35:245.9.11	‘Yathāgatamaggo’ti kho, bhikkhu, ariyassetaṁ aṭṭhaṅgikassa maggassa adhivacanaṁ, seyyathidaṁ—	245	
PA_sn_35:245.9.12	sammādiṭṭhiyā …pe… sammāsamādhissā”ti.	245	
PA_sn_35:245.9.13	Aṭṭhamaṁ.	245	
PA_sn_35:246.0.1	Saṁyutta Nikāya 35.246	246	
PA_sn_35:246.0.2	19. Āsīvisavagga	246	
PA_sn_35:246.0.3	Vīṇopamasutta	246	
PA_sn_35:246.1.1	“Yassa kassaci, bhikkhave, bhikkhussa vā bhikkhuniyā vā cakkhuviññeyyesu rūpesu uppajjeyya chando vā rāgo vā doso vā moho vā paṭighaṁ vāpi cetaso, tato cittaṁ nivāreyya.	246	
PA_sn_35:246.1.2	Sabhayo ceso maggo sappaṭibhayo ca sakaṇṭako ca sagahano ca ummaggo ca kummaggo ca duhitiko ca.	246	
PA_sn_35:246.1.3	Asappurisasevito ceso maggo, na ceso maggo sappurisehi sevito.	246	
PA_sn_35:246.1.4	Na tvaṁ etaṁ arahasīti.	246	
PA_sn_35:246.1.5	Tato cittaṁ nivāraye cakkhuviññeyyehi rūpehi …pe…	246	
PA_sn_35:246.1.6	yassa kassaci, bhikkhave, bhikkhussa vā bhikkhuniyā vā jivhāviññeyyesu rasesu …pe…	246	
PA_sn_35:246.1.7	manoviññeyyesu dhammesu uppajjeyya chando vā rāgo vā doso vā moho vā paṭighaṁ vāpi cetaso tato cittaṁ nivāreyya.	246	
PA_sn_35:246.1.8	Sabhayo ceso maggo sappaṭibhayo ca sakaṇṭako ca sagahano ca ummaggo ca kummaggo ca duhitiko ca.	246	
PA_sn_35:246.1.9	Asappurisasevito ceso maggo, na ceso maggo sappurisehi sevito.	246	
PA_sn_35:246.1.10	Na tvaṁ etaṁ arahasīti.	246	
PA_sn_35:246.1.11	Tato cittaṁ nivāraye manoviññeyyehi dhammehi.	246	
PA_sn_35:246.2.1	Seyyathāpi, bhikkhave, kiṭṭhaṁ sampannaṁ.	246	
PA_sn_35:246.2.2	Kiṭṭhārakkho ca pamatto, goṇo ca kiṭṭhādo aduṁ kiṭṭhaṁ otaritvā yāvadatthaṁ madaṁ āpajjeyya pamādaṁ āpajjeyya;	246	
PA_sn_35:246.2.3	evameva kho, bhikkhave, assutavā puthujjano chasu phassāyatanesu asaṁvutakārī pañcasu kāmaguṇesu yāvadatthaṁ madaṁ āpajjati pamādaṁ āpajjati.	246	
PA_sn_35:246.3.1	Seyyathāpi, bhikkhave, kiṭṭhaṁ sampannaṁ kiṭṭhārakkho ca appamatto goṇo ca kiṭṭhādo aduṁ kiṭṭhaṁ otareyya.	246	
PA_sn_35:246.3.2	Tamenaṁ kiṭṭhārakkho nāsāyaṁ suggahitaṁ gaṇheyya.	246	
PA_sn_35:246.3.3	Nāsāyaṁ suggahitaṁ gahetvā uparighaṭāyaṁ suniggahitaṁ niggaṇheyya.	246	
PA_sn_35:246.3.4	Uparighaṭāyaṁ suniggahitaṁ niggahetvā daṇḍena sutāḷitaṁ tāḷeyya.	246	
PA_sn_35:246.3.5	Daṇḍena sutāḷitaṁ tāḷetvā osajjeyya.	246	
PA_sn_35:246.3.6	Dutiyampi kho, bhikkhave …pe…	246	
PA_sn_35:246.3.7	tatiyampi kho, bhikkhave, goṇo kiṭṭhādo aduṁ kiṭṭhaṁ otareyya.	246	
PA_sn_35:246.3.8	Tamenaṁ kiṭṭhārakkho nāsāyaṁ suggahitaṁ gaṇheyya.	246	
PA_sn_35:246.3.9	Nāsāyaṁ suggahitaṁ gahetvā uparighaṭāyaṁ suniggahitaṁ niggaṇheyya.	246	
PA_sn_35:246.3.10	Uparighaṭāyaṁ suniggahitaṁ niggahetvā daṇḍena sutāḷitaṁ tāḷeyya.	246	
PA_sn_35:246.3.11	Daṇḍena sutāḷitaṁ tāḷetvā osajjeyya.	246	
PA_sn_35:246.3.12	Evañhi so, bhikkhave, goṇo kiṭṭhādo gāmagato vā araññagato vā, ṭhānabahulo vā assa nisajjabahulo vā na taṁ kiṭṭhaṁ puna otareyya—	246	
PA_sn_35:246.3.13	tameva purimaṁ daṇḍasamphassaṁ samanussaranto.	246	
PA_sn_35:246.3.14	Evameva kho, bhikkhave, yato kho bhikkhuno chasu phassāyatanesu cittaṁ udujitaṁ hoti sudujitaṁ, ajjhattameva santiṭṭhati, sannisīdati, ekodi hoti, samādhiyati.	246	
PA_sn_35:246.4.1	Seyyathāpi, bhikkhave, rañño vā rājamahāmattassa vā vīṇāya saddo assutapubbo assa.	246	
PA_sn_35:246.4.2	So vīṇāsaddaṁ suṇeyya.	246	
PA_sn_35:246.4.3	So evaṁ vadeyya:	246	
PA_sn_35:246.4.4	‘ambho, kassa nu kho eso saddo evaṁrajanīyo evaṅkamanīyo evaṁmadanīyo evaṁmucchanīyo evambandhanīyo’ti?	246	
PA_sn_35:246.4.5	Tamenaṁ evaṁ vadeyyuṁ:	246	
PA_sn_35:246.4.6	‘esā, kho, bhante, vīṇā nāma, yassā eso saddo evaṁrajanīyo evaṅkamanīyo evaṁmadanīyo evaṁmucchanīyo evambandhanīyo’ti.	246	
PA_sn_35:246.4.7	So evaṁ vadeyya:	246	
PA_sn_35:246.4.8	‘gacchatha me, bho, taṁ vīṇaṁ āharathā’ti.	246	
PA_sn_35:246.4.9	Tassa taṁ vīṇaṁ āhareyyuṁ.	246	
PA_sn_35:246.4.10	Tamenaṁ evaṁ vadeyyuṁ:	246	
PA_sn_35:246.4.11	‘ayaṁ kho sā, bhante, vīṇā yassā eso saddo evaṁrajanīyo evaṅkamanīyo evaṁmadanīyo evaṁmucchanīyo evambandhanīyo’ti.	246	
PA_sn_35:246.4.12	So evaṁ vadeyya:	246	
PA_sn_35:246.4.13	‘alaṁ me, bho, tāya vīṇāya, tameva me saddaṁ āharathā’ti.	246	
PA_sn_35:246.4.14	Tamenaṁ evaṁ vadeyyuṁ:	246	
PA_sn_35:246.4.15	‘ayaṁ kho, bhante, vīṇā nāma anekasambhārā mahāsambhārā.	246	
PA_sn_35:246.4.16	Anekehi sambhārehi samāraddhā vadati, seyyathidaṁ—	246	
PA_sn_35:246.4.17_0	doṇiñca paṭicca cammañca paṭicca daṇḍañca paṭicca upadhāraṇe ca paṭicca tantiyo ca	246	
PA_sn_35:246.4.17_1	paṭicca koṇañca paṭicca purisassa ca tajjaṁ vāyāmaṁ paṭicca evāyaṁ, bhante, vīṇā	246	
PA_sn_35:246.4.17_2	nāma anekasambhārā mahāsambhārā.	246	
PA_sn_35:246.4.18	Anekehi sambhārehi samāraddhā vadatī’ti.	246	
PA_sn_35:246.4.19	So taṁ vīṇaṁ dasadhā vā satadhā vā phāleyya, dasadhā vā satadhā vā taṁ phāletvā sakalikaṁ sakalikaṁ kareyya.	246	
PA_sn_35:246.4.20	Sakalikaṁ sakalikaṁ karitvā agginā ḍaheyya, agginā ḍahitvā masiṁ kareyya.	246	
PA_sn_35:246.4.21	Masiṁ karitvā mahāvāte vā ophuneyya, nadiyā vā sīghasotāya pavāheyya.	246	
PA_sn_35:246.4.22	So evaṁ vadeyya:	246	
PA_sn_35:246.4.23	‘asatī kirāyaṁ, bho, vīṇā nāma, yathevaṁ yaṁ kiñci vīṇā nāma ettha ca panāyaṁ jano ativelaṁ pamatto palaḷito’ti.	246	
PA_sn_35:246.4.24_0	Evameva kho, bhikkhave, bhikkhu rūpaṁ samanvesati yāvatā rūpassa gati, vedanaṁ samanvesati	246	
PA_sn_35:246.4.24_1	yāvatā vedanāya gati, saññaṁ samanvesati yāvatā saññāya gati, saṅkhāre samanvesati	246	
PA_sn_35:246.4.24_2	yāvatā saṅkhārānaṁ gati, viññāṇaṁ samanvesati yāvatā viññāṇassa gati.	246	
PA_sn_35:246.4.25	Tassa rūpaṁ samanvesato yāvatā rūpassa gati, vedanaṁ samanvesato …pe…	246	
PA_sn_35:246.4.26	saññaṁ …	246	
PA_sn_35:246.4.27	saṅkhāre …	246	
PA_sn_35:246.4.28	viññāṇaṁ samanvesato yāvatā viññāṇassa gati.	246	
PA_sn_35:246.4.29	Yampissa taṁ hoti ahanti vā mamanti vā asmīti vā tampi tassa na hotī”ti.	246	
PA_sn_35:246.4.30	Navamaṁ.	246	
PA_sn_35:247.0.1	Saṁyutta Nikāya 35.247	247	
PA_sn_35:247.0.2	19. Āsīvisavagga	247	
PA_sn_35:247.0.3	Chappāṇakopamasutta	247	
PA_sn_35:247.1.1	“Seyyathāpi, bhikkhave, puriso arugatto pakkagatto saravanaṁ paviseyya.	247	
PA_sn_35:247.1.2	Tassa kusakaṇṭakā ceva pāde vijjheyyuṁ, sarapattāni ca gattāni vilekheyyuṁ.	247	
PA_sn_35:247.1.3	Evañhi so, bhikkhave, puriso bhiyyoso mattāya tatonidānaṁ dukkhaṁ domanassaṁ paṭisaṁvediyetha.	247	
PA_sn_35:247.1.4	Evameva kho, bhikkhave, idhekacco bhikkhu gāmagato vā araññagato vā labhati vattāraṁ:	247	
PA_sn_35:247.1.5	‘ayañca so āyasmā evaṅkārī evaṁsamācāro asucigāmakaṇṭako’ti.	247	
PA_sn_35:247.1.6	Taṁ kaṇṭakoti iti viditvā saṁvaro ca asaṁvaro ca veditabbo.	247	
PA_sn_35:247.2.1	Kathañca, bhikkhave, asaṁvaro hoti?	247	
PA_sn_35:247.2.2	Idha, bhikkhave, bhikkhu cakkhunā rūpaṁ disvā piyarūpe rūpe adhimuccati, appiyarūpe rūpe byāpajjati, anupaṭṭhitakāyassati ca viharati parittacetaso.	247	
PA_sn_35:247.2.3	Tañca cetovimuttiṁ paññāvimuttiṁ yathābhūtaṁ nappajānāti, yatthassa te uppannā pāpakā akusalā dhammā aparisesā nirujjhanti.	247	
PA_sn_35:247.2.4	Sotena saddaṁ sutvā …	247	
PA_sn_35:247.2.5	ghānena gandhaṁ ghāyitvā …	247	
PA_sn_35:247.2.6	jivhāya rasaṁ sāyitvā …	247	
PA_sn_35:247.2.7	kāyena phoṭṭhabbaṁ phusitvā …	247	
PA_sn_35:247.2.8	manasā dhammaṁ viññāya piyarūpe dhamme adhimuccati, appiyarūpe dhamme byāpajjati, anupaṭṭhitakāyassati ca viharati parittacetaso,	247	
PA_sn_35:247.2.9	tañca cetovimuttiṁ paññāvimuttiṁ yathābhūtaṁ nappajānāti, yatthassa te uppannā pāpakā akusalā dhammā aparisesā nirujjhanti.	247	
PA_sn_35:247.3.1	Seyyathāpi, bhikkhave, puriso chappāṇake gahetvā nānāvisaye nānāgocare daḷhāya rajjuyā bandheyya.	247	
PA_sn_35:247.3.2	Ahiṁ gahetvā daḷhāya rajjuyā bandheyya.	247	
PA_sn_35:247.3.3	Susumāraṁ gahetvā daḷhāya rajjuyā bandheyya.	247	
PA_sn_35:247.3.4	Pakkhiṁ gahetvā daḷhāya rajjuyā bandheyya.	247	
PA_sn_35:247.3.5	Kukkuraṁ gahetvā daḷhāya rajjuyā bandheyya.	247	
PA_sn_35:247.3.6	Siṅgālaṁ gahetvā daḷhāya rajjuyā bandheyya.	247	
PA_sn_35:247.3.7	Makkaṭaṁ gahetvā daḷhāya rajjuyā bandheyya.	247	
PA_sn_35:247.3.8	Daḷhāya rajjuyā bandhitvā majjhe gaṇṭhiṁ karitvā ossajjeyya.	247	
PA_sn_35:247.3.9	Atha kho, te, bhikkhave, chappāṇakā nānāvisayā nānāgocarā sakaṁ sakaṁ gocaravisayaṁ āviñcheyyuṁ—	247	
PA_sn_35:247.3.10_0	ahi āviñcheyya ‘vammikaṁ pavekkhāmī’ti, susumāro āviñcheyya ‘udakaṁ pavekkhāmī’ti,	247	
PA_sn_35:247.3.10_1	pakkhī āviñcheyya ‘ākāsaṁ ḍessāmī’ti, kukkuro āviñcheyya ‘gāmaṁ pavekkhāmī’ti, siṅgālo	247	
PA_sn_35:247.3.10_2	āviñcheyya ‘sīvathikaṁ pavekkhāmī’ti, makkaṭo āviñcheyya ‘vanaṁ pavekkhāmī’ti.	247	
PA_sn_35:247.3.11	Yadā kho te, bhikkhave, chappāṇakā jhattā assu kilantā, atha kho yo nesaṁ pāṇakānaṁ balavataro assa tassa te anuvatteyyuṁ, anuvidhāyeyyuṁ vasaṁ gaccheyyuṁ.	247	
PA_sn_35:247.3.12	Evameva kho, bhikkhave, yassa kassaci bhikkhuno kāyagatāsati abhāvitā abahulīkatā, taṁ cakkhu āviñchati manāpiyesu rūpesu, amanāpiyā rūpā paṭikūlā honti …pe…	247	
PA_sn_35:247.3.13	mano āviñchati manāpiyesu dhammesu, amanāpiyā dhammā paṭikūlā honti.	247	
PA_sn_35:247.3.14	Evaṁ kho, bhikkhave, asaṁvaro hoti.	247	
PA_sn_35:247.4.1	Kathañca, bhikkhave, saṁvaro hoti?	247	
PA_sn_35:247.4.2	Idha, bhikkhave, bhikkhu cakkhunā rūpaṁ disvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyassati ca viharati appamāṇacetaso,	247	
PA_sn_35:247.4.3	tañca cetovimuttiṁ paññāvimuttiṁ yathābhūtaṁ pajānāti, yatthassa te uppannā pāpakā akusalā dhammā aparisesā nirujjhanti …pe…	247	
PA_sn_35:247.4.4	jivhāya rasaṁ sāyitvā …pe…	247	
PA_sn_35:247.4.5	manasā dhammaṁ viññāya piyarūpe dhamme nādhimuccati, appiyarūpe dhamme na byāpajjati, upaṭṭhitakāyassati ca viharati appamāṇacetaso,	247	
PA_sn_35:247.4.6	tañca cetovimuttiṁ paññāvimuttiṁ yathābhūtaṁ pajānāti yatthassa te uppannā pāpakā akusalā dhammā aparisesā nirujjhanti.	247	
PA_sn_35:247.5.1	Seyyathāpi, bhikkhave, puriso chappāṇake gahetvā nānāvisaye nānāgocare daḷhāya rajjuyā bandheyya.	247	
PA_sn_35:247.5.2	Ahiṁ gahetvā daḷhāya rajjuyā bandheyya.	247	
PA_sn_35:247.5.3	Susumāraṁ gahetvā daḷhāya rajjuyā bandheyya.	247	
PA_sn_35:247.5.4	Pakkhiṁ gahetvā …pe…	247	
PA_sn_35:247.5.5	kukkuraṁ gahetvā …	247	
PA_sn_35:247.5.6	siṅgālaṁ gahetvā …	247	
PA_sn_35:247.5.7	makkaṭaṁ gahetvā daḷhāya rajjuyā bandheyya.	247	
PA_sn_35:247.5.8	Daḷhāya rajjuyā bandhitvā daḷhe khīle vā thambhe vā upanibandheyya.	247	
PA_sn_35:247.5.9	Atha kho te, bhikkhave, chappāṇakā nānāvisayā nānāgocarā sakaṁ sakaṁ gocaravisayaṁ āviñcheyyuṁ—	247	
PA_sn_35:247.5.10_0	ahi āviñcheyya ‘vammikaṁ pavekkhāmī’ti, susumāro āviñcheyya ‘udakaṁ pavekkhāmī’ti,	247	
PA_sn_35:247.5.10_1	pakkhī āviñcheyya ‘ākāsaṁ ḍessāmī’ti, kukkuro āviñcheyya ‘gāmaṁ pavekkhāmī’ti, siṅgālo	247	
PA_sn_35:247.5.10_2	āviñcheyya ‘sīvathikaṁ pavekkhāmī’ti, makkaṭo āviñcheyya ‘vanaṁ pavekkhāmī’ti.	247	
PA_sn_35:247.5.11	Yadā kho te, bhikkhave, chappāṇakā jhattā assu kilantā, atha tameva khīlaṁ vā thambhaṁ vā upatiṭṭheyyuṁ, upanisīdeyyuṁ, upanipajjeyyuṁ.	247	
PA_sn_35:247.5.12_0	Evameva kho, bhikkhave, yassa kassaci bhikkhuno kāyagatāsati bhāvitā bahulīkatā,	247	
PA_sn_35:247.5.12_1	taṁ cakkhu nāviñchati manāpiyesu rūpesu, amanāpiyā rūpā nappaṭikūlā honti …pe… jivhā	247	
PA_sn_35:247.5.12_2	nāviñchati manāpiyesu rasesu …pe…	247	
PA_sn_35:247.5.13	mano nāviñchati manāpiyesu dhammesu, amanāpiyā dhammā nappaṭikūlā honti.	247	
PA_sn_35:247.5.14	Evaṁ kho, bhikkhave, saṁvaro hoti.	247	
PA_sn_35:247.6.1	‘Daḷhe khīle vā thambhe vā’ti kho, bhikkhave, kāyagatāya satiyā etaṁ adhivacanaṁ.	247	
PA_sn_35:247.6.2	Tasmātiha vo, bhikkhave, evaṁ sikkhitabbaṁ:	247	
PA_sn_35:247.6.3	‘kāyagatā no sati bhāvitā bhavissati bahulīkatā yānīkatā vatthukatā anuṭṭhitā paricitā susamāraddhā’ti.	247	
PA_sn_35:247.6.4	Evañhi kho, bhikkhave, sikkhitabban”ti.	247	
PA_sn_35:247.6.5	Dasamaṁ.	247	
PA_sn_35:248.0.1	Saṁyutta Nikāya 35.248	248	
PA_sn_35:248.0.2	19. Āsīvisavagga	248	
PA_sn_35:248.0.3	Yavakalāpisutta	248	
PA_sn_35:248.1.1	“Seyyathāpi, bhikkhave, yavakalāpī cātumahāpathe nikkhittā assa.	248	
PA_sn_35:248.1.2	Atha cha purisā āgaccheyyuṁ byābhaṅgihatthā.	248	
PA_sn_35:248.1.3	Te yavakalāpiṁ chahi byābhaṅgīhi haneyyuṁ.	248	
PA_sn_35:248.1.4	Evañhi sā, bhikkhave, yavakalāpī suhatā assa chahi byābhaṅgīhi haññamānā.	248	
PA_sn_35:248.1.5	Atha sattamo puriso āgaccheyya byābhaṅgihattho.	248	
PA_sn_35:248.1.6	So taṁ yavakalāpiṁ sattamāya byābhaṅgiyā haneyya.	248	
PA_sn_35:248.1.7	Evañhi sā bhikkhave, yavakalāpī suhatatarā assa, sattamāya byābhaṅgiyā haññamānā.	248	
PA_sn_35:248.1.8	Evameva kho, bhikkhave, assutavā puthujjano cakkhusmiṁ haññati manāpāmanāpehi rūpehi …pe…	248	
PA_sn_35:248.1.9	jivhāya haññati manāpāmanāpehi rasehi …pe…	248	
PA_sn_35:248.1.10	manasmiṁ haññati manāpāmanāpehi dhammehi.	248	
PA_sn_35:248.1.11	Sace so, bhikkhave, assutavā puthujjano āyatiṁ punabbhavāya ceteti, evañhi so, bhikkhave, moghapuriso suhatataro hoti, seyyathāpi sā yavakalāpī sattamāya byābhaṅgiyā haññamānā.	248	
PA_sn_35:248.2.1	Bhūtapubbaṁ, bhikkhave, devāsurasaṅgāmo samupabyūḷho ahosi.	248	
PA_sn_35:248.2.2	Atha kho, bhikkhave, vepacitti asurindo asure āmantesi:	248	
PA_sn_35:248.2.3_0	‘sace, mārisā, devāsurasaṅgāme samupabyūḷhe asurā jineyyuṁ devā parājineyyuṁ, yena	248	
PA_sn_35:248.2.3_1	naṁ sakkaṁ devānamindaṁ kaṇṭhapañcamehi bandhanehi bandhitvā mama santike āneyyātha asurapuran’ti.	248	
PA_sn_35:248.2.4	Sakkopi kho, bhikkhave, devānamindo deve tāvatiṁse āmantesi:	248	
PA_sn_35:248.2.5_0	‘sace, mārisā, devāsurasaṅgāme samupabyūḷhe devā jineyyuṁ asurā parājineyyuṁ, yena	248	
PA_sn_35:248.2.5_1	naṁ vepacittiṁ asurindaṁ kaṇṭhapañcamehi bandhanehi bandhitvā mama santike āneyyātha	248	
PA_sn_35:248.2.5_2	sudhammaṁ devasabhan’ti.	248	
PA_sn_35:248.2.6	Tasmiṁ kho pana, bhikkhave, saṅgāme devā jiniṁsu, asurā parājiniṁsu.	248	
PA_sn_35:248.2.7	Atha kho, bhikkhave, devā tāvatiṁsā vepacittiṁ asurindaṁ kaṇṭhapañcamehi bandhanehi bandhitvā sakkassa devānamindassa santike ānesuṁ sudhammaṁ devasabhaṁ.	248	
PA_sn_35:248.2.8	Tatra sudaṁ, bhikkhave, vepacitti asurindo kaṇṭhapañcamehi bandhanehi baddho hoti.	248	
PA_sn_35:248.2.9	Yadā kho, bhikkhave, vepacittissa asurindassa evaṁ hoti:	248	
PA_sn_35:248.2.10	‘dhammikā kho devā, adhammikā asurā, idheva dānāhaṁ devapuraṁ gacchāmī’ti.	248	
PA_sn_35:248.2.11	Atha kaṇṭhapañcamehi bandhanehi muttaṁ attānaṁ samanupassati, dibbehi ca pañcahi kāmaguṇehi samappito samaṅgībhūto paricāreti.	248	
PA_sn_35:248.2.12	Yadā ca kho, bhikkhave, vepacittissa asurindassa evaṁ hoti:	248	
PA_sn_35:248.2.13	‘dhammikā kho asurā, adhammikā devā, tattheva dānāhaṁ asurapuraṁ gamissāmī’ti.	248	
PA_sn_35:248.2.14	atha kaṇṭhapañcamehi bandhanehi baddhaṁ attānaṁ samanupassati, dibbehi ca pañcahi kāmaguṇehi parihāyati.	248	
PA_sn_35:248.2.15	Evaṁ sukhumaṁ kho, bhikkhave, vepacittibandhanaṁ.	248	
PA_sn_35:248.2.16	Tato sukhumataraṁ mārabandhanaṁ.	248	
PA_sn_35:248.2.17	Maññamāno kho, bhikkhave, baddho mārassa, amaññamāno mutto pāpimato.	248	
PA_sn_35:248.3.1_0	‘Asmī’ti, bhikkhave, maññitametaṁ, ‘ayamahamasmī’ti maññitametaṁ, ‘bhavissan’ti maññitametaṁ,	248	
PA_sn_35:248.3.1_1	‘na bhavissan’ti maññitametaṁ, ‘rūpī bhavissan’ti maññitametaṁ, ‘arūpī bhavissan’ti	248	
PA_sn_35:248.3.1_2	maññitametaṁ, ‘saññī bhavissan’ti maññitametaṁ, ‘asaññī bhavissan’ti maññitametaṁ,	248	
PA_sn_35:248.3.1_3	‘nevasaññīnāsaññī bhavissan’ti maññitametaṁ.	248	
PA_sn_35:248.3.2	Maññitaṁ, bhikkhave, rogo, maññitaṁ gaṇḍo, maññitaṁ sallaṁ.	248	
PA_sn_35:248.3.3	Tasmātiha, bhikkhave, ‘amaññamānena cetasā viharissāmā’ti—	248	
PA_sn_35:248.3.4	evañhi vo, bhikkhave, sikkhitabbaṁ.	248	
PA_sn_35:248.4.1_0	‘Asmī’ti, bhikkhave, iñjitametaṁ, ‘ayamahamasmī’ti iñjitametaṁ, ‘bhavissan’ti iñjitametaṁ,	248	
PA_sn_35:248.4.1_1	‘na bhavissan’ti iñjitametaṁ, ‘rūpī bhavissan’ti iñjitametaṁ, ‘arūpī bhavissan’ti	248	
PA_sn_35:248.4.1_2	iñjitametaṁ, ‘saññī bhavissan’ti iñjitametaṁ, ‘asaññī bhavissan’ti iñjitametaṁ, ‘nevasaññīnāsaññī	248	
PA_sn_35:248.4.1_3	bhavissan’ti iñjitametaṁ.	248	
PA_sn_35:248.4.2	Iñjitaṁ, bhikkhave, rogo, iñjitaṁ gaṇḍo, iñjitaṁ sallaṁ.	248	
PA_sn_35:248.4.3	Tasmātiha, bhikkhave, ‘aniñjamānena cetasā viharissāmā’ti—	248	
PA_sn_35:248.4.4	evañhi vo, bhikkhave, sikkhitabbaṁ.	248	
PA_sn_35:248.5.1_0	‘Asmī’ti, bhikkhave, phanditametaṁ, ‘ayamahamasmī’ti phanditametaṁ, ‘bhavissan’ti	248	
PA_sn_35:248.5.1_1	…pe… ‘na bhavissan’ti … ‘rūpī bhavissan’ti … ‘arūpī bhavissan’ti … ‘saññī bhavissan’ti	248	
PA_sn_35:248.5.1_2	… ‘asaññī bhavissan’ti … ‘nevasaññīnāsaññī bhavissan’ti phanditametaṁ.	248	
PA_sn_35:248.5.2	Phanditaṁ, bhikkhave, rogo, phanditaṁ gaṇḍo, phanditaṁ sallaṁ.	248	
PA_sn_35:248.5.3	Tasmātiha, bhikkhave, ‘aphandamānena cetasā viharissāmā’ti—	248	
PA_sn_35:248.5.4	evañhi vo, bhikkhave, sikkhitabbaṁ.	248	
PA_sn_35:248.6.1_0	‘Asmī’ti, bhikkhave, papañcitametaṁ, ‘ayamahamasmī’ti papañcitametaṁ, ‘bhavissan’ti	248	
PA_sn_35:248.6.1_1	…pe… ‘na bhavissan’ti … ‘rūpī bhavissan’ti … ‘arūpī bhavissan’ti … ‘saññī bhavissan’ti	248	
PA_sn_35:248.6.1_2	… ‘asaññī bhavissan’ti … ‘nevasaññīnāsaññī bhavissan’ti papañcitametaṁ.	248	
PA_sn_35:248.6.2	Papañcitaṁ, bhikkhave, rogo, papañcitaṁ gaṇḍo, papañcitaṁ sallaṁ.	248	
PA_sn_35:248.6.3	Tasmātiha, bhikkhave, ‘nippapañcena cetasā viharissāmā’ti—	248	
PA_sn_35:248.6.4	evañhi vo, bhikkhave, sikkhitabbaṁ.	248	
PA_sn_35:248.7.1_0	‘Asmī’ti, bhikkhave, mānagatametaṁ, ‘ayamahamasmī’ti mānagatametaṁ, ‘bhavissan’ti	248	
PA_sn_35:248.7.1_1	mānagatametaṁ, ‘na bhavissan’ti mānagatametaṁ, ‘rūpī bhavissan’ti mānagatametaṁ,	248	
PA_sn_35:248.7.1_2	‘arūpī bhavissan’ti mānagatametaṁ, ‘saññī bhavissan’ti mānagatametaṁ, ‘asaññī bhavissan’ti	248	
PA_sn_35:248.7.1_3	mānagatametaṁ, ‘nevasaññīnāsaññī bhavissan’ti mānagatametaṁ.	248	
PA_sn_35:248.7.2	Mānagataṁ, bhikkhave, rogo, mānagataṁ gaṇḍo, mānagataṁ sallaṁ.	248	
PA_sn_35:248.7.3	Tasmātiha, bhikkhave, ‘nihatamānena cetasā viharissāmā’ti—	248	
PA_sn_35:248.7.4	evañhi vo, bhikkhave, sikkhitabban”ti.	248	
PA_sn_35:248.7.5	Ekādasamaṁ.	248	
PA_sn_35:248.7.6	Āsīvisavaggo catuttho.	248	
PA_sn_35:248.8.0	Tassuddānaṁ	248	
PA_sn_35:248.8.1	Āsīviso ratho kummo,	248	
PA_sn_35:248.8.2	dve dārukkhandhā avassuto;	248	
PA_sn_35:248.8.3	Dukkhadhammā kiṁsukā vīṇā,	248	
PA_sn_35:248.8.4	chappāṇā yavakalāpīti.	248	
PA_sn_35:248.8.5	Saḷāyatanavagge catutthapaṇṇāsako samatto.	248	
PA_sn_35:248.9.0	Tassa vagguddānaṁ	248	
PA_sn_35:248.9.1	Nandikkhayo saṭṭhinayo,	248	
PA_sn_35:248.9.2	samuddo uragena ca;	248	
PA_sn_35:248.9.3	Catupaṇṇāsakā ete,	248	
PA_sn_35:248.9.4	nipātesu pakāsitāti.	248	
PA_sn_35:248.9.5	Saḷāyatanasaṁyuttaṁ samattaṁ.	248	
